GEN.1.1	Sintinoo ga, Irkoy na beenaa nda gandaa taka. 
GEN.1.2	Gandaa sii nda taka kul, nga koonoo no. Kubay goo guusu beeroo boŋ, de
GEN.1.3	Irkoy nee: «Gaayoo ma bangay!» De gaayoo bangay. 
GEN.1.4	Irkoy dii kaŋ gaayoo boori. A na gaayoo nda kubaa fay kʼi kaa cere ra. 
GEN.1.5	Irkoy na gaayoo maaɲoo daŋ «zaaroo», de a na kubaa maaɲoo daŋ «cijinoo». Cijin foo kaa, subbaahi foo kaa. Woo ti zaari jinaa.
GEN.1.6	Irkoy nee koyne: «Farru beeri ma tee haroo ra kaŋ ga haroo fay ihinka!» 
GEN.1.7	Irkoy na farroo tee. A na farroo tee ka beene haroo nda ganda haroo fay. Woo kaŋ a nʼa har tee. 
GEN.1.8	Irkoy na farroo din maaɲoo daŋ «beenaa». Cijin foo kaa, subbaahi foo kaa. Woo ti zaari hinkantoo.
GEN.1.9	Irkoy nee koyne: «Haroo kaŋ goo beenaa se ganda, ma marga nongu foo hala daw kogaa ma bangay!» Woo kaŋ a nʼa har tee. 
GEN.1.10	Irkoy na daw kogaa maaɲoo daŋ «laboo», de a na hari margantaa maaɲoo daŋ «teekoo». Irkoy dii kaŋ a boori. 
GEN.1.11	Irkoy yee ka nee: «Laboo ma dumari firzi hay. Subu kul ma nga dumiyoo hay. Tuuri dumi foo kul kaŋ ga ŋandi ma nga izoo hay, affoo kul nga dumiyoo ma bara a ga.» Woo kaŋ a nʼa har tee. 
GEN.1.12	Dumari firzi fatta laboo cire. Subu dumi kul na nga dumiyoo hay. Tuuri kul na nga izoo hay. Dumi kul nga dumiyoo goo a ga. Irkoy dii kaŋ a boori. 
GEN.1.13	Cijin foo kaa, subbaahi foo kaa. Woo ti zaari hinzantoo.
GEN.1.14	Irkoy nee koyne: «Hayayaŋ kaŋ ga gaay noo ma tee farroo ra kaŋ ti beenaa ka cijinoo nda zaaroo fay, i ma tee tammaasayaŋ waatey, nda zaarey, nda jiirey se. 
GEN.1.15	Beenaa farroo ra, hayey wey ma gandaa noo gaay!» Woo kaŋ a nʼa har tee. 
GEN.1.16	Irkoy na haya hinkaa tee kaŋ ga gaay noo. Ibeeroo kaŋ ga dii zaari here nda ikacca kaŋ ga dii cijin here. A na handarawey mo tee. 
GEN.1.17	A nʼi daŋ beenaa farroo ra hala i ma gandaa noo gaay. 
GEN.1.18	I ma dii zaaroo nda cijinoo ra, de i ma gaayoo nda kubaa fay kʼi kaa cere ra. Irkoy dii kaŋ a boori. 
GEN.1.19	Cijin foo kaa, subbaahi foo kaa. Woo ti zaari taacantoo.
GEN.1.20	Irkoy nee koyne: «Haroo ma too nda hundikoyni. Cirawyaŋ ma deeši gandaa boŋ beenaa farroo here!» 
GEN.1.21	Irkoy na adabba beerey nda hundikoyney kaŋ ga ɲuuriɲuuri haroo ra, a nʼi kul taka, affoo kul nda nga dumoo. A na cirawey kaŋ ga deeši mo kul taka, dumi nda dumi. Irkoy dii kaŋ a boori. 
GEN.1.22	Irkoy na albarka daŋ i ra ka nee: «Hayey kaŋ ga huna haroo ra ma hay ka cere hay ka boobo ka teekoo harey too. Cirawey mo ma hay ka cere hay gandaa ra!» 
GEN.1.23	Cijin foo kaa, subbaahi foo kaa. Woo ti zaari guwantoo.
GEN.1.24	Irkoy nee koyne: «Hundikoyni dumi kul ma fatta laboo cire: adabba, nda labukoy, nda ganjihooga dumi kul!» Woo kaŋ a nʼa har tee. 
GEN.1.25	Takaa woo nda Irkoy na ganjihooga, nda adabba, nda labukoy kul tee, affoo kul nda nga dumoo. Irkoy dii kaŋ a boori. 
GEN.1.26	Irkoy nee: «Ir ma boro tee, a ma hima nda ir. A ma tee ir cine! A ma tee jineboro teekoo hamiisaa se, nda ciraw, nda adabba, nda gandaa kul, nda labukoy kul kaŋ ga ziilam-ziilam laboo ga.»
GEN.1.27	Irkoy na boro taka hala a ma hima nda nga.
GEN.1.27	Nga himakasinaa no kaŋ a nʼa taka.
GEN.1.27	A nʼi taka kʼi tee aru nda woy.
GEN.1.28	Woo banda ga, Irkoy na albarka daŋ i ra, a nee i se: «Wa hay, war ma cere hay ka boobo. Wa gandaa too, war mʼa laama. Teekoo hamiisaa, nda ciraw, nda adabba kul kaŋ ga ziilam-ziilam laboo ga, war ma tee i se jineboro.» 
GEN.1.29	Irkoy nee koyne: «Nga ne, subu kul kaŋ goo laboo ga kaŋ ga dumi tee, nda tuuri kul kaŋ ga ize nda dumi tee, ay gʼi noo war se, i ma tee war meehunaa. 
GEN.1.30	Gandaa adabba kul, nda ciraw kul, nda labukoy kul kaŋ ga ziilam-ziilam laboo ga, maanaa hundikoyni kul, ay gʼi noo subu firzoo kul, a ma tee ngi meehunaa.» Woo kaŋ a nʼa har tee. 
GEN.1.31	Irkoy na hayey kul laasaabu kaŋ a nʼi tee. A dii kaŋ i hanse ka boori. Cijin foo kaa, subbaahi foo kaa. Woo ti zaari idduwantoo.
GEN.2.1	Takaa woo nda beenaa, nda gandaa, nda haya kul kaŋ goo i ra takandi ka ben.
GEN.2.2	Jirbi iyyantoo hane takaroo goyoo kul kaŋ Irkoy nʼa tee ben, de mo jirbi iyyantoo din hane a hunanzam nga goyoo kul kaŋ a nʼa tee ra. 
GEN.2.3	A na albarka daŋ zaari iyyantoo ra kʼa yeeti jere ga, zama zaaroo din ra a hunanzam nga takaroo goyoo kul ra kaŋ a nʼa tee.
GEN.2.4	Woo ti beenaa nda gandaa takaroo fillaa.
GEN.2.4	Waatoo kaŋ Irkoy Abadantaa na beenaa nda gandaa tee, 
GEN.2.5	ba saaji tuuri kaccu foo sii laboo boŋ. Saaji dumari mo mana zay, zama Irkoy Abadantaa mana ncirɲi kaŋandi laboo boŋ jina. Boro mo sii no kaŋ ga laboo beeri. 
GEN.2.6	Amma harandaŋ ga tun laboo cire kaŋ ga laboo beeneheroo kul haŋandi. 
GEN.2.7	Labuhamni no Irkoy Abadantaa nʼa zaa laboo ra ka aru hanse jina, a duu ka hundi funsu niiney ra. Aroo tee hundikoyni.
GEN.2.8	Woo banda ga, Irkoy Abadantaa na saddiŋa duma gandaa ra kaŋ se i ga nee Edeŋ. Edeŋ woo sii kala waynahunay here. A na aroo kaŋ a nʼa hanse gorandi a ra. 
GEN.2.9	Irkoy Abadantaa na tuuri kul kaŋ nga gunayanoo ga boori zayandi laboo ra kaŋ ga ize hay kaŋ ga boori ŋaayan se. Saddiŋaa gamoo ra a na tuuriɲaa hinka zayandi: hunayan tuuroo nda tuuroo kaŋ ga boro noo lakkal ka ihenna nda ifutu kaa cere ra.
GEN.2.10	Isa foo fatta Edeŋ gandaa ra kaŋ ga saddiŋaa haŋandi. No din ra isaa haroo fay ka tee kabe taaci. 
GEN.2.11	Isa jinaa maaɲoo ti Pišoŋ, a ga gandaa kaŋ maaɲoo ti Hawila kul kuubi kʼa bere. Ganda no kaŋ ra wura goo. 
GEN.2.12	Wura alhakiikaa bara gandaa din ra. Deeli dumi kaŋ maaɲoo ti bedeliyom nda tondoo kaŋ maaɲoo ti oniks mo goo a ra. 
GEN.2.13	Isa kabe hinkantoo maaɲoo ti Gihoŋ, a ga gandaa kaŋ maaɲoo ti Kuš kul kuubi kʼa bere. 
GEN.2.14	Isa hinzantoo maaɲoo ti Tigir. Nga ti haroo kaŋ ga zuru Asiri gandaa se waynahunay here. Isa taacantoo maaɲoo ti Efrat.
GEN.2.15	Irkoy Abadantaa na aroo zaa kʼa gorandi saddiŋaa ra hala a mʼa beeri, a mʼa hawgay. 
GEN.2.16	Irkoy Abadantaa na aroo noo yaamar ka nee a se: «Tuuri kul kaŋ goo saddiŋaa ra, nʼga hin ka izey ŋaa, 
GEN.2.17	kala tuuroo kaŋ ga boro noo lakkal ka ihenna nda ifutu kaa cere ra. Tuuroo din, masi izoo ŋaa, zama han kul kaŋ nʼnʼa ŋaa, šikka sii nʼga buu.»
GEN.2.18	Irkoy Abadantaa nee nga boŋ se: «A si boori aru ma cindi nga foo. Ay ga faabakaw tee a se, nga cine hangasine.» 
GEN.2.19	Irkoy Abadantaa kaŋ na labu zaa ka ganjihooga kul nda ciraa kul hanse, a nʼi ka koy aroo do hala nga ma dii maaɲey kaŋ a gʼi daŋ i ga. Hundikoyni kul maaɲoo kaŋ aroo nʼa noo a se, nga nda a ga ciyandi. 
GEN.2.20	Aroo na maa daŋ adabba kul ga, a daŋ ciraa kul ga, a daŋ ganjihooga kul ga. Amma a mana duu i ra faabakaw kaŋ ga tee a se nga cine hangasine.
GEN.2.21	Irkoy Abadantaa na aroo kaŋandi jirbi koma ra. Kaŋ aroo goo ma jirbi kul, Irkoy na aroo caraw birey affoo kaa, de a na bašoo yeeti dogoo ra. 
GEN.2.22	Irkoy Abadantaa na caraw biriyoo kaŋ a nʼa kaa aroo ra bere kʼa tee woy kʼa ka koy aroo do. 
GEN.2.23	Kaŋ aroo dii a kul, a kaati ka nee:
GEN.2.23	«Nhuu, woo ti hamoo kaŋ hun ay hamoo ra,
GEN.2.23	kuroo kaŋ hun ay kuroo ra.
GEN.2.23	Woo, maaɲoo kaŋ ga huru a ga, ti ‹woy›,
GEN.2.23	zama aru ra a hun.»
GEN.2.24	Woo ka kate, aru ma hun nga ɲaa nda nga baaba do ka denji nga wandoo ga, de i ga tee gaaham folloku.
GEN.2.25	Ihinkaa kul, aroo nda nga wandoo, cindi gaa koonu bila nda i ma haw.
GEN.3.1	Ganjihoogawey kul kaŋ Irkoy Abadantaa nʼi tee, gondi caram ka bisa i kul. Gondoo na woyoo hãa ka nee: «Cimi da no kaŋ tuuri kul kaŋ goo saddiŋaa ra, Irkoy nee war masi izoo ŋaa?» 
GEN.3.2	Woyoo tuuru gondoo se ka nee: «Tuuri kul kaŋ goo saddiŋaa ra, ir ga hin ka izoo ŋaa. 
GEN.3.3	Amma tuuroo kaŋ goo saddiŋaa gamoo ra, Irkoy nee ir se kaŋ ir masi izoo ŋaa, ir masi ba tuku a do nda ir si baa ir ma buu.» 
GEN.3.4	Gondoo nee woyoo se: «Kalaa, kalaa! War si buu baffoo. 
GEN.3.5	Hayaa kaŋ no manʼti kala Irkoy ga bay kaŋ han kaŋ war nʼa ŋaa war moɲey ga hay. War ga tee sanda nga, war ga ihenna nda ifutu kaa cere ra.»
GEN.3.6	Woyoo dii kaŋ tuuroo izoo ga boori ŋaayan se. Nga gunayanoo ga boori, de mo boro ga alhawa a se, zama lakkal no a ga noo. A na tuuroo ize foo kosu, a nʼa ŋaa. Nga banda ga, nga kurɲoo kaŋ goo a bande, a nʼa noo, de nga mo nʼa ŋaa. 
GEN.3.7	Dogoo din da ngi boro hinkaa kul lakkaley zunbu ka bay kaŋ gaa koonu no ngi goo. I na jeejay fitayaŋ kaa kʼi daŋ-daŋ cere ga, i ma tee lenpe ngi affoo kul se.
GEN.3.8	Aroo nda woyoo maa Irkoy Abadantaa cee jindoo kaŋ goo ma dira-dira saddiŋaa ra waatoo kaŋ cijinoo hew baanaa ga fara. I koy tugu Irkoy Abadantaa se saddiŋaa tuurey gamey ra. 
GEN.3.9	Amma Irkoy Abadantaa na aroo cee, a nʼa hãa ka nee: «Man ra nʼgoo?» 
GEN.3.10	A nʼa zaabi ka nee: «Ya nka maa ni cee jindoo saddiŋaa ra, ay hunbur, zama ay goo gaa koonu. Woo se ay koy tugu.» 
GEN.3.11	Irkoy Abadantaa nee aroo se: «May ka ni bayrandi kaŋ nʼgoo gaa koonu? Ni nka tuuroo izoo ŋaa kaŋ ay na ni yaamar masʼa ŋaa?» 
GEN.3.12	Aroo nʼa zaabi ka nee: «Woyoo kaŋ nʼnʼa noo ya ne, nga kʼay noo tuuroo izoo, woo ka kate yʼa ŋaa.»
GEN.3.13	Irkoy Abadantaa nee woyoo se: «Cin ti woo kaŋ nʼnʼa tee?» Woyoo nʼa zaabi ka nee: «Gondoo kʼay darga, woo ka kate yʼa ŋaa.»
GEN.3.14	Irkoy Abadantaa nee gondoo se:
GEN.3.14	«Woo kaŋ nʼnʼa tee sabbu se,
GEN.3.14	nʼga laali adabba kul
GEN.3.14	nda ganjihooga kul gamey ra.
GEN.3.14	Hõ banda ga, ni gundoo ga nʼga dira,
GEN.3.14	labuhamni no nʼga ŋaa ni hunaroo kul ra.
GEN.3.15	Ay ga iberitaray daŋ ni nda woyoo game,
GEN.3.15	ay gʼa daŋ ni hayroo nda nga hayroo game.
GEN.3.15	A ga ni boŋoo motti,
GEN.3.15	ni mo ga ceekoroo motti.»
GEN.3.16	A nee woyoo se:
GEN.3.16	«Ay ga farayan boobo tonton ni alhaamidutaraa hottaa ga.
GEN.3.16	Kala hottay hala nʼga hay.
GEN.3.16	Ni kurɲoo se nʼga alhawa,
GEN.3.16	amma nga no ma ni juwal.»
GEN.3.17	A nee aroo se: «Nʼna haŋajer ni wandoo se, de mo nʼna tuuroo izoo ŋaa kaŋ ay na ni yaamar masʼa ŋaa,
GEN.3.17	woo se laboo ga laali ni maaganda se.
GEN.3.17	Farayan nda nʼga duu ni meeŋaaroo
GEN.3.17	ni hunaroo kul ra.
GEN.3.18	Karji nda ngorfu ga zayandi ma ne.
GEN.3.18	Nʼga dumarey ŋaa
GEN.3.18	kaŋ ga zay saajey ra.
GEN.3.19	Ni sungaa ra nʼga duu ni meeŋaaroo
GEN.3.19	hala ma yee laboo
GEN.3.19	kaŋ ra ni zandi,
GEN.3.19	zama labu ti ni,
GEN.3.19	de mo laboo ra nʼga yee.»
GEN.3.20	Aroo kaŋ maaɲoo ti Adama
GEN.3.21	Irkoy Abadantaa na kuuru bankaarayyaŋ tee Adama nda nga wandoo se kʼi daŋ i ga. 
GEN.3.22	Woo banda ga, Irkoy Abadantaa nee: «Sohõ kaŋ boraa tee sanda ir kaŋ ga ihenna nda ifutu kaa cere ra, ir ma hawgay a masi deebe ka hunayan tuuroo izoo kosu kʼa ŋaa ka huna hala abada.» 
GEN.3.23	Irkoy Abadantaa nʼa fattandi Edeŋ saddiŋaa ra hala a ma koy laboo beeri kaŋ ra a zandi. 
GEN.3.24	A nʼi gaaray i ma koy taray. A na almalaykayaŋ kaŋ se i ga nee šeribey nda takuba kaŋ ra nuune ga fatta kaŋ ga bere-bere, gorandi Edeŋ saddiŋaa waynahunay kaboo ga hala i ma borey ganji i ma koy hunayan tuuroo do.
GEN.4.1	Adama gorokasinay nda nga wandoo Haawa. Woyoo tee alhaamidu, a na ize daŋ aduɲɲa ra kaŋ maaɲoo ti Kabila
GEN.4.2	Woo banda ga, a yee ka ize daŋ aduɲɲa ra kaŋ maaɲoo ti Habila
GEN.4.3	Waatiyaŋ banda ga, Kabila na faari-izeyaŋ tee sargari Abadantaa maaɲoo ga. 
GEN.4.4	Habila, nga mo, kate nga almanoo gunde jinawey, de a na ham henney noo a se. Habila nda nga sargaroo kan Abadantaa se. 
GEN.4.5	Amma Kabila nda nga sargaroo mana kan a se. Kabila hanse ka futu hala ndumoo nka bibi cere ra. 
GEN.4.6	Abadantaa nee Kabila se: «Macin se nʼga futu, macin se nʼga bibandi? 
GEN.4.7	Nda nʼna taka henna tee kaŋ ga hima, nʼga ni boŋoo jer! Amma nda mana taka henna tee, zunuboo ga daaru ni hugoo miɲoo ga. A ga alhawa nga ma duu ni, amma ni, ma hin a!»
GEN.4.8	Kabila na šenni fur nga armaa Habila ga kaŋ ngi ma koy hawsaa ra. Waatoo kaŋ i too hawsaa ra, a sar ka gum Habila ga, a nʼa wii. 
GEN.4.9	Kaŋ woo tee, Abadantaa na Kabila hãa ka nee: «Man ni armaa Habila?» A nʼa zaabi ka nee: «Ay si bay. Ni nka maa agay no mʼay armaa lakkal wala?» 
GEN.4.10	Irkoy nee a se: «Cin ti woo kaŋ nʼnʼa tee? Ni armaa kuroo na ni wurru za laboo ga hala ay do. 
GEN.4.11	Sohõ nʼga laali, de laboo ga garsaka ma ne, nga kaŋ na ni armaa kuroo haŋ kaŋ ni kaboo nʼa doori. 
GEN.4.12	Nda nʼna laboo beeri, nʼsi duu nga albarkaa. Nʼga tee soomasoomante kaŋ ga windi-windi aduɲɲa ra.»
GEN.4.13	Kabila nee Abadantaa se: «Ay zukandoo ga hanse ka tiŋ ya ne. 
GEN.4.14	Nga ne, hõ nʼnʼay gaaray kʼay kaa laboo ga. Ay ga hima ka tugu ma ne. Ay ga tee soomasoomante kaŋ ga windi-windi aduɲɲa ra. Boro kul kaŋ duu agay gʼay wii.» 
GEN.4.15	Abadantaa nʼa zaabi ka nee: «Boro kul kaŋ na ni wii, ga zukandi cee iyye ka faasa ma ne.» Woo banda ga, Abadantaa na tammaasa daŋ Kabila ga hala boro kaŋ dii a masʼa wii. 
GEN.4.16	Kabila hun Abadantaa jine, a koy goro gandaa kaŋ se i ga nee Nodu kaŋ goo Edeŋ se waynahunay.
GEN.4.17	Kabila gorokasinay nda nga wandoo. Woyoo tee alhaamidu, a duu nga boŋ, izʼaroo maaɲoo ti Henok. Kabila na koyra foo gorandi. A na koyraa maaɲoo daŋ Henok kaŋ ti nga izʼaroo maaɲoo. 
GEN.4.18	Henok ti Irad baaba, Irad ti Mehuyahel baaba, Mehuyahel ti Metušahel baaba, Metušahel ti Lemek baaba.
GEN.4.19	Lemek hiiji wande hinka. Ijinaa maaɲoo ti Ada, ihinkantoo ti Sila. 
GEN.4.20	Ada na Yabal hay. Kurkey kaŋ goo hukkumey cire saajoo ra kaagʼaroo ti Yabal. 
GEN.4.21	Yabal kaynʼaroo maaɲoo ti Yubal. Yubal woo, nga ti kurbukarkey nda laatikarkey kaagʼaroo. 
GEN.4.22	Sila mo na ize foo daŋ aduɲɲa ra kaŋ maaɲoo ti Tubal-Kayeŋ. Tubal-Kayeŋ no ma alhan nda guuru deŋyan dumi kul tee. Nga woymaa ti Naama. 
GEN.4.23	Lemek nee nga wandey se:
GEN.4.23	«Ada nda Sila, wa maa ya ne!
GEN.4.23	Lemek wandey, wa haŋajer ay šennoo se!
GEN.4.23	Boro kaŋ nʼay maray, ay gʼa wii.
GEN.4.23	Zankaaru kaŋ nʼay kar, ay gʼa wii.
GEN.4.24	Kabila ga faasandi cee iyye,
GEN.4.24	Lemek cee woyye cindi iyye (77).»
GEN.4.25	Adama yee ka duu nga wandoo ga izʼaru foo kaŋ Haawa na maaɲoo daŋ Seti (maanaa «sufuray»), zama a nee: «Irkoy yee ka doonandi ya ne izʼaru kaŋ yee Habila dogoo ra kaŋ Kabila nʼa wii.» 
GEN.4.26	Seti mo duu izʼaru foo kaŋ a na maaɲoo daŋ Enoš. Zamanoo din ra, borey sintin ka Abadantaa maaɲoo cee.
GEN.5.1	Adama hayroo taarikoo ne. Hanoo kaŋ Irkoy na boro taka, a nkʼa tee a ma hima nda nga. 
GEN.5.2	Hanoo kaŋ Irkoy na aru nda woy taka, a na albarka daŋ i ra, a na maaɲey daŋ «boro».
GEN.5.3	Waatoo kaŋ ra Adama too jiiri zangu nda waranza (130), nga no a duu izʼaru foo sanda nga cine. Nga himakasinaa no. Maaɲoo kaŋ a nʼa daŋ a ga ti Seti. 
GEN.5.4	Seti hayyanoo banda ga, Adama huna jiiri zangu yaaha (800). A na izʼaruyaŋ nda ize woyyaŋ hay. 
GEN.5.5	Adama duu jiiri zangu yagga nda waranza (930) aloomur jina, a faati.
GEN.5.6	Waatoo kaŋ Seti duu jiiri zangu nda igguu (105), a na Enoš hay. 
GEN.5.7	Enoš hayyanoo banda ga, Seti huna jiiri zangu yaaha nda iyye (807). A na izʼaruyaŋ nda ize woyyaŋ hay. 
GEN.5.8	Seti duu jiiri zangu yagga nda iwoy cindi hinka (912) aloomur jina, a faati.
GEN.5.9	Waatoo kaŋ Enoš duu jiiri woyyagga (90), a na Kenaŋ hay. 
GEN.5.10	Kenaŋ hayyanoo banda ga, Enoš huna jiiri zangu yaaha nda iwoy cindi guu (815). A na izʼaruyaŋ nda ize woyyaŋ hay. 
GEN.5.11	Enoš duu jiiri zangu yagga nda igguu (905) aloomur jina, a faati.
GEN.5.12	Waatoo kaŋ Kenaŋ duu jiiri woyye (70), a na Malalel hay. 
GEN.5.13	Malalel hayyanoo banda ga, Kenaŋ huna jiiri zangu yaaha nda woytaaci (840). A na izʼaruyaŋ nda ize woyyaŋ hay. 
GEN.5.14	Kenaŋ duu jiiri zangu yagga nda iwoy (910) aloomur jina, a faati.
GEN.5.15	Waatoo kaŋ Malalel duu jiiri woydu cindi guu (65), a na Yered hay. 
GEN.5.16	Yered hayyanoo banda ga, Malalel huna jiiri zangu yaaha nda waranza (830). A na izʼaruyaŋ nda ize woyyaŋ hay. 
GEN.5.17	Malalel duu jiiri zangu yaaha nda woyyagga cindi guu (895) aloomur jina, a faati.
GEN.5.18	Waatoo kaŋ Yered duu jiiri zangu nda woydu cindi hinka (162), a na Henok hay. 
GEN.5.19	Henok hayyanoo banda ga, Yered huna jiiri zangu yaaha (800). A na izʼaruyaŋ nda ize woyyaŋ hay. 
GEN.5.20	Yered duu jiiri zangu yagga nda woydu cindi hinka (962) aloomur jina, a faati.
GEN.5.21	Waatoo kaŋ Henok duu jiiri woydu cindi guu (65), a na Metusala hay. 
GEN.5.22	Metusala hayyanoo banda ga, Henok na Irkoy gana jiiri zangu hinza (300). A na izʼaruyaŋ nda ize woyyaŋ hay. 
GEN.5.23	Henok duu jiiri zangu hinza nda woydu cindi guu (365) aloomur. 
GEN.5.24	Henok na Irkoy gana, boro mana dii a koyne, zama Irkoy kʼa zaa kʼa ka koy nga do.
GEN.5.25	Waatoo kaŋ Metusala duu jiiri zangu nda woyyaaha cindi iyye (187), a na Lemek hay. 
GEN.5.26	Lemek hayyanoo banda ga, Metusala huna jiiri zangu iyye nda woyyaaha cindi hinka (782). A na izʼaruyaŋ nda ize woyyaŋ hay. 
GEN.5.27	Metusala duu jiiri zangu yagga nda woydu cindi yagga (969) aloomur jina, a faati.
GEN.5.28	Waatoo kaŋ Lemek too jiiri zangu nda woyyaaha cindi hinka (182), a na izʼaru foo hay. 
GEN.5.29	A na maaɲoo daŋ Nuhu (maanaa «bine yaynandi»). Lemek nee: «Woo gʼir biney yaynandi laboo kaŋ Abadantaa nʼa laali goy šendaa ra.» 
GEN.5.30	Nuhu hayyanoo banda ga, Lemek huna jiiri zangu guu nda woyyagga cindi guu (595). A na izʼaruyaŋ nda ize woyyaŋ hay. 
GEN.5.31	Lemek duu jiiri zangu iyye nda woyye cindi iyye (777) aloomur jina, a faati.
GEN.5.32	Nuhu goo nda zangu guu (500) kaŋ a na Sem, nda Šam, nda Žafet hay.
GEN.6.1	Waatoo kaŋ nbunadam sintin ka hay ka cere hay laboo ga, i duu ize woyyaŋ. 
GEN.6.2	Irkoy izʼarey
GEN.6.3	Abadantaa nee: «Hundoo kaŋ ay nʼa noo nbunadam se si cindi a ra hala abada, zama a manʼti kala faatante. Nga aloomuroo ga tee jiiri zangu nda waranka (120).» 
GEN.6.4	Zamanoo din ra, boro doogoyaŋ goo gandaa ra. I ga bara waatoo kaŋ Irkoy izʼarey
GEN.6.5	Abadantaa dii kaŋ nbunadam borolaalataraa hanse ka boobo gandaa ra, de mo waati kul nga binoo miilawey manʼti kala ifutu. 
GEN.6.6	Woo se Abadantaa nimsi nda haya kaŋ se nga na borey tee laboo boŋ, de mo binoo hanse ka maray. 
GEN.6.7	Abadantaa nee: «Borey kaŋ ay nʼi taka, ay gʼi tuusu kʼi kaa laboo boŋ, kʼa dii za nbunadam hala alman, hala labukoy, hala ciraw, zama ay nimsi nda haya kaŋ se ay nʼi tee.» 
GEN.6.8	Amma Nuhu duu alhormo Abadantaa do.
GEN.6.9	Woo ti Nuhu fillaa. Nuhu manʼti kala boro šerrante kaŋ ga henan nga alwaddey ra. A na Irkoy gana. 
GEN.6.10	Izʼaru hinza no Nuhu nʼi hay kaŋ maaɲey ti Sem, nda Šam, nda Žafet.
GEN.6.11	Irkoy do, nbunadam hasara, gandaa too nda ngi kurimunyanoo. 
GEN.6.12	Irkoy dii kaŋ gandaa hasara, zama takahaya foo kul kaŋ goo laboo boŋ na fondo futu zaa. 
GEN.6.13	Woo banda ga, Irkoy nee Nuhu se: «Ay na anniyaa zaa ka benandi nda hundikoyney kul, zama i na gandaa too nda ngi kurimunyanoo. Ay ga ngi nda gandaa halaci. 
GEN.6.14	Amma ni, sunduku beeri tee nda bundu yakuwante kaŋ ga tee ma ne harihii. Ma hugu-huguyaŋ tee sundukoo ra. Ma gundoo nda tarayheroo kul yon nda yonhaya. 
GEN.6.15	Takaa ne kaŋ nda nʼga hima kʼa tee: hiyoo ma duu kabedaaru zangu hinza (300) kuuyan. A ma duu kabedaaru woyguu (50) hayyan. A ma duu kabedaaru waranza (30) kayyan. 
GEN.6.16	Ma zanfun kaŋ ga sawa nda kabedaaru foo hayyan kaa beeneheroo ra. Sundukoo caraa ga ma miɲoo kaa. Ma sooro hinka cin gundoo ra. 
GEN.6.17	Nga ne, agay, ay ga hari beeri foo kaŋandi laboo boŋ hala a ma takahaya kul kaŋ hundi goo niinoo ra kaŋ goo beenaa cire halaci. Haya kul kaŋ goo laboo boŋ ga dere. 
GEN.6.18	Amma ni, ay ga ni noo 
GEN.6.19	Takahaya kul kaŋ ra hundi goo, ma ihinka-hinka daŋ ni bande hiyoo ra, woy nda aru, hala i ma hin ka huna ni bande. 
GEN.6.20	Ma woy nda aru zaa cirawey dumey kul ra, nda almaney dumey kul ra, nda labukoyey dumey kul ra. I ga kaa ni do, hala i ma hin ka huna. 
GEN.6.21	De mo haya kul kaŋ ti ŋaayan kaŋ ga bara, mʼa zaa ni bande, hala a ma tee ni nda ey se šilfandaa.»
GEN.6.22	Hayey kul kaŋ Irkoy nʼi har, Nuhu nʼi tee. A nʼi tee nda takaa kaŋ nda Irkoy nʼa yaamar.
GEN.7.1	Woo banda ga, Abadantaa nee Nuhu se: «Huru harihiyoo ra, ni nda ni hugoo borey kul, zama ay do, ni hinne ti šerrante ni alwaddey ra. 
GEN.7.2	Adabbawey kul kaŋ ga halal, dumi foo kul, ma woy nda aru iyye-iyye zaa i ra. Wey kaŋ ga harram, dumi foo kul, ma woy nda aru foo zaa i ra. 
GEN.7.3	Cirawey mo, ma woy nda aru iyye-iyye zaa i ra hala ngi dumoo masi dere laboo boŋ. 
GEN.7.4	Zama ne nda jirbi iyye ay ga ncirɲi zumandi laboo boŋ kaŋ ga kara cijin nda zaari hala jirbi woytaaci (40). Haya kul kaŋ ti hundikoyni kaŋ ay nʼa tee kaŋ goo laboo boŋ, ay gʼa tuusu.» 
GEN.7.5	Hayey kul kaŋ Abadantaa nʼi yaamar, Nuhu nʼi tee.
GEN.7.6	Jiiri zangu iddu (600) bara Nuhu se waatoo kaŋ hari beeroo kaa ka laboo daabu. 
GEN.7.7	Nuhu nda nga izʼarey, nda nga wandoo, nda nga izʼarey wandey huru hiyoo ra ka hun hari beeroo cire. 
GEN.7.8	Adabbawey kul, wey kaŋ ga halal nda wey kaŋ ga harram, nda cirawey nda haya kul kaŋ ga ziilam-ziilam laboo ga, 
GEN.7.9	ihinka-hinka, woy nda aru, kaa Nuhu do ka huru a bande harihiyoo ra, sanda takaa kaŋ nda Irkoy nʼa yaamar. 
GEN.7.10	Jirbi iyye banda ga, hari beeroo kaa ka laboo daabu.
GEN.7.11	Nuhu jiiri zangu idduwantoo (600to) ra, handu hinkantoo jirbi woy cindi iyyantoo (17to) ga, hanoo din, laboo cire guusu beeroo miɲey kul bagu nda hari, beenaa mo miɲey feeri. 
GEN.7.12	Ncirɲoo kaŋ laboo boŋ cijin nda zaari hala jirbi woytaaci (40). 
GEN.7.13	Hanoo din hunday no Nuhu nda nga izʼarey kaŋ ti Sem, nda Šam, nda Žafet, nda Nuhu wandoo, nda nga izʼarey wande hinza huru harihiyoo ra, 
GEN.7.14	ngi nda hooga dumi kul, nda adabba dumi kul, nda labukoy kaŋ ga ziilam-ziilam laboo ga dumi kul, nda ciraw dumi kul nda hayey kul kaŋ goo nda fata ka deeši. 
GEN.7.15	Takahaya kul kaŋ hundi goo a ra, kaa ihinka-hinka Nuhu do ka huru a bande harihiyoo ra. 
GEN.7.16	Dumi foo kul woy nda aru ka huru hiyoo ra sanda takaa kaŋ nda Irkoy na Nuhu yaamar. Woo banda ga, Abadantaa na harihiyoo miɲoo daabu a ga.
GEN.7.17	Hari beeroo woo kara laboo ga jirbi woytaaci (40). Haroo hanse ka boobo, de a na hiyoo doyandi kʼa jer laboo ga. 
GEN.7.18	Haroo hanse ka tonton ka boobo laboo ga, de hiyoo cindi ka doy haroo boŋ. 
GEN.7.19	Haroo cindi a ga hanse ka tonton ka boobo laboo ga. Haroo na tondi hondu beerey kul kaŋ goo beenaa cire daabu. 
GEN.7.20	Haroo na tondi hondey daabu, de mo a bisa ey nda kabedaaru woy cindi guu (15). 
GEN.7.21	Hundikoyni kul kaŋ ga ziilam-ziilam laboo ga, za cirawey hala adabbawey, hala hoogawey nda haya kul kaŋ ga ɲuuriɲuuri laboo ga nda nbunadamey kul halaci. 
GEN.7.22	Haya kul kaŋ hundi goo niinoo ra kaŋ goo labu kogaa boŋ kul buu. 
GEN.7.23	Irkoy na haya kul kaŋ ti hundikoyni kaŋ goo laboo ga tuusu kʼi derandi, ma dii za nbunadam hala adabba, hala labukoy, hala ciraa, i kul tuusandi ka dere laboo boŋ. Nuhu nda wey kaŋ goo a bande hinne ka hallasi. 
GEN.7.24	Haroo cindi laboo boŋ jirbi zangu nda woyguu (150).
GEN.8.1	Woo banda ga, Irkoy ɲeli Nuhu nda hoogawey nda adabbawey kul ga kaŋ goo a bande harihiyoo ra. Irkoy na hew foo funsu laboo boŋ kaŋ na haroo zumandi. 
GEN.8.2	Laboo cire guusu beeroo miɲey nda beenaa miɲey daabu, de ncirɲoo kay. 
GEN.8.3	Kayna-kayna haroo ga yee ganda laboo ga. Hala a ga too jirbi zangu nda woyguu (150) kul haroo cindi a ga yee ganda ka kacca. 
GEN.8.4	Handu iyyantoo jirbi woy cindi iyyantoo (17to) ra, hiyoo koy kay gandaa kaŋ maaɲoo ti Ararat tondi hondey boŋ. 
GEN.8.5	Haroo cindi de a ga zunbu hala handu woyantoo (10to) ga. Handu woyantoo (10to) din zaari jinaa, tondi hondey boŋey sintin ka fatta.
GEN.8.6	Jirbi woytaaci (40) banda ga, Nuhu na zanfunoo feeri kaŋ a nʼa kaa hiyoo beeneheroo ra. 
GEN.8.7	A na gaaru-gaaru foo donto, a deeši ka koy, amma cee boobo gaaru-gaaroo ga koy a ga yee kate, hala waatoo kaŋ ra haroo ben laboo ga. 
GEN.8.8	Woo banda ga, Nuhu yee koyne ka tuuzun foo donto ka dii wala haroo yee ganda laboo ga. 
GEN.8.9	Amma tuuzunoo mana hin ka duu nongu kaŋ ra nga ga kay. A yee kate hiyoo do, zama haroo na laboo kul daabu. Nuhu na nga kaboo šerre, a na tuuzunoo dii, a nʼa daŋ nga bande hiyoo ra. 
GEN.8.10	A batu hala jirbi iyye koyne, a duu ka yee ka tuuzunoo donto a ma koy. 
GEN.8.11	Tuuzunoo yee kate a do almaaroo ra, hiino 
GEN.8.12	A yee koyne ka batu hala jirbi iyye, a duu ka tuuzunoo donto, tuuzunoo mana yee kate a do koyne.
GEN.8.13	Nuhu jiiri zangu iddu nda affaantoo (601to) handu jinaa zaari jinaa, nga no haroo kogu ka ben laboo ga. Nuhu na hiyoo daabirjoo kaa a ga, de a dii kaŋ laboo kogu. 
GEN.8.14	Handu hinkantoo jirbi waranka cindi iyyantoo (27to) hane, laboo kogu karbaši.
GEN.8.15	Woo banda ga, Irkoy šelaŋ Nuhu se ka nee: 
GEN.8.16	«Fatta hiyoo ra, ni nda ni wandoo, nda ni izʼarey nda ngi wandey. 
GEN.8.17	Hundikoyni dumi kul kaŋ goo ni bande, nda cirawey, nda almaney, nda labukoyey kul kaŋ ga ziilam-ziilam laboo ga, mʼi ka fatta ni bande hiyoo ra. I ma ɲuuriɲuuri laboo ga, i ma hay ka cere hay, ka boobo gandaa ra!» 
GEN.8.18	Nuhu nda nga izʼarey nda nga wandoo nda nga izey wandey fatta a bande. 
GEN.8.19	Adabbawey kul, nda labukoyey kul, nda cirawey kul, nda haya kul kaŋ ga ɲuuriɲuuri laboo ga, dumi foo kul fatta cere bande hiyoo ra.
GEN.8.20	Nuhu na sargari tonadoo cin Abadantaa maaɲoo ga. Nuhu zaa adabba halalantey nda ciraw halalantey ra, a nʼi tee 
GEN.8.21	Abadantaa maa sunnaaraa kaana, de a nee nga binoo ra: «Ay si yee ka gandaa danga nbunadam sabbu se, ba nda nbunadam binoo miilawey manʼti kala ifutu za nga zankataraa ga. Ay si yee ka hundikoyney kul halaci sanda takaa kaŋ agay ne kʼa tee.
GEN.8.22	Kullihinne gandaa ga bara,
GEN.8.22	dumayan nda hegayyan,
GEN.8.22	yayni nda konni,
GEN.8.22	kaydiya nda jiyaw,
GEN.8.22	cijin nda zaari
GEN.8.22	si ben.»
GEN.9.1	Irkoy na albarka daŋ Nuhu nda nga izʼarey ra ka nee i se: «Wa tonton, war ma hay ka cere hay, de war ma gandaa too. 
GEN.9.2	Hõ banda ga, war ga tee hunburhaya nda jitandikaw gandaa adabba kul se, nda ciraa kul, nda hundikoyni kul kaŋ ga ɲuuriɲuuri laboo ga, nda teekoo hamiisa kul. Wey kul ay nʼi daŋ war kabey ra. 
GEN.9.3	Haya kul kaŋ ga huna, a ga ɲuuriɲuuri, ga tee war meehunaa sanda subu firzoo takaa. Ay nʼi kul noo war se. 
GEN.9.4	Amma war masi ham ŋaa kaŋ ra hundi goo, maanaa hamoo nda nga kuroo. 
GEN.9.5	Amma mo, war kuroo kaŋ ti war hunaroo, boro kul kaŋ a nʼa mun, ay gʼa hãa nda a. A ma tee adabba wala adamize. Adamize foo kul ay gʼa hãa nda nga cinaa hundoo.
GEN.9.6	Boro kaŋ na adamize kuroo mun,
GEN.9.6	Adamize no ma kaa ka nga mo kuroo mun,
GEN.9.6	zama Irkoy nka boro taka hala a ma hima nda nga.
GEN.9.7	War, wa duu izeyaŋ, war ma hay ka cere hay. War ma gandaa too, war ma boobo a ra.»
GEN.9.8	Irkoy yee ka šelaŋ Nuhu nda nga izʼarey kaŋ goo a bande se ka nee: 
GEN.9.9	«Agay, ay ga war noo agay 
GEN.9.10	nda hundikoyney kul kaŋ goo war bande, a ma tee ciraw, wala adabba, wala ganjihooga kul, nda haya kul kaŋ fatta ni bande harihiyoo ra, nda ganjihooga kul. 
GEN.9.11	Ay ga war noo agay amaanaa kaŋ hari beeri si yee ka hundikoyney kul benandi, de hari beeri si yee ka tee kaŋ ga gandaa halaci.»
GEN.9.12	Irkoy nee koyne: «Agay amaanaa kaŋ goo agay nda war game, nda hundikoyni kul kaŋ goo war bande, nda zamaney kul kaŋ ga kaa borey, nga tammaasaa ti 
GEN.9.13	kaŋ ay nʼay beenegondoo daŋ duulawey ra. A ga tee amaana tammaasa agay nda gandaa game. 
GEN.9.14	Waati kul kaŋ ay na duulawey marga laboo se beene, de ay nʼay beenegondoo bangandi duulawey ra, 
GEN.9.15	ay ga hongu agay amaanaa kaŋ goo agay, nda war, nda takahaya hundikoyney kul game. Ncirɲi si yee ka tee hari beeri ka takahayey kul halaci. 
GEN.9.16	Beenegondoo ga bangay duulawey ra, ay gʼa guna hala ya duu ka hongu amaana abadantaa kaŋ goo agay kaŋ ti Irkoy nda takahaya hundikoyney kul game kaŋ goo gandaa ra.» 
GEN.9.17	Irkoy nee Nuhu se: «Woo ti amaanaa tammaasaa kaŋ ay nʼa daŋ agay nda hundikoyney kul game kaŋ goo gandaa ra.»
GEN.9.18	Nuhu izʼarey kaŋ fatta harihiyoo ra manʼti kala Sem, nda Šam, nda Žafet. Šam ti Kanaŋ baaba. 
GEN.9.19	Nuhu izʼaru hinzaa no ka hay ka gandaa too nda boro.
GEN.9.20	Nuhu ti beerikaw jinaa kaŋ na 
GEN.9.21	A na alaneboo hari mooraa haŋ, a suu, de a kay nga gaa koonu nga hukkumoo ra. 
GEN.9.22	Šam kaŋ ti Kanaŋ baaba, dii nga gaa koonoo, de a koy a filla taray nga arma hinkaa se. 
GEN.9.23	Woo banda ga, Sem nda Žafet na burmusoo zaa kʼa daŋ ngi jesey ga, i dira ka huru nda banda-banda kʼa gum. I mana dii ngi baaba gaa koonoo, zama i nka duma bere ka huru a kone. 
GEN.9.24	Waatoo kaŋ suuyanoo ben Nuhu bande, a maa haya kaŋ nga izʼaru kaccaa nʼa tee.
GEN.9.25	Woo ka kate, a nee:
GEN.9.25	«Ay na Kanaŋ laali.
GEN.9.25	Yala a ma tee nga armey baɲɲey baɲɲaa!»
GEN.9.26	Nuhu yee koyne ka tonton ka nee:
GEN.9.26	«Albarka ma bara Abadantaa se kaŋ ti Sem Koyoo.
GEN.9.26	Yala Kanaŋ ma tee Sem baɲɲaa!
GEN.9.27	Yala Irkoy ma Žafet feeri!
GEN.9.27	Yala alaafiyaa ma bara Sem nda Žafet hukkumey nda cere game!
GEN.9.27	De mo Kanaŋ ma tee ngi baɲɲaa!»
GEN.9.28	Hari beeroo banda ga, Nuhu huna jiiri zangu hinza nda woyguu (350). 
GEN.9.29	Nuhu aloomuroo kul kaŋ a duu a, manʼti kala jiiri zangu yagga nda woyguu (950). Woo banda ga, a faati.
GEN.10.1	Nuhu izʼarey kaŋ ti Sem, nda Šam, nda Žafet hayroo ti wey. I duu izeyaŋ hari beeroo kaŋyanoo banda ga.
GEN.10.2	Žafet izʼarey ti: Gomer, nda Magog, nda Maday, nda Yawaŋ, nda Tubal, nda Mešek, nda Tiras. 
GEN.10.3	Gomer izʼarey ti: Aškenaz, nda Rifat, nda Togarma. 
GEN.10.4	Yawaŋ izʼarey ti: Eliša, nda Tarsis, nda Kiti borey, nda Rodaŋ borey. 
GEN.10.5	Borey wey ka zamna-zamna gungey ra, ngi laamaa foo kul nda nga šennoo, nda ngi alkabiilawey, nda ngi dumey.
GEN.10.6	Šam izʼarey ti: Kuš, nda Misirayim, nda Put, nda Kanaŋ. 
GEN.10.7	Kuš izʼarey ti: Seba, nda Hawila, nda Sabata, nda Raama, nda Sabateka. Raama izʼarey ti Saba, nda Dedaŋ. 
GEN.10.8	Kuš na Namuruz mo hay. Namuruz ti boro jinaa kaŋ tee wongaari laboo ga. 
GEN.10.9	Namuruz tee hookaw beeri Abadantaa do. Woo ra šennoo hun kaŋ ga nee: «Hookaw beeri no Abadantaa do, sanda Namuruz.» 
GEN.10.10	Koyra jina-jinawey kaŋ a nʼi laama ti Babel, nda Erek, nda Akad, nda Kalne kaŋ goo gandaa ra kaŋ maaɲoo ti Šineyar. 
GEN.10.11	Gandaa woo ra Namuruz bisa ka koy Asiri gandaa ra. A na koyrawey cin kaŋyaŋ ti: Niniwe, nda Rehobot, nda Kala, 
GEN.10.12	nda koyra beeroo kaŋ ti Reseŋ kaŋ goo Niniwe nda Kala gamoo ra. 
GEN.10.13	Misirayim ti Lud borey hayragoo, nda Anam borey, nda Lehab borey, nda Naftuwa borey, 
GEN.10.14	nda Patrus borey, nda Kasalu borey, nda Kaftor borey. Filisti borey mana hun kala Kasluwa borey ga. 
GEN.10.15	Kanaŋ na Sidoŋ hay, nga ti nga izʼaru jinaa, nga duma ga, a na Heti hay. 
GEN.10.16	Nga ga Žebus borey, nda Amor borey, nda Girgaši borey, 
GEN.10.17	nda Hewi borey, nda Arki borey, nda Sini borey, 
GEN.10.18	nda Arwad borey, nda Semar borey, nda Hamat borey hun. Wey kul banda ga, Kanaŋ borey alkabiilawey say-say. 
GEN.10.19	Kanaŋ borey gandaa hirroo ti ka hun za koyraa kaŋ maaɲoo ti Sidoŋ, Gerar kaboo here, hala Gaaza. Ka yee kʼa dii fondaa kaŋ ga koy koyrawey ra kaŋ ti Sodom, nda Gomor, nda Aduma, nda Seboyim here hala Leša. 
GEN.10.20	Wey ti Šam hayroo. Alkabiila foo kul goo cere bande, wey kaŋ ga šenni follokaa šelaŋ goo cere bande ngi laamawey nda ngi gandawey ra.
GEN.10.21	Sem kaŋ ti Žafet beerʼaroo, duu izʼaruyaŋ. Eber nda nga izʼarey kul hayragoo ti nga. 
GEN.10.22	Sem izʼarey ti: Elam, nda Ašur, nda Arfazad, nda Lud, nda Aram. 
GEN.10.23	Aram izʼarey ti: Utus, nda Hul, nda Geter, nda Maš. 
GEN.10.24	Arfazad na Šela hay, Šela na Eber hay. 
GEN.10.25	Eber duu izʼaru hinka. Affoo maaɲoo ti Peleg (maanaa «zamna»), zama nga waatoo ra laboo zamnandi. Armaa maaɲoo ti Yokutaŋ. 
GEN.10.26	Yokutaŋ na Almodad hay, nda Šelef, nda Hasarmawet, nda Yera, 
GEN.10.27	nda Hadoram, nda Uzal, nda Dikla, 
GEN.10.28	nda Obal, nda Abimayel, nda Saba, 
GEN.10.29	nda Ofir, nda Hawila, nda Yobab. Wey kul manʼti kala Yokutaŋ izʼaruyaŋ. 
GEN.10.30	Ngi gorodogoo ti, mʼa dii za Meša, Sefar kaboo here, hala waynahunay tondi hondey do. 
GEN.10.31	Wey ti Sem hayroo. Alkabiila foo kul goo cere bande, wey kaŋ ga šenni follokaa šelaŋ goo cere bande ngi laamawey nda ngi gandawey ra.
GEN.10.32	Wey ti Nuhu izʼarey alkabiilawey, alwadda ka kaa alwadda, ganda ka kaa ganda. Borey wey ga gandawey hun, ka zamna-zamna laboo ga hari beeroo kaŋyanoo banda ga.
GEN.11.1	Zaman tee kaŋ aduɲɲa kul, šenni follokaa, nda kalima follokey no i gʼa šelaŋ. 
GEN.11.2	Kaŋ adamizey saraysaray ka koy waynahunay here, i dii taraŋtaraŋ foo kaŋ goo gandaa ra kaŋ maaɲoo ti Šineyar. I na no din tee ngi gorodogoo. 
GEN.11.3	I nee cere se: «Wa kaa! Ir ma ferawyaŋ kar kʼi ton nuune ra.» I mana tondi ka cina, feraw nda i cina. Guduroŋ ti hayaa kaŋ ga ferawey kanji cere ga. 
GEN.11.4	I nee cere se koyne: «Wa kaa! Ir ma koyra cin ir boŋ se kaŋ ra soorohugu kuku goo kaŋ boŋoo ga too beenaa. Ir ma maa tee ir boŋ se hala ir masi duu ka say-say gandaa kul boŋ.»
GEN.11.5	Abadantaa zunbu ka dii koyraa nda soorohugu kukoo kaŋ adamizey nʼi cin. 
GEN.11.6	Woo banda ga, a nee nga boŋ se: «Nga ne, i tee jama foo, i ga šenni follokaa šelaŋ. Woo ti sintinoo hinne! Sohõ haya sii no kaŋ gʼi ganji i ma haya tee kaŋ i baa. 
GEN.11.7	Wa kaa! Ir ma zunbu ka ngi šennoo ɲaami cere ra hala affoo kul masi maa nga ceroo šennoo.» 
GEN.11.8	No din ra Abadantaa na borey say-say gandaa kul ra, de i tun koyraa cinayanoo ga. 
GEN.11.9	Woo se i ga nee a se Babel
GEN.11.10	Sem hayroo ne. Jiiri hinka hari beeroo kaŋyanoo banda ga, Sem na Arfazad hay, a goo nga jiiri zangoo (100) ra. 
GEN.11.11	Sem huna jiiri zangu guu (500) Arfazad hayyanoo banda ga. A duu izʼaruyaŋ nda ize woyyaŋ. 
GEN.11.12	Arfazad goo nda jiiri waranza cindi guu (35) waatoo kaŋ ra a na Šela hay. 
GEN.11.13	Arfazad huna jiiri zangu taaci nda ihinza (403) Šela hayyanoo banda ga. A duu izʼaruyaŋ nda ize woyyaŋ. 
GEN.11.14	Kaŋ Šela duu jiiri waranza (30), a na Eber hay. 
GEN.11.15	Šela huna jiiri zangu taaci nda ihinza (403) Eber hayyanoo banda ga. A duu izʼaruyaŋ nda ize woyyaŋ. 
GEN.11.16	Kaŋ Eber duu jiiri waranza cindi taaci (34), a na Peleg hay. 
GEN.11.17	Eber huna jiiri zangu taaci nda waranza (430) Peleg hayyanoo banda ga. A duu izʼaruyaŋ nda ize woyyaŋ. 
GEN.11.18	Kaŋ Peleg duu jiiri waranza (30), a na Rehu hay. 
GEN.11.19	Peleg huna jiiri zangu hinka nda yagga (209) Rehu hayyanoo banda ga. A duu izʼaruyaŋ nda ize woyyaŋ. 
GEN.11.20	Kaŋ Rehu duu jiiri waranza cindi hinka (32), a na Serug hay. 
GEN.11.21	Rehu huna jiiri zangu hinka nda iyye (207) Serug hayyanoo banda ga. A duu izʼaruyaŋ nda ize woyyaŋ. 
GEN.11.22	Kaŋ Serug duu jiiri waranza (30), a na Nahor hay. 
GEN.11.23	Serug huna jiiri zangu hinka (200) Nahor hayyanoo banda ga. A duu izʼaruyaŋ nda ize woyyaŋ. 
GEN.11.24	Kaŋ Nahor duu jiiri waranka cindi yagga (29), a na Tera hay. 
GEN.11.25	Nahor huna jiiri zangu nda iwoy cindi yagga (119) Tera hayyanoo banda ga. A duu izʼaruyaŋ nda ize woyyaŋ. 
GEN.11.26	Kaŋ Tera duu jiiri woyye (70), a na Abram, nda Nahor, nda Haraŋ hay.
GEN.11.27	Tera hayroo ne. Tera na Abram, nda Nahor, nda Haraŋ hay. Haraŋ na Lotu hay. 
GEN.11.28	Haraŋ mana faati kala koyraa kaŋ ra a hayandi kaŋ ti Ur kaŋ goo Kalde. A faati baaboo kaŋ ti Tera jine. 
GEN.11.29	Abram nda Nahor na wandeyaŋ zaa. Abram wandoo maaɲoo ti Saray. Nahor wanoo maaɲoo ti Milka kaŋ ti Haraŋ ize woyoo. Haraŋ ti Milka nda Yisika baaba. 
GEN.11.30	Saray manʼti kala woy gun, a sii nda ize.
GEN.11.31	Tera na nga izʼaroo Abram zaa, nda nga haamaa Lotu kaŋ ti Haraŋ izʼaroo, nda nga nzura woyoo Saray kaŋ ti Abram wandoo. I hun Ur kaŋ goo Kalde ka koy gandaa ra kaŋ maaɲoo ti Kanaŋ. Kaŋ i too Karaŋ, i na no din tee ngi gorodogoo. 
GEN.11.32	Aloomuroo kaŋ Tera duu a manʼti kala jiiri zangu hinka nda igguu (205). A mana faati kala Karaŋ.
GEN.12.1	Abadantaa nee Abram se: «Fatta ni gandaa, nda ni dumoo, nda ni baaba hugoo ka koy gandaa ra kaŋ ay gʼa cebe ma ne.
GEN.12.2	Ay ga ni tee dumi beeri. Ay ga albarka daŋ ni ra.
GEN.12.2	Ay ga ni maaɲoo noo addawla.
GEN.12.2	Ma tee albarkahaya borey se!
GEN.12.3	Borey kaŋ ga gaara ma ne, ay ga albarka daŋ i ra,
GEN.12.3	amma boro kaŋ na ni danga, ay gʼa laali.
GEN.12.3	Ni bande, aduɲɲa alkabiilawey kul ga duu albarka.»
GEN.12.4	Abram koy nda takaa kaŋ nda Abadantaa nʼa har a se. Lotu koy a bande. Kaŋ Abram ga fatta Karaŋ, jiiri woyye cindi guu (75) bara a se.
GEN.12.5	A koy nda nga bande nga wandoo Saray, nda nga armaa izʼaroo Lotu, nda nga almaanoo, nda boro kul kaŋ goo maaɲoo ga kaŋ i duu ey Karaŋ. I tun ka koy gandaa kaŋ maaɲoo ti Kanaŋ. Waatoo kaŋ i too no din, 
GEN.12.6	Abram dira gandaa ra ka too hala koyraa kaŋ maaɲoo ti Šekem, More tuuriɲaa beeroo do. Zamanoo din Kanaŋ borey no ma goro gandaa ra. 
GEN.12.7	Amma Abadantaa bangay Abram se, a nee a se: «Ni hayroo se ay ga gandaa woo noo.» Abram na sargari tonadoo cin Abadantaa kaŋ bangay a se maaɲoo ga. 
GEN.12.8	Woo banda ga, a dira ka koy tondi hondoo here kaŋ goo koyraa kaŋ maaɲoo ti Betel waynahunay kaboo here. A na nga hukkumoo cin Betel kaŋ goo waynakaŋay nda koyraa kaŋ se i ga nee Ayi kaŋ goo waynahunay game. A na sargari tonadoo cin Abadantaa maaɲoo ga, a na Abadantaa maaɲoo cee. 
GEN.12.9	Woo banda ga, Abram yee ka saraysaray ka koy Negew gandaa ra.
GEN.12.10	Heray foo tee gandaa ra. Heraa laalayanoo se, Abram naaru ka doo Misira gandaa ra ka goro ka waati tee no din. 
GEN.12.11	Waatoo kaŋ i ga baa ka huru Misira gandaa ra, a nee nga wandoo Saray se: «Aywa! Ay ga bay kaŋ woy borya ti ni. 
GEN.12.12	Nda Misira borey dii ni, i ga nee kaŋ ay wandoo ti ni. I gʼay wii, i ga ni naŋ ma huna. 
GEN.12.13	Ay gʼa wiri ni ga, ma nee i se kaŋ ay woymaa ti ni! Nga ra i ga kula ay ra. Ni alhormaa ra, ay hundoo ga cindi ay ra.»
GEN.12.14	Waatoo kaŋ Abram too Misira gandaa ra, Misira borey dii kaŋ woyoo ga hanse ka boori. 
GEN.12.15	Waatoo kaŋ Firawuuna cee-cirey na woyoo laasaabu, i koy a sifa Firawuuna se. Woo banda ga, woyoo zandi ka koy Firawuuna hugoo do. 
GEN.12.16	Woyoo sabbu se, Firawuuna na Abram dii nda diiyan henna. A nʼa noo alman buuna, nda ibeeri, nda farka aruyaŋ, nda baɲɲayaŋ, nda koŋŋayaŋ, nda farka woyyaŋ, nda yooyaŋ. 
GEN.12.17	Amma Abadantaa na dori beeriyaŋ ka Firawuuna nda nga hugoo borey kar, Saray kaŋ ti Abram wandoo maaganda se. 
GEN.12.18	Firawuuna ciya Abram se, a nee a se: «Cin ti woo kaŋ nʼnʼa tee ya ne? Macin se manʼay bayrandi kaŋ ni wandoo no? 
GEN.12.19	Macin se nʼnee kaŋ ni woymaa no, hala agay ne kʼa zaa ka nee ay gʼa tee wande? Sohõ ni wandoo ne, a zaa, ma koy!» 
GEN.12.20	Firawuuna na nga borey yaamar kaŋ i ma Abram fattandi. A ma koy nda wandoo nda haya kul kaŋ goo a kone.
GEN.13.1	Abram hun Misira gandaa ra ka žigi ka koy Negew, nga, nda nga wandoo, nda nga haya kul kaŋ goo maaɲoo ga, nda Lotu.
GEN.13.2	Abram goo nda adabba boobo, nda nzorfu kaaray boobo, nda wura boobo. 
GEN.13.3	A saraysaray ka hun Negew ka koy hala Betel, nongoo kaŋ ra a jin ka nga hukkumoo cin kaŋ goo Betel nda Ayi game, 
GEN.13.4	hala nongoo kaŋ ra a na sargari tonadoo jinaa tee. De mo no din ra Abram na Abadantaa maaɲoo cee.
GEN.13.5	Lotu kaŋ goo a bande mo goo nda alman buuna nda ibeeri nda hukkumyaŋ. 
GEN.13.6	Ngi affoo kul adabbawey ga hanse ka boobo, i si hin ka cindi cere bande, gandaa si hin kʼi zaa, zama a ga kacca i se. 
GEN.13.7	Koyne mo Kanaŋ borey nda Ferezi borey goo gandaa din da ra. Han foo alfitina huru Abram almaney kurkey nda Lotu waney game. 
GEN.13.8	Abram nee Lotu se: «Ay gʼa wiri ni ga, alfitina masi huru agay nda ni game. A masi huru ay kurkey nda ni waney game, zama ir kul ti hugu follokaa borey. 
GEN.13.9	Gandaa kul goo ni jine! Ir ma fay. Nda nʼna hawsaa zaa, ay ga gurmaa zaa. Nda nʼna gurmaa zaa, ay ga hawsaa zaa.»
GEN.13.10	Lotu na nga boŋoo jer, a dii Žurdeŋ isaa ganganoo kul. A ga tay pataku. Woo ti za Abadantaa mana Sodom nda Gomor halaci. Nongoo din ga hima nda Abadantaa saddiŋaa. Ma nee Misira gandaa. A ga koy too hala koyraa kaŋ maaɲoo ti Sohar. 
GEN.13.11	Lotu na Žurdeŋ isaa ganganoo kul suuba nga boŋ se, de a koy waynahunay kaboo here. Takaa woo nda i fay ka hun cere ga. 
GEN.13.12	Abram goro Kanaŋ. Lotu koy goro ganganoo koyrawey ra. A na nga hukkumoo cin Sodom koyraa jeroo ga. 
GEN.13.13	Sodom borey manʼti kala boro laalayaŋ. Zunubu teekaw beeriyaŋ no Abadantaa do.
GEN.13.14	Waatoo kaŋ Lotu hun Abram bande, woo din banda ga, Abadantaa nee Abram se: «Ni boŋoo jer ka guna, za nongoo kaŋ ra nʼgoo hala hawsa, nda gurma, nda dandi, nda dangay, 
GEN.13.15	zama gandaa kul kaŋ nʼgʼa honnay, ay gʼa noo ni nda ni hayroo se hala abada. 
GEN.13.16	Ay ga ni hayroo tee sanda labuhamni. A ga boobo hala nongu kaŋ ra nda boro ga hin ka labuhamni kabu kul, a ga hin ka ni hayroo kabu. 
GEN.13.17	Tun ni boŋ ga, ma gandaa kuuyanoo nda nga hayyanoo kul dira, zama ay gʼa noo ma ne.»
GEN.13.18	Abram koy nga hukkumoo cin ka goro boraa kaŋ maaɲoo ti Mamre, tuuriɲaa beerey do kaŋ goo koyra kaŋ se i ga nee Hebroŋ. No din ra a na sargari tonadoo cin Abadantaa maaɲoo ga.
GEN.14.1	Waatoo kaŋ ra Šineyar gandaa kokoyoo ti Amrafel, Elasar koyraa kokoyoo ti Aryok, Elam gandaa kokoyoo ti Kedorlawomer, Goyim gandaa kokoyoo ti Tidal, 
GEN.14.2	zamanoo din no, i marga ka Bera wongu kaŋ ti Sodom kokoyoo, nda Birša kaŋ ti Gomor kokoyoo, nda Šinab kaŋ ti Aduma kokoyoo, nda Šemeber kaŋ ti Seboyim kokoyoo, nda Bela kaŋ se i ga nee Sohar, kokoyoo. 
GEN.14.3	Wey kul na cere marga Sidim gandaa gooroo ra kaŋ ti teeko Ciiri-ciirantaa. 
GEN.14.4	I na jiiri woy cindi hinka (12) tee, i goo Kedorlawomer cire, amma jiiri woy cindi hinzantoo (13to) ga, i ture. 
GEN.14.5	Jiiri woy cindi taacantoo (14to) ra, Kedorlawomer nda kokoyey kaŋ marga ka koy Refa borey wongu koyraa ra kaŋ maaɲoo ti Ašitorot-Karanayim. I na Zuz borey wongu koyraa ra kaŋ maaɲoo ti Haam. I na Emu borey wongu Šawe-Kiryatayim. 
GEN.14.6	I na Hori borey wongu ngi tondi hondoo ga kaŋ ti Seyir gandaa. I nʼi gaaray hala El-Paraŋ kaŋ goo saajoo jeroo ga. 
GEN.14.7	Woo banda ga, i yee ngi ceebandawey ra, i too Enu-Mišipat kaŋ ti koyraa kaŋ maaɲoo ti Kadeš. Ngi wongoo too Amalek borey gandaa kul nda Amor borey kaŋ ga goro Hasasoŋ-Tamar.
GEN.14.8	Sodom, nda Gomor, nda Aduma, nda Seboyim, nda Bela kaŋ se i ga nee Sohar, kokoyey kul fatta ka marga ka koy i wongu Sidim gandaa sosooroo ra. 
GEN.14.9	Wey kaŋ i koy wongu manʼti kala Kedorlawomer kaŋ ti Elam kokoyoo, nda Tidal kaŋ ti Goyim kokoyoo, nda Amrafel kaŋ ti Šineyar kokoyoo, nda Aryok kaŋ ti Elasar kokoyoo. Kokoy taaci no kaŋ ga igguu wongu. 
GEN.14.10	Sidim gandaa sosooroo kul ti guusuyaŋ kaŋ ga too nda guduroŋ. Sodom nda Gomor kokoyey zuru, de i kaŋ guusey din ra. Wey kaŋ cindi zuru ka koy tondi hondoo here. 
GEN.14.11	Wongaarey na Sodom nda Gomor almaanoo nda ngi meehunaa kul zaa kʼi ka koy. 
GEN.14.12	I na Abram arma izʼaroo mo kaŋ ti Lotu nda nga almaanoo kul zaa ka koy, zama a mana cindi ka goro kala Sodom.
GEN.14.13	Boro foo kaŋ zuru koy alhabaroo too Abram se kaŋ ti Ebere. Abram si goro kala tuuriɲaa beerey do kaŋ Mamre wane nda ey kaŋ ti Amor boro kaŋ ti Eškol nda Aner armaa kaŋyaŋ amaana goo ngi nda Abram game. 
GEN.14.14	Waatoo kaŋ Abram maa kaŋ i na nga boraa tee kasa-ize ka koy, a na nga hugu-ize wongaari boro zangu hinza nda iwoy cindi yaaha (318) zaa. I nʼi gaaray hala koyraa ra kaŋ maaɲoo ti Dan. 
GEN.14.15	A na wongu-izey zamna, ka nga iberey gande cijinoo ra, nga nda nga tamey. I nʼi kar kʼi gaaray hala koyraa kaŋ se i ga nee Hoba kaŋ goo Damas se hawsa here. 
GEN.14.16	A yee kate nda almaanoo kul, a yee kate nda nga boraa Lotu nda nga almaanoo, nda woyey nda jamaa kaŋ i bay kʼi boy ka koy.
GEN.14.17	Waatoo kaŋ Abram na Kedorlawomer nda kokoyey kaŋ marga wongu ka hin, Sodom kokoyoo dira ka koy a kubay Šawe sosooroo ra kaŋ ti Kokoyoo sosooroo. 
GEN.14.18	Melšizedek kaŋ ti Zalem kokoyoo, kate ŋaayan nda 
GEN.14.19	A gaara Abram se ka nee:
GEN.14.19	«Irkoy Jerantaa kaŋ wane beenaa nda gandaa
GEN.14.19	ma albarka daŋ Abram ra!
GEN.14.20	Albarka ma bara Irkoy Jerantaa se
GEN.14.20	kaŋ na ni iberey kaŋandi ni kaboo ra!»
GEN.14.20	Abram na nga hayey 
GEN.14.21	Sodom kokoyoo nee Abram se: «Ay noo borey, de ma almaanoo zaa ni boŋ se!» 
GEN.14.22	Amma Abram na Sodom kokoyoo zaabi ka nee: «Ay gʼay kaboo jer ka žee nda Abadantaa kaŋ ti Irkoy Jerantaa kaŋ na beenaa nda gandaa taka, 
GEN.14.23	ay si haya kul zaa ni jinawey ra, ba sana wala šilli, soko ma kaa ka nee: ‹Agay ka Abram tee almankoyni.› 
GEN.14.24	Ay boŋ se, ay si haya kul zaa nda manʼti woo kaŋ arusoogey nʼa ŋaa. Borey mo kaŋ hanga ay bande ka koy wongu kaŋ ti Aner, nda Eškol, nda Mamre, ngi, i ma ngi bagaa zaa!»
GEN.15.1	Hayey din kaŋ tee banda ga, Abadantaa na šenni har Abram se bangayyan ra ka nee a se: «Masi hunbur haya kul, Abram! Agay no ma tee ma ne koray. Ni sufuraa ga hanse ka beeri.» 
GEN.15.2	Abram zaabi ka nee: «Ay Koyoo, Abadantaa, hayaa kaŋ nʼgʼa noo ya ne koyne, cin no a gʼa hanse ya ne? Agay ne ma aduɲɲa naŋ bila ize. Eliyezer, Damas boraa no mʼay tubu?» 
GEN.15.3	Abram nee koyne: «Ni ne manʼay noo hayyan, nga ne ay tamoo kaŋ ti ay hugu-izoo no mʼay tubu.» 
GEN.15.4	Amma Abadantaa na šenni har Abram se ka nee: «Boraa kaŋ nʼnʼa har si ni tubu, amma boraa kaŋ ga hun ni hamoo ra, nga no ma tee ni tubukaa.» 
GEN.15.5	A na Abram ka koy taraa ra, a nee a se: «Beenaa guna, ma handarawey kabu, nda nʼga hin ka ngi hinnaa bay.» A yee ka nee a se: «Takaa woo no ni hayroo booboyanoo ga ti a.»
GEN.15.6	Abram naanay Abadantaa, de a kabandi a se šerretaray.
GEN.15.7	A nee a se koyne: «Agay ti Abadantaa kaŋ na ni kaa Kalde borey koyraa ra kaŋ ti Ur, ka ni noo gandaa woo a ma tee ni wane.» 
GEN.15.8	Abram zaabi ka nee: «Ay Koyoo, Abadantaa, macin no mʼay ka hakiika ka bay kaŋ ay ga duu a?» 
GEN.15.9	Irkoy nee a se: «Haw woy-ize foo kaŋ goo nda jiiri hinza soolu ya ne, nda hancin foo kaŋ goo nda jiiri hinza, nda gaaru foo kaŋ goo nda jiiri hinza, nda gubaguba foo, nda tuuzun-ize foo.» 
GEN.15.10	Abram kate adabbawey kul, a na affoo kul dunbu gamoo ga, de a na jere foo kul tenjandi affaa. Amma cirawey hunday, a manʼi zamna. 
GEN.15.11	Jigaarayaŋ zunbu adabba bukawey boŋ, amma Abram nʼi gaaray.
GEN.15.12	Waynaa kaŋyanoo ga, jirbi koma foo na Abram kaŋandi, de mo hunburay beeri nʼa dii kubaa ra. 
GEN.15.13	Irkoy nee Abram se: «Ma bay kaŋ ni hayroo ga koy taabuši ganda ra kaŋ manʼti nga wanoo. I ga tee baɲɲayaŋ no din, i gʼi žilla jiiri zangu taaci (400). 
GEN.15.14	Amma ay ga dumoo ciiti kaŋ nʼi daŋ baɲɲataray. Woo din banda ga, i ga fatta ka koy nda alman boobo. 
GEN.15.15	Ni, nʼga koy ni hayragey gar alaaharaa nda alaafiya. Žeenayyan henna banda ga, nʼga suturandi. 
GEN.15.16	Ni hayroo si yee kate ne ra kala hala zaman taaci banda ga, zama waatoo din no Amor borey layboo mana too jina ya ne nongu kaŋ ga a si bisa.»
GEN.15.17	Waatoo kaŋ waynaa kaŋ, kubaa beeri, de alforon foo ga dullu, nuune ga fatta a ra ka koy huru alman foorantey game. 
GEN.15.18	Hanoo din, Abadantaa na 
GEN.15.19	gandaa woo manʼti kala Keni borey, nda Kenaz borey, nda Kadumone borey, 
GEN.15.20	nda Heti borey, nda Ferezi borey, nda Refa borey, 
GEN.15.21	nda Amor borey, nda Kanaŋ borey, nda Girgaši borey, nda Žebus borey gandaa.»
GEN.16.1	Saray kaŋ ti Abram wandoo, mana duu a se ize. Saray goo nda koŋŋa foo kaŋ Misira boro no, maaɲoo ti Hažatta. 
GEN.16.2	Saray nee Abram se: «Sohõ kaŋ Abadantaa nʼay ganji ya duu ize, marga nda ay koŋŋaa. A ga hin ka tee a ma duu ya ne izʼaru.» Abram yadda Saray hoyraa. 
GEN.16.3	Saray kaŋ ti Abram wandoo, na nga koŋŋaa Hažatta, Misira boraa, zaa kʼa noo nga kurɲoo Abram se a ma marga nda a. Woo kaa ka gar kaŋ Abram goo nda goray jiiri woy (10) gandaa ra kaŋ se i ga nee Kanaŋ. 
GEN.16.4	A marga nda Hažatta. A tee alhaamidu. Kaŋ a maate kaŋ nga ga tee boro hinka kul, a sintin ka donda nga koyoo Saray. 
GEN.16.5	Woo se Saray nee Abram se: «Ay kaynandiyanoo ga kaŋ ni boŋ. Agay kʼay koŋŋaa daŋ ni kaboo ra, amma za a maate kaŋ nga ga tee alhaamidu a mma donda agay. Yala Abadantaa ma ciiti agay nda ni game.» 
GEN.16.6	Abram na Saray zaabi ka nee: «Ni koŋŋaa ne, a goo ni kaboo ra, haya tee a se kaŋ kan ma ne.» Saray na Hažatta gurzugay hala nongu kaŋ ra a zuru a ga.
GEN.16.7	Abadantaa almalayka foo nʼa gar saajoo ra hari foo jesoo ga kaŋ goo fondaa here kaŋ ga koy saajoo ra kaŋ maaɲoo ti Šur. 
GEN.16.8	A nʼa hãa ka nee: «Hažatta, Saray koŋŋaa, man ra ni hun, man ra nʼga koy?» A nʼa zaabi ka nee: «Ay koyoo Saray se ay goo ma zuru.» 
GEN.16.9	Almalaykaa nee a se: «Yee ni koyoo do, ma ni boŋ yeeti a se ganda.» 
GEN.16.10	A nee a se: «Ay ga ni hayroo boobandi nda takaa kaŋ nda a si hin ka kabandi nga booboyanoo se.» 
GEN.16.11	Abadantaa almalaykaa nee a se koyne: «Ni tee alhaamidu, nʼga izʼaru foo daŋ aduɲɲa ra kaŋ nʼga maaɲoo daŋ Isimayel (maanaa ‹Irkoy ga maa›), zama Abadantaa maa ni binekankamyanoo. 
GEN.16.12	Ni izʼaroo ga tee ganjiboro.
GEN.16.12	A ga kay ka borey kul wongu,
GEN.16.12	borey kul ga kay kʼa wongu.
GEN.16.12	Amma a ga goro jere ga nga armey se ka huna nga hinne.»
GEN.16.13	Abadantaa kaŋ šelaŋ Hažatta se, Hažatta na maaɲoo daŋ «ni ti Koyoo kaŋ ga dii agay», zama a nee nga boŋ se: «Cimi da no kaŋ ay dii ne ra woo kaŋ dii agay!» 
GEN.16.14	Woo se i na dayoo kaŋ goo Kadeš nda Bered gamoo ra maaɲoo daŋ Ber-Lahay-Roy (maanaa «Hundikoynoo kaŋ ga dii agay dayoo»).
GEN.16.15	Hažatta duu izʼaru foo Abram se. Abram na izʼaroo kaŋ Hažatta duu a a se, maaɲoo daŋ Isimayel. 
GEN.16.16	Abram sii nda kala jiiri woyyaaha cindi iddu (86) waatoo kaŋ Hažatta duu a se Isimayel.
GEN.17.1	Waatoo kaŋ Abram duu jiiri woyyagga cindi yagga (99), Abadantaa bangay Abram se, a nee a se: «Agay ti Irkoy, Hini-kul-koyoo. Ma dira ay fondaa ra, ma henan. 
GEN.17.2	Ay ga ni noo agay 
GEN.17.3	Abram sujudu, de Irkoy šelaŋ a se ka nee: 
GEN.17.4	«Agay, agay amaanaa ne kaŋ ay gʼa noo ma ne: nʼga tee dumi boobo se hayraa. 
GEN.17.5	Nʼsi yee ka ciyandi nda Abram, ni maaɲoo ga tee Ibirahima, zama ay na ni tee dumi boobo hayraa. 
GEN.17.6	Ay ga ni noo hayyan boobo. Ay ga ni tee dumiyaŋ, de mo kokoyyaŋ ga hun ni ga. 
GEN.17.7	Agay amaanaa ga cindi agay nda ni game, nda ni hayroo kaŋ goo ni dumaa ga, zamaney kul ra. A ga tee amaana kaŋ si tun hala ya tee ni nda ni hayroo kaŋ ga kaa ni dumaa ga kul se Koy. 
GEN.17.8	Ay ga ni noo, ni nda ni hayroo kaŋ ga kaa ni dumaa ga, gandaa kaŋ ra ni ne ka koy goro. Kanaŋ gandaa kul nʼgʼa mayray hala abada. Ay ga tee ni hayroo Koyoo.»
GEN.17.9	Irkoy nee Ibirahima se: «Ni, ma agay amaanaa dii, ni nda ni hayroo kaŋ ga kaa ni dumaa ga, zamaney kul ra. 
GEN.17.10	Agay amaanaa ne kaŋ ni nda ni hayroo kaŋ ga kaa ni dumaa ga, gʼa kayandi: aru kul kaŋ goo war ra ga hima ka hurubangu. 
GEN.17.11	War hurubanguyanoo ga tee agay nda war game amaanaa tammaasaa. 
GEN.17.12	Zaman ka kaa zaman, zankaaru kul ga hima ka hurubangu nga jirbi yaahantoo hane. A ma teendi baɲɲa kul se kaŋ hayandi ni hugoo ra. A ma teendi baɲɲa kul kaŋ nʼnʼa day nda nooru kaŋ manʼti ni alkabiilaa. 
GEN.17.13	Baɲɲa kaŋ hayandi ni hugoo ra nda boraa kaŋ ni nkʼa day nda ni nooroo, i kul ma hurubangu. Agay amaanaa ma tee war hamey ra amaana kaŋ si tun. 
GEN.17.14	Aru jofolo kaŋ nga toošidogoo mee kuuroo mana dunbu, boraa ga hun nga jamaa ra, zama a na agay amaanaa hoo.»
GEN.17.15	Irkoy nee koyne Ibirahima se: «Saray, ni wandoo, masi yee kʼa cee nda Saray, hõ banda ga, maaɲoo ga tee Sarata. 
GEN.17.16	Ay ga albarka daŋ a ra, de ay ga ni noo nga mo ga izʼaru foo. Albarka ga huru a ra, de a ga tee dumi boobo se kaaga woy. Dumi boobo kokoyyaŋ si hun kala nga ga.» 
GEN.17.17	Ibirahima sujudu, a haaru, de a nee nga binoo ra: «Taka foo nda aru kaŋ goo nda jiiri zangu (100) ga ize daŋ aduɲɲa ra? De Sarata kaŋ goo nda jiiri woyyagga (90), taka foo nda a ga ize daŋ aduɲɲa ra?» 
GEN.17.18	Woo banda ga, Ibirahima nee Irkoy se: «Yala ma Isimayel noo aloomur!» 
GEN.17.19	Amma Irkoy nʼa zaabi ka nee: «Šikka sii kaŋ ni wandoo Sarata ga duu ma ne izʼaru foo, de nʼga maaɲoo daŋ Isiyaka. Ay gʼa noo agay amaanaa, sanda amaana kaŋ si tun nga hayroo kaŋ goo dumaa ga se. 
GEN.17.20	Isimayel here, hayaa kaŋ nʼnʼa ŋaaray, ay nʼa yakubar: ay ga albarka daŋ a ra. Ay gʼa noo hayyan, ay gʼa noo hayyan boobo. A ga boŋkoyni woy cindi hinka (12) hay, de ay gʼa tee hayraa dumi beeri se. 
GEN.17.21	Amma agay amaanaa Isiyaka ga, a ga tabati kaŋ Sarata ga duu a ma ne yeeši alwaatoo woo da cine ga.»
GEN.17.22	Kaŋ a šelaŋ ka ben a bande, Irkoy žigi Ibirahima se beene. 
GEN.17.23	Ibirahima na nga izoo Isimayel dii, nda baɲɲey kul kaŋ hayandi nga hugoo ra, nda arey kul kaŋ a nʼi day nda nga nooroo, nda arey kul kaŋ goo nga hugoo ra, a nʼi kul daŋbangu zaari follokaa din da ra nda takaa kaŋ nda Irkoy nʼa har a se. 
GEN.17.24	Ibirahima sii nda kala jiiri woyyagga cindi yagga (99) waatoo kaŋ a ga hurubangu. 
GEN.17.25	Nga izoo Isimayel sii nda kala jiiri woy cindi hinza (13) waatoo kaŋ a ga hurubangu. 
GEN.17.26	Zaari follokaa ra Ibirahima nda nga izoo Isimayel kul hurubangu. 
GEN.17.27	Nga hugoo arey kul, nda baɲɲey kaŋ hayandi a do, nda wey kaŋ manʼti nga alkabiilaa kaŋ a nʼi day nda nga nooroo, i kul huru a bande bangu.
GEN.18.1	Abadantaa bangay Ibirahima se tuuriɲaa beerey jeroo ga kaŋ ti Mamre wane. Ibirahima goo ma goro nga hukkumoo miɲoo ga zaarikayaa ra. 
GEN.18.2	A na nga boŋoo jer, de a dii aru hinza kaŋ si mooru a ga, goo ma kay. Za a dii ey, kul a zuru ka hun nga hukkumoo miɲoo ga kʼi kubay, a gunguma i se hala ganda. 
GEN.18.3	A nee ngi affoo se: «Ay koyoo, ay gʼa wiri ni ga, alhormo tee ya ne, masi bisa ka mooru ni tamoo ga, mana kay a do. 
GEN.18.4	Naŋ i ma kate hari kayna, war ma war cewey ɲumay, de war ma hunanzam tuuroo cire. 
GEN.18.5	Ay ga kate war se ŋaayan kayna hala war ma duu gaabi, nga banda ga, war ma koy war diraa ra, zama woo se ay na war zumandi agay do kaŋ ti war tamoo.» Yawey nʼa zaabi ka nee: «A boori, haya tee kaŋ nʼnʼa har.» 
GEN.18.6	Ibirahima zuru ka koy nga hukkumoo do ka Sarata gar, a nee: «Cahã! Ma farin hamni baana poti hinza zaa, mʼa loobu, mʼa tee wijila.» 
GEN.18.7	Woo banda ga, Ibirahima zuru ka koy nga almaney do, a na haw-ize foo dii kaŋ hamoo ga ban, a ga naasu. A nʼa noo zankaaru foo se kaŋ nʼa hanse nda cahãyan.
GEN.18.8	Ibirahima yee ka waahoonu nda waa gani zaa, nda haw-izoo hamoo kaŋ hansandi, a nʼi daŋ nga yawey jine. Ibirahima ga kay jere ga waatoo kaŋ i ga ŋaa tuuroo cire. 
GEN.18.9	I nee a se: «Man Sarata, ni wandoo?» A zaabi ka nee: «A goo no, hukkumoo cire.» 
GEN.18.10	Yawey affoo nee: «Šikka sii kaŋ ay ga yee kate yeeši dimmaa woo da ga, Sarata ni wandoo ga duu izʼaru.» Sarata goo dumaa ga hukkumoo miɲoo ga, a ga haŋajer.
GEN.18.11	Ibirahima nda Sarata žen, ngi jiirey boobo, de mo Sarata hun hayyan. 
GEN.18.12	Sarata haaru nga binoo ra ka nee: «Sohõ kaŋ ay žen, man ra ay ga duu alhawa? Ay koyoo mo manʼti kala aru žeena.» 
GEN.18.13	Abadantaa na Ibirahima hãa ka nee: «Macin se Sarata ga haaru ka nee: ‹Taka foo! Cimi da no kaŋ ay ga hin ka duu ize, agay kaŋ žen?› 
GEN.18.14	Haya goo no kaŋ ga mongu Abadantaa se wala? Alwaatoo kaŋ ay nʼa kayandi, yeeši dimmaa woo ga, ay ga yee kate ni do, Sarata ga duu izʼaru.» 
GEN.18.15	Sarata na šennoo yankar ka nee: «Ya na haaru.» Hunburay ka kate a mʼa har. Abadantaa nʼa zaabi ka nee: «Ni haaru kay.»
GEN.18.16	Woo banda ga, yawey na fondaa sanbu. Koyraa kaŋ se i ga nee Sodom, nga no i nʼa tenje ka koy. Ibirahima hanga ey kʼi dum. 
GEN.18.17	Abadantaa nee nga boŋ se: «Ay ga haya tugu Ibirahima se kaŋ ay gʼa tee wala? 
GEN.18.18	Šikka sii kaŋ Ibirahima ga tee dumi beeri gaabante. Nga ra, aduɲɲa gandawey kul ga duu albarka. 
GEN.18.19	Ya nkʼa suuba hala a ma nga izey nda nga hugoo borey kaŋ goo dumaa ga yaamar i ma Abadantaa fondaa gana nda goy šerrante nda laadirante teeyan. Woo ra Abadantaa ga Ibirahima noo hayaa kaŋ a bay kʼa har a se.» 
GEN.18.20	Woo banda ga, Abadantaa nee Ibirahima se: «Hayey kaŋ borey gʼi har Sodom nda Gomor ga hanse ka boobo, ngi zunubey hanse ka laala 
GEN.18.21	hala nongu kaŋ ra ay ga zunbu ka dii wala hayey kaŋ ay ga maarʼey da no i gʼi tee. Nda cimi no wala manʼti cimi no, ay ga bay.»
GEN.18.22	Arey hun no din ka koy Sodom. Amma Ibirahima cindi a ga kay Abadantaa jine. 
GEN.18.23	Ibirahima man kate, de a nee: «Adiši nʼga išerrante halaci ifutu bande wala? 
GEN.18.24	A ga hin ka tee boro šerrante woyguu (50) goo koyraa ra: adiši nʼga ngi mo halaci? Nʼsi yaafa koyraa se boro woyguu (50) šerrantaa kaŋ goo a ra maaganda se? 
GEN.18.25	Woo manʼti ni goyoo: ka boro šerrantey halaci ifutawey bande taka kaŋ ra išerrantey nda ifutawey kul ma tee afolloku. Woo manʼti ni goyoo! Ni kaŋ ga aduɲɲa kul ciiti, manʼti cimi nda nʼga ciiti wala?» 
GEN.18.26	Abadantaa zaabi ka nee: «Nda ay na boro woyguu (50) šerrante gar Sodom ra, ngi maaganda se ay ga koyraa kul yaafa.» 
GEN.18.27	Ibirahima nee koyne: «Ay yadda ka šelaŋ ay Koyoo se, agay kaŋ manʼti kala labuhamni nda boosu yaada. 
GEN.18.28	A ga hin ka tee boro woyguu (50) šerrantey din boro guu mʼi kuma. Boro guu se nʼga koyraa kul halaci wala?» A nee: «Nda ay na boro woytaaci cindi guu (45) gar no din, ay si koyraa halaci.» 
GEN.18.29	Ibirahima šelaŋ koyne ka nee: «A ga hin ka tee boro woytaaci (40) bara no?» A nʼa zaabi ka nee: «Boro woytaacaa (40) maaganda se ay sʼa tee.» 
GEN.18.30	Ibirahima nee koyne: «Yala ay Koyoo masi futu, ay ga šelaŋ koyne. A ga hin ka tee boro waranza (30) šerrante bara no din?» A nee: «Nda ay na boro waranza (30) gar no din, ay si haya kul tee koyraa se.» 
GEN.18.31	Ibirahima nee: «Ay duu bine ka šelaŋ ay Koyoo se. A ga hin ka tee boro waranka (20) bara no din.» A nʼa zaabi ka nee: «Ay sʼa halaci boro warankaa (20) maaganda se.» 
GEN.18.32	Ibirahima nee koyne: «Yala ay Koyoo masi futu, ay cee kokorantaa ti woo kaŋ ay ga šelaŋ. A ga hin ka tee boro woy (10) goo no din.» A nʼa zaabi ka nee: «Ay sʼa halaci boro woyaa (10) maaganda se.»
GEN.18.33	Waatoo kaŋ Abadantaa šelaŋ ka ben Ibirahima bande, a koy, Ibirahima mo yee nga do.
GEN.19.1	Almaaroo ra, almalayka hinkaa too Sodom. A gar kaŋ Lotu goo ma goro koyraa miɲoo ga. Kaŋ Lotu dii ey kul, a koy i kubay ka nga ndumoo gunguma ganda. 
GEN.19.2	A nee i se: «Ay gʼa wiri war ga, ay koyey, war ma kaa ka kani war tamoo hugoo ra, war ma war cewey ɲumay, nga banda ga, war ma biya ka tun ka war fondaa zaa.» I nʼa zaabi ka nee: «Kalaa, kalaa! Ir ga kani farroo ra.» 
GEN.19.3	Amma Lotu nʼi gaabi hala i yadda ka koy nga do. A hina i se, a na takulayaŋ tee bila dolobiri, i ŋaa.
GEN.19.4	I mana kani jina kaŋ Sodom arey kaa ka hugoo kuubi kʼa bere, zankey nda boro beerey, koyraa arey kul. 
GEN.19.5	I na Lotu cee ka nee a se: «Man arey kaŋ huru ni do hõ cijinoo? I fattandi hala ir ma kani nda ey!»
GEN.19.6	Lotu fatta i do hugoo miɲoo ga jina, a na ganboo daabu, 
GEN.19.7	de a nee i se: «Agʼarmey, ay gʼa wiri war ga, war masi haya futu kul tee! 
GEN.19.8	Wa maa ya ne! Ay goo nda ize woy hinka kaŋ mana bay ka marga nda aru, ay ga kate ey war se, war ma haya tee i se kaŋ war baa, amma arey wey, war masi haya kul tee i se, zama agay do i zunbu!» 
GEN.19.9	I nʼa zaabi ka nee: «Koy ka tun no!» I nee a se koyne: «Ni cee-ka-dirakaw, sohõ fondaa no nʼga baa mʼa cebe ir se! A boori, sohõ ir ga haya tee ma ne kaŋ ga bisa woo kaŋ ir ga kaa kʼa tee i se.» Woo banda ga, i na Lotu tuti nda gaabi ka koy ganboo wurje. 
GEN.19.10	Amma almalayka hinkaa na Lotu dii kʼa daŋ ngi bande hugoo ra, de i na hugoo miɲoo daabu ngi ga. 
GEN.19.11	I na danawtaray ka arey kar kaŋ goo hugoo miɲoo ga, mʼa dii za zankey hala ibeerey, i na hugoo miɲoo ceeci hala i fara.
GEN.19.12	Arey nee Lotu se: «May ti ni boro kaŋ goo ne koyne? A ma tee ni nzuraa, ni izʼarey, ni ize woyey nda haya kul kaŋ ti ni wane kaŋ goo koyraa woo ra, mʼa ka fatta ne ra, 
GEN.19.13	zama ir ga nongoo woo halaci. Haya kaŋ se, goy laaley kaŋ ga harandi a ga hanse ka boobo Abadantaa do. Abadantaa nkʼir sanba ir mʼa halaci.» 
GEN.19.14	Lotu fatta ka koy arey kaŋ na nga ize woyey cewey dii kaŋ ti nga nzurawey do ka nee i se: «Wa tun ka hun ne, zama Abadantaa ga koyraa halaci!» Amma nga nzurawey do a mma hooray.
GEN.19.15	Za subbaahi biya, nga no almalaykey na Lotu gaabi ka nee a se: «Tun, ma ni wandoo nda ni ize woy hinkaa kaŋ goo ne ka koy hala koyraa zunuboo kaŋ ga zunbu a boŋ masi ni halaci!» 
GEN.19.16	Amma Lotu gay hala a ga koy. Aru hinkaa nʼa dii nda kaboo, nga nda nga wandoo nda nga ize woy hinkaa, zama Abadantaa ga baa nga mʼa hallasi. I nʼa ka fatta, de i nʼa naŋ koyraa dumaa ga.
GEN.19.17	Kaŋ i nʼi fattandi ka ben aru hinkaa affoo nee Lotu se: «Zuru ka ni hundoo ceeci! Masi ɲeli ni dumaa ga, de mo masi kay laamaa kul ra! Zuru ka koy tondi hondoo here nda nʼsi baa ma halaci!» 
GEN.19.18	Lotu nʼi zaabi ka nee: «Kalaa, ay koyoo! 
GEN.19.19	Nʼna alhormo tee ni tamoo se, ni boori a se ka hundoo hallasi. Agay ya, ay si hin ka zuru ka too hala tondi hondoo do, ay ga hunbur bonaa woo ma zunbu ay boŋ, ya buu. 
GEN.19.20	Nʼga dii koyraa kaccaa woo? A ga hanse ka man, ay ga hin ka zuru ka too no din. Naŋ, ay ma zuru ka koy lafa no din. A ga kacca, de ay hundoo ga hallasi.» 
GEN.19.21	A nʼa zaabi ka nee: «Ay na woo mo tee ma ne, koyraa kaŋ ga nʼgoo, ay sʼa halaci. 
GEN.19.22	Zuru ka koy no din, zama ay si hin ka haya kul tee nda mana too no din jina!» Woo se i na koyraa din maaɲoo daŋ Sohar (maanaa «ikaccaa»).
GEN.19.23	Waynaa mma fatta kaŋ Lotu ga huru Sohar. 
GEN.19.24	Abadantaa na 
GEN.19.25	A na koyrawey wey, nda laamaa, nda borey kaŋ goo i ra, nda suboo kul halaci. 
GEN.19.26	Lotu wandoo ɲeli nga dumaa ga, kul a bere ka tee ciiri boro assuura.
GEN.19.27	Ibirahima biya ka tun ka koy nongoo kaŋ ra a cindi ka kay Abadantaa jine. 
GEN.19.28	A na Sodom, nda Gomor, nda laamaa gandaa kul honnay, de a ga dii dullu beeri kaŋ ga tun gandaa boŋ kaŋ ga hima nda alforon dullu.
GEN.19.29	Waatoo kaŋ Irkoy ga laamaa koyrawey halaci, a hongu Ibirahima, a na Lotu hallasi balaawoo ra kaŋ a nʼa kaŋandi koyrawey boŋ kaŋ ra Lotu cindi nda goray.
GEN.19.30	Lotu hun Sohar ka žigi ka koy goro tondi hondoo boŋ, nga nda nga ize woy hinkaa, zama a mma hunbur Sohar goraa. Nga nda nga ize woyey cindi ka goro tondi guusu foo ra. 
GEN.19.31	Ize woy beeroo nee ikaccaa se: «Ir baaba žen, aru sii gandaa ra kaŋ ga marga nda ir sanda borey kul takaa. 
GEN.19.32	Kaa, ir mʼir baaba haŋandi 
GEN.19.33	Cijinoo din da ra, i na ngi baaba haŋandi alaneb hari moora. Ize woy beeroo koy marga nda a, amma Lotu mana bay nga izoo kaniyanoo nda tunyanoo kul ga. 
GEN.19.34	Subaa ra, ize woy beeroo nee ikaccaa se: «Cijin agay ka marga nda baaba, ir mʼa haŋandi koyne alaneb hari moora hõ cijinoo, de ma koy kani a bande hala ir ma duu a se hayyan.» 
GEN.19.35	Cijinoo din ra koyne, i na ngi baaba haŋandi alaneb hari moora. Ize woy kaccaa koy marga nda a, amma Lotu mana bay nga izoo kaniyanoo nda tunyanoo kul ga.
GEN.19.36	Lotu ize woy hinkaa kul tee ngi baaba se alhaamidu. 
GEN.19.37	Ize woy beeroo duu izʼaru foo kaŋ a na maaɲoo daŋ Mowab
GEN.19.38	Ize woy kaccaa mo duu izʼaru foo kaŋ a na maaɲoo daŋ Ben-Ammi
GEN.20.1	Ibirahima gana ka hun nongoo kaŋ ra a goo ka koy goro Negew gandaa ra. A mana goro kala Kadeš nda Šur gamoo ra. Nga banda ga, a goro ka waati tee koyra kaŋ se i ga nee Gerar. 
GEN.20.2	Ibirahima mma nee borey se kaŋ Sarata manʼti kala nga woymaa. Gerar kokoyoo kaŋ ti Abimelek na Sarata zaa. 
GEN.20.3	Cijinoo ra, Irkoy kaa handiri ra Abimelek do, de a nee a se: «Nʼga buu woyoo woo kaŋ nʼnʼa taa maaganda se, zama wande waani no.» 
GEN.20.4	Woo kaa ka gar kaŋ Abimelek mana too woyoo do. A nee: «Ay Koyoo! Adiši nʼga dumi šerrante mo wii wala? 
GEN.20.5	Manʼti nga hunday ka nee ya ne kaŋ nga woymaa no? Woyoo mo nee ya ne kaŋ nga armaa no. Kaŋ ay ga woo tee ay binoo ga kaaray, ay kabey ga henan.»
GEN.20.6	Handiroo ra Irkoy tuuru a se ka nee: «Ay ga bay bine kaaray nda nʼgoy. Agay no ka ni ganji ma kaŋ zunubu ra ay jine, woo se ay mana naŋ ma too a do. 
GEN.20.7	Sohõ aroo woo wandoo yeeti a ga, zama annabi no, a ga Irkoy ŋaaray ma ne, de ni hundoo ga cindi ni ra. Amma nda manʼa yeeti, ma bay kaŋ ni nda ni jamaa kul ga buu!»
GEN.20.8	Abimelek biya ka tun, a ciya nga tamey kul se ka hayey wey kul filla i se. I hanse ka hunbur. 
GEN.20.9	Abimelek ciya Ibirahima se, a nee a se: «Cin ti woo kaŋ nʼnʼa tee ir se? Cin ti haya futaa kaŋ ay nʼa tee ma ne kaŋ se nʼga agay nda ay laamaa daŋ zunubu beeroo woo jine? Nʼna hayaa tee ya ne kaŋ si teendi.» 
GEN.20.10	Abimelek nee Ibirahima se koyne: «Macin bara ni do kaŋ se nʼna woo tee?» 
GEN.20.11	Ibirahima nʼa zaabi ka nee: «Ya nka nee ay boŋ se: ‹Irkoy hunburay sii nongoo woo ra, i gʼay wii ay wandoo maaganda se.› 
GEN.20.12	Koyne mo nda cimi, ay woymaa no. Ay baaba ize woyoo no, amma ir manʼti ɲaa foo, woo se a tee ya ne wande. 
GEN.20.13	Waatoo kaŋ Irkoy nʼay ka fatta kʼay moorandi ay baaba hugoo, ay nee Sarata se: ‹Borohennataray tee ya ne, nongu kul kaŋ ra ir koy ma nee kaŋ ni armaa ti agay.›»
GEN.20.14	Abimelek na alman buuna nda ibeeri, nda baɲɲayaŋ, nda koŋŋayaŋ zaa kʼi noo Ibirahima se. A na nga wandoo Sarata mo yeeti a se. 
GEN.20.15	Woo banda ga, Abimelek nee a se: «Ay gandaa ne ni jine, goro nongu ra kaŋ kan ma ne.» 
GEN.20.16	De a nee Sarata se: «Nga ne, ay na ni armaa noo nzorfu kaaray tamma boŋ zenber foo (1.000). Woo ti tammaasaa kaŋ ga cebe borey kul kaŋ goo ni bande se kaŋ nʼga henan hayaa woo kaŋ tee ra.»
GEN.20.17	Ibirahima na Irkoy ŋaaray, de Irkoy na Abimelek nda nga wandoo, nda nga koŋŋey noo baani, de i duu ka hin ka ize daŋ aduɲɲa ra. 
GEN.20.18	Haya kaŋ se Abadantaa nka Abimelek hugu kul tee boro gunyaŋ, Ibirahima wandoo kaŋ ti Sarata maaganda se.
GEN.21.1	Abadantaa mana dirɲa Sarata, sanda takaa kaŋ nda a nʼa har, a nʼa noo hayaa kaŋ a bay ka nee nga gʼa tee a se. 
GEN.21.2	Sarata tee boro hinka, alwaatoo hunday kaŋ Irkoy nʼa kayandi ga, Ibirahima žeenayyanoo ra, a duu a se izʼaru. 
GEN.21.3	Izʼaroo kaŋ Sarata duu a a se, Ibirahima na maaɲoo daŋ Isiyaka (maanaa «a ga haaru»). 
GEN.21.4	Ibirahima na Isiyaka daŋbangu nga jirbi yaahantoo hane sanda takaa kaŋ nda Irkoy nʼa yaamar. 
GEN.21.5	Jiiri zangu (100) bara Ibirahima se waatoo kaŋ nga izoo Isiyaka ga huru aduɲɲa ra. 
GEN.21.6	Sarata nee: «Irkoy nʼay ɲaalandi kʼay haarandi, boro kul kaŋ maarʼa mo ga haaru ay bande.» 
GEN.21.7	A nee koyne: «May no ma yadda ka nee Ibirahima se kaŋ Sarata ga kaa ka naanandi! Nga ne, nga žeenayyanoo ra ay duu a se izʼaru.»
GEN.21.8	Zankaaroo beeri, a hun fafa. Hanoo kaŋ Isiyaka ga hun fafa, Ibirahima na hoyandi beeri tee.
GEN.21.9	Sarata dii izʼaroo kaŋ Hažatta, Misira woyoo duu a, Ibirahima se, goo ma hooray
GEN.21.10	A nee Ibirahima se: «Koŋŋaa woo nda nga izʼaroo gaaray, zama koŋŋaa woo izʼaroo nda ay wanoo kaŋ ti Isiyaka si tubu cere bande.» 
GEN.21.11	Šennoo woo hanse ka Ibirahima dor nga izoo Isimayel maaganda se. 
GEN.21.12	Amma Irkoy nee Ibirahima se: «Masi dor zankaa nda ni koŋŋaa se. Haya kul kaŋ Sarata nʼa har ma ne, ma yadda a se, zama Isiyaka no ma duu ma ne hayyan kaŋ ra ni maaɲoo si dere. 
GEN.21.13	Amma koŋŋaa woo mo izʼaroo, ay gʼa tee dumi beeri, zama ni hayroo no.»
GEN.21.14	Ibirahima biya ka tun, a na ŋaayan zaa kʼa noo Hažatta se nda hunbar kaŋ ra hari goo kaŋ a nʼa fur jesoo ga. A na zankaa mo noo a se, de a nʼa naŋ a ma koy. A koy, de a dere Ber-Šeba saajoo ra. 
GEN.21.15	Waatoo kaŋ hunbaroo haroo ben, a na zankaa fur tuuri kaccu foo cire. 
GEN.21.16	A koy goro kʼa tenje, a goo a se haya kaŋ ga koy too kabedaaru zangu hinka (200) cine, zama a nee nga boŋ se: «Ay si baa ya dii zankaa buuyanoo!» Hažatta goro kʼa tenje ka hẽe, a na nga jindoo jer ka hẽe. 
GEN.21.17	Irkoy maa zankaa jindoo. Irkoy almalayka foo ciya Hažatta se za beenaa ra ka nee a se: «Macin ka duu ni, Hažatta? Masi hunbur, zama Irkoy maa zankaa jindoo, nongoo kaŋ ra a goo. 
GEN.21.18	Tun ni boŋ ga! Ma yee ka zankaa zaa, mʼa dii ni kaboo ra, zama ay gʼa tee dumi beeri!» 
GEN.21.19	Irkoy na Hažatta moɲey feeri, de a na day foo honnay, a koy nga hunbaroo too hari a ra ka nga izoo haŋandi.
GEN.21.20	Irkoy goo zankaaroo bande, a beeri, a cindi saajoo ra, a tee birawkarkaw. 
GEN.21.21	A cindi Paraŋ saajoo ra, ɲaŋoo nʼa hiijandi Misira gandaa woy foo.
GEN.21.22	Zaman follokaa din ra, Abimelek nda nga wongu-izey jineboraa kaŋ ti Pikol kaa Ibirahima do ka nee a se: «Irkoy goo ni bande hayey kul kaŋ nʼgʼi tee ra. 
GEN.21.23	Sohõ žee ya ne, ne ra, nda Irkoy, kaŋ nʼsʼay zanba, nʼsʼay izey nda ay haamawey zanba. Takaa kaŋ nda ay na alhormo tee ma ne, takaa din da nda mʼa tee agay nda gandaa se kaŋ ra nʼkaa ka goro ka waati tee!» 
GEN.21.24	Ibirahima nʼa zaabi ka nee: «Ay gʼa žee ma ne.»
GEN.21.25	A na dayoo šennoo tee Abimelek se kaŋ nga tamey nʼa mayray nda gaabi. 
GEN.21.26	Abimelek nʼa zaabi ka nee: «Ay si boraa bay kaŋ na woo tee, ni mo mana bay ka alhabar daŋ ay ra. Ya na bay ka maarʼa nda manʼti hõ.» 
GEN.21.27	Ibirahima na alman buuna nda ibeeri zaa kʼi noo Abimelek se. I na cere noo amaana. 
GEN.21.28	Ibirahima na feeji woy-ize kaccu boŋ iyye zaa nga boŋ alman buuney ra kʼi daŋ jere ga. 
GEN.21.29	Abimelek nee Ibirahima se: «Macin ti alman kaccu iyyaa woo kaŋ nʼnʼi daŋ jeraa ga addaliloo?» 
GEN.21.30	A nʼa zaabi ka nee: «Yadda ka feeji woy-ize kaccu boŋ iyyaa woo taa ay kaboo ra hala i ma tee seedetaray kaŋ agay ka dayoo woo fanši.» 
GEN.21.31	Woo se i na nongoo din maaɲoo daŋ Ber-Šeba (maanaa «žeeyanoo dayoo»
GEN.21.32	I na cere noo amaana Ber-Šeba. Woo banda ga, Abimelek tun, nga nda Pikol kaŋ ti nga wongu-izey jineboraa, de i yee Filisti borey gandaa ra. 
GEN.21.33	Ibirahima na tuuri foo kaŋ se i ga nee tamaris duma Ber-Šeba, de a na Abadantaa kaŋ ti Koyoo kaŋ ga bara hala abada maaɲoo cee. 
GEN.21.34	Ibirahima goro ka waati kuku tee Filisti borey gandaa ra.
GEN.22.1	Hayey din kaŋ tee banda ga, Irkoy na Ibirahima sii ka dii. A nee a se: «Ibirahima!» Ibirahima nʼa zaabi ka nee: «Agay ne.» 
GEN.22.2	Irkoy nee a se: «Ni izʼaroo zaa, ni ize bajja follokaa Isiyaka kaŋ nʼga hanse ka bagʼa. Fatta ka koy gandaa ra kaŋ se i ga nee Moriya, no din ra ay ga tondi hondu foo silbay ma ne, tondi hondoo din boŋ mʼa tee ya ne 
GEN.22.3	Ibirahima biya ka tun, a na nga farkaa gaaroo haw a ga, a na nga tam hinka nda nga izoo Isiyaka zaa ka koy nga bande. A na tuuri zafa sargari kukurantaa se, de a tun ka koy nongoo kaŋ Irkoy nʼa silbay a se ra. 
GEN.22.4	Jirbi hinza diray banda ga, Ibirahima na nongoo honnay. 
GEN.22.5	Ibirahima nee nga tamey se: «Wʼay batu ne ra nda farkaa. Agay nda zankaa ga koy beene ka sujudu, nga banda ga, ir ga willi kate war do.»
GEN.22.6	Ibirahima na sargari kukurantaa tuuroo zaa, a nʼa jeeje nga izoo Isiyaka boŋ. A na nuune diinandihayaa nda huryaa dii nga kaboo ra. Ngi boro hinkaa dira cere bande ka koy. 
GEN.22.7	Isiyaka na šenni fur nga baaba ga ka nee a se: «Baaba!» A nʼa zaabi ka nee: «Naam, ay izoo.» A nee a se: «Nuune diinandihayaa ne, tuuroo ne, man sargaroo feejoo?» 
GEN.22.8	Ibirahima nʼa zaabi ka nee: «Ay izoo, Irkoy hunday no ma sargaroo feejoo doonandi.» Ngi boro hinkaa dira cere bande ka koy.
GEN.22.9	Waatoo kaŋ i too nongoo kaŋ Irkoy nʼa silbay a se ra, Ibirahima na sargari tonadogoo cin. A na tuuroo kanandi a boŋ. A na nga izoo Isiyaka haw kʼa kanandi tuuroo boŋ kaŋ goo sargari tonadogoo boŋ. 
GEN.22.10	Woo banda ga, Ibirahima deebe ka huryaa zaa hala nga ma nga izoo koosu. 
GEN.22.11	Amma beenaa ra, Abadantaa almalaykaa ciya a se ka nee: «Ibirahima! Ibirahima!» A nʼa zaabi ka nee: «Agay ne.» 
GEN.22.12	Almalaykaa nee a se: «Ni kaboo masi ziira zankaa do, de mo masi baffoo tee a se, zama sohõ ay bay kaŋ nʼga hunbur Irkoy, ni ize bajja follokaa, manʼa ka wanji a se!»
GEN.22.13	Ibirahima na nga boŋoo jer, de a na gaaru foo honnay nga dumaa ga kaŋ hilley kotay tuuri kaccu ize foo ra. Ibirahima koy gaaroo dii kʼa tee sargari kukurante nga izoo dogoo ra. 
GEN.22.14	Ibirahima na nongoo din maaɲoo daŋ «Abadantaa ga doonandi». Woo se borey ga nee hõ zaaroo: «Abadantaa ga doonandi nga tondi hondoo boŋ.»
GEN.22.15	Cee hinkantoo Abadantaa almalaykaa ciya za beenaa ra Ibirahima se, 
GEN.22.16	ka nee a se: «Ay ga žee nda agay hunday, agay Abadantaa ka šelaŋ ka nee: ‹Zama de ni ne ka woo tee, mana ni ize bajja follokaa wanji ya ne, 
GEN.22.17	ay ga albarka boobo daŋ ni ra. Ay ga hanse ka ni hayroo boobandi sanda handarawey kaŋ goo beenaa ra wala labutaasoo kaŋ goo teekoo miɲoo ga. Ni hayroo ga žigi nga iberey boŋ. 
GEN.22.18	Ni hayroo bande aduɲɲa gandawey kul ga duu albarka, zama nʼna haŋajer ya ne.› » 
GEN.22.19	Ibirahima yee nga tamey do. I hanga cere bande ka koy Ber-Šeba, zama no din no Ibirahima goo nda goray.
GEN.22.20	Woo banda ga, boroyaŋ kaa ka deede Ibirahima se ka nee: «Milka mo duu izʼaruyaŋ ni armaa Nahor se: 
GEN.22.21	nga gunde jinaa ti Utus, Utus armaa ti Buz, nda Kemuwel kaŋ ti Aram baaba, 
GEN.22.22	nda Kesed, nda Hazo, nda Pildaš, nda Yidilaf nda Betuwel.» 
GEN.22.23	Betuwel ti Rebeka baaba. Wey ti izʼaru yaahaa kaŋ Milka duu ey Nahor se kaŋ ti Ibirahima armaa. 
GEN.22.24	Nga 
GEN.23.1	Sarata huna jiiri zangu nda waranka cindi iyye (127): woo ti Sarata aloomuroo. 
GEN.23.2	Sarata mana faati kala Kiryat-Arba, maanaa Hebroŋ kaŋ goo gandaa ra kaŋ se i ga nee Kanaŋ. Ibirahima kaa ka goro ka Sarata suturayanoo tee, de mo kʼa hẽe. 
GEN.23.3	Ibirahima tun nga bukaa do ka koy Heti borey here ka šelaŋ i se ka nee: 
GEN.23.4	«Ay manʼti kala yaw kaŋ kaa ka goro war gamey ra. Wʼay noo doo yʼa tee 
GEN.23.5	Heti borey na Ibirahima zaabi ka nee: 
GEN.23.6	«Haŋajer ir se, ir koyoo! Ni manʼti kala boŋkoyni kaŋ Irkoy nʼa daŋ ir gamey ra. Ni bukaa sutura ir saarawey kul ihennaa ra. Boro sii ir ra kaŋ ga ni ganji ma ni bukaa sutura nga saaraa ra.»
GEN.23.7	Ibirahima man ka gunguma gandaa izey se kaŋ ti Heti borey. 
GEN.23.8	A šelaŋ i se ka nee: «Nda war anniyaa no kaŋ war ga baa yʼay bukaa sutura nongoo kaŋ ra ay goo ra, wa yadda ya ne, ka koy hayaa kaŋ ay gʼa wiri ŋaaray Eferoŋ do kaŋ ti Sohar izʼaroo. 
GEN.23.9	A ma Makupela tondi guusoo kaŋ ti nga wane yeeti ya ne kaŋ goo nga faaroo miɲoo ga. A mʼa yeeti ya ne, yʼa noo nga hayoo, hala a ma tee ya ne war gamey ra saaray.» 
GEN.23.10	Eferoŋ goo Heti borey gamey ra. Eferoŋ Heti boraa na Ibirahima zaabi Heti borey nda borey kul kaŋ kaa koyraa miɲoo ga, jiney ra, ka nee: 
GEN.23.11	«Kalaa, ay koyoo, yadda ya ne! Ay ga ni noo faaroo yaada, tondi guusoo kaŋ goo a ra mo, ay gʼa noo ma ne yaada. Ay gʼa noo ma ne ay gandaa borey jiney ra. Ni bukaa sutura.»
GEN.23.12	Ibirahima gunguma gandaa borey se. 
GEN.23.13	Ganda borey jine a šelaŋ Eferoŋ se ka nee: «Ay gʼa wiri ni ga, maa ya ne. Naŋ ya faaroo hayoo bana. Mʼa taa hala ya hin kʼay bukaa sutura a ra.» 
GEN.23.14	Eferoŋ na Ibirahima zaabi ka nee: 
GEN.23.15	«Ay koyoo, agay nda ni game, faari kaŋ nzorfu kaaray tamma boŋ zangu taaci (400) ga duu a, manʼti baffoo! Ni bukaa sutura.»
GEN.23.16	Ibirahima yadda Eferoŋ šennoo se, de a na tamma nzorfey neeši a se kaŋ a nʼa har Heti borey jiney ra. A na nzorfu tamma boŋ zangu taacaa (400) kaŋ ga sawa nda yooboo barmaa bana a se kaaray. 
GEN.23.17	Takaa woo nda Eferoŋ faaroo kaŋ goo Makupela kaŋ ga Mamre tenje, faaroo nda tondi guusoo kaŋ goo a ra nda tuuri kul kaŋ goo faaroo nda nga carawey ga, 
GEN.23.18	i kul tee Ibirahima halaalaa Heti borey nda borey kul kaŋ kaa koyraa miɲoo ga, jiney ra.
GEN.23.19	Woo banda ga, Ibirahima na Sarata, nga wandoo, sutura tondi guusoo kaŋ goo Makupela faaroo ra kaŋ ga Mamre tenje, maanaa Hebroŋ, Kanaŋ gandaa ra. 
GEN.23.20	Faaroo nda tondi guusoo kaŋ goo a ra hun Heti borey maaɲey ga ka huru Ibirahima maaɲoo ga. Ibirahima nʼa tee bukaw suturadoo.
GEN.24.1	Ibirahima žen, nga jiirey boobo. Abadantaa na albarka daŋ a ra nongoo kul here. 
GEN.24.2	Ibirahima nee nga tamoo se kaŋ žen nga hugoo tamey kul kaŋ kone nga almaanoo kul goo: «Ay gʼa wiri ni ga, ni kaboo daŋ ay ceehamoo cire, 
GEN.24.3	ay ga ni žeendi nda Abadantaa kaŋ ti beenaa nda gandaa Koyoo, hala masi wande zaa ay izoo se Kanaŋ borey ize woyey ra kaŋ gamey ra ay goo ma goro. 
GEN.24.4	Amma ma koy ay gandaa ra, ay borey do, ma wande zaa ay izoo Isiyaka se.» 
GEN.24.5	Baɲɲaa nee a se: «A ga hin ka tee woyoo si baa nga ma hanga agay ka kaa gandaa woo ra. Adiši ya ni izoo yeeti ganda kaŋ ra ni hun ra wala?» 
GEN.24.6	Ibirahima nʼa zaabi ka nee: «Hawgay, masʼay izoo yeeti no din! 
GEN.24.7	Abadantaa kaŋ ti beenaa Koyoo kaŋ nʼay kaa ay baaba hugoo ra nda ay gandaa ra, nga kaŋ šelaŋ ka žee ya ne kaŋ nga ga gandaa woo noo ay hayroo se, nga hunday ga nga almalaykaa daŋ ni jine. De mo no din ra nʼga wande zaa ay izoo se. 
GEN.24.8	Nda woyoo wanji ka hanga ni, žeeyanoo hun ni jindoo ga. Hayaa kaŋ ay gʼa har ma ne de ti masʼay izoo yeeti no din.» 
GEN.24.9	Baɲɲaa na nga kaboo daŋ Ibirahima, nga koyoo ceehamoo cire ka žee a se kaŋ nga ga hayaa tee kaŋ a nʼa har. 
GEN.24.10	A na yoo boŋ woy (10) zaa nga koyoo yoowey ra kʼi jeeje nda nga koyoo arzaka henney kʼi ka koy. A tun ka koy hala Mezopotami
GEN.24.11	Kaŋ a too no din, a na yoowey sonbandi koyraa dumaa ga, dayoo jeroo ga, alaasar baanaa ra, dimmaa kaŋ ga woyey ga koy gur. 
GEN.24.12	Woo banda ga, a nee: «Abadantaa, ay koyoo Ibirahima Koyoo, ay ga ni ŋaaray ma ni alhormaa cebe ay koyoo Ibirahima se kʼay kubayandi hõ nda woo kaŋ ay gʼa ceeci. 
GEN.24.13	Agay ne hari zaadogoo ra, koyraa zankawoyey ga fatta ka kaa ka gur. 
GEN.24.14	Yala woysoogaa kaŋ se ay ga nee: ‹Ni hooboo šiiri ya ne hala ay ga haŋ› kaŋ ga tuuru ya ne ka nee: ‹Haŋ, ay ga ni yoowey mo noo i ma haŋ!› Woo din ti boraa kaŋ nʼnʼa jisi ni tamoo Isiyaka se. Takaa woo ra ay ga bay kaŋ nʼga alhormo tee ay koyoo se.» 
GEN.24.15	A mana šelaŋ ka ben jina kaŋ Rebeka fatta kate nga hooboo goo jesoo ga. A manʼti kala Betuwel ize woyoo. Betuwel manʼti kala Milka nda Nahor kaŋ ti Ibirahima armaa, izʼaroo. 
GEN.24.16	Woysoogaa ga hanse ka boori, a si aru bay, aru mana bay ka marga nda a. A zunbu hari zaadogoo ra ka nga hooboo too ka žigi.
GEN.24.17	Baɲɲaa zuru kʼa kubay ka nee a se: «Hinžee ya ne, de mʼay noo hari kayna ni hooboo ra hala ay ga haŋ.» 
GEN.24.18	A nʼa zaabi ka nee: «Haŋ, ay koyoo.» A na nga hooboo zumandi nda cahãyan kʼa noo a ma haŋ. 
GEN.24.19	Waatoo kaŋ a nʼa haŋandi ka ben, a nee a se: «Ay ga gur ni yoowey mo se, hala ngi jawoo ma hun.» 
GEN.24.20	Woo banda ga, a cahã ka koy nga hooboo haroo doori almaney haŋ jinaa ra. A yee ka zuru ka koy dayoo ga ka gur, a gur yoowey kul se. 
GEN.24.21	Aroo cindi a ga dangay kʼa guna, a ga baa nga ma bay wala Abadantaa na nga diraa boryandi wala a manʼa boryandi.
GEN.24.22	Waatoo kaŋ yoowey haŋ ka ben, aroo na wura niinekorbay foo kaŋ ga too tamma jere tiŋyan nda wura kabehiiri hinka kaŋ ga too tamma boŋ woy (10) tiŋyan zaa. 
GEN.24.23	A nee a se: «May ize ti ni? Ay gʼa wiri ni ga, mʼa bayrandi ya ne. Nongu goo ni baaba hugoo ra kaŋ ra agay nda ay borey ga hin ka cijinoo tee wala?» 
GEN.24.24	A nʼa zaabi ka nee: «Betuwel izoo ti agay. Betuwel ti izʼaroo kaŋ Milka duu a Nahor se.» 
GEN.24.25	A yee ka nee a se: «Subu nda fita boobo goo ir do, nongu goo no kaŋ ra war ga hin ka cijinoo tee.» 
GEN.24.26	Woo banda ga, aroo sujudu Abadantaa se, 
GEN.24.27	de a nee: «Albarka ma bara Abadantaa se, ay koyoo Ibirahima Koyoo, nga kaŋ mana nga alhormo naanayantaa kaa ay koyoo bande! Abadantaa nʼay gongu hala ay koyoo armey hugoo ra.»
GEN.24.28	Woysoogaa zuru ka koy hugey do, nga ɲaa here, ka hayey filla. 
GEN.24.29	Rebeka goo nda armaa foo kaŋ maaɲoo ti Labaŋ. Labaŋ zuru ka fatta ka koy aroo do, dayoo jeroo ga. 
GEN.24.30	Waatoo kaŋ a dii niinekorbaa nga woymaa ga nda kabehiirey kaŋ goo kabey ra, a maa nga woymaa Rebeka ga šelaŋ ka nee: «Woo no aroo nʼa har ya ne.» A zuru ka koy aroo do, de a nʼa gar a ga kay yoowey do, dayoo jeroo ga. 
GEN.24.31	Labaŋ nee a se: «Kaa, ni kaŋ Abadantaa na albarka daŋ ni ra! Macin se nʼga cindi taray? Ay na hugoo haabu, ay na doo hanse yoowey se.»
GEN.24.32	Aroo koy huru hugoo ra, i na yoowey jeejaa kaa i boŋ. I kate yoowey se subu nda fita. I kate hari tamoo se kaŋ nda nga nda arey kaŋ goo a bande ga ngi cewey ɲumay. 
GEN.24.33	Woo banda ga, i na ŋaayan gorandi a se. Amma a nee: «Ay si ŋaa nda manʼti ya nka hayaa har kaŋ goo ay do jina.» A nee a se: «Šelaŋ!» 
GEN.24.34	Waatoo din a šelaŋ ka nee: «Ibirahima tamoo ti agay. 
GEN.24.35	Abadantaa hanse ka albarka daŋ ay koyoo ra, a tee beerante. A nʼa noo alman buuna nda ibeeri, nzorfu kaaray nda wura, baɲɲayaŋ nda koŋŋayaŋ, yooyaŋ nda farkayaŋ. 
GEN.24.36	Sarata, ay koyoo wandoo, nga žeenayyanoo ra a duu a se izʼaru foo. Izoo din no, ay koyoo nʼa noo haya kul kaŋ goo nga maaɲoo ga. 
GEN.24.37	Ay koyoo nkʼay žeendi ka nee: ‹Kanaŋ borey kaŋ gandaa ra ay goo nda goray, masi woy zaa ay izoo se ngi ize woyey ra. 
GEN.24.38	Amma ma koy ay baaba hugoo ra, ay borey do, ka wande zaa ay izoo se.› 
GEN.24.39	Ay nee ay koyoo se: ‹A ga hin ka tee woyoo si baa nga ma hanga agay.› 
GEN.24.40	A nʼay zaabi ka nee: ‹Abadantaa kaŋ fondaa ra ay ga dira ga nga almalaykaa daŋ ni jine. A ga ni diraa boryandi, de nʼga woy zaa ay izoo se, ay borey ra, ay baaba hugoo do. 
GEN.24.41	Žeeyanoo si hun ni jindoo ga kala nda nʼkoy ay borey do. Nda i manʼa noo ma ne mo, a hun ni ga.› 
GEN.24.42	Hõ ay too hari zaadogoo do, de ay nee: ‹Abadantaa, ay koyoo Ibirahima Koyoo, ay gʼa wiri ni ga, mʼay diraa boryandi kaŋ ra ay goo! 
GEN.24.43	Agay ne ma kay hari zaadogoo jeroo ga, nda woysoogo fatta ka kaa ka gur dayoo ga, de ay nee a se: “Suuri, mʼay noo hari kayna ni hooboo ra.” 
GEN.24.44	De a nʼay zaabi ka nee: “Haŋ, ni yoowey mo ay ga gur i se.” Yala woo ma tee woyoo kaŋ Abadantaa nʼa jisi ay koyoo izoo se.› 
GEN.24.45	Ya na šelaŋ ka ben ay binoo ra kaŋ Rebeka da ne ka fatta kate nga hooboo goo jesoo ga, a ga zunbu haroo ga ka koy gur. Ay nee a se: ‹Suuri, mʼay noo hari ya haŋ.› 
GEN.24.46	Dogoo din da a na nga hooboo zumandi, a nee: ‹Haŋ, ay ga ni yoowey mo haŋandi.› Ay haŋ, a na yoowey mo haŋandi. 
GEN.24.47	Ay nʼa hãa ka nee: ‹May ize ti ni?› A zaabi ka nee: ‹Betuwel kaŋ ti Nahor izʼaroo kaŋ Milka duu a a se, izoo ti agay.› Waatoo din ay duu ka niinekorbaa daŋ niinoo ga, ay na kabehiirey daŋ kabey ga. 
GEN.24.48	Woo banda ga, ay sujudu Abadantaa se. Ay na albarka tee a se, nga kaŋ ti ay koyoo Ibirahima Koyoo kaŋ nʼay gongu fondo hennaa ga hala yʼay koyoo armaa ize woyoo zaa nga izʼaroo se. 
GEN.24.49	Sohõ, nda war ga baa war ma alhormo naanayante tee ay koyoo se, war mʼa har ya ne. Nda manʼti nga, war mʼa har ya ne hala ya bay kabe kaŋ ga ay ga koy.»
GEN.24.50	Labaŋ nda Betuwel nʼa zaabi ka nee: «Woo mana hun kala Abadantaa do. Cin no ir ga hin kʼa har ma ne ifutu wala ihenna ra? 
GEN.24.51	Rebeka ne ni jine, a zaa ka koy. A ma tee ni koyoo izoo se wande, sanda takaa kaŋ nda Abadantaa nʼa kayandi.» 
GEN.24.52	Waatoo kaŋ Ibirahima tamoo maa ngi šenney, a sujudu Abadantaa se. 
GEN.24.53	A na nzorfu hiiriyaŋ nda wura hiiriyaŋ nda darbayyaŋ fattandi kʼi noo Rebeka se. A na gomni beeriyaŋ tee armaa nda ɲaŋoo se.
GEN.24.54	Woo banda ga, tamoo nda borey kaŋ goo a bande ŋaa, i haŋ, i duu ka kani. Subbaahoo ra, i tun, tamoo nee: «Wʼay naŋ ya yee ay koyoo do.» 
GEN.24.55	Armaa nda ɲaŋoo zaabi ka nee: «Naŋ woysoogaa ma goro ir bande haya kayna, ba nda jirbi woy (10) de no, nga banda ga, a ma koy.» 
GEN.24.56	A nʼi zaabi ka nee: «War masʼay gayandi, zama Abadantaa nʼay diraa boryandi. Wa naŋ ya yee ka koy ay koyoo do.» 
GEN.24.57	I nʼa zaabi ka nee: «Wa naŋ ir ma ciya zankawoyoo se, ka nga hunday hãa.» 
GEN.24.58	I ciya Rebeka se, i nʼa hãa ka nee: «Nʼga baa ma šerre aroo bande sohõ da wala?» A nʼi zaabi ka nee: «Ay ga koy.» 
GEN.24.59	I na ngi woymaa Rebeka nda woyoo kaŋ nʼa biiri naŋ i ma koy nda Ibirahima tamoo nda nga borey. 
GEN.24.60	I gaara Rebeka se, i nee:
GEN.24.60	«Ir woymaa, yala ma tee boro miliyon nda miliyonyaŋ se hayraa.
GEN.24.60	De mo ni hayroo ma nga iberey koyrawey taa.»
GEN.24.61	Rebeka nda nga koŋŋey tun, i žigi yoowey boŋ ka hanga tamoo. Takaa woo nda tamoo na Rebeka zaa ka koy.
GEN.24.62	Isiyaka yee kate dayoo do kaŋ se i ga nee Ber-Lahay-Roy. A si goro kala Negew. 
GEN.24.63	Alaasar foo Isiyaka fatta ka koy hawsaa ra ka miile. Waati foo a na boŋoo jer, a dii yooyaŋ kaŋ goo ma kaa. 
GEN.24.64	Rebeka mo na nga boŋoo jer, a na Isiyaka honnay, de a sar ka zunbu ka hun yoowaa boŋ. 
GEN.24.65	A nee tamoo se: «May ti aroo woo hawsaa ra kaŋ goo ma dira ka kaa kʼir kubay?» Baɲɲaa nʼa zaabi ka nee: «Ay koyoo Isiyaka no.» A na nga sanfitoo zaa kʼa gum nga boŋ. 
GEN.24.66	Baɲɲaa na hayey kul filla Isiyaka se kaŋ nga nʼi tee. 
GEN.24.67	Isiyaka na Rebeka dii ka koy nga ɲaa Sarata hukkumoo ra. A tee a se wande, a bagʼa. Woo ka Isiyaka binoo yaynandi ɲaŋoo buuyanoo dumaa ga.
GEN.25.1	Ibirahima yee ka wande foo zaa kaŋ maaɲoo ti Ketura. 
GEN.25.2	Woyoo duu a se hayyan. Maaɲey ti: Zimraŋ, nda Yokušaŋ, nda Medaŋ, nda Majaŋ, nda Yišbak, nda Šuwa. 
GEN.25.3	Yokušaŋ na Saba nda Dedaŋ daŋ aduɲɲa ra. Dedaŋ izey ti Ašur borey, nda Letuš borey, nda Leyun borey. 
GEN.25.4	Majaŋ izʼarey ti: Efa, nda Efer, nda Hanok, nda Abida, nda Elda. Wey kul ti Ketura izeyaŋ. 
GEN.25.5	Hayaa kul kaŋ goo Ibirahima maaɲoo ga, a nʼa noo Isiyaka se. 
GEN.25.6	Izʼarey kaŋ 
GEN.25.7	Aloomuroo kaŋ Ibirahima duu a manʼti kala jiiri zangu nda woyye cindi guu (175). 
GEN.25.8	Woo banda ga, hundoo hun, a faati. Žeenay henna banda ga, a koy nga hayragey gar alaaharaa. 
GEN.25.9	Nga izey Isiyaka nda Isimayel nʼa sutura Makupela tondi guusoo ra kaŋ goo faaroo ra, Mamre jeroo ga. A manʼti kala Eferoŋ wane kaŋ ti Sohar Heti boraa izʼaroo. 
GEN.25.10	Faaroo no kaŋ Ibirahima nʼa day Heti borey ga. No din ra Ibirahima nda nga wandoo Sarata suturandi. 
GEN.25.11	Ibirahima buuyanoo banda ga, Irkoy na albarka daŋ nga izoo Isiyaka ra. Isiyaka gorodogoo ti nongoo kaŋ se i ga nee Ber-Lahay-Roy.
GEN.25.12	Isimayel, Ibirahima izoo, hayroo ne. Isimayel ti izʼaroo kaŋ Hažatta, Misira boraa kaŋ ti Sarata koŋŋaa, duu a, Ibirahima se. 
GEN.25.13	Isimayel izʼarey ti wey, ngi maaɲey ne, alwadda ka kaa alwadda. Isimayel izʼaru jinaa ti Nebayot, nga banda ga, Kedar, nda Adbel, nda Mibsam, 
GEN.25.14	nda Mišma, nda Duma, nda Masa, 
GEN.25.15	nda Hadad, nda Tema, nda Yetur, nda Nafiš, nda Kedma. 
GEN.25.16	Wey ti Isimayel izʼarey, ngi maaɲey, nda ngi koyrawey, nda ngi gorodogey. Ngi ti ngi alkabiilawey boŋkoyni woy cindi hinkaa (12). 
GEN.25.17	Aloomuroo kaŋ Isimayel duu a manʼti kala jiiri zangu nda waranza cindi iyye (137). Hundoo hun, a faati ka koy nga hayragey gar alaaharaa. 
GEN.25.18	Isimayel hayroo si goro kala za Hawila hala Šur kaŋ goo Misira tenje ka koy Ašur gandaa here. Isimayel nda nga armey kul si goro nda cere.
GEN.25.19	Isiyaka, Ibirahima izoo, hayroo ne. Ibirahima na Isiyaka daŋ aduɲɲa ra. 
GEN.25.20	Jiiri woytaaci (40) bara Isiyaka se waatoo kaŋ ra a ga hiiji Rebeka kaŋ ti Betuwel izoo, Aram boraa kaŋ goo Padaŋ-Aram. Nga ti Labaŋ, Aram boraa woymaa. 
GEN.25.21	Isiyaka na Abadantaa ŋaaray nga wandoo se kaŋ manʼti kala woy gun. Abadantaa na nga ŋaarayroo taa. Rebeka, nga wandoo tee alhaamidu. 
GEN.25.22	Izey ga cere tuti gundoo ra. Rebeka nee: «Nda takaa woo no, cin no ay ga ti a?» A koy Abadantaa saawaroo wiri. 
GEN.25.23	Abadantaa nʼa zaabi ka nee:
GEN.25.23	«Dumi hinka bara ni gundoo ra.
GEN.25.23	Jama hinka ga hun ni gundoo ra kaŋ ga fay.
GEN.25.23	Jama faa goo nda gaabi ka bisa ceroo.
GEN.25.23	Ibeeroo ga yee ikaccaa cire.»
GEN.25.24	Hanoo kaŋ ra a duu nga boŋ, nga ne, ntaway aruyaŋ ka cindi gundoo ra. 
GEN.25.25	Ijinaa kaŋ kaa, nga kul no ma ciray. Gaahamoo kul ti hinbiri ma nee burmusu, i na maaɲoo daŋ Eso (maanaa «hinbiri»). 
GEN.25.26	Nga banda ga, armaa kaa, de kaboo ga Eso ceekoroo dii. I na maaɲoo daŋ Yakuba (maanaa «ceekore diikaa»
GEN.25.27	Zankey beeri, Eso tee aru kaŋ ga hanse ka wan hooyan, a ga baa hawsa koyyan. Amma Yakuba tee boro alaafiyante kaŋ ga goro hugey do. 
GEN.25.28	Isiyaka si baa kala Eso, zama hamey kaŋ a gʼi hoo ga kan miɲoo ra. Amma Rebeka si baa kala Yakuba.
GEN.25.29	Han foo Yakuba goo ma maafe hina, Eso kaa ka hun hawsaa ra, a dusu, a heray. 
GEN.25.30	Eso nee Yakuba se: «Ay gʼa wiri ni ga, naŋ ya gona iciraa woo ra, maafe ciraa woo ra, zama ay dusu, ay ga baa ka buu nda heray.» Šennoo woo ka kate i daŋ a ga Edom (maanaa «iciray»). 
GEN.25.31	Yakuba nee a se: «Kala ma ni hammaditaraa neere ya ne jina.» 
GEN.25.32	Eso zaabi ka nee: «Nga ne, ay ga baa ka buu, macin no ay gʼa tee hammaditaray se?» 
GEN.25.33	Woo banda ga, Yakuba nee: «A žee ya ne jina!» A žee a se, a na nga hammaditaraa neere Yakuba se. 
GEN.25.34	Yakuba na Eso noo dunguri dumi maafe nda takula. A ŋaa, a haŋ jina, a tun ka koy. Takaa woo nda Eso na nga hammaditaraa kaynandi.
GEN.26.1	Heray foo tee gandaa ra kaŋ manʼti heray jinaa kaŋ tee Ibirahima waati. Isiyaka koy koyraa ra kaŋ se i ga nee Gerar, Abimelek do kaŋ ti Filisti borey kokoyoo. 
GEN.26.2	Abadantaa bangay a se, a nee: «Masi doo Misira gandaa ra, goro gandaa ra kaŋ ay gʼa har ma ne. 
GEN.26.3	Ma goro ka waati tee no din ra. Ay goo ni bande. Ay ga albarka daŋ ni ra, zama ni nda ni hayroo se ay ga gandawey wey kul noo. Ay ga žeeyanoo too kaŋ ay nʼa žee ni baaba Ibirahima se. 
GEN.26.4	Ay ga ni hayroo boobandi sanda handarawey kaŋ goo beenaa ra. Ay gʼa noo gandawey wey kul. Ni hayroo bande aduɲɲa gandawey kul ga duu albarka, 
GEN.26.5	zama Ibirahima na haŋajer ya ne. A nʼay talfey, nda ay yaamarey, nda ay hantumey, nda ay ašariyawey dii.»
GEN.26.6	Woo ka kate Isiyaka goro Gerar. 
GEN.26.7	Waati kaŋ nongoo din borey nʼa hãa nda wandoo kaŋ goo a bande, a mma nee i se nga woymaa no. A ga hunbur ka nee i se nga wandoo no, zama a ga huzun nongoo din borey masi koy nga wii Rebeka maaganda se, zama woy no kaŋ ga boori.
GEN.26.8	Isiyaka goro ka gay no din ra. Han foo Abimelek kaŋ ti Filisti borey kokoyoo, guna nda funeetaraa, de a dii kaŋ Isiyaka goo ma nga wandoo Rebeka mooru-mooru.
GEN.26.9	Abimelek ciya Isiyaka se, a nee: «Šikka sii kaŋ woyoo woo ni wandoo no. Taka foo nda nʼga yadda ka nee ni woymaa no?» Isiyaka nʼa zaabi ka nee: «Ya nkʼa har ya si koy buu nga maaganda se.» 
GEN.26.10	Abimelek nee: «Cin ti woo kaŋ nʼnʼa tee ir se? Haya kayna gandaa boro foo masi marga nda ni wandoo mʼir daŋ haya ra.» 
GEN.26.11	Abimelek na gandaa kul gagay ka nee: «Boro kul kaŋ tuku aroo woo do wala nga wandoo, a waazibi boraa ma wiiyandi.»
GEN.26.12	Woo banda ga, Isiyaka na faari tee gandaa din ra, jiiroo woo, woo kaŋ a nʼa duma cine zangu (100) no a nʼa hegay, zama Abadantaa na albarka daŋ a ra. 
GEN.26.13	A tee alman, nga almaanoo mma koy de a ga tonton hala nongu kaŋ ra a tee almankoyni beeri. 
GEN.26.14	A goo nda alman buuna nda ibeeri kuryaŋ, nda tam booboyaŋ. Filisti borey canse Isiyaka ga.
GEN.26.15	Dayey kul kaŋ nga baaba tamey nʼi fanši, nga baaba Ibirahima waati, Filisti borey nʼi too nda labu kʼi lutu. 
GEN.26.16	Abimelek nee Isiyaka se: «Fatta ir gandaa ra, zama nʼga hin ir.» 
GEN.26.17	Isiyaka hun no din. A koy goro Gerar gooroo ra, no din ra a cindi. 
GEN.26.18	A na dayey fanši koyne kaŋ teendi nga baaba Ibirahima waati, amma Ibirahima buuyanoo banda ga, Filisti borey nʼi lutu. Maa follokey kaŋ baaboo nʼa daŋ i ga, nga no a nʼi tunandi. 
GEN.26.19	Isiyaka tamey fanši gooroo ra, i duu no din hari henna. 
GEN.26.20	Gerar koyraa kurkey yenje Isiyaka kurkey bande ka nee i se: «Ir wane haroo!» Isiyaka na dayoo maaɲoo daŋ Esek (maanaa «yenjeyan»), zama i nka yenje a bande. 
GEN.26.21	Isiyaka tamey na day foo fanši koyne kaŋ nga mo i yenje a bande a ga. A na maaɲoo daŋ Sitina (maanaa «citiyan»). 
GEN.26.22	A hun no din ka koy, a na day foo fanši koyne kaŋ yenje mana tee a ga. A na maaɲoo daŋ Rehobot (maanaa «feeriyan»). A nee: «Sohõ Abadantaa nʼir feeri, ir ga tonton ka boobo gandaa ra.»
GEN.26.23	Woo banda ga, a tun no din ka koy Ber-Šeba. 
GEN.26.24	Abadantaa bangay a se cijinoo ra ka nee: «Agay ti ni baaba Ibirahima Koyoo. Masi hunbur, zama ay goo ni bande. Ay ga albarka daŋ ni ra, ay ga ni hayroo boobandi, Ibirahima, ay tamoo maaganda se.» 
GEN.26.25	No din ra Isiyaka na sargari tonadoo cin ka Abadantaa maaɲoo cee. A na nga hukkumoo cin. Isiyaka tamey na day foo fanši no din.
GEN.26.26	Han foo Abimelek nda nga ceroo Ahuzat nda nga wongu-izey jineboraa kaŋ ti Pikol hun Gerar ka koy a do. 
GEN.26.27	Isiyaka nee i se: «Macin ti addaliloo kaŋ se war ga kaa ay do, war kaŋ konna agay, war nʼay gaaray war do?» 
GEN.26.28	I nʼa zaabi ka nee: «Ir nka dii nda cimi kaŋ Abadantaa goo ni bande. Woo se ir nee kaŋ žeeyan ma huru ir nda ni game. Ir ma žee ka cere noo amaana. 
GEN.26.29	Žee kaŋ nʼsi haya laala tee ir se sanda takaa kaŋ nda ir mana ni laazaaba. Ihenna de no ir nʼa tee ma ne, de mo ir na ni naŋ ma koy nda alaafiyaa. Sohõ Abadantaa na albarka daŋ ni ra!» 
GEN.26.30	Isiyaka na hoyandi beeri tee i se, i ŋaa, i haŋ. 
GEN.26.31	Subaa ra, i biya ka tun, i žee cere se. Isiyaka nʼi naŋ i ma koy, i hun a do nda alaafiyaa.
GEN.26.32	Zaaroo din da Isiyaka tamey kaa a do kʼa noo dayoo kaŋ i nʼa fanši alhabar. I nee a se: «Ir duu hari.» 
GEN.26.33	A na dayoo maaɲoo daŋ Šiba (maanaa «žeeyan»). Woo se hala hõ koyraa maaɲoo ti Ber-Šeba (maanaa «žeeyanoo dayoo»
GEN.26.34	Waatoo kaŋ Eso duu jiiri woytaaci (40) a hiiji Žudit kaŋ ti Beri, Heti boraa, izoo nda Basemat kaŋ ti Eloŋ, Heti boraa, izoo. 
GEN.26.35	Woy hinkaa woo na Isiyaka nda Rebeka hundoo maray.
GEN.27.1	Žeenay kaa Isiyaka ga, nga moo gunaa kuma hala nongu kaŋ ra a si dii koyne. A ciya nga izʼaru jinaa Eso se, a nee a se: «Ay izoo!» A nʼa zaabi ka nee: «Agay ne, ay baaba!» 
GEN.27.2	Isiyaka šelaŋ a se ka nee: «Nga ne, ay žen, ay sʼay buuyanoo zaaroo bay. 
GEN.27.3	Sohõ ay gʼa wiri ni ga, ma ni hoo jinawey zaa kaŋ ti ni foolaa nda ni biraa, ma koy hawsaa ra ka ham hoo ya ne. 
GEN.27.4	Mʼa hina hala a ma tee ya ne ŋaayan kaana, de ma kate a ya ne yʼa ŋaa hala ay hundoo ma ɲaali, ya gaara ma ne za ya na buu.»
GEN.27.5	Rebeka maa hayaa kaŋ Isiyaka nʼa har nga izoo Eso se. Eso koy hawsaa ra ka ham hoo. 
GEN.27.6	Rebeka šelaŋ Yakuba, nga izoo se ka nee: «Aywa, ay maa ni baaba goo ma šelaŋ ni armaa Eso se ka nee: 
GEN.27.7	‹Ham hoo kate ya ne, mʼa tee ya ne ŋaayan kaana, ya ŋaa. Ay ga gaara ma ne Abadantaa jine za ya na buu.› 
GEN.27.8	Sohõ ay izoo, haŋajer šennoo se kaŋ ay gʼa har ma ne. 
GEN.27.9	Koy alman buuney ra, ma hancin-ize henna boŋ hinka dii kate ya ne hala yʼi tee ŋaayan kaana, sanda woo kaŋ ga kan ni baaba se. 
GEN.27.10	Mʼa ka koy ni baaba se, de a ga ŋaa hala a ma duu ka gaara ma ne za a mana buu.»
GEN.27.11	Amma Yakuba nee nga ɲaa Rebeka se: «Aywa, Eso, agʼarmaa ya gaahamoo kul ti hinbiri, agay binde mma yuttu. 
GEN.27.12	A ga hin ka tee ay baaba mʼay dadaba, de ya tee a se zanbante, ya kate ay boŋ ga dangayan kaŋ manʼti gaarayan.» 
GEN.27.13	Ɲaŋoo nʼa zaabi ka nee: «Ay izoo, nda a na ni danga, a ma kaŋ ay boŋ. Haŋajer ay jindoo se ma koy kate ey.»
GEN.27.14	A koy, a nʼi dii, a kate ey nga ɲaa se. Ɲaŋoo nʼi tee ŋaayan kaana sanda woo kaŋ ga kan baaboo se. 
GEN.27.15	Woo banda ga, Rebeka na nga ize jinaa Eso bankaarawey kul ihennaa zaa kaŋ ga jisi a do hugoo ra. A nʼi daŋ nga ize hinkantoo Yakuba ga. 
GEN.27.16	Hanciney kuurey, a nʼi ka kabey nda jindoo nongey kaŋ ga yuttu daabu. 
GEN.27.17	Woo banda ga, a na ŋaayan kaanaa nda takulaa kaŋ a nʼi hanse daŋ nga izoo Yakuba kaboo ra. 
GEN.27.18	A too nga baaba do, a nee a se: «Ay baaba!» A nʼa zaabi ka nee: «Naam, ay ize foo ti ni?» 
GEN.27.19	Yakuba na nga baaba zaabi ka nee: «Agay no Eso, ni ize jinaa. Ay na hayaa tee kaŋ nʼnʼa har. Tun, ma goro, mʼay hamoo ŋaa, ma gaara ya ne.» 
GEN.27.20	Isiyaka nee nga izoo se: «Cin ti woo? Ni ya cahã ka duu, ay izoo!» A na zaabi ka nee: «Haya kaŋ no, Abadantaa, ni Koyoo kʼay kubayandi nda a.»
GEN.27.21	Isiyaka nee Yakuba se: «Man kate ya ni dadaba, ay izoo, hala ya bay wala ni ti ay izoo Eso wala manʼti ni no.» 
GEN.27.22	Yakuba man nga baaba Isiyaka ga, a nʼa dadaba, de a nee: «Jinde šennoo manʼti kala Yakuba jindoo, amma kabey manʼti kala Eso kabey.» 
GEN.27.23	A manʼa bay, zama kabey kul ti hinbiri sanda nga armaa Eso waney takaa. A baa ka gaara a se. 
GEN.27.24	A nee koyne: «Ay izoo Eso no wala?» Yakuba nʼa zaabi ka nee: «Ayyo, agay no.»
GEN.27.25	Isiyaka nee: «Ay noo hamoo kaŋ nʼnʼa hoo, yʼa ŋaa, ya gaara ma ne!» A nʼa noo a se, a ŋaa. A kate a se 
GEN.27.26	Baaboo nee a se: «Man kate, de mʼay summu, ay izoo.» 
GEN.27.27	A man, de a nʼa summu. Isiyaka maa nga izoo darbawey hewoo. A gaara a se. A nee:
GEN.27.27	«Wa guna, ay izoo hewoo ga hima nda faari
GEN.27.27	kaŋ Abadantaa na albarka daŋ a ra hewoo.
GEN.27.28	Yala Irkoy ma ni noo beenaa gomnoo nda laboo albarkaa.
GEN.27.28	Alkama nda alaneb hari moora masi jaŋ ni do!
GEN.27.29	Yala alkabiilayaŋ ma yee ni cire!
GEN.27.29	Dumiyaŋ ma gunguma ma ne!
GEN.27.29	Ma tee ni armey boŋkoynoo,
GEN.27.29	de mo ni ɲaa-izey ma gunguma ma ne!
GEN.27.29	Boro kaŋ na ni danga ga laali,
GEN.27.29	boro kaŋ gaara ma ne ga duu albarka!»
GEN.27.30	Isiyaka nka gaara ka ben Yakuba se, Yakuba fatta nga baaba do, dogoo din da Eso kaa ka hun hoodogoo ra. 
GEN.27.31	Nga mo na ŋaayan kaana foo tee kaŋ a kate a nga baaba se. A nee nga baaba se: «Ay baaba, tun ka ni izoo hamoo kaŋ a nʼa hoo ŋaa, ma gaara a se.» 
GEN.27.32	Baaboo nʼa hãa ka nee: «May ti ni?» A nʼa zaabi ka nee: «Agay no, ni ize jinaa, Eso.» 
GEN.27.33	Isiyaka hanse ka jijiri hunburay se, de a nee: «May ti boraa kaŋ na ham hoo ka kate a ya ne? Ay nʼa kul ŋaa za mana too kate. Ay gaara a se. De mo gaararoo ga cindi a bande.»
GEN.27.34	Waatoo kaŋ ra Eso maa nga baaba šenney, a na kaati beeri tee, binoo hanse ka maray, de a nee nga baaba se: «Ay baaba, gaara ya ne, agay mo!» 
GEN.27.35	Isiyaka nʼa zaabi ka nee: «Ni armaa kaa nda carmay, de a duu gaararoo kaŋ nʼga hima ka duu a.» 
GEN.27.36	Eso nee: «Hayaa kaŋ se i na maaɲoo daŋ Yakuba (maanaa ‹zanbante›
GEN.27.37	Isiyaka na Eso zaabi ka nee: «Guna, ay nʼa tee ni boŋkoynoo, ay na nga armey kul tee nga tamey. Ay nʼa noo alkamaa nda alaneb haroo. Sohõ macin no ay ga hin kʼa tee ma ne, ay izoo?» 
GEN.27.38	Eso nee nga baaba se: «Gaararoo woo hinne bara ma ne, ay baaba? Ay baaba, gaara ya ne!» Eso na nga jindoo jer ka hẽe. 
GEN.27.39	Baaboo nʼa zaabi ka nee:
GEN.27.39	«Guna, ni gorodogoo ga mooru labu albarkantey nda beenaa gomnoo.
GEN.27.40	Ni takubaa nda nʼga huna,
GEN.27.40	nʼga yee ni armaa cire,
GEN.27.40	amma nʼga kaa ka duu ni boŋ.
GEN.27.40	nʼgʼa kaa ni jindoo ga.»
GEN.27.41	Eso konna Yakuba, gaararoo maaganda se kaŋ baaboo nʼa tee a se. Eso nee nga boŋ se: «Ay baaba buuyanoo waatoo man, ay ga agʼarmaa Yakuba wii.» 
GEN.27.42	Rebeka duu šenney kaŋ hun nga ize jinaa Eso miɲoo ra alhabaroo. A daŋ i ma ciya nga ize hinkantoo Yakuba se, a nee a se: «Aywa, ni armaa Eso ga baa nga ma faasa nga boŋ se ka ni wii. 
GEN.27.43	Sohõ ay izoo, haŋajer ay jindoo se, tun ka zuru ka koy lafa Labaŋ jeroo ga kaŋ ti agʼarmaa kaŋ goo koyraa ra kaŋ maaɲoo ti Karaŋ. 
GEN.27.44	Ma jirbiyaŋ tee a do hala han kaŋ ni armaa binoo ma zunbu. 
GEN.27.45	Hala waati kaŋ ni dooraa hun ni armaa binoo ra, a ma dirɲa hayaa kaŋ nʼnʼa tee nga se. Waatoo din ay ga sanba ma ne ma yee kate. Cin se ay ga jaŋ war boro hinkaa kul han follokaa ra?»
GEN.27.46	Rebeka nee Isiyaka se: «Ay konna hunayan, Heti ize woyey
GEN.28.1	Isiyaka ciya Yakuba se, a gaara a se jina, a duu kʼa yaamar ka nee: «Masi woy zaa Kanaŋ borey ize woyey ra. 
GEN.28.2	Tun ni boŋ ga, ma koy Padaŋ-Aram, Betuwel do kaŋ ti ni ɲaa baaba. No din ra ma woy zaa ni ɲaa armaa kaŋ ti Labaŋ, ize woyey ra. 
GEN.28.3	Yala Irkoy, Hini-kul-koyoo ma albarka daŋ ni ra, a ma ni noo hayyaŋ ka ni boobandi. Nʼga tee dumi boobo. 
GEN.28.4	Yala a ma ni noo Ibirahima albarkaa, ni nda ni hayroo kul, hala ma gandaa mayray kaŋ Irkoy nʼa noo Ibirahima se kaŋ ra nʼkoy goro.» 
GEN.28.5	Takaa woo nda Isiyaka na Yakuba sanba Padaŋ-Aram, Labaŋ do kaŋ ti Betuwel, Aram boraa, izoo. Labaŋ mma tee arma Rebeka se kaŋ ti Yakuba nda Eso ɲaa.
GEN.28.6	Eso dii kaŋ Isiyaka gaara Yakuba se, a nʼa sanba Padaŋ-Aram hala a ma wande zaa no din, kaŋ a ga gaara a se mo, a nʼa yaamar ka nee: «Masi woy zaa Kanaŋ borey ize woyey ra.» 
GEN.28.7	A dii kaŋ Yakuba maa nga baaba nda nga ɲaa se, de mo a koy Padaŋ-Aram. 
GEN.28.8	Woo ka kate Eso ma faham kaŋ Kanaŋ borey ize woyey si kan nga baaba Isiyaka se. 
GEN.28.9	Woo banda ga, Eso koy Isimayel do. A yee ka hiiji woy foo. Woyoo manʼti kala Isimayel, Ibirahima izʼaroo ize woyoo, maaɲoo ti Mahalat, Nebayot woymaa no.
GEN.28.10	Yakuba hun koyraa ra kaŋ se i ga nee Ber-Šeba ka koy Karaŋ. 
GEN.28.11	A too nongu foo ra kaŋ ra a kani, zama waynaa kaŋ. A na tondi foo sanbu kʼa tee furkanga, a kani no din da. 
GEN.28.12	A handiri. Handiroo ra, a dii kali-kali kaŋ ga kay laboo ga, boŋoo goo beenaa ra, de Irkoy almalaykey ga žigi, i ga zunbu kali-kaloo boŋ. 
GEN.28.13	De Abadantaa ga kay boŋoo boŋ
GEN.28.14	Ni hayroo ga boobo sanda labuhamni. Ni laboo laamaa ga koy too gandaa kanjey kul: kʼa dii dangay nda dandi here ka koy hawsa nda gurma here. Ni nda ni hayroo ra, aduɲɲa alkabiilawey kul ga duu albarka. 
GEN.28.15	Nga ne, ay goo ni bande, ay ga ni hawgay nongu kul kaŋ ra nʼga koy. Ay ga ni ka yee kate gandaa woo ra. Ay si ni naŋ, ay ga hayaa tee kaŋ ay nʼa har ma ne.»
GEN.28.16	Yakuba tun jirboo ra, de a nee: «Šikka sii kaŋ Abadantaa goo nongoo woo ra, agay, ya na bay!» 
GEN.28.17	A jiti, de a nee koyne: «Nongoo woo ga boro hunburandi! Ne manʼti nongu kul kala Irkoy hugoo, ne ti beenaa miɲoo!» 
GEN.28.18	Yakuba biya ka tun, a na tondoo zaa kaŋ cindi boŋoo cire, a nʼa kayandi kʼa tee hongandihaya, a na jii doori tondoo boŋoo boŋ. 
GEN.28.19	A na nongoo din maaɲoo daŋ Betel (maanaa «Irkoy hugoo»), amma cee jinaa koyraa maaɲoo ti Luz. 
GEN.28.20	Yakuba na meefur foo zaa ka nee: «Nda Irkoy goo ay bande, nda a nʼay hawgay fondaa kaŋ ra ay goo ma dira ra, nda a nʼay noo ŋaayan kaŋ ay gʼa ŋaa, nda bankaarayyaŋ kaŋ ga huru ay ga, 
GEN.28.21	nda ay yee nda baani ay baaba hugoo do, nga ra Abadantaa ga tee ya ne Koy. 
GEN.28.22	De mo tondoo woo kaŋ agay ne kʼa kayandi kʼa tee hongandihaya, ga tee Irkoy hugoo. Gomni kul kaŋ nʼgʼa noo ya ne, ay ga 
GEN.29.1	Yakuba yee ka fondaa zaa, a koy waynahunay izey gandaa here. 
GEN.29.2	A dii day foo hawsaa ra, alman buuna kur hinza ga kani miɲoo ga, zama dayoo din ra i ga almaney haŋandi. Tondoo kaŋ ga dayoo miɲoo daabu ga tiŋ. 
GEN.29.3	Waati kaŋ alman kurey kul marga jina, nga no i ga tondoo gunguray kʼa kaa dayoo miɲoo ga ka almaney haŋandi. Woo banda ga, i ga tondoo yeeti dayoo miɲoo ga. 
GEN.29.4	Yakuba šelaŋ i se kʼi hãa wala man wane nda ey. I nʼa zaabi ka nee: «Karaŋ koyraa wane nda ir.» 
GEN.29.5	A nee i se: «War ga Labaŋ bay, Nahor haamʼaroo?» I nʼa zaabi ka nee: «Ir gʼa bay.» 
GEN.29.6	A nee i se: «A ga saabu wala?» I nʼa zaabi ka nee: «A ga saabu. Rašel, nga ize woyoo ne ma kaa nda alman buuney.» 
GEN.29.7	A nee koyne: «Zaaroo ya ga kuu, waatoo mana too kaŋ ra almaney ga margandi. Wa almaney haŋandi ka koy i kur.» 
GEN.29.8	I nee: «Ir si hin kala waati kaŋ alman kurey kul marga jina, nga no kurkey ga tondoo gunguray kʼa kaa dayoo miɲoo ga ka almaney haŋandi.»
GEN.29.9	A goo ma šelaŋ i bande da kaŋ Rašel ne ma kaa nda nga baaba almaney, zama kurkaw no. 
GEN.29.10	Waatoo kaŋ Yakuba dii Rašel, nga hasaa Labaŋ ize woyoo, nda Labaŋ almaney, Yakuba man ka tondoo gunguray kaŋ goo dayoo miɲoo ga. A na Labaŋ nga hasaa almaney haŋandi. 
GEN.29.11	Woo banda ga, a na Rašel summu, de a na nga jindoo jer ka hẽe. 
GEN.29.12	Yakuba filla Rašel se kaŋ baaboo boro ti nga, nga manʼti kala Rebeka izoo. Rašel zuru ka koy a har nga baaba se. 
GEN.29.13	Dogoo din da kaŋ Labaŋ maa Yakuba, nga woymaa izoo alhabaroo, a zuru ka koy a kubay, a nʼa naagu nga gandoo ra kʼa summu, de a nʼa ka koy nga hugoo do. Yakuba na hayey kul filla Labaŋ se. 
GEN.29.14	Labaŋ nee a se: «Šikka sii kaŋ ay hamoo nda ay kuroo ti ni!» Yakuba goro a do hala handu foo too.
GEN.29.15	Labaŋ nee koyne Yakuba se: «Manʼti kaŋ se ay boraa ti ni, nga se nʼga goy ya ne yaada! Ni goy hayoo kayandi ya ne.» 
GEN.29.16	Woo kaa ka gar kaŋ Labaŋ goo nda ize woy hinka, ijinaa maaɲoo ti Leya, ihinkantoo maaɲoo ti Rašel. 
GEN.29.17	Leya goo nda mootondi hennayaŋ, amma Rašel goo nda kunturu henna nda ndum henna. 
GEN.29.18	Yakuba na Rašel bajoo zaa nga binoo ra. A nee: «Ay ga goy ma ne jiiri iyye, ay banaa ti Rašel, ni ize woy hinkantoo.» 
GEN.29.19	Labaŋ zaabi ka nee: «Ay baa yʼa noo ma ne nda yʼa noo aru foo se, cindi ay do.»
GEN.29.20	Yakuba goy jiiri iyye hala nga ma duu Rašel, i tee moɲoo ra sanda jirbi kaynayaŋ taka kaŋ nda a ga bagʼa. 
GEN.29.21	Jiiri iyyaa banda ga, Yakuba nee Labaŋ se: «Ay noo ay wandoo, zama waatoo kaŋ ga ir huru too, ay ga baa yʼa hiiji.»
GEN.29.22	Labaŋ na nongoo din borey kul marga, a na hoyandi beeri tee. 
GEN.29.23	Amma waatoo kaŋ cijinoo too, a na nga ize woyoo Leya zaa kʼa ka koy Yakuba do, Yakuba gorokasinay nda a. 
GEN.29.24	Labaŋ na nga koŋŋaa Zilpa noo nga izoo Leya se, a ma tee a se koŋŋa. 
GEN.29.25	Subbaahoo ra, nga ne, Leya no. Yakuba nee Labaŋ se: «Cin ti woo nʼnʼa tee ya ne! Nʼbay Rašel se ay goy ma ne? Cin se nʼnʼay darga?» 
GEN.29.26	Labaŋ zaabi ka nee: «Ir nongoo kaniroo ra, boro si kayne hiijandi ka beere naŋ. 
GEN.29.27	Jirbi iyyaa benandi nda a, nga banda ga, ir ga ni noo affaa nda nʼga goy ya ne koyne jiiri iyye.» 
GEN.29.28	Hayaa kaŋ a nʼa har, Yakuba nʼa tee. A na jirbi iyyaa tee nda Leya jina, Labaŋ nʼa noo nga ize woyoo Rašel a ma hiiji a. 
GEN.29.29	Labaŋ na nga koŋŋaa Bilha noo nga izoo Rašel se, a ma tee a se koŋŋa. 
GEN.29.30	Yakuba gorokasinay nda Rašel mo kaŋ a bagʼa nda Leya. A yee ka jiiri iyye taaga goy Labaŋ se.
GEN.29.31	Kaŋ Abadantaa dii kaŋ Yakuba ga baa Rašel ka bisa Leya, woo se a na Leya noo hayyan, amma Rašel a nʼa tee woy gun. 
GEN.29.32	Leya tee boro hinka, a na izʼaru foo daŋ aduɲɲa ra. A na maaɲoo daŋ Rubeŋ (maanaa «wa guna izʼaru»). A nee: «Zama Abadantaa dii ay naajoo. Sohõ ay kurɲoo ga baa agay.» 
GEN.29.33	A yee ka tee boro hinka, a duu izʼaru. A nee: «Zama Abadantaa dii ay baji jaŋaa, nga se a nʼay noo izoo woo.» A na maaɲoo daŋ Simewoŋ (maanaa «a ga maa»). 
GEN.29.34	A yee ka tee boro hinka, a duu izʼaru foo. A nee: «Nhuu, sohõ ay kurɲoo ga didiji ay ga, zama ay duu a se izʼaru hinza.» Woo se a na maaɲoo daŋ Lewi (maanaa «a ga didiji»). 
GEN.29.35	A yee ka tee boro hinka, a na izʼaru foo daŋ aduɲɲa ra. A nee: «Hiino ay ga albarka tee Abadantaa se!» Woo se a na maaɲoo daŋ Žuda (maanaa «a ga albarka tee»). Woo banda ga, a mana duu ize.
GEN.30.1	Waatoo kaŋ Rašel dii kaŋ nga si duu ize Yakuba se, a canse nga woymaa ga, de a nee Yakuba se: «Ay noo zanka, nda manʼti nga, ay ga buu!» 
GEN.30.2	Yakuba futu Rašel ga, de a nee: «Agay ti Irkoy kaŋ na ni ganji hayyan?» 
GEN.30.3	Rašel nee a se: «Ay koŋŋaa Bilha ne, marga nda a, a ma hay ay maaɲoo ga, woo ra ize kaŋ a gʼa hay ga tee ay wane.» 
GEN.30.4	A nʼa noo Bilha, nga koŋŋaa, sanda wande. Yakuba marga nda a. 
GEN.30.5	Bilha tee boro hinka, a na izʼaru hay Yakuba se. 
GEN.30.6	Rašel nee: «Irkoy ciiti ya ne, a maa ay jindoo se kʼay noo izʼaru.» Woo se a na maaɲoo daŋ Dan (maanaa «a ciiti»). 
GEN.30.7	Koŋŋaa yee koyne ka tee boro hinka, a na nga izʼaru hinkantoo hay Yakuba se. 
GEN.30.8	Rašel nee: «Ay na yenje šenda tee ay woymaa bande, ay hin a. A na zankaa maaɲoo daŋ Neftali (maanaa ‹ay yenjaa›).»
GEN.30.9	Waatoo kaŋ Leya dii kaŋ nga gay nga mana hay, a na Zilpa nga koŋŋaa zaa kʼa noo Yakuba se, a ma tee a se sanda wande. 
GEN.30.10	Nga koŋŋaa na izʼaru hay Yakuba se. 
GEN.30.11	Leya nee: «Woo ti gomni!» A na maaɲoo daŋ Gad (maanaa «gomni»). 
GEN.30.12	Koŋŋaa duu Yakuba se nga izʼaru hinkantoo. 
GEN.30.13	Leya nee: «Woo ti agʼarrahamaa! Sohõ woyey ga nee ya ne arrahamantaa.» A na maaɲoo daŋ Ašer (maanaa «arrahama»).
GEN.30.14	Han foo Rubeŋ koy faarey ra, alkamaa hegaa waati, a duu tuuri-ize fooyaŋ kaŋ ga woy gun safar, a kate ey nga ɲaa Leya se. Rašel nee Leya se: «Ay gʼa wiri ni ga, ay noo ni izoo tuuri-izey ra kaŋ ga woy gun safar.» 
GEN.30.15	A nʼa zaabi ka nee: «A mana wasa ma ne kaŋ nʼnʼay kurɲoo taa, ay izoo tuuri-izey mo nʼga baa mʼi taa wala?» Rašel nee: «A boori! A ga kani ni do hõ cijinoo, mʼay noo ni izoo tuuri-izey.» 
GEN.30.16	Almaaroo ra, kaŋ Yakuba kaa ka hun faarey do, Leya fatta kʼa kubay ka nee a se: «Agay do nʼga kani, zama ay na kaniyanoo day nda ay izoo tuuri-izey.» Cijinoo din, a kani a do. 
GEN.30.17	Irkoy yadda Leya se, a tee boro hinka, a na nga izʼaru guwantoo daŋ aduɲɲa ra Yakuba se. 
GEN.30.18	Leya nee: «Irkoy nʼay bana, zama ay nʼay koŋŋaa noo ay kurɲoo se.» A na zankaa maaɲoo daŋ Isakar (maanaa «ay banaa»). 
GEN.30.19	A yee koyne ka tee boro hinka, a duu nga izʼaru idduwantoo Yakuba se. 
GEN.30.20	A nee: «Agay, Irkoy nʼay noo nooyan henna. Hõ banda ga, ay kurɲoo gʼay beerandi, zama izʼaru iddu no ay nʼi hay a se.» A na zankaa maaɲoo daŋ Zabuloŋ (maanaa «beeray»). 
GEN.30.21	A gay jina, a na ize woy foo hay, a na maaɲoo daŋ Dina
GEN.30.22	Irkoy ɲeli Rašel ga, a maa a se, a nʼa faaba a ma duu ize. 
GEN.30.23	A tee boro hinka, a duu izʼaru. A nee: «Irkoy nʼay haawoo kaa.» 
GEN.30.24	A na zankaa maaɲoo daŋ Isufi (maanaa «a ma tonton»). A nee: «Yala Abadantaa ma izʼaru foo tonton ya ne!»
GEN.30.25	Waatoo kaŋ Rašel na Isufi daŋ aduɲɲa ra, Yakuba nee Labaŋ se: «Ay naŋ ya koy, ya yee ay do, ay gandaa ra. 
GEN.30.26	Ay noo ay wandey nda ay izey kaŋ se ay goy ma ne, ay ga baa ya koy, zama ni hunday ga bay takaa kaŋ nda ay goy ma ne.» 
GEN.30.27	Labaŋ nʼa zaabi ka nee: «Nda ni nka hin ka alhormo tee ya ne, ma cindi ay do! Ay gunandoo ra ay dii kaŋ ni maaganda se Abadantaa na albarka daŋ ay ra.» 
GEN.30.28	A nee koyne: «Ni goy hayoo kayandi ya ne, ay gʼa bana.» 
GEN.30.29	Yakuba nee a se: «Nʼga takaa bay kaŋ nda ay goy ma ne, nda takaa kaŋ ni alman kuroo ti a ay kone, 
GEN.30.30	zama ikaynaa kaŋ cindi ma ne za ya na kaa ni do, ne ka boobo. Agay bande Abadantaa na albarka daŋ ni ra. Sohõ waati foo no ay ga goy ay hugoo hunday se?» 
GEN.30.31	A nʼa zaabi ka nee: «Macin no yʼa noo ma ne?» Yakuba nee a se: «Masʼay noo haya kul, amma nda ni yadda woo kaŋ ay gʼa har ma ne, ay ga yee ka sintin ka ni alman buuney kur kʼi hawgay. 
GEN.30.32	Ay ga dira ni almaney kul bande hõ ka feeji-izey kul kaŋ ga tonbi goo wala žeeri, nda feeji-ize bibey kul, nda hancin-izey kaŋ ga žeeri goo, nda wey kaŋ ga tonbi goo hanciney ra: wey din no ma tee ay banaa. 
GEN.30.33	Suba nʼga bay ay laadirtaraa ga, waati kaŋ nʼkaa kʼay banaa laasaabu. Hancin kul kaŋ nʼdii a ay waney ra kaŋ ga tonbi sii, žeeri sii, nda feeji bibey, ma bay ya nkʼi zay.» 
GEN.30.34	Labaŋ zaabi ka nee: «Ay yadda, a ma tee woo kaŋ nʼnʼa har.»
GEN.30.35	Amma zaari follokaa din da ra, Labaŋ na jindaarey kaŋ ga caaray goo, nda hanciney kul kaŋ ga tonbi goo, nda wey kul kaŋ ra ikaaray goo, nda wey kul kaŋ ga bibi feeji-izey ra, a nʼi kul daŋ jere ga jina, a nʼi daŋ nga izʼarey kabey ra. 
GEN.30.36	Woo banda ga, a na jirbi hinza diray daŋ nga nda Yakuba game. Yakuba cindi, a ga Labaŋ almaney jerey kur.
GEN.30.37	Yakuba na tuuri kabe ganiyaŋ zaa kaŋ ga hima nda turaariɲaa kabeyaŋ, nda affooyaŋ kaŋ ga hima nda kangawɲaa kabeyaŋ, nda affooyaŋ koyne kaŋ ga hima nda miliya kabeyaŋ. A nʼi feferi ka žeeri-žeeriyaŋ kaa kokošoo ga hala bundu kaaraa fatta. 
GEN.30.38	Woo banda ga, tuuri kabey kaŋ a nʼi feferi, a nʼi jisi almaney hari haŋ jinawey ra, ngi moɲey cire. I ga marga nda cere waati kaŋ i kaa ka haŋ. 
GEN.30.39	Almaney ga marga nda cere tuuri kabey jerey ga. Waati kaŋ i hay i ga duu izeyaŋ kaŋ ga caaray wala tonbi wala žeeri goo. 
GEN.30.40	Feejey kaŋ Yakuba nʼi daŋ jere ga, a nʼi tenjandi Labaŋ alman kurey kaŋ ga tonbi goo nda ibibey. Takaa woo nda a na alman marga nga boŋ se. A mana naŋ i ma birji Labaŋ waney ra. 
GEN.30.41	Waati kul kaŋ feeji gaabantey ga marga nda cere, Yakuba ga tuuri kabe feferantey daŋ almaney moɲey cire hari haŋ jinawey ra, hala i ma duu ka marga nda cere jerey ga. 
GEN.30.42	Alman faabey, a sʼi daŋ i se, woo ra ifaabey ti Labaŋ wane, igaabantey ti nga wane. 
GEN.30.43	Takaa woo nda Yakuba tee almankoyni beeri. A duu alman buuna boobo, nda koŋŋayaŋ, nda baɲɲayaŋ, nda yooyaŋ, nda farkayaŋ.
GEN.31.1	Han foo Yakuba maa Labaŋ izʼarey ga nee: «Yakuba nʼir baaba hayey kul zaa. Ir baaba hayey nda a na almaanoo woo kul tee.» 
GEN.31.2	Yakuba dii kaŋ Labaŋ anniyaa bere, a mana yee ka tee sanda cee jinaa takaa. 
GEN.31.3	Koyne mo Abadantaa nee Yakuba se: «Yee ni hayragey gandaa ra, ni dumoo do, ay goo ni bande.»
GEN.31.4	Woo banda ga, Yakuba sanba ka ciya Rašel nda Leya se i ma kaa hawsaa ra nga alman buuney do. 
GEN.31.5	A nee i se: «Ay ga dii kaŋ war baaba anniyaa bere, a mana yee ka tee sanda cee jinaa takaa, amma Irkoy kaŋ ay baaba gʼa gana goo ay bande. 
GEN.31.6	War hunday ga bay kaŋ ay goy war baaba se nda ay hinoo kul, 
GEN.31.7	nga, a nʼay tee hoorayhaya, cee woy (10) a gʼay banaa barmay, amma Irkoy mana yadda nga goy futaa ma duu agay. 
GEN.31.8	Waatoo kaŋ ra a ga nee: ‹Tonbikoyney ga tee ni banaa›, almaney kul tonbikoyni no i ga hay. Nda a nee: ‹Icaarawey ga tee ni banaa›, almaney kul ga icaarante hay. 
GEN.31.9	Irkoy ka war baaba almaney taa kʼi noo ya ne. 
GEN.31.10	Waati kaŋ alman hinka ga marga, ay gʼay boŋoo jer ka dii handiri ra kaŋ alman arey kaŋ ga marga nda woyey manʼti kala icaarayyaŋ, nda tonbikoyniyaŋ, nda žeerikoyniyaŋ. 
GEN.31.11	Irkoy almalaykaa nee ya ne handiroo ra: ‹Yakuba!› Ay zaabi ka nee: ‹Naam.› 
GEN.31.12	A nee ya ne: ‹Ni boŋoo jer ka guna, alman arey kul kaŋ ga marga nda woyey manʼti kala icaarayyaŋ, nda tonbikoyniyaŋ, nda žeerikoyniyaŋ, zama ay dii haya kul kaŋ Labaŋ nʼa goy ni ga. 
GEN.31.13	Agay ti Betel Koyoo, nongoo kaŋ ra nʼna tondoo kaŋ nʼnʼa kayandi kʼa sinji yon, nongoo kaŋ ra nʼna allaahidu zaa ya ne. Sohõ tun ni boŋ ga, ma fatta gandaa woo ra, de ma yee gandaa kaŋ ra ni hayandi.›» 
GEN.31.14	Rašel nda Leya zaabi ka nee a se: «Ir mma bara nda baa nda tubuhaya ir baaba hugu ra koyne wala? 
GEN.31.15	Manʼti a nkʼir tee sanda yawyaŋ wala, zama a nʼir neere? A nʼir hayoo ŋaa, a nʼa ŋaa! 
GEN.31.16	Šikka sii, almaanoo kul kaŋ Irkoy nʼa taa ir baaba kone, ir nda ir izey wane. Sohõ haya kul kaŋ Irkoy nʼa har ma ne, mʼa tee.»
GEN.31.17	Yakuba tun, a na nga izey nda nga wandey žigandi yoowey boŋ. 
GEN.31.18	A na nga almaney gongu ka koy nda haya kul kaŋ goo a se, nda wey kaŋ a duu ey Padaŋ-Aram, de a koy nga baaba Isiyaka do Kanaŋ gandaa ra. 
GEN.31.19	Woo kaa ka gar kaŋ Rašel na nga baaba toorey zay waatoo kaŋ a koy alman buuney kosu. 
GEN.31.20	Yakuba na Labaŋ, Aram boraa lakkaloo zay, a zuru a ga bila nda a ma haya kul har a se. 
GEN.31.21	A zuru, nga nda haya kul kaŋ goo maaɲoo ga. A tun ka koy isaa
GEN.31.22	Jirbi hinzantoo ra, Labaŋ duu alhabar kaŋ Yakuba zuru. 
GEN.31.23	Labaŋ na nga borey zaa kʼa gaarandi, jirbi iyye diray no a nʼa tee hala a ga duu a Galad tondi hondey ra. 
GEN.31.24	Amma cijinoo ra, Irkoy bangay Labaŋ, Aram boraa se handiri ra ka nee a se: «Hawgay, masi ba šenni henna har Yakuba se soko ifutu.»
GEN.31.25	Labaŋ too Yakuba. A gar kaŋ Yakuba na nga hukkumey cin tondi hondey ra. Labaŋ mo na nga waney cin, nga nda nga borey, Galad tondi hondey ra. 
GEN.31.26	Labaŋ nee Yakuba se: «Cin ti woo nʼnʼa tee? Cin se nʼnʼay lakkaloo zay ka koy nda ay ize woyey ma nee koŋŋayaŋ kaŋ nʼduu ey wongu ra! 
GEN.31.27	Macin se nʼtugu ka zuru, nʼnʼay zanba, de mo mana haya kul har ya ne? Nda a gar ni nkʼa har ya ne, ya mma ni naŋ ma koy nda ɲaali, nda dooniyaŋ, nda tubal, nda kurbu hẽeni. 
GEN.31.28	Koyne mo mana naŋ ya ba ay haamawey nda ay ize woyey summu! Lakkal jaŋante goy no nʼnʼa tee. 
GEN.31.29	Ay goo nda hini ka haya hasara war se, amma Koyoo kaŋ ni baaba gʼa gana šelaŋ ya ne cijin ka nee: ‹Hawgay, masi ba šenni henna har Yakuba se soko ifutu.› 
GEN.31.30	Sohõ kaŋ nʼgoo ma koy, zama nʼga buura ni baaba hugoo ga, macin se nʼnʼay toorey zay?» 
GEN.31.31	Yakuba zaabi ka nee Labaŋ se: «Ya nka hunbur, zama ay hongu kaŋ nʼga hin ka ni ize woyey taa ay kone nda gaabi. 
GEN.31.32	Amma boraa kaŋ kone nʼdii ni toorey, a masi huna! Ir armey jine, fisi ka dii hayaa kaŋ ti ni wane, mʼa zaa.» Yakuba si bay kaŋ Rašel na toorey zay. 
GEN.31.33	Labaŋ huru Yakuba hukkumoo ra, nda Leya wanoo ra, nda koŋŋa hinkaa waney ra, amma a mana duu haya kul. Kaŋ a fatta Leya hukkumoo ra kul, a koy Rašel wanoo ra. 
GEN.31.34	Amma Rašel nka toorey zaa kʼi tugu yoowaa gaaroo ra, de a goro i boŋ. Labaŋ na hukkumoo kul fisi, amma a mana duu ey. 
GEN.31.35	Rašel nee nga baaba se: «Masi dor, ay koyoo nda ay mana hin ka tun ma ne, woyey alaadaa maaganda se.» Labaŋ yee ka ceeci, a mana duu toorey.
GEN.31.36	Yakuba futu, a citi Labaŋ ga ka nee a se: «Man hooyanoo kaŋ ay nʼa tee, man zunuboo kaŋ se nʼga zuru ay bande? 
GEN.31.37	Nʼnʼay jinawey kul fisi, macin no nʼdii a kaŋ ti ni hugoo wane? A kaa taray, ay borey nda ni borey jine hala i ma ciiti ir boro hinkaa game! 
GEN.31.38	Jiiri warankaa (20) kaŋ ay nʼa tee ni do ra, ni feejey wala ni hanciney mana bay ka zama, ya na bay ka gaarey kaŋ goo ni almaney ra hamey ŋaa. 
GEN.31.39	Ya na bay ka kate ma ne alman kaŋ ganjihooga nʼa wii, agay no ma mursaa zaa. Nʼgʼay banandi woo kaŋ zayandi zaari here nda woo kaŋ zayandi cijin here. 
GEN.31.40	Zaari here konnoo gʼay kar, cijin here hargoo gʼay kar. Jirbi jaŋay ga duu agay. 
GEN.31.41	Jiiri waranka (20) no ay nʼa tee ni hugoo do! Ay goy ma ne jiiri woy cindi taaci (14) ni ize woy hinkaa maaganda se, jiiri iddu ay ga ni alman buuney kur, de mo nʼnʼay banaa barmay cee woy (10). 
GEN.31.42	Nda manʼti Koyoo kaŋ ay kaagaa gʼa gana, Ibirahima Koyoo, Koyoo kaŋ Isiyaka ga hunbur a, goo ay bande, hõ gar nʼnʼay naŋ ya koy nda ay kabe kooney. Amma Irkoy dii ay farayanoo nda goy šendaa kaŋ ay nʼa tee, a na ciitoo dunbu cijin.»
GEN.31.43	Labaŋ na Yakuba zaabi ka nee: «Woyey wey manʼti kala ay ize woyey, ngi izey manʼti kala ay haamawey, almaney wey manʼti kala agay wane. Hayey kul kaŋ nʼga dii ey manʼti kala agay wane. Sohõ macin no ay gʼa tee ay ize woyey nda ay haamawey kaŋ i nʼi daŋ aduɲɲa ra se? 
GEN.31.44	Kaa, ir ma cere noo amaana, agay nda ni, ir ma seede daŋ agay nda ni gamoo ra.»
GEN.31.45	Yakuba na tondi foo zaa a nʼa kayandi kʼa tee hongandihaya. 
GEN.31.46	A nee nga borey se: «Wa tondiyaŋ marga.» I na tondey zaa kʼi marga cere boŋ, i ŋaa no din ra tondey boŋ. 
GEN.31.47	Labaŋ na nongoo maaɲoo daŋ Yegar-Sahaduta (maanaa «tondi margantaa kaŋ ga tee seede»). Yakuba na nongoo maaɲoo daŋ Galed (maanaa «tondi margantaa kaŋ ga seede»). 
GEN.31.48	Labaŋ nee: «Hõ banda ga, tondi margantaa manʼti kala seede ir game!» Woo se a na nongoo maaɲoo daŋ Galed. 
GEN.31.49	I ga nongoo cee koyne nda Mispa (maanaa «hawgaydogoo»), zama Labaŋ nee: «Yala Abadantaa ma agay nda ni kul hawgay ir masi amaanaa woo hoo waati kaŋ ir hun cere mo cire. 
GEN.31.50	Nda nʼnʼay ize woyey žilla, nda nʼna woy fooyaŋ daŋ i ga, hawgay manʼti boro no ma seede ir gamey ra, Irkoy ti seedaa kaŋ goo agay nda ni game!»
GEN.31.51	Labaŋ nee koyne Yakuba se: «Nʼga dii tondi margantaa woo, nʼga dii tondoo kaŋ ga kay kaŋ ay nʼa daŋ agay nda ni game. 
GEN.31.52	Tondi margantaa ma tee seede, tondoo woo kaŋ ga kay ma tee seede kaŋ ay si bisa tondi margantaa nda tondoo kaŋ ga kay ga ka koy ifutu tee ma ne, ni mo si bisa i ga ka kaa ay heroo ra ka ifutu tee ya ne. 
GEN.31.53	Yala Ibirahima Koyoo nda Nahor Koyoo kaŋ ti ngi baaba Koyoo ma ciiti ir game! Yakuba žee nda Koyoo kaŋ nga baaba Isiyaka ga hunbur a.»
GEN.31.54	Yakuba na alman koosu kʼa tee sargari tondi hondey ra, a na nga borey kul cee kʼi ŋandi. I ŋaa cere bande, i na cijinoo tee no din ra.
GEN.32.1	Labaŋ biya ka tun, a na nga haamawey nda nga ize woyey summu, a gaara i se jina, a willi nga do. 
GEN.32.2	Yakuba na nga naarumaa fondaa zaa, Irkoy almalaykayaŋ nʼa kubay. 
GEN.32.3	Kaŋ Yakuba dii ey kul, a nee: «Woo ti Irkoy jamaa!» De a na nongoo din maaɲoo daŋ Mahanayim (maanaa «jama hinkaa»).
GEN.32.4	Yakuba na dontokawyaŋ sanba nga jine, nga armaa Eso do, Seyir gandaa ra, Edom hawsaa ra. 
GEN.32.5	A nʼi yaamar ka nee: «Hayaa ne kaŋ war gʼa har ay koyoo Eso se, wa nee a se: ‹Ni tamoo Yakuba nee, nda manʼti hõ, nga gay nga ga goro ka waati tee Labaŋ do. 
GEN.32.6	A nee nga duu hawyaŋ, nda farkayaŋ, nda alman buunayaŋ, nda baɲɲayaŋ, nda koŋŋayaŋ, nga sanba kʼa bayrandi nga koyoo se kaŋ ti ni hala ma alhormo tee nga se.›»
GEN.32.7	Dontokey yee kate Yakuba do ka nee a se: «Ir koy ni armaa Eso do, nga mo goo ma ni kubay nda aru boro zangu taaci (400) kaŋ goo a bande.» 
GEN.32.8	Yakuba hanse ka hunbur, binoo dunbu. A na nga borey, nda alman buuney, nda ibeerey, nda nga yoowey fersi, fersi hinka. 
GEN.32.9	A nee nga boŋ se: «Nda Eso kaŋ affoo boŋ kʼa kar, affaa kaŋ cindi ga hin ka hallasi.»
GEN.32.10	Woo banda ga, Yakuba nee: «Irkoy, ay kaagaa Ibirahima Koyoo nda ay baaba Isiyaka Koyoo! Abadantaa nee ya ne: ‹Yee ni gandaa ra, ni dumoo do, ay ga gomni tee ma ne.› 
GEN.32.11	Ay ga hanse ka kacca 
GEN.32.12	Ay gʼa wiri ni ga, mʼay hallasi agʼarmaa kaboo ra, Eso kaboo ra, zama ay ga hunbur a ma kaa ka agay, nda woyey, nda zankey kar. 
GEN.32.13	Ni binde, ni nka nee ya ne: ‹Ay ga gomni tee ma ne, ay ga ni hayroo boobandi sanda teekoo labutaasoo kaŋ hinnaa si kabandi.›»
GEN.32.14	A na cijinoo tee no din ra a na hayayaŋ kaa nga almaanoo kaŋ goo a kone ra kʼa noo nga armaa Eso se: 
GEN.32.15	hancin boŋ zangu hinka (200) nda jindaaru boŋ waranka (20), nda feeji boŋ zangu hinka (200), nda gaaru boŋ waranka (20), 
GEN.32.16	nda yoo boŋ waranza (30) kaŋ ga naanandi nda ngi izey, nda haw kobsi woytaaci (40), nda yaaru kobsi woy (10), nda farkey woy boŋ waranka (20), nda farkey aru boŋ woy (10). 
GEN.32.17	A nʼi fay kur nda kur kʼi noo nga tamey se ka nee i se: «Wa koy ay jinoo ra, war ma alman kurey moorandi cere ka dira.» 
GEN.32.18	A na ijinaa yaamar ka nee a se: «Nda Eso agʼarmaa na ni kubay, de a na ni hãa ka nee: ‹May wane ni? Man ra nʼga koy? May wane wey kaŋ goo ni jine?›, 
GEN.32.19	mʼa zaabi ka nee: ‹Ni tamoo Yakuba wane nda ey. Hayaa no kaŋ a nʼa sanba nga koyoo Eso se. Nga hunday goo ir dumaa ga, a goo ma kaa.›» 
GEN.32.20	Yaamar follokaa no a nʼa tee ihinkantoo se nda ihinzantoo nda borey kul kaŋ ga dira almaney dumawey ga, a nee i se: «Woo no war gʼa har ay koyoo Eso se nda war nʼa kubay. 
GEN.32.21	War ma nee a se: ‹Ni tamoo Yakuba hunday ne ma kaa, a goo ir dumaa ga.› Zama a nka nee nga boŋ se: ‹Ay ga binoo yaynandi nda hayaa woo kaŋ ga koy ay jine, woo banda ga, ay gʼa tenje, a ga hin ka tee a mʼay barraku.›» 
GEN.32.22	Almaney koy jinoo ra, de a na cijinoo din tee farroo ra.
GEN.32.23	Yakuba tun cijinoo ra, a na nga wande hinkaa, nda nga koŋŋa hinkaa, nda nga zanka woy cindi faa (11) zaa ka koy bisa ka isaa yawdogey deŋ kaŋ ti Yabok. 
GEN.32.24	A nʼi zaa ka haroo deŋ nda haya kul kaŋ ti nga wane. 
GEN.32.25	Yakuba cindi nga hinne. Aru foo gurgay a bande hala moo boo. 
GEN.32.26	Kaŋ aroo bay kaŋ nga si hin a kul, gurgaa ra a na Yakuba kar baggal biroo ga hala a goyri. 
GEN.32.27	A nee: «Ay naŋ ya koy, zama moo boo.» Yakuba zaabi ka nee a se: «Ay si ni naŋ nda mana gaara ya ne.» 
GEN.32.28	A nʼa hãa ka nee: «Macin ti ni maaɲoo?» A nee a se: «Yakuba.» 
GEN.32.29	A yee ka nee a se: «Ni maaɲoo si yee ka tee Yakuba, Izirayel nda i ga ni cee (maanaa ‹a gurgay Irkoy bande›), zama ni nka gurgay Irkoy bande nda borey bande, ni hin.» 
GEN.32.30	Yakuba nʼa hãa ka nee: «Ay gʼa wiri ni ga, ni maaɲoo har ya ne.» A nʼa zaabi ka nee: «Macin se nʼgʼay hãa nda ay maaɲoo?» A gaara a se dogoo din da ra. 
GEN.32.31	Yakuba na nongoo din maaɲoo daŋ Penuwel (maanaa «Irkoy ndumoo»). A nee: «Zama ay dii Irkoy moo nda moo, de woo kul ra ay hundoo hallasi.»
GEN.32.32	Waynaa kay waatoo kaŋ a ga fatta Penuwel. A ga solli cewoo ga. 
GEN.32.33	Woo se hala hõ Izirayel izey si baggal biri ham ŋaa, zama nongoo kaŋ ga Yakuba baggal biroo ga dobu maray.
GEN.33.1	Yakuba na nga boŋoo jer, de a ga Eso honnay kaŋ goo ma kaa, aru boro zangu taaci (400) goo a bande. A na zankey zamna Leya, nda Rašel, nda koŋŋa hinkaa game. 
GEN.33.2	A na koŋŋey nda izey daŋ jine, Leya nda nga waney goo dumawey ga, Rašel nda Isufi goo banda. 
GEN.33.3	Nga hunday huru jiney ra, a ga dira a ga gunguma hala ganda cee iyye hala nga armaa do. 
GEN.33.4	Eso zuru kʼa kubay, a na nga boŋ warra jindoo ga kʼa naagu nga gandoo ra kʼa summu, i hẽe. 
GEN.33.5	Kaŋ Eso na nga boŋoo jer, a dii woyey nda zankey, a nee: «Mayyaŋ ti wey ni bande?» Yakuba zaabi ka nee: «Zankey no kaŋ Irkoy nʼi doonandi ni tamoo se.»
GEN.33.6	Koŋŋey nda ngi izey man, i gunguma. 
GEN.33.7	Leya mo nda nga izey man, i gunguma. Isufi nda Rašel man, i gunguma. 
GEN.33.8	Eso yee ka nee: «Macin no nʼgʼa tee almaney wey se kaŋ ay nʼi kubay?» A nʼa zaabi ka nee: «Ni kaŋ ti ay koyoo do, ay ga baa ya duu alhormo.» 
GEN.33.9	Amma Eso nee: «Ay wanoo gʼay wasa, agʼarmaa, gaabu i ga.» 
GEN.33.10	Yakuba zaabi ka nee: «Suuri, masi woo tee! Alhormo tee ya ne, ma beeraa woo taa ay ga, zama takaa kaŋ nda nʼnʼay kubay ga hima nda Irkoy kubayyan, ni yadda ay ga. 
GEN.33.11	Gomnoo dii kaŋ kaa ma ne, zama Irkoy ka doonandi ya ne, haya kul goo ya ne.» Yakuba na Eso gaabi, a nʼa taa.
GEN.33.12	Eso nee: «Ir ma koy, ir ma hanga cere, ay ga dira ni bande.» 
GEN.33.13	A nʼa zaabi ka nee: «Ay koyoo, nʼga bay kaŋ zankey sii nda gaabi, feejiyaŋ nda hawyaŋ kaŋ ga naanandi goo ay ga, nda ir nʼi cahãndi zaari folloku, almaney kul ga halaci. 
GEN.33.14	Ay gʼa wiri ni ga, ay koyoo ma koy nga tamoo jine. Agay, ay ga dira mossoyaada almaney kaŋ goo ay jine cewey bande nda zankey cewey bande hala ya too ni do, ay koyoo gandaa ra kaŋ se i ga nee Seyir.» 
GEN.33.15	Eso nee: «Adiši ay ga borey jere foo naŋ ni bande.» Yakuba nʼa zaabi ka nee: «Ay koyoo, masi woo tee, alhormo de no ay gʼa wiri ni ga!»
GEN.33.16	Zaaroo din kul ra, Eso na Seyir gandaa fondaa zaa. 
GEN.33.17	Yakuba hunday naaru ka koy Sukot here. A na hugu cin nga boŋ se, a na tendeyaŋ tee almaney se: woo se i ga nee nongoo din se Sukot (maanaa «tendeyaŋ»).
GEN.33.18	Woo banda ga, Yakuba too nda baani Šekem koyraa ra kaŋ goo Kanaŋ gandaa ra, kaŋ a ga hun Padaŋ-Aram. A na nga hukkumoo cin koyraa miɲoo ga. 
GEN.33.19	A na farroo jeroo kaŋ ra a na nga hukkumoo cin day nzorfu kaaray tamma boŋ zangu (100) Hamor izey ga kaŋ ti Šekem baaba. 
GEN.33.20	De no din ra a na sargari tonadoo cin kʼa kayandi kaŋ a na maaɲoo daŋ «El kaŋ ti Izirayel Koyoo».
GEN.34.1	Han foo Dina kaŋ ti ize woyoo kaŋ Leya duu a Yakuba se, fatta ka koy Šekem koyraa laamaa zankawoyey guna. 
GEN.34.2	Koyraa laamaa boŋkoynoo kaŋ maaɲoo ti Hamor Hewi boraa, izʼaroo kaŋ maaɲoo ti Šekem dii a. A nʼa dii ka marga nda a nda gaabi. 
GEN.34.3	Woo banda ga, Šekem na Dina, Yakuba ize woyoo bajoo zaa nga binoo ra. A baa zankawoyoo, a šelaŋ a se hala binoo ma kani nga ga. 
GEN.34.4	Šekem nee nga baaba Hamor se: «Ay hiijandi zankawoyoo woo.» 
GEN.34.5	Yakuba maa kaŋ a gum nga ize woyoo Dina boŋ. Izʼarey koy nda nga almaney hawsaa ra, a mana haya kul har hala waatoo kaŋ ra i yee kate. 
GEN.34.6	Hamor, Šekem baaba, fatta ka koy Yakuba do ka šelaŋ a se.
GEN.34.7	Waatoo kaŋ Yakuba izey kaa ka hun hawsaa ra, i maa alhabaroo. Biney maray, i hanse ka futu hayaa kaŋ se Šekem na goy futaa woo tee Izirayel hugoo ra, ka kani nda Yakuba ize woyoo, woo ti haya kaŋ si hima ka tee. 
GEN.34.8	Hamor šelaŋ i se ka nee: «Šekem, ay izʼaroo na war ize woyoo bajoo zaa nga binoo ra, ay gʼa wiri war ga, war mʼa noo a se hiijay. 
GEN.34.9	Wa waafaku nda ir, war gʼir noo war woyey hiijay se, war mo ma hiiji ir waney. 
GEN.34.10	Wa goro ir bande, gandaa goo war jine. Wa cindi, war ma day ka bara, war ma duu nonguyaŋ.»
GEN.34.11	Šekem mo nee woyoo baaba nda armey se: «Wa alhormo tee ya ne! Hayaa kaŋ war gʼa har, ay gʼa noo war se. 
GEN.34.12	Wa hiijay alman boobo daŋ ay ga nda gomni beeri, haya kul kaŋ war nʼa har, ay gʼa noo, wa yadda de kʼay noo woyoo ya hiiji a.»
GEN.34.13	Yakuba izʼarey na carmay ka tuuru Šekem nda nga baaba Hamor se, zama Šekem nka gum ngi woymaa Dina boŋ. 
GEN.34.14	I nee i se: «Ir si hin ka woo tee kʼir woymaa noo aru se kaŋ ti jofolo, haawi no ir se. 
GEN.34.15	Hayaa folloku ga ir ga yadda war se kaŋ ti, nda war nʼir takaa tee ka arey kul kaŋ goo war ra daŋbangu. 
GEN.34.16	Woo ra ir ga war noo ir ize woyey hiijay se, de ir ga war waney zaa, ir ga goro war bande ka tee jama folloku. 
GEN.34.17	Amma nda war si baa war ma haŋajer ir se ka hurubangu, ir gʼir woymaa zaa ka koy.»
GEN.34.18	Ngey šenney kan Hamor nda nga izoo Šekem se. 
GEN.34.19	Arusoogaa mana gay kaŋ a na hayaa tee, zama a ga baa Yakuba ize woyoo. Koyne mo a ga hanse ka bara nda meešenni borey kul do nga baaba hugoo ra. 
GEN.34.20	Hamor nda Šekem, nga izoo, koy ngi koyraa miɲoo ga ka šelaŋ ngi koyraa borey se ka nee: 
GEN.34.21	«Borey wey goo ir bande nda alaafiyaa, i ma cindi ir gandaa ra ka day ka bar. Nga ne, ir gandaa ga hay, i ma doo zaa. Ir ga ngi woyey zaa ka hiiji ey, ir mo gʼi noo ir waney. 
GEN.34.22	Nga binde, borey wey nee kaŋ hayaa folloku ra ngi ga goro ir bande ka tee jama folloku: hayaa manʼti kala aru kul kaŋ goo ir ra ma hurubangu sanda ngi takaa. 
GEN.34.23	Ngi alman kurey, nda ngi hayey, nda ngi adabbawey kul si tee ir wane wala? Ir ma yadda hinne hala i ma goro ir bande.» 
GEN.34.24	Borey kul kaŋ kaa koyraa miɲoo ga na haŋajer ka yadda Hamor nda nga izoo Šekem se. Aru kul kaŋ kaa koyraa miɲoo ga hurubangu.
GEN.34.25	Jirbi hinzantoo hane, kaŋ i ga hanse ka dor, Yakuba izʼaru hinka, Simewoŋ nda Lewi kaŋ ti Dina armey, affoo kul na nga takubaa zaa, i kaŋ koyraa ra kaŋ ga hongu nga goo alaafiyaa ra, de i na arey kul wii. 
GEN.34.26	I na Hamor nda nga izoo Šekem mo wii nda takubaa, i na Dina fattandi Šekem hugoo ra, de i nʼa ka koy. 
GEN.34.27	Yakuba izʼarey jerey kaa ka bukawey hayey zaa, i na koyraa kom kaŋ ra i gum ngi woymaa boŋ. 
GEN.34.28	I na ngey alman buuney, nda ibeerey, nda farkey, haya kul kaŋ goo i se koyraa ra, nda haya kul kaŋ goo i se hawsaa ra, i nʼi taa. 
GEN.34.29	I na ngey almaanoo, nda zankey nda woyey kul zaa ka haya kul kom kaŋ goo ngi hugey ra.
GEN.34.30	Yakuba nee Simewoŋ nda Lewi se: «War nʼay tooɲe kʼay tee konnayhaya Kanaŋ borey nda Ferezi borey se kaŋ goo gandaa ra. Ay sii nda boro boobo, i ga marga ka kaa ay ga, i gʼay kar hala ya dere sõy, agay nda ay hugoo.» 
GEN.34.31	I nʼa zaabi ka nee: «A ga hima kʼir woymaa tee sanda woykuuru wala?»
GEN.35.1	Han foo Irkoy nee Yakuba se: «Tun ni boŋ ga, žigi ka koy Betel, ma goro no din. Ma sargari tonadoo cin no din ni Koyoo maaɲoo ga kaŋ bangay ma ne waatoo kaŋ nʼga zuru ni armaa Eso se.» 
GEN.35.2	Yakuba nee nga alaayaney nda nga borey kul se: «Wa koy waaney derandi kaŋ goo war kone, tooru doo sii ne ra, wa war boŋ henanandi ka kaaray, war ma darbay barmay. 
GEN.35.3	Ir ma tun ka žigi ka koy Betel, no din ra ay ga sargari tonadoo cin ir Koyoo maaɲoo ga kaŋ nʼay zaabi ay binemarayyanoo zaaroo hane, de mo kaŋ cindi ay bande ay naarumaa ra.» 
GEN.35.4	I na Yakuba noo koy waaney kul kaŋ cindi i kone nda korbawey kaŋ cindi haŋawey ra. Yakuba nʼi fiji tuuriɲaa beeroo cire kaŋ goo Šekem jeroo ga. 
GEN.35.5	Woo banda ga, i koy. Koyrawey kaŋ goo jere ga, Irkoy nʼi hunburandi hala nongu kaŋ ra i mana Yakuba izey gaarandi.
GEN.35.6	Yakuba nda borey kul kaŋ goo a bande too Luz kaŋ se i ga nee Betel kaŋ goo Kanaŋ gandaa ra. 
GEN.35.7	No din ra a na sargari tonadoo cin, de a na nongoo cee nda El-Betel (maanaa «Betel Koyoo»), zama no din ra Irkoy na nga boŋ cebe a se waatoo kaŋ a ga zuru nga armaa se.
GEN.35.8	Debora faati kaŋ ti Rebeka biirikaa. A suturandi Betel se ganda, tuuriɲaa beeroo cire, de i na maaɲoo daŋ «Hẽeney tuuriɲaŋoo».
GEN.35.9	Waatoo kaŋ Yakuba kaa ka hun Padaŋ-Aram, Irkoy bangay a se koyne, a na albarka daŋ a ra. 
GEN.35.10	Irkoy nee a se:
GEN.35.10	«Ni maaɲoo ti Yakuba,
GEN.35.10	amma hõ banda ga,
GEN.35.10	ni maaɲoo si yee ka tee Yakuba,
GEN.35.10	a ga tee Izirayel.»
GEN.35.10	Takaa woo nda a na Izirayel maaɲoo daŋ a ga. 
GEN.35.11	Irkoy nee a se koyne:
GEN.35.11	«Agay ti Irkoy, Hini-kul-koyoo.
GEN.35.11	Hay, ma boobo!
GEN.35.11	Dumi nda dumi booboyaŋ ga hun ni ga,
GEN.35.11	nʼga kokoyyaŋ hay.
GEN.35.12	Gandaa kaŋ ay nʼa noo Ibirahima nda Isiyaka se,
GEN.35.12	ay gʼa noo ma ne.
GEN.35.12	Ni hayroo kaŋ ga cindi ni dumaa ga,
GEN.35.12	ay gʼi noo gandaa din.»
GEN.35.13	Woo banda ga, Irkoy žigi ka hun nongoo kaŋ ra a šelaŋ a bande ra. 
GEN.35.14	Yakuba na hongandihaya foo kayandi nongoo kaŋ ra Irkoy šelaŋ a se, hongandihayaa tondi nda a nʼa tee kaŋ a na 
GEN.35.15	Yakuba na nongoo kaŋ ra Irkoy šelaŋ a bande maaɲoo daŋ Betel (maanaa «Irkoy hugoo»).
GEN.35.16	Yakuba nda nga borey hun Betel. Diray cindi ngi nda koyraa game kaŋ se i ga nee Efrata, waatoo kaŋ Rašel ga duu nga boŋ, a hanse ka fara hala a ga zumandi. 
GEN.35.17	Hayyanoo taamaroo ra, hayandikaa nee a se: «Bine tee, zama izʼaru no ni yee ka duu.» 
GEN.35.18	Waatoo kaŋ hundoo ga baa ka hun, zama hundi gurzugaa ra a goo, a na zankaa maaɲoo daŋ Ben-Oni (maanaa «agʼalmasiiba izoo»), amma baaboo nʼa cee nda Benžameŋ (maanaa «ay kabe hennaa izoo»). 
GEN.35.19	Rašel faati, a suturandi Efrata fondaa ra. Efrata da ti Betelehem. 
GEN.35.20	Yakuba na tondi foo kayandi kʼa tee hongandihaya 
GEN.35.21	Woo banda ga, Izirayel gana, a na nga hukkumoo cin nongu foo kaŋ se i ga nee Migdal-Eder
GEN.35.22	Izirayel goraa ra, nongoo din ra, Rubeŋ koy marga nda Bilha kaŋ ti nga baaba 
GEN.35.22	Yakuba sii nda kala izʼaru woy cindi hinka (12). 
GEN.35.23	Leya izʼarey ti: Yakuba ize jinaa kaŋ ti Rubeŋ, nga banda ga, Simewoŋ, nda Lewi, nda Žuda, nda Isakar, nda Zabuloŋ. 
GEN.35.24	Rašel izʼarey ti: Isufi nda Benžameŋ. 
GEN.35.25	Bilha, Rašel koŋŋaa, izʼarey ti: Dan nda Neftali. 
GEN.35.26	Zilpa, Leya koŋŋaa, izʼarey ti: Gad nda Ašer. Wey ti Yakuba izʼarey kaŋ a duu ey Padaŋ-Aram.
GEN.35.27	Yakuba koy nga baaba Isiyaka do Mamre kaŋ goo Kiryat-Arba kaŋ se i ga nee Hebroŋ kaŋ ra Ibirahima nda Isiyaka goro ka waati tee. 
GEN.35.28	Isiyaka duu jiiri zangu nda woyyaaha (180) aloomur. 
GEN.35.29	Isiyaka hundoo hun, a faati. Žeenay henna banda ga, a koy nga hayragey gar alaaharaa. Nga izʼarey Eso nda Yakuba nʼa sutura.
GEN.36.1	Eso kaŋ se i ga nee koyne Edom, hayroo ne. 
GEN.36.2	Eso mana nga wandey zaa kala Kanaŋ gandaa ize woyey ra: Ada kaŋ ti Eloŋ Heti boraa ize woyoo, nda Oholibama, Ana ize woyoo kaŋ ti Siboŋ Hewi boraa ize woyoo. 
GEN.36.3	Wey banda ga, Basemat kaŋ ti Isimayel ize woyoo, Nebayot woymaa. 
GEN.36.4	Ada duu Eso se Elifaz, Basemat duu Rehuwel, 
GEN.36.5	Oholibama duu Yehuš, nda Yalam, nda Kora. Wey ti Eso izʼarey kaŋ a duu ey Kanaŋ gandaa ra.
GEN.36.6	Han foo Eso na nga wandey, nda nga izʼarey, nda nga ize woyey, nda nga hugoo borey kul, nda nga alman kurey, nda nga adabbawey, nda gomni kul kaŋ a duu a Kanaŋ gandaa ra, a nʼi zaa ka koy goro ganda foo here kaŋ ga mooru nga armaa Yakuba. 
GEN.36.7	Zama hayaa kaŋ se ngi almaney ga hanse ka boobo hala nongu kaŋ ra i si hin ka goro cere ra. Gandaa kaŋ ra i goo ma goro si hin kʼi zaa ngi almaney maaganda se. 
GEN.36.8	Woo ka kate Eso goro tondi hondey ra kaŋ ti Seyir gandaa. Eso da se i ga nee Edom.
GEN.36.9	Eso ti Edom borey baaba, nga hayroo ne kaŋ goo tondi hondey ra kaŋ ti Seyir gandaa. 
GEN.36.10	Eso izʼarey maaɲey ne: nga wandoo Ada izʼaroo ti Elifaz, nga wandoo Basemat izʼaroo ti Rehuwel. 
GEN.36.11	Elifaz izʼarey ti: Temaŋ, nda Omar, nda Sefo, nda Gatam, nda Kenaz. 
GEN.36.12	Timna ti 
GEN.36.13	Rehuwel izʼarey ti: Nahat, nda Zera, nda Šamma nda Miza. Wey ti Basemat, Eso wandoo haamawey. 
GEN.36.14	Oholibama kaŋ ti Eso wandoo manʼti kala Ana, Siboŋ ize woyoo, ize woyoo, nga izey ne: a duu Eso se Yehuš, nda Yalam, nda Kora.
GEN.36.15	Alkabiilawey boŋkoyney kaŋ hun Eso izʼarey ra maaɲey ti: Elifaz, Eso izʼaru jinaa izʼarey maaɲey ne: boŋkoynoo kaŋ maaɲoo ti Temaŋ, nda boŋkoynoo Omar, nda boŋkoynoo Sefo, nda boŋkoynoo Kenaz, 
GEN.36.16	nda boŋkoynoo Kora, nda boŋkoynoo Gatam, nda boŋkoynoo Amalek. Wey ti boŋkoyney kaŋ hun Elifaz ga Edom gandaa ra, i manʼti kala Ada haamʼarey. 
GEN.36.17	Rehuwel kaŋ ti Eso izʼaroo, izʼarey maaɲey ne: boŋkoynoo Nahat, nda boŋkoynoo Zera, nda boŋkoynoo Šamma nda boŋkoynoo Miza. Wey ti boŋkoyney kaŋ hun Rehuwel ga Edom gandaa ra. I manʼti kala Basemat, Eso wandoo haamʼarey. 
GEN.36.18	Oholibama kaŋ ti Eso wandoo, hayroo ti: boŋkoynoo Yehuš, nda boŋkoynoo Yalam, nda boŋkoynoo Kora. Wey ti boŋkoyney kaŋ hun Oholibama ga, Eso wandoo kaŋ ti Ana ize woyoo. 
GEN.36.19	Wey ti Eso izʼarey nda ngi alkabiilawey boŋkoyney. Eso da se i ga nee Edom.
GEN.36.20	Seyir kaŋ ti Hori boraa kaŋ bay ka goro gandaa ra, hayroo ne: Lotaŋ, nda Šobal, nda Siboŋ, nda Ana, 
GEN.36.21	nda Dišoŋ, nda Eser, nda Dišaŋ. Wey ti Hori borey boŋkoyney, Seyir hayroo, Edom gandaa ra. 
GEN.36.22	Lotaŋ izʼarey ti Hori nda Hemam. Lotaŋ woymaa ti Timna. 
GEN.36.23	Šobal izʼarey ti: Aliwaŋ, nda Manahat, nda Ebal, nda Šefo, nda Onam. 
GEN.36.24	Siboŋ izʼarey ti Aya nda Ana. Ana follokaa no ka duu hari saajoo ra, waatoo kaŋ a koy nga baaba Siboŋ farkey kur. 
GEN.36.25	Ana izey ti: Dišoŋ nda Oholibama kaŋ ti Ana ize woyoo. 
GEN.36.26	Dišoŋ izʼarey ti: Hemdaŋ, nda Ešbaŋ, nda Yitraŋ, nda Keraŋ. 
GEN.36.27	Eser izʼarey ti: Bilhaŋ, nda Zawaŋ, nda Akaŋ. 
GEN.36.28	Dišaŋ izʼarey ti Utus nda Araŋ.
GEN.36.29	Hori borey boŋkoyney ne: boŋkoynoo Lotaŋ, nda boŋkoynoo Šobal, nda boŋkoynoo Siboŋ, nda boŋkoynoo Ana, 
GEN.36.30	nda boŋkoynoo Dišoŋ, nda boŋkoynoo Eser, nda boŋkoynoo Dišaŋ. Wey ti Hori borey boŋkoyney, alkabiila nda alkabiila Seyir gandaa ra.
GEN.36.31	Za kokoy mana Izirayel izey laama, kokoyey kaŋ laama Edom gandaa ra maaɲey ne: 
GEN.36.32	Bela, Bewor izʼaroo na Edom laama. Nga koyraa maaɲoo ti Dinhaba. 
GEN.36.33	Waatoo kaŋ Bela buu, Zera izʼaroo Yobab kaŋ ga hun Bosra huru dogoo ra. 
GEN.36.34	Waatoo kaŋ Yobab buu, Hušam huru dogoo ra, a si hun kala Temaŋ borey gandaa ra. 
GEN.36.35	Waatoo kaŋ Hušam buu, Bedad izʼaroo Hadad huru dogoo ra. Nga no ka Majaŋ borey kar ka hin ey Mowab gandaa ra. Nga koyraa maaɲoo ti Awit. 
GEN.36.36	Waatoo kaŋ Hadad buu, Samla kaŋ ga hun Masreka huru dogoo ra. 
GEN.36.37	Waatoo kaŋ Samla buu, Šawul kaŋ ga hun Rehobot isaa
GEN.36.38	Waatoo kaŋ Šawul buu, Akbor izʼaroo Bal-Hanaŋ huru dogoo ra. 
GEN.36.39	Waatoo kaŋ Bal-Hanaŋ, Akbor izʼaroo buu, Hadar huru dogoo ra, nga koyraa maaɲoo ti Pawu. Wandoo maaɲoo ti Mehetabel. Mehetabel ti Matred ize woy. Matred ti Me-Zahab ize woy.
GEN.36.40	Boŋkoyney kaŋ hun Eso ga maaɲey ne, affoo kul nda nga alkabiilaa, nda nga gorodogoo, nda nga maaɲoo: Timna, nda Alewa, nda Yetet, 
GEN.36.41	nda Oholibama, nda Ela, nda Pinoŋ, 
GEN.36.42	nda Kenaz, nda Temaŋ, nda Mibsar, 
GEN.36.43	nda Magdiyel, nda Iram. Wey ti Edom boŋkoyney, affoo kul nda nga gorodogoo gandaa kaŋ i nʼa mayray ra. Eso ti Edom borey kaagaa.
GEN.37.1	Yakuba goro Kanaŋ gandaa ra, nongoo kaŋ ra baaboo bay ka cindi. 
GEN.37.2	Yakuba hayroo fillaa ti woo. Waatoo kaŋ Isufi goo nda jiiri woy cindi iyye (17), a ga koy almaney kur, nga nda nga armey. Zankaa woo ga hanga nga baaba foo izey bande kaŋ ti Bilha nda Zilpa izʼarey. A ga ngi šenni laaley ka too ngi baaba do. 
GEN.37.3	Woo kaa ka gar Izirayel ga baa Isufi ka bisa nga zankey kul, zama nga žeenayyanoo ra a duu a, a na darbay caarante foo tee a se. 
GEN.37.4	Kaŋ nga armey ga dii kaŋ ngi baaba ga bagʼa ka bisa ngey kul, i konna a, de i si hin ka šelaŋ a se nda baji.
GEN.37.5	Isufi handiri, de a nʼa deede nga armey se, woo yee ka kate i ma konna a ka tonton. 
GEN.37.6	A nee i se: «Wa maa handiroo kaŋ ay nʼa tee se! 
GEN.37.7	Ir mma goo ma jeeni terenjiyaŋ haw faarey ra kaŋ dogoo din da ay terenjoo tun ka kay nga boŋ ga, war waney gʼa kuubi kʼa bere, de i ga gunguma jinoo ra.» 
GEN.37.8	Nga armey nʼa zaabi ka nee: «Macin! Ni mmʼir laama sanda kokoy? Ni mmʼir juwal sanda boŋkoyni wala?» I yee ka konna a ka tonton nga handirey nda nga šenney maaganda se.
GEN.37.9	A yee ka handiri koyne, de a nʼa filla nga armey se. A nee: «Ay na handiri foo tee koyne. Handiroo ra ay dii waynaa nda handoo nda handaray woy cindi foo (11) ga gunguma ya ne.» 
GEN.37.10	A nʼa deede nga baaba nda nga armey se. Baaboo citi a ga ka nee: «Cin handiri ti woo? Adiši agay, nda ni ɲaa, nda ni armey no ma kaa ka gunguma ma ne?» 
GEN.37.11	Isufi armey canse a ga, amma baaboo gaabu šennoo ga.
GEN.37.12	Han foo Isufi armey koy ngi baaba almaney kur koyraa here kaŋ se i ga nee Šekem. 
GEN.37.13	Izirayel nee Isufi se: «Manʼti Šekem here no ni armey ga koy kur? Kaa, ya ni sanba i do.» A nʼa zaabi ka nee: «Agay ne, ay baaba!» 
GEN.37.14	Izirayel nee a se: «Ay gʼa wiri ni ga, koy ma dii wala ni armey nda almaney ga saabu, ma kaa ka ngi alhabar tee ya ne.»
GEN.37.14	Takaa woo nda a nʼa sanba Hebroŋ gooroo ra, Isufi koy Šekem here. 
GEN.37.15	Aru foo nʼa kubay saajoo ra, a dere. Aroo nʼa hãa ka nee: «Macin no nʼgʼa wiri?» 
GEN.37.16	A nʼa zaabi ka nee: «Agʼarmey no ay gʼi wiri. Ay gʼa wiri ni ga, nda nʼga nongoo bay kaŋ ra i koy almaney kur, mʼa har ya ne.» 
GEN.37.17	Aroo nee a se: «I hun ne ra, ay ga maa i ga nee ngi ma koy koyraa here kaŋ se i ga nee Dotaŋ.» Isufi hanga nga armey ceebandawey, a duu ey Dotaŋ.
GEN.37.18	Za a mana too kate i do, i gʼa honnay nongu mooro ra, i marga ka waafaku ka nee ngi mʼa wii. 
GEN.37.19	I nee cere se: «Handirey baaba ne ma kaa. 
GEN.37.20	Wa kaa, ir mʼa wii, ir mʼa warra dayey wey affoo ra, de ir ma nee kaŋ ganjihooga kʼa ŋaa. Waatoo din ir ga dii haya kaŋ nga handirey ga ti a!» 
GEN.37.21	Rubeŋ maa šennoo, a baa nga mʼa hallasi kabey ra. A nee: «Ir masi hundoo kaa.» 
GEN.37.22	A yee ka nee i se: «War masi kuri mun. Wʼa warra dayoo woo ra kaŋ ne saajoo ra, amma war masʼa wii.» A nka baa nga mʼa hallasi kʼa ka yee baaboo do.
GEN.37.23	Waatoo kaŋ Isufi too kate nga armey do, i na nga darbaa kaa jindoo ra, darbay caarantaa kaŋ goo a ga. 
GEN.37.24	I nʼa dii, i nʼa warra dayoo ra. Hari sii a ra, nga koonoo no. 
GEN.37.25	Woo banda ga, i goro ka ŋaa. I na Isimayel izey honnay i ga kaa, ngi nda ngi yoo jeejewey ka hun Galad ka doo Misira gandaa ra. Jeejewey manʼti kala day-day, nda jii, nda dugu. 
GEN.37.26	Kaŋ Žuda dii ey, a nee nga armey se: «Macin no ir ga duu a nda ir nʼir armaa wii kʼa tugu? 
GEN.37.27	Wa kaa, ir mʼa neere Isimayel izey se, ir masʼa wii, zama ir armaa no kaŋ ti ir hamoo.» I yadda a se. 
GEN.37.28	Waatoo kaŋ Majaŋ maamalakawyaŋ ga bisa, Isufi armey nʼa cendi kʼa kaa dayoo ra kʼa neere Isimayel izey se nzorfu kaaray tamma boŋ waranka (20). Borey din koy nda a Misira gandaa ra. 
GEN.37.29	Woo banda ga, Rubeŋ yee kate dayoo do, de a dii kaŋ Isufi sii a ra, a na nga darbawey kaŋ goo jindoo ra kottu ka nga dooraa cebe. 
GEN.37.30	A yee nga armey do ka nee i se: «Zankaa sii no! Sohõ cin no ay ga ti a?»
GEN.37.31	I na Isufi darbaa zaa, i na jindaaru foo koosu, de i na darbaa miti kuroo ra. 
GEN.37.32	I na darbay caarantaa sanba ngi baaba do ka nee a se: «Woo ti hayaa kaŋ ir duu a! Guna wala ni izʼaroo darbaa no wala manʼti nga no.» 
GEN.37.33	A nʼa bay, de a nee: «Ay izoo darbaa no! Ganjihooga kʼa ŋaa, Isufi wiiyandi!» 
GEN.37.34	Yakuba na nga jinde bankaarawey kottu ka nga dooraa cebe. A na nga gamoo haw nda saaku kasa
GEN.37.35	Nga izʼarey nda ize woyey kul tun ka koy ka binoo yaynandi, amma a wanji ka dangay. A nee: «Hẽenoo ra ay ga koy agʼizʼaroo gar alaaharaa.» A cindi a ga hẽe.
GEN.37.36	Woo kaa ka gar Majaŋ borey na Isufi neere Misira gandaa ra Potifar se kaŋ ti Firawuuna goykaw beerey affoo, nga lakkalkey jineboraa.
GEN.38.1	Zaman follokaa ra, Žuda hibi nga armey ga ka koy goro Adulam boraa do kaŋ maaɲoo ti Hira. 
GEN.38.2	No din ra Žuda dii Kanaŋ aru foo kaŋ maaɲoo ti Šuwa, ize woyoo. A hiiji a, a gorokasinay nda a. 
GEN.38.3	A tee alhaamidu, a na izʼaru foo daŋ aduɲɲa ra kaŋ Žuda na maaɲoo daŋ Er. 
GEN.38.4	A yee ka gunde zaa, a na izʼaru daŋ aduɲɲa ra kaŋ a na maaɲoo daŋ Onaŋ. 
GEN.38.5	A yee ka izʼaru daŋ aduɲɲa ra kaŋ a na maaɲoo daŋ Šela. Žuda sii kala Kezib, waatoo kaŋ izoo woo ga hayandi.
GEN.38.6	Jiiriyaŋ banda ga, Žuda na Er hiijandi kaŋ ti nga izʼaru jinaa, woyoo maaɲoo ti Tamar. 
GEN.38.7	Er, Žude ize jinaa manʼti kala boro futu Abadantaa se. Abadantaa nʼa wii. 
GEN.38.8	Žuda nee Onaŋ se: «Nʼga hima ka hiiji ni albora woyoo hala ma duu hayyan ni armaa se.» 
GEN.38.9	Amma Onaŋ faham kaŋ izey kaŋ a gʼi hay si huru nga maaɲoo ga, woo se waati kul kaŋ a ga marga nda woyoo, a mma naŋ almaaniyoo ma mun laboo ra hala nga masi duu nga armaa se hayyan. 
GEN.38.10	Hayaa kaŋ Onaŋ nʼa tee manʼti kala ifutu Abadantaa se, a na nga mo wii. 
GEN.38.11	Žuda nee nga nzura woyoo Tamar se: «Koy goro ni baaba hugoo ra, masi hiiji hala ay izʼaroo Šela ma beeri.» A nka hunbur Šela masi koy buu sanda nga armey takaa, nga se a na šennoo woo har. Tamar koy goro nga baaba hugoo ra.
GEN.38.12	Waati kuku banda ga, Šuwa ize woyoo kaŋ ti Žuda wandoo, faati. Buuyanoo goraa banda ga, Žuda nda nga ceroo Hira, Adulam boraa, žigi ka koy Timna ka almaney kosu. 
GEN.38.13	Boroyaŋ na Tamar noo alhabar ka nee: «Ni kurɲoo baaba ne ma žigi ka koy Timna ka nga almaney kosu.» 
GEN.38.14	Tamar na nga woy gorori darbawey kaa ka tungu gum nga ga, ka nga boŋ tugu. A koy goro Enayim koyraa miɲoo ga, Timna fondaa ra, zama a ga dii kaŋ Šela beeri, amma i mana nga noo a se hiijay. 
GEN.38.15	Kaŋ Žuda dii a kul, a nʼa himandi nda woykuuru, zama a nka nga ndumoo gum. 
GEN.38.16	A šiiri ka koy a do fondaa ra, a nee a se: «Naŋ ya kani nda ni.» A si bay wala nga nzura woyoo no. A nʼa zaabi ka nee: «Macin no nʼgʼa noo ya ne nda ay nʼay boŋ noo ma ne?» 
GEN.38.17	A nee a se: «Ay ga hancin-ize foo sanba ma ne agʼalmaney ra.» Woyoo nee a se: «A boori, nda nʼgʼay noo tolme hala nʼgʼa sanba.» 
GEN.38.18	A nee a se: «Macin no nʼga baa yʼa tolme?» A nʼa zaabi ka nee: «Ni karfoo nda nga korbaa kaŋ ti ni tammaasaa, nda ni kabe goboo.» A nʼi noo a se, a marga nda a, a nʼa tee boro hinka. 
GEN.38.19	A tun ka koy, a na tungoo kaa ka woy gorori darbawey yeeti nga ga.
GEN.38.20	Žuda na nga ceroo, Adulam boraa, sanba nda hancin-izoo a ma nga hayey kaŋ a nʼi tolme taa woyoo kone. Amma a mana dii a. 
GEN.38.21	A na borey kaŋ goo no din hãa ka nee: «Man woyoo kaŋ ga izefututaray tee Enayim fondaa ra?» I nʼa zaabi ka nee: «Woy kul sii ne ra kaŋ ga izefututaray tee.» 
GEN.38.22	A yee Žuda do ka nee: «Ya na dii a, koyne mo ba nongoo din borey nee kaŋ woy kul sii no din kaŋ ga nga boŋ neere.» 
GEN.38.23	Žuda nee: «A ma gaabu hayey kaŋ goo a kone ir masi koy kayna. Nga ne, ay na hancin-izoo sanba, amma mana dii a.»
GEN.38.24	Handu hinza cine banda ga, boroyaŋ na Žuda bayrandi ka nee: «Tamar, ni izoo wandoo na woykuurutaray tee, de woykuurutaraa ra a tee boro hinka.» Žuda nee: «Wʼa fattandi, i mʼa ton.» 
GEN.38.25	Waatoo kaŋ i gʼa ka fatta, a nʼi ma nee nga nzuraa se: «Boraa kaŋ nʼay tee boro hinka wane nda jinawey wey.» A yee ka nee: «Guna wala nʼga boraa bay kaŋ wane nda karfoo, nda nga korbaa, nda goboo woo.» 
GEN.38.26	Žuda nʼi bay, a nee: «A goo nda cimi nda agay, zama ya nʼa noo agʼizʼaroo Šela se.» Woo banda ga, a mana yee ka marga nda a.
GEN.38.27	Waatoo kaŋ a ga baa ka hay, i gar kaŋ ntaway aruyaŋ no a ga duu. 
GEN.38.28	Kaŋ a ga duu nga boŋ, ize faa na nga kaboo kaa taray, hayandikaa na kaboo dii ka šilli ciray zaram haw a ga ka nee: «Woo ka jin ka fatta.» 
GEN.38.29	Amma a na nga kaboo yeeti, de armaa ne ka huru aduɲɲa ra. Hayandikaa nee: «Gaabi nda ni ne ka fatta!» I na maaɲoo daŋ Peres (maanaa «fatta nda gaabi»). 
GEN.38.30	Nga banda ga, armaa fatta kate kaŋ šilli ciraa goo kaboo ga. I na maaɲoo daŋ Zera (maanaa «waynaa cirayyanoo»).
GEN.39.1	I na Isufi ka doo Misira. Misira aru foo kaŋ maaɲoo ti Potifar kaŋ ti Firawuuna goykaw beerey affoo, nga lakkalkey jineboraa, a nʼa day Isimayel izey ga kaŋ nʼa ka doo no din. 
GEN.39.2	Abadantaa goo Isufi bande, haya kul kaŋ ra a huru ga boori. A cindi nga koyoo, Misira boraa, hugoo ra. 
GEN.39.3	Nga koyoo dii kaŋ Abadantaa goo a bande, de mo haya kul kaŋ ra a huru Abadantaa gʼa hanse. 
GEN.39.4	A na alhormo tee Isufi se, a tee a se cee-cire maana. Potifar na nga hugoo talfi a ga, a na nga hayey kul daŋ kaboo ra. 
GEN.39.5	Za kaŋ a na nga hugoo nda nga hayey kul daŋ kaboo ra, Abadantaa na albarka daŋ Misira boraa hugoo ra, Isufi maaganda se. Abadantaa na albarka daŋ Potifar hayey kul ra, nda nga hugoo ra, nda nga faarey ra. 
GEN.39.6	Hayey kul kaŋ goo maaɲoo ga, a nʼi naŋ Isufi kaboo ra. Nga hunday si huga nda haya kul kala nga ŋaahayaa. Isufi goo nda kunturu henna nda ndum henna. 
GEN.39.7	Waati bandaa ga, Isufi goo woo da ra kaŋ nga koyoo wandoo na moo daŋ a ra. Woyoo nee a se: «Marga nda agay.» 
GEN.39.8	A wanji, de a nee a se: «Guna, ay koyoo si haya kul bay nga hugoo se, hayey kul a manʼi daŋ kala ay kaboo ra. 
GEN.39.9	A mana bisa agay hugoo woo ra, a manʼay ganji haya kul nda manʼti ni kaŋ ti nga wandoo. Taka foo nda ay ga zunubu beeroo woo tee ka Irkoy kuta?» 
GEN.39.10	Takaa kul kaŋ nda a gʼa har Isufi se zaari ka kaa zaari, a wanji ka marga nda a, ka kani nda a.
GEN.39.11	Han foo Isufi huru hugoo ra ka nga goyey tee, a gar kaŋ hugu-ize kul sii no, 
GEN.39.12	woyoo na Isufi dii nda nga darbaa ka nee: «Kani nda agay!» A na nga darbaa naŋ kaboo ra, a zuru ka taray gaarandi. 
GEN.39.13	Waatoo kaŋ a dii kaŋ a na nga darbaa naŋ nga kaboo ra ka zuru ka koy taray, 
GEN.39.14	a ciya nga hugoo borey se ka nee i se: «Wa guna, a mana kate ir se kala Ebere kaŋ ma kaa ka hooray ir ra. A nka gum ay ga, de ay na jinde jer ka kaati ka ciya. 
GEN.39.15	Kaŋ a maa kaŋ ay ga kaati ka ciya, a na nga darbaa naŋ ay jeroo ga, a zuru ka koy taray.»
GEN.39.16	A na Isufi darbaa jisi nga jeroo ga hala waatoo kaŋ kurɲoo yee kate hugey. 
GEN.39.17	A na filla follokaa deede a se ka nee: «Ebere baɲɲaa kaŋ nʼkate a ir do kaa ay do ka hooray ay ra. 
GEN.39.18	Amma kaŋ ay kaati ka ciya kul, a na nga darbaa naŋ ay jeroo ga ka zuru ka koy taray.» 
GEN.39.19	Waatoo kaŋ Isufi koyoo ga maa wandoo deedaa ra, a ga nee: «Woo ti hayaa kaŋ ni baɲɲaa nʼa tee ya ne», Isufi koyoo too met nda futay.
GEN.39.20	Isufi koyoo nʼa dii, a nʼa daŋ kasaa ra, nongoo kaŋ ra kokoyoo kasa-izey ga daabandi. A cindi no din, kasaa ra. 
GEN.39.21	Amma Abadantaa goo Isufi bande, a na nga hennayyanoo cebe a se, ka borohennataray daŋ kasa hugoo jineboraa binoo ra Isufi se. 
GEN.39.22	Kasa hugoo jineboraa na kasa-izey kul kaŋ goo kasaa ra daŋ Isufi kaboo ra, haya kul kaŋ i gʼa tee, nga no mʼa juwal. 
GEN.39.23	Haya kul kaŋ goo Isufi kaboo ra, kasa hugoo jineboraa si huga nda a, zama a ga bay kaŋ Abadantaa goo Isufi bande, de mo haya kul kaŋ ra Isufi na kabe daŋ, Abadantaa gʼa boryandi.
GEN.40.1	Hayey din kaŋ tee banda ga, aroo kaŋ ga huga nda Misira kokoyoo haŋhayaa nda aroo kaŋ ga huga nda nga ŋaahayaa na laybu tee ngi koyoo se kaŋ ti Misira kokoyoo. 
GEN.40.2	Firawuuna futu jineboro hinkaa ga kaŋ ti nga haŋhaya hansekey boŋkoynoo nda ŋaahaya hansekey boŋkoynoo. 
GEN.40.3	A nʼi dii kʼi daŋ nga lakkalkey jineboraa hugoo ra kaŋ goo kasaa ra, nongoo kaŋ ra Isufi daabandi. 
GEN.40.4	Lakkalkey jineboraa nʼi naŋ Isufi kaboo ra, a mʼi hawgay, i na waati tee kasaa ra.
GEN.40.5	Han foo Misira kokoyoo haŋhaya hansekey jineboraa nda ŋaahaya hansekey jineboraa kaŋ daabandi kasaa ra, handiri cijin folloku, affoo kul nda nga handiroo nda nga almaganaa. 
GEN.40.6	Isufi biya ka kaa i do, de a dii kaŋ i ga huzun. 
GEN.40.7	A na Firawuuna goykaw hinkaa kaŋ goo a bande kasaa ra hãa ka nee: «Macin se war gaahamey ga buu war ga hõ?» 
GEN.40.8	I nʼa zaabi ka nee: «Ir nka handiri, amma boro kul sii ne kaŋ gʼi feeri.» Isufi nee i se: «Manʼti Irkoy kone almaganaa goo wala? Wʼi filla ya ne.»
GEN.40.9	Haŋhaya hansekey jineboraa na nga handiroo deede Isufi se ka nee: «Ay handiroo ra, ay dii 
GEN.40.10	Alanebɲaŋoo woo, kabe hinza bara a ga. Kaŋ a boosu kul, a na izeyaŋ hay kaŋ nin. 
GEN.40.11	Firawuuna potoo goo ay kaboo ra, ay ga alaneb-izey kaa, ay gʼi motti potoo ra, de ay nʼa šerre Firawuuna se.» 
GEN.40.12	Isufi nee a se: «Handiroo almaganaa ne, tuuri kabe hinzaa manʼti kala jirbi hinza. 
GEN.40.13	Ne nda jirbi hinza Firawuuna ga ciya ma ne, a ga ni yeeti ni goyoo ra. Nʼga potoo šerre a se sanda takaa kaŋ ni cindi kʼa tee waatoo kaŋ nʼga tee haŋhaya hansekaw. 
GEN.40.14	Amma ma hongu agay waati kaŋ ni hayey boori. Ma borohennataray tee ya ne kʼay misoo hẽe Firawuuna do, a mʼay fattandi hugoo woo ra. 
GEN.40.15	Gaabi nda i nʼay ka zuru ka hun Eberewey gandaa ra, ne mo ra, ya na haya kul tee kaŋ ga hima nda guusoo woo huruyanoo.»
GEN.40.16	Ŋaahaya hansekey jineboraa dii kaŋ handiroo almaganaa ga boori, a nee Isufi se: «Agay mo, ay handiroo ra, ay dii dika hinzaa kaŋ ra takula ga huru ga deke-deke cere gʼay boŋoo boŋ. 
GEN.40.17	Dikaa kaŋ goo beene, haya kul kaŋ ti ŋaayan kaŋ ga huru alforon ra Firawuuna se kul goo a ra, de cirawey gʼi ŋaa dikaa ra ay boŋoo boŋ.» 
GEN.40.18	Isufi zaabi ka nee: «Almaganaa ne, dika hinzaa manʼti kala jirbi hinza. 
GEN.40.19	Ne nda jirbi hinza Firawuuna ga ni boŋoo kaa ni jindoo ga ka ni deeji bundu boŋ, cirawey ga kaa ka ni hamoo ŋaa.»
GEN.40.20	Jirbi hinzantoo sawa nda hanoo kaŋ ra Firawuuna hayyanoo jiiri bereyanoo too, a na hoyandi tee nga tamey kul se. A na haŋhaya hansekey jineboraa nda ŋaahaya hansekey jineboraa cee tamey gamey ra. 
GEN.40.21	Firawuuna na haŋhaya hansekey jineboraa yeeti nga goyoo ra, ka potoo šerre a se. 
GEN.40.22	Ŋaahaya hansekey jineboraa, a nʼa deeji kʼa wii sanda takaa kaŋ nda Isufi na handirey feeri i se. 
GEN.40.23	Haŋhaya hansekey jineboraa mana yee ka hongu Isufi, a dirɲa a.
GEN.41.1	Jiiri hinka banda ga, Firawuuna na handiri foo tee. Handiroo ra, a mma kay isaa miɲoo ga. 
GEN.41.2	A dii haw henna naasa iyye žigi ka hun haroo ra, de i huru suboo ra kʼa ŋaa. 
GEN.41.3	Ngi banda ga, haw iyye žigi ka hun haroo ra, i ga meeri, i ga faabu, de i koy kay ijinawey jerey ga isaa miɲoo ga. 
GEN.41.4	Haw iyye meera faabey na haw iyye boryaa naasey gon. Woo banda ga, Firawuuna moɲey hay.
GEN.41.5	A yee ka jirbi, de a handiri koyne. Handiroo ra, a dii jeeni iyye kaŋ ga too i ga boori, i zay kaari follokaa ga. 
GEN.41.6	Jeeni iyye koga ɲoomayaŋ kaŋ dandi hew konnaa nʼi ton, tun dumawey ga. 
GEN.41.7	Jeeni iyye ɲoomey na jeeni iyyaa gon kaŋyaŋ ga too i ga boori. Firawuuna tun, de a gar kaŋ handiri ra nga goo.
GEN.41.8	Subbaahoo ra, Firawuuna lakkaloo tun, de a daŋ i ma ciya kottekoyney nda bayraykoyney kul se kaŋ goo Misira ra. Firawuuna na nga handirey deede i se, amma boro kul mana hin kʼi feeri a se. 
GEN.41.9	Haŋhaya hansekey boŋkoynoo šelaŋ Firawuuna se ka nee: «Hõ ay ga hongu ay laybey kaŋ ay nʼi tee ka bisa. 
GEN.41.10	Han foo ni kaŋ ti Firawuuna futu ni tamey ga, nʼnʼay daŋ kasaa ra lakkalkey jineboraa hugoo ra, agay nda ŋaahaya hansekey boŋkoynoo. 
GEN.41.11	Ir affoo kul na handiri foo tee cijin follokaa da ra, agay nda a, affoo kul nda wanoo almaganaa. 
GEN.41.12	Ebere arusooga foo kaŋ ti lakkalkey jineboraa tamoo, cindi ir bande no din ra. Ir nʼir handirey deede a se, a na affoo kul noo nga almaganaa. 
GEN.41.13	Hayey tee nda takaa kaŋ nda a nʼa feeri ir se. Nʼnʼay yeeti ay goyoo ra, nʼna ŋaahaya hansekey boŋkoynoo deeji kʼa wii.»
GEN.41.14	Firawuuna daŋ i ma ciya Isufi se. I nʼa fattandi kasaa ra nda cahãyan. A mulle, a na darbay barmay jina, a koy Firawuuna do. 
GEN.41.15	Firawuuna nee Isufi se: «Ay na handiri foo tee, amma boro kul sii ne kaŋ gʼa feeri. Ay maa kaŋ ni, nʼga hin ka handiri feeri nda ni maa a se.» 
GEN.41.16	Isufi na Firawuuna zaabi ka nee: «Manʼti agay no! Irkoy no ma ni noo zaabi kaŋ ga ni binoo yaynandi.» 
GEN.41.17	Firawuuna nee Isufi se: «Guna, ay handiroo ra, ya mma goo ma kay isaa miɲoo ga. 
GEN.41.18	De haw iyye henna naasa ne ka žigi ka hun haroo ra ka suboo ŋaa. 
GEN.41.19	Ngi dumaa ga, haw iyye žigi ka hun haroo ra, ifaranteyaŋ, i ga meeri, i ga faabu. Ya na bay ka dii ngi dumi ɲoomayaŋ Misira gandaa kul ra. 
GEN.41.20	Haw iyye meera faabey na haw iyye jinawey gon kaŋ ga naasu. 
GEN.41.21	Haw naasey gonandi, amma boro si bay wala i huru haw faabey gundey ra. Ngi azzaatey ga meeri sanda cee jinaa. Woo banda ga, kul ay moɲey hay. 
GEN.41.22	Ay dii koyne jeeni iyye kaŋ ga too, i ga boori, i zay kaari follokaa ga. 
GEN.41.23	Ngi banda ga, jeeni iyye koga ɲoomayaŋ zay kaŋ dandi hew konnaa nʼi ton. 
GEN.41.24	Jeeni ɲoomey na jeeni boryey gon. Ay nʼa filla kottekoyney se, amma boro kul sii ne kaŋ gʼa feeri ya ne.»
GEN.41.25	Isufi nee Firawuuna se: «Ni handirey manʼti kala afolloku. Hayaa kaŋ Irkoy gʼa tee, nga no a nʼa bayrandi ni kaŋ ti Firawuuna se. 
GEN.41.26	Haw iyye henney manʼti kala jiiri iyye. Jeeni iyye boryey mo manʼti kala jiiri iyye. Handiri follokaa no. 
GEN.41.27	Haw iyye meera faabey kaŋ žigi ka koy ijinawey banda ga manʼti kala jiiri iyye. Jeeni iyye koga ɲoomey kaŋ dandi hew konnaa nʼi ton, manʼti kala jiiri iyye heray. 
GEN.41.28	Hayaa da kaŋ ay nʼa har ma ne no, Irkoy nka hayaa cebe ma ne kaŋ a gʼa tee. 
GEN.41.29	Nga ne, jiiri iyyaa woo kaŋ goo ma kaa, duuray beeri ga tee Misira gandaa kul ra. 
GEN.41.30	Amma nga dumaa ga, jiiri iyye heray ga kaa kaŋ ga borey dirɲandi duuraa kaŋ Misira gandaa bay ka duu a. Heraa ga gandaa tuusu. 
GEN.41.31	Heraa gaaboo se, boro si ba bay wala duuray bay ka tee gandaa ra. 
GEN.41.32	Ni handiroo kaŋ filla cee hinka manʼti kala hayaa no kaŋ Irkoy nʼa kayandi, koyne mo Irkoy gʼa tee nda cahãyan. 
GEN.41.33	Sohõ aru lakkalkoyni ceeci kaŋ ga faham, mʼa daŋ Misira gandaa jine. 
GEN.41.34	Ma daŋ gandaa ra kaŋ boroyaŋ ma kay ka Misira gandaa hegaa zamna guu kul affoo jisi jere ga, jiiri iyyaa duuraa waati. 
GEN.41.35	Jiiri henney wey kaŋ goo kaa ra, i ma ngi taasoo kul marga. Ma yaamar noo kaŋ alkamaa ma fanjandi, koyrawey huna se, i mʼi lakkal. 
GEN.41.36	Woo kaŋ margandi ga jisi gandaa se, nga ra waati kaŋ jiiri iyyaa heraa kaa Misira gandaa ra, heraa masi gandaa benandi.»
GEN.41.37	Šennoo woo kan Firawuuna nda nga tamey se. 
GEN.41.38	Firawuuna nee i se: «War ga hongu ir ga duu aroo woo cine kaŋ Irkoy 
GEN.41.39	A nee Isufi se: «Sohõ kaŋ Irkoy na hayey wey kul bayrandi ma ne, boro sii no kaŋ goo nda lakkal ka faham sanda ni. 
GEN.41.40	Nʼga huru ay laamaa jine, gandaa kul ga haŋajer ma ne. Kokoytaray fuulaa hinne no mʼay ka bisa ni.» 
GEN.41.41	A nee Isufi se koyne: «Guna! Ay na ni daŋ Misira gandaa kul jine.» 
GEN.41.42	Firawuuna na nga korbaa kaa kʼa daŋ Isufi kaboo ra. A na šukka baana bankaarayyaŋ daŋ a ga, a na wura hiiri daŋ jindoo ra. 
GEN.41.43	A nʼa kaarandi nga torka hinkantoo ga. Borey goo a jine, i ga kaati ka nee: «Wa kobi-kobi!» Takaa woo nda a nʼa daŋ Misira gandaa kul jine.
GEN.41.44	Firawuuna nee Isufi se koyne: «Agay ti Firawuuna, amma boro kul si nga kaboo wala nga cewoo ɲuuti Misira gandaa kul ra nda manʼti ni nka baa.» 
GEN.41.45	Firawuuna na Isufi maaɲoo daŋ Safnat-Paneya. A na koyraa kaŋ se i ga nee On 
GEN.41.46	Woo kaa ka gar kaŋ Isufi sii nda kala jiiri waranza (30) kaŋ a ga koy kay Firawuuna, Misira gandaa kokoyoo jine. A hun Firawuuna do ka koy Misira kul kuubi.
GEN.41.47	Jiiri iyyaa duuraa ra, hegay beeri tee. 
GEN.41.48	Isufi na jiiri iyyaa taasoo kul marga Misira gandaa ra. A nʼi fanji koyrawey ra. Koyra foo kul a na saajey kaŋ gʼa kuubi taasoo daŋ a ra. 
GEN.41.49	Isufi na alkama boobo marga sanda teekoo labutaasoo, a mana yee kʼa kabu nga booboyanoo se.
GEN.41.50	Za jiiroo kaŋ heraa tee mana kaa, On 
GEN.41.51	Isufi na ijinaa maaɲoo daŋ Manase (maanaa «dirɲandikaa»), a nee: «Zama Irkoy nʼay dirɲandi ay farayanoo kul kaŋ ay nʼa tee ay baaba hugoo ra.» 
GEN.41.52	Ihinkantoo a na maaɲoo daŋ Efrayim (maanaa «hayyaŋ»), a nee: «Zama Irkoy nʼay noo hayyaŋ gandaa kaŋ ra ay hottu.»
GEN.41.53	Jiiri iyyaa duuraa kaŋ tee Misira gandaa ra ben. 
GEN.41.54	Woo banda ga, jiiri iyyaa heraa sintin ka kaa sanda takaa kaŋ nda Isufi nʼa har. Heraa huru gandawey kul ra, amma Misira gandaa kul goo nda taasu. 
GEN.41.55	Waatoo kaŋ Misira gandaa kul heray, i kaati ka Firawuuna ŋaaray a ma ngi noo taasu. Firawuuna nʼi zaabi ka nee: «Wa koy Isufi do, hayaa kaŋ a nʼa har, war mʼa tee.» 
GEN.41.56	Heraa huru gandawey kul ra, Isufi na taasey fanjidogey feeri ka taasu neere Misira borey se. Heraa mma koy de a ga tonton Misira gandaa ra. 
GEN.41.57	Gandawey kul here no borey ga hun ka kaa Misira ka taasu day Isufi do, zama heraa mma koy de a ga tonton gandawey kul ra.
GEN.42.1	Yakuba dii kaŋ alkama goo Misira gandaa ra, a nee nga izʼarey se: «Macin se war ga goro ka cere guna?» 
GEN.42.2	A nee koyne: «Wa guna, ay maa kaŋ alkama neerante goo Misira. Wa doo no din ka day ir se, ir masi koy buu.» 
GEN.42.3	Isufi armey boro woy (10) doo Misira ka koy taasu day. 
GEN.42.4	Yakuba mana Benžameŋ kaŋ ti Isufi armaa, sanba i bande, zama a ga hunbur albasi ma duu a. 
GEN.42.5	Izirayel izʼarey koy alkama day, i sawa nda borey jerey kaŋ koy day, zama heraa goo Kanaŋ gandaa ra.
GEN.42.6	Isufi no ma gandaa kul laama. Nga no ma taasoo neere gandaa borey kul se. Isufi armey kaa, de i gunguma jinoo ra ka ngi ndumey sinji laboo ra. 
GEN.42.7	Kaŋ Isufi dii nga armey, kul a nʼi bay, amma a na nga boŋ tee i se ceewaani. A šendandi i ga, a nee i se: «Man ra war hun?» I nʼa zaabi ka nee: «Kanaŋ gandaa ra ir hun, ka kaa ka taasu day.» 
GEN.42.8	Isufi na nga armey bay, amma ngi, i manʼa bay. 
GEN.42.9	Isufi hongu handirey kaŋ nga nʼi tee nga armey ga. A nee i se: «Monnokawyaŋ ti war! Gandaa kanje faabey no war kaa kʼi laasaabu, woo se war kaa!» 
GEN.42.10	I nʼa zaabi ka nee: «Kalaa, kalaa! Ir koyoo, ni tamey nka kaa ka taasu day. 
GEN.42.11	Ir kul ti baaba foo, boro šerranteyaŋ ti ir, ni tamey mana bay ka tee monnokawyaŋ.» 
GEN.42.12	A nee i se: «Abada, war nka kaa ka gandaa kanje faabey laasaabu.» 
GEN.42.13	I nʼa zaabi ka nee: «Ni tamey manʼti kala arma boro woy cindi hinka (12) kaŋ kul ti baaba folloku Kanaŋ gandaa ra. Ir kul ikaccaa goo ir baaba jeroo ga, affoo mo goo no kaŋ mana cindi.» 
GEN.42.14	Isufi nee i se: «Woo da ti hayaa kaŋ ay nʼa har war se, monnokawyaŋ ti war. 
GEN.42.15	War ga siyandi, ay ga žee nda Firawuuna hunaroo kaŋ war si hun ne ra nda war kul ikaccaa mana kaa ne. 
GEN.42.16	Wa war affoo sanba, a ma koy war armaa ceeci, de cindey ga tee kasa-ize hala ya dii wala war šenney ga laadir. Nda manʼti nga sii a ra, ay ga žee nda Firawuuna hunaroo kaŋ monnokawyaŋ ti war!»
GEN.42.17	Woo banda ga, a nʼi dii kasaa ra jirbi hinza. 
GEN.42.18	Jirbi hinzantoo hane Isufi nee i se: «Wa hayaa tee kaŋ ay gʼa har hala war ma duu ka huna. Boro ti agay kaŋ ga hunbur Irkoy! 
GEN.42.19	Nda war, boro šerranteyaŋ ti war, war affoo ma cindi kasaa ra, cindey ma koy nda alkama hugey borey se kʼi ŋandi. 
GEN.42.20	De a ma kate ya ne war kaynoo hala ya war šenney sii, nga ra war si duu ka buu.» Woo kaŋ a nʼa har i nʼa tee. 
GEN.42.21	I nee cere se: «Nda cimi, ir armaa alhakoo goo ir ga, zama ir dii nga binemarayyanoo waatoo kaŋ a gʼir suurandi, amma ir mana yadda! Woo ti hayaa kaŋ se bonaa woo kaŋ ir boŋ.» 
GEN.42.22	Rubeŋ šelaŋ ka nee i se: «Ay mana nee war se war masi haya laala tee zankaa se wala? Amma war mana haŋajer ya ne. Sohõ ir ga hundoo alhakoo bana.» 
GEN.42.23	I si bay wala Isufi ga maa ngi se, zama mandikaw no a nʼa daŋ ngi gamey ra. 
GEN.42.24	Isufi hibi i ga ka koy hẽe. A yee kate ka šelaŋ i se. Nga banda ga, a na Simewoŋ zaa i ra kʼa daabu jiney ra. 
GEN.42.25	Isufi daŋ kaŋ i ma ngi saakey too i se nda alkama, de i ma affoo kul nooroo daŋ nga saakoo ra, i mʼi noo šilfandey. Woo kaŋ a nʼa har i nʼa tee. 
GEN.42.26	I na alkama jeeje ngi farkey ga, de i koy.
GEN.42.27	Nongoo kaŋ ra i na cijinoo tee, ngi affoo na nga saakoo feeri ka nga farkaa noo ŋaayan, de a dii kaŋ nooroo goo saakoo miɲoo ga. 
GEN.42.28	A nee nga armey se: «Ay nooroo yee ay ga, nga ne ay saakoo ra.» Biney dunbu, de i ga jijiri ka nee cere se: «Cin ti woo kaŋ Irkoy nʼa tee ir se?»
GEN.42.29	I koy ngi baaba Yakuba do, Kanaŋ gandaa ra, de i na haya kul filla a se kaŋ tee ngi ga. 
GEN.42.30	I nee a se: «Boraa kaŋ ti gandaa din boŋkoynoo šendandi ir ga. A nʼir dii nda boroyaŋ kaŋ kaa ka gandaa monno. 
GEN.42.31	Ir nee a se: ‹Boro šerranteyaŋ ti ir, ir manʼti monnokawyaŋ. 
GEN.42.32	Ir manʼti kala arma woy cindi hinka (12) kaŋ kul ti baaba folloku. Ir affaa mana cindi, ir kul ikaccaa goo ir baaba do Kanaŋ gandaa ra.›» 
GEN.42.33	Boŋkoynoo nee ir se: «Takaa ne kaŋ nda ay ga bay wala boro šerranteyaŋ ti war. Wa war armey affoo naŋ ay kaboo ra, wa haya zaa kaŋ nda war ga war hugey borey ŋandi. 
GEN.42.34	Wa koy, de war ma kate ya ne war kaynoo. Woo ra ay ga bay kaŋ manʼti monnokawyaŋ ti war, boro šerranteyaŋ ti war. Ay ga war armaa yeeti war ga, de waatoo din war ga hin ka koy nongu kaŋ kan war se gandaa ra.»
GEN.42.35	Waatoo kaŋ i ga taasey kaa saakey ra, nga ne, affoo kul, nga nooroo hawaroo goo nga saakoo ra. Kaŋ ngi nda ngi baaba dii nooru hawarey, kul i hunbur. 
GEN.42.36	Yakuba nee i se: «War gʼay izey kaa ay cire! Isufi mana cindi, Simewoŋ dere, sohõ war ga baa war ma Benžameŋ dii! Hayaa kul si kaŋ kala agay boŋ.» 
GEN.42.37	Rubeŋ nee nga baaba se: «A noo ya ne, ay gʼa ka yee kate ni do. Nda ay mana yee kate nda Benžameŋ, mʼay izʼaru hinkaa wii.» 
GEN.42.38	Amma a nee: «Ay izʼaroo si doo war bande, nga armaa nka buu, nga foo ka cindi. Nda albasi duu a diraa ra, binemarayyan nda war gʼay žeenayyanoo zumandi alaaharaa.»
GEN.43.1	Heraa laala Kanaŋ gandaa ra. 
GEN.43.2	Waatoo kaŋ Yakuba hugoo borey na alkama kaŋ i nʼa ka hun Misira, ŋaa ka ben, Yakuba nee nga izʼarey se: «Wa yee ka koy ŋaayan day ir se.» 
GEN.43.3	Žuda nʼa zaabi ka nee: «Aroo din bayrandi ir se kaaray kaŋ ir masi too kate nga do nda ir armaa sii ir bande. 
GEN.43.4	Nda nʼga yadda, ir armaa ma hanga ir bande, ir ga doo ka ŋaayan day ma ne. 
GEN.43.5	Amma nda nʼsʼa sanba ir bande, ir si doo, zama aroo nka nee ir se kaŋ, nda ir armaa sii ir bande, ir masi too kate nga do.» 
GEN.43.6	Izirayel nee: «Macin se war na goy futaa woo tee ya ne ka bayrandi aroo se kaŋ war goo nda arma foo koyne?» 
GEN.43.7	I nʼa zaabi ka nee: «Aroo nka hanse kʼir hãa ir nda ir hugoo, a nee: ‹War baaba ga huna wala? War goo nda arma foo koyne wala?› Ir mo tuuru a se nda taka kaŋ nda a nʼir hãa. Ir mma bay wala a ga nee ir mʼir armaa ka doo kate?» 
GEN.43.8	Žuda nee nga baaba Izirayel se: «Naŋ zankaa ma hanga ay bande hala ir ma duu ka tun ka koy, ir masi koy buu nda heray, ir, nda ni, nda ir zankey. 
GEN.43.9	Agay no nʼgʼay bay, agay nda mʼa hãa. Nda ay manʼa ka yee kate ni do, nda ay manʼa daŋ ni kaboo ra, ni alhakoo ma hanga agay hala abada. 
GEN.43.10	Nda a gar ir nka koy za waatoo din, sohõ kaa ka gar ir yee koyne!»
GEN.43.11	Ngi baaba Izirayel nee i se: «Nda woo no, takaa ne kaŋ war gʼa tee: wa gandaa hayaa suubanteyaŋ zaa kʼi ka doo aroo do i ma tee a se gomni: jii, nda yuu, nda day-day, nda dugu, nda maatiga, nda amand. 
GEN.43.12	Wa nooroo kaŋ war nʼa gar war saakey miɲey ga ka koy war bande kʼa yeeti, a ga hin ka tee boraa nka firka. War ma nooru taaga zaa ka koy koyne. 
GEN.43.13	Wa war armaa zaa, ka tun ka yee aroo do. 
GEN.43.14	Yala Irkoy, Hini-kul-koyoo ma war noo alhormo aroo woo do, hala a ma naŋ war armaa faa nda Benžameŋ ma yee kate war bande. Nda ay ga hima ka jaŋ ay izey, ya jaŋ ey.»
GEN.43.15	Armey na gomney zaa, i na nooroo kaŋ i ga hima kʼa ka koy cine hinka zaa, i na Benžameŋ mo zaa ka koy. I tun ka doo Misira ka koy Isufi do. 
GEN.43.16	Za kaŋ Isufi dii i bande Benžameŋ, a nee nga goykaa kaŋ ga nga hugoo ga talfi se: «Arey wey ka koy hugey do, ma alman wii, ma hina, hõ zaarikayoo i ga cirkosu ay do.» 
GEN.43.17	Aroo na hayaa tee kaŋ a nʼa har, a nʼi ka koy Isufi hugoo do.
GEN.43.18	Amma arey hunbur, zama i nkʼi ka koy Isufi hugoo do, i nee: «Nooroo kaŋ i nʼa yeeti ir saakey ra cee jinaa, nga se i kate iri ne ra, ka kaŋ ir ga, kʼir gurzugay, kʼir tee sanda baɲɲayaŋ, kʼir farkey kom.» 
GEN.43.19	I man Isufi goykaa ka šelaŋ a se hugoo miɲoo ga. 
GEN.43.20	I nee a se: «Suuri boŋkoynoo, ir cee jinaa kaŋ ir doo ka kaa ka ŋaayan day ne ra, 
GEN.43.21	kaŋ ir ga willi ir do, fondaa ra, nongoo kaŋ ra ir na cijinoo tee, ir nʼir saakey feeri, de ir kaa ka gar kaŋ boro foo kul nga nooroo goo saakoo miɲoo ga, nooroo hinnaa hunday kaŋ ir nʼa bana, nga dumoo no ir yee ka kate a ir bande. 
GEN.43.22	Ir doo kate nda nooru taaga ka taasu day. Ir si bay boro kaŋ ka nooroo daŋ ir saakey ra.» 
GEN.43.23	Aroo zaabi ka nee: «Baani ma kaa war ga, war masi hunbur! War Koyoo no, war baaba Koyoo ka almaanoo din daŋ war saakey ra, war nooroo mo, ay duu a.» A na Simewoŋ fattandi i se.
GEN.43.24	Aroo nʼi daŋ Isufi hugoo ra. I kate i se hari, i na ngey cewey ɲumay, i na ngi farkey noo ŋaayan. 
GEN.43.25	I na ngi gomney soolu hala Isufi ga kaa zaarikay, zama i duu alhabar kaŋ nga do ngi ga cirkosu.
GEN.43.26	Kaŋ Isufi too kate hugey do, i na gomney noo a se kaŋ i kate ey nga hugoo do, i gunguma jinoo ra hala ganda. 
GEN.43.27	A nʼi hãa wala taka foo ti ngi gaahamey takaa. A nee i se: «War baaba žeenaa kaŋ war bay ka nga alhabaroo tee ya ne ga huna hala sohõ? A ga saabu?» 
GEN.43.28	I nʼa zaabi ka nee: «Ni tamoo, ir baaba ga huna, a ga saabu.» De i sonbu ka gunguma a se. 
GEN.43.29	Isufi dii nga armaa Benžameŋ kaŋ nga nda a ga tee ɲaa foo, a nee: «War kaynoo kaŋ war na nga šennoo tee ya ne ti woo wala?» Hãayanoo banda ga, a nee: «Irkoy ma albarka daŋ ni ra, ay zankaa!» 
GEN.43.30	Isufi armaa faajoo hanse ka hin a, moɲey too nda mundawey, a cahã ka fatta ka koy huru hugu foo ra, a hẽe no din. 
GEN.43.31	Woo banda ga, a na nga moɲey ɲumay, a fatta kate. A na nga binoo naagu ka šelaŋ ka nee i ma ŋaayaney gorandi. 
GEN.43.32	Ŋaayanoo waati Isufi foo nda nga bagaa, armey jerey nda ngi bagaa, Misira borey kaŋ ga ŋaa a bande mo nda ngi bagaa, zama Misira boro nda Ebere si ŋaa cere bande, almuhal no Misira borey se. 
GEN.43.33	I na armey gorandi i mʼa tenje, kʼa dii ibeeroo ga ka koy koddaa ga. I ga cere guna nda almunkar. 
GEN.43.34	Isufi nʼi noo ŋaayanyaŋ kaŋ goo jinoo ra, Benžameŋ bagaa bisa cindey waney hala cee guu. I haŋ, i ɲaali a bande.
GEN.44.1	Isufi nee aroo se kaŋ ga nga hugoo ga talfi: «Borey wey saakey too nda taasu hala nongu kaŋ ga a si bisa, de ma affoo kul nooroo daŋ nga saakoo miɲoo ga. 
GEN.44.2	Mʼay potoo, nzorfu guuru potoo, nda taasoo nooroo, mʼi daŋ i kul ikaccaa saakoo miɲoo ga.» A na hayaa tee kaŋ Isufi nʼa har a se. 
GEN.44.3	Za moo boo, nga no i na arey din nda ngi farkey naŋ i ma koy. 
GEN.44.4	I fatta koyraa ra, i mana mooru kaŋ Isufi nee nga hugoo talfikaa se: «Tun ni boŋ ga, hanga arey din, nda nʼtoorʼey, ma nee i se: ‹Cin se war ga goy hennaa bana nda ifutu? 
GEN.44.5	Manʼti nga ti hayaa kaŋ nda ay koyoo ga haŋ, hayaa kaŋ nda a ga gunandi wala? Woo kaŋ war nʼa tee manʼti kala goy futu!›»
GEN.44.6	A toorʼey, a na šenni follokey har i se. 
GEN.44.7	I nʼa zaabi ka nee: «Macin se ay koyoo ga šenney wey dumey har? Ni tamey ga mooru goyoo woo dumi teeyan! 
GEN.44.8	Nga ne, nooroo kaŋ ir nʼa gar ir saakey miɲey ga, ir nʼa ka kaa ma ne ka hun Kanaŋ gandaa ra. De taka foo nda ir ga yadda ka zay ni koyoo hugoo ra, a ma tee nzorfu kaaray wala wura! 
GEN.44.9	Yala boraa kaŋ kone nʼna potoo gar ni tamey ra, ma buu, ir mo ga tee ay koyoo baɲɲey.» 
GEN.44.10	A nʼi zaabi ka nee: «Ay yadda hayaa kaŋ war nʼa har, amma boraa kaŋ kone a duwandi no ma tee ay baɲɲaa! War borey jerey ga henan.» 
GEN.44.11	Affoo kul ga cahã ka nga saakoo zumandi kʼa feeri. 
GEN.44.12	Aroo fisi, a mana sintin nda kala i kul ibeeroo ka koy ben nda i kul ikaccaa. Potoo duwandi Benžameŋ saakoo ra. 
GEN.44.13	I na ngi darbawey kottu ka ngi dooraa cebe, affoo kul na nga farkaa jeejaa yeeti a ga, i willi koyraa ra.
GEN.44.14	Žuda nda nga armey koy Isufi hugoo do, i nʼa gar no din, de i gunguma jinoo ra hala ganda. 
GEN.44.15	Isufi nee i se: «Cin ti goyoo kaŋ war nʼa tee? War nka si bay kaŋ ay cine ga wan ka gunandi ka dii hayey kaŋ ga kaa ka tee?» 
GEN.44.16	Žuda zaabi ka nee: «Macin no ir ga nee ma ne, ay koyoo? Macin no ir gʼa har, taka foo nda ir gʼir boŋ henanandi? Irkoy na ni tamey laybey fatawandi. Sohõ ir ga tee ma ne baɲɲa, ir nda boraa kaŋ kone potoo duwandi.» 
GEN.44.17	Isufi zaabi ka nee: «Ay ga mooru woo teeyan! Boraa kaŋ kone potoo duwandi no ma tee ya ne baɲɲa, war, wa žigi ka koy war baaba do nda baani.»
GEN.44.18	Žuda man Isufi do ka nee: «Ay koyoo, alhormo tee ya ne! Ni tamoo ma hin ka šelaŋ ma ne, ay koyoo, masi futu ni tamoo ga, zama nʼga sawa nda Firawuuna. 
GEN.44.19	Ay koyoo, ni nka ni tamey hãa ka nee: ‹War baaba ga huna wala? War goo nda arma foo koyne wala?› 
GEN.44.20	Ir na ni zaabi, ir koyoo ka nee: ‹Ir baaba ga huna, a žen. Ir goo nda arma foo kaŋ a duu a nga žeenayyanoo ra. Zankaa din armaa faati, nga hinne ka cindi ɲaŋoo se, baaboo ga hanse ka bagʼa.› 
GEN.44.21	Waatoo din nʼnee ni tamey se: ‹Wʼa doori kate ya ne, ay ga baa ya dii a.› 
GEN.44.22	Ir na ni zaabi, ay koyoo ka nee: ‹Zankaa si hin ka hun baaboo do. Nda a hun baaboo do, kul baaboo ga buu.› 
GEN.44.23	Amma nʼnee ni tamey se: ‹Nda war kaynoo mana doo war bande, war si hin ka dii agay koyne.› 
GEN.44.24	Waatoo kaŋ ir žigi ka koy ni tamoo, ir baaba do, ir na ni, ay koyoo šenney har a se. 
GEN.44.25	Jirbiyaŋ banda ga, ir baaba nee ir se: ‹Wa yee ka koy ŋaayan day ir se.› 
GEN.44.26	Ir nʼa zaabi ka nee: ‹Ir si hin ka doo. Nda ir kaynoo ga hanga ir bande, ir ga doo, zama ir si hin ka dii aroo nda manʼti ir kaynoo mma bara ir bande.› 
GEN.44.27	Ay baaba, ni tamoo nee ir se: ‹War ga bay kaŋ ay wandoo mana duu ya ne kala izʼaru hinka. 
GEN.44.28	Affaa hun ay kone, de ay nee: “Šikka sii kaŋ ganjihooga nʼa wii!” De mo ya na dii a hala nongoo kaŋ ra ay goo. 
GEN.44.29	Nda war na woo mo taa ay kone, de albasi duu a, war gʼay žeenayyanoo zumandi nda hottay alaaharaa.›
GEN.44.30	Sohõ, nda ay koy ni tamoo, ay baaba do bila arusoogaa kaŋ ga nga hundoo hanse ka denji, 
GEN.44.31	nda a dii kaŋ zankaa sii ir bande, kul a ga buu! De ni tamey gʼir baaba, ni tamoo zumandi nga žeenayyanoo ra nda hottay alaaharaa. 
GEN.44.32	Zama agay, ni tamoo nka nga boŋ tolme zankaa dogoo ra ay baaba se, ay nee a se: ‹Nda ay manʼa ka yee kate ma ne, ay zunuboo ga cindi waati kul, ay baaba.›
GEN.44.33	Sohõ ay koyoo, ay gʼa wiri ni ga, ni tamoo ma tee ma ne baɲɲa arusoogaa dogoo ra, nga hunday ma žigi ka koy nga armey bande. 
GEN.44.34	Taka foo nda ay ga hin ka žigi ka koy ay baaba do nda zankaa sii ay bande? Yala ya si dii bonaa kaŋ gʼay baaba kar!»
GEN.45.1	Isufi mana yee ka hin ka nga boŋ dii borey kul kaŋ gʼa kuubi kʼa bere jine. A wurru ka nee: «Wa borey kul fattandi.» Boro kul sii no waatoo kaŋ Isufi ga nga boŋ bayrandi nga armey se. 
GEN.45.2	A na nga jindoo jer ka hẽe hala nongu kaŋ ra Misira borey maarʼa, Firawuuna hugoo mo maarʼa. 
GEN.45.3	A nee nga armey se: «Agay no Isufi. Ay baaba ga huna hala sohõ wala?» Amma armey mana hin ka tuuru a se, zama i zalba jinoo ra. 
GEN.45.4	Isufi nee nga armey se: «Wa man kate ay ga.» I man kate. A yee ka nee: «Agay no Isufi, war armaa kaŋ war nʼa neere Misira. 
GEN.45.5	Sohõ war masi war boŋ dor, war masi futu nda hayaa kaŋ se war nʼay neere ne ra. War hallasiroo se Irkoy nʼay sanba ne ra war jine. 
GEN.45.6	Jiiri hinka ne kaŋ heraa goo gandaa ra, de mo jiiri guu koyne kaŋ beeriyan si tee, hegayyan si tee. 
GEN.45.7	Irkoy nkʼay sanba war jine hala war masi duu ka ben gandaa ra, amma hala war boro boobo ma hallasi. 
GEN.45.8	Adiši, manʼti war kʼay sanba ne ra, Irkoy kʼay sanba. A nʼay tee Firawuuna se baaba, a nʼay tee boŋkoyni nga hugoo kul boŋ, a nʼay noo ya Misira gandaa kul laama.
GEN.45.9	Wa cahã ka žigi ka koy ay baaba do, war ma nee a se: ‹Ni izoo Isufi nee ir ma nee ma ne kaŋ Irkoy na nga tee Misira kul se boŋkoyni, ma doo kate nga jeroo ga, masi gay! 
GEN.45.10	Nʼga goro Gošeŋ gandaa ra, ay jeroo ga, ni nda ni izey nda ni haamawey, nda ni alman buuney, nda ibeerey, nda haya kul kaŋ goo ni maaɲoo ga. 
GEN.45.11	Ne ra, ay ga ni ŋandi, zama heray ga tee koyne jiiri guu, hala masi koy kaŋ fara ra ni, nda ni alaayaney, nda haya kul kaŋ goo ni maaɲoo ga.› 
GEN.45.12	Nga ne, war dii nda war moɲey, agʼarmaa Benžameŋ dii nda nga moɲey kaŋ agay hunday no ka šelaŋ war se.
GEN.45.13	Wʼay beeraa kul kaŋ ay duu a Misira deede ay baaba se nda haya kul kaŋ war dii a. War ma cahã ka doo kate nda ay baaba ne ra.» 
GEN.45.14	Isufi na nga boŋ warra nga armaa Benžameŋ jindoo ga ka hẽe. Benžameŋ mo na jindoo dii ka hẽe. 
GEN.45.15	A na nga armey kul naagu nga gandoo ra ka hẽe i bande. Woo banda ga, nga armey duu ka šelaŋ a bande.
GEN.45.16	Alhabaroo too Firawuuna hugoo do kaŋ Isufi armey kaa. Woo tee hayaa kaŋ kan Firawuuna nda nga tamey se. 
GEN.45.17	Firawuuna nee Isufi se: «Nee ni armey se kaŋ hayaa kaŋ i ga hima kʼa tee manʼti kala i ma ngi adabbawey jeeje ka koy Kanaŋ gandaa ra. 
GEN.45.18	I ma ngi baaba nda ngi alaayaney zaa ka kaa ka goro ay jeroo ga. Ay ga baa yʼi noo nongu henna-henney kaŋ goo Misira gandaa ra. De mo i ga gandaa ŋaayan suubantey ŋaa. 
GEN.45.19	Ni, ay na ni yaamar ma nee i se: ‹Hayaa ne kaŋ war mʼa tee: war ma torkayaŋ zaa Misira gandaa ra war izey nda war wandey se. War ma war baaba žigandi ka kaa. 
GEN.45.20	War masi nimsi nda hayey kaŋ war gʼi naŋ, zama nongu henna-henney kaŋ goo Misira gandaa kul ra ga tee war wane.›»
GEN.45.21	Izirayel izʼarey na hayaa tee kaŋ harandi i se. Isufi nʼi noo torkayaŋ sanda takaa kaŋ nda Firawuuna nʼa yaamar, a nʼi noo šilfandayyaŋ fondaa se. 
GEN.45.22	A na affoo kul noo darbayyaŋ kaŋ nda a ga barmay. A na Benžameŋ noo nzorfu kaaray tamma boŋ zangu hinza (300) nda darbay guu kaŋ nda a ga barmay. 
GEN.45.23	A na farkey aru boŋ woy (10) jeeje nda haya henna-henney kaŋ goo Misira, nda farkey woy boŋ woy (10) kaŋ i na alkama jeeje i ga, nda taasu, nda meehunayyaŋ, a nʼi sanba nga baaba diraa se. 
GEN.45.24	Waatoo kaŋ a ga nga armey naŋ i ma koy, a nee i se: «War masi yenje fondaa ra!» 
GEN.45.25	I žigi ka hun Misira ka too Kanaŋ gandaa ra ngi baaba Yakuba do. 
GEN.45.26	I bayrandi a se kaŋ Isufi ga huna, nga no ma Misira gandaa kul laama. Amma Yakuba binoo kay, zama a mana naanay ey. 
GEN.45.27	Woo banda ga, i na hayey kul filla a se kaŋ Isufi nʼi har ngi se. Koyne mo Yakuba dii torkawey kaŋ Isufi nʼi sanba hala i ma kate nga, woo ka kate ngi baaba lakkaloo ma zunbu. 
GEN.45.28	Izirayel nee: «Isufi, agʼizʼaroo ga huna, woo wasa ya ne! Ay ga koy, de ay ga dii a za ya na buu!»
GEN.46.1	Izirayel koy nda haya kul kaŋ goo maaɲoo ga. A too Ber-Šeba, no din ra a na almanyaŋ koosu kʼi tee sargari nga baaba Isiyaka Koyoo maaɲoo ga. 
GEN.46.2	Cijinoo ra, Irkoy šelaŋ Izirayel se bangayyan ra ka nee: «Yakuba, Yakuba!» A zaabi ka nee: «Agay ne.» 
GEN.46.3	Irkoy nee a se: «Agay ti Irkoy, ni baaba Koyoo. Masi hunbur ka doo Misira, zama ay ga ni tee dumi beeri no din ra. 
GEN.46.4	Agay hunday ga doo ni bande Misira, de mo agay zaati no ma yee ka ni žigandi ka hun no din. Isufi no ma ni moɲey mooru.»
GEN.46.5	Yakuba hun Ber-Šeba. Izirayel izey na ngi baaba Yakuba, nda ngi izey, nda ngi wandey žigandi torkawey boŋ kaŋ Firawuuna nʼi sanba nga kateyanoo se.
GEN.46.6	I na ngi alman kurey nda gomney zaa kaŋ i duu ey Kanaŋ gandaa ra. Yakuba koy nda nga bande nga hayroo kul Misira, 
GEN.46.7	nga izʼarey, nda nga haamʼarey, nda nga ize woyey, nda nga haama woyey, nda nga hayroo kul. I too a bande Misira.
GEN.46.8	Izirayel izey maaɲey ne: Yakuba nda nga hayroo kaŋ koy Misira. Yakuba ize jinaa ti Rubeŋ. 
GEN.46.9	Rubeŋ izʼarey ti: Hanok, nda Palu, nda Hesroŋ, nda Karmi. 
GEN.46.10	Simewoŋ izʼarey ti: Yemuwel, nda Yamin, nda Ohad, nda Yakin, nda Sohar, nda Šawul kaŋ ti Kanaŋ woyoo izʼaroo. 
GEN.46.11	Lewi izʼarey ti: Geršoŋ, nda Kehat, nda Merari. 
GEN.46.12	Žuda izʼarey ti: Er, nda Onaŋ, nda Šela, nda Peres, nda Zera. Er nda Onaŋ mana buu kala Kanaŋ gandaa ra. Peres izʼarey manʼti kala Hesroŋ nda Hamul. 
GEN.46.13	Isakar izʼarey ti: Tola, nda Puwa, nda Yob, nda Šimroŋ. 
GEN.46.14	Zabuloŋ izʼarey ti: Sered, nda Eloŋ, nda Yalel. 
GEN.46.15	Leya hayroo ti wey kaŋ a duu ey Yakuba se Padaŋ-Aram, nda Dina nga ize woyoo. Ngi izʼarey nda ngi ize woyey kul cere ra hinnaa manʼti kala boro waranza cindi hinza (33).
GEN.46.16	Gad izʼarey ti: Sefoŋ, nda Hagi, nda Šuni, nda Esiboŋ, nda Eri, nda Arodi, nda Areli. 
GEN.46.17	Ašer izey ti: Yimna, nda Yišwa, nda Yišwi, nda Beriya, nda Sera ngi woymaa. Beriya izʼarey ti: Heber nda Malkiyel. 
GEN.46.18	Zilpa kaŋ Labaŋ nʼa noo nga ize woyoo Leya se, hayroo ti wey kaŋ a duu ey. Ize boro woy cindi iddu (16) no a duu ey Yakuba se.
GEN.46.19	Rašel, Yakuba wandoo izʼarey ti: Isufi nda Benžameŋ. 
GEN.46.20	Isufi duu Misira gandaa ra izʼarey kaŋ Poti-Fera kaŋ ti On 
GEN.46.21	Benžameŋ izʼarey ti: Bela, nda Beker, nda Ašibel, nda Gera, nda Naamaŋ, nda Ehi, nda Roš, nda Mupim, nda Hupim, nda Ardu. 
GEN.46.22	Rašel hayroo ti wey kaŋ a duu ey Yakuba se. I kul cere ra manʼti kala boro woy cindi taaci (14).
GEN.46.23	Dan izʼaroo ti Hušim. 
GEN.46.24	Neftali izʼarey ti: Yasiyel, nda Guni, nda Yeser, nda Šilem. 
GEN.46.25	Bilha kaŋ Labaŋ nʼa noo nga ize woyoo Rašel se, hayroo ti wey. A duu Yakuba se zankayaŋ, i kul cere ra manʼti kala ize boro iyye.
GEN.46.26	Yakuba hugoo borey kul kaŋ hun a ga kaŋ koy a bande Misira, manʼti kala boro woydu cindi iddu (66) kaŋ nga izʼarey wandey sii i ra. 
GEN.46.27	Isufi izʼaru hinkaa kaŋ hayandi Misira nda Yakuba hugoo borey kul kaŋ koy a bande Misira manʼti kala boro woyye (70).
GEN.46.28	Yakuba nka Žuda sanba nga jine Isufi do ka alhabar tee a se kaŋ nga goo ma koy Gošeŋ. Kaŋ i too Gošeŋ gandaa ra, 
GEN.46.29	Isufi na nga torkaa soolu ka žigi a boŋ ka koy nga baaba Izirayel kubay Gošeŋ. Za a dii a, a na nga boŋ warra jindoo ga, a gay a ga jindoo dii ka hẽe. 
GEN.46.30	Izirayel nee Isufi se: «Sohõ, nda a baa ya buu, zama ay dii ni, ay dii kaŋ nʼga huna!» 
GEN.46.31	Isufi nee nga armey nda nga baaba hugoo borey se: «Ay ga žigi ka koy alhabar daŋ Firawuuna ra ka nee a se: ‹Agʼarmey nda ay baaba hugoo borey kul kaŋ goo Kanaŋ gandaa ra kaa ay jeroo ga. 
GEN.46.32	I manʼti kala kurkawyaŋ, zama alman no i gʼa biiri. I kate ngi bande ngi alman buuney, nda ibeerey, nda haya kul kaŋ goo maaɲey ga.› 
GEN.46.33	Waati kaŋ Firawuuna na war cee ka nee: ‹Macin ti war goymiɲoo?› 
GEN.46.34	War mʼa zaabi ka nee: ‹Ni tamey manʼti kala kurkawyaŋ za ngi zankataraa ga hala hõ, ir nda ir baabey kul.› Takaa woo ra war ga goro Gošeŋ gandaa ra, zama kuryan manʼti kala almuhal Misira borey se.»
GEN.47.1	Isufi koy alhabar daŋ Firawuuna ra, a nee a se: «Ay baaba, nda ay armey, nda ngi alman buuney, nda ibeerey, nda haya kul kaŋ goo maaɲey ga kaa ka hun Kanaŋ gandaa ra. Ngi ne Gošeŋ gandaa ra.» 
GEN.47.2	A na boro guu zaa nga armey ra ka koy Firawuuna do. 
GEN.47.3	Firawuuna nee nga armey se: «Macin ti war goymiɲoo?» I na Firawuuna zaabi ka nee: «Ni tamey kaŋ ti ir nda ir kaagey manʼti kala kurkawyaŋ.» 
GEN.47.4	I nee Firawuuna se koyne: «Ir nka kaa ka goro gandaa woo ra, zama nongu sii kaŋ ra ni tamey ga ngi almaney kur, heraa laala Kanaŋ gandaa ra. Sohõ naŋ ni tamey ma goro ka waati tee Gošeŋ gandaa ra.» 
GEN.47.5	Firawuuna nee Isufi se: «Ni baaba nda ni armey kaa ni do, 
GEN.47.6	Misira gandaa ne ni jine. Ni baaba nda ni armey gorandi gandaa nongu henna-hennaa ra. I ma goro Gošeŋ gandaa ra. Nda nʼga goykaw hennayaŋ bay i ra, mʼi daŋ agʼalmaney jine, i ma tee i se jineboro.»
GEN.47.7	Isufi kate nga baaba Yakuba kʼa cebe Firawuuna se. Yakuba gaara Firawuuna se. 
GEN.47.8	Firawuuna nee Yakuba se: «Jiiri marje bara ma ne?» 
GEN.47.9	Yakuba na Firawuuna zaabi ka nee: «Ay yawtaraa jiirey manʼti kala zangu nda waranza (130). Ay hunaroo jiirey ga kacca i ga laala, i mana too jiirey kaŋ ay kaagey duu ey ngi yawtaraa ra.» 
GEN.47.10	Yakuba yee ka gaara Firawuuna se, de a hun a do.
GEN.47.11	Isufi na nga baaba nda nga armey gorandi, de a nʼi noo doo Misira gandaa ra, gandaa nongu henna-hennaa ra, Ramses laamaa
GEN.47.12	A na nga baaba, nda nga armey, nda nga baaba hugoo borey kul noo ŋaayan, affoo kul a laasaabu kʼa noo haya kaŋ ga wasa nga borey hinnaa se.
GEN.47.13	Ŋaayan sii gandaa kul ra, zama heraa hanse ka laala. Misira nda Kanaŋ gandaa fara heraa maaganda se. 
GEN.47.14	Isufi na Misira nda Kanaŋ gandaa nooroo kul marga kaŋ nda borey na alkamaa day. A na nooroo woo kul ka koy Firawuuna hugoo ra. 
GEN.47.15	Waatoo kaŋ nooroo ben Misira nda Kanaŋ gandaa ra, Misira borey kul kaa Isufi do ka nee a se: «Ir noo taasu. Macin se ir ga buu nongu kaŋ ra nʼgoo, zama ir nooroo ben.» 
GEN.47.16	Isufi zaabi ka nee: «Nda war nooroo ben, wa kate war almaney, ay gʼi barmay war se nda taasu.»
GEN.47.17	I kate ngi almaney Isufi do. A na ngi baryey, nda alman buuney, nda ibeerey, nda farkey barmay i se nda taasu. A na jiiroo din tee a ga almaney kul barmay i se nda taasu. 
GEN.47.18	Waatoo kaŋ jiiroo woo ben, yeeši i kaa a do ka nee a se: «Ir koyoo, ir si hin kʼa tugu ma ne kaŋ ir noorey ben, alman kurey yee ni maaɲoo ga, haya kul mana cindi kaŋ ir ga kate a ma ne, kala ir kunturey nda ir faarey, ir koyoo. 
GEN.47.19	Macin se ir nda ir faarey ga faati nongu kaŋ ra nʼgoo? Ir nda ir faarey day nda taasu, woo ra ir nda ir faarey ga tee Firawuuna wane. Ir noo dumi hala ir ma huna ir masi koy buu, laboo mo masi koy hasara.»
GEN.47.20	Takaa woo nda Isufi na Misira faarey kul day Firawuuna se, zama Misira borey affoo kul nka nga faaroo neere heraa kaŋ ga koy de a ga tonton se. Misira gandaa tee Firawuuna wane. 
GEN.47.21	Isufi na borey daŋ koyrawey ra, mʼa dii Misira gandaa boŋ faa ga ka koy affaa ga. 
GEN.47.22	 hinne faarey no a manʼi day, zama haya no kaŋ Firawuuna nʼa zaa nga jindoo ga sargari juwalkey se. Ngi meehunaa si hun kala Firawuuna do, woo se i mana ngey faarey neere.
GEN.47.23	Isufi nee borey se: «Ay na war nda war faarey day Firawuuna se. Dumi ne, war mʼa say faarey ra. 
GEN.47.24	Nda hegaa tee, zamna guu kul war ga affoo noo Firawuuna se, war ma itaacaa zaa kʼa tee dumi faarey se nda ŋaayan war hugey borey nda war izey se.» 
GEN.47.25	I nʼa zaabi ka nee: «Nʼnʼir hundey hallasi. Yala ir ma duu alhormo ni do, ir koyoo ka tee Firawuuna se baɲɲa.» 
GEN.47.26	Isufi nʼa tee yaamar kaŋ ga bara hala hõ kaŋ Misira faari zamna guu kul affaa ti Firawuuna wane. Sargari juwalkey hinne waney no Firawuuna sʼi mayray.
GEN.47.27	Izirayel goro Misira gandaa ra, Gošeŋ gandaa ra. I tee no din ra almankoyni, i duu izeyaŋ, de i hanse ka boobo. 
GEN.47.28	Yakuba huna jiiri woy cindi iyye (17) Misira gandaa ra. Aloomuroo kaŋ Yakuba duu a manʼti kala jiiri zangu nda woytaaci cindi iyye (147).
GEN.47.29	Waatoo kaŋ Izirayel man buuyan, a na nga izoo Isufi cee, a nee a se: «Ay gʼa wiri ni ga, alhormo tee ya ne, ma ni kaboo daŋ ay ceehamoo cire ka allaahidu zaa ya ne nda baji nda laadirtaraa kaŋ nʼsʼay sutura Misira. 
GEN.47.30	Waati kaŋ ay koy ay hayragey gar alaaharaa, mʼay zaa ka hun Misira ka koy ay sutura ay hayragey hugoo ra.» Isufi zaabi ka nee: «Woo kaŋ nʼnʼa har, nga no ay gʼa tee.» 
GEN.47.31	Yakuba nee: «A žee ya ne.» Isufi žee a se. Woo banda ga, Izirayel sujudu nga daaroo boŋoo ga.
GEN.48.1	Hayey din kaŋ tee banda ga, boroyaŋ kaa ka nee Isufi se: «Ma bay, ni baaba sii nda baani.» Isufi na nga izʼaru hinkaa kaŋ ti Manase nda Efrayim zaa nga bande. 
GEN.48.2	Boroyaŋ na alhabar daŋ Yakuba ra ka nee a se: «Ni izʼaroo Isufi ne ma kaa ni do.» Izirayel na gaabi daŋ nga boŋ ra, a goro daaroo boŋ. 
GEN.48.3	Yakuba nee Isufi se: «Irkoy, Hini-kul-koyoo bangay ya ne Luz, Kanaŋ gandaa ra, a gaara ya ne. 
GEN.48.4	A nee ya ne: ‹Nga ne, ay ga ni noo hayyan, ay ga ni boobandi, ay ga ni tee dumi boobo. Ay ga gandaa woo noo ni hayyanoo se ni banda ga, a mʼa mayray hala abada.› 
GEN.48.5	Sohõ izʼaru hinkaa kaŋ nʼduu ey za ya na kaa ni do Misira gandaa ra, i ga tee ay wane. Efrayim nda Manase ga tee ay wane sanda Rubeŋ nda Simewoŋ. 
GEN.48.6	Amma ni hayroo kaŋ nʼgʼa hay dumawey ga, ga tee ni wane. Ngi armey bagaa ra i ga tubu. 
GEN.48.7	Agay, nʼga bay, waatoo kaŋ ay ga kaa ka hun Padaŋ, Rašel buu ay kaboo ra, Kanaŋ gandaa ra. Diray cindi ir nda koyraa game kaŋ se i ga nee Efrata. No din ra ay nʼa sutura, Efrata fondaa ra. Efrata da ti Betelehem.» 
GEN.48.8	Izirayel dii Isufi izʼarey, de a nee: «Mayyan ti wey?» 
GEN.48.9	Isufi na nga baaba zaabi ka nee: «Izʼarey no kaŋ Irkoy nʼi noo ya ne, ne ra.» Yakuba nee: «Ay gʼa wiri ni ga, i manandi agay hala ay ga gaara i se.»
GEN.48.10	Žeenayyanoo na Izirayel moɲey kokoorandi hala nongu kaŋ ra a si dii koyne. A nʼi manandi a ga. Yakuba nʼi summu, a nʼi naagu nga gandoo ra. 
GEN.48.11	Izirayel nee Isufi se: «Ya na hongu wala ay ga dii ni koyne, amma nga ne, Irkoy nʼay cebe ba ni hayroo.» 
GEN.48.12	Isufi nʼi kaa nga baaba cewey boŋ, a na nga ndumoo sinji laboo ra ka gunguma.
GEN.48.13	Woo banda ga, Isufi na ngi boro hinkaa kul zaa, Efrayim goo Isufi kabe hennaa here, Izirayel kabe laalaa ga, Manase goo nga kabe laalaa here, Izirayel kabe hennaa ga. A nʼi manandi a ga. 
GEN.48.14	Izirayel na nga kabe hennaa šerre kʼa fur Efrayim kaŋ ti kayne boŋoo ga, a na nga kabe laalaa fur Manase boŋoo ga. A nka nga kabey bere cere se, zama Manase ti beere. 
GEN.48.15	A gaara Isufi se jina, a nee:
GEN.48.15	«Yala Irkoy kaŋ fondaa ra ay hayragey Ibirahima nda Isiyaka dira,
GEN.48.15	yala Irkoy kaŋ nʼay kur za ay huru aduɲɲa ra hala hõ,
GEN.48.16	yala almalaykaa kaŋ nʼay hallasi ifutu kul ra, ma albarka daŋ zankey wey ra.
GEN.48.16	Yala ay maaɲoo nda ay hayragey Ibirahima nda Isiyaka maaɲey ma ciya i ga.
GEN.48.16	Yala i ma boobo gandaa ra kʼa too!»
GEN.48.17	Isufi dii kaŋ nga baaba na nga kabe hennaa fur Efrayim boŋoo ga, a mana kan a se. A na nga baaba kaboo zaa ka nee nga gʼa kaa Efrayim boŋoo ga ka fur Manase wanoo ga. 
GEN.48.18	Woo banda ga, a nee nga baaba se: «Manʼti takaa woo no, ay baaba! Zama woo ti beere, ni kabe hennaa fur boŋoo ga.» 
GEN.48.19	Baaboo wanji, a nee: «Ay ga bay, ay izoo, ay ga bay, a ga tee jama, nga mo ga tee boro beeri. Amma nga kaynoo ga beeri nda a, de nga hayroo ga dumi boobo tee.» 
GEN.48.20	Hanoo woo, a gaara i se, de a nee: «War maaɲey nda Izirayel izey ga gaara ka nee: ‹Irkoy ma ni tee sanda Efrayim nda Manase!›» Takaa woo nda a na Efrayim daŋ Manase jine.
GEN.48.21	Izirayel nee Isufi se: «Agay ne buuyan mee ga, Irkoy goo war bande, de a ga war yeeti war hayragey gandaa ra. 
GEN.48.22	Agay, ay ga ni noo Šekem kaŋ ay nʼa taa nda ay takubaa nda ay biraa Amor borey kone. A ga tee ma ne tontoni ka bisa ni armey.»
GEN.49.1	Yakuba ciya nga izʼarey se, a nee i se:
GEN.49.1	«Wa marga, ay ga hayey filla war se
GEN.49.1	kaŋ ga kaa ka tee zamaney kaŋ ga kaa ra.
GEN.49.2	Wa marga ka haŋajer, Yakuba izʼarey,
GEN.49.2	wa maa war baaba Izirayel se.
GEN.49.3	Rubeŋ, ni ti ay izʼaru jinaa,
GEN.49.3	agʼalfaydaa nda ay gaabi jina-jinawey ra ay duu ni,
GEN.49.3	ni beeraa nda ni hinoo bisa ni armey waney.
GEN.49.4	Nʼga zarga sanda hari,
GEN.49.4	woo se nʼsi tee jineboraa koyne!
GEN.49.4	Zama ni žigi ni baaba kanidogoo boŋ, nʼnʼa kaynandi.
GEN.49.4	A žigi ay daaroo boŋ!
GEN.49.5	Simewoŋ nda Lewi manʼti kala armayaŋ
GEN.49.5	kaŋ anniyawey manʼti kala kurimunyan.
GEN.49.6	Ay hundoo sii ngi ceretaraa ra,
GEN.49.6	ay binoo sii ngi margaroo ra,
GEN.49.6	zama ngi futuyanoo ra i na aruyaŋ wii,
GEN.49.6	ngi hooraa ra i na yaaruyaŋ malal.
GEN.49.7	Ngi hottayyanoo ma laali, zama a ga koron.
GEN.49.7	Ngi futuyanoo ma laali, zama a ga laala.
GEN.49.7	Ay gʼi say Yakuba gandaa ra.
GEN.49.7	Ay gʼi say-say Izirayel gandaa kul ra.
GEN.49.8	Žuda, ni, ni armey ma ni saabu,
GEN.49.8	ni kaboo ga ni iberey gungumandi,
GEN.49.8	de mo ni baaba-izey ga sujudu ni jine.
GEN.49.9	Žuda manʼti kala ganjihayla-ize,
GEN.49.9	nʼga hun hoodogoo ra, ay izʼaroo.
GEN.49.9	A ga kani ka hunanzam sanda ganjihayla aru
GEN.49.9	wala sanda ganjihayla woy.
GEN.49.9	May no ma yadda kʼa tunandi?
GEN.49.10	Kokoytaray goboo si hun Žuda kone.
GEN.49.10	Boŋkoynitaray goboo si hun kaboo ra,
GEN.49.10	hala nga koy cimi-cimoo kaayanoo ga
GEN.49.10	nga kaŋ se gandawey kul borey ga yee ganda.
GEN.49.11	Žuda ga nga farkaa haw 
GEN.49.11	alanebɲaa hennaa ga nga farka-izoo ga hawa.
GEN.49.11	Alaneb hari mooraa ra a ga nga bankaaraa ɲumandi,
GEN.49.11	alaneb-izoo hari ciraa ra a ga nga darbay beeroo ɲumandi.
GEN.49.12	Moɲey nere nda alaneb hari moora,
GEN.49.12	de hiɲey kaaray nda waa.
GEN.49.13	Zabuloŋ ga goro teekoo miɲoo ga,
GEN.49.13	a goo harihiyey guraa ga,
GEN.49.13	nga laamaa ga koy hala Sidoŋ here.
GEN.49.14	Isakar manʼti kala farka gaabikoyni
GEN.49.14	kaŋ ga kani kaley gamey ra.
GEN.49.15	A dii kaŋ hunanzamdoo ga boori,
GEN.49.15	gandaa ga kan.
GEN.49.15	A na nga jesoo gaaru ka jere.
GEN.49.15	A ga baɲɲataray goy tee.
GEN.49.16	Dan ga ciiti nga dumoo se
GEN.49.16	sanda Izirayel alkabiila foo.
GEN.49.17	Dan ga tee gandakarfu kaŋ goo fondaa ra,
GEN.49.17	a ga tee gondi kaŋ goo lolaa ra
GEN.49.17	kaŋ ga bari cee ɲama
GEN.49.17	hala barikaarukaa ma kaŋ nda banda.
GEN.49.18	Abadantaa, ay ga ni hallasiroo batu.
GEN.49.19	Gad, bone teekawyaŋ ga marga a ga,
GEN.49.19	amma nga, a gʼi dii nda banda.
GEN.49.20	Ašer do ŋaayan henna ga hun,
GEN.49.20	nga do kokoy ŋaayaney ga hun.
GEN.49.21	Neftali manʼti kala jeeri kaŋ sii boro mayray ra.
GEN.49.21	A ga ize hennayaŋ hay.
GEN.49.22	Isufi manʼti kala yaaru,
GEN.49.22	yaaru kaŋ goo hari jere ga,
GEN.49.22	yaaruyaŋ kaŋ goo tondi hondu jese ga.
GEN.49.23	Birawkarkey nʼa tooɲe,
GEN.49.23	i nʼa kar, i nʼa yenje,
GEN.49.24	amma nga biraa alfaydaa ga gay,
GEN.49.24	nga kabey goo nda gaabi
GEN.49.24	Hinikoyoo kaŋ ti Yakuba Koyoo kabey bande,
GEN.49.24	Kurkaa kaŋ ti Izirayel Tondoo, maaɲoo ga.
GEN.49.25	Ni baaba Koyoo ga ni faaba,
GEN.49.25	Hini-kul-koyoo ga albarka daŋ ni ra.
GEN.49.25	Nʼga duu beenaa haroo albarkaa,
GEN.49.25	nda laboo cire guusu beeroo haroo albarkaa,
GEN.49.25	nʼga duu ni almaney nda ni hayroo albarkaa.
GEN.49.26	Ni baaba gaararey
GEN.49.26	ga bisa ay hayragey waney,
GEN.49.26	i ga too hala tondi hondey kaŋ ga bara waati kul.
GEN.49.26	Yala i ma tabati Isufi boŋoo ga,
GEN.49.26	nga armey boŋkoynoo teɲaa ga!
GEN.49.27	Benžameŋ manʼti kala ganjihanši kaŋ ga korta.
GEN.49.27	Subbaahoo ra, a ga hayaa ŋaa kaŋ a duu a,
GEN.49.27	cijinoo ra, a ga nga 
GEN.49.28	Izirayel alkabiila woy cindi hinkaa (12) kul ti woo. Šenney ti wey kaŋ ngi baaba nʼi har i se nga gaararoo ra. A gaara i se affoo kul nda nga gaararoo.
GEN.49.29	Woo banda ga, Yakuba na nga izʼarey yaamar ka nee: «Ay ga koy ay hayragey gar alaaharaa, war mʼay sutura ay baabey jerey ga, tondi guusoo ra kaŋ goo Eferoŋ Heti boraa faaroo ra, 
GEN.49.30	Makupela faaroo tondi guusoo ra kaŋ ga Mamre tenje, Kanaŋ gandaa ra. Faaroo no kaŋ Ibirahima nʼa day Eferoŋ Heti boraa ga kʼa tee 
GEN.49.31	No din ra Ibirahima nda nga wandoo Sarata suturandi. No din ra Isiyaka nda nga wandoo Rebeka suturandi. No din ra ay na Leya sutura. 
GEN.49.32	Faaroo nda tondi guusoo kaŋ goo a ra mana dayandi kala Heti borey ga.» 
GEN.49.33	Waatoo kaŋ Yakuba na nga izʼarey yaamar ka ben, a na nga cewey marga nga daaroo ra, hundoo hun, a koy nga hayragey gar alaaharaa.
GEN.50.1	Isufi gum nga baaba ndumoo boŋ, a hẽe a ga, a nʼa summu. 
GEN.50.2	Isufi na safarkey, nga tamey yaamar i ma nga baaba yon
GEN.50.3	I na jirbi woytaaci (40) tee a ra, zama woo ti jirbey kaŋ kayandi yonyan se. Misira borey nʼa hẽe jirbi woyye (70).
GEN.50.4	Waatoo kaŋ nga buuyanoo goraa jirbey bisa, Isufi šelaŋ Firawuuna hugoo borey se ka nee: «Wa alhormo tee ya ne, ay gʼa wiri war ga, war mʼay dontaa ka too Firawuuna do ka nee a se: 
GEN.50.5	‹Ay baaba nkʼay žeendi ka nee kaŋ nga ne, buuyan mee ga, nga 
GEN.50.6	Firawuuna zaabi ka nee: «Žigi ka koy ni baaba sutura sanda takaa kaŋ nda a na ni žeendi.» 
GEN.50.7	Isufi žigi ka koy nga baaba sutura. Firawuuna tamey kul, nda nga hugoo boro beerey, nda Misira gandaa boro beerey kul žigi ka koy a bande, 
GEN.50.8	nda Isufi hugoo kul, nda nga armey, nda nga baaba hugoo borey. Haya kul mana cindi Gošeŋ gandaa ra kala zankey hinne, nda ngi alman buuney, nda ngi ibeerey. 
GEN.50.9	Torkayaŋ nda barikaarukawyaŋ hanga Isufi bande. Hayey kaŋ hanga a bande ga hanse ka boobo.
GEN.50.10	Waatoo kaŋ i too taasu kar ganganoo do kaŋ se i ga nee Atadu kaŋ goo Žurdeŋ isaa se banda, no din ra i na buuyanoo hẽe, hẽeni beeri šenda-šenda, de a na nga baaba buuyanoo goro jirbi iyye. 
GEN.50.11	Gandaa gorokey kaŋ ti Kanaŋ borey dii takaa kaŋ nda i na buuyanoo hẽe Atadu ganganoo ra, de i nee: «Woo ti buuyan beeri Misira borey se!» Woo se i na ganganoo din maaɲoo daŋ Abel-Misirayim (maanaa «buuyanoo goraa kaŋ Misira borey nʼa tee»), a goo Žurdeŋ isaa se banda.
GEN.50.12	Izirayel izʼarey nʼa tee nda takaa kaŋ nda a nʼi yaamar. 
GEN.50.13	Nga izʼarey nʼa ka koy Kanaŋ gandaa ra, i nʼa sutura tondi guusoo ra kaŋ goo Makupela faaroo ra. Faaroo no kaŋ Ibirahima nʼa day Eferoŋ Heti boraa ga kaŋ ga Mamre tenje, kʼa tee saaray. 
GEN.50.14	Waatoo kaŋ Isufi na nga baaba sutura ka ben, a yee Misira, nga nda nga armey, nda borey kul kaŋ žigi a bande ka koy baaboo sutura.
GEN.50.15	Kaŋ Isufi armey dii kaŋ ngi baaba buu, i nee cere se: «Sohõ, nda Isufi konna ir, a ga hin ka ifutaa kul kaŋ ir bay kʼa tee a se bana ir ra!» 
GEN.50.16	I donto ka nee Isufi se: «Za ni baaba mana buu a na yaamar foo noo ka nee: 
GEN.50.17	‹Wa nee Isufi se kaŋ ay gʼa wiri a ga a ma nga armey hooyanoo nda ngey zunuboo yaafa i se, zama goy futu no i nʼa tee ma ne!› Adiši sohõ ni baaba Koyoo tamey hooyanoo yaafa i se!» Kaŋ Isufi maa šenney wey kul, a hẽe. 
GEN.50.18	Nga armey hunday kaa ka gunguma jinoo ra ka nee: «Nga ne, ir ga tee ma ne baɲɲa.» 
GEN.50.19	Isufi nʼi zaabi ka nee: «War masi hunbur! Agay ti Irkoy wala? 
GEN.50.20	War, war miile ka ifutu tee ya ne, amma Irkoy nʼa bere kʼa tee ihenna, hala hayaa kaŋ ne ka tee ma duu ka teendi. Jama beeri ma duu hallasiyan. 
GEN.50.21	Sohõ war masi hunbur, ay ga war nda zankey ŋandi.» Šenni henney wey nda a na biney yaynandi.
GEN.50.22	Woo banda ga, Isufi cindi Misira, nga nda nga baaba hugoo borey. Isufi huna jiiri zangu nda iwoy (110). 
GEN.50.23	A dii Efrayim izʼarey nda izʼarey izey. A dii mo Makir kaŋ ti Manase izʼaroo, izey, i hayandi cewey boŋ. 
GEN.50.24	Isufi nee nga armey se: «Agay ne buuyan mee ga. Irkoy si dirɲa war, a ga war ka žigi ka hun gandaa woo ra, ka war ka koy gandaa ra kaŋ a žee nga gʼa noo Ibirahima, nda Isiyaka, nda Yakuba se.» 
GEN.50.25	Woo banda ga, Isufi na Izirayel izey žeendi ka nee: «Waati kaŋ Irkoy hongu war, war mʼay birey ka žigi ka hun ne.»
GEN.50.26	Isufi buu nga jiiri zangu nda iwoyaa (110) ga. I nʼa yon, i nʼa daŋ bukawey ceesu foo ra Misira.
EXO.1.1	Izirayel izey kaŋ huru Yakuba bande Misira, affoo kul nda nga alaayaney, maaɲey ne: 
EXO.1.2	Rubeŋ, nda Simewoŋ, nda Lewi, nda Žuda, 
EXO.1.3	nda Isakar, nda Zabuloŋ, nda Benžameŋ, 
EXO.1.4	nda Dan, nda Neftali, nda Gad, nda Ašer. 
EXO.1.5	Borey kul kaŋ hun Yakuba ga hinnaa manʼti kala boro woyye (70). Isufi goo Misira ka ben. 
EXO.1.6	Woo banda ga, Isufi buu, armey kul buu, zamanoo din borey kul buu. 
EXO.1.7	Amma Izirayel izey duu hayyan boobo, ka gooru, ngi hinnaa tonton, i hanse ka duu gaabi. I na gandaa too. 
EXO.1.8	Kokoy taaga kaa ka Misira laama kaŋ si Isufi bay. 
EXO.1.9	Kokoyoo nee nga jamaa se: «Nga ne, Izirayel izey jamaa boobo nda ir, i gaabi nda ir. 
EXO.1.10	Ir ma hawgay, ir ma lakkal daŋ ka taka tee kaŋ ra i masi tonton. A ga hin ka tee, nda wongu tun, i ga tee affoo ngi nda ir iberey kʼir wongu jina ka gandaa naŋ.» 
EXO.1.11	Woo se Misira borey na boroyaŋ daŋ Izirayel izey jine kaŋ gʼi torro, i nʼi daŋ waazibi goyyaŋ ra. I na koyrayaŋ kaŋ ti taasu fanjidooyaŋ cin Firawuuna se, koyrawey maaɲey ti: Pitom nda Ramses. 
EXO.1.12	Amma kaŋ i gʼi torro kul i mma tonton, i ga boobo. I konna Izirayel izey. 
EXO.1.13	Misira borey na Izirayel izey daŋ tamtaray šenda ra. 
EXO.1.14	I na tamtaray šendaa kʼi konnandi aduɲɲa. I ga labu goy, i ga feraw kar, i ga goy dumi kul tee faarey ra. Goyey kul kaŋ ra i nʼi daŋ manʼti kala tamtaray šenda.
EXO.1.15	Misira kokoyoo šelaŋ Eberewey hayandikey se, affoo maaɲoo ti Šifra, affaa maaɲoo ti Puwa. 
EXO.1.16	A nee i se: «Nda war ga Ebere woyey hayandi, de war ga dii kaŋ izʼaru no, war mʼa wii, nda ize woy no, war mʼa naŋ a ma huna.» 
EXO.1.17	Amma hayandikey ga hunbur Irkoy, i mana hayaa tee kaŋ Misira kokoyoo nʼa har i se. I na zankaarey naŋ i ma huna. 
EXO.1.18	Misira kokoyoo ciya hayandikey se, a nee i se: «Cin se war na woo tee, ka zankaarey naŋ i ma huna?» 
EXO.1.19	Hayandikey nee Firawuuna se: «Ebere woyey nda Misira woyey manʼti affoo, Ebere woyey ga sahã, hala hayandikaa ga too kate i do gar i duu ngi boŋ ka ben.»
EXO.1.20	Irkoy na haya henna tee hayandikey se. Jamaa mo tonton, i hanse ka duu gaabi. 
EXO.1.21	Zama hayandikey hunbur Irkoy, a nʼi noo hayyan. 
EXO.1.22	Firawuuna na nga jamaa kul yaamar ka nee: «Izʼaru kul kaŋ hayandi, war mʼa warra isaa ra, amma ize woy, war mʼa naŋ a ma huna.»
EXO.2.1	Lewi hugoo boro na Lewi ize woy foo hiiji. 
EXO.2.2	Woyoo tee gunde, a na izʼaru hay. A dii kaŋ zankaa ga boori, a nʼa tugu handu hinza. 
EXO.2.3	Amma kaŋ a too nongu kaŋ ra a si hin kʼa tugu koyne, a na seji tee nda subu, a nʼa yon nda guduroŋ nda yonhaya. A na zankaa kanandi a ra kʼa fur isaa miɲoo ga subey game. 
EXO.2.4	Zankaa woymaa ga kay nongu mooro ra ka guna haya kaŋ ga kaa ka duu a.
EXO.2.5	Firawuuna ize woyoo doo isaa ga ka koy ɲumay, woysoogey kaŋ goo a bande ga yaara-yaara jaboo ga. A dii sejoo subey game, a daŋ nga tamoo ma koy a zaa kate. 
EXO.2.6	A nʼa feeri, de a dii zankaa. Zankaaru no kaŋ goo ma hẽe. A hinna a se, a nee: «Eberewey zanka no.» 
EXO.2.7	Woymaa nee Firawuuna ize woyoo se: «Nʼga baa ya koy naanandikaw ceeci ma ne Ebere woyey ra hala a ma zankaa naanandi ma ne?» 
EXO.2.8	Firawuuna ize woyoo nee a se: «Ayyo». Woysoogaa koy zankaa ɲaa cee kate. 
EXO.2.9	Firawuuna ize woyoo nee woyoo se: «Zankaa woo zaa, ma cindi kʼa naanandi ya ne, ay ga ni bana.» Woyoo na zankaa zaa ka cindi kʼa naanandi.
EXO.2.10	Waatoo kaŋ zankaa beeri, woyoo kate a Firawuuna ize woyoo se. A tee nga izoo, a na maaɲoo daŋ Musa (maanaa «a nka zandi»), a nee: «Zama haroo ra ay nʼa zaa.»
EXO.2.11	Waatoo kaŋ Musa beeri, han foo a fatta ka koy nga armey do, a dii waazibi goyey kaŋ ra i goo. A dii Misira aru foo kaŋ ga Ebere aru kar, nga armey affoo no. 
EXO.2.12	A na jine nda banda guna, a dii kaŋ boro sii no, a na Misira aroo kar kʼa wii kʼa tugu labutaasoo ra. 
EXO.2.13	Subaa ra, a fatta koyne, nga ne, a dii Ebere boro hinka kaŋ ga yenje. A nee boraa kaŋ tooɲe se: «Macin se nʼga ni ceroo kar?» 
EXO.2.14	A nee: «May ka ni tee ir boŋkoynoo nda ir alkaaloo? Ni mma baa mʼay wii sanda takaa kaŋ nda bi nʼna Misira aroo wii?» Musa hunbur, a nee nga boŋ se: «Hayaa bayrandi.» 
EXO.2.15	Waatoo kaŋ Firawuuna maa šennoo, a ceeci ka Musa wii. Amma Musa zuru ka hun Firawuuna ra ka koy goro Majaŋ gandaa ra. A goro day foo jere. 
EXO.2.16	Majaŋ gandaa 
EXO.2.17	Amma kurkawyaŋ kaa kʼi gaaray, de Musa tun ka faasa i se ka ngi almaney noo hari i ma haŋ. 
EXO.2.18	Waatoo kaŋ i yee ngi baaba Rehuwel
EXO.2.19	I nee: «Misira aru foo kʼir kaa kurkey kabey ra, ba hari nga kʼa gur ir se ka almaney haŋandi.» 
EXO.2.20	A nee nga ize woyey se: «Man aroo goo? Macin se war nʼa naŋ? Wʼa cee, a ma kaa ka ŋaa!»
EXO.2.21	Musa yadda ka goro aroo do, a na Musa noo nga ize woyoo kaŋ maaɲoo ti Sefora. 
EXO.2.22	A na izʼaru foo daŋ aduɲɲa ra, Musa na maaɲoo daŋ Geršom (maanaa «ka koy goro no din»), a nee: «Ya nka koy goro labu waani ra.»
EXO.2.23	Waati kukoo woo ra Misira kokoyoo buu. Izirayel izey hottu, i kaati, de ngi goyoo hottaa kaatiroo ka faaba ceeci žigi ka too Irkoy do. 
EXO.2.24	Irkoy maa ngi hẽenoo, a hongu nga 
EXO.2.25	Irkoy na Izirayel izey guna, a dii ngi takaa.
EXO.3.1	Musa ga nga nzuraa Žetro kaŋ ti Majaŋ gandaa 
EXO.3.2	Abadantaa almalaykaa bangay a se nuune deene ra, saabayɲaa game. A ga saabayɲaŋoo guna, nga ne, a ga dii, amma nuunaa si saabayɲaŋoo ŋaa. 
EXO.3.3	Musa nee: «Ay ga kuubi ka koy bangayyan beeroo woo guna, macin se saabayɲaŋoo si ton.» 
EXO.3.4	Abadantaa dii kaŋ a goo ma kuubi ka koy guna, Irkoy goo saabayɲaŋoo gamoo ra, a nʼa cee ka nee: «Musa! Musa!» A nee: «Agay ne.» 
EXO.3.5	Irkoy nee: «Masi man kate ne, ni taamey kaa ni cewey ra, zama nongoo kaŋ ra nʼgoo ma kay manʼti kala labu henanante.» 
EXO.3.6	A nee koyne: «Ay manʼti kala ni baaba Koyoo, Ibirahima Koyoo, Isiyaka Koyoo, Yakuba Koyoo.» Musa na nga ndumoo daabu, zama a ga hunbur nga ma Irkoy guna.
EXO.3.7	Abadantaa yee ka nee: «Ay dii, ay dii ay jamaa torraa Misira gandaa ra, ngi kaatiroo kaŋ i gʼa tee ngi waazibi goyey juwalkey maaganda se, ay maarʼa, ay ga bay kaŋ i goo hottay ra. 
EXO.3.8	Ay zunbu ka kaa kʼi kaa Misira borey hinoo cire kʼi žigandi ka koy ganda henna hayante ra kaŋ ra waa nda yuu ga tee hari, Kanaŋ borey gorodogoo, nda Heti borey gorodogoo, nda Amor borey gorodogoo, nda Ferezi borey gorodogoo, nda Hewi borey gorodogoo, nda Žebus borey gorodogoo no. 
EXO.3.9	Sohõ nga ne, Izirayel izey kaatiroo too kate hala ay do, ay dii torraa kaŋ Misira borey nʼa daŋ i ga. 
EXO.3.10	Sohõ koy, ay ga ni sanba Firawuuna do, mʼay jamaa Izirayel izey kaataray Misira.»
EXO.3.11	Musa nee Irkoy se: «May ti agay kaŋ ga koy Firawuuna do ka Izirayel izey fattandi Misira?» 
EXO.3.12	Irkoy nee: «Ay goo ni bande, silbaa ne kaŋ ga cebe kaŋ agay ka ni sanba: waati kaŋ nʼna jamaa fattandi Misira, war ga Irkoy gana tondi hondoo woo boŋ.» 
EXO.3.13	Musa nee Irkoy se: «Aywa, nda ay koy Izirayel izey do ka nee i se: ‹War baabey Koyoo kʼay sanba war do.› Nda i nee ya ne: ‹Macin ti maaɲoo?›, macin no ay gʼa har i se?»
EXO.3.14	Irkoy nee Musa se: «Agay ti a ga bara.» A nee a se: «Nee Izirayel izey se: ‹“A ga bara” kʼay sanba war do.›» 
EXO.3.15	Irkoy yee ka nee Musa se: «Nee Izirayel izey se: ‹Abadantaa, war baabey Koyoo, Ibirahima Koyoo, Isiyaka Koyoo, Yakuba Koyoo kʼay sanba war do. Woo ti ay maaɲoo hala abada. Woo ti ay maaɲoo kaŋ ga ciyandi zaman ka kaa zaman.› 
EXO.3.16	Koy ma Izirayel boro beerey marga, ma nee i se: ‹Abadantaa, war baabey Koyoo, Ibirahima Koyoo, Isiyaka Koyoo, Yakuba Koyoo bangay ya ne, a nee: “Ay dii war, ay ga haya bay kaŋ goo war ga Misira.”› 
EXO.3.17	Ay nee: ‹Ay ga torraa zaa war ga kaŋ Misira borey nʼa daŋ war ga ka war ka koy Kanaŋ borey gandaa ra, nda Heti borey gandaa ra, nda Amor borey gandaa ra, nda Ferezi borey gandaa ra, nda Hewi borey gandaa ra, nda Žebus borey gandaa ra, ganda kaŋ ra waa nda yuu ga tee hari.› 
EXO.3.18	I ga haŋajer ni jindoo se, ma huru, ni nda Izirayel boro beerey Misira kokoyoo do, war ma nee a se: ‹Abadantaa, Eberewey Koyoo bangay ir se, sohõ ir gʼa wiri ni ga, mʼir naŋ ir ma jirbi hinza diray tee ka koy saajoo ra ka sargari kaa Abadantaa, ir Koyoo maaɲoo ga.› 
EXO.3.19	Amma ay ga bay kaŋ Firawuuna, Misira kokoyoo si war naŋ war ma koy nda manʼti a nka waazibi a ga. 
EXO.3.20	Ay gʼay kaboo šerre ka Misira kar nda kayfey kul kaŋ ay gʼi tee i game. Woo banda ga, a ga war naŋ war ma koy. 
EXO.3.21	Ay ga jamaa woo noo alhormo Misira borey do. Waati kaŋ war ga koy, war si koy kabe koonu. 
EXO.3.22	Woy foo kul ma nga taalammaa nda nga gorokasinaa wiri nzorfu jinay, nda wura jinay, nda bankaaray, war mʼi daŋ war izʼarey nda war ize woyey ga, war ma Misira borey kabey koonandi.»
EXO.4.1	Musa zaabi ka nee: «Nga ne, i si naanay agay, i si haŋajer ay jindoo se, i ga nee: ‹Abadantaa mana bangay ma ne.›» 
EXO.4.2	Abadantaa nee a se: «Macin bara ni kaboo ra?» A nee: «Gobu.» 
EXO.4.3	Abadantaa nee: «A warra ganda». A nʼa warra ganda, a tee gondi, Musa zuru a jine. 
EXO.4.4	Abadantaa nee Musa se koyne: «Ni kaboo šerre kʼa dii nda nsunfaa.» A na nga kaboo šerre kʼa dii, a bere ka tee gobu kaboo ra.
EXO.4.5	Abadantaa nee: «Woo ga kate i ma naanay kaŋ ngi baabey Koyoo, Ibirahima Koyoo, Isiyaka Koyoo, Yakuba Koyoo bangay ma ne.» 
EXO.4.6	Abadantaa nee a se koyne: «Ni kaboo fur ni gandey ga.» A nʼa fur a ga, waatoo kaŋ a nʼa kaataray, nga ne, a 
EXO.4.7	A nee koyne: «Ni kaboo yeeti ni gandey ga.» A nʼa yeeti gandey ga, a nʼa kaataray, nga ne, kaboo yee nga taka žeenaa ga. 
EXO.4.8	Abadantaa nee: «Nda a tee i mana naanay ni ka yadda tammaasa jinaa ga, i ga naanay ihinkantoo maaganda se. 
EXO.4.9	Nda a tee tammaasa hinkaa woo kul ga i mana naanay, i mana haŋajer ni jindoo se, ma isaa haroo zaa mʼa doori laboo ra, haroo kaŋ nʼnʼa zaa isaa ra ga bere ka tee kuri laboo ra.»
EXO.4.10	Musa nee Abadantaa se: «He ay Koyoo, ay manʼti boro kaŋ ga šenni ga faala, manʼti bi, manʼti biifoo, manʼti za nʼsintin ka šelaŋ ni tamoo se, zama ay miɲoo ga tiŋ, ay deenoo ga tiŋ.» 
EXO.4.11	Abadantaa nee a se: «May ka adamize noo mee? May ka benbaw wala lutu, boro kaŋ ga dii wala danaw tee? Manʼti agay no Abadantaa? 
EXO.4.12	Sohõ koy, agay, ay goo ni miɲoo bande, ay ga hayaa cawandi ma ne kaŋ nʼga hima kʼa har.» 
EXO.4.13	Musa nee: «He ay Koyoo, ay gʼa wiri ni ga, boro tana sanba kaŋ nʼbaa.»
EXO.4.14	Abadantaa futu Musa ga, a nee: «Ni armaa Haruna, 
EXO.4.15	Nʼga šelaŋ a se, ma šenney daŋ miɲoo ra. Agay, ay goo ni miɲoo nda nga miɲoo bande. Ay ga hayaa cawandi war se kaŋ war ga hima kʼa tee. 
EXO.4.16	A ga šelaŋ jamaa se ni dogoo ra, nga, a ga tee ni miɲoo, ni, nʼga tee a se irkoy. 
EXO.4.17	Ma goboo woo dii ni kaboo ra, nga nda nʼga tammaasa kayfantey tee.»
EXO.4.18	Musa yee nga nzuraa Žetro do ka nee a se: «Suuri naŋ ya koy, ya yee agʼarmey do Misira gandaa ra hala ya dii wala i ga huna.» Žetro nee Musa se: «Ma koy nda baani.» 
EXO.4.19	Abadantaa nee Musa se Majaŋ gandaa ra: «Koy, ma yee Misira, zama arey kul buu kaŋ baa ngi ma ni hundoo kaa.» 
EXO.4.20	Musa na nga wandoo nda nga izʼarey zaa, a nʼi žigandi farkayaŋ boŋ, a yee Misira gandaa ra. Musa na Irkoy goboo dii nga kaboo ra.
EXO.4.21	Abadantaa nee Musa se koyne: «Waatoo kaŋ nʼna fondaa zaa ka willi Misira, gaabandi kayfey kul kaŋ ay nʼi daŋ ni kaboo ra, mʼi tee Firawuuna jine. Agay, ay ga binoo šendandi, a si jamaa naŋ i ma koy. 
EXO.4.22	Nee Firawuuna se: ‹Hayaa ne kaŋ Abadantaa nʼa har: “Izirayel manʼti kala ay izʼaroo, ay ize jinaa. 
EXO.4.23	Ay nee ma ne: ‘Ay izʼaroo naŋ hala a ma koy alhaadimay ya ne. Nda ni wanji kʼa naŋ a ma koy, nga ne, ay ga ni izʼaroo wii, ni ize jinaa.’”›»
EXO.4.24	Fondaa ra, nongoo kaŋ ra i na cijinoo tee, Abadantaa kaa Musa ga, a ceeci nga mʼa wii. 
EXO.4.25	No din no Sefora na tondi mee kaana foo zaa ka nga izʼaroo daŋbangu, ka kuuru futaa ka tuku Musa cewey ga. A nee: «Nda cimi, ni manʼti kala ya ne kuri kurɲe.» 
EXO.4.26	Abadantaa nʼa naŋ. A mana nee a se «kuri kurɲe» kala daŋbanguyanoo maaganda se.
EXO.4.27	Abadantaa nee Haruna se: «Koy Musa kubay saajoo ra.» A koy, a na Musa kubay Irkoy tondi hondoo do, a nʼa naagu nga gandey ra. 
EXO.4.28	Musa na Abadantaa šenney kul har Haruna se kaŋ a na nga sanba nga mʼi har nda tammaasawey kul kaŋ a nʼi noo nga se nga mʼi tee.
EXO.4.29	Musa nda Haruna koy, i na Izirayel izey boro beerey kul marga. 
EXO.4.30	Haruna na šenney kul har kaŋ Abadantaa nʼi har Musa se, a na tammaasawey tee jamaa jine. 
EXO.4.31	Jamaa naanay. Waatoo kaŋ i maa kaŋ Abadantaa ɲeli Izirayel izey ga, a dii ngi torraa, i gunguma ka sujudu.
EXO.5.1	Hayey wey banda ga, Musa nda Haruna huru Firawuuna do, i nee a se: «Hayaa ne kaŋ Abadantaa, Izirayel Koyoo nʼa har: ‹Ay jamaa naŋ i ma koy, hala i ma jingar tee ay maaɲoo ga saajoo ra.›» 
EXO.5.2	Firawuuna nee: «Abadantaa ti may kaŋ se ay ga haŋajer ka yadda ka Izirayel naŋ a ma koy? Ay si Abadantaa bay, ay si Izirayel naŋ a ma koy mo.» 
EXO.5.3	Musa nda Haruna nee: «Eberewey Koyoo bangay ir se, ir gʼa wiri ni ga, mʼir naŋ ir ma jirbi hinza diray tee ka koy saajoo ra ka sargari kaa Abadantaa, ir Koyoo maaɲoo ga, hala a masi koy wirci laala kaŋ ga bere kʼir kar wala a ma takuba kʼir kar.» 
EXO.5.4	Misira kokoyoo nee i se: «Musa nda Haruna, cin se war ga baa war ma jamaa kaa nga goyoo ra? Wa koy war waazibi goyey ra.» 
EXO.5.5	Firawuuna nee koyne: «Sohõ kaŋ gandaa jamaa boobo, nga no war ga nee i ma ngi waazibi goyey naŋ.»
EXO.5.6	Hanoo din hunday, Firawuuna šendandi waazibi goyey juwalkey nda jamaa hantumkey ga ka nee: 
EXO.5.7	«War masi yee ka jamaa noo subu i ma feraw kar sanda takaa kaŋ war cindi kʼa tee, ngi hunday ma koy subu kuuna ngi boŋ se! 
EXO.5.8	Wa daŋ kaŋ i ma feraw kar sanda hinnaa kaŋ i cindi kʼa tee. War masi haya kul kaa hinnaa ra! Zama fuyyanteyaŋ no, woo se i ga kaati ka nee: ‹Ir ma koy, ir ma sargari kaa ir Koyoo se!› 
EXO.5.9	Goyoo woo ma tee arey se jeraw, i masi duu ngi boŋ, i masi haŋajer taari šenney se.»
EXO.5.10	Jamaa waazibi goyey juwalkey nda nga hantumkey fatta ka šelaŋ jamaa se ka nee: «Firawuuna nee: ‹Ay si war noo subu koyne, 
EXO.5.11	wa koy war hunday, war ma subu ceeci nongu kaŋ ra war ga duu. Haya kul si hun war goyoo ra.›»
EXO.5.12	Jamaa say Misira gandaa kul ra ka subu hamni kuuna. 
EXO.5.13	Waazibi goyey juwalkey gʼi šiita ka nee: «Wa war goyoo tee ka timme, woo kaŋ kayandi zaari kul war mʼa tee, wa tee sanda waatoo kaŋ subu goo no takaa.» 
EXO.5.14	I na Izirayel izey hantumkey kar kaŋ Firawuuna waazibi goyey juwalkey nʼi daŋ jamaa jine. I nee hantumkey se: «Cin se war mana war goyoo timmandi ka feraw kar bi nda hõ sanda cee jinaa takaa?»
EXO.5.15	Izirayel izey hantumkey huru Firawuuna do ka hẽe a ga ka nee a se: «Macin se nʼga woo daŋ ni tamey ga? 
EXO.5.16	I si ni tamey noo subu koyne, de i ga nee i se: ‹Wa feraw kar!› Nga ne, i ga ni tamey kar. Ni jamaa tooɲe.» 
EXO.5.17	A nee: «War manʼti kala fuyyanteyaŋ, fuyyanteyaŋ! Woo se war ga nee: ‹Ir ma koy sargari kaa Abadantaa maaɲoo ga.› 
EXO.5.18	Sohõ wa koy goy, i si war noo subu, amma war ga feraw hinna follokaa kar.»
EXO.5.19	Izirayel izey hantumkey dii kaŋ ngi takaa laala, zama i nee: «War masi kumandi ferawey hinnaa ra kaŋ war ga hima kʼa kar zaari foo kul.» 
EXO.5.20	Waatoo kaŋ i fatta Firawuuna do, i koy Musa nda Haruna kubay kaŋ gʼi batu. 
EXO.5.21	I nee i se: «Abadantaa ma war guna, a ma war ciiti. Zama war nʼir gaakurey hottandi Firawuuna nda nga tamey do. War nkʼi noo takuba i mʼir wii.»
EXO.5.22	Musa yee Abadantaa do, a nee: «Ay Koyoo, macin se nʼna jamaa woo torro? Macin se nʼnʼay sanba? 
EXO.5.23	Za ay huru Firawuuna do ka šelaŋ a se ni maaɲoo ga, a na jamaa torro, de mana ni jamaa hallasi.»
EXO.6.1	Abadantaa nee Musa se: «Sohõ nʼga kaa ka dii hayaa kaŋ ay gʼa tee Firawuuna se, kabe gaabante gʼa gaabi a ma Izirayel izey naŋ i ma koy, kabe gaabante gʼa gaabi a mʼi gaaray kʼi fattandi nga gandaa ra.»
EXO.6.2	Irkoy šelaŋ Musa se, a nee a se: «Agay ti Abadantaa. 
EXO.6.3	Ay bangay sanda Irkoy, Hini-kul-koyoo Ibirahima, nda Isiyaka, nda Yakuba se, amma ya nʼay boŋ bayrandi i se sanda Abadantaa. 
EXO.6.4	Ay na agay 
EXO.6.5	Ay maa mo Izirayel izey kaŋ Misira borey nʼi tee tam hẽenoo. Ay hongu agay amaanaa. 
EXO.6.6	Woo maaganda se nee Izirayel izey se: ‹Agay ti Abadantaa, ay ga Misira waazibi goyey zaa war boŋ. Ay ga war kaa ngi tamtaraa ra. Ay ga war feeri nda ay hinoo nda ciiti beeriyaŋ. 
EXO.6.7	Ay ga war dii ay jamaa, ay ga tee war Koyoo. War ga kaa ka bay kaŋ agay ti Abadantaa, war Koyoo kaŋ ga war feeri ka Misira waazibi goyey zaa war boŋ. 
EXO.6.8	Ay ga war daŋ gandaa ra kaŋ ay nʼay kaboo jer ka žee kʼa noo Ibirahima, nda Isiyaka, nda Yakuba se, ay gʼa tee war mayray. Agay ti Abadantaa.›» 
EXO.6.9	Musa na taka follokaa ka šelaŋ Izirayel izey se, amma i mana haŋajer a se takaa kaŋ nda biney hun nda goy šendaa maaganda se.
EXO.6.10	Abadantaa šelaŋ Musa se ka nee: 
EXO.6.11	«Huru, ma šelaŋ Firawuuna, Misira kokoyoo se hala a ma Izirayel izey naŋ i ma fatta nga gandaa ra.» 
EXO.6.12	Musa šelaŋ Abadantaa jine ka nee: «Nga ne, Izirayel izey mana haŋajer ya ne, taka foo nda Firawuuna ga haŋajer ya ne? Šenni si faala ay ga.» 
EXO.6.13	Abadantaa šelaŋ Musa nda Haruna se, a nʼi noo yaamaryaŋ Izirayel izey nda Firawuuna, Misira kokoyoo se, hala a ma Izirayel izey naŋ i ma fatta Misira gandaa ra.
EXO.6.14	Izirayel borey hugu boŋey maayaŋ ne:
EXO.6.14	Rubeŋ ti Izirayel ize jinaa, nga izʼarey maaɲey ti: Hanok, nda Palu, nda Hesroŋ, nda Karmi. Wey ti Rubeŋ hayroo kaagey.
EXO.6.15	Simewoŋ izʼarey ti: Yemuwel, nda Yamin, nda Ohad, nda Yakin, nda Sohar, nda Sawul kaŋ ti Kanaŋ gandaa woyoo izʼaroo. Wey ti Simewoŋ hayroo kaagey.
EXO.6.16	Lewi izʼarey maaɲey, alwadda ka kaa alwadda ti: Geršoŋ, nda Kehat, nda Merari. Lewi duu jiiri zangu nda waranza cindi iyye (137) aloomur. 
EXO.6.17	Geršoŋ izʼarey ti: Libni nda Šimeyi, ka sawa nda ngi hayroo kaagey. 
EXO.6.18	Kehat izʼarey ti: Amram, nda Yisehar, nda Hebroŋ, nda Uziyel. Kehat duu jiiri zangu nda waranza cindi hinza (133) aloomur. 
EXO.6.19	Merari izʼarey ti: Mahili nda Muši. Wey ti Lewi hayroo kaagey, alwadda ka kaa alwadda.
EXO.6.20	Amram hiija nga hawaa Žokebed, a duu a se Haruna nda Musa. Amram duu jiiri zangu nda waranza cindi iyye (137) aloomur.
EXO.6.21	Izahar izʼarey ti: Kora, nda Nefeg, nda Zikri. 
EXO.6.22	Uziyel izʼarey ti: Mišel, nda Elisafaŋ, nda Sitri.
EXO.6.23	Haruna hiija Elišeba, Aminadab ize woyoo, Nahišoŋ woymaa no. A duu a se Nadab, nda Abihu, nda Eleyazar, nda Itamar.
EXO.6.24	Kora izʼarey ti: Asir, nda Elkana, nda Abiyasaf. Wey ti Kora hayroo kaagey.
EXO.6.25	Eleyazar, Haruna izʼaroo hiija Putiyel ize woy foo. A duu a se Pinehas. Wey ti Lewi hugey borey hugu boŋey ka sawa nda ngi hayroo kaagey.
EXO.6.26	Haruna follokaa nda Musa follokaa se Abadantaa šelaŋ ka nee: «Wa Izirayel izey fattandi Misira gandaa ra hugu nda hugu.» 
EXO.6.27	Musa nda Haruna ti borey kaŋ šelaŋ Firawuuna, Misira kokoyoo se, hala i ma Izirayel izey fattandi Misira.
EXO.6.28	Hanoo kaŋ Abadantaa šelaŋ Musa se Misira gandaa ra, 
EXO.6.29	Abadantaa nee Musa se: «Agay ti Abadantaa, hayey kul kaŋ ay nʼi har ma ne har Firawuuna, Misira kokoyoo se.» 
EXO.6.30	Musa nee Abadantaa se: «Nga ne, šenni si faala ay ga, taka foo nda Firawuuna ga haŋajer ya ne?»
EXO.7.1	Abadantaa nee Musa se: «Guna, ay na ni tee irkoy Firawuuna se, Haruna ni armaa ga tee ni annaboo. 
EXO.7.2	Ni no ma hayey kul har kaŋ nda ay ga ni yaamar, ni armaa Haruna ga šelaŋ Firawuuna se hala a ma Izirayel izey naŋ i ma koy ka fatta nga gandaa ra. 
EXO.7.3	Agay, ay ga Firawuuna binoo šendandi, ay gʼay tammaasawey nda ay kayfey boobandi Misira gandaa ra. 
EXO.7.4	Firawuuna si haŋajer war se, ay gʼay kaboo šerre Misira ga, ay gʼay wongu-izey, ay jamaa, Izirayel izey fattandi Misira gandaa ra nda ciiti beeriyaŋ. 
EXO.7.5	Misira borey ga kaa ka bay kaŋ agay ti Abadantaa waati kaŋ ay nʼay hinoo cebe Misira ga, de ay na Izirayel izey fattandi i game.» 
EXO.7.6	Musa nda Haruna na takaa tee kaŋ nda Abadantaa nʼi yaamar, i na takaa din da tee. 
EXO.7.7	Musa sii nda kala jiiri woyyaaha (80), Haruna goo nda jiiri woyyaaha cindi hinza (83) waatoo kaŋ i ga šelaŋ Firawuuna se.
EXO.7.8	Abadantaa nee Musa nda Haruna se: 
EXO.7.9	«Nda Firawuuna šelaŋ war se ka nee: ‹Wa kayfi tee ir ma dii›, ma nee Haruna se: ‹Ni goboo zaa mʼa warra Firawuuna jine.› Goboo ga bere ka tee gandakarfu.» 
EXO.7.10	Musa nda Haruna huru Firawuuna do, i na takaa din da tee, takaa kaŋ nda Abadantaa nʼi yaamar. Haruna na nga goboo warra Firawuuna nda nga tamey jine, goboo bere ka tee gandakarfu. 
EXO.7.11	Firawuuna mo na nga bayraykoyney nda kottekoyney cee, de ngi mo, Misira gandaa gunandikey na ngi kottawey ka takaa din da tee. 
EXO.7.12	Affoo kul na nga goboo warra, i bere ka tee gandakarfu. Haruna goboo na ngi gobey gon. 
EXO.7.13	Amma Firawuuna binoo šendi, a mana haŋajer i se sanda takaa kaŋ nda Abadantaa nʼa har.
EXO.7.14	Abadantaa nee Musa se: «Firawuuna binoo šendi, a wanji ka jamaa naŋ i ma koy. 
EXO.7.15	Koy suba subbaahi Firawuuna do, nga ne, a ga fatta ka koy haroo ga, mʼa kubay isaa miɲoo ga, ma goboo dii ni kaboo ra kaŋ bere ka tee gondi. 
EXO.7.16	Ma nee a se: ‹Abadantaa, Eberewey Koyoo kʼay sanba ni do, a nee: “Ay jamaa naŋ i ma koy hala i mʼay gana saajoo ra.” Nga ne, hala sohõ mana haŋajer. 
EXO.7.17	Hayaa ne kaŋ Abadantaa nʼa har: “Woo ra nʼga kaa ka bay kaŋ agay ti Abadantaa: nga ne, ay ga isaa haroo kar nda goboo kaŋ goo ay kaboo ra, de haroo ga bere ka tee kuri. 
EXO.7.18	Hamiisawey kaŋ goo isaa ra ga buu, de isaa ga funbu. Misira borey si yee ka hin ka isaa haroo haŋ.”›» 
EXO.7.19	Abadantaa nee Musa se: «Nee Haruna se: ‹Ni goboo zaa kʼa šerre Misira harey ga, isawey ga, nda isa kabey ga, nda hari kaydogey ga, nda hari margadogey ga. I ga bere ka tee kuri, Misira gandaa kul ga tee kuri, ba haroo kaŋ goo bundu tuwey nda tondi tuwey ra ga bere ka tee kuri.›»
EXO.7.20	Musa nda Haruna na takaa din da tee, takaa kaŋ nda Abadantaa nʼa yaamar. A na nga goboo jer ka isaa harey kar, Firawuuna jine nda nga tamey jine. Isa harey kul bere ka tee kuri. 
EXO.7.21	Hamiisa kaŋ goo isaa ra buu. Isaa funbu, Misira borey si hin ka isaa haroo haŋ. Misira gandaa kul tee kuri.
EXO.7.22	Amma Misira kottekoyney na ngi kottawey ka taka follokaa tee. Firawuuna binoo šendi, a mana haŋajer i se, sanda takaa kaŋ nda Abadantaa nʼa har. 
EXO.7.23	Firawuuna na banda bere ka huru nga hugoo ra, a mana tee a se baffoo. 
EXO.7.24	Misira borey kul koy fanša isaa miɲey bande hala ngi ma duu hari ka haŋ, zama i si hin ka isaa haroo haŋ.
EXO.7.25	Abadantaa isaa karyanoo banda ga, jirbi iyyaa timme.
EXO.7.26	Abadantaa nee Musa se: «Huru Firawuuna do, nee a se: ‹Hayaa ne kaŋ Abadantaa nʼa har: “Ay jamaa naŋ i ma koy hala i mʼay gana. 
EXO.7.27	Nda ni wanji kʼi naŋ i ma koy, nga ne, agay, ay ga ni gandaa kul kar nda nbala. 
EXO.7.28	Isaa ga too nda nbala, i ga žigi ka huru ni windoo ra, nda ni hugoo kaŋ ra nʼga kani, ni daaroo boŋ, nda ni tamey hugey ra, nda ni jamaa kul game. I ga huru ni alforoney nda ni laajin diibidogey ra. 
EXO.7.29	Nbalawey ga žigi ka koy ni, nda ni jamaa, nda ni tamey ga.”›»
EXO.8.1	Abadantaa nee Musa se: «Nee Haruna se: ‹Ni kaboo nda ni goboo kaŋ goo a ra šerre isawey, nda isaa kabey, nda hari kaydogey ga, de ma nbalawey žigandi Misira gandaa ga.›» 
EXO.8.2	Haruna na nga kaboo šerre Misira harey ga, nbalawey žigi ka koy ka Misira gandaa daabu. 
EXO.8.3	Kottekoyney na ngi kottawey ka taka follokaa tee, i na nbalawey žigandi Misira gandaa ga. 
EXO.8.4	Firawuuna na Musa nda Haruna cee, a nee: «Wa Abadantaa ŋaaray a ma nbalawey moorandi agay nda ay jamaa ga, de ay ga jamaa naŋ i ma koy, i ma sargari kaa Abadantaa maaɲoo ga.» 
EXO.8.5	Musa nee Firawuuna se: «Ay ga beeray daŋ ni ga ka ni noo ma waatoo har kaŋ ra nʼga baa ya Irkoy ŋaaray ni, nda ni tamey, nda ni jamaa se, hala nbalawey ma mooru ni, nda ni hugey, taka kaŋ ra i ma cindi isaa hinne ra.» 
EXO.8.6	A nee: «Suba.» Musa nee: «Woo kaŋ nʼnʼa har ga tee hala ma bay kaŋ Abadantaa, ir Koyoo cine sii. 
EXO.8.7	Nbalawey ga mooru ni, nda ni hugey, nda ni tamey, nda ni jamaa ga, i si cindi kala isaa hinne ra.»
EXO.8.8	Musa nda Haruna fatta Firawuuna do. Musa kaati ka Abadantaa ŋaaray nbalawey kaŋ a kate ey Firawuuna ga maaganda se. 
EXO.8.9	Abadantaa na hayaa tee kaŋ Musa nʼa wiri a ga. Nbalawey buu hugey, nda batumawey, nda faarey ra. 
EXO.8.10	I nʼi marga zuku nda zuku, gandaa funbu. 
EXO.8.11	Firawuuna dii kaŋ takaa hanse, a na nga binoo šendandi, a mana haŋajer i se sanda takaa kaŋ nda Abadantaa nʼa har.
EXO.8.12	Abadantaa nee Musa se: «Šelaŋ Haruna se ka nee: ‹Ni goboo šerre, ma laboo kar, a ga bere ka tee ndeŋ Misira gandaa kul ra.›» 
EXO.8.13	I na takaa din da tee. Haruna na nga kaboo kaŋ ra nga goboo goo šerre, a na laboo kar, a tee ndeŋ adamizey nda adabbawey ga. Laboo kusaa kul bere ka tee ndeŋ Misira gandaa kul ra. 
EXO.8.14	Kottekoyney ceeci ka taka follokaa tee nda ngi kottawey, ka ndeŋyaŋ tee, amma i mongu. Ndeŋey goo adamizey nda adabbawey ga. 
EXO.8.15	Kottekoyney nee Firawuuna se: «Irkoy kaboo no.» Amma Firawuuna binoo šendi, a mana haŋajer i se sanda takaa kaŋ nda Abadantaa nʼa har.
EXO.8.16	Abadantaa nee Musa se: «Tun subbaahi biya, ma koy kay Firawuuna jine, nga ne, waati kaŋ a fatta ka koy haroo ga, ma nee a se: ‹Hayaa ne kaŋ Abadantaa nʼa har: “Ay jamaa naŋ i ma koy hala i mʼay gana. 
EXO.8.17	Nda manʼay jamaa naŋ i ma koy, nga ne, ay ga hamniyaŋ kaŋ ga ɲama sanba ni, nda ni tamey, nda ni jamaa, nda ni hugey ga. Misira borey hugey ga too nda hamney, i ga ba laboo too kaŋ ga i goo. 
EXO.8.18	Amma hanoo din, ay ga fayyan daŋ ngi nda Gošeŋ gandaa game kaŋ ra ay jamaa goo, taka kaŋ ra no din hamni kul sii a ra, hala ma bay kaŋ agay, Abadantaa, ay goo gandaa ra. 
EXO.8.19	Ay ga fayyan daŋ ay jamaa nda ni jamaa game kʼay jamaa kaa kabe ra. Suba tammaasaa woo ga teendi.”›»
EXO.8.20	Abadantaa nʼa tee nda takaa din da: hamney kaŋ ga ɲama kur kaa Firawuuna hugoo, nda nga tamey hugey, nda Misira gandaa kul ra. Hamney kaŋ ga ɲama na gandaa hasara. 
EXO.8.21	Firawuuna ciya Musa nda Haruna se, a nee: «Wa koy sargari kaa war Koyoo se gandaa ra.» 
EXO.8.22	Musa nee: «A si hima ir ma woo tee, zama sargaroo kaŋ ir gʼa kaa Abadantaa, ir Koyoo maaɲoo ga manʼti kala almuhal Misira borey se. Nga ne, nda ir ga haya kaa sargari kaŋ ti almuhal Misira borey se, i sʼir warra nda tondi kʼir wii wala? 
EXO.8.23	Jirbi hinza diray no ir gʼa tee ka koy saajoo ra ka sargari kaa Abadantaa, ir Koyoo maaɲoo ga sanda takaa kaŋ nda a gʼa har ir se.» 
EXO.8.24	Firawuuna nee: «Ay ga war naŋ war ma koy sargari kaa Abadantaa, war Koyoo maaɲoo ga saajoo ra. Amma war masi hanse ka mooru, war ma Irkoy ŋaaray ya ne.» 
EXO.8.25	Musa nee: «Za ay fatta ni do, ay ga Abadantaa ŋaaray ma ne, za suba hamney kaŋ ga ɲama ga mooru Firawuuna, nda nga tamey, nda nga jamaa. Amma Firawuuna ma fay nda ka ɲooɲo ka wanji ka jamaa naŋ i ma koy sargari kaa Abadantaa maaɲoo ga.»
EXO.8.26	Musa fatta Firawuuna do, a na Abadantaa ŋaaray. 
EXO.8.27	Abadantaa na hayaa tee kaŋ Musa nʼa wiri a ga. A na hamney kaŋ ga ɲama moorandi Firawuuna nda nga tamey, nda nga jamaa. Ba affoo mana cindi. 
EXO.8.28	Amma Firawuuna na nga binoo šendandi hiino mo, a mana jamaa naŋ i ma koy.
EXO.9.1	Abadantaa nee Musa se: «Huru Firawuuna do, nee a se: ‹Hayaa ne kaŋ Abadantaa, Eberewey Koyoo nʼa har: “Ay jamaa naŋ i ma koy hala i mʼay gana. 
EXO.9.2	Nda ni wanji kʼi naŋ i ma koy, nda nʼgʼi dii hala sohõ, 
EXO.9.3	nga ne, Abadantaa kaboo ga too ni almaney do kaŋ goo saajoo ra, wirci laala beeri kaŋ ga bere ga ni baryey, nda ni farkey, nda ni yoowey, nda ni hawey, nda ni feejey, nda ni hanciney kar. 
EXO.9.4	Abadantaa ga fayyan daŋ Izirayel almaney nda Misira waney game, taka kaŋ ra haya kul kaŋ ti Izirayel izey wane, ba affoo si buu.”›» 
EXO.9.5	Abadantaa na waati kayandi ka nee: «Suba Abadantaa gʼa tee gandaa ra.»
EXO.9.6	Abadantaa nʼa tee suba ra sanda takaa kaŋ nda a nʼa har, Misira almaney kul buu, amma Izirayel izey jawdoo adabba ba affoo mana buu i ra. 
EXO.9.7	Firawuuna daŋ ka alhabar ceeci, a gar kaŋ ba alman foo mana buu Izirayel jawdoo ra. Woo kul, a na bine šenday, a mana jamaa naŋ i ma koy.
EXO.9.8	Abadantaa nee Musa nda Haruna se: «Wa war kabey too nda boosu hinadogoo ra, Musa mʼa warra beenaa here Firawuuna jine. 
EXO.9.9	A ga tee kusaw Misira gandaa kul ra. Misira gandaa kul ra a ga futtayaŋ kaŋ ga dori fattandi adamizey nda almaney ga.»
EXO.9.10	I na hinadogoo boosoo zaa ka kay Firawuuna jine. Musa nʼa warra beenaa here. A tee futtayaŋ kaŋ ga dori fattandi adamizey nda almaney ga. 
EXO.9.11	Kottekoyney mana hin ka kay Musa jine futtawey maaganda, zama futtawey goo kottekoyney nda Misira borey kul ga. 
EXO.9.12	Abadantaa na Firawuuna binoo šendandi, a mana haŋajer i se. A teendi nda takaa kaŋ nda Abadantaa nʼa har Musa se.
EXO.9.13	Abadantaa nee Musa se: «Tun subbaahi biya, ma koy Firawuuna jine, ma nee a se: ‹Hayaa ne kaŋ Abadantaa, Eberewey Koyoo nʼa har: “Ay jamaa naŋ i ma koy hala i mʼay gana. 
EXO.9.14	Hiino ay gʼay albalaawey kul sanba ni, nda ni tamey, nda ni jamaa ga hala ma bay kaŋ ay cine sii laboo kul ga. 
EXO.9.15	Nda a gar ya nkʼay kaboo šerre ka ni kar nda wirci laala kaŋ ga bere, ni nda ni jamaa, nʼga dere laboo ga. 
EXO.9.16	Nda ay na ni naŋ ma bara hala sohõ, addaliloo manʼti kala hala ya ni cebe ay gaaboo, ay maaɲoo ma harandi laboo kul ga. 
EXO.9.17	Nʼnʼay jamaa ganji, ni wanji i ma koy. 
EXO.9.18	Nga ne, suba, dimma woo da cine ga, ay ga gari laalayaŋ doori kaŋ cine mana bay ka tee Misira gandaa ra za a gorandi hala hõ.” 
EXO.9.19	Sohõ, sanba ka daŋ i ma ni almaney nda haya kul kaŋ ti ni wane kaŋ goo saajoo ra lanbandi. Adamize kul nda adabba kul kaŋ goo saajoo ra kaŋ mana kaa hugey, garoo ga kaŋ i boŋ, i ga buu.›»
EXO.9.20	Firawuuna tamey ra, borey kaŋ hunbur Abadantaa šennoo na ngi tamey nda ngi adabbawey lanbandi ka huru hugey ra. 
EXO.9.21	Borey kaŋ mana Abadantaa šennoo daŋ assal na ngi tamey nda ngi adabbawey naŋ saajoo ra.
EXO.9.22	Abadantaa nee Musa se: «Ni kaboo jer beenaa here hala Misira gandaa kul ra gari ma kaŋ adamizey, nda adabbawey, nda suboo kul ga kaŋ goo Misira.» 
EXO.9.23	Musa na nga goboo šerre beenaa here, Abadantaa na jiŋjiŋyaŋ nda gari sanba, nuune zunbu laboo ga. Abadantaa na gari sanba Misira gandaa ra. 
EXO.9.24	Gari doo kaŋ nuune goo a bande kaŋ laalayanoo cine mana bay ka tee Misira gandaa kul ra za a tee ganda. 
EXO.9.25	Misira gandaa kul ra, haya kul kaŋ goo saajoo ra, garoo nʼi kar, za adamize hala adabba. Garoo na faarey subey kul kar, a na faarey tuurey kul kayri. 
EXO.9.26	Gošeŋ gandaa hinne kaŋ ra Izirayel izey goo ra, garoo mana kaŋ a boŋ. 
EXO.9.27	Firawuuna daŋ i ma ciya Musa nda Haruna se, a nee i se: «Hiino ay na zunubu tee, Abadantaa ga cum, agay nda ay jamaa ka tooɲe. 
EXO.9.28	Wa Abadantaa ŋaaray ya ne hala jiŋjiŋyan beerey nda garey ma kay, ay ga war naŋ war ma koy, war si cindi ne koyne.» 
EXO.9.29	Musa nee a se: «Waati kaŋ ay fatta koyraa ra, ay gʼay kabey jer Abadantaa here, jiŋjiŋyaney ga ben, garey si yee ka kaŋ hala ma bay kaŋ laboo manʼti kala Abadantaa wane. 
EXO.9.30	Amma ay ga bay kaŋ ni nda ni tamey, war si hunbur Abadantaa, ir Koyoo hala sohõ.» 
EXO.9.31	 nda 
EXO.9.32	Amma alkamaa nda taasu dumi foo kaŋ ga hima nda alkama mana hasara, zama i mana zay jina.
EXO.9.33	Musa fatta Firawuuna do, a fatta koyraa ra, a na nga kabey jer Abadantaa here, jiŋjiŋyaney nda garey kay. Ncirɲoo mana yee ka doo laboo ga. 
EXO.9.34	Waatoo kaŋ Firawuuna dii kaŋ ncirɲoo, nda jiŋjiŋyaney, nda garey kay, a na zunubu tee koyne, a na nga binoo šendandi, nga nda nga tamey. 
EXO.9.35	Firawuuna binoo šendi. A mana Izirayel izey naŋ i ma koy. A teendi nda takaa kaŋ nda Abadantaa nee Musa mʼa har.
EXO.10.1	Abadantaa nee Musa se: «Huru Firawuuna do, zama agay ka nga nda nga tamey biney šendandi hala ya duu kʼay tammaasawey wey daŋ i jine, 
EXO.10.2	hala ma duu ka deede ni izey nda ni izey izey se takaa kaŋ nda ay na Misira borey bere-bere nda takaa kaŋ nda ay nʼay tammaasawey daŋ i jine. Nga ra war ga bay kaŋ agay ti Abadantaa.»
EXO.10.3	Musa nda Haruna huru Firawuuna do, i nee a se: «Hayaa ne kaŋ Abadantaa, Eberewey Koyoo nʼa har: ‹Hala waati foo no nʼga ni boŋ yeeti ya ne ganda? Ay jamaa naŋ i ma koy hala i mʼay gana. 
EXO.10.4	Nda ni wanji kʼay jamaa naŋ i ma koy, nga ne, suba ay ga ndooyaŋ sanba ni laamaa ga. 
EXO.10.5	I ga gandaa laboo kul daabu hala nongu kaŋ ra boro si yee ka dii a. Haya kaŋ garoo nʼa naŋ, woo kaŋ cindi war se kaŋ a mana duu a, i gʼa ŋaa. Tuuri kul kaŋ goo ma zay war se saajoo ra, i gʼi ŋaa. 
EXO.10.6	I ga ni hugey too, i ga ni tamey hugey too, i ga Misira borey kul hugey too. Ni baabey nda ni baabey kaagey mana bay ka dii woo cine za hanoo kaŋ i kaa laboo ga hala hõ.›» Musa na nga boŋ kuubi ka fatta Firawuuna do.
EXO.10.7	Firawuuna tamey nee a se: «Hala waati foo no boraa woo gʼir torro ka ben? Arey wey naŋ i ma koy hala i ma Abadantaa, ngi Koyoo gana. Hala sohõ mana bay kaŋ Misira goo ma halaci wala?»
EXO.10.8	I kate Musa nda Haruna Firawuuna do, a nee i se: «Wa koy Abadantaa, war Koyoo gana. May nda may no ma koy?» 
EXO.10.9	Musa nee: «Ir ga koy, ir nda soogey nda boro žeeney, ir ga koy nda ir izʼarey nda ir ize woyey, ir ga koy nda ir alman buuney nda ibeerey, zama jingar ti woo ir se Abadantaa maaɲoo ga.» 
EXO.10.10	Firawuuna nee i se: «Nda ay na war naŋ war ma koy, war nda war zankey, Abadantaa ma bara war bande! War ma bay kaŋ ifutu no war gʼa miile. 
EXO.10.11	A si tee nda takaa woo. Adiši war kaŋ ti arey, wa koy Abadantaa gana, zama woo din no war gʼa ceeci.» Woo ga, i nʼi gaaray ka hun Firawuuna do.
EXO.10.12	Abadantaa nee Musa se: «Ni kaboo šerre Misira gandaa ga ka ciya ndoowey se. I ma zunbu ka koy Misira gandaa ga, i ma gandaa suboo kul ŋaa, woo kul kaŋ garoo nʼa naŋ.» 
EXO.10.13	Musa na nga goboo šerre Misira gandaa ga, Abadantaa na dandi hew tunandi kaŋ na gandaa kul dii zaaroo kul nda cijinoo kul. Subbaahoo ra, dandi hewoo kate ndoowey. 
EXO.10.14	Ndoowey kaa Misira gandaa kul ga, i zunbu laboo kul boŋ nda booboyan. Ngi booboyanoo cine mana bay ka tee hala sohõ, a si tee koyne ngi banda ga. 
EXO.10.15	I na gandaa kul daabu, gandaa tee kubay. I na gandaa suboo nda tuuri-izey kul ŋaa kaŋ garoo nʼi naŋ. Haya firzi kul mana cindi tuurey ga wala faarey subey ga Misira gandaa kul ra.
EXO.10.16	Nda cahãyan Firawuuna na Musa nda Haruna cee ka nee: «Ay na zunubu tee Abadantaa, war Koyoo se, ay duu war ga zunubu. 
EXO.10.17	Ay zunuboo yaafa ya ne hiino koyne. Wa Abadantaa, war Koyoo ŋaaray hala a ma suuri ka buuyanoo woo moorandi ay ga.» 
EXO.10.18	Musa fatta Firawuuna do, a na Abadantaa ŋaaray. 
EXO.10.19	Abadantaa na hewoo bere kʼa tee dangay hew beeri kaŋ na ndoowey zaa kʼi warra Kakaarey teekoo ra. Ba affoo mana cindi Misira laamaa kul ga. 
EXO.10.20	Amma Abadantaa na Firawuuna binoo šendandi, a mana naŋ Izirayel izey ma koy.
EXO.10.21	Abadantaa nee Musa se: «Ni kaboo šerre beenaa here, kubay ma kaa Misira gandaa ga, kubay bibi tik.» 
EXO.10.22	Musa na nga kaboo šerre beenaa here, kubay beeri tee Misira gandaa kul ra jirbi hinza. 
EXO.10.23	Borey si hin ka dii cere. Jirbi hinza boro kul si hun nga dogoo ra. Amma Izirayel izey kul, nongoo kaŋ ra i goro, gaay goo no.
EXO.10.24	Firawuuna na Musa cee ka nee a se: «Wa koy Abadantaa gana. War alman buuna nda ibeerey hinne no ma cindi. War zankey mo ma koy war bande.» 
EXO.10.25	Musa nee: «Nʼgʼir noo sargariyaŋ nda 
EXO.10.26	Ir jawdey ga koy ir bande, ba boŋ foo si cindi. Zama ngi ra ir ga zaa ka Abadantaa, ir Koyoo gana. Ir hunday si bay woo kaŋ ir ga hima kʼa kaa Abadantaa maaɲoo ga nda manʼti ir nka too no din.»
EXO.10.27	Amma Abadantaa na Firawuuna binoo šendandi, a manʼi naŋ i ma koy. 
EXO.10.28	Firawuuna nee a se: «Hun ay jine, hawgay, ay masi yee ka dii ni ay jine, han kul kaŋ ay dii ni ay jine, nʼga buu!» 
EXO.10.29	Musa nee: «Ni kʼa har, nʼsi yee ka dii agay ni jine.»
EXO.11.1	Abadantaa nee Musa se: «Ay ga balaawu foo sanba koyne Firawuuna nda Misira ga. Woo banda ga, a ga war naŋ war ma hun ne. Waati kaŋ a na war naŋ war ma koy ka ben, a ga ba war gaaray kaaray ka hun ne. 
EXO.11.2	Aywa, nee jamaa se kaŋ aru kul ma nga taalammaa wiri nzorfu jinayyaŋ nda wura jinayyaŋ, woy kul ma nga taalammaa wiri nzorfu jinayyaŋ nda wura jinayyaŋ.» 
EXO.11.3	Abadantaa na jamaa noo alhormo Misira borey do. Musa hunday duu beeray beeri Misira gandaa ra Firawuuna tamey nda jamaa do.
EXO.11.4	Musa nee: «Hayaa ne kaŋ Abadantaa nʼa har: ‹Cijinoo gamoo ra ay ga fatta ka koy Misira game. 
EXO.11.5	Gunde jinaa kul ga buu Misira gandaa ra, ka sintin nda Firawuuna kaŋ ga goro kokoytaraa ra gunde jinaa ka koy hala koŋŋa kaŋ goo fufutondoo jine gunde jinaa, nda adabbawey gunde jinawey kul. 
EXO.11.6	Kaati beeri ga tee Misira gandaa kul ra kaŋ mana bay ka tee, nga cine si tee koyne. 
EXO.11.7	Amma Izirayel izey kul do, ba hanši si kaati boro wala adabba ga hala war ma bay kaŋ Abadantaa ga fayyan daŋ Misira nda Izirayel game.› 
EXO.11.8	Waatoo din ni tamey kul ga doo kate ay do ka gunguma ya ne ka nee: ‹Fatta, ni nda jamaa kul kaŋ goo ni bande›, woo banda ga, ay ga fatta.» Musa too nda futay, a fatta Firawuuna do.
EXO.11.9	Abadantaa nee Musa se: «Firawuuna si haŋajer war se, hala ay kayfey ma boobo Misira gandaa ra.» 
EXO.11.10	Musa nda Haruna na kayfey wey kul tee Firawuuna jine, amma Abadantaa na Firawuuna binoo šendandi, a mana naŋ Izirayel izey ma fatta nga gandaa ra.
EXO.12.1	Abadantaa šelaŋ Musa nda Haruna se Misira gandaa ra ka nee: 
EXO.12.2	«Handoo woo ga tee war se handey ijinaa. A ma tee war se jiiroo handu jinaa. 
EXO.12.3	Wa šelaŋ Izirayel jamaa kul se ka nee: ‹Handoo woo jirbi woyantoo (10to) ra war hugu foo kul ma alman foo zaa, hugu foo kul alman foo. 
EXO.12.4	Nda hugoo ga hanse ka kacca alman foo se, i mʼa zaa, ngi nda ngi taalammaa kaŋ ga hanse ka man ngi hugoo, ka sawa nda boro hinnaa. Almanoo ma zamnandi ka sawa nda woo kaŋ boro kul gʼa ŋaa. 
EXO.12.5	A ma tee alman kaŋ ga malal sii, aru kaŋ goo nda jiiri foo. War mʼa zaa feeji-izey wala hancin-izey ra. 
EXO.12.6	War mʼa dii hala handoo woo jirbi woy cindi taacantoo (14to) ga. Hanoo din, almaaroo ra Izirayel jamaa margaroo kul mʼa koosu. 
EXO.12.7	Hugey kaŋ ra i gʼa ŋaa, i ma zaa kuroo ra kʼa daŋ hugoo miɲoo caraw hinkaa nda beeneheroo ga. 
EXO.12.8	Cijinoo din i ma hamoo ŋaa. I mʼa kukuray nuune ra kʼa ŋaa nda takulayaŋ kaŋ ra dolobiri sii, i mʼa ŋaa nda subu hottayaŋ. 
EXO.12.9	War masi haya kul ŋaa a ra kaŋ mana nin wala kaŋ hinandi hari ra. War mmʼa kukuray nuune ra, nga nda nga boŋoo, nda kobsey, nda teeley. 
EXO.12.10	Haya kul masi kani a ra hala suba. Nda haya kani a ra hala suba, war mʼa ton nuune ra kʼa tee boosu. 
EXO.12.11	Takaa ne kaŋ nda war gʼa ŋaa: gamahaw ma war centey haw, war taamey ma bara war cewey ra, war gobey ma bara war kabey ra. War mʼa ŋaa nda cahãyan. Woo ti 
EXO.12.12	Cijinoo din ra, ay ga Misira gandaa kul dira. Ay ga gunde jinaa kul wii Misira gandaa ra za adamize hala adabba. Ba Misira koyey kul, ay gʼi ciiti. Agay ti Abadantaa. 
EXO.12.13	Amma kuroo ga tee tammaasa war se hugey ga kaŋ ra war goo. Nda ay dii kuroo, ay ga bisa war ga, de albalaawoo kaŋ ga borey halaci si too war do waati kaŋ ay ga Misira gandaa kar. 
EXO.12.14	Zaaroo din ma tee war se hongandihaya. War mʼa tee jingar Abadantaa maaɲoo ga. A ma tee hantum kaŋ si tun war zamaney se.»
EXO.12.15	«War ma jirbi iyye tee war ga takula ŋaa kaŋ ra dolobiri sii. Za zaari jinaa war ma dolobiri kaa war hugey ra. Zama boro kul kaŋ na haya ŋaa kaŋ ra dolobiri goo zaari jinaa ka koy hala zaari iyyantoo, boraa ga hun Izirayel jamaa ra. 
EXO.12.16	Zaari jinaa war ga margari henanante tee. Jirbi iyyantoo mo war ga margari henanante tee. Zaarey din goy kul si teendi nda manʼti ŋaayan hinayan hala borey kul ma ŋaa.
EXO.12.17	War ma 
EXO.12.18	Handu jinaa, zaari woy cindi taacantoo (14to) cijinoo ra, war ma takula ŋaa kaŋ ra dolobiri sii hala handoo jirbi waranka cindi faantoo (21to) cijinoo ra. 
EXO.12.19	Jirbi iyye dolobiri masi garandi war hugey ra. Zama boro kul kaŋ na haya ŋaa kaŋ ra dolobiri goo, a ma tee yaw wala ganda-ize, boraa ga hun Izirayel jamaa ra. 
EXO.12.20	War masi haya kul ŋaa kaŋ ra dolobiri goo. War gorodogey kul ra war ma takula ŋaa kaŋ ra dolobiri sii.»
EXO.12.21	Musa ciya Izirayel boro beerey kul se, a nee i se: «Wa koy feeji dii ka sawa nda war hugey hinnaa, war ma 
EXO.12.22	War ma 
EXO.12.23	Abadantaa ga bisa gandaa ra ka Misira borey kar. Nda a ga dii kuroo hugoo miɲoo beeneheroo nda caraw hinkaa ga, Abadantaa ga bisa hugoo miɲoo ga, a si naŋ halacikaa ma huru war hugey ra ka kara. 
EXO.12.24	War ma gaabu šennoo woo ga, hantum no ni nda ni hayroo se hala abada. 
EXO.12.25	Waati kaŋ war huru gandaa ra kaŋ Abadantaa gʼa noo war se sanda takaa kaŋ nda a nʼa har, war ma alaadaa woo dii. 
EXO.12.26	Nda war izey na war hãa ka nee: ‹Macin ti alaadaa woo almaganaa war se?› 
EXO.12.27	Wa nee: ‹Borcintaraa jingaroo kaŋ teendi Abadantaa maaɲoo ga sargaroo no, nga kaŋ waatoo kaŋ a ga Misira borey kar, a bisa Izirayel izey hugey ga Misira, a nʼir hugey hallasi.›» Jamaa gunguma ka sujudu. 
EXO.12.28	Izirayel izey koy, i nʼa tee nda takaa kaŋ nda Abadantaa na Musa nda Haruna yaamar, i nʼa tee nda takaa din da.
EXO.12.29	Cijinoo gamoo ra, Abadantaa na Misira gandaa gunde jinawey kul kar kʼi wii, kʼa zaa za Firawuuna kaŋ ga goro kokoytaraa ra gunde jinaa hala kasa-izoo kaŋ goo kasaa ra gunde jinaa, nda adabba kul gunde jinaa. 
EXO.12.30	Firawuuna tun cijinoo ra, nga, nda nga tamey, nda Misira borey kul. Kaati beeri tee Misira ra, zama hugu sii no kaŋ ra bukaw sii. 
EXO.12.31	Cijinoo din ra, Firawuuna na Musa nda Haruna cee ka nee: «Wa tun, wa fatta ka hun ay jamaa game, war nda Izirayel izey. Wa koy Abadantaa gana sanda takaa kaŋ nda war nʼa har. 
EXO.12.32	War almaney mo, ibuuney nda ibeerey, wʼi zaa ka koy sanda takaa kaŋ nda war nʼa har. Wa koy, war ma gaara ya ne mo.» 
EXO.12.33	Misira borey na jamaa cahãndi kʼi naŋ i ma fatta gandaa ra, zama i nee: «Nda manʼti woo, ir kul ga buu.» 
EXO.12.34	Jamaa na ngi laajinoo ka koy a mana tun jina, i na ngi jinawey kaŋ ra i ga diiba daŋ ngi zaarawey ra kʼi fur ngi jesey ga.
EXO.12.35	Izirayel izey na hayaa tee kaŋ Musa nʼa har. I na Misira borey wiri nzorfu jinayyaŋ, nda wura jinayyaŋ, nda darbayyaŋ. 
EXO.12.36	Abadantaa na jamaa noo alhormo Misira borey do kaŋ nʼi noo woo kaŋ i nʼa wiri. Takaa woo nda i na Misira borey kabey koonandi.
EXO.12.37	Izirayel izey hun Ramses ka koy Sukot. I ga too aru zenber zangu iddu (600.000) cine kaŋ goo cee ga, zankey sii a ra. 
EXO.12.38	Boro boobo dumi-dumiyaŋ žigi ka koy i bande, nda alman buuna nda ibeeri jawdi beeri. 
EXO.12.39	I na laajinoo kaŋ i nʼa ka hun Misira ton kʼa tee takula kaŋ ra dolobiri sii. A mana tun, zama i nkʼi gaaray ka hun Misira, i mana hin ka batu, i mana hin ka šilfanda mo zaa ngi boŋ se.
EXO.12.40	Waatoo hinnaa kaŋ Izirayel izey nʼa tee Misira manʼti kala jiiri zangu taaci nda waranza (430). 
EXO.12.41	Jiiri zangu taaci nda waranzaa (430) benantaa ga, zaaroo din hunday no Abadantaa jamaa kul fatta Misira gandaa ra. 
EXO.12.42	Cijinoo no kaŋ ra Abadantaa hanna hala nga mʼi fattandi Misira gandaa ra. Cijin no kaŋ kayandi Abadantaa maaɲoo ga. Izirayel izey zamaney kul ga hanna cijinoo din cine.
EXO.12.43	Abadantaa yee ka nee Musa nda Haruna se: «
EXO.12.44	Tam kul, aru kaŋ dayandi nda nooru, nda nʼnʼa daŋbangu, woo banda ga, a ma ŋaa a ra. 
EXO.12.45	Boro kaŋ ga waati tee ni do nda goykaw kaŋ ga banandi masi ŋaa a ra. 
EXO.12.46	Hugey ra a ga ŋandi. Hamoo ra, haya kul masi fatta taray. War masi biri kul kayri a ra. 
EXO.12.47	Izirayel jamaa kul ma jingaroo tee. 
EXO.12.48	Nda taabuši goo war game kaŋ ga baa nga ma Borcintaraa jingaroo tee Abadantaa maaɲoo ga, kala aru kul kaŋ goo boraa do ma hurubangu. Woo ra a ma man ka jingaroo tee, a ga tee ma nee ganda-ize. Amma boro kul kaŋ ti jofolo masi ŋaa a ra. 
EXO.12.49	Ašariya follokaa ga zuru ganda-ize nda taabuši ga.» 
EXO.12.50	Izirayel izey kul nʼa tee nda takaa kaŋ nda Abadantaa na Musa nda Haruna yaamar, i nʼa tee nda takaa din da. 
EXO.12.51	Zaaroo din hunday Abadantaa na Izirayel izey jamaa fattandi Misira gandaa ra hugu nda hugu.
EXO.13.1	Abadantaa šelaŋ Musa se ka nee: 
EXO.13.2	«Gunde jinaa kul yeeti ya ne jere ga. Izirayel izey ra, haya kul kaŋ ti gunde jinaa adamizey nda adabbawey ra, agay wane nda ey.» 
EXO.13.3	Musa nee jamaa se: «Wa hongu zaaroo din kaŋ ra war fatta Misira, tamtaray hugoo ra, Abadantaa na war fattandi no din nda nga kabe gaabantaa. Woo se boro kul masi takula ŋaa kaŋ ra dolobiri goo. 
EXO.13.4	Hõ, Abib handoo
EXO.13.5	Waati kaŋ Abadantaa na ni daŋ Kanaŋ borey, nda Heti borey, nda Amor borey, nda Hewi borey, nda Žebus borey gandaa ra kaŋ a žee ni kaagey se kaŋ nga gʼa noo ma ne, ganda kaŋ ra waa nda yuu ga tee hari ma alaadaa woo tee handoo woo ra. 
EXO.13.6	Jirbi iyye ma takula ŋaa kaŋ ra dolobiri sii, jirbi iyyantoo hane jingar ga teendi Abadantaa maaɲoo ga. 
EXO.13.7	Jirbi iyye takula kaŋ ra dolobiri sii ma ŋandi. Takula kaŋ ra dolobiri goo masi diyandi ni do, dolobiri masi diyandi ni do ni laboo kul ga. 
EXO.13.8	Zaaroo din ma filla ni izoo se ka nee: ‹Ay si woo tee kala hayaa kaŋ Abadantaa nʼa tee ya ne maaganda se waatoo kaŋ ay fatta Misira.› 
EXO.13.9	Jingaroo woo ga tee tammaasa ni kaboo ga, a ga tee hongandihaya ni teɲaa ga, hala Abadantaa 
EXO.13.10	Ma alaadaa woo tee jiiri ka kaa jiiri nga waatoo ra kaŋ kayandi jiiri ka kaa jiiri.
EXO.13.11	Waati kaŋ Abadantaa na ni daŋ Kanaŋ borey gandaa ra sanda takaa kaŋ nda a nʼa žee ni nda ni kaagey se, de a nʼa noo ma ne, 
EXO.13.12	ma haya kul kaŋ ti gunde jinaa noo Abadantaa maaɲoo ga, adabbaa gunde jinaa mo kaŋ nʼduu a, nda aru no, Abadantaa wane nda a. 
EXO.13.13	Amma farka-ize gunde jinaa kul, mʼa barmay nda alman buuna. Nda nʼsi baa mʼa barmay, ma jindebandaa kayri. Adamize izʼaru jinaa mo kul, ma nga hayoo taa. 
EXO.13.14	Nda suba ni izoo na ni hãa ka nee: ‹Macin se woo ga teendi?›, nee a se: ‹Abadantaa nkʼir fattandi Misira nda nga gaabi albarkantaa, tamtaray hugoo ra. 
EXO.13.15	Kaŋ Firawuuna muray ka wanji kʼir naŋ ir ma koy, Abadantaa na gunde jinaa kul wii Misira gandaa ra, za adamize gunde jinaa hala adabba gunde jinaa. Woo maaganda se gunde jinaa aru kul, ay gʼa sarga Abadantaa maaɲoo ga, amma ay izʼaru kul kaŋ ti gunde jinaa, ay ga nga hayoo taa.› 
EXO.13.16	A ga tee ma ne tammaasa ni kaboo ga, a ma tee hongandihaya ni teɲaa ga, zama Abadantaa nʼir fattandi Misira nda nga kabe gaabantaa.»
EXO.13.17	Waatoo kaŋ Firawuuna na jamaa naŋ i ma koy, Irkoy manʼi ka bisa nda Filisti borey gandaa, ba kaŋ se nga ti fondo dunbaa. Zama Irkoy nee: «Jamaa masi koy dii wongoo, i ma nimsi ka yee Misira.» 
EXO.13.18	Irkoy na jamaa ka bere ka koy saajoo fondaa ra kʼi gongu Kakaarey teekoo here. Izirayel izey žigi ka hun Misira gandaa ra cere bande, wongu-ize ka koy wongu-ize. 
EXO.13.19	Musa na Isufi birey zaa nga bande, zama a nkʼa šendandi Izirayel izey ga kʼi žeendi ka nee: «Irkoy ga hongu war, war mʼay birey ka žigi war bande ka hun ne.»
EXO.13.20	I hun Sukot ka koy ngi hukkumey cin Etam, saajoo miɲoo ga. 
EXO.13.21	Abadantaa ga dira jiney ra zaari here duula kuku ra kʼi gongu fondaa ra. Cijin here a ga nuune kuku kʼi noo gaay. Woo ra i ga dira cijin nda zaari. 
EXO.13.22	Zaari here duula kukoo si hun jamaa jine, cijin here nuune kukoo si hun i bande.
EXO.14.1	Abadantaa šelaŋ Musa se ka nee: 
EXO.14.2	«Nee Izirayel izey se i ma yee ka koy goro Pi-Hayrot tenje kaŋ goo Migdol nda teekoo game. War ma war hukkumey gorandi Bal-Sefoŋ tenje kaŋ goo teekoo miɲoo ga. 
EXO.14.3	Firawuuna ga miile kaŋ Izirayel izey ga dere gandaa ra, saajoo daabu i ga. 
EXO.14.4	Ay ga Firawuuna binoo šendandi, a gʼi gaarandi, amma Firawuuna nda wongu-izey kul ga tee haya kaŋ ra ay maaɲoo ga jer. Woo ra Misira borey ga bay kaŋ agay ti Abadantaa.» I na takaa din da tee.
EXO.14.5	I na Misira kokoyoo bayrandi kaŋ jamaa zuru. Firawuuna nda nga tamey na anniya barmay, i nee: «Cin ti woo kaŋ ir nʼa tee? Ir na Izirayel izey naŋ i ma hun ir goyoo ra!» 
EXO.14.6	A na nga wongu torkawey hanse, a na nga jamaa zaa nga bande. 
EXO.14.7	A na torka zangu iddu (600) suubanteyaŋ ka koy nga bande nda Misira torkawey jerey kul, ngi affoo kul sooje jalakoyniyaŋ goo a boŋ. 
EXO.14.8	Abadantaa na Firawuuna, Misira kokoyoo binoo šendandi, a na Izirayel izey gaarandi, ka gar i nka fatta, haya kul manʼi ganji. 
EXO.14.9	Misira borey nʼi gaarandi, baryey kul, nda Firawuuna torkawey, nda nga barikaarukey, nda nga wongu-izey toorʼey nongoo kaŋ ra i goro teekoo miɲoo ga, Pi-Hayrot here, Bal-Sefoŋ tenje.
EXO.14.10	Kaŋ Firawuuna man ey, Izirayel izey na ngi moɲey jer, nga ne, Misira borey goo dumawey ga. Izirayel izey hanse ka hunbur, i kaati ka Abadantaa cee. 
EXO.14.11	I nee Musa se: «Saaray nka sii Misira kaŋ se nʼkate ir saajoo ra ir ma buu? Macin ti woo kaŋ nʼnʼa tee kʼir kaa Misira? 
EXO.14.12	Waatoo kaŋ ir goo Misira, ir mana nee ma ne kaŋ mʼir naŋ, ir yadda ir ma tee tam Misira borey se? Zama ir baa ir ma tee i se tam ka bisa ir ma buu saajoo ra.» 
EXO.14.13	Amma Musa nee jamaa se: «War masi hunbur, wa batu ka dii Abadantaa hallasiroo kaŋ a ga kate a hõ war se! Zama Misira borey kaŋ war ga dii ey hõ, war si yee ka dii ey koyne hala abada. 
EXO.14.14	Abadantaa no ma wongu war dogey ra. War, wa dangay de ka guna.»
EXO.14.15	Abadantaa nee Musa se: «Macin se nʼga kaati kʼay cee? Nee Izirayel izey se i ma fondaa zaa. 
EXO.14.16	Ni, ma ni goboo jer, ma ni kaboo šerre teekoo ga, mʼa fersi, hala Izirayel izey ma bisa teekoo gamoo ra labu kogaa ga. 
EXO.14.17	Nga ne, agay, ay ga Misira borey biney šendandi hala i ma duu ka huru dumawey ga. Woo ra ay ga Firawuuna nda nga wongu-izey kul, nda nga wongu torkawey, nda nga barikaarukey kʼay daržaa cebe. 
EXO.14.18	Waati kaŋ ay na Firawuuna, nda nga torkawey, nda nga barikaarukey kʼay daržaa cebe, waatoo din Misira borey ga bay kaŋ agay ti Abadantaa.»
EXO.14.19	Irkoy almalaykaa kaŋ cindi ka dira Izirayel jamaa jine hun jiney ra ka yee dumawey ga. Duula kukoo kaŋ cindi i jine, yee ngi banda here. 
EXO.14.20	A koy huru Misira borey gorodogoo nda Izirayel gorodogoo game. Misira here duulaa tee kubay, Izirayel here duulaa ga gaay noo cijinoo ra. Boro foo kul mana too ceroo do cijinoo kul.
EXO.14.21	Musa na nga kaboo šerre teekoo ga, Abadantaa na dandi hew beeri foo tunandi cijinoo kul ka teekoo kogandi, haroo fersi. 
EXO.14.22	Izirayel izey koy teekoo gamoo ra labu kogaa ga, haroo tee i se cete, kabe henna nda ilaala here. 
EXO.14.23	Misira borey nʼi gaarandi, i huru dumawey ga, Firawuuna baryey kul, nda nga torkawey, nda nga barikaarukey huru dumawey ga teekoo gamoo ra. 
EXO.14.24	Za moo mana boo, duula kukoo nda nuune kukoo ra Abadantaa na Misira borey wongu-izey guna, a nʼi ɲaami. 
EXO.14.25	A na torkawey cewey kaa ka ngi zuraa šendandi. Misira borey nee: «Ir ma zuru ka mooru Izirayel, zama Abadantaa no ma Misira wongu i se.»
EXO.14.26	Abadantaa nee Musa se: «Ni kaboo šerre teekoo ga, hala haroo ma yee kate Misira borey, nda ngi wongu torkawey, nda ngi barikaarukey ga.» 
EXO.14.27	Musa na nga kaboo šerre teekoo ga. Waatoo kaŋ moo ga baa ka boo, teekoo yee nga doo žeenaa ra. Misira borey zuru teekoo jine, Abadantaa nʼi kaŋandi teekoo gamoo ra. 
EXO.14.28	Haroo yee kate ka torkawey, nda barikaarukey kaŋ goo Firawuuna wongu-izey kul ra kaŋ huru teekoo ra Izirayel izey banda ga, haroo daabu i ga, ba affoo i ra mana cindi. 
EXO.14.29	Amma Izirayel izey bisa teekoo gamoo ra labu kogaa ga, haroo tee i se cete kabe henna nda ilaala here.
EXO.14.30	Hanoo din, Abadantaa na Izirayel hallasi Misira borey kaboo ra. Izirayel dii Misira borey bukawey teekoo miɲoo ga. 
EXO.14.31	Kaŋ Izirayel dii gaaboo kaŋ nda Abadantaa na Misira borey halaci, jamaa hunbur Abadantaa, i naanay Abadantaa nda nga tamoo Musa.
EXO.15.1	Waati follokaa ra Musa nda Izirayel izey na doonoo woo don Abadantaa maaɲoo ga. I nee:
EXO.15.1	«Ay ga don Abadantaa maaɲoo ga,
EXO.15.1	zama a na nga hinoo cebe, baryoo nda kaarukaa,
EXO.15.1	a nʼi warra teekoo ra.
EXO.15.2	Abadantaa ti ay gaaboo, nga ti ay baytoo addaliloo.
EXO.15.2	Nga ti ay hallasiroo. Nga ti ay Koyoo, ay gʼa saabu.
EXO.15.2	Nga ti ay baaba Koyoo, ay gʼa jer.
EXO.15.3	Abadantaa manʼti kala wongaari.
EXO.15.3	Abadantaa ti maaɲoo.
EXO.15.4	A na Firawuuna wongu torkawey nda nga wongu-izey warra haroo ra.
EXO.15.4	Wongu-ize jalakoyni suubantey yoole Kakaarey teekoo ra.
EXO.15.5	Haroo bondawey nʼi daabu,
EXO.15.5	i dere hari guusawey ra ma nee tondiyaŋ.
EXO.15.6	Abadantaa, ni kabe hennaa na ni hinoo cebe.
EXO.15.6	Abadantaa, ni kabe hennaa ka iberoo motti.
EXO.15.7	Ni kokoytaraa beeriyanoo ra nʼga borey warra ganda kaŋ ture ni ga.
EXO.15.7	Nʼga ni futuyanoo nuunaa sanba kaŋ gʼi ton ma nee subu.
EXO.15.8	Ni hunsaroo gaaboo na haroo marga.
EXO.15.8	Bondawey kay ma nee lalaba.
EXO.15.8	Hari guusawey kay teekoo gamoo ra.
EXO.15.9	Iberoo nee: ‹Ay gʼi gaarandi, ay ga duu ey,
EXO.15.9	ay ga 
EXO.15.9	ay gʼa tee woo kaŋ ay baa,
EXO.15.9	ay gʼay takubaa hoobu,
EXO.15.9	ay kaboo gʼi halaci.›
EXO.15.10	Nʼna ni hewoo funsu,
EXO.15.10	teekoo daabu i ga.
EXO.15.10	I sundu ma nee badila
EXO.15.10	hari beerey ra.
EXO.15.11	Koyey ra, may no ma hima nda ni, Abadantaa?
EXO.15.11	May no ma too ni henanyan ra?
EXO.15.11	May ka si hunbur ni?
EXO.15.11	May no ma too ni beeray ra?
EXO.15.11	May no ma too ni kayfi teeyan ra?
EXO.15.12	Nʼna ni kabe hennaa šerre,
EXO.15.12	laboo nʼi gon.
EXO.15.13	Ni arrahamaa nda nʼna ni jamaa gongu,
EXO.15.13	jamaa kaŋ nʼnʼa feeri.
EXO.15.13	Ni hinoo ra, nʼga huru i jine ka koy nda ey ni gorodoo henanantaa ra.
EXO.15.14	Jamawey maarʼa, i jijiri.
EXO.15.14	Hunburay duu Filisti gandaa borey.
EXO.15.15	Waatoo din Edom boŋkoyney zalba.
EXO.15.15	Mowab alwakiiley, jijiriyan duu ey.
EXO.15.15	Kanaŋ gandaa gorokey kul biney hasara.
EXO.15.16	Jitiyan nda hunburay kaŋ i boŋ.
EXO.15.16	Ni kabe gaabantaa jine i tee suk ma nee tondi,
EXO.15.16	i si hin ka šelaŋ hala waati kaŋ ni jamaa ga dira ka bisa, Abadantaa,
EXO.15.16	hala waati kaŋ ni jamaa kaŋ nʼnʼa sawal, dira ka bisa.
EXO.15.17	Nʼga huru i jine kʼi gorandi tondi hondoo boŋ kaŋ ti ni wane,
EXO.15.17	nongoo kaŋ ni, Abadantaa nʼa hanse a ma tee ni gorodogoo,
EXO.15.17	a ma tee ni nongu henanantaa
EXO.15.17	kaŋ ni, ir Koyoo, ni kaboo nʼa gorandi.
EXO.15.18	Abadantaa, nʼga laama abada hala abada.»
EXO.15.19	Waatoo kaŋ Firawuuna baryey, nda nga torkawey, nda nga barikaarukey huru teekoo ra, Abadantaa na teekoo haroo yee katandi kʼa gum i boŋ. Amma Izirayel izey bisa teekoo gamoo ra labu kogaa ga.
EXO.15.20	Annabi Maryama kaŋ ti Haruna woymaa na tubal-izoo zaa, woyey kul fatta ka hanga a, i ga hooray nda tubal-izoo, i ga gan. 
EXO.15.21	Maryama ga tuuru ka nee i se:
EXO.15.21	«Wa don Abadantaa maaɲoo ga,
EXO.15.21	a na nga hinoo cebe.
EXO.15.21	Baryoo nda nga kaarukaa, a nʼi warra teekoo ra.»
EXO.15.22	Musa na Izirayel ka hun Kakaarey teekoo do ka koy Šur saajoo ra. I dira jirbi hinza saajoo ra i mana duu hari. 
EXO.15.23	I too Mara, amma i mana hin ka Mara haroo haŋ, zama a mma hottu. Woo se i na nongoo maaɲoo daŋ Mara (maanaa «hottay»). 
EXO.15.24	Jamaa ŋuunuŋuunu Musa ga ka nee: «Macin no ir gʼa haŋ?» 
EXO.15.25	A kaati ka Abadantaa cee, Abadantaa na bundu dumi cebe a se. Musa nʼa warra haroo ra, haroo bere ka tee haya kaŋ si hottu. No din ra a na ašariyayaŋ nda yaamaryaŋ gorandi jamaa se. No din da ra a nʼi sii. 
EXO.15.26	A nee: «Nda nʼga haŋajer ka boori Abadantaa, ni Koyoo jindoo se, nda nʼga haya tee kaŋ ga šerre a jine, nda nʼga haŋajer nga ašariyawey, nda nʼga nga yaamarey kul dii, wircey kaŋ ay nʼi daŋ Misira borey ra, ba affoo si duu ni, zama agay ti Abadantaa kaŋ ga ni noo gaaham baani.»
EXO.15.27	Izirayel izey too Elim, no din ra hariɲaa woy cindi hinka (12) goo, nda teenayɲaa woyye (70). I goro no din haroo jeroo ga.
EXO.16.1	Izirayel izey jamaa kul hun Elim. Kaŋ i fatta Misira gandaa ra handu hinkantoo jirbi woy cindi guwantoo (15to) ra, i too Sin saajoo ra kaŋ goo Elim nda Sinay tondi hondoo game. 
EXO.16.2	Saajoo ra, Izirayel izey jamaa kul ŋuunuŋuunu Musa nda Haruna ga. 
EXO.16.3	Izirayel izey nee i se: «Nda ba ir nka buu Abadantaa kaboo ra Misira gandaa ra, kaŋ ir ga goro ham hina kusey jere, ir ga takula ŋaa hala ir ma kungu! War nʼir ka kaa saajoo woo ra ka jamaa woo kul naŋ i ma buu nda heray.»
EXO.16.4	Abadantaa nee Musa se: «Ay ga ŋaayan tee ncirɲi ka hun beenaa ra kʼa doori war boŋ. Zaari kul jamaa ga fatta ka ngi zaaroo ŋaahayaa kuuna hala yʼi sii ka dii wala i ga agʼašariyaa dii wala i sʼa dii. 
EXO.16.5	Jirbi idduwantoo hane, woo kaŋ i na kuuna, i gʼa hina. Jirbi idduwantoo wanoo ga tee zaari hinka cine wane.» 
EXO.16.6	Musa nda Haruna nee Izirayel izey kul se: «Hõ wiciroo war ga kaa ka bay kaŋ Abadantaa ka war fattandi Misira gandaa ra. 
EXO.16.7	Subbaahoo ra, war ga kaa ka dii Abadantaa daržaa. Zama a maa ŋuunuŋuunuyanoo kaŋ war nʼa tee nga, Abadantaa ga. Ir ti may hala war ma ŋuunuŋuunu ir ga?» 
EXO.16.8	Musa nee: «War ga kaa ka bay waati kaŋ wiciroo ra Abadantaa ga war noo ham, subbaahoo ra, a ga war noo takula war ma ŋaa ka kungu. Zama Abadantaa maa ŋuunuŋuunuyanoo kaŋ war nʼa tee nga ga. Ir ti macin? Manʼti ir ga war ga ŋuunuŋuunu, Abadantaa ga war ga ŋuunuŋuunu.»
EXO.16.9	Musa nee Haruna se: «Nee Izirayel izey jamaa kul se: ‹Wa koy kay Abadantaa jine, zama a maa war ŋuunuŋuunuyanoo.›» 
EXO.16.10	Kaŋ Haruna goo ma šelaŋ Izirayel izey jamaa se, i bere saajoo here, nga ne, Abadantaa daržaa bangay duulaa ra. 
EXO.16.11	Abadantaa šelaŋ Musa se ka nee: 
EXO.16.12	«Ay maa Izirayel izey ŋuunuŋuunuyanoo. Šelaŋ i se ka nee: ‹Almaari, war ga ham ŋaa, subbaahoo ra war ga kungu takula ra. Woo ra war ga kaa ka bay kaŋ agay ti Abadantaa, war Koyoo.›»
EXO.16.13	Wiciroo ra, jerfendayyaŋ kaa ka jamaa kaloo kul daabu, subbaahoo ra, harandaŋ ga jamaa kaloo kuubi kʼa bere. 
EXO.16.14	Waati kaŋ harandaŋoo boosu, nga ne, saajoo ga daabu nda haya baana kaŋ ga kakasu, a ga ban, a ga hima nda ma nee gari-ize buuna-buunayaŋ kaŋ goo laboo boŋ. 
EXO.16.15	Izirayel izey dii a, i na cere hãa ka nee: «Macin ti woo?» Zama i mana bay haya kaŋ no. Musa nʼi zaabi ka nee: «Takulaa no kaŋ Abadantaa nʼa noo a ma tee war se ŋaayan. 
EXO.16.16	Hayaa ne kaŋ Abadantaa nʼa yaamar: ‹Boro kul ma hayaa zaa kaŋ a ga hin kʼa ŋaa. War ma liitar taaci cine zaa boro foo kul se. Boro foo kul ma zaa borey se ka sawa nda borey hinnaa kaŋ goo nga hukkumoo cire.›»
EXO.16.17	Izirayel izey na takaa din da tee. I kuuna, affooyaŋ iboobo, affooyaŋ ikaccu. 
EXO.16.18	Woo banda ga, i nʼa kabu nda liitar. Woo kaŋ na iboobo kuuna, a mana boobo a se, woo kaŋ na ikaccu kuuna, a mana kacca a se. Boro foo kul na woo kaŋ a ga hin kʼa ŋaa kuuna.
EXO.16.19	Musa nee i se: «Boro kul masi haya kanandi ŋaahayaa ra hala subbaahi.» 
EXO.16.20	Amma i mana haŋajer Musa se, boroyaŋ na haya kanandi ŋaahayaa ra hala subbaahoo ra. Nooni tun a ra, a funbu. Musa futu i ga. 
EXO.16.21	Subbaahi ka kaa subbaahi i ga hayaa kuuna kaŋ boro kul ga hin kʼa ŋaa. Nda waynaa koron, a ga menne.
EXO.16.22	Jirbi idduwantoo hane i ga woo kaŋ i ga doona kʼa kuuna cine hinka kuuna, boro foo kul liitar yaaha. Jamaa boŋkoyney kul kaa kʼa filla Musa se. 
EXO.16.23	Musa nee i se: «Woo ti hayaa kaŋ Abadantaa nʼa har. Suba ti 
EXO.16.24	I nʼa jisi hala suba sanda takaa kaŋ nda Musa nʼa yaamar. A mana funbu, nooni mana tun a ra. 
EXO.16.25	Musa nee: «Wʼa ŋaa hõ, hunanzam zaari no Abadantaa maaɲoo ga, hõ haya si duwandi taray. 
EXO.16.26	War ga ŋaahaya kuuna jirbi iddu, amma jirbi iyyantoo manʼti kala hunanzam zaaroo. Haya sii no.»
EXO.16.27	Woo kul, jirbi iyyantoo hane jamaa ra boroyaŋ fatta ka koy kuuna, amma i mana duu haya kul. 
EXO.16.28	Abadantaa nee Musa se: «Hala waati foo no war ga yadda kʼay yaamarey nda ay ašariyawey dii? 
EXO.16.29	War ma bay kaŋ hunanzam zaaroo kaŋ Abadantaa nʼa noo war se maaganda se, jirbi idduwantoo hane a ga war noo jirbi hinka ŋaahayaa. Jirbi iyyantoo hane boro kul ma cindi nga do, boro kul masi fatta.» 
EXO.16.30	Jirbi iyyantoo jamaa hunanzam.
EXO.16.31	Izirayel izey na ŋaahayaa din maaɲoo daŋ «
EXO.16.32	Musa nee: «Hayaa ne kaŋ Abadantaa nʼa yaamar: ‹War ma mudu foo too a ra war zamaney se, hala i ma dii takulaa kaŋ nda ay na war huna saajoo ra waatoo kaŋ ay na war fattandi Misira gandaa ra.›» 
EXO.16.33	Woo banda ga, Musa nee Haruna se: «Jinay foo zaa, mʼa too nda man liitar taaci, mʼa jisi Abadantaa jere, hala ma man jisi war zamaney se.» 
EXO.16.34	Sanda takaa kaŋ nda Abadantaa na Musa yaamar, Haruna nʼa jisi seedetaraa sundukoo jine, hala a ma duu ka jisandi.
EXO.16.35	Izirayel izey na manoo ŋaa jiiri woytaaci (40) hala i ga too gandaa kaŋ ra boro goo. I na manoo ŋaa hala waatoo kaŋ i too Kanaŋ gandaa sintinoo ga. 
EXO.16.36	Mudu foo ga sawa nda neešihaya foo kaŋ se i ga nee efa zamna woyaa (10) affoo.
EXO.17.1	Izirayel izey jamaa kul hun Sin saajoo ra ka kay nongu nda nonguyaŋ ra ka sawa nda Abadantaa yaamaroo. I goro Refidim, amma hari sii no din kaŋ jamaa gʼa haŋ. 
EXO.17.2	Jamaa yenje nda Musa ka nee: «Ir noo hari ir ma haŋ». Musa nee i se: «Macin se war ga yenje nda agay? Macin se war ga Abadantaa sii?» 
EXO.17.3	No din ra hari jaw duu jamaa, i ŋuunuŋuunu Musa ga ka nee: «Cin se nʼnʼir žigandi ka hun Misira kʼir, nda ir izey, nda ir jawdey naŋ ir ma buu nda jaw?» 
EXO.17.4	Musa kaati ka Abadantaa cee ka nee: «Macin no yʼa tee jamaa woo se? Ne nda kayna i gʼay warra nda tondi kʼay wii.» 
EXO.17.5	Abadantaa nee Musa se: «Bisa jamaa jine, ma boroyaŋ zaa Izirayel izey boro beerey ra, goboo kaŋ nda nʼna isaa kar zaa ni kaboo ra ma koy. 
EXO.17.6	Nga ne, ay ga kay ni jine tondoo ga kaŋ goo Horeb jeroo ga. Ma tondoo kar, hari ga fatta a ra, jamaa ga haŋ.» Musa na yaamaroo din tee Izirayel boro beerey jine.
EXO.17.7	Yenjaa kaŋ Izirayel izey nʼa tee nda siiyanoo maaganda kaŋ i nʼa tee Abadantaa se ka nee: «Abadantaa goo ir game wala a sii ir game?» Woo maaganda a na nongoo maaɲoo daŋ Masa (maanaa «siiyan») nda Meriba (maanaa «yenje»).
EXO.17.8	Amalek borey koy Izirayel izey wongu Refidim. 
EXO.17.9	Musa nee Žozuwe se: «Aruyaŋ suuba ir se, ma fatta ka Amalek borey wongu. Suba agay, ay ga kay hondoo boŋoo boŋ, Irkoy goboo goo ay kaboo ra.» 
EXO.17.10	Žozuwe nʼa tee nda takaa kaŋ nda Musa nʼa har a se, a koy Amalek borey wongu. Amma Musa, nda Haruna, nda Hur žigi hondoo boŋoo ga. 
EXO.17.11	Kullihinne Musa kabey goo beene, Izirayel ga hin, nda a na nga kabey zumandi, Amalek borey ga hin. 
EXO.17.12	Kaŋ Musa kabey fara, i na tondi zaa kʼa daŋ a cire a ma goro a ga. Haruna nda Hur goo carawey ga i ga kabey gaa, affoo goo caraw foo ga, affaa goo caraw faa ga. Kabey cindi takaa din da hala waynaa kaŋyanoo ga. 
EXO.17.13	Žozuwe na nga takubaa ka hin Amalek nda nga jamaa.
EXO.17.14	Abadantaa nee Musa se: «Woo hantum citaabu ra, a ma tee hongandihaya. Daŋ Žozuwe haŋaa ra kaŋ ay ga Amalek borey benandi hala nongu kaŋ ra boro si yee ka hongu ey.» 
EXO.17.15	Musa na sargari tonadoo foo cin, a na maaɲoo daŋ «Abadantaa ti ay darapowoo». 
EXO.17.16	A nee: «Zama i na Abadantaa kokoy gorodogoo wongu, woo manʼti kala wongu Abadantaa nda Amalek borey game zaman ka kaa zaman.»
EXO.18.1	Žetro, Majaŋ gandaa 
EXO.18.2	Žetro, Musa nzuraa na Sefora, Musa wandoo zaa nga bande, waatoo kaŋ Musa nʼa sanba baaboo do banda ga. 
EXO.18.3	A kate Sefora izʼaru hinkaa. Affoo maaɲoo ti Geršom (maanaa «ka koy goro no din»), zama a nka nee: «Ya nka koy goro labu waani ra.» 
EXO.18.4	Affaa maaɲoo ti Eliyezer (maanaa «ay Koyoo ti hallasikaw»). A nee: «Zama ay baaba Irkoy ka kaa kʼay hallasi kʼay waa Firawuuna takuba.»
EXO.18.5	Žetro, Musa nzuraa koy nda Musa izʼarey nda nga wandoo Musa do saajoo kaŋ ra a ga goro, Irkoy tondi hondoo jere. 
EXO.18.6	A donto ka nee Musa se: «Agay no Žetro ni nzuraa, ay ga kaa ni do, nda ni wandoo, nda nga izʼaru hinkaa kaŋ goo a bande.» 
EXO.18.7	Musa fatta ka koy nga nzuraa kubay, a gunguma a se, a nʼa summu. I na cere foo, i huru hukkumoo ra. 
EXO.18.8	Musa na takaa filla nga nzuraa se kaŋ Abadantaa nʼa tee Firawuuna nda Misira se Izirayel maaganda, nda faraa kul kaŋ duu ngey fondaa ra, nda takaa kaŋ nda Abadantaa na ngi kaa kabe ra. 
EXO.18.9	Žetro ɲaali nda gomnoo kul kaŋ Abadantaa nʼa tee Izirayel se kʼi kaa Misira borey kabey ra. 
EXO.18.10	Žetro nee: «Albarka ma bara Abadantaa se kaŋ na war kaa Misira borey nda Firawuuna kaboo ra, kaŋ na jamaa kaa Misira borey kabey ra. 
EXO.18.11	Ay bay sohõ kaŋ Abadantaa bisa koyey kul, zama a na nga jamaa hallasi waatoo kaŋ Misira borey gʼi kabekunafutay.»
EXO.18.12	Žetro, Musa nzuraa na 
EXO.18.13	Subaa ra, Musa goro ka jamaa ciiti. Jamaa cindi Musa jine za subbaahi hala cijinoo ra. 
EXO.18.14	Musa nzuraa dii hayaa kul kaŋ a gʼa tee jamaa se, a nee a se: «Macin ti woo kaŋ nʼgʼa tee jamaa se? Macin se nʼga goro ni hinne, amma jamaa ga kay ni jine za subbaahi hala cijinoo ra?» 
EXO.18.15	Musa nee nga nzuraa se: «Jamaa mma kaa ay do ya Irkoy ibaayoo ceeci i se. 
EXO.18.16	Nda haya huru i game, i mma kaa ay do ya ciiti i game, ay gʼi bayrandi Irkoy yaamarey nda nga ašariyawey.»
EXO.18.17	Musa nzuraa nee a se: «Takaa kaŋ nʼgʼa tee si boori. 
EXO.18.18	Nʼga ni boŋ farandi, ni nda jamaa kaŋ goo ni bande. Goyoo ga hanse ka tiŋ ma ne, ni hinne si hin kʼa tee. 
EXO.18.19	Sohõ, haŋajer ay jindoo se, ay ga ni noo hoyray foo, Irkoy goo ni bande. Ni no ma tuuru jamaa maaɲoo ga Irkoy jine, ni no ma jamaa almušakkawey ka koy Irkoy jine. 
EXO.18.20	Ma borey fahamandi yaamarey nda ašariyawey. Mʼi bayrandi fondaa kaŋ i ga hima ka hanga a, nda haya kaŋ i ga hima kʼa tee. 
EXO.18.21	Ni, ma aru alkadaranteyaŋ suuba jamaa ra kaŋ ga hunbur Irkoy, laadiranteyaŋ kaŋ si zanba. I daŋ jamaa jine: boro zenber foo (1.000) kul ma affoo daŋ i jine, boro zangu (100) kul ma affoo daŋ i jine, boro woyguu (50) kul ma affoo daŋ i jine, boro woy (10) kul ma affoo daŋ i jine. 
EXO.18.22	Waati kul ngi no ma jamaa ciiti. Haya kul kaŋ ga beeri, i mʼa ka kaa ni do, amma haya kaŋ ga kacca, i mʼa ciiti ngi hunday. Kaa jeraa ra kaŋ goo ni boŋ, i ga ni faaba kʼa zaa. 
EXO.18.23	Nda nʼna woo tee, nda Irkoy na ni yaamar nda woo, nʼga hin ka kay jeraa cire, jamaa woo kul ga koy ngi dogoo ra nda baani.»
EXO.18.24	Musa na nga nzuraa hoyrawey dii, a na hayaa kul tee kaŋ a nʼa har a se. 
EXO.18.25	Musa na aru alkadaranteyaŋ suuba Izirayel kul ra kʼi tee boŋkoyniyaŋ jamaa se, boro zenber foo (1.000) boŋkoyni foo, boro zangu (100) boŋkoyni foo, boro woyguu (50) boŋkoyni foo, nda boro woy (10) boŋkoyni foo. 
EXO.18.26	Ngi no ma jamaa ciiti waati kul. Haya kaŋ šendi, i gʼa ka too Musa do. Amma haya kaccu kul, i gʼa ciiti ngi hunday.
EXO.18.27	Musa na nga nzuraa naŋ a ma koy, nzuraa koy nga gandaa ra.
EXO.19.1	Izirayel izey handu hinzantoo Misira gandaa fattaroo banda ga, zaari jinaa i too Sinay saajoo ra. 
EXO.19.2	I nka hun Refidim ka koy Sinay saajoo ra, i goro saajoo din ra. Izirayel goro no din tondi hondoo tenje, 
EXO.19.3	amma Musa žigi ka koy Irkoy do. Abadantaa nʼa cee tondi hondoo boŋ ka nee a se:
EXO.19.3	«Ma nee Yakuba hugoo se,
EXO.19.3	ma bayrandi Izirayel izey se ka nee:
EXO.19.4	‹War dii hayaa kaŋ ay nʼa tee Misira borey se,
EXO.19.4	sanda takaa kaŋ nda dutal ga nga izey zaa nga fatawey ra, ay na war zaa ka kate war ay do.
EXO.19.5	Sohõ, nda war haŋajer ay jindoo se ka boori,
EXO.19.5	war na agay 
EXO.19.5	war ga tee agay hunday bagaa jamawey kul ra,
EXO.19.5	zama agay wane nda laboo kul.
EXO.19.6	War ga tee ya ne kokoy 
EXO.19.6	Wey ti šenney kaŋ nʼgʼi har Izirayel izey se.»
EXO.19.7	Musa kaa, a na jamaa boro beerey cee, a na šenney wey kul daŋ i jine kaŋ nda Abadantaa nʼa yaamar. 
EXO.19.8	Jamaa kul nʼa zaabi cere bande ka nee: «Haya kul kaŋ Abadantaa nʼa har ma ne, ir gʼa tee.» Musa na jamaa šenney ka yee Abadantaa do.
EXO.19.9	Abadantaa nee Musa se: «Ay ga kaa ni do duula kubayante ra, hala waati kaŋ ay ga šelaŋ ni bande jamaa ma maa, hala i ma naanay ni hala abada.» Musa na jamaa šenney ka too Abadantaa do.
EXO.19.10	Abadantaa nee Musa se: «Koy jamaa do, mʼi daŋ jere ga ya ne hõ nda suba. I ma ngi darbawey ɲumandi. 
EXO.19.11	I ma soolu jirbi hinzantoo se, zama jirbi hinzantoo ra Abadantaa ga zunbu Sinay tondi hondoo ga jamaa kul jine. 
EXO.19.12	Hirriyaŋ daŋ tondi hondoo kuubi-ka-beraa ga kaŋ ga jamaa si bisa, nee i se: ‹Wa hawgay war masi žigi tondi hondoo ga, war masi tuku carawey ga.› Boro kul kaŋ tuku tondi hondoo ga, a waazibi boraa ma wiiyandi. 
EXO.19.13	Kabe kul masi tuku boraa ga, amma i mʼa warra nda tondi kʼa wii wala i mʼa hay nda yaaji. A ma tee adabba wala boro, a masi huna. Waati kaŋ hilloo na hẽeni kuku tee, i ma žigi tondi hondoo ga.» 
EXO.19.14	Musa zunbu tondi hondoo ga ka kaa jamaa do. A na jamaa yeeti jere ga Irkoy se, i na ngi darbawey ɲumandi. 
EXO.19.15	A nee jamaa se: «War ma soolu jirbi hinzantoo se. War masi too woy do.»
EXO.19.16	Jirbi hinzantoo hane, kaŋ moo boo, jiŋjiŋyaŋ, nda meliyaŋ, nda duula kubayante goo tondi hondoo boŋ, hilli jinde beeri hẽe. Alžamaa kul kaŋ goo jamaa kaloo ra jijiri. 
EXO.19.17	Musa na jamaa ka fatta ka koy Irkoy kubay jamaa kaloo dumaa ga. I kay tondi hondoo cire. 
EXO.19.18	Sinay tondi hondoo kul ka tee dullu, zama Abadantaa mana zunbu kala nuune ra. Dulloo žigi ni mma nee alforon beeri dullu. Tondi hondoo kul hanse ka jijiri. 
EXO.19.19	Hilloo jindoo mma koy de a ga beeri, Musa ga šelaŋ, Irkoy gʼa zaabi jiŋjiŋyan ra
EXO.19.20	Abadantaa zunbu Sinay tondi hondoo ga, tondi hondoo boŋoo boŋ. Tondi hondoo boŋoo boŋ Abadantaa ciya Musa se, Musa žigi. 
EXO.19.21	Abadantaa nee Musa se: «Zunbu ka kašeta jamaa ga, i masi bisa hirrey ga ka koy Abadantaa do ka dii, nda i nʼa tee, iboobo ga buu i ra. 
EXO.19.22	Ba 
EXO.19.23	Musa nee Abadantaa se: «Jamaa si hin ka žigi Sinay tondi hondoo ga, zama ni nka kašeta ir ga ka nee: ‹Ma hirriyaŋ daŋ tondi hondoo se, mʼa daŋ jere ga ya ne.›» 
EXO.19.24	Abadantaa nee a se: «Koy ma zunbu, hiino ma žigi, Haruna ma žigi ni bande. Amma sargari juwalkey nda jamaa masi hirrey hoo ka žigi ka koy Abadantaa do, nda i nʼi hoo, a gʼi wii.» 
EXO.19.25	Musa zunbu jamaa do kʼa har i se.
EXO.20.1	Šenney ne kaŋ Irkoy nʼi har, a nee:
EXO.20.2	«Agay ti Abadantaa, ni Koyoo kaŋ na ni fattandi Misira gandaa ra, tamtaray hugoo ra.
EXO.20.3	Masi koy tana gana ay banda ga.
EXO.20.4	Masi tooru hanse, masi bii tee kaŋ ga hima nda haya kaŋ goo beene beenaa ra, wala ganda laboo ga, wala haroo ra laboo cire. 
EXO.20.5	Masi sujudu koyey wey se, masʼi gana, zama agay, Abadantaa, ni Koyoo manʼti kala Koy kaŋ ga canse ma ne, ka baaba kaŋ konna agay layboo ka hanga hala nga izey alwadda hinzantoo ka koy itaacantoo ga. 
EXO.20.6	Amma ay ga agay arrahamaa cebe alwadda zenberyaŋ se kaŋ ga baa agay, de i gʼay yaamarey dii.
EXO.20.7	Masi Abadantaa, ni Koyoo maaɲoo cee bila addalil, zama Abadantaa si boro naŋ kaŋ ga nga maaɲoo cee bila addalil.
EXO.20.8	Ma hanse ka hongu 
EXO.20.9	Jirbi iddu ma goy, ma ni almušakkawey kul tee. 
EXO.20.10	Amma jirbi iyyantoo, hunanzam zaari no Abadantaa, ni Koyoo maaɲoo ga. Masi almušakka kul tee, ni, nda ni izʼaroo, nda ni ize woyoo, takaa din da ni baɲɲaa, nda ni koŋŋaa, nda ni adabbaa, nda taabuši kaŋ goo ni koyrawey ra. 
EXO.20.11	Zama jirbi iddu ra Abadantaa na beenaa, nda gandaa, nda teekoo nda haya kul kaŋ goo i ra tee. Amma jirbi iyyantoo hane a hunanzam. Woo se Abadantaa na albarka daŋ hunanzam zaaroo ra, a nʼa yeeti jere ga.
EXO.20.12	Ma ni baaba nda ni ɲaa beerandi hala ma duu aloomur gandaa ra kaŋ Abadantaa, ni Koyoo gʼa noo ma ne.
EXO.20.13	Masi boro wii.
EXO.20.14	Masi zina.
EXO.20.15	Masi zay.
EXO.20.16	Masi taari seedetaray tee ni cinaa ga.
EXO.20.17	Masi haya kaŋ goo ni cinaa hugoo ra boonay. Masi ni cinaa wandoo boonay, wala nga baɲɲaa, wala nga koŋŋaa, wala nga hawoo, wala nga farkaa, wala haya kul kaŋ ti cinaa wane.»
EXO.20.18	Jamaa kul maa jiŋjiŋyanoo, i dii nuune deeney, i maa hilloo jindoo, i dii tondi hondoo kaŋ ga dullu. Kaŋ jamaa dii wey, i jijiri, i kay nongu mooro ra. 
EXO.20.19	I nee Musa se: «Šelaŋ ir se ni hunday, ir ga maa ma ne, amma Irkoy masi šelaŋ ir se hala ir masi koy buu.» 
EXO.20.20	Musa nee jamaa se: «War masi hunbur, zama Irkoy nka kaa ka war sii, hala nga hunburaa ma bara war ra, war masi zunubu tee.» 
EXO.20.21	Jamaa kay nongu mooro ra. Musa man duula bibi tik kaŋ ra Irkoy cindi.
EXO.20.22	Abadantaa nee Musa se: «Nee Izirayel izey se: ‹War hunday dii kaŋ beenaa ra ay goo kaŋ ay šelaŋ war bande. 
EXO.20.23	War masi koy tee ay banda ga, war masʼa tee nda nzorfu kaaray, war masi koy tee war boŋ se nda wura.› 
EXO.20.24	Ma labu sargari tonadoo tee ka ni 
EXO.20.25	Amma nda nʼna sargari tonadoo cin ya ne nda tondi, masʼa cin nda tondi kaŋ i na hoy. Zama nda nʼnʼi hoy nda guuru, nʼga sargari tonadogoo kaynandi. 
EXO.20.26	Masi dira tintim boŋ ka koy sargari tonadogoo ra, hala ni gaa koonoo masi koy fatta.»
EXO.21.1	«Ašariyawey ne kaŋ mʼi daŋ i jine: 
EXO.21.2	‹Nda nʼna Ebere tam day, a ma goy jiiri iddu, jiiri iyyantoo ra a ma hun ni do ka duu borcintaray bila nda a ma haya kul bana. 
EXO.21.3	Nda nga hinne ka huru ni do, a ga fatta nga hinne. Nda a gar a goo nda wande, nga nda wandoo ga fatta. 
EXO.21.4	Nda nga koyoo kʼa noo wande, de wandoo duu a se izʼaruyaŋ nda ize woyyaŋ, woyoo nda nga izey ga tee nga koyoo wane. Nga, a ga fatta nga hinne. 
EXO.21.5	Amma nda tamoo bayrandi ka nee: “Ay ga baa ay koyoo, nda ay wandoo, nda ay izey, ay si baa ya koy ka duu borcintaray.” 
EXO.21.6	Woo ra nga koyoo ga kate a Irkoy jine, a gʼa kayandi ganboo wala ganboo caraa ga, koyoo ga haŋaa fun nda sulba. Woo banda ga, a ga tee a se tam hala abada.›
EXO.21.7	Nda mo, aru na nga ize woyoo neere sanda koŋŋa, a si hun koŋŋataraa ra sanda takaa kaŋ nda tamey ga hun. 
EXO.21.8	Nda woyoo si kan koyoo se, ka gar nga maaɲoo ga a goo, a mʼa naŋ a ma dayandi kʼa kaa kabe ra, a sii nda fondo kʼa neere dumi waani se, a nkʼa zanba. 
EXO.21.9	Nda a nʼa noo nga izʼaroo se, a ga alaadaa tee a se kaŋ ga teendi ize woy se. 
EXO.21.10	Nda a na ize woy foo zaa koyne nga boŋ se, a si kumandi ŋaahayaa, nda bankaaraa, nda gorokasinaa ra. 
EXO.21.11	Nda a si haya hinza woo tee a se, a ma hun a kone bila nda a ma nooru bana.»
EXO.21.12	«Boro kaŋ na boro kar kʼa wii, a waazibi boraa ma wiiyandi. 
EXO.21.13	Amma nda a mana muray kʼa wii, Irkoy alwaadoo no, ay ga nongu cebe ma ne kaŋ ra a ma zuru ka koy tugu. 
EXO.21.14	Nda boro na nga cinaa kabekunafutay kʼa wii nda carmay, ba boraa goo ay sargari tonadogoo ra, mʼa kaa no din hala i mʼa wii.
EXO.21.15	Boro kaŋ na nga ɲaa wala nga baaba kar, a waazibi boraa ma wiiyandi.
EXO.21.16	Boro kaŋ na boro haamay, nda a na boraa neere wala a duwandi kaboo ra, a waazibi boraa ma wiiyandi.
EXO.21.17	Boro kaŋ na nga ɲaa wala nga baaba kaynandi, a waazibi boraa ma wiiyandi.
EXO.21.18	Nda aruyaŋ yenje, de affoo na nga ceroo kar nda tondi wala a na nga kaboo kunkuni kʼa kar, amma boraa mana buu, a nka kaŋ, a maray. 
EXO.21.19	Woo banda ga, nda a ga hin ka dibi gobu ga ka fatta taray, i si haya kul tee boraa se kaŋ nʼa kar, amma waatoo kaŋ a gʼa tee a si goy, boraa kaŋ nʼa maray gʼa bana, de mo a gʼa safar hala a ma duu baani.
EXO.21.20	Nda boro na nga baɲɲaa wala nga koŋŋaa kar nda gobu hala a buu kaboo ra, a waazibi bukaa ma faasandi. 
EXO.21.21	Amma nda a huna zaari foo wala ihinka, bukaa si faasandi, zama nga almaanoo no.
EXO.21.22	Nda aruyaŋ gurgay, de i too alhaamidukoyni do, woo kate woyoo hay, albasi mana duu a, woo banda ga, woyoo kurɲoo ga hayaa har kaŋ arey mʼa bana. I gʼa bana ka sawa woo kaŋ ciitoo nʼa kayandi. 
EXO.21.23	Amma nda albasi tee, a ga hima ka banandi, hundi no ma hundi bana, 
EXO.21.24	moo no ma moo bana, hiɲe no ma hiɲe bana, kabe no ma kabe bana, cee no ma cee bana, 
EXO.21.25	tonyan no ma tonyan bana, maraydoo no ma maraydoo bana, žabari ndella no ma žabari ndella bana.
EXO.21.26	Nda boro na nga baɲɲaa wala nga koŋŋaa kar moɲoo ga hala moɲoo hasara, a mʼa taŋ a ma borcin, moɲoo kaŋ hasara maaganda. 
EXO.21.27	Nda nga baɲɲaa wala nga koŋŋaa hiɲoo no a nʼa kaŋandi, a mʼa taŋ a ma borcin, hiɲoo kaŋ kaŋ maaganda.
EXO.21.28	Nda haw na nga hilley ka aru wala woy kar hala a buu, hawoo ga warrandi nda tondi ka buu, hamoo si ŋandi, hawoo koyoo ga henan. 
EXO.21.29	Amma nda hawoo doona ka kara, de i na alhabar daŋ koyoo ra, amma a mana lakkal tee a se, de a na aru wala woy wii, hawoo ga warrandi nda tondi ka buu, koyoo mo ga wiiyandi. 
EXO.21.30	Nda i na zukandi daŋ hawoo koyoo ga, haya kul kaŋ i nʼa daŋ a ga, a gʼa bana nga hundoo dogoo ra. 
EXO.21.31	Nda hawoo na nga hilley ka zankaaru wala zankawoy kar kʼa wii, ašariya follokaa no ma zurandi a ga. 
EXO.21.32	Nda hawoo na baɲɲa wala koŋŋa kar kʼa wii, hawoo koyoo ga nzorfu kaaray tamma boŋ waranza (30) bana boraa se, hawoo ga warrandi nda tondi ka buu.
EXO.21.33	Nda boro na nga guusoo naŋ a mana daabu, wala boro kaŋ na guusu fanši bila nda a mʼa daabu, nda haw wala farka kaŋ a ra, 
EXO.21.34	guusoo koyoo gʼa bana, a ga nga hayoo alkadaroo bana adabbaa koyoo se, adabba bukaa ga tee guusoo koyoo wane.
EXO.21.35	Nda boro hawoo na nga hilley ka boro tana hawoo kar hala a buu, hawoo kaŋ ga huna, i mʼa neere, i ma nooroo zamna. Haw bukaa mo i mʼa zamna. 
EXO.21.36	Amma nda borey ga bay kaŋ haw no kaŋ doona ka kara, ka gar koyoo mana lakkal tee a se, a ga waazibi a ga a ma haw bana hawoo dogoo ra, haw bukaa ma tee nga wane.
EXO.21.37	Nda boro na haw wala feeji zay, nda a nʼa koosu wala a nʼa neere, a ga haw guu bana hawoo dogoo ra, feeji taaci feejoo dogoo ra.»
EXO.22.1	«Nda zay diyandi kaboo goo jinaa ra, a karandi hala a buu, nga kuroo alhakoo si banandi. 
EXO.22.2	Amma nda a diyandi ka gar waynaa fatta, nga kuroo alhakoo ga banandi. A ga waazibi zayoo ga a ma bana, nda a sii nda haya kul, a ga neerandi nga zaytaraa maaganda. 
EXO.22.3	Nda adabbaa kaŋ a nʼa zay duwandi kaboo ra a ga huna, a ma tee haw, wala farka, wala feeji, a ga nga cine hinka bana.»
EXO.22.4	«Nda boro na nga adabbaa naŋ a ma ŋaa faari wala 
EXO.22.5	Nda nuune tun, de a koy karjiyaŋ kaŋ ga faari kuubi ka too jeeney do, wala alkama kaŋ ga kay, wala faari ton, boraa kaŋ na nuunaa diinandi, šikka sii a ga hayey bana kaŋ a nʼi ton.
EXO.22.6	Nda boro na nooru wala jinay talfi boro ga, de i zayandi a do, nda zayoo duwandi, a ga nga cine hinka bana. 
EXO.22.7	Nda zayoo mana duwandi, hugoo koyoo ga kay Irkoy jine ka bayrandi kaŋ nga kaboo mana too nga cinaa almaanoo do. 
EXO.22.8	Cere hooyan šenni kul, a ma tee haw, wala farka, wala feeji, wala bankaaray, wala haya kul kaŋ dere, de boro foo kul nee: ‹Agay wane›, ngi boro hinkaa ga koy Irkoy jine. Boraa kaŋ Irkoy dunbandi kaŋ a tooɲe ga hayaa cine hinka bana nga cinaa se.
EXO.22.9	Nda boro na farka, wala haw, wala feeji, wala adabba dumi kul kaŋ no talfi nga cinaa ga, de adabbaa buu, wala nga nongu kayri, wala a zayandi bila seede, 
EXO.22.10	boraa kaŋ ga i na adabbaa talfi ga žee Abadantaa maaɲoo ga kaŋ nga mana too adabbaa do. Almanoo koyoo ga yadda, boraa si bana. 
EXO.22.11	Amma nda cimi no kaŋ almanoo zayandi a ga, a gʼa bana koyoo se. 
EXO.22.12	Nda ganjihooga ka almanoo wii, a ga seedetaraa too, a si almanoo bana.
EXO.22.13	Nda boro na alman hii nga cinaa ga, de nga nongu kayri wala a buu koyoo dumaa ga, a ga hima kʼa bana. 
EXO.22.14	Nda koyoo jinoo ra a tee, a sʼa bana. Nda a nka sufurayandi, sufuray hayoo de no a gʼa bana.»
EXO.22.15	«Nda aru na woysoogo kaŋ si aru bay kaŋ mana wirandi darga ka kani nda a, a waazibi a ga a ma nga hiijaa almaanoo bana ka tee kurɲoo. 
EXO.22.16	Nda baaboo wanji kʼa noo a se, a ga nooru bana sanda woysoogo kaŋ si aru bay hiijaa almaanoo.
EXO.22.17	Cerkaw woy masi naŋ a ma huna.
EXO.22.18	Boro kaŋ marga nda adabba, a waazibi a ma wiiyandi.
EXO.22.19	Boro kaŋ na sargari kaa koy maa ga kaŋ manʼti Abadantaa hinne se, a waazibi i ma boraa halaci sõy.
EXO.22.20	Masi yaw žilla wala kʼa torro, zama Misira gandaa ra war nka tee yaw. 
EXO.22.21	Masi woy kaŋ kurɲoo buu žilla, masi alyatim žilla. 
EXO.22.22	Nda nʼnʼi žilla, nda i tilasu ka kaati kʼay cee, šikka sii ay ga maa ngi kaatiroo se. 
EXO.22.23	Ay futuyanoo ga tun, ay ga war wii nda takuba. War wandey ga tee woyyaŋ kaŋ kurɲey buu, war izʼarey ga tee alyatim. 
EXO.22.24	Nda nʼna nooru garaw ay jamaa boro se, jaŋantaa kaŋ goo ni bande, masi borey kaŋ ga garaw noo takaa tee a se, masi albaha ceeci a ga. 
EXO.22.25	Nda a waazibi ma ni cinaa bankaaraa dii sanda tolme, mʼa yeeti a se za waynaa mana kaŋ. 
EXO.22.26	Zama woo din hinne ti nga gumtaafaa, nga bankaaraa kaŋ nda a ga nga kunturoo daabu. Macin nda a ga gum ka kani? Nda a tee a kaati kʼay cee, ay ga maa a se, zama agay, ay ga tamalla.
EXO.22.27	Masi Irkoy kaynandi. Boŋkoyni kaŋ goo ni jamaa ra, masʼa danga.
EXO.22.28	Masi gay mana baa kaa ya ne ni hegaa nda ni 
EXO.22.29	Ma takaa din da tee ni alman beeroo nda ibuunaa se. A ma cindi ɲaŋoo bande jirbi iyye, jirbi yaahantoo hane, mʼa noo ya ne.
EXO.22.30	War ma tee boro henananteyaŋ ya ne: alman kaŋ ganjihooga nʼa wii saajoo ra, war masi hamoo ŋaa. War mʼa warra hanšey se.»
EXO.23.1	«Masi šenni kaŋ manʼti cimi ka dira. Masi taari seedetaray tee ka boro kaŋ tooɲe faaba. 
EXO.23.2	Masi hanga jamaa bande kaŋ ga baa ngi ma ifutu tee. Ciiti ra, masi hanga jamaa bande za i ga boobo se ka šerretaraa šiirandi. 
EXO.23.3	Masi boro yalaafante ndumoo guna kʼa faaba ciiti ra.
EXO.23.4	Nda nʼkaŋ ni iberoo hawoo wala farkaa ga kaŋ dere, masi goro manʼa ka koy a do. 
EXO.23.5	Nda nʼdii boro kaŋ ga konna ni farkaa ga gurfa jeejaa maaganda, masʼa naŋ, masi goro manʼa faaba jeejaa ra.
EXO.23.6	Masi talka kaŋ goo ni jamaa ra cimoo taa a kone ciiti ra. 
EXO.23.7	Ma mooru haya kaŋ ti taari. Masi boro kaŋ mana haya kul tee wii, masi boro šerrante wii, zama tooɲante, ay sʼa dii boro šerrante. 
EXO.23.8	Masi sufuray taa, zama sufuraa mma diikey tee danaw, a ga šikka daŋ šerrantey ga.
EXO.23.9	Masi yaw torro, war hunday ga yaw hunaroo bay, zama war tee yaw Misira gandaa ra.»
EXO.23.10	«Jiiri iddu ma ni laboo beeri, ma faari-izey hegay. 
EXO.23.11	Amma jiiri iyyantoo ga ma laboo naŋ a ma hunanzam. Ni jamaa talkey ga haya ŋaa kaŋ i duu a ra, woo kaŋ i gʼa naŋ ganjihoogawey gʼa ŋaa. Takaa din da no mʼa tee ni 
EXO.23.12	Jirbi iddu goy kaŋ goo ma ne, mʼa tee, amma jirbi iyyantoo ma hunanzam, hala ni hawoo nda ni farkaa ma hunanzam, hala ni koŋŋaa izʼaroo nda ni yawoo ma hunsar.
EXO.23.13	War ma hayey dii henna kaŋ ay nʼi har war se, war masi koy tanayaŋ maaɲey cee, boro masi maa maaɲey ni miɲoo ra.»
EXO.23.14	«Cee hinza jiiroo ra ma jingar tee ay maaɲoo ga. 
EXO.23.15	Ma 
EXO.23.16	Ma 
EXO.23.17	Jiiroo ra cee hinza ni arey ma kay ni Koyoo, Abadantaa jine.
EXO.23.18	Sargaroo kuroo kaŋ nʼgʼa kaa, takula kaŋ ra dolobiri goo masi hanga a. Jingaroo hamoo maanoo masi cindi za cijinoo ra hala subbaahi. 
EXO.23.19	Ma kate ni faaroo ize jina-jinawey Abadantaa, ni Koyoo 
EXO.23.20	«Nga ne, ay ga almalayka sanba ni jine, a ma ni hawgay naarumaa ra ka ni ka koy nongoo kaŋ ay nʼa hanse ma ne ra. 
EXO.23.21	A beerandi, ma maa jindoo se, masʼa kakaw. A si war hooyanoo muɲe. Zama ay maaɲoo goo a ga. 
EXO.23.22	Nda nʼga maa jindoo se ka boori, de nʼga haya kul tee kaŋ ay gʼa har ma ne, ay ga tee ni iberey iberoo, ni yenjekey yenjekaa.
EXO.23.23	Waati kaŋ ay almalaykaa huru ni jine ka ni ka koy Amor borey do, nda Heti borey do, nda Ferezi borey do, nda Kanaŋ borey do, nda Hewi borey do, nda Žebus borey do, ay gʼi derandi. 
EXO.23.24	Masi sujudu ngi koyey se, masʼi gana, masi ngi takawey tee. Mʼi warra ganda ka tondey kaŋ i nʼi kayandi kʼi gana kayri. 
EXO.23.25	War ma Abadantaa, war Koyoo gana, a ga albarka daŋ war ŋaahayaa nda war haroo ra, de ay ga wirci moorandi ni ga. 
EXO.23.26	Ni gandaa ra, gunde hasaraw si tee, woy si gun, ay ga ni noo aloomur. 
EXO.23.27	Ay gʼay hunburaa ka koy ni jine, jama kul kaŋ ra ni huru, ay ga lakkaloo ɲaami, de ay ga ni iberey kul zurandi ni jine. 
EXO.23.28	Ay ga binbin laalayaŋ sanba ni jine, i ga Hewi borey, nda Kanaŋ borey, nda Heti borey gaaray ni jine. 
EXO.23.29	Ay sʼi gaaray ni jine jiiri folloku ra, gandaa masi koy tee farru koonu, ganjihoogawey masi koy boobo ka yee ni ga. 
EXO.23.30	Ay gʼi gaaray ni jine kayna-kayna, waati kaŋ nʼduu hayyan, gandaa ma yee ni mayray ra.
EXO.23.31	Ay ga ni laboo kanjey kayandi Kakaarey teekoo ga ka koy Filisti borey teekoo nda saajoo ka koy isaa
EXO.23.32	Amaana masi huru ni nda i game, a masi huru ni nda ngi koyey game. 
EXO.23.33	I masi goro war gandaa ra hala i masi kaa ka koy war tusa war ma zunubu tee ay ga, zama woo ra ngi koyey no nʼgʼi gana, de a ga tee ma ne kumsay.»
EXO.24.1	Abadantaa nee Musa se: «Žigi ka kaa ay do tondi hondoo boŋ, ni nda Haruna, nda Nadab, nda Abihu, nda Izirayel izey boro beerey ra, boro woyye (70), war ma sujudu ya ne nongu mooro ra. 
EXO.24.2	Musa hinne ma man kate ay do. I masi man kate, jamaa masi žigi kate a bande.»
EXO.24.3	Musa koy Abadantaa šenney kul nda ašariyawey kul har jamaa se. Jamaa tee jinde foo ka tuuru ka nee: «Šenney kul kaŋ Abadantaa nʼi har, ir gʼi tee.»
EXO.24.4	Musa na Abadantaa šenney kul hantum. A tun subbaahi biya ka sargari tonadoo cin tondi hondoo cire, a na tondi woy cindi hinka (12) kayandi Izirayel alkabiila woy cindi hinkaa (12) maaɲey ga. 
EXO.24.5	A na Izirayel arusoogayaŋ sanba i ma koy 
EXO.24.6	Musa na kuroo jeroo zaa, a nʼa daŋ potiyaŋ ra, jere faa a nʼa say-say sargari tonadogoo ga. 
EXO.24.7	A na 
EXO.24.8	Musa na kuroo zaa, a nʼa say-say jamaa ga ka nee: «Amaanaa kaŋ Abadantaa nʼa daŋ war nda nga game šenney kaŋ a nʼi har here, amaanaa din kuroo ne.»
EXO.24.9	Woo banda ga, Musa, nda Haruna, nda Nadab, nda Abihu, nda Izirayel izey boro beerey ra, boro woyye (70) žigi tondi hondoo boŋ. 
EXO.24.10	I dii Izirayel Koyoo. Cewey cire, ni mma nee safir tondi kanante, nga henanyanoo ga hima nda beenaa zaati. 
EXO.24.11	Borey wey ti Izirayel borciney, Irkoy mana nga kaboo šerre ka haya futu kul tee i se. I dii Irkoy, i ŋaa, i haŋ.
EXO.24.12	Abadantaa nee Musa se: «Žigi ka kaa ay do tondi hondoo boŋ, ma cindi no din. Ay ga ni noo tondi walhawey, maanaa ašariyaa nda yaamaroo kaŋ ay nʼi hantum ka jamaa cawandi.» 
EXO.24.13	Musa tun, nga nda nga banda hunoo Žozuwe, Musa žigi Irkoy tondi hondoo boŋ. 
EXO.24.14	Za i mana koy, a nee boro beerey se: «Wa ir batu ne ra hala waati kaŋ ir willi kate war do. Nga ne, Haruna nda Hur goo war bande, boro kaŋ duu almušakka ma koy i do.» 
EXO.24.15	Musa žigi tondi hondoo boŋ, duulaa na hondoo daabu. 
EXO.24.16	Abadantaa daržaa cindi Sinay tondi hondoo boŋ, duulaa na Sinay tondi hondoo daabu jirbi iddu. Jirbi iyyantoo hane, a na Musa cee duulaa gundoo ra. 
EXO.24.17	Abadantaa daržaa tee Izirayel izey moɲey cire ma nee nuune kaŋ ga gona kaŋ ga dii tondi hondoo boŋoo ga. 
EXO.24.18	Musa huru duulaa gundoo ra ka žigi tondi hondoo boŋ. Musa cindi hondoo boŋ zaari woytaaci (40) nda cijin woytaaci (40).
EXO.25.1	Abadantaa šelaŋ Musa se ka nee: 
EXO.25.2	«Nee Izirayel izey se i ma baa kaa ya ne. Borey kul kaŋ kabey ga don, war mʼay bagaa dii i ga. 
EXO.25.3	Bagaa kaŋ war gʼa dii i ga manʼti kala: wura, nda nzorfu kaaray, nda alhan, 
EXO.25.4	nda šukka bula, nda iciray henna, nda iciray zaram, nda šukka baana, nda hancin hinbiri, 
EXO.25.5	nda feeji gaaru kuuruyaŋ kaŋ cirayandi, nda ayu kuuruyaŋ, nda akasiya bundu, 
EXO.25.6	nda jii fitilla canboo se, nda haya hew kaanayaŋ yonyan jiyoo nda dugu hew kaanaa se. 
EXO.25.7	Oniks tondi nda tondi dumiyaŋ kaŋ ga huru 
EXO.25.8	I ma nongu henanante cin ya ne hala ya goro i game. 
EXO.25.9	Ay ga hukkumoo fasaloo cebe ma ne nda jinawey dumey kul kaŋ ga huru a ra. War mʼi kul tee ka sawa nda ngi fasaloo.»
EXO.25.10	«I ma sunduku cin nda akasiya bundu, nga kuuyanoo ma tee kabedaaru hinka nda jere, hayyanoo ma tee kabedaaru foo nda jere, nga kayyanoo kabedaaru foo nda jere. 
EXO.25.11	Mʼa daabu nda wura alhakiika, gundoo nda tarayheroo ma daabandi. Ma wura kunga daŋ miɲoo bande. 
EXO.25.12	Ma wura mennandi ka korbay taaci tee kaŋ nʼgʼi daŋ cee taacaa ga, korbay hinka caraw foo ga, korbay hinka caraw faa ga. 
EXO.25.13	Ma akasiya bunduyaŋ tee gobu kʼi daabu nda wura. 
EXO.25.14	Ma gobey daŋ sundukoo caraw foo kul korbawey ra kʼa zaa. 
EXO.25.15	Gobey ma cindi sundukoo korbawey ra, i masi hun sundukoo ga. 
EXO.25.16	Ma seedetaraa hantumoo kaŋ ay gʼa noo ma ne jisi sundukoo ra.
EXO.25.17	Woo banda ga, ma daabirji
EXO.25.18	Ma almalayka hinka tee kaŋ se i ga nee šerib. Mʼi kar wura ra, mʼi daŋ daabirjoo boŋ hinkaa ga. 
EXO.25.19	Ma šerib foo tee boŋ foo ga, ma šerib foo tee boŋ faa ga. War ma šeribey tee daabirjoo hunday ra, daabirjoo boŋ hinkaa ga. 
EXO.25.20	Šeribey ma ngi fatawey hay beene, i ga ngi fatawey ka daabirjoo daabu. Ngi ndumey ma cere tenje, i ma daabirjoo guna. 
EXO.25.21	Ma daabirjoo fur sundukoo ga jina ma seedetaraa hantumoo kaŋ ay gʼa noo ma ne jisi sundukoo ra. 
EXO.25.22	No din ra ay gʼay boŋ bayrandi ma ne, sundukoo daabirjoo se beene šerib hinkaa game kaŋ goo seedetaraa sundukoo boŋ, ay ga hayaa kul har ma ne kaŋ ay gʼa noo ma ne Izirayel izey se.»
EXO.25.23	«Ma taabal tee nda akasiya bundu, kuuyanoo ma tee kabedaaru hinka, hayyanoo ma tee kabedaaru foo, kayyanoo ma tee kabedaaru foo nda jere. 
EXO.25.24	Mʼa daabu nda wura alhakiika, ma wura kunga daŋ miɲoo bande. 
EXO.25.25	Ma jejebu tee kaŋ hayyanoo ga too kabetaami foo, ma wura kunga ka jejeboo kul kuubi kʼa bere. 
EXO.25.26	Ma wura korbay taaci tee a se, ma korbawey daŋ kanje taacaa ga kaŋ goo cee taacaa ga. 
EXO.25.27	Korbawey ma man jejeboo, ngi ra gobey ga huru ka taabaloo zaa. 
EXO.25.28	Ma akasiya bunduyaŋ tee gobu kʼi daabu nda wura ka taabaloo zaa. 
EXO.25.29	Ma nga taasawey, nda nga potey, nda nga jinawey, nda nga sargari-kaa-potey kaŋ nda 
EXO.25.30	Taabaloo ga, ma takulayaŋ daŋ kaŋ ga jisandi ay jine waati kul.»
EXO.25.31	«Ma fitilla canbu tee nda wura alhakiika. Fitilla canboo ma karandi, cewoo, nda kunturoo, nda potey, nda nga dobey, nda nga kutukuryey ma tee a bande affoo. 
EXO.25.32	Kabe iddu ma fatta carawey ga, ihinza ma fatta fitilla canboo caraw foo ga, ihinza ma fatta caraw faa ga. 
EXO.25.33	Kabe foo ga, poti hinza goo kaŋ ga hima nda tuuri-izoo kaŋ se i ga nee amand kaŋ ra dobu nda kutukurya goo. Kabe faa ga, poti hinza goo kaŋ ga hima nda amand kaŋ ra dobu nda kutukurya goo kabe hinkantoo ga. Takaa din da ti kabe idduwaa kaŋ ga fatta fitilla canboo ga. 
EXO.25.34	Fitilla canboo hunday ga poti taaci goo kaŋ ga hima nda amand kaŋ ra dobuyaŋ nda kutukuryayaŋ goo. 
EXO.25.35	Dobu foo goo kabe hinkaa jinaa cire kaŋ ga fatta kunturoo ga, dobu foo goo kabe hinkaa hinkantoo cire kaŋ ga fatta a ga, dobu foo goo kabe hinkaa hinzantoo cire kaŋ ga fatta a ga. Takaa din da a ma teendi kabe idduwaa se kaŋ ga fatta fitilla canboo ga. 
EXO.25.36	Ngi dobey nda kabey ma tee kunturoo bande affoo, a kul ma tee goy kaŋ karandi nda wura alhakiika. 
EXO.25.37	Fitilla iyye tee a se, fitillawey ma daŋandi a ga, i ma gaay noo jinoo ra. 
EXO.25.38	Kanbey kaŋ ga fitillaa zaaraa boosoo dunbu nda boosu-kaa-jinawey ma tee nda wura alhakiika. 
EXO.25.39	Wura alhakiika 
EXO.25.40	Hawgay, mʼa tee sanda fasaloo kaŋ cebandi ma ne tondi hondoo boŋ.»
EXO.26.1	«Irkoy hukkumoo, mʼa tee nda kaymi taafe zuu woy (10) šukka baana yakuwante, nda ibula, nda iciray henna, nda iciray zaram. Ma almalaykayaŋ kaŋ se i ga nee šerib kay zuwey ga, a ma tee assana goykaw goy. 
EXO.26.2	Zuu foo kul kuuyanoo ma tee kabedaaru waranka cindi yaaha (28), hayyanoo ma tee kabedaaru taaci. Zuwey kul ma tee deede foo. 
EXO.26.3	Zuu guu ma huru cere ga, zuu guu faa mo ma huru cere ga. 
EXO.26.4	Ma karfuyaŋ kaŋ teendi nda šukka bula daŋ zuu guu margari jinaa zuu koraa miɲoo ga. Ma taka follokaa tee zuu guu margari hinkantoo zuu koraa miɲoo ga. 
EXO.26.5	Ma karfu woyguu (50) daŋ zuu guu jinaa ga, ma karfu woyguu (50) daŋ zuu guu hinkantoo zuu koraa miɲoo ga. Karfey ma cere tenje. 
EXO.26.6	Ma kanjihaya woyguu (50) tee nda wura, ma zuwey daŋ cere ga nda kanjihayey, a ma tee hukkum folloku.
EXO.26.7	Woo banda ga, ma zuuyaŋ tee nda hancin hinbiri kaŋ ga tee hukkum kaŋ goo Irkoy hugoo ga. Zuwey ma tee iwoy cindi foo (11). 
EXO.26.8	Zuu foo kul kuuyanoo ma tee kabedaaru waranza (30), hayyanoo ma tee kabedaaru taaci. Zuu woy cindi faa (11) ma tee deede foo. 
EXO.26.9	Ma zuu guu marga cere ga, ma zuu iddu marga cere ga, ma zuu idduwantoo taabu hukkumoo jineheroo ga. 
EXO.26.10	Ma karfu woyguu (50) daŋ zuu guu margari jinaa zuu koraa miɲoo ga, ma karfu woyguu (50) daŋ zuu guu margari hinkantoo miɲoo ga. 
EXO.26.11	Ma kanjihaya woyguu (50) tee nda alhan, ma kanjihayey daŋ karfey ra ka hukkumoo daŋ cere ga hala a ma tee hukkum folloku. 
EXO.26.12	Hayaa kaŋ ga cindi zuwey ra ga doo ganda, jeroo din kaŋ cindi ga doo Irkoy hukkumoo dumaa ga. 
EXO.26.13	Zuu guwaa kuuyanoo bande, kabedaaru foo ga doo hugoo caraw hinkaa bande kʼa daabu. 
EXO.26.14	Feeji gaaru kuuruyaŋ kaŋ cirayandi tee kunta kʼi gum hukkumoo ga. Kuntaa ga, ma kunta kaŋ teendi nda ayu kuuruyaŋ daŋ a ga.
EXO.26.15	Ma bundu tefayanteyaŋ kaŋ ga kay tee Irkoy hukkumoo se nda akasiya bundu. 
EXO.26.16	Bundu foo kul kuuyanoo ma tee kabedaaru woy (10), affoo kul hayyanoo ma tee kabedaaru foo nda jere. 
EXO.26.17	Bundu tefayante hinka tee kaŋ ga cere tenje, affoo kul cee hinka ga dobu a ga, ma takaa din da tee hukkumoo bundey kul se. 
EXO.26.18	Ma bundey wey tee hukkumoo se, ma bundu waranka (20) tee gurma kaboo here. 
EXO.26.19	Ma nzorfu kaaray ka feraw woytaaci (40) kar kaŋyaŋ guusu goo i ra, i goo bundu tefayante warankaa (20) cire, bundu foo kul cee hinkaa goo feraw hinka guusey ra. 
EXO.26.20	Irkoy hukkumoo caraw faa mo ma bundu tefayante waranka (20) tee hawsa kaboo here, 
EXO.26.21	nda ngi nzorfu kaaray feraw woytaacaa (40), feraw hinka ma huru bundu foo kul cire. 
EXO.26.22	Irkoy hukkumoo koroo se, dangay kaboo here, ma bundu iddu tee a se. 
EXO.26.23	Hukkumoo koroo ra, ma bundu hinka tee hukkumoo kanjey se. 
EXO.26.24	Gandaheroo goo cere ga, beeneheroo korbay gʼi dii cere ga henna, takaa din da no ihinkaa ga ti a kaŋ goo kanje hinkaa ga. 
EXO.26.25	Woo ra bundu yaahaa nda ngi nzorfu kaaray ferawey goo, feraw woy cindi iddu (16) no, feraw hinka goo bundu foo kul cire.
EXO.26.26	Woo banda ga, ma akasiya bundu tee gaaru-gaaruyaŋ, igguu hukkumoo caraw foo bundu tefayantey se. 
EXO.26.27	Igguu hukkumoo caraw faa bundey se, igguu hukkumoo koroo se kaŋ goo dangay caraa here. 
EXO.26.28	Gaaru-gaaroo kaŋ goo gamoo ra ma huru bundu tefayantey kuuyanoo gamoo ra, a ma hun boŋ foo ga ka koy boŋ faa ga. 
EXO.26.29	Ma wura ka bundu tefayantey daabu, ma korbawey tee nda wura kaŋ ga gaaru-gaarey dii, ma wura ka gaaru-gaarey daabu. 
EXO.26.30	Ma Irkoy hukkumoo cin kʼa kayandi nda yaamaroo kaŋ harandi ma ne tondi hondoo boŋ.
EXO.26.31	Ma rido tee nda šukka bula, nda iciray henna, nda iciray zaram, nda šukka baana yakuwante. Ma almalaykayaŋ kaŋ se i ga nee šerib kay a ga, a ma tee assana goykaw goy. 
EXO.26.32	Mʼa daŋ akasiya bundu ganji taaci ga kaŋ wura gʼi daabu, korbawey ma teendi nda wura, i ma huru nzorfu kaaray feraw taaci ra. 
EXO.26.33	Ma ridowoo daŋ kanjihayey cire, ridowoo dumaa ga ma seedetaraa sundukoo daŋ, ridowoo no ma huru nongu henanantaa nda nongu henanantey ihenanantaa game. 
EXO.26.34	Ma daabirjoo daŋ seedetaraa sundukoo ga nongu henanantey ihenanantaa ra. 
EXO.26.35	Ma taabaloo jisi ridowoo se tarayhere, ma fitilla canboo daŋ taabaloo tenje, hukkumoo se gurma kaboo here, ma taabaloo jisi hawsa here.
EXO.26.36	Ma rido tee hukkumoo miɲoo se, a ma teendi nda šukka bula, nda iciray henna, nda iciray zaram, nda šukka baana yakuwante, maale kʼa kay. 
EXO.26.37	Ma akasiya ganji bundu guu tee ridowoo se, ma wura kʼi daabu, korbawey kaŋ gʼa dii ma teendi nda wura. Ma alhan mennandi ka feraw guu tee a se.»
EXO.27.1	«Ma sargari tonadogoo tee nda akasiya bundu, nga kuuyanoo ma tee kabedaaru guu, hayyanoo ma tee kabedaaru guu. Sargari tonadogoo caraw taacaa kul ma sawa. Nga kayyanoo ma tee kabedaaru hinza. 
EXO.27.2	Ma hilliyaŋ tee nga kanje taacaa ra. Nga nda nga hilley kul ma tee affoo, mʼa daabu nda alhan. 
EXO.27.3	Ma barmayaŋ tee sargari tonadogoo boosey se, nda nga doosiɲawey, nda nga taasawey, nda nga furšetey, nda nga boosu-kaa-jinawey. Nga jinawey kul ma teendi nda alhan. 
EXO.27.4	Ma ham tonaguuru kaŋ ti alhan kaŋ ma nee sankay tee sargari tonadogoo se, ma alhan korbay taaci daŋ tonaguuroo kanjey ga. 
EXO.27.5	Mʼa daŋ sargari tonadogoo miɲoo cire, za gamoo ga hala ganda. 
EXO.27.6	Ma gobuyaŋ tee sargari tonadogoo se, i ma tee akasiya bundu gobuyaŋ, mʼi daabu nda alhan. 
EXO.27.7	Nga gobey ma huru korbawey ra, gobey ma huru sargari tonadogoo caraw hinkaa ga, i gʼa zaa. 
EXO.27.8	Mʼa tee nda bundu, gundoo koonoo no. Mʼa tee nda takaa kaŋ nda a cebandi ma ne tondi hondoo boŋ.»
EXO.27.9	«Ma Irkoy hugoo batumaa tee. Gurma kaboo here, kunta šukka baana yakuwanteyaŋ kaŋ ga too kabedaaru zangu (100) ma huru caraw foo ga. 
EXO.27.10	Ma batumaa ganji warankaa (20) nda nga feraw warankaa (20) tee a se nda alhan. Korbawey nda hawahayey ma teendi nda nzorfu kaaray. 
EXO.27.11	Hawsa kaboo here mo, kuntayaŋ ma huru a ga kaŋ kuuyanoo manʼti kala kabedaaru zangu (100). Ma ngi ganji warankaa (20) nda ngi alhan feraw warankaa (20) tee a se. Korbawey nda ngi hawahayey ma teendi nda nzorfu kaaray. 
EXO.27.12	Batumaa hayyanoo dangay kaboo here, kuntayaŋ kaŋ manʼti kala kabedaaru woyguu (50) ma huru a ga, ngi, nda ngi ganji woyaa (10), nda ngi cee woyaa (10). 
EXO.27.13	Batumaa hayyanoo dandi kaboo here, waynahunay kaboo ga, a ma tee kabedaaru woyguu (50). 
EXO.27.14	Kunta kabedaaru woy cindi guu (15) ma bara caraw foo ga, ngi, nda ngi ganji hinzaa, nda ngi feraw hinzaa. 
EXO.27.15	Caraw faa mo se, kuntayaŋ kaŋ manʼti kala kabedaaru woy cindi guu (15) ma huru a ga, ngi, nda ngi ganji hinzaa, nda ngi feraw hinzaa. 
EXO.27.16	Ma rido kaŋ goo nda kabedaaru waranka (20) daŋ batumaa miɲoo ga. A ma tee nda šukka bula, nda iciray henna, nda iciray zaram, nda šukka baana yakuwante, maale kʼa kay. A ma duu ganji taaci nda feraw taaci. 
EXO.27.17	Batumaa ganjey kul kaŋ gʼa kuubi, ngi hawahayey ma teendi nda nzorfu kaaray, ngi korbawey ma teendi nda nzorfu kaaray, ngi ferawey ma teendi nda alhan. 
EXO.27.18	Batumaa ma duu kabedaaru zangu (100) kuuyan, nda kabedaaru woyguu (50) hayyan, kayyanoo ma tee kabedaaru guu, zaaraa kaŋ gʼa kuubi kʼa bere manʼti kala nda šukka baana yakuwante, bundey ferawey ma tee nda alhan. 
EXO.27.19	Goy jinawey kul kaŋ ga alhaadimay hukkumoo ra, nda hukkumoo sukahayey, nda batumaa sukahayey kul ma teendi nda alhan.»
EXO.27.20	«Ni, ma Izirayel izey yaamar i ma kate ma ne fitilla canboo se jii alhakiika kaŋ mana hun kala 
EXO.27.21	Haruna nda nga izʼarey mʼa hanse cere kubayyan hukkumoo ra, ridowoo se tarayhere, seedetaraa sundukoo jine, hala a ma dii za cijinoo ra hala subbaahoo ra Abadantaa jine. Hantum kaŋ si tun no Izirayel izey zamaney se.»
EXO.28.1	«Ni, Haruna ni armaa manandi ni, nga nda nga izʼarey, Izirayel izey game, hala i ma 
EXO.28.2	Ma bankaaray henananteyaŋ tee ni armaa Haruna se, i ma tee darža tammaasa nda taalam. 
EXO.28.3	Ma šelaŋ boro lakkalkoyney kul se kaŋ ay nʼi too nda hundi lakkalkoyni, i ga bankaarayyaŋ tee Haruna se hala a ma yeetandi jere ga ya ne, hala a ma sargari juwalyan goyoo tee ya ne. 
EXO.28.4	Bankaarawey ne kaŋ i gʼi tee: 
EXO.28.5	I ma wura, nda šukka bula, nda iciray henna, nda iciray zaram, nda šukka baana yakuwante zaa ka bankaarawey tee. 
EXO.28.6	I ma beene kaayi-izoo tee nda wura, nda šukka bula, nda iciray henna, nda iciray zaram, nda šukka baana yakuwante, a ma tee assana goykaw goy.»
EXO.28.7	«
EXO.28.8	Beene kaayi-izoo gamahawoo kaŋ ga huru a ga, ma goyandi nda taka follokaa: wura, nda šukka bula, nda iciray henna, nda iciray zaram, nda šukka baana yakuwante. 
EXO.28.9	Ma oniks tondi hinka zaa, ma Izirayel izey maaɲey hantum i ga. 
EXO.28.10	Ngi maa iddu ma huru tondi foo ga, maa iddu jerey ma huru tondi faa ga, ka sawa nda ngi hayandiroo jiirey. 
EXO.28.11	Tondi hinkaa ga, ma Izirayel izey maaɲey hantum nda takaa kaŋ nda boro kaŋ ga tondi hoy gʼa tee, sanda tammaasa kaŋ teendi tondi ra. Tondi hinkaa ma gorandi wura ga. 
EXO.28.12	Ma tondi hinkaa fur beene kaayi-izoo karfu-izey ga, i ma tee honganditondi Izirayel izey maaɲey ga. Maaɲey goo Haruna jese hinkaa ga, i ma tee hongandihaya Abadantaa jine. 
EXO.28.13	Ma wura fasal ka tondi naagudooyaŋ tee 
EXO.28.14	nda wura alhakiika šešeri hinka, i ma tee sanda karfuyaŋ kaŋ nka bibirandi. Ma wura šešeri bibirantey haw tondi naagudogey ga.»
EXO.28.15	«Ma 
EXO.28.16	Caraw taacaa kul ma sawa, a ma taabandi ka tee ihinka, nga kuuyanoo ma tee kabetaami foo, nga hayyanoo ma tee kabetaami foo. 
EXO.28.17	Mʼa hanse nda tondi kaŋ gorandi haya ra, a ma tee tondi sorro taaci: sorro jinaa ma teendi nda sarduwan, nda topaz, nda emerod. 
EXO.28.18	Sorro hinkantoo ma teendi nda tirkuwaz, nda safir, nda luulu. 
EXO.28.19	Sorro hinzantoo ma teendi nda opal, nda agat, nda ametist. 
EXO.28.20	Sorro taacantoo ma teendi nda beril, nda oniks, nda žasp. Tondey wey ma gorandi ngi wura naagudogey ra. 
EXO.28.21	Tondey ma sawa nda Izirayel izey maaɲey, i ma tee iwoy cindi hinka (12) sanda ngi maaɲey. Maaɲey ma žeerandi i ga sanda tammaasa, affoo kul nda nga maaɲoo, zama alkabiila woy cindi hinka (12) no.
EXO.28.22	Ma wura alhakiika šešeri kaŋ teendi sanda karfu bibiranteyaŋ daŋ albaytoo ga. 
EXO.28.23	Ma wura korbay hinka daŋ albaytoo ga, ma korbay hinkaa woo daŋ albaytoo kanje hinkaa ga. 
EXO.28.24	Ma wura karfu hinkaa daŋ korbay hinkaa ga kaŋ goo albaytoo kanjey ga. 
EXO.28.25	Ma karfu boŋ hinkaa haw tondi naagudoo hinkaa ga kʼi haw beene kaayi-izoo karfu-izey ga jineheroo ga. 
EXO.28.26	Ma wura korbay hinka tana tee kaŋ mʼi daŋ albaytoo kanje hinkaa ga, miɲoo ga beene kaayi-izoo gundoo ra. 
EXO.28.27	Ma wura korbay hinka tana tee koyne mʼi haw beene kaayi-izoo karfu-izey ga ganda, jinehere nongoo kaŋ ga i ga hawa jeroo ga, beene kaayi-izoo gamahawoo se beene. 
EXO.28.28	I ma karfu bula ka albaytoo korbawey dii beene kaayi-izoo waney ga hala albaytoo ma cindi beene kaayi-izoo gamahawoo ga, albaytoo masi hun dogoo ra beene kaayi-izoo ga. 
EXO.28.29	Waati kaŋ Haruna ga huru nongu henanantaa ra, gandey ga ciitoo albaytoo goo kaŋ ga Izirayel izey maaɲey goo. Takaa woo ra a gʼi daŋ Abadantaa jine sanda hongandihaya hala abada. 
EXO.28.30	Ma 
EXO.28.31	«Woo banda ga, ma forkiyaa tee kaŋ ga huru 
EXO.28.32	Fun kaŋ ga tee jinde ga hun gamoo ra, funoo miɲoo bande kunga ma huru, maale kʼa kay, woo ga tee a se sanda guuru darbay jinde hala a masi kottu. 
EXO.28.33	Forkiyaa gandahere miɲoo ga, ma grenad-ize šukkayaŋ, ibula, nda iciray henna, nda iciray zaram daŋ, ma wura guuru-izeyaŋ kaŋ ga hẽe daŋ i game miɲoo kul bande. 
EXO.28.34	Wura guuru-ize foo, grenad-ize foo, wura guuru-ize foo, grenad-ize foo, forkiyaa miɲoo kul bande. 
EXO.28.35	Haruna gʼa daŋ waati kaŋ a ga nga goyoo tee. Boro ga maa guuru-izey hẽenoo waati kaŋ a ga huru nongu henanantaa ra Abadantaa jine, nda waati kaŋ a ga fatta hala a masi koy buu.
EXO.28.36	Woo banda ga, ma wura alhakiika teɲa taalam tee, ma žeeri ka hantum a ra sanda tammaasa kaŋ ga nee: ‹A yeetandi jere ga Abadantaa se.› 
EXO.28.37	Ma teɲa taalamoo daŋ nda karfu bula fatalaa ga, a ma huru fatalaa jineheroo ga. 
EXO.28.38	A ma huru Haruna teɲaa ga. Zunubey kaŋ Izirayel izey gʼi tee haya henanantey kaayanoo ra, Haruna gʼi jeeje nga ga. Woo maaganda se ay ga yadda Izirayel izey sargari henanantey ga kaŋ i gʼi kaa ya ne. Teɲa taalamoo ma cindi teɲaa ga hala Abadantaa ma ngi sargarey taa.
EXO.28.39	Ma šukka baana ka darbay beeroo tee. Ma fatala tee nda šukka baana. Ma gamahaw tee kaŋ maale kʼa kay.
EXO.28.40	Ma darbay beeriyaŋ tee Haruna izʼarey se, ma gamahawyaŋ tee i se, ma fuulayaŋ tee i se, i ma tee darža nda beeray tammaasa.
EXO.28.41	Ma darbawey daŋ ni armaa Haruna nda nga izʼarey ga, mʼi yon, mʼi gorandi goyoo ra, mʼi yeeti jere ga ya ne, hala i ma 
EXO.28.42	Ma 
EXO.28.43	Haruna nda nga izʼarey gʼi daŋ waati kaŋ i ga huru cere kubayyan hukkumoo ra wala ka too sargari tonadogoo ra waati kaŋ i ga ngi sargari juwalyan goyoo tee nongu henanantaa ra. Woo ra i si zunubu zaa, i si buu. Hantum kaŋ si tun no nga nda nga hayroo se nga dumaa ga.»
EXO.29.1	«Takaa ne kaŋ nʼgʼa tee ka Haruna nda nga izʼarey yeeti jere ga hala i ma 
EXO.29.2	ma takula zaa kaŋ ra dolobiri sii, nda wijilayaŋ kaŋ ra dolobiri sii kaŋ loobandi nda jii, nda furmeyaŋ kaŋ ra dolobiri sii kaŋ yonandi nda jii. Mʼi tee nda farin hamni baana. 
EXO.29.3	Mʼi daŋ dika ra, ma dikaa, nda yaaroo, nda gaarey kaa sargari.
EXO.29.4	Ma Haruna nda nga izʼarey ka koy cere kubayyan hukkumoo miɲoo ga, mʼi ɲumay nda hari. 
EXO.29.5	Ma darbawey zaa, ma darbay beeroo daŋ Haruna ga, forkiyaa kaŋ goo 
EXO.29.6	Ma fatalaa didiji boŋoo ga, ma teɲa taalam henanantaa daŋ fatalaa ga. 
EXO.29.7	Woo banda ga, ma yonyan jiyoo zaa kʼa mun boŋoo ga kʼa yon. 
EXO.29.8	Ma Haruna izʼarey manandi, ma darbawey daŋ i ga. 
EXO.29.9	Ma gamey haw nda gamahawoo, Haruna nda nga izʼarey ma fuula daŋ i ga. 
EXO.29.10	Ma yaaroo ka koy cere kubayyan hukkumoo jine, Haruna nda nga izʼarey ga ngi kabey fur boŋoo ga. 
EXO.29.11	Ma yaaroo koosu Abadantaa jine, cere kubayyan hukkumoo miɲoo ga. 
EXO.29.12	Ma zaa yaaroo kuroo ra, mʼa daŋ sargari tonadogoo hilley ga nda ni kabe-izoo, ma kuroo cindoo kul doori sargari tonadogoo gandahere. 
EXO.29.13	Ma maanoo kul zaa kaŋ ga teeley daabu, nda tasa-izoo kaŋ goo tasaa ga, nda dumay-ɲaa-guuri hinkaa, nda maanoo kaŋ goo i ga. Mʼi kul dullandi sargari tonadogoo ga. 
EXO.29.14	Ma yaaroo hamoo, nda kuuroo, nda nga teeley žiibey, mʼi ton jamaa kaloo se taray. 
EXO.29.15	Ma feeji gaaru jinaa zaa, Haruna nda nga izʼarey ma ngi kabey fur boŋoo ga. 
EXO.29.16	Ma gaaroo koosu, ma kuroo zaa kʼa say-say sargari tonadogoo carawey bande. 
EXO.29.17	Ma gaaroo dunbu nongu-nongu. Ma teeley nda kobsey ɲumay kʼi fur nongey nda boŋoo boŋ. 
EXO.29.18	Ma gaaroo kul dullandi sargari tonadogoo boŋ, 
EXO.29.19	Ma gaaru hinkantoo zaa, Haruna nda nga izʼarey ma kabey fur gaaroo boŋoo ga. 
EXO.29.20	Ma gaaroo koosu, ma zaa kuroo ra kʼa daŋ Haruna haŋa hennaa deenoo ga nda nga izʼarey haŋa hennaa deeney ga, ma daŋ kabe hennaa kobaaroo ga, nda cee hennaa cew-ize beeroo ga. Ma kuroo say-say sargari tonadogoo carawey bande. 
EXO.29.21	Ma zaa kuroo ra kaŋ goo sargari tonadogoo ga, ma zaa yonyan jiyoo ra kʼi say-say Haruna nda nga darbawey ga, nda nga izʼarey ga nda ngi darbawey ga. A ga daŋandi jere ga ya ne, nga nda nga darbawey, nda nga izʼarey nda ngi darbawey. 
EXO.29.22	Ma gaaroo maanoo zaa, nda šuwalaa, nda maanoo kaŋ ga teeley daabu, nda tasa-izoo, nda dumay-ɲaa-guuri hinkaa nda maanoo kaŋ goo i ga, nda cee hennaa, zama sargari no kaŋ ga teendi sargari juwalkey gorandiyanoo goyoo ra se. 
EXO.29.23	Ma takula zaa, nda wijila, nda furme takulawey kaŋ ra dolobiri sii dikaa ra kaŋ goo Abadantaa jine. 
EXO.29.24	Mʼi kul daŋ Haruna kabey ra nda nga izʼarey kabey ra, mʼi zinji sanda 
EXO.29.25	Mʼa taa kabey ra kʼa dullandi sargari tonadogoo boŋ, sargari kukurantaa boŋ, a ma tee sunnaara kaana Abadantaa se. Sargari tonante no Abadantaa se. 
EXO.29.26	Ma Haruna gorandiyanoo goyoo ra gaaroo gandoo zaa kʼa zinji kʼa tee sargari zinji-zinjante Abadantaa jine. A ga tee ni bagaa.
EXO.29.27	Ma gaaroo gandoo kaŋ tee sargari zinji-zinjante nda cewoo kaŋ jerandi yeeti jere ga ya ne. Nongey wey kul mana hun kala sargaroo kaŋ i nʼa kaa Haruna nda nga izʼarey gorandiyanoo goyoo ra se. 
EXO.29.28	A ma tee Haruna nda nga izʼarey wane, a ma tee hantum kaŋ si tun Izirayel izey do. Sargari no kaŋ ga jer Abadantaa maaɲoo ga kaŋ hun ngi 
EXO.29.29	Haruna dumaa ga bankaaray henanantey ga tee izʼarey waney, hala i mʼi daŋ ka yonandi nda ka yeetandi jere ga goyoo se. 
EXO.29.30	Izʼarey ra, woo kaŋ ga huru dogoo ra ga bankaarawey daŋ jirbi iyye, boraa kaŋ ga huru cere kubayyan hukkumoo ra ka goyoo tee nongu henanantaa ra.
EXO.29.31	Ma gorandiyanoo goyoo ra gaaroo zaa, ma hamoo hina nongu henanante ra. 
EXO.29.32	Haruna nda nga izʼarey ma gaaroo hamoo nda takulaa kaŋ goo dikaa ra ŋaa cere kubayyan hukkumoo miɲoo ga. 
EXO.29.33	I ma hayey ŋaa kaŋ nda zunubu tuusuyanoo teendi, ngi gorandiyanoo goyoo ra se nda ngi yeetiyanoo jere ga ya ne. Boro tana kul masʼi ŋaa, zama haya henananteyaŋ no. 
EXO.29.34	Nda haya cindi gorandiyanoo goyoo ra hamoo wala takulaa ra hala suba, mʼa ton nuune ra kʼa tee boosu. A masi ŋandi, zama haya henanante no.
EXO.29.35	Takaa woo no nʼgʼa tee Haruna nda nga izʼarey se, sanda takaa kaŋ nda ay na ni yaamar. Jirbi iyye no nʼgʼa tee ngi gorandiyanoo goyoo ra.
EXO.29.36	Zaari kul ma yaaru kaa zunubu sargari, zunubu tuusuyanoo se. Ma sargari tonadogoo henanandi ka zunubu tuusuyanoo tee a se, woo banda ga, mʼa yon kʼa yeeti jere ga ya ne. 
EXO.29.37	Jirbi iyye ma zunubu tuusuyanoo tee sargari tonadogoo se kʼa yeeti jere ga ya ne, sargari tonadogoo ga tee nongu kaŋ ga hanse ka henan. Haya kul kaŋ too sargari tonadogoo ga, ga henan.»
EXO.29.38	«Hayaa kaŋ nʼgʼa sarga sargari tonadogoo boŋ manʼti kala: feeji-ize hinka kaŋ goo nda jiiri foo. Zaari kul, han kul mʼa tee. 
EXO.29.39	Ma feeji-ize jinaa kaa subbaahi, ma ihinkantoo kaa almaari. 
EXO.29.40	Koyne mo feeji-ize jinaa bande ma farin hamni baana kilo hinza loobu nda jii liitar foo nda jere kaŋ mana hun kala 
EXO.29.41	Ma feeji hinkantoo kaa almaari. Mʼa kaa sanda takaa kaŋ nda nʼga subbaahi 
EXO.29.42	War masi fay nda ka 
EXO.29.43	No din ra ay ga Izirayel izey kubay, ay daržaa ga hukkumoo yeeti jere ga ya ne. 
EXO.29.44	Ay ga cere kubayyan hukkumoo nda sargari tonadogoo yeeti jere ga ya ne. Ay ga Haruna nda nga izʼarey yeeti jere ga ya ne hala i ma 
EXO.29.45	Ay ga goro Izirayel izey game, ay ga tee ngi Koyoo. 
EXO.29.46	Woo ra i ga bay kaŋ agay ti Abadantaa, ngi Koyoo kaŋ nʼi fattandi Misira gandaa ra hala ya duu ka goro i game, agay kaŋ ti Abadantaa, ngi Koyoo.»
EXO.30.1	«Ma sargari tonadoo tee kaŋ ga nʼga dugoo dullandi. Mʼa tee nda akasiya bundu. 
EXO.30.2	Kuuyanoo ma tee kabedaaru foo, hayyanoo ma tee kabedaaru foo, caraw taacaa kul ma sawa. Nga kayyanoo ma tee kabedaaru hinka. Nga nda nga hilley kul ma tee affoo. 
EXO.30.3	Ma sargari tonadogoo kul daabu nda wura alhakiika, beeneheroo, nda carawey kuubi-ka-beraa, nda hilley. Ma wura kunga daŋ miɲoo bande. 
EXO.30.4	Ma wura korbay hinka daŋ kungaa cire. Mʼi daŋ caraw hinkaa ga kabe hinkaa ga kaŋ ra gobey kaŋ nda i gʼa zaa ga huru. 
EXO.30.5	Ma akasiya bunduyaŋ tee gobu kʼi daabu nda wura. 
EXO.30.6	Ma sargari tonadogoo daŋ ridowoo tenje kaŋ goo seedetaraa sundukoo jine, a ma tenje nda sundukoo daabirjoo kaŋ goo seedetaraa boŋ, nongoo kaŋ ra ay ga ni kubay. 
EXO.30.7	Haruna ma dugu hew kaana dullandi. Subbaahi ka kaa subbaahi, waati kaŋ a koy fitillawey soolu, nga no a mʼa dullandi a ga. 
EXO.30.8	Almaari kul, nda Haruna koy fitillawey diinandi no a ga dugoo dullandi. Dugoo no kaŋ ga cindi Abadantaa jine war zamaney se. 
EXO.30.9	War masi dugu tana dullandi a ga, war masi 
EXO.30.10	Haruna ga zunubu tuusuyanoo tee nga hilley ga cee foo jiiroo ra nda zunubu sargaroo kuroo. Cee foo jiiroo ra no a ga zunubu tuusuyanoo tee a ga. A ma alaadaa woo tee war zamaney ra. Dugu diinandidogoo manʼti kala haya kaŋ ga hanse ka henan Abadantaa se.»
EXO.30.11	Abadantaa šelaŋ Musa se ka nee: 
EXO.30.12	«Waati kaŋ nʼna Izirayel izey kabu ka ngi hinnaa bay, affoo kul ga haya bana Abadantaa se nga hundoo hayoo se, hala waati kaŋ nʼga kabuyanoo tee bone masi duu ey. 
EXO.30.13	Hayaa ne kaŋ borey kul kaŋ ga kabandi gʼa bana: Nzorfu kaaray tamma jere ka sawa nda nongu henanantaa nzorfu kaaray tammaa alkadaroo. Nzorfu kaaray tamma foo manʼti kala garam woy cindi hinka (12). Nzorfu kaaray tamma jeraa ma tee haya kaŋ kaandi Abadantaa se. 
EXO.30.14	Boro kul kaŋ kabandi kaŋ goo nda jiiri waranka (20) nda wey kaŋ bisa a, ga hinnaa woo kaa Abadantaa se sanda baa. 
EXO.30.15	Almankoyni si haya noo kaŋ bisa nzorfu kaaray tamma jere, talka si haya noo kaŋ kacca nda nzorfu kaaray tamma jere waati kaŋ war ga hinnaa woo kaa Abadantaa se sanda baa hala war ma war hundey hallasi. 
EXO.30.16	Ma nooroo dii Izirayel izey ga, mʼa noo cere kubayyan hukkumoo goyoo se. Abadantaa jine a ga tee hongandihaya Izirayel izey se, hala a ma war hundey hallasi.»
EXO.30.17	Abadantaa šelaŋ Musa se ka nee: 
EXO.30.18	«Ma alhan taasa beeri tee, nda nga hayaa kaŋ ga a ga goro ma tee nda alhan, alwala jinay no. Mʼa daŋ cere kubayyan hukkumoo nda sargari tonadogoo game. Ma hari daŋ a ra. 
EXO.30.19	Haruna nda nga izʼarey ga ngi kabey nda ngi cewey ɲumay a ra. 
EXO.30.20	Waati kaŋ i ga huru cere kubayyan hukkumoo ra, i ga hari ka ɲumay hala i masi duu ka buu, wala waati kaŋ i man sargari tonadogoo do ka ngi goyoo tee kaŋ ti ka 
EXO.30.21	I ga ngi kabey nda ngi cewey ɲumay hala i masi duu ka buu. Hantum kaŋ si tun no i se, Haruna nda nga hayroo se ngi zamaney ra.»
EXO.30.22	Abadantaa šelaŋ Musa se ka nee: 
EXO.30.23	«Ni, dugu alhakiikayaŋ zaa kaŋ ti: 
EXO.30.24	Nda kas hew kaana kilo iddu ka sawa nda nongu henanantaa nzorfu kaaray tammaa alkadaroo, nda 
EXO.30.25	Ma hayey wey ɲaami kʼi hanse i ma tee jii yonyan henanantaa se, a ma tee turaari teekaw goy. A ga tee jii yonyan henanantaa se. 
EXO.30.26	Mʼa ka cere kubayyan hukkumoo yon, nga nda seedetaraa sundukoo, 
EXO.30.27	nda taabaloo nda nga jinawey kul, nda fitilla canboo nda nga jinawey kul, nda dugu diinandidogoo, 
EXO.30.28	nda 
EXO.30.29	Ma hayey wey yeeti jere ga ya ne, i ga tee hayayaŋ kaŋ ga hanse ka henan. Haya kul kaŋ tuku i ga, ga henan. 
EXO.30.30	Ma Haruna nda nga izʼarey yon, mʼi yeeti jere ga ya ne, hala i ma 
EXO.30.31	«Nee Izirayel izey se: ‹Woo manʼti kala yonyan henanantaa jiyoo kaŋ jisandi ya ne war zamaney se. 
EXO.30.32	A masi doorandi boro kul gaahamoo ga, boro kul masi nga dumoo tee, a ga henan, a ga tee war se haya henanante. 
EXO.30.33	Boro kul kaŋ na nga dumoo tee kʼa daŋ boro tana ga, boraa ga hun nga jamaa ra.›»
EXO.30.34	Abadantaa nee Musa se: «Dugu hew kaaney zaa kaŋ ti: storaks, nda jingam hew kaana, nda galbanum hew kaana, nda dugu alhakiika, i kul tiŋyaney ma sawa. 
EXO.30.35	Mʼi tee dugu ɲaamante, turaari teekaw goy, ciiri-ciirante, a ga henan, a yeetandi jere ga ya ne. 
EXO.30.36	Ma haya tee a ra hamni kaŋ ga huru cere kubayyan hukkumoo ra, seedetaraa sundukoo jine, nongoo kaŋ ra ay ga ni kubay, war se haya no kaŋ ga hanse ka henan. 
EXO.30.37	Haya kaŋ ti dugoo woo, war masi nga dumoo hanse war boŋ se, a ma tee ma ne haya henanante Abadantaa se. 
EXO.30.38	Boro kaŋ na nga dumoo tee ka maa hewoo, boraa ga hun nga jamaa ra.»
EXO.31.1	Abadantaa šelaŋ Musa se ka nee: 
EXO.31.2	«Nga ne, ay na Betesalel cee nda nga maaɲoo, Uri izʼaroo no, Hur haamaa, Žuda alkabiilaa boro no. 
EXO.31.3	Ay nʼa too met nda Irkoy 
EXO.31.4	A ga wan ka haya taagayaŋ fattandi, wura goyyan ra, nda nzorfu, nda alhan. 
EXO.31.5	A ga wan ka tondi hoy kʼa caara kʼa gorandi haya ra, ka bundu goy, ka haya dumi kul tee. 
EXO.31.6	Nga ne, agay, ay na Oholiyab, Ahisamak izʼaroo, Dan alkabiilaa boro tonton a ga. Bayraykoyni kul, ay na bayray daŋ binoo ra. Hayey kul kaŋ nda ay na ni yaamar i mʼi tee kaŋ ti: 
EXO.31.7	cere kubayyan hukkumoo, nda seedetaraa sundukoo, nda sundukoo daabirjoo kaŋ goo a boŋ, nda hukkumoo jinawey kul, 
EXO.31.8	nda taabaloo nda nga jinawey kul, nda fitilla canbu henanantaa
EXO.31.9	nda 
EXO.31.10	nda bankaaray cere-cerantey, nda 
EXO.31.11	nda yonyan jiyoo, nda dugu hew kaana kaŋ ga teendi nongu henanantaa se. I gʼa tee nda takaa kul kaŋ nda ay na ni yaamar.»
EXO.31.12	Abadantaa šelaŋ Musa se ka nee: 
EXO.31.13	«Ni, šelaŋ Izirayel izey se ka nee: ‹War ma hanse ka 
EXO.31.14	Adiši war ma hunanzam zaaroo beerandi, zama zaari henanante no war se. Boro kaŋ nʼa kaynandi, a waazibi boraa ma wiiyandi. Boro kul kaŋ na goy tee hanoo din, boraa din ga hun nga jamaa ra.› 
EXO.31.15	Jirbi iddu goy ma teendi, iyyantoo manʼti kala hunanzam zaaroo. Hunanzam zaaroo manʼti kala zaari henanante Abadantaa maaɲoo ga kaŋ ra boro ga hunanzam. Boro kul kaŋ na goy tee hunanzam zaaroo hane, a waazibi boraa ma wiiyandi. 
EXO.31.16	Izirayel izey ma hunanzam zaaroo beerandi. I ma hunanzam zaaroo tee ngi zamaney ra. A ma tee 
EXO.31.17	Zaaroo din ga tee tammaasa kaŋ goo agay nda Izirayel izey game hala abada. Zama jirbi iddu ra Abadantaa na beenaa nda gandaa tee, jirbi iyyantoo ra a hunanzam, a na nga faraa kaa.»
EXO.31.18	Waatoo kaŋ a šelaŋ ka ben Musa bande Sinay tondi hondoo ga, a nʼa noo seedetaraa walha hinkaa, tondi walhawey kaŋ Irkoy nʼi hantum nda nga kabe-izoo.
EXO.32.1	Waatoo kaŋ Izirayel izey dii kaŋ Musa gay a mana zunbu tondi hondoo boŋ, jamaa marga Haruna jere ka nee a se: «Tun ma koyyaŋ tee ir se kaŋ ga dira ir jine, zama Musa din, boraa din kaŋ nʼir žigandi ka hun Misira gandaa ra, ir si bay haya kaŋ ka duu a.» 
EXO.32.2	Haruna nee i se: «Wa wura haŋakorbawey kaa kaŋ goo war wandey haŋawey ra, nda war izʼarey, nda war ize woyey, war ma kate ey ya ne.»
EXO.32.3	Jamaa kul na wura haŋakorbawey kaa kaŋ goo ngi haŋawey ra ka kate ey Haruna do. 
EXO.32.4	A na wuragoo dii kabey ra ka guurey baaba kʼa kayri kʼa mennandi kʼa tee yagaw. Woo banda ga, i nee: «Izirayel, ni koyey ne kaŋ na ni žigandi ka hun Misira gandaa ra.» 
EXO.32.5	Kaŋ Haruna dii woo, a na sargari tonadoo foo cin a jine. Haruna kaati ka nee: «Suba ir ga jingar tee Abadantaa maaɲoo ga.» 
EXO.32.6	Subaa ra, i biya ka tun ka 
EXO.32.7	Abadantaa šelaŋ Musa se ka nee: «Cahã ka zunbu, zama ni jamaa kaŋ nʼnʼa žigandi ka hun Misira gandaa ra hasara. 
EXO.32.8	I cahã ka fondaa naŋ kaŋ ay nʼi yaamar i mʼa dii. I na wura mennandi kʼa tee yagaw ngi boŋ se ka sujudu a se, ka sargari kaa a se, i nee mo: ‹Izirayel, ni koyey ne kaŋ na ni žigandi ka hun Misira gandaa ra.›» 
EXO.32.9	Abadantaa nee Musa se: «Ay dii jamaa woo, nga ne, jamaa no kaŋ hiɲoo ga šendi. 
EXO.32.10	Sohõ ay naŋ hala ay futuroo ma zunbu i ga, hala yʼi halaci, amma ay ga ni tee dumi beeri.» 
EXO.32.11	Amma Musa na nga Koyoo, Abadantaa suurandi ka binoo yaynandi ka nee: «Abadantaa, macin se ni futuroo kaŋ ni jamaa ga kaŋ nʼnʼi fattandi Misira gandaa ra nda gaabi albarkante nda kabe gaabante? 
EXO.32.12	Nda nʼna takaa woo tee, Misira borey ga nee: ‹A manʼi fattandi kala nda anniya laala, kʼi wii tondi hondey ra, kʼi derandi laboo ga.› Ay Koyoo, ni futay beeroo naŋ, ma nimsi ka ifutaa naŋ kaŋ nʼgʼa baa kʼa tee ni jamaa se. 
EXO.32.13	Hongu ni tamey Ibirahima, nda Isiyaka, nda Izirayel kaŋyaŋ se ni žee ni maaɲoo ga, nʼnee i se: ‹Ay ga war hayroo boobandi sanda beenaa handarawey, gandaa kaŋ ay nʼa har se: “Ay gʼa noo war hayroo se”, i gʼa tubu hala abada.›» 
EXO.32.14	Ifutaa kaŋ Abadantaa nee nga gʼa tee nga jamaa se, a nimsi, a tun a ga.
EXO.32.15	Musa na banda bere ka zunbu tondi hondoo boŋ, seedetaraa walha hinkaa goo kaboo ra. Walhaa banda hinkaa kul ga hantum goo, a goo caraw foo ga, a goo caraw faa ga. 
EXO.32.16	Walhawey, Irkoy goyoo no, hantumoo, Irkoy hantumoo no kaŋ žeerandi walhawey ga. 
EXO.32.17	Kaŋ Žozuwe maa jamaa kaatiyanoo jindoo, a nee Musa se: «Wongu jinde goo jamaa kaloo ra.» 
EXO.32.18	Amma Musa nee:
EXO.32.18	«Manʼti hinyan jinde no,
EXO.32.18	manʼti boro kaŋ i hin a jinde no,
EXO.32.18	hayaa kaŋ ay ga maarʼa, dooni jinde no!»
EXO.32.19	Za Musa man jamaa kaloo, a ga yagaa honnay, a ga dii jamaa kaŋ ga gan. Musa futuroo tun. A na walhawey warra kʼi kaa nga kaboo ra, a nʼi kayri tondi hondoo cire. 
EXO.32.20	A na yagaa kaŋ i nʼa tee dii kʼa ton nuune ra. A nʼa dur hala a tee hamni, a nʼa say haroo boŋ kʼa haŋandi Izirayel izey se. 
EXO.32.21	Musa nee Haruna se: «Macin no jamaa nʼa tee ma ne kaŋ se ni kate i ga zunubu beeroo woo?» 
EXO.32.22	Haruna nee: «Ay koyoo futuroo masi tun! Ni hunday ga jamaa bay, nʼga bay kaŋ i ga cahã ifutu teeyan se. 
EXO.32.23	I nka nee ya ne: ‹Koyyaŋ tee ir se kaŋ ga dira ir jine, zama Musa din, boraa din kaŋ nʼir žigandi ka hun Misira gandaa ra, ir si bay haya kaŋ ka duu a.› 
EXO.32.24	Waatoo din ay nee i se: ‹May bara nda wura? I nʼi kaa ngi ga kʼi noo ya ne, ay nʼi warra nuunaa ra, de yagaa woo bangay.›»
EXO.32.25	Musa dii kaŋ jamaa dere, zama Haruna nkʼi naŋ derandiyan fondaa ra, hala ngi iberey ma haaru i ra. 
EXO.32.26	Musa kay jamaa kaloo miɲoo ga, a nee: «Borey kaŋ goo Abadantaa bande ma kaa ay do.» Lewi izʼarey kul marga a do. 
EXO.32.27	A nee i se: «Hayaa ne kaŋ Abadantaa, Izirayel Koyoo nʼa har: ‹Boro foo kul ma nga takubaa daŋ centoo ga, war ma koy jamaa kaloo kul yaara hugu nda hugu, war affoo kul ma nga armaa, nda nga ceroo, nda nga boro maanaa wii.›»
EXO.32.28	Lewi izʼarey na hayaa tee kaŋ Musa nʼa har, hanoo din, jamaa ra, aru zenber hinza (3.000) cine kaŋ ka buu. 
EXO.32.29	Musa nee: «Hõ war yeetandi jere ga Abadantaa se
EXO.32.30	Subaa ra, Musa nee jamaa se: «War na zunubu beeri tee, amma sohõ ay ga žigi ka koy Abadantaa do, a ga hin ka tee ya duu taka kaŋ nda war zunubey ga tuusandi.»
EXO.32.31	Musa yee Abadantaa do ka nee: «Ya Abadantaa, jamaa woo na zunubu beeri tee, i na wura koyyaŋ tee ngi boŋ se. 
EXO.32.32	Sohõ, nda ni yadda, ngi zunuboo yaafa i se. Nda manʼti woo, ay maaɲoo tuusu kʼa kaa ni citaaboo ra kaŋ nʼnʼa hantum.» 
EXO.32.33	Amma Abadantaa nee Musa se: «Boraa kaŋ na zunubu tee ya ne no ay ga maaɲoo tuusu kʼa kaa ay citaaboo ra. 
EXO.32.34	Sohõ koy, ma jamaa gongu ka koy nongoo kaŋ ay nʼa har ma ne ra. Nga ne, agay almalaykaa no ma dira ni jine. Han kul kaŋ ay tun i se ay gʼi zukandi ngi zunuboo se.» 
EXO.32.35	Abadantaa na jamaa kar, zama a na yagaa tee, woo kaŋ Haruna nʼa tee.
EXO.33.1	Abadantaa šelaŋ Musa se ka nee: «Hun ne, ni nda jamaa kaŋ nʼnʼi žigandi ka hun Misira gandaa ra, žigi ka koy gandaa ra kaŋ ay nʼa žee Ibirahima, nda Isiyaka, nda Yakuba se ka nee: ‹Ay gʼa noo ni hayroo se.› 
EXO.33.2	Ay ga almalayka sanba ni jine, ay ga Kanaŋ borey, nda Amor borey, nda Heti borey, nda Ferezi borey, nda Hewi borey, nda Žebus borey gaaray. 
EXO.33.3	Žigi ka koy gandaa kaŋ ra waa nda yuu ga tee hari. Ay si koy war bande, hala ya si koy ni halaci fondaa ra, zama ni manʼti kala jama kaŋ hiɲoo ga šendi.»
EXO.33.4	Kaŋ jamaa maa alhabar laalaa woo, biney maray, boro kul mana yee ka taalam daŋ. 
EXO.33.5	Abadantaa nee Musa se: «Šelaŋ Izirayel izey se ka nee: ‹War manʼti kala jamaa hiɲešenda, nda ay koy war bande alwaati kayna, ay ga ni halaci. Ni taalamey kaa, ay ga dii haya kaŋ no ay gʼa tee ma ne.›» 
EXO.33.6	Za i hun Horeb tondi hondoo do, Izirayel izey na ngi taalamey kaa.
EXO.33.7	Musa ga hukkumoo zaa kʼa cin jamaa kaloo se taray, nongu mooro ra, a na maaɲoo daŋ «cere kubayyan hukkumoo»
EXO.33.8	Waati kaŋ Musa koy hukkumoo here, jamaa kul ga tun, affoo kul ga kay nga hukkumoo miɲoo ga, a ga Musa guna hala a ma huru hukkumoo ra. 
EXO.33.9	Nda Musa huru hukkumoo ra, duula kukoo ga zunbu ganda ka kay hukkumoo miɲoo ga, Irkoy šelaŋ Musa bande. 
EXO.33.10	Jamaa kul ga dii duula kukoo cere kubayyan hukkumoo miɲoo ga, jamaa kul ga sujudu, affoo kul nga hukkumoo miɲoo ga. 
EXO.33.11	Abadantaa šelaŋ Musa bande mee nda mee, sanda takaa kaŋ nda boro ga šelaŋ nga ceroo bande. Woo banda ga, Musa yee jamaa kaloo ra, amma nga banda hunoo Žozuwe, arusooga no kaŋ ti Nun izʼaroo mana hun hukkumoo kuneheroo ra.
EXO.33.12	Musa nee Abadantaa se: «Guna, ni nee ya ne: ‹Jamaa woo žigandi›, amma mana boraa har ya ne kaŋ nʼgʼa hangandi ay bande. Ni no ka nee ya ne mo: ‹Ay ga ni bay nda ni maaɲoo, koyne mo ay na alhormo tee ma ne.› 
EXO.33.13	Sohõ, alhormo tee ya ne, ay gʼa wiri ni ga, ma ni fondawey bayrandi ya ne hala ya ni bay, woo ra ay ga bay kaŋ nʼna alhormo tee ya ne. Masi dirɲa gandaa woo borey, ni jamaa no.» 
EXO.33.14	Abadantaa nee: «Agay hunday no ma koy ni bande, ay ga ni noo hunanzamay.»
EXO.33.15	Musa nee a se: «Nda ni hunday si koy, masi naŋ ir ma žigi ka hun ne. 
EXO.33.16	Nda nʼsi koy ir bande, taka foo nda ir ga bay kaŋ nʼna alhormo tee ya ne, agay nda ni jamaa? Manʼti kaŋ se nʼga koy ir bande, nga se ir, agay nda ni jamaa, ir ga fay nda jama kul kaŋ goo laboo ga?» 
EXO.33.17	Abadantaa nee Musa se: «Šennoo kaŋ ni ne kʼa har, ay gʼa tee, zama nʼna alhormo tee ya ne, ay ga ni bay nda ni maaɲoo.»
EXO.33.18	Musa nee: «Ay gʼa wiri ni ga, ma ni daržaa cebe ya ne!» 
EXO.33.19	Abadantaa nee Musa se: «Ay gʼay gomnoo kul bisandi ni jine, ay ga Abadantaa maaɲoo cee ni jine.
EXO.33.19	Ay ga alhormo tee boro kaŋ se ay baa ya alhormo tee,
EXO.33.19	ay ga tamalla boro kaŋ se ay baa ya tamalla.»
EXO.33.20	A nee koyne: «Nʼsi hin ka dii ay ndumoo, zama adamize si hin ka dii ay ndumoo a ma yee ka huna.» 
EXO.33.21	Abadantaa nee: «Nga ne, nongu foo ne ay jeroo ga, kaa ka kay tondoo boŋ. 
EXO.33.22	Waati kaŋ ay daržaa ga bisa, ay ga ni daŋ tondoo guusoo ra, ay gʼay kaboo ka ni gum hala ya bisa. 
EXO.33.23	Woo banda ga, ay gʼay kaboo kaa no, de nʼga dii ay dumaa here. Amma agay ndumoo, boro si hin ka dii a.»
EXO.34.1	Abadantaa nee Musa se: «Tondi walha hinka hoy sanda ijinawey, ay ga šenney hantum i ga kaŋ cindi ijinawey ga kaŋ nʼnʼi kayri. 
EXO.34.2	Soolu suba subbaahi se, za subbaahi ma žigi Sinay tondi hondoo boŋ ka kay ay jine, hondoo boŋoo ga. 
EXO.34.3	Boro kul masi žigi ni bande, de mo boro masi bara tondi hondoo din kul ga, alman buuna nda ibeeri kul masi kur hondoo din here.»
EXO.34.4	Musa na tondi walha hinkaa hoy sanda ijinawey. A biya ka tun, a žigi Sinay tondi hondoo boŋ sanda takaa kaŋ nda Abadantaa nʼa yaamar. A na tondi walha hinkaa zaa nga kaboo ra. 
EXO.34.5	Abadantaa zunbu ka kaa duulaa ra. Abadantaa na nga boŋ maaɲoo cee. 
EXO.34.6	Abadantaa bisa Musa jine, a nee: «Abadantaa, Abadantaa, Irkoy tamallakoyoo kaŋ ga alhormo tee, kaŋ si cahã ka futu, kaŋ ga too met nda borohennataray nda laadirtaray, 
EXO.34.7	kaŋ ga nga arrahamaa cebe alwadda zenberyaŋ se, a ga laybu, nda hooyan, nda zunubu yaafa, amma a si ifutu dii ihenanante. A ga baabey laybey hangandi izey nda haamawey hala alwadda hinzantoo ka koy itaacantoo ga.»
EXO.34.8	Musa cahã ka gunguma laboo ra ka sujudu 
EXO.34.9	ka nee: «Alhormo tee ya ne, ay Koyoo, ay Koyoo ma dira ir game. Jama hiɲešenda no, ir zunubey nda ir laybey yaafa ir se, ir tee ni tubuhayaa.»
EXO.34.10	Abadantaa nee: «Nga ne, ay ga 
EXO.34.11	Lakkal daŋ hayaa se kaŋ nda ay ga ni yaamar hõ. Nga ne, ay ga Amor borey, nda Kanaŋ borey, nda Heti borey, nda Ferezi borey, nda Hewi borey, nda Žebus borey gaaray ni jine. 
EXO.34.12	Hawgay masi amaana daŋ ni nda gandaa kaŋ ra nʼga huru borey game, i masi koy tee war game kumsay. 
EXO.34.13	War ma ngi sargari tonadogey kayri, war ma ngi tondey kaŋ i nʼi kayandi kʼi gana hasara, war ma ngi 
EXO.34.14	Masi sujudu koy tana se, zama Abadantaa kaŋ maaɲoo ti ‹Canse›, Koy no kaŋ ga canse ma ne.
EXO.34.15	Amaana kul masi huru ni nda gandaa din borey game hala waati kaŋ i ga izefututaray tee
EXO.34.16	Nda nʼna ngi ize woyey zaa ni izʼarey se, ngi ize woyey ga izefututaray tee nda ngi koyey, i ga war izʼarey tuti i ma izefututaray tee ngi koyey bande.
EXO.34.17	Masi guuru mennandi kʼa tee koy.
EXO.34.18	War ma 
EXO.34.19	Gunde jinaa kul ti agay wane, haya kul kaŋ ti aru ni adabbawey, alman beeri nda ibuuna ra.
EXO.34.20	Amma farka gunde jinaa, mʼa barmay nda alman buuna, nda manʼa barmay, ma jindebandaa kayri. Ni izʼarey gunde jinawey, ma ngi hayoo noo. Boro si kaa ay jine kabe koonu.
EXO.34.21	Jirbi iddu ma goy, amma jirbi iyyantoo ma hunanzam, ba beerumaa nda hegaa waati no ma hunanzam.
EXO.34.22	War ma 
EXO.34.23	Cee hinza jiiroo ra, ni borey ra, aru kul ga kaa ka kay ni Koyoo jine, Abadantaa, Izirayel Koyoo.
EXO.34.24	Zama ay ga dumey gaaray ni jine, ay ga tonton ni gandaa hirrey ga kʼi beerandi. Waati kaŋ ni žigi ka koy kay Abadantaa, ni Koyoo jine cee hinza jiiroo ra, boro kul si kaa ni dumaa ga ka ni gandaa taa.
EXO.34.25	Masʼay sargaroo kuroo nda takula kaŋ ra dolobiri goo kaa cere bande. 
EXO.34.26	Ma kate Abadantaa, ni Koyoo 
EXO.34.27	Abadantaa nee Musa se: «Šenney wey hantum. Šenney wey nda ay ga amaana daŋ agay, nda ni, nda Izirayel game.» 
EXO.34.28	No din ra Musa na zaari woytaaci (40) nda cijin woytaaci (40) tee Abadantaa bande. A mana ŋaayan ŋaa, a mana hari haŋ. A na amaanaa šenni woyaa (10) hantum walhawey ga.
EXO.34.29	Waatoo kaŋ Musa zunbu ka hun Sinay tondi hondoo boŋ, seedetaraa walhawey hinkaa goo kaboo ra kaŋ a ga zunbu, a si bay kaŋ nga ndumoo mma dii garaw waatoo kaŋ nga nda Abadantaa ga šelaŋ. 
EXO.34.30	Haruna nda Izirayel izey ga Musa guna, nga ne, nga ndumoo ga dii garaw, i hunbur ka man a. 
EXO.34.31	Amma Musa ciya i se. Haruna nda jamaa boŋkoyney kul kaa a do, Musa šelaŋ i se. 
EXO.34.32	Woo banda ga, Izirayel izey kul man kate, a na yaamarey kul har i se kaŋ Abadantaa nʼi har nga se Sinay tondi hondoo ga.
EXO.34.33	Kaŋ Musa šelaŋ i bande ka ben, a na sanfiti gum nga ndumoo ga. 
EXO.34.34	Amma waati kaŋ a ga huru ka koy Abadantaa do ka šelaŋ a bande, a ga sanfitoo kaa nga ga hala nga fattaroo ga. Nda a fatta, a ga hayaa deede Izirayel izey se kaŋ yaamarandi. 
EXO.34.35	Izirayel izey ga Musa ndumoo guna, i dii kaŋ a ga dii garaw, Musa ga sanfitoo yeeti nga ndumoo ga hala waati kaŋ a yee ka huru ka koy Abadantaa do ka šelaŋ.
EXO.35.1	Musa na Izirayel izey jamaa kul marga, a nee i se: «Hayey ne kaŋ Abadantaa nʼi yaamar i ma teendi. 
EXO.35.2	Jirbi iddu goy ma teendi, amma jirbi iyyantoo ma tee war se zaari henanante, farakaayan, 
EXO.35.3	Hunanzam zaaroo hane, nongu kul kaŋ ra war nʼa tee gorodoo, war masi nuune diinandi.»
EXO.35.4	Musa šelaŋ Izirayel izey jamaa kul se ka nee i se: «Hayaa ne kaŋ Abadantaa nʼa yaamar: 
EXO.35.5	‹Wa hayayaŋ kaa kʼi noo Abadantaa se, bine henna kul ma haya noo Abadantaa se: wura, nda nzorfu kaaray, nda alhan, 
EXO.35.6	nda šukka bula, nda iciray henna, nda iciray zaram, nda šukka baana yakuwante, nda hancin hinbiri, 
EXO.35.7	nda feeji gaaru kuuruyaŋ kaŋ cirayandi, nda ayu kuuruyaŋ, nda akasiya bundu, 
EXO.35.8	nda jii fitilla canboo se, nda turaari hew kaanayaŋ yonyan jiyoo nda dugu hew kaanaa se, 
EXO.35.9	nda oniks tondi, nda tondi dumiyaŋ kaŋ ga huru 
EXO.35.10	War ra, bayraykoyni kul ma kaa ka hayey kul tee kaŋ Abadantaa nʼi yaamar: 
EXO.35.11	Irkoy hugoo nda nga hukkumoo, nda kuntaa kaŋ ga gum a ga, nda nga kanjihayey, nda nga bundu tefayantey, nda nga gaaru-gaarey, nda nga ganjey, nda nga ferawey, 
EXO.35.12	sundukoo nda nga gobey, nda daabirjoo, nda zaaraa kaŋ ga tee rido, 
EXO.35.13	nda taabaloo nda nga gobey, nda nga jinawey kul, nda takulawey kaŋ jisandi Irkoy jine, 
EXO.35.14	nda fitilla canboo nda nga jinawey, nda fitillawey nda jiyoo kaŋ gʼi diinandi, 
EXO.35.15	nda dugu diinandidogoo nda nga gobey, nda yonyan jiyoo, nda dugu hew kaanaa, nda hugoo miɲoo ridowoo, 
EXO.35.16	nda 
EXO.35.17	batumaa kuntawey, nda nga ganjey, nda nga ferawey, nda batumaa miɲoo ridowoo, 
EXO.35.18	nda hukkumoo sukahayey, nda batumaa sukahayey, nda ngi karfey, 
EXO.35.19	nda bankaaray cere-cerantey kaŋ nda goyoo ga teendi nongu henanantaa ra, nda 
EXO.35.20	Izirayel izey jamaa kul hun Musa do.
EXO.35.21	Borey kul kaŋ biney ga boori kabey ga don man ka haya noo Abadantaa se cere kubayyan hukkumoo cinayanoo, nda goyey kul kaŋ ga tee a ra, nda bankaaray henanantey teeyanoo se. 
EXO.35.22	Arey nda woyey kul kaŋ biney ga boori kate hiiri, nda niinekorbay, nda haŋakorbay, nda kabekorbay, nda jindehiiri. I kul kate wura jinay dumi kul kʼi tee 
EXO.35.23	Boro kul kaŋ do šukka bula, wala iciray, wala iciray zaram, wala šukka baana yakuwante, wala hancin hinbiri, wala feeji gaaru kuuruyaŋ kaŋ cirayandi, wala ayu kuuruyaŋ goo, kate ey. 
EXO.35.24	Boro kul kaŋ na haya noo sanda nzorfu kaaray wala alhan ga kate a Abadantaa do. Boro kul kaŋ do akasiya bundu goo kate a goy dumi kul kaŋ ga teendi se. 
EXO.35.25	Woy bayraykoyni kul na haabu bii kʼa tee šukka bulaa, nda iciraa, nda iciray zaramoo, nda šukka baana yakuwantaa ka kate ey. 
EXO.35.26	Woy lakkalkoyni kul na hancin hinbiri bii. 
EXO.35.27	Jamaa boŋkoyney kate sardoniks tondi, nda tondi dumiyaŋ kaŋ ga huru beene kaayi-izoo nda albaytoo ra. 
EXO.35.28	I kate turaari hew kaanayaŋ, nda jii fitilla canboo se, nda yonyan jiyoo se, nda dugu hew kaaney se. 
EXO.35.29	Izirayel izey, woy nda aru kabedoonawey kul kate haya goyoo kul se kaŋ nda Abadantaa na Musa kʼi yaamar. Sargari no kaŋ i nʼa noo nda ngi boŋ Abadantaa maaɲoo ga.
EXO.35.30	Musa nee Izirayel izey se: «Wa guna, Abadantaa na Betesalel cee nda nga maaɲoo, Uri izʼaroo no, Hur haamaa, Žuda alkabiilaa boro no. 
EXO.35.31	A nʼa too met nda Irkoy 
EXO.35.32	ka haya taagayaŋ fattandi wura goyyan, nda nzorfu kaaray goyyan, nda alhan goyyan ra. 
EXO.35.33	A ga wan ka tondi hoy kʼa caara kʼa gorandi haya ra, ka bundu goy, ka assana goyyan dumi kul tee. 
EXO.35.34	A daŋ binoo ra mo a ma cawandi, nga nda Oholiyab, Ahisamak izʼaroo no, Dan alkabiilaa boro no. 
EXO.35.35	A nʼi too met nda lakkal hala i ma hin ka tondi fasalyan dumi kul tee, ka assana goykaw goy dumi kul tee, ka maale goy dumi kul tee, ka šukka bula, nda iciray henna, nda iciray zaram, nda šukka baana yakuwante kay, ka goy dumi kul tee, ka haya taagayaŋ fattandi.»
EXO.36.1	Betesalel, nda Oholiyab, nda lakkalkoyni kul kaŋ Abadantaa nʼi noo lakkal nda fahamay hala i ma nongu henanantaa goyey kul tee, i nʼi tee ka sawa nda Abadantaa yaamaroo. 
EXO.36.2	Musa ciya Betesalel, nda Oholiyab, nda lakkalkoyni kul kaŋ Abadantaa na lakkal daŋ binoo ra se, kaŋyaŋ yadda ka goyey tee.
EXO.36.3	Musa nʼi noo sargaroo kul kaŋ Izirayel izey nʼa kaa nongu henanantaa cinayanoo goyey se. Subbaahi ka kaa subbaahi borey ga kate a se ngi faabaroo. 
EXO.36.4	Lakkalkoyney kul kaŋ goo ma goy nongu henanantaa ra na ngi goyoo naŋ affoo-foo, 
EXO.36.5	i šelaŋ Musa se ka nee: «Jamaa ga hanse ka kate jinay ka bisa woo kaŋ Abadantaa nʼa yaamar goyoo teeyanoo se.» 
EXO.36.6	Musa daŋ i ma fee ngi kaloo ra ka nee: «Woy wala aru masi yee ka goy ka kate haya nongu henanantaa cinaroo se.» I kay, i mana yee ka kate haya. 
EXO.36.7	Zama jinawey kaŋ goo no goyoo se ga wasa hala haya ma cindi.
EXO.36.8	Goykey ra, bayraykoyni beerey na Irkoy hukkumoo tee nda kaymi taafe zuu woy (10) šukka baana yakuwante, ibula, nda iciray henna, nda iciray zaram. I na almalaykayaŋ kaŋ se i ga nee šerib kay zuwey ga, assana goykaw goy no. 
EXO.36.9	Zuu foo kul kuuyanoo ga too kabedaaru waranka cindi yaaha (28), hayyanoo ga too kabedaaru taaci. Zuwey kul ti deede foo. 
EXO.36.10	I na zuu guu daŋ cere ga jina, i yee ka igguu faa mo daŋ cere ga. 
EXO.36.11	I na karfuyaŋ kaŋ teendi nda šukka bula daŋ zuu guu margari jinaa zuu koraa miɲoo ga, taka follokaa no i nʼa tee zuu guu margari faa miɲoo ga. 
EXO.36.12	I na karfu woyguu (50) daŋ zuu guu jinaa ga, i na karfu woyguu (50) daŋ zuu guu hinkantoo zuu koraa miɲoo ga. Karfey ga cere tenje. 
EXO.36.13	I na wura kanjihaya woyguu (50) tee, i na zuwey daŋ cere ga nda kanjihayey, woo ra a tee hukkum folloku.
EXO.36.14	Woo banda ga, i na zuuyaŋ nda hancin hinbiri tee kʼi tee hukkum kaŋ goo Irkoy hugoo boŋ. Zuwey manʼti kala iwoy cindi foo (11). 
EXO.36.15	Zuu foo kul kuuyanoo manʼti kala kabedaaru waranza (30), hayyanoo kabedaaru taaci. Zuu woy cindi faa (11) ti deede foo. 
EXO.36.16	I na zuu guu marga cere ga, i na zuu iddu marga cere ga. 
EXO.36.17	I na karfu woyguu (50) daŋ zuwey margari jinaa zuu koraa miɲoo ga, i na karfu woyguu (50) daŋ zuu beerey margari hinkantoo miɲoo ga. 
EXO.36.18	I na alhan kanjihaya woyguu (50) tee ka hukkumoo daŋ cere ga hala a ma tee afolloku. 
EXO.36.19	I na kunta kaŋ ga hukkumoo gum tee nda feeji gaaru kuuruyaŋ kaŋ cirayandi, i na kunta kaŋ teendi nda ayu kuuruyaŋ daŋ a ga.
EXO.36.20	Woo banda ga, i na bundu tefayanteyaŋ kaŋ ga kay tee Irkoy hukkumoo se nda akasiya bundu. 
EXO.36.21	Bundu foo kul goo nda kabedaaru woy (10) kuuyan, affoo kul goo nda kabedaaru foo nda jere hayyan. 
EXO.36.22	I na bundu tefayante hinka tee kaŋ ga cere tenje, affoo kul cee hinka ga dobu a ga. Takaa woo nda hukkumoo bundu tefayantey kul teendi. 
EXO.36.23	I na bundey wey tee hukkumoo se, i na bundu waranka (20) tee gurma kaboo here. 
EXO.36.24	I na nzorfu kaaray feraw woytaaci (40) kar kaŋyaŋ guusu goo i ra, i goo bundu warankaa (20) cire, bundu foo kul cee hinkaa goo feraw hinka guusey ra. 
EXO.36.25	Irkoy hukkumoo caraw faa mo i na bundu tefayante waranka (20) tee hawsa kaboo here, 
EXO.36.26	nda ngi nzorfu kaaray feraw woytaacaa (40), feraw hinka goo bundu foo kul cire. 
EXO.36.27	Irkoy hukkumoo koroo se, dangay kaboo here, i na bundu iddu tee. 
EXO.36.28	Hukkumoo koroo ra, i na bundu hinka tee hukkumoo kanjey se. 
EXO.36.29	Gandaheroo goo cere ga, beeneheroo korbay gʼi dii cere ga henna. I na taka follokaa tee ihinkaa se kaŋ goo kanje hinkaa ga. 
EXO.36.30	Bundu tefayante yaahaa nda ngi nzorfu kaaray ferawey bara no, feraw woy cindi iddu (16) no, feraw hinka goo bundu foo kul cire.
EXO.36.31	I na akasiya bundu tee gaaru-gaaruyaŋ, igguu hukkumoo caraw foo bundey se. 
EXO.36.32	Igguu hukkumoo caraw faa bundey se, igguu hukkumoo koroo se kaŋ goo dangay caraa here. 
EXO.36.33	Gaaru-gaaroo kaŋ goo gamoo ra, i nʼa daŋ bundu tefayantey kuuyanoo gamoo ra, a ma hun boŋ foo ga ka koy boŋ faa ga. 
EXO.36.34	I na bundey daabu nda wura, i na wura ka ngi korbawey tee kaŋ ga gaaru-gaarey dii, gaaru-gaarey mo daabandi nda wura.
EXO.36.35	Woo banda ga, i na ridowoo tee nda šukka bula, nda iciray henna, nda iciray zaram, nda šukka baana yakuwante. I na almalaykayaŋ kaŋ se i ga nee šerib kay a ga, assana goykaw goy no. 
EXO.36.36	I na ganji taaci tee a se nda akasiya bundu, i nʼi daabu nda wura, korbayyaŋ teendi nda wura. I na nzorfu kaaray mennandi ka feraw taaci tee ganjey se. 
EXO.36.37	I na rido tee hukkumoo miɲoo se, a teendi nda šukka bula, nda iciray henna, nda iciray zaram, nda šukka baana yakuwante, maale kʼa kay. 
EXO.36.38	I na nga ganji guwaa nda ngi korbawey tee ka ngi boŋey nda ngi hawahayey daabu nda wura. Ngi feraw guwaa teendi nda alhan.
EXO.37.1	Betesalel na sundukoo tee nda akasiya bundu, nga kuuyanoo manʼti kala kabedaaru hinka nda jere, hayyanoo kabedaaru foo nda jere, nga kayyanoo kabedaaru foo nda jere. 
EXO.37.2	A na gundoo nda dumaa daabu nda wura alhakiika, a na wura kunga daŋ miɲoo bande. 
EXO.37.3	A na wura mennandi ka korbay taaci tee cee taacaa se. Korbay hinka caraw foo ga, ihinka caraw faa ga. 
EXO.37.4	A na akasiya bunduyaŋ tee gobu kʼi daabu nda wura. 
EXO.37.5	A na gobey daŋ korbawey ra sundukoo carawey ga ka sundukoo zaa nda ey.
EXO.37.6	A na daabirji tee nda wura alhakiika. Nga kuuyanoo ti kabedaaru hinka nda jere, hayyanoo ti kabedaaru foo nda jere. 
EXO.37.7	A na almalayka hinka tee kaŋ se i ga nee šerib. A nʼi kar wura ra, a nʼi daŋ daabirjoo boŋ hinkaa ga. 
EXO.37.8	A na šerib foo tee boŋ foo ga, a na affoo tee boŋ faa ga. A na šeribey tee daabirjoo hunday ra, daabirjoo boŋ hinkaa ga. 
EXO.37.9	Šeribey ga ngi fatawey hay beene, i ga ngi fatawey ka daabirjoo daabu. Ngi ndumey ga cere tenje, i ga daabirjoo guna.
EXO.37.10	Woo banda ga, a na taabaloo tee nda akasiya bundu, kuuyanoo ti kabedaaru hinka, hayyanoo kabedaaru foo, kayyanoo kabedaaru foo nda jere. 
EXO.37.11	A nʼa daabu nda wura alhakiika ka wura kunga daŋ miɲoo bande. 
EXO.37.12	A na jejebu tee kaŋ hayyanoo ga too kabetaami foo, a na wura kunga ka jejeboo kul kuubi kʼa bere. 
EXO.37.13	A na wura mennandi ka korbay taaci tee a se, a na korbawey daŋ kanje taacaa ga kaŋ goo cee taacaa ga. 
EXO.37.14	Korbawey ga man jejeboo, ngi ra gobey ga huru ka taabaloo zaa. 
EXO.37.15	A na gobey tee nda akasiya bunduyaŋ kʼi daabu nda wura ka taabaloo zaa. 
EXO.37.16	A na jinawey tee kaŋ goo taabaloo ga: taasawey, nda potey, nda sargari-kaa-potey, nda gullawey kaŋ nda 
EXO.37.17	A na fitillaa canboo tee nda wura alhakiika. Fitilla canboo karandi, cewoo, nda kunturoo, nda potey, nda nga dobey, nda nga kutukuryey tee a bande affoo. 
EXO.37.18	Kabe iddu goo carawey ga, ihinza goo fitilla canboo caraw foo ga, ihinza goo caraw faa ga. 
EXO.37.19	Kabe foo ga, poti hinza goo kaŋ ga hima nda tuuri-izoo kaŋ se i ga nee amand kaŋ ra dobu nda kutukurya goo. Kabe faa ga, poti hinza goo kaŋ ga hima nda amand kaŋ ra dobu nda kutukurya goo kabe hinkantoo ga. Takaa din da ti kabe idduwaa kaŋ ga fatta fitilla canboo ga. 
EXO.37.20	Fitilla canboo hunday ga poti taaci goo kaŋ ga hima nda amand kaŋ ra dobuyaŋ nda kutukuryayaŋ goo. 
EXO.37.21	Dobu foo goo kabe hinkaa jinaa cire kaŋ ga fatta kunturoo ga, dobu foo goo kabe hinkaa hinkantoo cire kaŋ ga fatta a ga, dobu foo goo kabe hinkaa hinzantoo cire kaŋ ga fatta a ga. Takaa din da ma teendi kabe idduwaa se kaŋ ga fatta a ga. 
EXO.37.22	Ngi dobey nda kabey tee kunturoo bande affoo, a kul tee goy kaŋ karandi nda wura alhakiika. 
EXO.37.23	A na fitilla iyyaa, nda kanbey kaŋ ga ngi zaarawey boosey dunbu, nda boosu-kaa-jinawey tee nda wura alhakiika. 
EXO.37.24	Wura alhakiika 
EXO.37.25	Woo banda ga, a na dugu diinandidogoo tee nda akasiya bundu. Kuuyanoo manʼti kala kabedaaru foo, hayyanoo kabedaaru foo, caraw taacaa kul ga sawa. Nga kayyanoo manʼti kala kabedaaru hinka. Nga nda nga hilley kul ti affoo. 
EXO.37.26	A na nga, nda nga beeneheroo, nda carawey kuubi-ka-beraa, nda hilley daabu nda wura alhakiika. A na wura kunga daŋ miɲoo bande. 
EXO.37.27	A na wura korbay hinka daŋ kungaa cire. A nʼi daŋ caraw hinkaa ga kabe hinkaa ga kaŋ ra gobey kaŋ nda i gʼa zaa ga huru. 
EXO.37.28	A na akasiya bunduyaŋ tee gobu kʼi daabu nda wura. 
EXO.37.29	A na yonyan jii henanantaa, nda dugu hew kaana alhakiikaa tee, turaari teekaw goy no.
EXO.38.1	Betesalel na 
EXO.38.2	A na hilliyaŋ tee nga kanje taacaa ra. Nga nda nga hilley kul tee affoo, a nʼa daabu nda alhan. 
EXO.38.3	A na sargari tonadogoo jinawey kul tee: nga barmawey, nda nga doosiɲawey, nda nga taasawey, nda nga furšetey, nda nga boosu kuuna jinawey. Nga jinawey kul mana teendi nda kala alhan. 
EXO.38.4	I na ham tonaguuru kaŋ ti alhan kaŋ ma nee sankay tee sargari tonadogoo miɲoo cire, za gamoo ga hala ganda. 
EXO.38.5	A na alhan mennandi ka korbay taaci tee kʼi daŋ alhan tonaguuroo kanje taacaa ga i ma tee nongoo kaŋ ra gobey ga huru. 
EXO.38.6	A na akasiya bundey tee kʼi daabu nda alhan. 
EXO.38.7	A na gobey daŋ korbawey ra sargari tonadogoo carawey ga kʼa zaa, a teendi nda bundu, gundoo koonoo no.
EXO.38.8	A na alhan taasa beeroo tee, a na hayaa kaŋ ga a ga goro tee nda alhan, nda woyey kaŋ ga goy cere kubayyan hukkumoo miɲoo ga dijey.
EXO.38.9	Woo banda ga, a na batumaa tee. Gurma kaboo here, batumaa kunta šukka baana yakuwanteyaŋ goo kaŋ kuuyanoo manʼti kala kabedaaru zangu (100). 
EXO.38.10	Ngi ganji warankaa (20) nda ngi feraw warankaa (20) manʼti kala alhan. Ganjey korbawey nda hawahayey manʼti kala nzorfu kaaray. 
EXO.38.11	Hawsa kaboo here, kabedaaru zangu (100), nda ngi ganji warankaa (20), nda ngi alhan cee warankaa (20). Ganjey korbawey nda ngi hawahayey manʼti kala nzorfu kaaray. 
EXO.38.12	Dangay kaboo here, kuntayaŋ kaŋ kuuyanoo manʼti kala kabedaaru woyguu (50), ngi ganji woyaa (10), nda ngi feraw woyaa (10), nda ganjey korbawey nda hawahayey manʼti kala nzorfu kaaray. 
EXO.38.13	Dandi kaboo here, waynahunay kaboo ga, kabedaaru woyguu (50). 
EXO.38.14	Kunta kabedaaru woy cindi guu (15) bara caraw foo ga, ngi nda ngi ganji hinzaa, nda ngi feraw hinzaa. 
EXO.38.15	Caraw faa mo se, ka koy batumaa miɲoo boŋ foo ga ka koy boŋ faa ga, kunta kabedaaru woy cindi guu (15), nda ngi ganji hinzaa, nda ngi feraw hinzaa goo. 
EXO.38.16	Batumaa kuntawey kul kaŋ gʼa kuubi manʼti kala šukka baana yakuwante. 
EXO.38.17	Ganjey ferawey manʼti kala alhan, ganjey korbawey nda hawahayey manʼti kala nzorfu kaaray. Ganjey boŋey mana daabandi nda kala nzorfu kaaray. Batumaa ganjey kul, nzorfu kaaray hawahayayaŋ no mʼi dii cere ga. 
EXO.38.18	Batumaa miɲoo ridowoo, maale kʼa kay, šukka bula, nda iciray henna, nda iciray zaram, nda šukka baana yakuwante nda a teendi. Ridowoo kuuyanoo manʼti kala kabedaaru waranka (20), nga kayyanoo manʼti kala kabedaaru guu. Ridowoo kayyanoo nda batumaa kuntawey hayyanoo kul ti deede foo. 
EXO.38.19	Nga ganji taacaa, nda nga cee taacaa manʼti kala alhan, korbawey nda ngi hawahayey manʼti kala nzorfu kaaray, ngi boŋey mana daabandi nda kala nzorfu kaaray. 
EXO.38.20	Hukkumoo sukahayey nda batumaa sukahayey kul manʼti kala alhan.
EXO.38.21	Woo ti jinawey hinnaa kaŋ huru hukkumoo cinayanoo ra kaŋ ti seedetaraa hukkumoo, kaŋ teendi ka sawa nda Musa yaamaroo. 
EXO.38.22	Betesalel, Uri izʼaroo, Hur haamaa kaŋ ti Žuda alkabiilaa boro na hayey kul tee kaŋ nda Abadantaa na Musa yaamar. 
EXO.38.23	Oholiyab, Ahisamak izʼaroo kaŋ ti Dan alkabiilaa boro goo a bande, assana goykaw no, maale goy no a ga tee, a ga šukka bula, nda iciray henna, nda iciray zaram, nda šukka baana kay. 
EXO.38.24	Wuragoo kul kaŋ tee 
EXO.38.25	Nzorfu kaaraa kaŋ borey kaŋ kabandi jamaa ra kate a manʼti kala talaŋ zangu (100), nda nzorfu kaaray tamma boŋ zenber foo nda zangu iyye nda woyye cindi guu (1.775) ka sawa nda nongu henanantaa nzorfu kaaray tammaa alkadaroo. 
EXO.38.26	Woo ga sawa nda boro foo kul beka tamma foo kaŋ alkadaroo ti nzorfu kaaray tamma jere ka sawa nda nongu henanantaa nzorfu kaaray tammaa alkadaroo. Arey kul kaŋ kabandi kaŋ goo nda jiiri waranka (20) nda wey kaŋ bisa a, maanaa boro zenber zangu iddu nda zenber hinza nda zangu guu nda woyguu (603.550). 
EXO.38.27	Talaŋ zangu (100) no ka mennandi ka tee nongu henanantaa ferawey nda ridowoo ganjey ferawey, feraw zangu (100) mana teendi nda kala talaŋ zangoo (100), feraw foo kul talaŋ foo. 
EXO.38.28	A na nzorfu kaaray tamma boŋ zenber foo nda zangu iyye nda woyye cindi guwaa (1.775) ka ganjey korbawey tee, i na boŋey daabu, i na hawahayey daŋ cere ga. 
EXO.38.29	Alhanoo hinnaa kaŋ Izirayel izey nʼa noo sargari zinji-zinjante manʼti kala talaŋ woyye (70) nda nzorfu kaaray tamma boŋ zenber hinka nda zangu taaci (2.400). 
EXO.38.30	A na wey tee feraw cere kubayyan hukkumoo miɲoo se, a na alhan sargari tonadogoo, nda alhan ham tonaguuroo tee, nda sargari tonadogoo jinawey kul, 
EXO.38.31	nda batumaa ferawey, nda batumaa miɲoo ferawey, nda hukkumoo sukahayey kul kaŋ gʼa kuubi.
EXO.39.1	Šukka bulaa, nda iciray hennaa, nda iciray zaramoo nda i na bankaaray cere-cerantey tee kaŋ nda goyoo ga teendi nongu henanantaa ra nda Haruna bankaaray henanantey, sanda takaa kaŋ nda Abadantaa na Musa yaamar.
EXO.39.2	I na 
EXO.39.3	I na wuragey kar kʼi tefayandi, i nʼi dunbu-dunbu sanda šilli kʼi daŋ šukka bulaa, nda iciraa, nda iciray zaramoo ra, nda šukka baana yakuwantaa ra, assana goykaw goy no. 
EXO.39.4	I na karfu-izeyaŋ tee a se kaŋ gʼi dii cere ga, ka mee hinkaa dii cere ga. 
EXO.39.5	Beene kaayi-izoo nda nga gamahawoo kaŋ goo a se beene kul mana tee kala affoo, nga nda beene kaayi-izoo kul mana teendi kala nda haya follokey no: wura, nda šukka bula, nda iciray henna, nda iciray zaram nda šukka baana yakuwante, sanda takaa kaŋ nda Abadantaa na Musa yaamar. 
EXO.39.6	I na oniks tondiyaŋ kaŋ gorandi wura ra soolu, i na Izirayel izey maaɲey žeeri a ga sanda tammaasa. 
EXO.39.7	I nʼi daŋ beene kaayi-izoo karfu-izey ga kʼa tee tondi hongandihaya Izirayel izey se sanda takaa kaŋ nda Abadantaa na Musa yaamar.
EXO.39.8	Woo banda ga, i na 
EXO.39.9	Caraw taacaa kul ga sawa, i nʼa taabu ihinka, nga kuuyanoo ga too kabetaami foo, nga hayyanoo ga too kabetaami foo. Albaytoo taabandi ihinka. 
EXO.39.10	I nʼa taalam nda tondi sorro taaci: sorro jinaa mana teendi nda kala sarduwan, nda topaz, nda emerod. 
EXO.39.11	Sorro hinkantoo mana teendi nda kala tirkuwaz, nda safir, nda luulu. 
EXO.39.12	Sorro hinzantoo mana teendi nda kala opal, nda agat, nda ametist. 
EXO.39.13	Sorro taacantoo mana teendi nda kala beril, nda oniks, nda žasp. Tondey si gorandi kala ngi wura gorandihayey ra. 
EXO.39.14	Tondey ga sawa nda Izirayel izey maaɲey, i manʼti kala iwoy cindi hinka (12) sanda maaɲey. I nʼi žeeri sanda tammaasa, affoo kul nda nga maaɲoo, zama alkabiila woy cindi hinka (12) no.
EXO.39.15	I na wura alhakiika šešeri kaŋ teendi sanda karfu bibiranteyaŋ daŋ albaytoo ga. 
EXO.39.16	I na wura gorandihaya hinka nda wura korbay hinka tee. I na korbay hinkaa daŋ albaytoo kanje hinkaa ga. 
EXO.39.17	I na wura karfu hinkaa haw korbay hinkaa ga kaŋ goo albaytoo kanjey ga. 
EXO.39.18	Woo banda ga, i na karfey boŋ hinkaa haw gorandihaya hinkaa ga kʼi haw 
EXO.39.19	I na wura korbay hinka tana tee kʼi daŋ albaytoo kanje hinkaa ga, miɲoo ga beene kaayi-izoo gundoo ra. 
EXO.39.20	I na wura korbay hinka tana tee koyne kʼi haw beene kaayi-izoo karfu-izey ga ganda, jinehere nongoo kaŋ ga i ga hawa jeroo ga, beene kaayi-izoo gamahawoo se beene. 
EXO.39.21	I na karfu bula ka albaytoo korbawey dii beene kaayi-izoo waney ga hala albaytoo ma cindi beene kaayi-izoo gamahawoo ga, albaytoo masi hun dogoo ra beene kaayi-izoo ga, sanda takaa kaŋ nda Abadantaa na Musa yaamar.
EXO.39.22	Forkiyaa kaŋ ga huru 
EXO.39.23	Funoo kaŋ i nʼa kaa forkiyaa gamoo ra ga kate a ma tee sanda guuru darbay, funoo miɲoo bande kunga goo hala a masi kottu. 
EXO.39.24	Forkiyaa gandahere miɲoo ga i na grenad-ize šukkayaŋ, ibula, nda iciray henna, nda iciray zaram yakuwante daŋ. 
EXO.39.25	I na guuru-izeyaŋ kaŋ ga hẽe tee nda wura alhakiika kʼi daŋ forkiyaa miɲoo kul bande grenad-izey game. 
EXO.39.26	Guuru-ize foo, grenad-ize foo, guuru-ize foo, grenad-ize foo, forkiyaa miɲoo kul bande, ka goyoo tee sanda takaa kaŋ nda Abadantaa na Musa yaamar.
EXO.39.27	Woo banda ga, i na šukka baana darbay beerey tee Haruna nda nga izʼarey se, maale kʼi kay. 
EXO.39.28	I na fatalaa tee nda šukka baana, i na fuulawey tee nda šukka baana, i na npogawey tee nda šukka baana. I mana teendi nda kala šukka baana yakuwante. 
EXO.39.29	Gamahawoo i nʼa tee nda šukka baana yakuwante, nda šukka bula, nda iciray henna, nda iciray zaram, maale kʼa kay, sanda takaa kaŋ nda Abadantaa na Musa yaamar.
EXO.39.30	I na teɲa taalam henanantaa tee, i nʼa tee nda wura alhakiika, i na hantum kar a ga kaŋ ga tee sanda tammaasa kaŋ ga nee: «A yeetandi jere ga Abadantaa se». 
EXO.39.31	Woo banda ga, i na karfu bula haw a ga kʼa dii fatalaa ga, sanda takaa kaŋ nda Abadantaa na Musa yaamar.
EXO.39.32	Takaa woo nda cere kubayyan hukkumoo hugoo goyoo kul ben. Izirayel izey na hayaa kul tee ka sawa nda woo kaŋ nda Abadantaa na Musa yaamar, i nʼa tee nda takaa din da.
EXO.39.33	I koy nda hugoo Musa do: hukkumoo nda nga jinawey kul, nda kanjihayey, nda bundu tefayantey, nda hayey kaŋ ga gaaru-gaaru, nda ganjey, nda ferawey. 
EXO.39.34	Nda kuntaa kaŋ teendi nda feeji gaaru kuuruyaŋ kaŋ cirayandi, nda kuntaa kaŋ teendi nda ayu kuuruyaŋ, nda zaaraa kaŋ ga tee rido. 
EXO.39.35	Nda seedetaraa sundukoo nda gobey, nda daabirjoo. 
EXO.39.36	Nda taabaloo nda nga jinawey kul, nda takulawey kaŋ jisandi Irkoy jine. 
EXO.39.37	Nda fitilla canbu henanantaa
EXO.39.38	Nda wura sargari tonadogoo, nda yonyan jiyoo, nda dugu hew kaanaa, nda ridowoo kaŋ goo hukkumoo miɲoo ga. 
EXO.39.39	Nda alhan sargari tonadogoo, nda nga alhan ham tonaguuroo, nda nga gobey, nda nga jinawey kul, nda taasa beeroo nda hayaa kaŋ ga a ga goro. 
EXO.39.40	Nda batumaa kuntawey, nda nga ganjey, nda nga ferawey, nda batumaa miɲoo ridowoo, nda nga karfey, nda nga sukahayey, nda jinawey kul kaŋ ga hima ka huru hugoo kaŋ ti cere kubayyan hukkumoo goyoo ra. 
EXO.39.41	Nda bankaaray cere-cerantey kaŋ nda i ga goyoo tee nongu henanantaa ra, nda 
EXO.39.42	Izirayel izey na goyoo kul tee sanda takaa kul kaŋ nda Abadantaa na Musa yaamar. 
EXO.39.43	Musa dii goyoo kul, nga ne, i nʼa tee nda takaa kaŋ nda Abadantaa nʼa yaamar, i nʼa tee nda takaa din da. Musa gaara i se.
EXO.40.1	Abadantaa šelaŋ Musa se ka nee: 
EXO.40.2	«Handu jinaa zaari jinaa ma cere kubayyan hukkumoo hugoo cin. 
EXO.40.3	Ma seedetaraa sundukoo daŋ a ra, ma ridowoo kʼa jejebu. 
EXO.40.4	Ma kate taabaloo, ma hayey hanse a ga kaŋ ga hima ka hansandi. Ma kate fitilla canboo, ma fitillawey daŋ a ga. 
EXO.40.5	Ma wura dugu diinandidogoo daŋ sundukoo jine, ma ridowoo daŋ hugoo miɲoo ga. 
EXO.40.6	Ma 
EXO.40.7	Ma taasa beeroo daŋ cere kubayyan hukkumoo nda sargari tonadogoo game, ma hari daŋ a ra.
EXO.40.8	Ma batumaa kuubi-ka-beraa kayandi, ma ridowoo daŋ batumaa miɲoo ga. 
EXO.40.9	Ma yonyan jiyoo zaa ka hugoo nda haya kul kaŋ goo a ra yon, ma nga nda nga jinawey kul yeeti jere ga ya ne, a ga tee haya henanante. 
EXO.40.10	Ma sargari kukurantey tonadogoo nda nga jinawey kul yon, mʼa yeeti jere ga ya ne hala a ma tee haya kaŋ ga hanse ka henan. 
EXO.40.11	Ma taasa beeroo yon, nga nda hayaa kaŋ ga a ga goro, mʼa yeeti jere ga ya ne. 
EXO.40.12	Ma Haruna nda nga izʼarey manandi cere kubayyan hukkumoo miɲoo ga, mʼi ɲumay nda hari. 
EXO.40.13	Ma bankaaray henanantey daŋ Haruna ga, mʼa yon, de mʼa yeeti jere ga ya ne hala a ma 
EXO.40.14	Ma nga izʼarey mo manandi ka darbay beerey daŋ i ga. 
EXO.40.15	Mʼi yon sanda ngi baaba takaa hala i ma ngi sargari juwalyan goyoo tee ya ne, ngi yonyanoo ga tee hayaa kaŋ ga kate i ma ngi sargari juwalyan goyoo tee ya ne hala abada ngi zamaney ra.» 
EXO.40.16	Musa na hayey kul tee nda takaa kaŋ nda Abadantaa nʼa yaamar. A nʼa tee nda takaa din da.
EXO.40.17	Jiiri hinkantoo handu jinaa zaari jinaa Irkoy hukkumoo cinandi. 
EXO.40.18	Musa na hukkumoo cin, a na ferawey daŋ, a na bundu tefayantey kayandi, a na gaaru-gaarey daŋ, a na ganjey kayandi. 
EXO.40.19	A na hukkumoo daŋ Irkoy hugoo ga, a na hukkumoo daabandoo daŋ a ga sanda takaa kaŋ nda Abadantaa na Musa yaamar. 
EXO.40.20	A na seedetaraa hantumoo zaa kʼa daŋ sundukoo ra, a na sundukoo gobey daŋ, a na daabirjoo gum a ga. 
EXO.40.21	A na sundukoo ka koy Irkoy hugoo ra, a na zaaraa daŋ kaŋ ga tee rido, ka seedetaraa sundukoo jejebu sanda takaa kaŋ nda Abadantaa na Musa yaamar. 
EXO.40.22	A na taabaloo daŋ cere kubayyan hukkumoo ra, Irkoy hugoo hawsa kaboo here, ridowoo se tarayhere. 
EXO.40.23	A na takulawey hanse kʼi daŋ cere bande Abadantaa jine, sanda takaa kaŋ nda Abadantaa na Musa yaamar. 
EXO.40.24	A na fitilla canboo daŋ cere kubayyan hukkumoo ra, a ga taabaloo tenje, Irkoy hugoo gurma kaboo here. 
EXO.40.25	A na fitillawey daŋ Abadantaa jine sanda takaa kaŋ nda Abadantaa na Musa yaamar. 
EXO.40.26	A na wura sargari tonadogoo daŋ cere kubayyan hukkumoo ra, ridowoo jinoo ra. 
EXO.40.27	A na dugu hew kaanaa dullandi a ga, sanda takaa kaŋ nda Abadantaa na Musa yaamar. 
EXO.40.28	A na ridowoo daŋ hugoo miɲoo ga. 
EXO.40.29	A na 
EXO.40.30	A na taasa beeroo daŋ cere kubayyan hukkumoo nda sargari tonadogoo game, a na hari daŋ a ra ka alwala. 
EXO.40.31	Musa, nda Haruna nda nga izʼarey na ngi kabey nda ngi cewey ɲumay a ra. 
EXO.40.32	Waati kaŋ i ga huru cere kubayyan hukkumoo ra, nda waati kaŋ i ga too sargari tonadogoo do, i ga ɲumay, sanda takaa kaŋ nda Abadantaa na Musa yaamar. 
EXO.40.33	A na batumaa cin ka hukkumoo nda sargari tonadogoo kuubi kʼa bere, a na ridowoo daŋ batumaa miɲoo ga. Takaa woo nda Musa na goyoo tee kʼa benandi.
EXO.40.34	Duulaa na cere kubayyan hukkumoo gum, de Abadantaa daržaa na hugoo too. 
EXO.40.35	Musa mana hin ka huru cere kubayyan hukkumoo ra, zama duulaa cindi a ga, de Abadantaa daržaa na hugoo too.
EXO.40.36	Waati kaŋ duulaa tun hugoo boŋ, nga no Izirayel izey ga koy jine ngi naarumaa ra. I ga koy nongu nda nongu. 
EXO.40.37	Nda duulaa mana tun, i si koy hala han kaŋ a tun. 
EXO.40.38	Zama zaari here Abadantaa duulaa goo hugoo boŋ, cijin here nuune ga dii duulaa ra, Izirayel hugoo kul jine, woo teendi ngi naarumaa kul ra, nongu ka koy nongu.
LEV.1.1	Abadantaa na Musa cee cere kubayyan hukkumoo do ka šelaŋ a se ka nee: 
LEV.1.2	«Šelaŋ Izirayel izey se, nee i se: ‹Nda boro foo war ra ga baa nga ma adabba tee sargari Abadantaa maaɲoo ga, a mʼa kaa alman beerey wala ibuuney ra.
LEV.1.3	Nda hayaa kaŋ a gʼa kaa manʼti kala haw-ize 
LEV.1.4	A ma nga kaboo fur sargari kukurantaa almanoo boŋoo ga, Abadantaa gʼa taa, ka nga zunubey tuusu. 
LEV.1.5	A ma haw-izoo koosu Abadantaa jine. Haruna izʼarey, 
LEV.1.6	Boraa ma hawoo fooru kʼa dunbu-dunbu. 
LEV.1.7	Sargari juwalkaa Haruna izʼarey ma nuune daŋ sargari tonadogoo boŋ ka tuuri kanandi nuunaa boŋ. 
LEV.1.8	Haruna izʼarey, sargari juwalkey ma ham dunbu-dunbantey, nda boŋoo, nda maanoo kanandi tuurey boŋ nuunaa ga kaŋ goo sargari tonadogoo boŋ. 
LEV.1.9	A ma teeley nda kobsey ɲumay nda hari, sargari juwalkaa mʼi kul dullandi sargari tonadogoo boŋ. Sargari kukurante no, 
LEV.1.10	Nda nga sargaroo si hun kala alman buuney ra ka tee sargari kukurante, a ma tee feeji wala hancin, aru kaŋ ga malal sii. 
LEV.1.11	A mʼa koosu sargari tonadogoo hawsa caraa here hukkumoo tenje Abadantaa jine. Haruna izʼarey, sargari juwalkey ma kuroo say-say sargari tonadogoo carawey bande. 
LEV.1.12	A mʼa dunbu-dunbu, boŋoo nda maanoo goo a ra. Sargari juwalkaa mʼi kanandi tuurey boŋ nuunaa ga kaŋ goo sargari tonadogoo boŋ. 
LEV.1.13	A ma teeley nda kobsey ɲumay nda hari. Sargari juwalkaa mʼi kul dullandi kʼi sarga sargari tonadogoo boŋ. Sargari kukurante no, sargari tonante kaŋ sunnaaraa ga kan Abadantaa se.
LEV.1.14	Nda nga sargaroo si hun kala cirawey ra ka tee sargari kukurante Abadantaa se, a ma tee gubaguba wala tuuzun-ize. 
LEV.1.15	Sargari juwalkaa mʼa sarga sargari tonadogoo boŋ, a ma boŋoo kaa kʼa dullandi sargari tonadogoo boŋ, de kuroo ma doorandi sargari tonadogoo caraa ga. 
LEV.1.16	A ma zunduroo dogu, nga nda hayey kaŋ goo a ra
LEV.1.17	A ma fatawey nda cere game kottu bila i ma hun cere ga. Sargari juwalkaa mʼa dullandi sargari tonadogoo tuuroo boŋ kaŋ goo nuunaa ra. Sargari kukurante no, sargari tonante kaŋ sunnaaraa ga kan Abadantaa se.›»
LEV.2.1	«‹Nda boro ga baa ma 
LEV.2.2	A mʼa ka koy Haruna izʼarey se kaŋ ti 
LEV.2.3	Taasu sargaroo cindoo, Haruna nda nga izʼarey ma duu a. Baa no kaŋ ga hanse ka henan, zama a mana hun kala sargari tonantey ra Abadantaa maaɲoo ga.
LEV.2.4	Nda nʼga baa ma taasu sargari kaa kaŋ tonandi alforon ra, a ma tee farin hamni baana, wijilayaŋ kaŋ loobandi nda jii bila dolobiri nda furmeyaŋ kaŋ yonandi nda jii bila dolobiri. 
LEV.2.5	Nda ni taasu sargaroo mma tonandi guuru boŋ, a ma tee farin hamni baana kaŋ loobandi nda jii bila dolobiri. 
LEV.2.6	Mʼa dunbu-dunbu ka jii doori a boŋ. Woo ti taasu sargari. 
LEV.2.7	Nda ni taasu sargaroo mma tonandi pol ra, a ma tee nda farin hamni baana nda jii. 
LEV.2.8	Ma koy nda taasu sargaroo kaŋ hansandi hayey wey ra Abadantaa do, i mʼa noo sargari juwalkaa se, a ma koy nda a sargari tonadogoo ra. 
LEV.2.9	Sargari juwalkaa ma hayaa kaa sargaroo ra kaŋ ga tee hongandihaya, a mʼa dullandi sargari tonadogoo boŋ. Sargari tonante no kaŋ sunnaaraa ga kan Abadantaa se. 
LEV.2.10	Taasu sargaroo cindoo, Haruna nda nga izʼarey ma duu a. Baa no kaŋ ga hanse ka henan, zama a mana hun kala sargari tonantey ra Abadantaa maaɲoo ga.
LEV.2.11	Taasu sargari kul kaŋ war gʼa tee Abadantaa maaɲoo ga, dolobiri si hima ka huru a ra. Abada dolobiri dumi kul wala yuu dumi kul masi huru war sargari tonantey ra Abadantaa maaɲoo ga. 
LEV.2.12	Dumaray-ize jina-jinawey, war mʼi tee sargari Abadantaa maaɲoo ga, amma i masi tonandi sargari tonadogoo boŋ sanda sunnaara kaana.
LEV.2.13	Taasu sargari kul, ma ciiri fur a boŋ. Masi naŋ ciiroo ma kuma, zama ciiri ti 
LEV.2.14	Nda nʼga baa ma dumari-ize jina-jinawey tee sargari Abadantaa maaɲoo ga, mʼa tee nda jeeniyaŋ kaŋ kukurandi nuune ra, ma taasoo tutubu kʼa kaa, a ma tee ni dumaray-ize jina-jinawey taasu sargari. 
LEV.2.15	Ma jii doori a boŋ ka dugu fur a ga. Woo ti taasu sargari. 
LEV.2.16	Sargari juwalkaa ma taasu tutubantaa jere foo, nda jii, nda dugoo kul dullandi sanda hongandihaya. Sargari tonante no Abadantaa maaɲoo ga.›»
LEV.3.1	«‹Nda boro sargaroo si hun kala hawey ra ka tee 
LEV.3.2	A ma nga kaboo fur nga sargaroo boŋoo ga kʼa koosu cere kubayyan hukkumoo miɲoo ga. Haruna izʼarey, 
LEV.3.3	Alaafiya teendi sargaroo woo ra a ma nonguyaŋ kaa Abadantaa maaɲoo ga kʼi tee 
LEV.3.4	nda dumay-ɲaa-guuri hinkaa, nda maanoo kaŋ gʼi daabu kaŋ ga koy hala caraa ga, nda tasa-izoo kaŋ goo tasaa ga, a mʼa kaa dumay-ɲaa-guurey bande. 
LEV.3.5	Haruna izʼarey mʼi dullandi sargari tonadogoo boŋ nda 
LEV.3.6	Nda nga sargaroo si hun kala alman buuney ra ka tee alaafiya teendi sargaroo Abadantaa maaɲoo ga, aru no wala woy, a ma tee alman kaŋ ga malal sii. 
LEV.3.7	Nda boraa sargaroo ti feeji, a mʼa ka koy Abadantaa jine. 
LEV.3.8	A ma nga kaboo fur sargaroo boŋoo ga kʼa koosu cere kubayyan hukkumoo jine. Haruna izʼarey ma kuroo say-say sargari tonadogoo carawey bande. 
LEV.3.9	Alaafiya teendi sargaroo woo ra a ma maanoo nonguyaŋ kaa Abadantaa maaɲoo ga kʼi tee sargari tonante. Nongey ti: šuwalaa timmantaa, a mʼa kaa hala birigaaroo ga, nda maanoo kaŋ ga teeley daabu, nda teeley maanoo kul, 
LEV.3.10	nda dumay-ɲaa-guuri hinkaa, nda maanoo kaŋ gʼi daabu kaŋ ga koy hala caraa ga, nda tasa-izoo kaŋ goo tasaa ga, a mʼa kaa dumay-ɲaa-guurey bande. 
LEV.3.11	Sargari juwalkaa mʼi dullandi sargari tonadogoo boŋ. Ŋaayan no kaŋ tee sargari tonante Abadantaa maaɲoo ga.
LEV.3.12	Nda nga sargaroo ti hancin, boraa mʼa ka koy Abadantaa jine. 
LEV.3.13	A ma nga kaboo fur almanoo boŋoo ga kʼa koosu cere kubayyan hukkumoo jine. Haruna izʼarey ma kuroo say-say sargari tonadogoo carawey bande. 
LEV.3.14	Sargaroo woo ra a ma nonguyaŋ kaa Abadantaa maaɲoo ga kʼi tee sargari tonante. Nongey ti: maanoo kaŋ ga teeley daabu, nda teeley maanoo kul, 
LEV.3.15	nda dumay-ɲaa-guuri hinkaa, nda maanoo kaŋ gʼi daabu kaŋ ga koy hala caraa ga, nda tasa-izoo kaŋ goo tasaa ga, a mʼa kaa dumay-ɲaa-guurey bande. 
LEV.3.16	Sargari juwalkaa mʼi dullandi sargari tonadogoo boŋ. Ŋaayan no kaŋ tee sargari tonante kaŋ sunnaaraa ga kan. Maanoo kul ti Abadantaa wane.
LEV.3.17	Hantum kaŋ si tun ne war zamaney se, nongu kul kaŋ ra war goro: war masi maani kul ŋaa, war masi kuri kul ŋaa.›»
LEV.4.1	Abadantaa šelaŋ Musa se ka nee: 
LEV.4.2	«Šelaŋ Izirayel izey se ka nee: ‹Nda boro firka ka zunubu tee ka yaamarey kul kaŋ ga bara affoo hoo kaŋ Abadantaa nʼa gay a masʼa tee, amma a na affoo hoo i ra, 
LEV.4.3	nda 
LEV.4.4	A ma yaaroo ka koy cere kubayyan hukkumoo miɲoo ga Abadantaa jine. A ma nga kaboo fur yaaroo boŋoo ga, a mʼa koosu Abadantaa jine. 
LEV.4.5	Sargari juwalkaa kaŋ yonandi
LEV.4.6	A ma nga kabe-izoo sufa kuroo ra kʼa say-say cee iyye Abadantaa jine, nongu henanantaa ridowoo jine. 
LEV.4.7	A ma zaa kuroo ra kʼa daŋ dugu hew kaaney diinandidogoo hilley ga kaŋ goo Abadantaa jine, cere kubayyan hukkumoo ra. A ma yaaroo kuroo cindoo kul doori 
LEV.4.8	A ma zunubu sargaroo yaaroo maanoo kul kaa, maanoo kaŋ ga teeley daabu nda maanoo kul kaŋ goo teeley ga, 
LEV.4.9	nda dumay-ɲaa-guuri hinkaa, nda maanoo kaŋ gʼi daabu kaŋ ga koy hala caraa ga, nda tasa-izoo kaŋ goo tasaa ga, a mʼa kaa dumay-ɲaa-guurey bande, 
LEV.4.10	sanda takaa kaŋ nda i gʼi kaa 
LEV.4.11	Amma yaaroo kuuroo, nda nga bašoo kul, nda boŋoo, nda kobsey, nda teeley nda ngi žiiboo, 
LEV.4.12	yaaru timmantaa, a mʼa ka koy jamaa kaloo se taray nongu henanante kaŋ ra i ga boosey mun, de a mʼa ton tuuri nuune boŋ, nongoo kaŋ ra i ga boosey mun ra a ga tonandi.›»
LEV.4.13	«‹Nda Izirayel jamaa kul firka ka zunubu tee bila nda i ma bay, de i na yaamarey kul kaŋ ga bara affoo hoo kaŋ Abadantaa nʼi gay i masʼa tee, i duu zunubu. 
LEV.4.14	Waati kaŋ zunuboo kaŋ i nʼa tee ka yaamaroo hoo bayrandi, jamaa ma yaaru kaa 
LEV.4.15	Jamaa boro beerey ma ngi kabey fur yaaroo boŋoo ga Abadantaa jine, de affoo i ra mʼa koosu jinoo ra. 
LEV.4.16	 kaŋ yonandi
LEV.4.17	A ma nga kabe-izoo sufa kuroo ra kʼa say-say cee iyye Abadantaa jine, ridowoo ga. 
LEV.4.18	A ma zaa kuroo ra kʼa daŋ sargari tonadogoo hilley ga Abadantaa jine, cere kubayyan hukkumoo ra. A ma kuroo cindoo kul doori 
LEV.4.19	A ma maanoo kul kaa kʼa dullandi sargari tonadogoo boŋ. 
LEV.4.20	A ma yaaroo tee sanda takaa kaŋ a nʼa tee zunubu sargaroo yaaroo se. Woo no a mʼa tee a se. Sargari juwalkaa ma zunubu tuusuyanoo tee i se, de i ga yaafandi. 
LEV.4.21	A ma yaaroo ka fatta ka koy jamaa kaloo se taray kʼa ton sanda takaa kaŋ nda a na ijinaa ton. Zunubu sargari no jamaa se.›»
LEV.4.22	«‹Nda boŋkoyni na zunubu tee ka firka ka yaamarey kul kaŋ ga bara affoo hoo kaŋ Abadantaa, nga Koyoo nʼa gay a masʼa tee, a duu zunubu. 
LEV.4.23	Nda a bay zunuboo ga kaŋ nga nʼa tee, a ma hancin kaa sargari, aru kaŋ ga malal sii. 
LEV.4.24	A ma nga kaboo fur hancinoo boŋoo ga, a mʼa koosu nongoo kaŋ ra i ga 
LEV.4.25	 ma nga kabe-izoo ka zaa zunubu sargaroo kuroo ra, a mʼa daŋ sargari kukurantey tonadogoo hilley ga, a ma kuroo cindoo doori sargari kukurantey tonadogoo gandahere. 
LEV.4.26	A ma maanoo kul dullandi sargari tonadogoo boŋ sanda 
LEV.4.27	«‹Nda gandaa ra, jamaa boro foo na zunubu tee ka firka ka yaamarey affoo hoo kaŋ Abadantaa nʼa gay a masʼa tee, a duu zunubu. 
LEV.4.28	Nda a bay nga zunuboo ga kaŋ nga nʼa tee, a ma hancin woy kaŋ ga malal sii kaa sargari nga zunubu kaŋ a nʼa tee se. 
LEV.4.29	A ma nga kaboo fur 
LEV.4.30	 ma nga kabe-izoo ka zaa kuroo ra, a mʼa daŋ sargari kukurantey tonadogoo hilley ga, a ma kuroo cindoo kul doori sargari tonadogoo gandahere. 
LEV.4.31	A ma maanoo kul kaa, sanda takaa kaŋ nda i ga 
LEV.4.32	Nda feeji no a kate a ma tee zunubu sargari, a ma tee woy kaŋ ga malal sii. 
LEV.4.33	A ma nga kaboo fur zunubu sargaroo almanoo boŋoo ga, a mʼa koosu kʼa tee zunubu sargari, nongoo kaŋ ra i ga sargari kukurantey almaney koosu. 
LEV.4.34	Sargari juwalkaa ma nga kabe-izoo zaa zunubu sargaroo kuroo ra, a mʼa daŋ sargari kukurantey tonadogoo hilley ga, a ma kuroo cindoo kul doori sargari tonadogoo gandahere. 
LEV.4.35	A ma maanoo kul kaa, sanda takaa kaŋ nda i ga alaafiya teendi sargaroo feejoo maanoo kaa, a mʼa dullandi sargari tonadogoo boŋ 
LEV.5.1	«‹Nda boro maa dangayan, a dii hayaa kaŋ se dangayanoo teendi wala a bay, a ga tee seede, nda a wanji kʼa har, a na zunubu tee, a ga nga layboo zaa. 
LEV.5.2	Boro kaŋ tuku haya kul kaŋ no ga kaŋ ga harram, a ma tee hooga jifa harramante, wala adabba biirante jifa harramante, wala gandako jifa harramante, ba nda a mana bay, boraa hunday žiibi, a duu zunubu. 
LEV.5.3	Wala mo boro, nda a tuku adamize žiibi ga, a ma tee žiibi dumi kul kaŋ no kaŋ ga boro žiibandi, ba nda a mana bay, nda a kaa ka bay, a duu zunubu. 
LEV.5.4	Boro kaŋ goo ma šelaŋ bila nda lakkal hala a žee, haya kul kaŋ ga no, a ma tee ihenna wala ifutu, ba nda a mana bay, nda a kaa ka bay, a duu zunubey wey affoo.
LEV.5.5	Boro kaŋ duu zunubey wey affoo, a ma hayaa har kaŋ zunuboo no a nʼa tee. 
LEV.5.6	Woo banda ga, a ma nga 
LEV.5.7	«‹Nda boro hinoo si too alman buuna kʼa sarga zunuboo kaŋ a nʼa tee se, a ma kate gubaguba hinka wala tuuzun-ize hinka Abadantaa maaɲoo ga kʼi tee tooɲe sargari, affoo ma tee 
LEV.5.8	A ma kate ey 
LEV.5.9	Sargari juwalkaa ma zaa zunubu sargaroo ciraa kuroo ra kʼa say-say sargari tonadogoo caraa ga, de kuroo cindoo ma doorandi sargari tonadogoo gandahere, zunubu sargari no. 
LEV.5.10	Ciraw hinkantoo, a mʼa tee sargari kukurante sanda takaa kaŋ nda fondaa nʼa har. Sargari juwalkaa ma zunubu tuusuyanoo tee a se nga zunuboo se kaŋ a nʼa tee, de a ga yaafandi.
LEV.5.11	Nda boraa kaŋ na zunubu tee hinoo si too gubaguba hinka wala tuuzun-ize hinka, a ma farin hamni baana kilo hinza sarga, a ma tee zunubu sargari. A masi jii doori a boŋ, a masi dugu fur a ga, zama zunubu sargari no. 
LEV.5.12	A mʼa ka koy sargari juwalkaa do, sargari juwalkaa ma nga kaboo too zanboo ra kaŋ ga tee 
LEV.5.13	Sargari juwalkaa ma zunubu tuusuyanoo tee a se nga zunuboo se kaŋ a nʼa tee ka yaamarey wey affoo hoo, de a ga yaafandi. Woo kaŋ cindi, sargari juwalkaa ma duu a sanda 
LEV.5.14	Abadantaa šelaŋ Musa se ka nee: 
LEV.5.15	«Nda boro firka ka tooɲe ka zunubu tee ka hayey kaŋ jisandi Abadantaa maaɲoo ga dii, a ma 
LEV.5.16	Tooɲaa kaŋ a nʼa tee nongu henanantaa se, a mʼa hanse ka hayaa yeeti ka affoo tonton igguu foo kul ga, a mʼa noo 
LEV.5.17	Nda boro kaŋ na zunubu tee ka yaamarey kul kaŋ ga bara affoo hoo kaŋ Abadantaa nʼa gay a masʼa tee bila nda a ma bay, a duu zunubu, de a ga nga layboo zaa. 
LEV.5.18	A ma gaaru kaŋ ga malal sii zaa alman buuney ra kaŋ nga alkadaroo kaŋ kayandi ga too, a ma tooɲe sargari tee kʼa ka koy sargari juwalkaa do. Sargari juwalkaa ma firkayanoo kaŋ boraa nʼa tee bila nda a ma bay zunubu tuusuyanoo tee a se, de a ga yaafandi. 
LEV.5.19	Tooɲe sargari no, zama boraa din, šikka sii a duu zunubu Abadantaa do.»
LEV.5.20	Abadantaa šelaŋ Musa se ka nee: 
LEV.5.21	«Boro kaŋ na zunubu tee ka Abadantaa tooɲe ka nga gandaa boro zanba jinay jisante ga, a nka nondi a se wala zaytaray jinay no, wala a nka nga gandaa boro kom, 
LEV.5.22	wala a na haya kurma kaŋ dere, de a na yankar, wala a žee taari ga, zunubey kul kaŋ adamize gʼi tee, affoo ga, 
LEV.5.23	waati kaŋ boraa na zunuboo woo tee, a tooɲe, a ma jinaa kaŋ a nʼa zay, wala a nʼa kom, wala jinay no kaŋ i nʼa talfi a ga, wala a nka haya derante kurma, a mʼa yeeti. 
LEV.5.24	Wala mo a ma tee haya kul kaŋ ga a taari ka žee. A mʼa yeeti a ga timme, ka affoo tonton igguu foo kul ga kʼa noo koyoo se, zaaroo kaŋ ra a ga tooɲe sargaroo kaa. 
LEV.5.25	Woo banda ga, a ma kate nga tooɲe sargaroo Abadantaa maaɲoo ga: a ma koy nda sargari juwalkaa se gaaru kaŋ ga malal sii kaŋ nga alkadaroo ga too, a ma tee tooɲe sargari, a mʼa kaa alman buuney ra. 
LEV.5.26	Sargari juwalkaa ma zunubu tuusuyanoo tee a se Abadantaa jine, de tooɲe dumi kul kaŋ no a nʼa tee ka duu zunubu ga yaafandi.»
LEV.6.1	Abadantaa šelaŋ Musa se ka nee: 
LEV.6.2	«Haruna nda nga izʼarey yaamar ka nee: ‹
LEV.6.3	Woo banda ga, 
LEV.6.4	Woo banda ga, a ma nga darbawey kaa ka darbay fooyaŋ daŋ. A ma boosoo ka koy jamaa kaloo se taray nongu ra kaŋ ga henan. 
LEV.6.5	Nuunaa ma cindi ka dii sargari tonadogoo boŋ, a masi buu. Sargari juwalkaa ma tuurey diinandi a boŋ, subbaahi kul ka sargari kukurantaa hanse, ka 
LEV.6.6	Nuunaa ga hima ka dii sargari tonadogoo boŋ alwaati kul, a masi buu.
LEV.6.8	A ma nga kaboo too taasu sargaroo hamni baanaa ra, nda nga jiyoo ra, nda dugoo kul kaŋ goo taasu sargaroo ga. A mʼa dullandi sargari tonadogoo boŋ. Sargari no kaŋ sunnaaraa ga kan, nga 
LEV.6.9	Woo kaŋ ga cindi a ra, Haruna nda nga izʼarey mʼa ŋaa, a ma ŋandi bila dolobiri, nongu henanante ra. I mʼa ŋaa cere kubayyan hukkumoo batumaa ra. 
LEV.6.10	A masi hinandi nda dolobiri. Ngi bagaa no kaŋ ay nʼa noo i se 
LEV.6.11	Aru kul kaŋ goo Haruna izey ra mʼa ŋaa. Yaamar kaŋ si tun no war zamaney se, sargari tonantey here Abadantaa maaɲoo ga. Haya kul kaŋ tuku a ga, ga yeetandi jere ga Irkoy se.›»
LEV.6.12	Abadantaa yee ka šelaŋ Musa se ka nee: 
LEV.6.13	«Sargaroo ne kaŋ Haruna nda nga izʼarey mʼa kaa Abadantaa maaɲoo ga hanoo kaŋ i gʼa yon
LEV.6.14	Hamnoo ma hansandi guuru boŋ nda jii. Ma kate a, a ɲaami nda jii. Ma taasu sargaroo kaa a ma tee dunbu-dunbante kaŋ sunnaaraa ga kan Abadantaa se.
LEV.6.15	Haruna izʼarey ra, 
LEV.6.16	Sargari juwalkaw taasu sargaroo kul ma tonandi hala a ma ben, a masi ŋandi.»
LEV.6.17	Abadantaa yee ka šelaŋ Musa se ka nee: 
LEV.6.18	«Šelaŋ Haruna nda nga izʼarey se ka nee: ‹
LEV.6.19	 kaŋ ga sargaroo kaa zunuboo se mʼa ŋaa, nongu henanante ra a ma ŋandi, cere kubayyan hukkumoo batumaa ra. 
LEV.6.20	Haya kul kaŋ tuku hamoo ga, ga henan. Nda kuroo ra haya say darbay ga, hayaa kaŋ ga a say mʼa ɲumandi nongu henanante ra. 
LEV.6.21	Labu kusoo kaŋ ra a hinandi ma kayrandi. Nda alhan kusu ra a hinandi, a ma žiirandi ka leelandi nda hari. 
LEV.6.22	Aru kul kaŋ goo sargari juwalkey hugey borey ra mʼa ŋaa. Haya no kaŋ ga hanse ka henan. 
LEV.6.23	Amma zunubu sargari kul kaŋ kuroo ra haya katandi cere kubayyan hukkumoo ra nongu henanantaa ra zunubu tuusuyanoo se masi ŋandi. A ma tonandi nuune ra ka tee boosu.›»
LEV.7.1	«‹
LEV.7.2	Nongoo kaŋ ra i ga 
LEV.7.3	 ma maanoo kul sarga, nda šuwalaa, nda maanoo kaŋ ga teeley daabu, 
LEV.7.4	nda dumay-ɲaa-guuri hinkaa, nda maanoo kaŋ gʼi daabu kaŋ ga koy hala caraa ga, nda tasa-izoo kaŋ goo tasaa ga, a mʼa kaa dumay-ɲaa-guurey bande. 
LEV.7.5	Sargari juwalkaa mʼi dullandi sargari tonadogoo boŋ sanda 
LEV.7.6	Aru kul kaŋ goo sargari juwalkey hugey borey ra mʼa ŋaa. Nongu henanante ra a ma ŋandi. Haya no kaŋ ga hanse ka henan. 
LEV.7.7	Takaa kaŋ ti 
LEV.7.8	Sargari juwalkaa kaŋ na boro sargari kukurantaa tee, sargari kukurantaa kaŋ a nʼa kaa kuuroo, sargari juwalkaa no ma duu a, nga wane nda a. 
LEV.7.9	 kul kaŋ ga hinandi alforon ra wala haya kul kaŋ ga hansandi pol ra wala guuru boŋ, sargari juwalkaa kaŋ gʼa tee, nga no ma duu a. 
LEV.7.10	Taasu sargari kul kaŋ loobandi nda jii wala bila jii, Haruna izʼarey, ngi no ma duu a, i kul ma sawa a ra.›»
LEV.7.11	«‹
LEV.7.12	nda boro nʼa kaa 
LEV.7.13	Nga albarka daŋyan sargaroo bande a ma furme tunanteyaŋ kaa alaafiya teendi sargaroo. 
LEV.7.14	Sargarey wey ra, dumi foo kul nongu foo ga hun Abadantaa maaɲoo ga, 
LEV.7.15	Nga albarka daŋyanoo kaŋ ti alaafiya teendi sargaroo hamoo ma ŋandi hanoo hunday kaŋ a nʼa kaa, haya kul masi cindi hala suba subbaahoo ra.
LEV.7.16	Nda boraa sargaroo manʼti kala meefur wala sargari kaŋ a gʼa kaa nda nga boŋ, nga sargaroo ma ŋandi zaaroo kaŋ a gʼa kaa, woo kaŋ ga cindi a ra ma ŋandi subaa ra. 
LEV.7.17	Woo kaŋ ga cindi sargaroo hamoo ra jirbi hinzantoo hane ma tonandi nuune ra ka tee boosu. 
LEV.7.18	Nda alaafiya teendi sargaroo hamoo ra haya ŋandi jirbi hinzantoo hane, sargaroo si taandi, boraa kaŋ nʼa kaa, a si duu nga nafaa, haya hasarante no, boro kaŋ nʼa ŋaa ga nga layboo zaa. 
LEV.7.19	Hamoo kaŋ too haya do kaŋ ga harram masi ŋandi, a ma tonandi nuune ra ka tee boosu. Hamoo hunday, boro kul kaŋ ga henan gʼa ŋaa. 
LEV.7.20	Amma boro kaŋ na alaafiya teendi sargaroo hamoo ŋaa kaŋ ti Abadantaa wane, nga žiiboo goo a ga, boraa din ga hun nga jamaa ra. 
LEV.7.21	Nda boro tuku haya kul kaŋ no ga kaŋ ga harram, adamize žiibi, wala alman harramante, wala haya wangante kul kaŋ ga harram, de a na alaafiya teendi sargaroo hamoo ŋaa kaŋ ti Abadantaa wane, boraa din ga hun nga jamaa ra.›»
LEV.7.22	Abadantaa šelaŋ Musa se ka nee: 
LEV.7.23	«Šelaŋ Izirayel izey se ka nee: ‹War masi haw, wala feeji, wala hancin kul maanoo ŋaa. 
LEV.7.24	Jifa wala adabba kaŋ hooga nʼa wii maanoo ga hin ka yantasu hanse, amma war masʼa ŋaa kul. 
LEV.7.25	Zama boro kul kaŋ na alman maanoo ŋaa kaŋ ga tee 
LEV.7.26	War masi kuri kul ŋaa, nongu kul kaŋ ra war goro, a ma tee ciraw kuri wala alman kuri. 
LEV.7.27	Boro kul kaŋ na kuri kul kaŋ no ŋaa, boraa din ga hun nga jamaa ra.›»
LEV.7.28	Abadantaa yee ka šelaŋ Musa se ka nee: 
LEV.7.29	«Šelaŋ Izirayel izey se ka nee: ‹Boro kaŋ na nga alaafiya teendi sargaroo daŋ Abadantaa jine, a ma Abadantaa bagaa kaŋ nda a ga hima kaa nga alaafiya teendi sargaroo ra. 
LEV.7.30	Nga kaboo ma kate sargari tonantey Abadantaa maaɲoo ga. A ma kate maanoo nda caraa kʼa zinji sanda 
LEV.7.31	Sargari juwalkaa ma maanoo dullandi sargari tonadogoo boŋ. Caraa, Haruna nda nga izʼarey ma duu a. 
LEV.7.32	War alaafiya teendi sargarey ra, war ma almanoo cee hennaa noo sargari juwalkaa se. 
LEV.7.33	Haruna izʼarey ra, boro kaŋ ga alaafiya teendi sargaroo kuroo nda maanoo sarga no ma duu almanoo cee hennaa sanda nga bagaa. 
LEV.7.34	Gandoo kaŋ hun sargari zinji-zinjantaa ra nda cewoo kaŋ hun sargaroo ra kaŋ i nʼa kaa, ay nʼi zaa Izirayel izey do kʼi noo sargari juwalkaa Haruna nda nga izʼarey se sanda yaamar kaŋ si tun.›»
LEV.7.35	Woo ti bagaa kaŋ Haruna nda nga izʼarey ga duu a ngi yonyanoo se sargari tonantey ra Abadantaa maaɲoo ga, za hanoo kaŋ i ga man ka ngi sargari juwalyan goyoo tee Abadantaa maaɲoo ga. 
LEV.7.36	Hayaa no kaŋ Abadantaa nʼa zaa Izirayel izey do kʼi yaamar hanoo kaŋ ra a nʼi yon. Hantum kaŋ si tun no ngi zamaney se.
LEV.7.37	Woo ti 
LEV.7.38	kaŋ Abadantaa na Musa yaamar Sinay tondi hondoo boŋ, Sinay saajoo ra hanoo kaŋ ra a na Izirayel izey yaamar i ma sargariyaŋ kaa nga maaɲoo ga.
LEV.8.1	Abadantaa šelaŋ Musa se ka nee: 
LEV.8.2	«Haruna zaa, nga nda nga izʼarey, nda darbawey, nda yonyan jiyoo, nda 
LEV.8.3	Ma alžamaa kul cee cere kubayyan hukkumoo miɲoo ga.» 
LEV.8.4	Hayaa kaŋ Abadantaa nʼa yaamar, Musa nʼa tee, alžamaa marga cere kubayyan hukkumoo miɲoo ga.
LEV.8.5	Musa nee alžamaa se: «Hayaa ne kaŋ Abadantaa yaamar a ma teendi.» 
LEV.8.6	Woo banda ga, Musa na Haruna nda nga izʼarey manandi kʼi ɲumay nda hari. 
LEV.8.7	A na kaayoo daŋ Haruna ga, a na centoo haw nda gamahawoo, a na forkiyaa daŋ a ga, a na 
LEV.8.8	A na 
LEV.8.9	A na fatalaa didiji boŋoo ga, de fatalaa jineheroo ga, a na wura hiiri henanantaa daŋ, sanda takaa kaŋ nda Abadantaa na Musa yaamar.
LEV.8.10	Woo banda ga, Musa na yonyan jiyoo zaa ka Irkoy hukkumoo nda haya kul kaŋ goo a ra yon kʼi daŋ jere ga Irkoy se. 
LEV.8.11	A zaa a ra ka say-saya cee iyye sargari tonadogoo ga, a na sargari tonadogoo, nda nga jinawey kul, nda hanfi beeroo nda hayaa kaŋ ga a ga goro yon kʼi daŋ jere ga Irkoy se. 
LEV.8.12	A na yonyan jiyoo doori Haruna boŋoo boŋ, a nʼa yon kʼa daŋ jere ga Irkoy se. 
LEV.8.13	Musa na Haruna izʼarey manandi, a na kaayi beeriyaŋ daŋ i ga, a na centey haw nda gamahaw, a na fuula daŋ i ga sanda takaa kaŋ nda Abadantaa na Musa yaamar.
LEV.8.14	A na zunubu sargaroo yaaroo manandi, Haruna nda nga izʼarey na ngi kabey fur zunubu sargaroo yaaroo boŋoo ga. 
LEV.8.15	A koosandi, Musa na nga kabe-izoo ka zaa kuroo ra kʼa daŋ sargari tonadogoo hilley ga, carawey bande, a na sargari tonadogoo henanandi, a na kuroo cindoo doori sargari tonadogoo gandahere kʼa daŋ jere ga Irkoy se ka zunubu tuusuyanoo tee a se. 
LEV.8.16	A na maanoo kul kaŋ ga teeley daabu, nda tasa-izoo, nda dumay-ɲaa-guuri hinkaa, nda ngi maanoo zaa kʼi dullandi sargari tonadogoo boŋ. 
LEV.8.17	Yaaroo, nda kuuroo, nda hamoo, nda žiiboo, a nʼi ton nuune ra jamaa kaloo se taray kʼi tee boosu, sanda takaa kaŋ nda Abadantaa na Musa yaamar.
LEV.8.18	A na 
LEV.8.19	A koosandi, Musa na kuroo say-say sargari tonadogoo carawey bande. 
LEV.8.20	Feejoo dunbu-dunbandi, Musa na boŋoo, nda ham dunbu-dunbantey, nda maaney dullandi. 
LEV.8.21	Teeley nda kobsey ɲumandi nda hari, Musa na gaaroo kul dullandi sargari tonadogoo boŋ: sargari kukurante no kaŋ sunnaaraa ga kan, 
LEV.8.22	Woo banda ga, Musa na gaaru hinkantoo manandi, sargari juwalkaa gorandiyanoo goyoo ra gaaroo kaŋ ga tee sargari no. Haruna nda nga izʼarey na ngi kabey fur gaaroo boŋoo ga. 
LEV.8.23	A koosandi, Musa zaa kuroo ra, a nʼa daŋ Haruna haŋa hennaa deenoo ga, a daŋ nga kabe hennaa kobaaroo ga nda nga cee hennaa cew-ize beeroo ga. 
LEV.8.24	Musa na Haruna izʼarey manandi, a zaa kuroo ra kʼa daŋ ngi haŋa hennaa deeney ga, a daŋ ngi kabe hennaa kobaarey ga nda ngi cee hennaa cew-ize beerey ga. Woo banda ga, Musa na kuroo cindoo say-say sargari tonadogoo carawey bande. 
LEV.8.25	A na maanoo, nda šuwalaa, nda maanoo kul kaŋ ga teeley daabu, nda tasa-izoo, nda dumay-ɲaa-guuri hinkaa nda ngi maanoo, nda cee hennaa zaa. 
LEV.8.26	Takulawey kaŋ ra dolobiri sii dikaa kaŋ ga jisi Abadantaa jine ra, a na wijila, nda wijila takula foo kaŋ loobandi nda jii, nda furme foo zaa a ra kʼi daŋ maaney nda cee hennaa ga. 
LEV.8.27	A na wey kul daŋ Haruna nda nga izʼarey kabey ra, a nʼi zinji sanda 
LEV.8.28	Woo banda ga, Musa nʼi kaa kabey ra, a nʼi dullandi sargari tonadogoo ga sargari kukurantaa boŋ kʼi tee 
LEV.8.29	Musa na almanoo caraa zaa kʼa zinji sanda sargari zinji-zinjante Abadantaa jine, sargari juwalkaa gorandiyanoo goyoo ra feejoo woo, nga ti Musa bagaa sanda takaa kaŋ nda Abadantaa nʼa yaamar. 
LEV.8.30	Musa na yonyan jiyoo zaa, nda kuroo kaŋ goo sargari tonadogoo boŋ, a say-saya Haruna nda nga darbawey ga, nga izʼarey nda ngi darbawey ga a bande, a na Haruna nda nga darbawey, nda nga izʼarey nda ngi darbawey a bande daŋ jere ga Irkoy goyoo se.
LEV.8.31	Woo banda ga, Musa nee Haruna nda nga izʼarey se: «Wa hamoo hina cere kubayyan hukkumoo miɲoo ga, war mʼa ŋaa no din, nga nda takulaa kaŋ goo sargari juwalkaa gorandiyanoo goyoo ra dikaa ra sanda takaa kaŋ nda ay yaamar ka nee: ‹Haruna nda nga izʼarey mʼi ŋaa.› 
LEV.8.32	Hamoo nda takulaa cindoo, war mʼi ton nuune ra kʼi tee boosu. 
LEV.8.33	Woo banda ga, jirbi iyye war si hun cere kubayyan hukkumoo miɲoo ga, hala han kaŋ war daŋyanoo jere ga zaarey ma timme, zama jirbi iyye no war gʼa tee hala war daŋyanoo jere ga Irkoy goyoo se ga tabati. 
LEV.8.34	Hayaa kaŋ ir nʼa tee hõ, Abadantaa nʼa yaamar, hala war ma duu zunubu tuusuyan. 
LEV.8.35	War ma cindi jirbi iyye cere kubayyan hukkumoo miɲoo ga cijin nda zaari, war ma hayaa dii kaŋ Abadantaa nʼa noo war se war mʼa dii hala war masi duu ka buu, zama woo ti hayaa kaŋ nda ay yaamarandi.» 
LEV.8.36	Haruna nda nga izʼarey na hayey kul tee kaŋ Abadantaa na Musa kʼi yaamar.
LEV.9.1	Jirbi yaahantoo hane, Musa na Haruna, nda nga izʼarey, nda Izirayel boro beerey cee. 
LEV.9.2	A nee Haruna se: «Yagaw zaa 
LEV.9.3	Ma šelaŋ Izirayel izey se ka nee: ‹Wa jindaaru zaa zunubu sargaroo se, wa yagaw, nda feeji-ize kaŋyaŋ goo nda jiiri foo zaa, malal masi bara i ra, sargari kukurantaa se. 
LEV.9.4	Ma yaaru nda gaaru zaa 
LEV.9.5	Hayey kaŋ nda Musa nʼi yaamar, i nʼi zaa kate cere kubayyan hukkumoo jine, alžamaa kul man kate ka kay Abadantaa jine. 
LEV.9.6	Musa nee: «Hayaa ne kaŋ Abadantaa nʼa yaamar war mʼa tee, de Abadantaa daržaa ga bangay war se.» 
LEV.9.7	Musa nee Haruna se: «Man sargari tonadogoo, ma ni zunubu sargaroo nda ni sargari kukurantaa kaa, ma zunubu tuusuyanoo tee ni nda jamaa se. Woo banda ga, ma jamaa sargaroo kaa, ma zunubu tuusuyanoo tee i se sanda takaa kaŋ nda Abadantaa na yaamar.»
LEV.9.8	Haruna man kate sargari tonadogoo do, a na yagaa koosu kaŋ ti nga boŋ zunubu sargaroo. 
LEV.9.9	Haruna izʼarey kate a se kuroo, a na kabe-izoo sufa kuroo ra, a nʼa daŋ sargari tonadogoo hilley ga, a na kuroo cindoo doori sargari tonadogoo gandahere. 
LEV.9.10	A na zunubu sargari maanoo, nda dumay-ɲaa-guurey, nda tasa-izoo kaŋ hun tasaa ga dullandi sargari tonadogoo boŋ sanda takaa kaŋ nda Abadantaa na Musa yaamar. 
LEV.9.11	Amma bašoo nda kuuroo, a nʼi ton nuune ra jamaa kaloo se taray kʼi tee boosu.
LEV.9.12	Haruna na gaaroo koosu sargari kukurantaa se. Nga izʼarey nʼa noo kuroo, a nʼa say-say sargari tonadogoo carawey bande. 
LEV.9.13	I nʼa noo sargari kukurantaa kaŋ dunbu-dunbandi, nda boŋoo, de a nʼi dullandi sargari tonadogoo boŋ. 
LEV.9.14	A na teeley nda kobsey ɲumay kʼi dullandi sargari tonadogoo boŋ, sargari kukurantaa boŋ.
LEV.9.15	Woo banda ga, a kate jamaa sargaroo: a na zunubu sargaroo jindaaroo dii kaŋ hun jamaa se, a nʼa koosu kʼa tee zunubu sargari, sanda cee jinaa takaa. 
LEV.9.16	A kate sargari kukurantaa, a nʼa tee sanda takaa kaŋ fondaa nee. 
LEV.9.17	A kate 
LEV.9.18	A na 
LEV.9.19	I nʼa noo yaaroo nda gaaroo maaney, nda šuwalaa, nda hayaa kaŋ ga teeley daabu, nda dumay-ɲaa-guurey, nda tasa-izoo. 
LEV.9.20	I na maaney daŋ carawey ga, i na maaney dullandi sargari tonadogoo boŋ. 
LEV.9.21	Haruna na carawey nda kabe hennaa zinji kʼi tee 
LEV.9.22	Haruna na nga kabey šerre jamaa here ka gaara i se. Woo banda ga, kaŋ a na zunubu sargaroo nda sargari kukurantaa nda alaafiya teendi sargaroo kaa ka ben, a zunbu ganda.
LEV.9.23	Musa nda Haruna huru cere kubayyan hukkumoo ra. Kaŋ i fatta, i gaara jamaa se, de Abadantaa daržaa bangay alžamaa kul se. 
LEV.9.24	Nuune hun Abadantaa do ka sargari kukurantaa nda maaney ton sargari tonadogoo boŋ. Jamaa kul dii a, i kaati nda ɲaali, i na ngi ndumey ka sujudu.
LEV.10.1	Haruna izʼarey, Nadab nda Abihu, affoo kul na nga dugu canboo zaa, i na nuune daŋ a ra ka dugu fur a boŋ, i na nuune kaŋ si bisa i se daŋ Abadantaa jine kaŋ a manʼi yaamar nda a. 
LEV.10.2	Nuune hun Abadantaa do, a nʼi halaci, i buu Abadantaa jine. 
LEV.10.3	Musa nee Haruna se: «Woo ti hayaa kaŋ Abadantaa nʼa har ka nee:
LEV.10.3	‹Borey kaŋ ga too kate ay do, ay ma henanandi i do.
LEV.10.3	Jamaa kul jine ya jeerandi.›»
LEV.10.3	Woo banda ga, Haruna dangay.
LEV.10.4	Musa ciya Mišel nda Elisafaŋ se, Uziyel izʼarey, Haruna baaba armaa, ka nee i se: «Wa man kate ka war armey kaa nongu henanantaa jine kʼi ka koy jamaa kaloo se taray.» 
LEV.10.5	I man kate, de i nʼi ka koy ngi kaayi beerey ra gorodogoo se taray sanda takaa kaŋ nda Musa nʼa har.
LEV.10.6	Musa nee Haruna, nda nga izʼarey Eleyazar, nda Itamar se: «War masi war boŋey feeri, war masi war kaayey kottu ka war binemarayyanoo cebe hala war masi duu ka buu, hala Irkoy masi futu jamaa kul ga. Amma war armey, Izirayel hugoo kul ma borey hẽe kaŋ Abadantaa nʼi ton. 
LEV.10.7	War masi hun cere kubayyan hukkumoo miɲoo ga hala war masi duu ka buu, zama Abadantaa yonyan jiyoo goo war ga ka war daŋ jere ga nga se.» I na hayaa tee kaŋ Musa nʼa har.
LEV.10.8	Abadantaa šelaŋ Haruna se ka nee: 
LEV.10.9	«War masi 
LEV.10.10	nga ra war ma haya henanante nda haya koonu fay kʼi kaa cere ra, ka iharramante nda ihalalante kaa cere ra, 
LEV.10.11	ka Izirayel izey cawandi yaamarey kul kaŋ Abadantaa na Musa kʼi yaamar.»
LEV.10.12	Musa nee Haruna, nda Eleyazar, nda Itamar, nga izʼarey kaŋ cindi se: «Wa 
LEV.10.13	War mʼa ŋaa nongu henanante ra, zama woo ti ni bagaa nda ni izʼarey bagaa kaŋ war ga duu a sargari tonantey ra Abadantaa maaɲoo ga, zama woo nda ay yaamarandi. 
LEV.10.14	War ma gandoo kaŋ hun 
LEV.10.15	I ma kate cewoo kaŋ hun sargaroo ra kaŋ i nʼa kaa, nda gandoo kaŋ hun sargari zinji-zinjantaa ra, nda sargari tonantey maaney, kʼi zinji sanda sargari zinji-zinjante Abadantaa jine. Wey din, ni nda ni izʼarey ni bande wane nda ey, i ga tee baa duumante sanda takaa kaŋ nda Abadantaa na yaamar.»
LEV.10.16	Musa na 
LEV.10.17	«Cin se war mana zunubu sargaroo ŋaa nongu henanante ra? Zama haya no kaŋ ga hanse ka henan. Abadantaa nkʼa noo war se hala war ma jamaa layboo zaa ka zunubu tuusuyanoo tee i se nga jine. 
LEV.10.18	Nga ne, kuroo mana katandi nongu henanantaa gundoo ra, taka kul kaŋ no, war hima kʼa ŋaa nongu henanantaa ra sanda takaa kaŋ nda ay nʼa yaamar.» 
LEV.10.19	Haruna nee Musa se: «Nga ne, hõ i na ngi zunubu sargaroo kaa nda ngi 
LEV.10.20	Musa maarʼa, de a kan a se.
LEV.11.1	Abadantaa šelaŋ Musa nda Haruna se ka nee: 
LEV.11.2	«Wa šelaŋ Izirayel izey se ka nee: ‹Adabbawey kul kaŋ goo laboo ga, wey kaŋ war ga hin kʼi ŋaa ti: 
LEV.11.3	almaney kaŋ ga goyaw ra, war ga hin ka haya kul ŋaa kaŋ kobsoo ga faya, de ceetaamoo ga fersi ihinka. 
LEV.11.4	Amma wey kaŋ si ŋandi wey kaŋ ga goyaw ra nda wey kaŋ kobsoo ga faya ra ti: yoo, zama a ga goyaw, amma kobsoo si faya. A ga harram war se, 
LEV.11.5	nda tondoo ntabay, zama a ga goyaw, amma kobsoo si faya. A ga harram war se, 
LEV.11.6	nda ntabay, zama a ga goyaw, amma kobsoo si faya. A ga harram war se, 
LEV.11.7	nda nbirŋa, zama kobsoo ga faya, de ceetaamoo ga fersi ihinka, amma a si goyaw. A ga harram war se. 
LEV.11.8	War masi ngi hamey ŋaa, war masi tuku ngi jifaa ga. I ga harram war se.
LEV.11.9	Wey kaŋ war ga hin kʼi ŋaa hayey kul kaŋ goo haroo ra ne: wey kul kaŋ goo nda ziihaya nda kokoši kaŋ goo haroo ra, a ma tee teekoo wala isaa, war ga hin kʼi ŋaa. 
LEV.11.10	Amma haya kul kaŋ sii nda ziihaya nda kokoši kaŋ goo teekoo nda isaa ra, haya kul kaŋ ga ɲuuriɲuuri haroo ra, nda adabba kul kaŋ goo haroo ra, i ga tee war se haya wangante. 
LEV.11.11	I ma tee war se haya wangante, war masi ngi hamey ŋaa, war ma wanga ngi jifawey. 
LEV.11.12	Haya kul kaŋ goo haroo ra kaŋ sii nda ziihaya nda kokoši ga tee war se haya wangante.
LEV.11.13	Cirawey ra, wey kaŋ war mʼi wanga ey, war masʼi ŋaa, haya wanganteyaŋ no, manʼti kala jigaara, nda jigaara kaabekoyni, nda taši, 
LEV.11.14	nda algabu ciray, nda algabu bibi dumi nda dumi, 
LEV.11.15	nda gaaru-gaaru dumi kul, 
LEV.11.16	nda taatagay, nda cirawfutu, nda jufuleele, nda gabu dumi nda dumi, 
LEV.11.17	nda duuricanba, nda miri-miri-ngondiya, nda cirawfutu beeri, 
LEV.11.18	nda cirawfutu kaaray, nda saajoo cirawfutu, nda jigaara, 
LEV.11.19	nda alwaaliya, nda cirawkaaray dumi nda dumi, nda ciraw zunbukoyni, nda atafirfir.
LEV.11.20	Fatakoyni kaccu kul kaŋ ga dira cee taaci ga, ga tee war se haya wangante. 
LEV.11.21	Amma hayey kaŋ war ga hin kʼi ŋaa fatakoyney ra kaŋ ga dira cee taaci ga ti wey kaŋ ngi ceetaamey se beene i goo nda cee taabanteyaŋ kaŋ nda i ga sar laboo ga. 
LEV.11.22	Hayey kaŋ war ga hin kʼi ŋaa ti ndoo dumi beeri nda dumi kaccu nda cirilondi dumi beeri nda dumi kaccu. 
LEV.11.23	Amma fatakoyni cindey kul kaŋ goo nda cee taaci ga tee war se haya wangante.›»
LEV.11.24	«‹Hayayaŋ ne kaŋ ga war žiibandi, boro kul kaŋ tuku ngi jifaa ga, ga žiibi hala almaaroo ra. 
LEV.11.25	Boro kul kaŋ na ngi jifaa affoo zaa, ma nga bankaarawey ɲumandi, a ga žiibi hala almaaroo ra.
LEV.11.26	Adabba kul kaŋ kobsoo ga faya, amma ceetaamoo si fersi ihinka, a si goyaw, a ga harram war se. Boro kul kaŋ tuku a ga, ga žiibi. 
LEV.11.27	Haya kul kaŋ ga dira nga ceetaamey ga adabbawey kaŋ goo nda cee taaci ra, ga harram war se, boro kul kaŋ tuku ngi jifaa ga, ga žiibi hala almaaroo ra. 
LEV.11.28	Boro kul kaŋ na ngi jifaa zaa, ma nga bankaarawey ɲumandi, a ga žiibi hala almaaroo ra. I ga harram war se.
LEV.11.29	Hayey kaŋ ga harram war se gandakoyey ra kaŋ ga ɲuuriɲuuri laboo ga ti: minay, nda nceŋ, nda agazirim dumi nda dumi, 
LEV.11.30	nda ncita, nda cilimtaala, nda nkuura, nda jingam, nda daamamolooli. 
LEV.11.31	Wey ga harram war se gandakoyey kul ra, boro kul kaŋ tuku ngi bukawey ga, ga žiibi hala almaaroo ra. 
LEV.11.32	Nda a buu ka kaŋ, haya kul kaŋ ga no ga žiibi, a ma tee bundu gamal, wala bankaaray, wala kuuru, wala bolbol, jinay kul kaŋ ga yantasu hanse, a ma huru hari ra, a ga žiibi hala almaaroo ra. Woo banda ga, a ga henan. 
LEV.11.33	Labutuu kul kaŋ ra ngi affoo kaŋ, haya kul kaŋ goo a ra ga žiibi, war ma labutuwoo kayri. 
LEV.11.34	Ŋaayan kul kaŋ ga ŋandi kaŋ labutuwoo din haroo too a do ga žiibi. Haŋhaya kul kaŋ ga haŋandi kaŋ goo jinay kul kaŋ ra no ga žiibi. 
LEV.11.35	Jinay kul kaŋ ga ngi jifaa affoo kaŋ, ga žiibi, a ma tee alforon wala feema, i ma kayrandi, i ga harram, i ma harram war se. 
LEV.11.36	Amma hariɲaa wala day kaŋyaŋ ti hari kanidoo ga halal, amma boro kaŋ tuku ngi jifaa ga, ga žiibi. 
LEV.11.37	Nda ngi jifaa affoo kaŋ dumi boŋ kaŋ ga dumandi, dumiyoo ga halal. 
LEV.11.38	Nda a gar i na hari daŋ dumiyoo ga, ngi jifaa affoo kaŋ a ga, a ga harram war se.
LEV.11.39	Nda adabbawey kaŋ ga tee war se ŋaahaya affoo jifa, boro kaŋ tuku jifaa ga, ga žiibi hala almaaroo ra. 
LEV.11.40	Boro kaŋ na jifaa ŋaa ma nga bankaarawey ɲumandi, a ga žiibi hala almaaroo ra, boro mo kaŋ na jifaa zaa ma nga bankaarawey ɲumandi, a ga žiibi hala almaaroo ra.
LEV.11.41	Gandako kul kaŋ ga ɲuuriɲuuri laboo ga, manʼti kala haya wangante, a masi ŋandi. 
LEV.11.42	Hayey kul kaŋ ga dira gundey ga, nda wey kul kaŋ ga dira cee taaci ga, nda wey kul kaŋ goo nda cee boobo ka ɲuuriɲuuri laboo ga gandakoyey ra, war masʼi ŋaa, zama haya wanganteyaŋ no. 
LEV.11.43	War masi war boŋ tee haya wangante nda gandakoyey wey kaŋ ga ɲuuriɲuuri, war masi war boŋ žiibandi nda ey, i masi war žiibandi ngi bande. 
LEV.11.44	Zama agay ti Abadantaa, war Koyoo. Wa war boŋ daŋ jere ga Irkoy se ka tee nga boro henananteyaŋ
LEV.11.45	Zama agay ti Abadantaa kaŋ na war žigandi ka hun Misira gandaa ra, hala ya tee war se Irkoy. War ma henan, zama ay ga henan.›»
LEV.11.46	Woo ti adabbawey nda cirawey ašariyaa, nda hayey kul kaŋ ga ziilam-ziilam haroo ra, nda wey kul kaŋ ga ɲuuriɲuuri laboo ga, 
LEV.11.47	nga ra haya harramante nda ihalalante ga fayandi ka hun cere ra, hoogaa kaŋ ga ŋandi nda woo kaŋ si ŋandi here.
LEV.12.1	Abadantaa šelaŋ Musa se ka nee: 
LEV.12.2	«Šelaŋ Izirayel izey se ka nee: ‹Nda woy na gunde zaa, a duu nga boŋ izʼaru, a ga žiibi jirbi iyye, a ga žiibi sanda waati kaŋ a ga dii nga gaaham žiiboo. 
LEV.12.3	Jirbi yaahantoo hane, zankaa ma hurubangu. 
LEV.12.4	Woyoo ma jirbi waranza cindi hinza (33) goro, hala waati kaŋ nga kuroo žiiboo ma ben a ga. A masi tuku haya henanante kul do, a masi koy nongu henanantaa ra, hala han kaŋ nga henanandiyanoo jirbey timme.
LEV.12.5	Amma nda woy no a duu a, a ga žiibi jirbiiyye hinka, a ga žiibi sanda waati kaŋ a ga dii nga gaaham žiiboo. Woo banda ga, a ma goro jirbi woydu cindi iddu (66), hala waati kaŋ kuroo žiiboo ma ben a ga.
LEV.12.6	Waati kaŋ nga henanandiyanoo jirbey timme, izʼaru wala ize woy no a duu a, a ma koy nda a 
LEV.12.7	Sargari juwalkaa mʼi sarga Abadantaa jine, a ma henanandiyanoo tee a se, de a ga henan, zama nga kuroo kay. Woo ti woy kaŋ na izʼaru wala ize woy hay ašariyaa.
LEV.12.8	Nda a sii nda hini ka duu feeji, a ma gubaguba hinka wala tuuzun-ize hinka zaa, affoo sargari kukurantaa se, affaa zunubu sargaroo se. Sargari juwalkaa ma henanandiyanoo tee a se, de a ga henan.›»
LEV.13.1	Abadantaa šelaŋ Musa nda Haruna se ka nee: 
LEV.13.2	«Nda adamize kuuroo ga funsu-ize wala doridoo kogo wala ndella kaaray goo, de a tee kuuroo ra dori sanda 
LEV.13.3	Sargari juwalkaa ma doroo laasaabu kaŋ goo kuuroo ga. Nda doroo dogoo hinbiroo bere ka kaaray, de doroo ga hima nda a guusu ka bisa kuuroo, jiray dumi dori no. Sargari juwalkaa mʼa guna, de a ma bayrandi kaŋ a žiibi. 
LEV.13.4	Nda ndellaa kaŋ goo kuuroo ga, ga kaaray, de a si hima nda a guusu ka bisa kuuroo, hinbiroo mana bere ka kaaray. Sargari juwalkaa ma dorikoynoo daabu jirbi iyye. 
LEV.13.5	Sargari juwalkaa mʼa laasaabu jirbi iyyantoo hane, nda a gar kaŋ nga do doroo cindi nga takaa ga, a mana daaru kuuroo ga, sargari juwalkaa ma yee kʼa daabu jirbi iyye koyne. 
LEV.13.6	Sargari juwalkaa mʼa guna koyne jirbi iyyantoo hane, nda a gar kaŋ doroo goo ma dere, a mana daaru kuuroo ga, sargari juwalkaa ma bayrandi kaŋ a henan. Doridoo kogo no, a ma nga bankaarawey ɲumandi, de a ga henan. 
LEV.13.7	Amma nda doridoo kogaa daaru kuuroo ga ka tonton sargari juwalkaa laasaaburoo nda ka bayrandi kaŋ a henan banda ga, a ma nga boŋ cebe sargari juwalkaa se koyne. 
LEV.13.8	Sargari juwalkaa mʼa laasaabu, nda a gar kaŋ doridoo kogaa daaru kuuroo ga, sargari juwalkaa ma bayrandi kaŋ a žiibi, jiray dumi no.
LEV.13.9	Nda jiray dumi dori fatta boro ga, i mʼa ka koy sargari juwalkaa do. 
LEV.13.10	Sargari juwalkaa mʼa laasaabu, nda a gar kaŋ funsu-ize kaaray goo kuuroo ga, de a na hinbiroo kaarayandi, ham zay doo goo funsoo ga, 
LEV.13.11	jiray no kaŋ nin kuuroo ga. Sargari juwalkaa ma bayrandi kaŋ a žiibi. A masʼa daabu, zama a žiibi. 
LEV.13.12	Nda jiraa hanse ka kuuroo dii, nda jiraa na boraa kaŋ ga doroo goo kuuroo kul daabu kʼa dii boŋoo ka koy cewey ga, wey kul kaŋ sargari juwalkaa ga dii a, 
LEV.13.13	sargari juwalkaa mʼa laasaabu, nda a gar kaŋ jiraa na gaahamoo kul daabu, a ma bayrandi kaŋ boraa kaŋ ga doroo goo henan. Nga kul ka kaaray, a henan. 
LEV.13.14	Amma han kaŋ i dii ham zay a ga, a ga žiibi. 
LEV.13.15	Nda sargari juwalkaa na hamoo kaŋ zay guna, a ma bayrandi kaŋ a žiibi. Hamoo kaŋ zay ga žiibi, jiray dumi no. 
LEV.13.16	Amma nda hamoo kaŋ zay bere ka yee ka tee ikaaray, a ma yee sargari juwalkaa do. 
LEV.13.17	Sargari juwalkaa mʼa laasaabu, nda a gar kaŋ doroo bere ka tee ikaaray, sargari juwalkaa ma bayrandi kaŋ boraa kaŋ ga doroo goo henan. A henan.
LEV.13.18	Nda futta fatta kuuroo ga, de a duu baani, 
LEV.13.19	nongoo kaŋ ra futtaa tee, funsu-ize kaaray, wala nda ndella kaaray kaŋ moɲoo ga ciray fatta a ra, boraa ma nga boŋ cebe sargari juwalkaa se. 
LEV.13.20	Sargari juwalkaa mʼa laasaabu, nda a gar kaŋ a ga hima nda a guusu ka bisa kuuroo, nga hinbiroo bere ka tee ikaaray, sargari juwalkaa ma bayrandi kaŋ a žiibi. Jiray dumi dori no kaŋ fatta futtaa ga. 
LEV.13.21	Nda sargari juwalkaa nʼa guna, nda a gar kaŋ hinbiri kaaray sii a ga, a mana guusu ka bisa kuuroo, a goo ma dere, sargari juwalkaa mʼa daabu jirbi iyye. 
LEV.13.22	Nda a daaru ka tonton kuuroo ga, sargari juwalkaa ga bayrandi kaŋ a žiibi, dori no. 
LEV.13.23	Amma nda ndellaa cindi nga dogoo ra, a mana daaru, futtaa ndellaa no, sargari juwalkaa ma bayrandi kaŋ a henan.
LEV.13.24	Nda nongu kaŋ ton goo kuuroo ga, de tondogoo silbaa manʼti kala ndella kaaray moo ciray wala ikaaray, 
LEV.13.25	sargari juwalkaa mʼa laasaabu, nda a gar kaŋ hinbiroo bere ka tee ikaaray ndellaa ra, de a ga hima nda a guusu ka bisa kuuroo, jiray no, a fatta tondogoo ga, sargari juwalkaa ma bayrandi kaŋ a žiibi, jiray dori no. 
LEV.13.26	Nda sargari juwalkaa nʼa guna, nda a gar kaŋ hinbiri kaaray sii ndellaa ra, a si hima nda a guusu ka bisa kuuroo, a goo ma dere, sargari juwalkaa mʼa daabu jirbi iyye. 
LEV.13.27	Sargari juwalkaa mʼa guna jirbi iyyantoo hane. Nda ndellaa daaru kuuroo ga ka tonton, sargari juwalkaa ma bayrandi kaŋ a žiibi, jiray dori no. 
LEV.13.28	Amma nda ndellaa cindi nga dogoo ra, a mana daaru kuuroo ga, a goo ma dere, tonyan futta no. Sargari juwalkaa ma bayrandi kaŋ a henan, zama nongoo kaŋ ton ndellaa no.
LEV.13.29	Nda aru wala woy duu dori nga boŋoo wala nga toonaa ga, 
LEV.13.30	sargari juwalkaa ma doroo laasaabu, nda a gar kaŋ a ga hima nda a guusu ka bisa kuuroo, hinbiri kara say-sayante goo a ga. Sargari juwalkaa ma bayrandi kaŋ a žiibi, forgo no, boŋ wala toono jiray dumi no. 
LEV.13.31	Nda sargari juwalkaa na forgaa doroo guna, nda a gar kaŋ a si hima nda a guusu ka bisa kuuroo, hinbiri bibi sii a ga, sargari juwalkaa ma boraa kaŋ ga forgo doroo goo daabu jirbi iyye. 
LEV.13.32	Sargari juwalkaa ga doroo guna jirbi iyyantoo hane, nda a gar kaŋ forgaa mana daaru, hinbiri kara sii a ga, de a si hima nda a guusu ka bisa kuuroo, 
LEV.13.33	boraa ma cebu, amma a masi forgaa dogoo cebu, sargari juwalkaa ma forgokoynoo daabu jirbi iyye koyne. 
LEV.13.34	Sargari juwalkaa ga forgaa guna jirbi iyyantoo hane, nda a gar kaŋ a mana daaru kuuroo ga, a si hima nda a guusu ka bisa kuuroo, sargari juwalkaa ma bayrandi kaŋ a henan. Boraa ma nga bankaarawey ɲumandi, de a ga henan. 
LEV.13.35	Amma nda forgaa daaru kuuroo ga ka tonton, nga henanandiyanoo banda ga, 
LEV.13.36	sargari juwalkaa mʼa laasaabu, nda a gar kaŋ forgaa daaru kuuroo ga, sargari juwalkaa masi hinbiri kara ceeci, a žiibi. 
LEV.13.37	Nda nga do, forgaa cindi nga dogoo ra, de hinbiri bibiyaŋ zay a ra, forgaa ben. A henan, sargari juwalkaa ma bayrandi kaŋ a henan.
LEV.13.38	Nda aru wala woy duu ndellayaŋ nga kuuroo ga, ndella kaarayyaŋ, 
LEV.13.39	sargari juwalkaa mʼa laasaabu, nda a gar kaŋ nga kuuroo ga ndella kaaray kaŋ goo ma dere goo, ndella de no kaŋ fatta kuuroo ga, a henan.
LEV.13.40	Nda aru boŋ hinbirey hun, a taylel, a henan. 
LEV.13.41	Nda nga boŋoo jineheroo hinbirey ka hun, teɲa se beene ka taylel, a henan. 
LEV.13.42	Nda taylel dogoo jine wala banda, dori kaaray kaŋ moɲoo ga ciray goo a ra, jiray no kaŋ fatta taylel dogoo jine wala banda heroo ra. 
LEV.13.43	Sargari juwalkaa mʼa laasaabu, nda a gar kaŋ doroo futtaa manʼti kala ikaaray kaŋ moɲoo ga ciray kaŋ goo tayleloo jineheroo wala banda heroo ra, a ga hima nda jiray kaŋ goo kuuroo ra, 
LEV.13.44	jiraykoyni no, a žiibi. Sargari juwalkaa ma bayrandi kaŋ nga kul ka žiibi, boŋoo ga nga doroo goo.
LEV.13.45	Jiraykoynoo kaŋ ga doroo goo ma darbay kottayaŋ daŋ, a ma nga boŋoo feeri, a ma nga kaaboo daabu, a ma kaati ka nee: ‹Žiibi, žiibi!› 
LEV.13.46	Waatoo kul kaŋ doroo goo a ga, a ga žiibi. A žiibi, a ma goro nga hinne, a ga goro jamaa kaloo se taray.
LEV.13.47	Nda bankaaray ga fuune fatta, a ma tee haabu darbay wala 
LEV.13.48	a ma tee šukka wala šukka kaŋ kayandi, leŋ wala haabu, a ma tee kuuru wala jinay kul kaŋ no kaŋ teendi kuuru ra, 
LEV.13.49	nda ndellaa manʼti kala ifirzi wala iciray darbaa, wala kuuroo, wala šukkaa, wala šukkaa kaŋ kayandi, wala jinay kul kaŋ teendi kuuru ra ga, fuune ndella no, a ma cebandi 
LEV.13.50	Sargari juwalkaa ma ndellaa laasaabu, a ma jinaa kaŋ ga ndellaa huru daabu jirbi iyye. 
LEV.13.51	Jirbi iyyantoo hane, a ma ndellaa guna, nda a daaru darbaa, wala šukkaa, wala šukkaa kaŋ kayandi, wala kuuroo, wala jinay kul kaŋ teendi kuuru ra ga, ndellaa manʼti kala fuune kaŋ nin, a žiibi. 
LEV.13.52	Darbaa, wala šukkaa, wala šukkaa kaŋ kayandi, haabu wala leŋ, a ma tee jinay kul kaŋ teendi kuuru ra kaŋ ga ndellaa goo, ma tonandi, zama fuune kaŋ nin no. Hayaa ma tonandi nuune ra ka tee boosu. 
LEV.13.53	Nda sargari juwalkaa nʼa laasaabu, nda a gar kaŋ ndellaa mana daaru darbaa, wala šukkaa, wala šukkaa kaŋ kayandi, wala jinay kul kaŋ teendi kuuru ra ga, 
LEV.13.54	sargari juwalkaa ma yaamar kaŋ hayaa ma ɲumandi kaŋ ga ndellaa huru, de a ma yee kʼa daabu jirbi iyye koyne. 
LEV.13.55	Sargari juwalkaa mʼa guna ɲumandiyanoo banda ga, nda a gar kaŋ ndellaa mana alhaali barmay, a mana daaru, a žiibi, a ma tonandi nuune ra ka tee boosu. Guusu no kaŋ tee darbaa jine wala banda heroo ra. 
LEV.13.56	Nda sargari juwalkaa nʼa guna, nda a gar kaŋ ndellaa goo ma dere ɲumandiyanoo banda ga, a mʼa dunbu kʼa kaa darbaa, wala kuuroo, wala šukkaa, wala šukkaa kaŋ kayandi ga. 
LEV.13.57	Nda a yee ka fatta darbaa, wala šukkaa, wala šukkaa kaŋ kayandi, wala jinay kul kaŋ teendi kuuru ra ga, fuune no kaŋ goo ma bangay. Ma jinaa kaŋ ga ndellaa huru ton nuune ra kʼa tee boosu.
LEV.13.58	Darbaa, wala šukkaa, wala šukkaa kaŋ kayandi, wala jinay kul kaŋ teendi kuuru ra kaŋ nʼnʼa ɲumandi ka ndellaa kaa, ma ɲumandi koyne, a henan.»
LEV.13.59	Woo ti fuune ndella kaŋ huru haabu wala leŋ darbay, wala šukka, wala šukka kaŋ kayandi, wala jinay kul kaŋ teendi kuuru ra ga ašariyaa hala boraa ma bayrandi kaŋ a henan wala a žiibi.
LEV.14.1	Abadantaa šelaŋ Musa se ka nee: 
LEV.14.2	«
LEV.14.3	sargari juwalkaa ma koy jamaa kaloo se taray, a mʼa laasaabu, nda a gar kaŋ jiraykoynoo duu baani nga jiraa doroo ra, 
LEV.14.4	sargari juwalkaa ma yaamar kaŋ i ma kate boraa kaŋ ga hima ka henan se: ciraw hunante halalante hinka, nda 
LEV.14.5	Sargari juwalkaa ma yaamar kaŋ i ma ciraw faa koosu labu kusu kaŋ ra hari henna goo boŋ. 
LEV.14.6	Ciraw hunantaa, a mʼa zaa, nga nda sedere bundoo, nda šilli ciray zaramoo, nda izopu bundoo, a mʼi sufa ciraa kaŋ koosandi hari hennaa boŋ kuroo ra. 
LEV.14.7	A ma say-saya cee iyye jiraykoynoo ga kaŋ ga hima ka henan nga jiraa ra. Woo banda ga, a ma bayrandi kaŋ a henan, de a ma ciraw hunantaa taŋ saajoo ra. 
LEV.14.8	Boraa kaŋ ga hima ka henan ma nga bankaarawey ɲumay, a ma nga hinbirey kul cebu, a ma ɲumay haroo ra, de a ga henan. Woo banda ga, a ga hin ka huru jamaa kaloo ra, amma a ma cindi hukkumoo se taray jirbi iyye. 
LEV.14.9	Jirbi iyyantoo hane, a ma nga hinbirey kul cebu, boŋoo, nda kaaboo, nda moo beene hinbirey, a ma nga hinbiroo kul cebu, a ma nga bankaarawey ɲumandi, a ma nga gaahamoo ɲumay nda hari, de a ga henan.
LEV.14.10	Jirbi yaahantoo hane, a ma feeji aru-ize hinka kaŋ ga malal sii, nda feeji woy-ize kaŋ goo nda jiiri foo kaŋ ga malal sii, nda farin hamni baana kilo yagga cine kaŋ loobandi nda jii ka tee 
LEV.14.11	Sargari juwalkaa kaŋ ga henanandiyanoo tee ma boraa kaŋ ga hima ka henan nda hayey wey daŋ Abadantaa jine cere kubayyan hukkumoo miɲoo ga. 
LEV.14.12	Sargari juwalkaa ma feeji aru-ize faa dii kʼa tee 
LEV.14.13	A ma feeji aru-izoo koosu nongoo kaŋ ra 
LEV.14.14	Sargari juwalkaa ma zaa tooɲe sargaroo kuroo ra kʼa daŋ boraa kaŋ ga hima ka henan haŋa hennaa deenoo ga, nda nga kabe hennaa kobaaroo ga, nda cee hennaa cew-ize beeroo ga. 
LEV.14.15	Sargari juwalkaa ma zaa liitar jeraa jiyoo ra kʼa doori nga kabe laalaa ra, 
LEV.14.16	a ma nga kabe hennaa kabe-ize foo sufa jiyoo ra kaŋ goo kabe laalaa ra, a ma nga kabe-izoo ka zaa jiyoo ra kʼa say-say cee iyye Abadantaa jine. 
LEV.14.17	Sargari juwalkaa ma zaa jii cindoo ra kaŋ goo nga kaboo ra kʼa daŋ boraa kaŋ ga hima ka henan haŋa hennaa deenoo ga, nda nga kabe hennaa kobaaroo ga, nda nga cee hennaa cew-ize beeroo ga, tooɲe sargaroo kuroo boŋ. 
LEV.14.18	Jiyoo cindoo kaŋ goo sargari juwalkaa kaboo ra, a mʼa fur boraa kaŋ ga hima ka henan boŋoo ga, a ma henanandiyanoo tee a se Abadantaa jine. 
LEV.14.19	Sargari juwalkaa ma zunubu sargaroo kaa, a ma henanandiyanoo tee a se kʼa henanandi ka žiiboo kaa a ga. Woo banda ga, a ma sargari kukurantaa almanoo koosu. 
LEV.14.20	Sargari juwalkaa ma sargari kukurantaa nda taasu sargaroo kaa sargari tonadogoo ga. Sargari juwalkaa ma henanandiyanoo tee boraa se, de a ga henan.
LEV.14.21	Nda boro ga talka, de nga hinoo si too hayey wey, a ma feeji aru-ize foo kaa 
LEV.14.22	nda gubaguba hinka wala tuuzun-ize hinka kaŋ nga hinoo ga toorʼa, affoo 
LEV.14.23	Nga henanandiyanoo jirbi yaahantoo hane, a ma kate ey 
LEV.14.24	Sargari juwalkaa ma tooɲe sargaroo feeji aru-izoo dii nda liitar jeraa jiyoo, a mʼi zinji kʼi tee sargari zinji-zinjante Abadantaa jine. 
LEV.14.25	A ma tooɲe sargaroo feejoo koosu, a ma zaa tooɲe sargaroo kuroo ra kʼa daŋ boraa kaŋ ga hima ka henan haŋa hennaa deenoo ga, nda nga kabe hennaa kobaaroo ga, nda cee hennaa cew-ize beeroo ga. 
LEV.14.26	Sargari juwalkaa ma doori jiyoo ra nga kabe laalaa ra. 
LEV.14.27	Kabe hennaa kabe-ize foo, a mʼa ka zaa jiyoo ra kaŋ goo kabe laalaa ra, a mʼa say-say cee iyye Abadantaa jine. 
LEV.14.28	Jiyoo kaŋ goo sargari juwalkaa kaboo ra, a ma daŋ a ra boraa kaŋ ga hima ka henan haŋa hennaa deenoo ga, nda nga kabe hennaa kobaaroo ga, nda cee hennaa cew-ize beeroo ga, nongoo kaŋ ra tooɲe sargaroo kuroo jisandi. 
LEV.14.29	Woo kaŋ cindi jiyoo ra kaŋ goo sargari juwalkaa kaboo ra, a mʼa fur boraa kaŋ ga hima ka henan boŋoo ga ka henanandiyanoo tee a se Abadantaa jine. 
LEV.14.30	Woo banda ga, nga nda nga hinagoo, a ma gubagubawey affoo wala tuuzun-izey affoo sarga. 
LEV.14.31	Nga hinagoo ra, a ma affoo kaa zunubu sargari se, affaa sargari kukurante, taasu sargaroo bande. Sargari juwalkaa ma henanandiyanoo tee boraa se kaŋ ga hima ka henan Abadantaa jine.»
LEV.14.32	Woo ti ašariyaa boro se kaŋ ga 
LEV.14.33	Abadantaa šelaŋ Musa nda Haruna se ka nee: 
LEV.14.34	«Waati kaŋ war huru Kanaŋ gandaa ra kaŋ ay gʼa noo war se a ma tee war mayraa, nda ay na fuune ndella daŋ hugu ra kaŋ goo gandaa ra kaŋ ti war mayraa, 
LEV.14.35	boraa kaŋ wane nda hugoo ma koy a bayrandi 
LEV.14.36	Sargari juwalkaa ma yaamar kaŋ i ma jinawey fattandi hugoo ra za nga mana kaa ka ndellaa guna, hala hayey kaŋ goo hugoo ra kul masi koy harram. Woo banda ga, sargari juwalkaa ma huru ka hugoo laasaabu. 
LEV.14.37	A ma ndellaa laasaabu, nda a gar kaŋ ndella guusa firziyaŋ wala icirayyaŋ goo hugoo cetewey ga, i ga hima nda i guusu cetewey ra, 
LEV.14.38	sargari juwalkaa ma fatta hugoo ra, waati kaŋ a too hugoo miɲoo ga, a ma hugoo daabu jirbi iyye. 
LEV.14.39	Jirbi iyyantoo hane, sargari juwalkaa ma yee ka koy a guna, nda a gar kaŋ ndellaa daaru hugoo cetewey bande, 
LEV.14.40	sargari juwalkaa ma yaamar kaŋ i ma tondey kaa kaŋ ga ndellaa goo, i mʼi warra koyraa banda ga nongu harramante ra. 
LEV.14.41	A ma hugoo gundoo kuubi kʼa bere kʼa koosu. Laboo kaŋ koosandi, i mʼa mun koyraa banda ga nongu harramante ra. 
LEV.14.42	I ma tondi tanayaŋ zaa kʼi daŋ ijinawey dogey ra. I ma labu tana ka hugoo sanfa.
LEV.14.43	Nda ndellaa yee ka kaa ka fatta hugoo ra, tondey kaayanoo, nda koosuyanoo, nda sanfayanoo banda ga, 
LEV.14.44	sargari juwalkaa ma yee ka koy a guna, nda a gar kaŋ ndellaa daaru hugoo ga, fuune no kaŋ nin, a harram. 
LEV.14.45	I ma hugoo, nda nga tondey, nda bundey, nda hugoo laboo kayri, i mʼi ka koy koyraa dumaa ga nongu harramante ra.
LEV.14.46	Boro kaŋ huru hugoo ra waatey kaŋ a ga daaba ra, ga žiibi hala almaaroo ra. 
LEV.14.47	Boro kaŋ kani hugoo ra ma nga darbawey ɲumandi. Boro kaŋ ŋaa hugoo ra ma nga darbawey ɲumandi.
LEV.14.48	Amma nda sargari juwalkaa yee ka huru kʼa guna, nda a gar kaŋ ndellaa mana daaru hugoo ga nga sanfayanoo banda ga, sargari juwalkaa ma bayrandi kaŋ hugoo henan, ndellaa dere.
LEV.14.49	Hugoo zunubu tuusuyanoo se a ma ciraw hinka, nda 
LEV.14.50	A ma ciraw faa koosu labu kusu boŋ, labu kusu kaŋ ra hari henna goo boŋ. 
LEV.14.51	A ma sedere bundoo, nda izopu bundoo, nda šilli ciray zaramoo, nda ciraw hunantaa zaa kʼi sufa ciraa kaŋ koosandi kuroo nda hari hennaa ra. A ma say-saya cee iyye hugoo ga. 
LEV.14.52	A ma hugoo zunubu tuusuyanoo tee nda ciraa kuroo nda hari hennaa, nda ciraw hunantaa, nda sedere bundoo, nda izopu bundoo, nda šilli ciray zaramoo. 
LEV.14.53	A ma ciraw hunantaa taŋ koyraa banda ga, saajoo ra. A ma henanandiyanoo tee hugoo se, de a ga henan.»
LEV.14.54	Woo ti 
LEV.14.55	nda bankaaray ndella, nda hugu ndella, 
LEV.14.56	nda funsu, nda futta, nda ndella kaaray ašariyaa, 
LEV.14.57	ka bayrandi waati kaŋ haya žiibi nda waati kaŋ haya henan. Woo ti jiray nda fuune ašariyaa.
LEV.15.1	Abadantaa šelaŋ Musa nda Haruna se ka nee: 
LEV.15.2	«Šelaŋ Izirayel izey se ka nee: ‹Aru kul kaŋ nga harimundogoo ga mandi, nga mandiroo gʼa žiibandi. 
LEV.15.3	Hayaa ne kaŋ ga kate nga mandiroo mʼa žiibandi: nga harimundogoo ma mandi wala a ma mandiroo dii, nga žiiboo no. 
LEV.15.4	Daari kul kaŋ ga boraa kaŋ ga mandi kani ga žiibi, haya kul kaŋ ga a goro ga žiibi. 
LEV.15.5	Boro kaŋ tuku nga daaroo ga ma nga bankaarawey ɲumandi, a ma nga boŋ ɲumay nda hari, a ga žiibi hala almaaroo ra. 
LEV.15.6	Boro kaŋ goro jinay ga kaŋ ga boraa kaŋ ga mandi doona ka goro, boraa ma nga bankaarawey ɲumandi, a ma nga boŋ ɲumay nda hari, a ga žiibi hala almaaroo ra. 
LEV.15.7	Boro kaŋ tuku boraa kaŋ ga mandi gaahamoo ga, boraa ma nga bankaarawey ɲumandi, a ma nga boŋ ɲumay nda hari, a ga žiibi hala almaaroo ra. 
LEV.15.8	Nda boraa kaŋ ga mandi tufa boro ga kaŋ ga henan, boraa ma nga bankaarawey ɲumandi, a ma nga boŋ ɲumay nda hari, a ga žiibi hala almaaroo ra. 
LEV.15.9	Kaarumay kul kaŋ ga boraa kaŋ ga mandi žigi, ga žiibi. 
LEV.15.10	Boro kul kaŋ tuku haya kul kaŋ no ga kaŋ bay ka cindi a cire, a ga žiibi hala almaaroo ra. Boro kul kaŋ na jinawey wey affoo zaa, ma nga bankaarawey ɲumandi, a ma nga boŋ ɲumay nda hari, a ga žiibi hala almaaroo ra. 
LEV.15.11	Boro kul kaŋ ga boraa kaŋ ga mandi tuku, a mana nga kabey ɲumay, boraa ma nga bankaarawey ɲumandi, a ma nga boŋ ɲumay nda hari, a ga žiibi hala almaaroo ra. 
LEV.15.12	Labu jinay kaŋ ga boraa kaŋ ga mandi tuku, ma kayrandi, bundu jinawey ma leelandi nda hari.
LEV.15.13	Waati kaŋ boraa kaŋ ga mandi, mandiroo kay, a ma jirbi iyye kabu nga henanandiyanoo se, a ma nga bankaarawey ɲumandi, a ma nga gaahamoo ɲumay hari dandidoo hari ra, de a ga henan. 
LEV.15.14	Jirbi yaahantoo hane, a ma gubaguba hinka wala tuuzun-ize hinka zaa, a ma kaa Abadantaa jine cere kubayyan hukkumoo miɲoo ga kʼi noo 
LEV.15.15	Sargari juwalkaa mʼi sarga, affoo 
LEV.15.16	Nda aru almaaniyoo mun a ga, a ma nga gaahamoo kul ɲumay nda hari, a ga žiibi hala almaaroo ra. 
LEV.15.17	Bankaaray nda kuuru kul kaŋ ga almaaniyoo huru ma ɲumandi nda hari, a ga žiibi hala almaaroo ra.
LEV.15.18	Nda woy nda aru marga nda cere, i ma ngi boŋ ɲumay nda hari, i ga žiibi hala almaaroo ra.
LEV.15.19	Nda woy ga mandi, nga mandiroo manʼti kala nga gaaham žiiboo, a ma cindi nga žiiboo ra jirbi iyye, boro kul kaŋ tuku a ga, ga žiibi hala almaaroo ra. 
LEV.15.20	Haya kul kaŋ ga a kani waatoo kaŋ a goo nga žiiboo ra, ga žiibi. Haya kul kaŋ ga a goro ga žiibi. 
LEV.15.21	Boro kul kaŋ tuku nga daaroo ga ma nga bankaarawey ɲumandi, a ma nga boŋ ɲumay nda hari, a ga žiibi hala almaaroo ra. 
LEV.15.22	Boro kul kaŋ tuku jinay kul kaŋ ga woyoo doona ka goro, a ma nga bankaarawey ɲumandi, a ma nga boŋ ɲumay nda hari, a ga žiibi hala almaaroo ra. 
LEV.15.23	Nda haya goo daaroo boŋ wala jinaa ga, haya kul kaŋ no kaŋ ga a doona ka goro, boro kaŋ tuku a ga, ga žiibi hala almaaroo ra. 
LEV.15.24	Aru kaŋ marga nda woyoo, woyoo gaaham žiiboo ga huru a ga, a ga žiibi jirbi iyye. Daari kul kaŋ ga a kani ga žiibi.
LEV.15.25	Nda woy ga kuri mandi jirbi boobo kaŋ manʼti nga gaaham žiiboo waatoo, wala a ga mandi ka gay ka bisa nga gaaham žiiboo waatoo, waatoo kul kaŋ a ga mandi, a ga žiibi sanda nga gaaham žiiboo waatoo. 
LEV.15.26	Daari kul kaŋ ga a kani jirbey kul kaŋ ra a ga mandi ga tee sanda nga gaaham žiiboo daaroo. Jinay kul kaŋ ga a goro ga žiibi sanda nga gaaham žiiboo takaa. 
LEV.15.27	Boro kul kaŋ tuku hayey wey ga, ga žiibi, a ma nga bankaarawey ɲumandi, a ma nga boŋ ɲumay nda hari, a ga žiibi hala almaaroo ra.
LEV.15.28	Nda nga mandiroo kay, a ma jirbi iyye kabu, woo din banda ga, a ga henan. 
LEV.15.29	Jirbi yaahantoo hane, a ma gubaguba hinka wala tuuzun-ize hinka zaa kʼi ka koy 
LEV.15.30	Sargari juwalkaa ma affoo kaa 
LEV.15.31	War ma Izirayel izey moorandi ngi žiiboo, i masi duu kʼay hukkumoo kaŋ goo i game žiibandi ka buu ngi žiiboo ra.›»
LEV.15.32	Woo ti boro kaŋ ga mandi wala boro kaŋ nga almaaniyoo mun a ga kʼa žiibandi, 
LEV.15.33	wala woy kaŋ ga dor nga gaaham žiiboo maaganda se, boro kul, aru wala woy kaŋ ga mandi, wala aru kaŋ marga nda woy kaŋ ga žiibi, ašariyaa.
LEV.16.1	Haruna izʼaru hinkaa kaŋ man kate Abadantaa jine, ngi buuyanoo banda ga, Abadantaa šelaŋ Musa se. 
LEV.16.2	Abadantaa nee Musa se: «Šelaŋ ni armaa Haruna se, a masi huru alwaati kul nongu henanantaa ra, ridowoo dumaa ga, daabirjoo jine kaŋ goo sundukoo ga, hala a masi koy buu, zama ay ga bangay duulaa ra sundukoo daabirjoo se beene.
LEV.16.3	Takaa ne kaŋ nda Haruna ga hima ka huru nongu henanantaa ra: a ma yaaru zaa 
LEV.16.4	A ma šukka kaŋ se i ga nee 
LEV.16.5	A ma jindaaru hinka taa Izirayel izey jamaa kone kʼi tee zunubu sargari, nda gaaru foo sargari kukurante se.
LEV.16.6	Haruna ma zunubu sargaroo yaaroo sarga nga boŋ se, a ma zunubu tuusuyanoo tee nga boŋ nda nga hugoo se. 
LEV.16.7	A ma jindaaru hinkaa zaa kʼi daŋ Abadantaa jine cere kubayyan hukkumoo miɲoo ga. 
LEV.16.8	Haruna ma 
LEV.16.9	Haruna ma kate jindaaroo kaŋ alkurraa kate Abadantaa ma duu a, a ma tee zunubu sargari. 
LEV.16.10	Jindaaroo kaŋ alkurraa kate Azazel
LEV.16.11	Haruna ma zunubu sargaroo yaaroo kaa nga boŋ se, a ma zunubu tuusuyanoo tee nga boŋ nda nga hugoo se. A ma zunubu sargari yaaroo koosu nga boŋ se. 
LEV.16.12	A ma dugu canboo too nda denji ciray sargari tonadogoo ra kaŋ goo Abadantaa jine, a ma nga kabe hinkaa too nda dugu hew kaana hamni, a mʼi ka koy ridowoo dumaa ga. 
LEV.16.13	A ma dugoo daŋ nuunaa ra kaŋ goo Abadantaa jine hala dugoo dulloo ma daabirjoo kaŋ goo seedetaraa sundukoo boŋ daabu, hala Haruna masi koy buu. 
LEV.16.14	A ma zaa yaaroo kuroo ra kʼa say-say nda nga kabe-izoo sundukoo daabirjoo jineheroo ga waynahunay here. A ma nga kabe-izoo ka zaa kuroo ra kʼa say-say cee iyye sundukoo daabirjoo jine. 
LEV.16.15	A ma zunubu sargaroo jindaaroo koosu kaŋ hun jamaa se, a ma kuroo ka koy ridowoo dumaa ga, a ma takaa tee kuroo se kaŋ a nʼa tee yaaroo wanoo se, a ma say-saya sundukoo daabirjoo ga nda sundukoo daabirjoo jine. 
LEV.16.16	A ma henanandiyanoo tee nongu henanantaa se Izirayel izey žiibey nda ngi hooyaney ra, maanaa ngi zunubey kul. A ma taka follokaa tee cere kubayyan hukkumoo se kaŋ goo i bande ngi žiibey gamey ra. 
LEV.16.17	Adamize kul masi bara cere kubayyan hukkumoo ra waati kaŋ a koy zunubu tuusuyanoo tee nongu henanantaa ra hala waati kaŋ a fatta. Woo banda ga, a ma zunubu tuusuyanoo tee nga boŋ, nda nga hugoo, nda Izirayel jamaa kul se. 
LEV.16.18	A ma fatta sargari tonadogoo here kaŋ goo Abadantaa jine, a ma zunubu tuusuyanoo tee a se. A ma zaa yaaroo kuroo nda jindaaroo kuroo ra kʼi daŋ sargari tonadogoo hilley ga, carawey bande. 
LEV.16.19	A ma nga kabe-izoo ka zaa kuroo ra kʼa say-say cee iyye. A mʼa henanandi ka hun Izirayel izey žiibey ra.
LEV.16.20	Waati kaŋ a na zunubu tuusuyanoo tee nongu henanantaa, nda cere kubayyan hukkumoo, nda sargari tonadogoo se ka ben, a ma kate jindaaru hunantaa. 
LEV.16.21	Haruna ma nga kabe hinkaa fur jindaaru hunantaa boŋoo ga, a ma Izirayel izey laybey kul har a ga, nda ngi hooyaney kul, nda ngi zunubey kul, a mʼi daŋ jindaaroo boŋoo ga. A mʼa taŋ, aru foo kaŋ kayandi mʼa ka koy saajoo ra. 
LEV.16.22	Jindaaroo ga ngi laybey kul zaa ka koy nongu ra kaŋ ra boro sii. Aroo ma jindaaroo taŋ a ma koy saajoo ra. 
LEV.16.23	Haruna ma huru cere kubayyan hukkumoo ra ka leŋ šukka bankaarawey kaŋ a nʼi daŋ waatoo kaŋ a ga huru nongu henanantaa ra, kaa kʼi jisi no din. 
LEV.16.24	A ma nga gaahamoo ɲumay nda hari nongu henanante ra, a ma nga bankaarawey daŋ. Woo banda ga, a ma fatta ka nga sargari kukurantaa kaa ka jamaa sargari kukurantaa kaa, a ma zunubu tuusuyanoo tee nga boŋ nda jamaa se. 
LEV.16.25	A ma zunubu sargaroo maanoo dullandi sargari tonadogoo boŋ.
LEV.16.26	Boraa kaŋ na jindaaroo taŋ a ma koy Azazel
LEV.16.27	I ma zunubu sargaroo yaaroo nda zunubu sargaroo jindaaroo kaŋyaŋ ra kuroo kaandi ka koy nongu henanantaa ra ka henanandiyanoo tee ka koy jamaa kaloo se taray ka ngi kuurey, nda hamey, nda ngi teeley žiibey ton nuune ra kʼi tee boosu. 
LEV.16.28	Boraa kaŋ nʼi ton ma nga bankaarawey ɲumandi, a ma nga gaahamoo ɲumay nda hari, woo banda ga, a ga hin ka huru jamaa kaloo ra.
LEV.16.29	Hantum kaŋ si tun ne war se: handu iyyantoo jirbi woyantoo (10to) ra, war ma meehaw, war masi goy kul tee, a ma tee ganda-ize wala yaw kaŋ ga waati tee war do. 
LEV.16.30	Zama hanoo din, i ga zunubu tuusuyanoo tee war se hala war ma duu ka henan, de war ga henan war zunubey kul ra Abadantaa jine. 
LEV.16.31	A ma tee war se 
LEV.16.33	A ma henanandiyanoo tee nongu henanantey ihenanantaa se, a ma henanandiyanoo tee cere kubayyan hukkumoo nda sargari tonadogoo se, a ma zunubu tuusuyanoo tee sargari juwalkey nda alžamaa kul se.
LEV.16.34	Woo ma tee war se hantum kaŋ si tun hala zunubu tuusuyanoo ma teendi Izirayel izey se ngi zunubey kul se cee foo jiiroo ra.» A nʼa tee nda takaa kaŋ nda Abadantaa na Musa yaamar.
LEV.17.1	Abadantaa šelaŋ Musa se ka nee: 
LEV.17.2	«Šelaŋ Haruna, nda nga izʼarey, nda Izirayel izey kul se, nee i se: ‹Hayaa ne kaŋ Abadantaa nʼa yaamar: 
LEV.17.3	“Boro kul kaŋ Izirayel hugu-izey ra ga yaaru, wala feeji, wala hancin koosu jamaa kaloo ra, wala a gʼa koosu kaloo se taray, 
LEV.17.4	de a manʼa ka koy cere kubayyan hukkumoo miɲoo ga kʼa kaa sargari Abadantaa maaɲoo ga, Abadantaa hukkumoo jine, i gʼa hãa nda kuroo din. A na kuri mun, boraa din ga hun nga jamaa ra, 
LEV.17.5	hala Izirayel izey ma duu ka kate ngi sargarey kaŋ i goo mʼi kaa saajoo ra. I ma kate ey Abadantaa maaɲoo ga, cere kubayyan hukkumoo miɲoo ga, 
LEV.17.6	Sargari juwalkaa ma kuroo say-say Abadantaa sargari tonadogoo boŋ, cere kubayyan hukkumoo miɲoo ga, a ma maanoo dullandi kʼa tee sunnaara kaana Abadantaa se. 
LEV.17.7	I masi yee ka ngi sargarey kaa jindaaru toorey maaɲey ga kaŋ bande i ga izefututaray tee
LEV.17.8	Nee i se: ‹Boro kul kaŋ Izirayel hugu-izey ra, wala yawey kaŋ ga waati tee i do ra, na 
LEV.17.9	de a mana kate a cere kubayyan hukkumoo miɲoo ga kʼa sarga Abadantaa maaɲoo ga, boraa din ga hun nga jamaa ra.
LEV.17.10	Boro kul kaŋ Izirayel hugu-izey ra, wala yawey kaŋ ga waati tee i do ra, na kuri dumi kul kaŋ no ŋaa, ay gʼay ndumoo bere boraa se, de ay gʼa kaa nga jamaa ra. 
LEV.17.11	Zama hundikoyni hunaroo sii kala nga kuroo ra, agay, ay na war noo yaamar, kuroo kaŋ goo sargari tonadogoo boŋ ma zunubu tuusuyanoo tee war boŋ hundey se, zama kuri ra, gaaham hunaa goo, a ga zunubu tuusuyanoo tee. 
LEV.17.12	Woo se ay nee Izirayel izey se: “War ra, boro kul masi kuri ŋaa. Yawoo mo kaŋ ga waati tee war do masi kuri ŋaa.”
LEV.17.13	Boro kul kaŋ Izirayel izey ra, wala yawey kaŋ ga waati tee i do ra na adabba wala ciraw kaŋ ga ŋandi hoo kʼa dii, a ma kuroo mun kʼa daabu nda labu. 
LEV.17.14	Zama hundikoyni kul, nga kuroo ti hundoo. Woo se ay nee Izirayel izey se: “War masi hundikoyni kul kuroo ŋaa, zama hundikoyni kul hundoo ti nga kuroo. Boro kul kaŋ nʼa ŋaa ma tuusandi.”
LEV.17.15	Boro kul kaŋ no kaŋ na jifa wala adabba kaŋ hooga nʼa wii ŋaa, a ma tee ganda-ize wala yaw, boraa ma nga bankaarawey ɲumandi, a ma nga boŋ ɲumay nda hari, a ga žiibi hala almaaroo ra. Woo banda ga, a ga henan. 
LEV.17.16	Nda a manʼi ɲumay, a mana nga gaahamoo ɲumay, a ga nga layboo zaa.›»
LEV.18.1	Abadantaa šelaŋ Musa se ka nee: 
LEV.18.2	«Šelaŋ Izirayel izey se, nee i se: ‹Agay ti Abadantaa, war Koyoo. 
LEV.18.3	War masi teegoyoo tee kaŋ ga teendi Misira gandaa kaŋ ra war goro, war masi teegoyoo tee kaŋ ga teendi Kanaŋ gandaa kaŋ ra ay goo ma koy nda war. War masi hanga ngey hantumey. 
LEV.18.4	War mʼay fondawey ka goy, war mʼay hantumey dii kʼi ka dira. Agay ti Abadantaa, war Koyoo. 
LEV.18.5	Wʼay hantumey nda ay fondawey dii, boro kaŋ gʼi ka goy ga huna nda ey. Agay ti Abadantaa.
LEV.18.6	Aru kul masi too nga boro maanaa do ka dii nga gaa koonoo ka marga nda a. Agay ti Abadantaa.
LEV.18.7	Masi ni baaba kaynandi ka dii ni ɲaa gaa koonoo ka marga nda a. Ni ɲaa no, masi dii nga gaa koonoo ka marga nda a. 
LEV.18.8	Masi dii ni baaba wandoo gaa koonoo ka marga nda a, ni baaba gaa koonoo no. 
LEV.18.9	Masi dii ni woymaa gaa koonoo ka marga nda a, ni baaba ize woyoo wala ni ɲaa ize woyoo, a hayandi hugoo ra wala hugu tana ra a hayandi. 
LEV.18.10	Masi dii ni izʼaroo ize woyoo wala ni ize woyoo ize woyoo gaa koonoo ka marga nda a, zama ni haawoo no. 
LEV.18.11	Masi dii ni baaba wandoo ize woyoo kaŋ ni baaba duu a a ga, gaa koonoo ka marga nda a, ni woymaa no. 
LEV.18.12	Masi dii ni baaba woymaa gaa koonoo ka marga nda a, ni baaba boro maana no. 
LEV.18.13	Masi dii ni ɲaa woymaa gaa koonoo ka marga nda a, zama ni ɲaa boro maana no. 
LEV.18.14	Masi dii ni baaba armaa gaa koonoo ka marga nda a, masi too nga wandoo do, ni ɲaa no. 
LEV.18.15	Masi dii ni nzura woyoo gaa koonoo ka marga nda a, ni izʼaroo wandoo no, masi dii nga gaa koonoo ka marga nda a. 
LEV.18.16	Masi dii ni armaa wandoo gaa koonoo ka marga nda a, ni armaa haawoo no. 
LEV.18.17	Masi dii woy nda nga ize woyoo gaa koonoo ka marga nda a. Masi nga izʼaroo ize woyoo zaa ka marga nda a, masi nga ize woyoo ize woyoo zaa ka dii nga gaa koonoo ka marga nda a, boro maanayaŋ no, almuhal ti woo. 
LEV.18.18	Ni wandoo hunaroo ga, masi nga woymaa zaa ka dii nga gaa koonoo ka marga nda a, a ga kate waccetaray.
LEV.18.19	Masi too woy do ka dii nga gaa koonoo ka marga nda a waati kaŋ a ga dii nga gaaham žiiboo. 
LEV.18.20	Masi marga nda ni gandaa boro wandoo, a ga ni žiibandi. 
LEV.18.21	Ni hayroo ra, masi boro kul tee sargari tooroo kaŋ maaɲoo ti Molok se. Masi ni Koyoo maaɲoo kaynandi. Agay ti Abadantaa. 
LEV.18.22	Masi kani nda aru sanda takaa kaŋ nda boro ga kani nda woy. Almuhal no. 
LEV.18.23	Masi kani nda adabba kul kaŋ no ka ni boŋ žiibandi a bande. Woy masi kay adabba jine ka marga nda a, haya futu-futu no.
LEV.18.24	War masi hayey wey affoo kul ka war boŋ žiibandi, zama dumey kaŋ ay goo mʼi gaaray war jine na ngey boŋ žiibandi nda hayey wey kul. 
LEV.18.25	Gandaa žiibi, ay nʼa noo nga zunuboo gurzugaa, gandaa na nga izey yeeri. 
LEV.18.26	Amma war, war mʼay hantumey nda ay fondawey dii. Ganda-ize nda yaw kaŋ ga waati tee war do, war masi almuhaley wey affoo kul tee. 
LEV.18.27	Almuhaley wey kul borey kaŋ goro war jine gandaa ra nʼi tee. Gandaa bere ka žiibi. 
LEV.18.28	Gandaa masi koy war yeeri waati kaŋ war nʼa žiibandi takaa kaŋ nda a na gandaa yeeri kaŋ na war jin ka kaa. 
LEV.18.29	Boro kul kaŋ na almuhaley wey affoo tee, borey kaŋ gʼi tee ga hun ngi jamaa ra.
LEV.18.30	War ma hayaa dii kaŋ ay na noo war se war mʼa dii, taka kaŋ ra war masi alaada almuhalantey tee kaŋ teendi za war mana kaa. War masi war boŋ žiibandi i bande. Agay ti Abadantaa, war Koyoo.›»
LEV.19.1	Abadantaa šelaŋ Musa se ka nee: 
LEV.19.2	«Šelaŋ Izirayel izey jamaa kul se, nee i se: ‹Wa henan, zama agay, Abadantaa, war Koyoo ga henan. 
LEV.19.3	War affoo kul ma hunbur nga ɲaa nda nga baaba, war mʼay 
LEV.19.4	War masi bere toorey here, war masi irkoyyaŋ tee war boŋ se nda guuru mennante. Agay ti Abadantaa, war Koyoo.
LEV.19.5	Nda war ga 
LEV.19.6	A ma ŋandi hanoo kaŋ ra war nʼa kaa wala subaa ra, woo kaŋ cindi jirbi hinzantoo hane ma tonandi nuune ra ka tee boosu. 
LEV.19.7	Nda boro ŋaa a ra jirbi hinzantoo hane, haya hasarante no, a si taandi. 
LEV.19.8	Boro kaŋ ŋaa a ra ga nga layboo zaa, zama a na haya kaynandi kaŋ yeetandi jere ga Abadantaa se. Boraa woo ga hun nga jamaa ra.
LEV.19.9	Waati kaŋ war ga war gandaa hegaa tee, masi ni faaroo hegay hala kanjey ra, masi hayey marga kaŋ ga hima ka kurma-kurmandi ni hegaa ra. 
LEV.19.10	Ni 
LEV.19.11	War masi zay, war masi war gandaa boro zanba, war masi war gandaa boro hiila. 
LEV.19.12	War masi žee taari ga nda ay maaɲoo, nda nʼnʼa tee, nʼga ni Koyoo maaɲoo kaynandi. Agay ti Abadantaa. 
LEV.19.13	Masi ni cinaa kom, masʼa zay. Ni goykaa banaa masi kani ni do hala subaa ra. 
LEV.19.14	Masi lutu danga, masi haya daŋ danaw jine kaŋ gʼa kaŋandi. Ma hunbur ni Koyoo. Agay ti Abadantaa.
LEV.19.15	Masi borey fay-fay ciiti ra: masi talkaa ndumoo guna, masi almankoynoo jer. Ma ni gandaa boro ciiti nda šerretaray. 
LEV.19.16	Masi huru ka fatta ni jamaa ra ka miimanda. Masi kayandi ni cinaa kuroo ma mun. Agay ti Abadantaa. 
LEV.19.17	Masi ni armaa harram ni binoo ra. Masi goro mana ni gandaa boro daŋ fondaa ra, nga ra nʼsi nga zunuboo zaa. 
LEV.19.18	Masi faasa ni boŋ se, masi dori dii ni binoo ra ni ɲaa-izey se, amma ma baa ni cinaa sanda takaa kaŋ nda nʼga baa ni boŋ. Agay ti Abadantaa.
LEV.19.19	Wʼay hantumey dii. Ni adabbaa ra, masi ihinka kaŋ manʼti dumi foo marga nda cere. Masi dumi cine hinka say ni faaroo ra. Masi darbay daŋ kaŋ šilli dumi hinka nda a kayandi.
LEV.19.20	Nda aru marga nda woy, ka gar kaŋ koŋŋa no kaŋ cewoo diyandi, a mana dayandi, a mana sawalandi, i ma zukandi, amma i masi wiiyandi, zama woyoo mana sawalandi. 
LEV.19.21	Aroo ma kate nga 
LEV.19.22	 ma zunubu tuusuyanoo tee a se Abadantaa jine nda tooɲe sargaroo gaaroo nga zunuboo kaŋ a nʼa tee se, de nga zunuboo kaŋ a nʼa tee ga yaafandi.
LEV.19.23	Waati kaŋ war huru gandaa ra, war na tuuri dumi kul kaŋ ga ŋandi duma, war ma izoo guna sanda haya kaŋ žiibi. A si bisa war se. Jiiri hinza a masi ŋandi. 
LEV.19.24	Jiiri taacantoo ra, ngi izey kul ga tee haya henanante ka Abadantaa saabu. 
LEV.19.25	Jiiri guwantoo ra, war ma izey ŋaa hala i ma boosu ka tonton war se. Agay ti Abadantaa, war Koyoo.
LEV.19.26	War masi haya kul ŋaa nda nga kuroo. War masi 
LEV.19.27	War masi war boŋ hinbirey carawey kaa, masi ni kaaboo miɲoo kosu, 
LEV.19.28	war masi tooru-tooruyaŋ kaa war gaahamoo ga bukaw se, war masi tammaasa zeeri war ga. Agay ti Abadantaa.
LEV.19.29	Masi ni izoo kaynandi kʼa tee woykuuru, hala gandaa masi koy tee woykuuru, a masi too nda almuhal. 
LEV.19.30	War mʼay hunanzam zaarey dii, war mʼay nongu henanantaa beerandi. Agay ti Abadantaa.
LEV.19.31	War masi bere borey kaŋ ga bukawey cee nda gunandikey here, war masʼi ceeci, war masi koy žiibi i bande. Agay ti Abadantaa, war Koyoo.
LEV.19.32	Ma aladabu hinbiri kaaraykoyni jine, ma boro žeena beerandi, ma hunbur ni Koyoo. Agay ti Abadantaa.
LEV.19.33	Nda yaw ga waati tee ni bande war gandaa ra, war masʼa šiita. 
LEV.19.34	Yawoo kaŋ ga waati tee war bande, war mʼa dii sanda ganda-ize cimi, ma bagʼa sanda takaa kaŋ nda nʼga baa ni boŋ, zama war tee yaw Misira gandaa ra. Agay ti Abadantaa, war Koyoo.
LEV.19.35	War masi borey fay-fay ciiti ra, wala haya kuuyan neešiyan ra, wala haya tiŋay neešiyan ra, wala mudu ra. 
LEV.19.36	Basikiloo ma šerre, neeša tondey ma šerre, kilowoo ma šerre, liitaroo ma šerre. Agay ti Abadantaa, war Koyoo kaŋ na war fattandi Misira gandaa ra. 
LEV.19.37	War mʼay hantumey kul nda ay fondawey kul dii, war mʼi ka goy. Agay ti Abadantaa.›»
LEV.20.1	Abadantaa šelaŋ Musa se ka nee: 
LEV.20.2	«Izirayel izey, nee i se: ‹Boro kul kaŋ Izirayel izey ra, wala yawey kaŋ ga waati tee Izirayel ra, nga hayroo ra a na affoo noo Molok
LEV.20.3	Agay, ay gʼay ndumoo bere boraa din se, de ay gʼa kaa nga jamaa ra, zama nga hayroo ra a na affoo noo Molok maaɲoo ga kʼay nongu henanantaa žiibandi kʼay maa henanantaa kaynandi. 
LEV.20.4	Nda gandaa borey na ngi moɲey daabu aroo woo kaŋ nga hayroo ra, a na affoo noo Molok maaɲoo ga teegoyey ga, i manʼa wii, 
LEV.20.5	ay gʼay ndumoo bere boraa din nda nga hugoo se, nga nda borey kul kaŋ ga izefututaray tee a bande, ka izefututaray tee
LEV.20.6	Boro kaŋ bere borey kaŋ ga bukawey cee wala gunandikey here ka marga i bande ka izefututaray tee, ay gʼay ndumoo bere boraa din se, de ay gʼa kaa nga jamaa ra.
LEV.20.7	Wa war boŋ henanandi ka tee henananteyaŋ
LEV.20.8	Wʼay hantumey dii, war mʼi ka goy. Agay ti Abadantaa kaŋ ga war henanandi.
LEV.20.9	Boro kul kaŋ na nga baaba wala nga ɲaa danga šikka sii ga wiiyandi. A na nga baaba wala nga ɲaa danga, nga hundoo alhakoo goo a ga.
LEV.20.10	Nda aru na zina nda woyhiiji, a marga nda nga cinaa wandoo, aru nda woy zinateeroo šikka sii ga wiiyandi. 
LEV.20.11	Aru kaŋ kani nda nga baaba wandoo, a dii nga baaba gaa koonoo ka marga nda a, ngi boro hinkaa kul šikka sii ga wiiyandi. Ngi hundey alhakey goo i ga. 
LEV.20.12	Aru kaŋ kani nda nga izʼaroo wandoo, ngi boro hinkaa kul šikka sii ga wiiyandi, haya futu-futu no i nʼa tee. Ngi hundey alhakey goo i ga. 
LEV.20.13	Aru kaŋ kani nda aru sanda takaa kaŋ nda boro ga marga nda woy, ngi boro hinkaa kul na almuhal tee, šikka sii i ga wiiyandi. Ngi hundey alhakey goo i ga. 
LEV.20.14	Aru kaŋ na woy nda nga ɲaa zaa hiijay, almuhal no, i ma tonandi nuune ra ka tee boosu, aroo nda woyoo, hala almuhaloo woo dumoo masi teendi war do. 
LEV.20.15	Aru kaŋ kani nda adabba, šikka sii a ga wiiyandi, war ma adabbaa mo wii. 
LEV.20.16	Woy kaŋ man adabba ka marga nda a, ma woyoo nda adabbaa wii. Šikka sii i ga wiiyandi, ngi hundey alhakey goo i ga.
LEV.20.17	Aru kaŋ na nga woymaa zaa hiijay, baaboo ize woyoo wala ɲaŋoo ize woyoo, de a dii nga woymaa gaa koonoo ka marga nda a, woymaa dii nga armaa gaa koonoo ka marga nda a, haawi no, i ma tuusandi ka hun ngi ɲaa-izey moɲey cire. A dii nga woymaa gaa koonoo ka marga nda a, a ga nga layboo zaa. 
LEV.20.18	Aru kaŋ kani nda woy kaŋ goo ma dii nga gaaham žiiboo, a dii nga gaa koonoo ka marga nda a, a na woyoo kuroo mandiroo fatawandi, de woyoo na nga kuri mandiroo fatawandi. Ngi boro hinkaa kul ga hun ngi jamaa ra. 
LEV.20.19	Masi dii ni ɲaa woymaa wala ni baaba woymaa gaa koonoo ka marga nda a, zama boro kaŋ na woo tee na nga boro maanaa fatawandi. Ngi boro hinkaa ga ngi layboo zaa. 
LEV.20.20	Aru kaŋ kani nda nga hasaa wandoo, a dii nga hasaa gaa koonoo ka marga nda a, ngi zunuboo ga hanga ey, i ga buu bila ize. 
LEV.20.21	Aru kaŋ na nga armaa wandoo zaa hiijay, taka žiiba no, a dii nga armaa gaa koonoo ka marga nda a, i si duu ize.
LEV.20.22	War mʼay hantumey nda ay fondawey kul dii, war mʼi ka goy hala gandaa kaŋ ra ay goo ma war daŋ war ma goro masi koy war yeeri. 
LEV.20.23	War masi dira dumey kaŋ ay gʼi gaaray war jine hantumey bande, zama i na hayey wey kul tee, ay konna ey. 
LEV.20.24	Ay nee war se:
LEV.20.24	“War no ma ngi laboo mayray,
LEV.20.24	agay no kʼa noo war se, war mʼa mayray,
LEV.20.24	ganda no kaŋ ra waa nda yuu ga tee hari.”
LEV.20.24	Agay ti Abadantaa, war Koyoo kaŋ na war nda gandawey fay kʼi kaa cere ra. 
LEV.20.25	War ma adabba halalantey, nda iharramantey, nda ciraw harramantey, nda ihalalantey fay kʼi kaa cere ra, hala war masi war boŋ tee haya wangante nda adabbawey, wala cirawey, wala haya kul kaŋ ga ziilam-ziilam laboo ga, kaŋyaŋ ay nʼi fay kʼi kaa cere ra ka bayrandi kaŋ i ga harram. 
LEV.20.26	Wa tee henananteyaŋ ya ne, zama agay, Abadantaa, ay ga henan. Ay na war nda gandawey fay ka war kaa cere ra hala war ma tee ay mayraa.
LEV.20.27	Aru wala woy kul kaŋ ga bukawey cee ka goy, wala i ga gunandi, šikka sii i ga wiiyandi, i ma tondi warra kʼi wii. Ngi hundey alhakey goo i ga.›»
LEV.21.1	Abadantaa nee Musa se: «Šelaŋ 
LEV.21.2	nda manʼti nga boro maana no, nga ɲaa, wala nga baaba, wala nga izʼaroo, wala nga ize woyoo, wala nga armaa. 
LEV.21.3	Nga woymaa gundoo kaŋ si aru bay, kaŋ mana hiiji, nga se, a ga hin ka nga boŋ žiibandi. 
LEV.21.4	Nda aruhiiji no, a masi nga boŋ žiibandi nga borey ra
LEV.21.5	I masi taylel kaa ngi boŋey ra, i masi ngi kaabey kanjey cebu, i masi tooru-tooruyaŋ kaa ngi gaahamoo ga. 
LEV.21.6	I ma tee henananteyaŋ ngi Koyoo maaɲoo ga, i masi ngi Koyoo maaɲoo kaynandi, zama ngi no ma kate 
LEV.21.7	I masi woykuuru wala woy kaŋ maaɲoo hasara zaa hiijay, i masi woy zaa kaŋ kurɲoo nʼa fay, zama sargari juwalkaw ga henan, a yeetandi jere ga nga Koyoo se. 
LEV.21.8	Mʼa dii sanda henanante, zama nga no ma ni Koyoo ŋaahayaa ka too, a ma tee ma ne henanante, zama ay ga henan, agay kaŋ ti Abadantaa no ma war henanandi.
LEV.21.9	Nda sargari juwalkaw ize woy na nga boŋ hasara ka tee woykuuru, a na nga baaba kaynandi, woykaynaa ma tonandi nuune ra ka tee boosu.
LEV.21.11	A masi koy bukaw kul here, ba nda nga baaba wala nga ɲaa no, a masi nga boŋ žiibandi. 
LEV.21.12	A masi hun nongu henanantaa ra, a masi nga Koyoo nongu henanantaa kaynandi, zama nga Koyoo yonyan jiyoo kʼa daŋ jere ga nga se. Agay ti Abadantaa.
LEV.21.13	Woy kaŋ si aru bay no a mʼa zaa hiijay. 
LEV.21.14	A masi woy kaŋ kurɲoo buu, wala woykurunbu, wala woy kaŋ maaɲoo hasara nda woykuurutaray zaa hiijay. A ma woy zaa kaŋ si aru bay, nga borey ra. 
LEV.21.15	A masi nga hayroo kaynandi nga jamaa ra, zama agay ti Abadantaa kaŋ gʼa henanandi.›»
LEV.21.16	Abadantaa yee ka šelaŋ Musa se ka nee: 
LEV.21.17	«Nee Haruna se: ‹Ni hayroo ra, nga zamaney ra, aru kul kaŋ malal goo a ga masi nga Koyoo ŋaahayaa ka too. 
LEV.21.18	Zama aru kul kaŋ ga malal goo masi man, a ma tee danaw aru wala bongu, wala niine šiira, wala boro kaŋ cewey bisa cere, 
LEV.21.19	wala aru kaŋ cewoo wala kaboo kayri, 
LEV.21.20	wala koomakoyni, wala boro dungurya, wala aru kaŋ kaaray goo moɲoo ra, wala kursakoyni, wala teɲacindikoyni, wala aru kaŋ maamey tutubandi. 
LEV.21.21	Sargari juwalkaa Haruna, nga hayroo ra, aru kul kaŋ ga malal goo masi man ka sargari tonantey kaa Abadantaa maaɲoo ga. Malal bara a ga, a masi man kate nda nga Koyoo ŋaahayaa. 
LEV.21.22	A ga hin ka nga Koyoo ŋaahayaa ŋaa, hayayaŋ kaŋ ga hanse ka henan, nda hayayaŋ kaŋ ga henan. 
LEV.21.23	Amma a masi koy ridowoo here, a masi man sargari tonadogoo, zama malal goo a ga. A masʼay nongu henanantey kaynandi, zama agay ti Abadantaa kaŋ gʼi henanandi.›» 
LEV.21.24	Woo no Musa nʼa har Haruna nda nga izʼarey nda Izirayel izey kul se.
LEV.22.1	Abadantaa šelaŋ Musa se ka nee: 
LEV.22.2	«Šelaŋ Haruna nda nga izʼarey se kaŋ i ma sargarey dii ka boori kaŋ Izirayel izey gʼi daŋ ya ne jere ga, hala i masi koy ay maa henanantaa kaynandi. Agay ti Abadantaa.
LEV.22.3	Nee i se: ‹War zamaney ra, war hayroo ra, boro kul kaŋ goo žiibi ra kaŋ man kate sargari henanantey do kaŋ Izirayel izey gʼi daŋ jere ga Abadantaa se, boraa din ga hun ay jine. Agay ti Abadantaa.
LEV.22.4	Boro kul kaŋ Haruna hayroo ra, a tee boro kaŋ ga 
LEV.22.5	wala boro kaŋ tuku gandako kul kaŋ no ga kaŋ gʼa žiibandi, wala adamize ga ka nga boŋ žiibandi nda žiibi dumi kul kaŋ no, 
LEV.22.6	boro kaŋ tuku a ga, ga žiibi hala almaaroo ra. A masi ŋaa sargari henanantey ra nda a mana nga gaahamoo ɲumay nda hari. 
LEV.22.7	Waynaa kaŋyanoo ga, a ga henan, woo banda ga, a ma ŋaa sargari henanantey ra, zama nga ŋaahayaa no. 
LEV.22.8	A masi jifa wala adabba kaŋ hooga nʼa wii ŋaa ka nga boŋ žiibandi nda a. Agay ti Abadantaa.
LEV.22.9	I mʼay talfoo dii, i mʼa dii hala i masi zunubu zaa ka buu ay yaamaroo kaynandiyanoo sabbu se. Agay ti Abadantaa kaŋ gʼi henanandi. 
LEV.22.10	Boro tana kul masi sargari henanante ŋaa. Boro kaŋ ga waati tee 
LEV.22.11	Amma nda sargari juwalkaa na nga nooroo ka boro day, a ma tee nga mayraa, boraa din ga hin kʼa ŋaa, nga nda boro kaŋ hayandi nga hugoo ra, ngi no ma hin ka ŋaa nga ŋaahayaa ra. 
LEV.22.12	Nda sargari juwalkaw ize woyoo tee ceewaani wande, a masi sargari ŋaa kaŋ hun sargari henanantey ra. 
LEV.22.13	Amma nda sargari juwalkaw ize woyoo tee woy kaŋ kurɲoo buu wala woykurunbu, a mana duu ize, de a yee nga baaba hugoo do sanda waatoo kaŋ a ga zanka, a ma ŋaa nga baaba ŋaahayaa ra. Boro tana kul masi ŋaa a ra. 
LEV.22.14	Nda boro firka ka sargari henanante ŋaa, a ma hayaa hinnaa bana sargari juwalkaa se ka affoo tonton igguu foo kul ga.
LEV.22.15	Sargari juwalkey masi Izirayel izey sargari henanantey kaynandi kaŋ i nʼi kaa Abadantaa maaɲoo ga. 
LEV.22.16	I gʼi jerandi zunubu kaŋ ga hima ka hansandi nda i na ngi sargari henanantey ŋaa, zama agay ti Abadantaa kaŋ gʼi henanandi.›»
LEV.22.17	Abadantaa yee ka šelaŋ Musa se ka nee: 
LEV.22.18	«Šelaŋ Haruna nda nga izʼarey nda Izirayel izey kul se, nee i se: ‹Izirayel hugu-ize kul nda yaw kaŋ goo Izirayel ra kaŋ na nga 
LEV.22.19	hala a ma duu ka taandi, a ma aru kaŋ ga malal sii sarga hawey, wala feejey, wala hanciney ra. 
LEV.22.20	War masi kate alman kul kaŋ ga malal goo, zama a si taandi war se. 
LEV.22.21	Nda boro na alman beeri wala ibuuna kaa 
LEV.22.22	Adabba danaw, wala ceekayra, wala haya kaŋ nongu dunbu a ra, wala dori goo kuuroo ga, wala kursakoyni, wala teɲacindikoyni, wey, war masʼi kaa sargari Abadantaa maaɲoo ga. War masi sargari tee i ra kʼa kaa sargari tonadogoo ga kʼa tee 
LEV.22.23	Nʼga hin ka haw, wala alman buuna kaŋ cewey bisa cere wala cee faa ga dunbay kaa sargari nda ni boŋ, amma a si hin ka tee meefur sargari, a si taandi. 
LEV.22.24	War masi alman kaŋ foorey kukuši, wala i tutubu, wala i dogandi, wala i dunbandi kaa sargari Abadantaa maaɲoo ga. War masi woo tee war gandaa ra. 
LEV.22.25	Ba yaw, war masi adabbawey wey cine taa a kone kʼi kaa ŋaayan war Koyoo maaɲoo ga. Nda taali wala malal goo i ga, i si taandi war se.›»
LEV.22.26	Abadantaa yee ka šelaŋ Musa se ka nee: 
LEV.22.27	«Nda haw, wala feeji, wala hancin hayandi, a ma cindi jirbi iyye ɲaŋoo bande, za jirbi yaahantoo hane nda waatey kaŋ goo dumaa ga, a ga taandi nda nʼnʼa kaa sargari tonante Abadantaa maaɲoo ga. 
LEV.22.28	War masi haw wala alman buuna, nga nda nga izoo koosu zaari follokaa ra.
LEV.22.29	Nda war na 
LEV.22.30	A ma ŋandi zaari follokaa ra, haya kul masi cindi a ra hala subaa ra. Agay ti Abadantaa.
LEV.22.31	War mʼay yaamarey dii, war mʼi ka goy. Agay ti Abadantaa. 
LEV.22.32	War masʼay maa henanantaa kaynandi, hala ay ma zandi henanante Izirayel izey game. Agay ti Abadantaa kaŋ ga war henanandi, 
LEV.22.33	kaŋ na war fattandi Misira gandaa ra hala ya tee war se Irkoy. Agay ti Abadantaa.»
LEV.23.1	Abadantaa šelaŋ Musa se ka nee: 
LEV.23.2	«Šelaŋ Izirayel izey se, nee i se: ‹Abadantaa jingarey ti waatey kaŋ ra war ma margari henananteyaŋ kayandi, ay jingarey ne:
LEV.23.3	Jirbi iddu goy ma teendi, amma jirbi iyyantoo ti 
LEV.23.4	Abadantaa jingarey ne, margari henanantey no kaŋ war mʼi tee waatoo kaŋ kayandi ra:
LEV.23.5	Handu jinaa, jirbi woy cindi taacantoo (14to), almaaroo ra, nga ti 
LEV.23.6	Handoo din jirbi woy cindi guwantoo (15to) ti 
LEV.23.7	Zaari jinaa war ma margari henanante tee, war masi goy šenda kul tee. 
LEV.23.8	War ma jirbi iyye tee war ga 
LEV.23.9	Abadantaa yee ka šelaŋ Musa se ka nee: 
LEV.23.10	«Šelaŋ Izirayel izey se, nee i se: ‹Waati kaŋ war huru gandaa ra kaŋ ay gʼa noo war se, de war na hegaa tee, war ma kate 
LEV.23.11	A ma terenjoo zinji Abadantaa jine, hala a ma duu ka taandi war se. Sargari juwalkaa mʼa zinji 
LEV.23.12	Hanoo kaŋ ra war ga terenjoo zinji, war ma feeji-ize kaŋ ga malal sii kaŋ goo nda jiiri foo kaa 
LEV.23.13	War ma 
LEV.23.14	War masi takula ŋaa, war masi taasu gurunbu haagante ŋaa, war masi jeeni ŋaa hala hanoo hunday kaŋ ra war kate war Koyoo maaɲoo ga nga sargaroo. Hantum kaŋ si tun no war zamaney se, nongu kul kaŋ ra war goro.›»
LEV.23.15	«‹War ma kabu za 
LEV.23.16	War ma kabu jirbi woyguu (50) ka koy hala hunanzam zaari iyyantoo subaa ra, hanoo din, war ma 
LEV.23.17	War ma takula hinka ka hun war nongoo kaŋ ra war goro kʼi tee sargari zinji-zinjante, ihinkaa kul ma hansandi nda farin hamni baana kilo iddu cine. Dolobiri ma huru i ra ka tonandi. Ŋaayan jinaa no kaŋ ga nondi Abadantaa maaɲoo ga. 
LEV.23.18	Takulaa bande war ma kate feeji-ize iyye kaŋyaŋ goo nda jiiri foo kaŋ ga malal sii, nda yaaru foo, nda gaaru hinka. I ma tee 
LEV.23.19	War ma jindaaru foo kaa 
LEV.23.20	 mʼi zinji nda takula jina-jinawey, i ma tee sargari zinji-zinjante Abadantaa jine feeji-ize hinkaa bande. I ga henan, i ga yeetandi jere ga Abadantaa se, sargari juwalkaa ma duu ey. 
LEV.23.21	Hanoo din hunday no war ma kayandi ka margari henanante tee, war masi goy šenda kul tee. Hantum kaŋ si tun no, nongu kul kaŋ ra war goro, war zamaney se.
LEV.23.22	Waati kaŋ war ga war gandaa hegaa tee, masi ni faaroo hegay hala kanjey ra. Masi hayey marga kaŋ ga hima ka kurma-kurmandi ni hegaa ra. Mʼi naŋ talkey nda yawey se. Agay ti Abadantaa, war Koyoo.›»
LEV.23.23	Abadantaa yee ka šelaŋ Musa se ka nee: 
LEV.23.24	«Šelaŋ Izirayel izey se ka nee: ‹Handu iyyantoo zaari jinaa, zaaroo kaŋ ra war ga hunanzam, a ma tee hongandihaya kaŋ ra war ma kaati ka ciya ka margari henanante tee. 
LEV.23.25	War masi goy šenda kul tee, war ma kate Abadantaa maaɲoo ga 
LEV.23.26	Abadantaa yee ka šelaŋ Musa se ka nee: 
LEV.23.27	«De mo, handu iyyantoo jirbi woyantoo (10to) ti 
LEV.23.28	War masi goy kul tee hanoo din, zama zunubu tuusuyan zaari no ka war zunubey tuusu Abadantaa, war Koyoo jine. 
LEV.23.29	Zama boro kul kaŋ mana meehaw hanoo din hunday ra, ga hun nga jamaa ra. 
LEV.23.30	Boro kul kaŋ na goy kul kaŋ no tee hanoo din, boraa din, ay gʼa halaci nga jamaa game. 
LEV.23.31	War masi goy kul tee. Hantum kaŋ si tun no war zamaney se, nongu kul kaŋ ra war goro. 
LEV.23.32	 no kaŋ bisa hunanzam zaarey jerey, war ma meehaw. Handoo jirbi yaggantoo cijinoo ka koy cijin faa ma tee war hunanzam zaaroo.»
LEV.23.33	Abadantaa yee ka šelaŋ Musa se ka nee: 
LEV.23.34	«Šelaŋ Izirayel izey se ka nee: ‹Handu iyyantoo jirbi woy cindi guwantoo (15to) ga, 
LEV.23.35	Zaari jinaa margari henanante ma tee, war masi goy šenda kul tee. 
LEV.23.36	War ma jirbi iyye tee kaŋ ra war ga 
LEV.23.37	Wey ti Abadantaa jingarey kaŋ war mʼi kayandi sanda margari henananteyaŋ hala war ma sargari tonanteyaŋ kaa Abadantaa maaɲoo ga, nda 
LEV.23.38	Sargarey wey ga tonton ka teendi Abadantaa 
LEV.23.39	Amma handu iyyantoo jirbi woy cindi guwantoo (15to), waati kaŋ war na gandaa faari-izey hegay ka ben, war ma jingar tee Abadantaa maaɲoo ga jirbi iyye. Zaari jinaa ma tee zaari kaŋ ra war ga hunanzam, jirbi yaahantoo mo ma tee hunanzam zaari. 
LEV.23.40	Zaari jinaa war ma tuuri henney izeyaŋ, nda teenayɲaa kabeyaŋ, nda tuuri guzubu kabeyaŋ, nda isa tuuri kaŋ ga hima nda turaariɲaa kabeyaŋ zaa ka hooray tee Abadantaa, war Koyoo jine jirbi iyye. 
LEV.23.41	Jiiri kul war ma jingaroo woo tee Abadantaa maaɲoo ga jirbi iyye. Hantum kaŋ si tun no war hayroo se. War ma jingaroo tee handu iyyantoo ra. 
LEV.23.42	War ma goro tende cire jirbi iyye, boro kul kaŋ ti ganda-ize Izirayel ra ma goro tende ra, 
LEV.23.43	hala war hayroo ma bay kaŋ ay na Izirayel izey gorandi tendeyaŋ ra waatoo kaŋ ay nʼi fattandi Misira gandaa ra. Agay ti Abadantaa, war Koyoo.›»
LEV.23.44	Takaa woo nda Musa na Abadantaa jingarey har Izirayel izey se.
LEV.24.1	Abadantaa šelaŋ Musa se ka nee: 
LEV.24.2	«Izirayel izey yaamar i ma kate ma ne fitilla canboo se jii alhakiika kaŋ mana hun kala 
LEV.24.3	Seedetaraa ridowoo se taray, cere kubayyan hukkumoo ra, waati kul Haruna mʼa hanse Abadantaa jine, za cijinoo ra hala subbaahi. Hantum kaŋ si tun no war zamaney se. 
LEV.24.4	A ma fitillawey hanse fitilla canbu henanantaa
LEV.24.5	Ma farin hamni baana zaa, ma wijila woy cindi hinka (12) hina, affoo kul ma tee kilo iddu cine. 
LEV.24.6	Mʼi tee hodadda hinka, hodadda foo kul ize iddu ma bara a ra, taabal henanantaa ga Abadantaa jine. 
LEV.24.7	Hodadda foo kul, ma dugu alhakiika daŋ a ga, a ma tee 
LEV.24.8	 kul hane, a mʼi kanandi Abadantaa jine waati kul, i ma hun Izirayel izey do. 
LEV.24.9	Haruna nda nga izʼarey ma duu ey, i mʼi ŋaa nongu henanante ra, zama i ga tee a se haya kaŋ ga hanse ka henan sargari tonantey ra kaŋ i gʼi kaa Abadantaa maaɲoo ga. Yaamar kaŋ si tun no.»
LEV.24.10	Izirayel woy foo izʼaroo kaŋ baaboo ti Misira boro kaa Izirayel izey do, Izirayel woyoo izʼaroo nda Izirayel aru foo na cere kar jamaa kaloo ra. 
LEV.24.11	Izirayel woyoo izʼaroo na Abadantaa maaɲoo wow kʼa kaynandi. I kate a Musa do. Ɲaŋoo maaɲoo ti Šelomit, Dibiri kaŋ goo Dan alkabiilaa ra ize woyoo no. 
LEV.24.12	I nʼa dii kʼa lakkal hala i ga kaa ka dii hayaa kaŋ Abadantaa meešennoo gʼa har.
LEV.24.13	Abadantaa yee ka šelaŋ Musa se ka nee: 
LEV.24.14	«Wa aroo kaŋ nʼay kaynandi fattandi jamaa kaloo se taray, borey kul kaŋ maa hayaa kaŋ a nʼa har ma ngi kabey fur boŋoo ga, de jamaa kul ma tondi warra kʼa wii.
LEV.24.15	Ma šelaŋ Izirayel izey se ka nee: ‹Boro kul kaŋ na nga Koyoo kaynandi, nga zunuboo gʼa hanga a. 
LEV.24.16	Boro kaŋ na Abadantaa maaɲoo kaynandi, šikka sii boraa ga wiiyandi: jamaa kul ga hima kʼa warra nda tondi kʼa wii. A ma tee yaw wala ganda-ize, nda a na Irkoy wow a ma wiiyandi.
LEV.24.17	Nda boro mo na boro kul kaŋ no kar hala a buu, šikka sii koyoo ga wiiyandi. 
LEV.24.18	Boro kaŋ na adabba kar hala a buu mʼa bana, hundi no ma hundi bana. 
LEV.24.19	Nda boro na nga gandaa boro malal, a ma banandi a ra sanda takaa kaŋ a nʼa tee. 
LEV.24.20	Kayri no ma kayri bana, moo no ma moo bana, hiɲe no ma hiɲe bana. I mʼa malal sanda takaa kaŋ nda a na boraa malal. 
LEV.24.21	Boro kaŋ na adabba kar hala a buu mʼa bana, amma boro kaŋ na boro kar hala a buu ma wiiyandi. 
LEV.24.22	Fondo follokaa no yaw nda ganda-ize se, zama agay ti Abadantaa, war Koyoo.›»
LEV.24.23	Musa šelaŋ Izirayel izey se, i na boraa kaŋ na Irkoy kaynandi fattandi jamaa kaloo se taray, i nʼa warra nda tondi kʼa wii. Izirayel izey na tee nda takaa kaŋ nda Abadantaa na Musa yaamar.
LEV.25.1	Abadantaa šelaŋ Musa se Sinay tondi hondoo boŋ ka nee: 
LEV.25.2	«Šelaŋ Izirayel izey se, nee i se: ‹Waati kaŋ war huru gandaa ra kaŋ ay gʼa noo war se, war ma laboo taŋ a ma duu hunanzamay Abadantaa maaɲoo ga. 
LEV.25.3	Jiiri iddu ma saya ni faaroo ra, jiiri iddu ma ni 
LEV.25.4	Amma jiiri iyyantoo ma tee hunanzamay jiiri, jiiri kaŋ ra laboo ga hunanzam, hunanzamay Abadantaa maaɲoo ga: masi saya ni faaroo ra, masi ni alaneb faaroo tuurey kabey hanse. 
LEV.25.5	Masi hayaa hegay kaŋ kaŋ ka hun ni hegay kokorantaa ra ka zay, masi alaneb-izey kosu ni alaneb faaroo kaŋ tuurey kabey mana hansandi ra: a ma tee hunanzam jiiri laboo se. 
LEV.25.6	Haya kaŋ laboo na hay nga hunanzam waatoo ra ma tee meehunay, ni, nda ni baɲɲaa, nda ni koŋŋaa, nda goykaa kaŋ nʼgʼa bana, nda boraa kaŋ ga waati tee ni do, 
LEV.25.7	nda ni almaney, nda hoogawey kaŋ goo ni gandaa ra, nga faari-izey kul ma tee meehunay.›»
LEV.25.8	«‹Ma hunanzam jiiri iyye kabu, jiiri iyye hala cee iyye, hunanzam jiiri iyye ga sawa nda jiiri woytaaci cindi yagga (49). 
LEV.25.9	Woo banda ga, handu iyyantoo, jirbi woyantoo (10to), ma hilloo hẽenandi ka boori, 
LEV.25.10	War ma jiiri woyguwantoo (50to) kayandi jiiri henanante, war ma gandaa borey kul sawalyanoo bayrandi. A ma tee war se 
LEV.25.11	Jiiri woyguwantoo (50to) din ma tee war se Sawalyanoo jiiri. War masi saya, war masi hayey hegay kaŋ zay nda ngi boŋ. War masi 
LEV.25.12	zama Sawalyanoo jiiroo no, a ma tee war se haya henanante. War ma war faari-izey ŋaa.
LEV.25.13	Sawalyanoo jiiroo woo ra war boro foo kul ma yee nga mayrawey ra. 
LEV.25.14	Nda war ga maamala, ma neere ni gandaa boro se wala ma day ni gandaa boro ga, war boro kul masi nga gandaa boro zanba. 
LEV.25.15	Nda nʼga day ni gandaa boro ga, ma laasaabu za Sawalyanoo jiiri koraa, a ma hegaa jiirey laasaabu ka neere ma ne. 
LEV.25.16	Nda jiirey boobo, hayoo ma tonton, nda jiirey kacca hayoo ma kacca, zama hegaa hinnaa nda a ga neere ma ne. 
LEV.25.17	War affoo kul masi nga gandaa boro zanba, ma hunbur ni Koyoo, zama agay ti Abadantaa, war Koyoo.›»
LEV.25.18	«‹War mʼay hantumey ka goy, war mʼay fondawey dii, war mʼi ka goy, woo ra war ga goro gandaa ra alaafiya ra. 
LEV.25.19	Gandaa ga war noo nga gomnoo, war ga ŋaa ka kungu, war ga goro a ra nda alaafiyaa.
LEV.25.20	Nda war nee: “Macin no ir gʼa ŋaa jiiri iyyantoo, zama ir si saya, ir si ir faari-izey hegay?” 
LEV.25.21	ay gʼay albarkaa zumandi war boŋ jiiri idduwantoo ra, a ga jiiri hinza faari-ize noo. 
LEV.25.22	Nda war saya jiiri yaahantoo ra, war ga faari-ize žeenaa ŋaa hala jiiri yaggantoo ga. Hala nga faari-ize taagaa ma tee, war ma ižeenaa ŋaa.›»
LEV.25.23	«‹Labu masi neerandi hala abada, zama agay wane nda gandaa, zama yawyaŋ ti war, boroyaŋ kaŋ kaa ka waati tee ay do. 
LEV.25.24	Gandaa kul kaŋ war gʼa mayray, war ma fondoyaŋ kayandi laboo yeetiyanoo se.
LEV.25.25	Nda ni armaa tee talka, de a ga baa nga ma nga laboo jeroo neere, boraa kaŋ goo nda fondo a ma yeetandi a se ti nga boro maanaa, a ma kaa, nga armaa laboo ma yeetandi a se kaŋ a gʼa neere. 
LEV.25.26	Amma nda boraa sii nda boro kul kaŋ goo nda fondo kaŋ se a ga yeetandi, de nga hinoo ga too a ma yeetandi a se, 
LEV.25.27	a ma kabu za jiiroo kaŋ a neerandi, a ma haya kaŋ tonton a ga yeeti boraa kaŋ se a nʼa neere, de a ga yee nga mayrawey ra. 
LEV.25.28	Nda nga hinoo si too a ma yeetandi a se, hayaa kaŋ a nʼa neere ma cindi boraa kaŋ nʼa day kaboo ra hala 
LEV.25.29	Nda boro na hugu neere koyra kaŋ cete gʼa kuubi ra, a ma duu fondo ka yeetandi a se neereroo ga ka koy jiiri foo. Jiiri foo no a mʼa tee kaŋ ra a goo nda fondo a ma yeetandi a se. 
LEV.25.30	Nda hugoo kaŋ goo koyraa ra kaŋ cete gʼa kuubi mana yeetandi hala jiiri faa timme, a ma cindi boraa kaŋ nʼa day nda nga hayroo se, a si taŋandi Sawalyanoo jiiroo ga. 
LEV.25.31	Amma koyra kanbey kaŋ mana kuubandi nda cete hugey nda gandaa saajey kul ti takaa foo. Fondo goo i se ka yeetandi, Sawalyanoo jiiroo ga, i ma taŋandi. 
LEV.25.32	Amma 
LEV.25.33	Lewi borey ra, hugu ga hin ka yeetandi ngi affoo se. Hugu kaŋ neerandi koyra ra kaŋ a gʼa mayray, ma taŋandi Sawalyanoo jiiroo ga. Zama Lewi borey koyrawey hugey ga tee ngi mayraa Izirayel izey game. 
LEV.25.34	Faarey kaŋ ga Lewi borey koyrawey kuubi kʼi bere si neerandi, zama ngi mayraa no hala abada.›»
LEV.25.35	«‹Nda ni armaa tee talka, a tilasu ni jeroo ga, mʼa faaba, ba nda yaw wala boro kaŋ ga waati tee ni do no hala a ma duu ka huna ni jeroo ga. 
LEV.25.36	Masi albaha wiri a ga, masi tontoni wiri, ma hunbur ni Koyoo hala ni armaa ma duu ka huna ni jeroo ga. 
LEV.25.37	Masi ni nooroo garaw a se ka albaha ceeci, masʼa noo meehunay ka nee a mʼa bana nda tontoni. 
LEV.25.38	Agay ti Abadantaa, war Koyoo kaŋ na war fattandi Misira gandaa ra ka war noo Kanaŋ gandaa hala ya tee war se Irkoy.›»
LEV.25.39	«‹Nda ni armaa tee talka ni jeroo ga, de a na nga boŋ neere ma ne, masʼa daŋ baɲɲa goy ra. 
LEV.25.40	A ma tee ma ne sanda goykaw, sanda boro kaŋ ga waati tee ni do. A ma goy ma ne hala 
LEV.25.41	Waatoo din a ma hun ni do, nga nda nga izey, a ma yee nga alkabiilaa do, nga baabey mayrawey ra. 
LEV.25.42	Zama ay baɲɲey no kaŋ ay nʼi fattandi Misira gandaa ra, i si neerandi sanda takaa kaŋ nda boro ga baɲɲa neere. 
LEV.25.43	Masi hini šenda fur a ga, ma hunbur ni Koyoo.
LEV.25.44	Amma baɲɲa nda koŋŋa kaŋ nʼga kaa ka duu a, gandawey kaŋ ga war kuubi ra, gandawey din ga war ma baɲɲayaŋ nda koŋŋayaŋ day. 
LEV.25.45	War ga hin ka yaw kaŋ ga waati tee war do mo izey day, nda ngi hugu-izey kaŋ goo war do, i hayandi war gandaa ra, i ma tee war mayraa. 
LEV.25.46	War mʼi naŋ i ma tee tubuhaya war izey kaŋ ga kaa war dumawey ga se, i mʼi mayray. War ga hin kʼi dii sanda baɲɲa hala abada. Amma war armey, Izirayel izey, war affoo kul masi hini šenda fur nga armaa ga.
LEV.25.47	Nda yaw wala boro kaŋ ga waati tee ni do tee almankoyni, de ni armaa tee talka jeroo ga, de a na nga boŋ neere yawoo se wala boraa kaŋ ga waati tee ni do se, wala yawoo hugoo boro se, 
LEV.25.48	kaŋ a na nga boŋ neere banda ga, a goo nda fondo i mʼa yeeti. Nga armey affoo ga hin ka nga hayoo bana. 
LEV.25.49	Nga baaba armaa, wala nga baaba armaa izoo, wala nga boro maana ga hin ka nga hayoo bana, wala nda a duu hini, a ga hin ka nga boŋ hayoo bana. 
LEV.25.50	A ma kabu boraa kaŋ nʼa day bande za jiiroo kaŋ a na nga boŋ neere hala 
LEV.25.51	Nda jiiri boobo no ka cindi, a ma haya beeri yeeti hinna kaŋ nda a dayandi ra ka sawa nda jiirey. 
LEV.25.52	Nda jiiri boobo mana cindi Sawalyanoo jiiroo se, a ma kabu a bande ka hinna yeeti ka sawa nda jiirey. 
LEV.25.53	A ma tee sanda goykaw kaŋ jiiri ka kaa jiiri a ga goy. Boraa kaŋ do a goo masi hini šenda fur a ga ni moɲey cire. 
LEV.25.54	Nda a manʼa yeetandi nda takawey wey affoo, a ma fatta Sawalyanoo jiiroo ga, nga nda nga izey. 
LEV.25.55	Zama agay se Izirayel izey ga tee baɲɲayaŋ. Ay baɲɲey no kaŋ ay nʼi fattandi Misira gandaa ra. Agay ti Abadantaa, war Koyoo.›»
LEV.26.1	«War masi tooruyaŋ tee, war masi assuura kaŋ ga hima nda haya wala tondi kayandi kʼa tee tooru, war masi tondi fasal kʼa daŋ war gandaa ra ka sujudu a se, zama agay ti Abadantaa, war Koyoo.
LEV.26.2	War mʼay 
LEV.26.3	Nda war ga dira ay hantumey bande, nda war gʼay yaamarey dii, war gʼi ka goy, 
LEV.26.4	ay ga ncirɲey sanba war se ngi waatoo ga, laboo ga nga duuraa noo, faarey tuurey ga ize tee. 
LEV.26.5	War ga taasoo kar hala 
LEV.26.6	Ay ga baani daŋ gandaa ra, war ga kani, boro kul si war dirgasandi. Ay ga hooga laaley derandi war gandaa ra. Takuba si too war gandaa do. 
LEV.26.7	War ga war iberey gaaray, takuba gʼi kaŋandi war jine. 
LEV.26.8	Boro guu war ra ga zangu (100) gaaray i ra, zangu (100) war ra ga zenber woy (10.000) gaaray, takuba ga war iberey kaŋandi war jine. 
LEV.26.9	Ay ga bere war here, ay ga war noo hayyan ka war boobandi, ay ga gaabu agay 
LEV.26.10	War ga hegay žeenaa ŋaa, war ga ižeenaa fattandi itaagaa se. 
LEV.26.11	Ay gʼay hukkumoo daŋ war game, ay hundoo si konna war. 
LEV.26.12	Ay ga dira war game, ay ga tee war se Irkoy, war ga tee ay jamaa. 
LEV.26.13	Agay ti Abadantaa, war Koyoo kaŋ na war fattandi Misira gandaa ra hala war masi yee ka tee i se baɲɲa, ay na 
LEV.26.14	Amma nda war si haŋajer ya ne, nda war si yaamarey din kul ka goy, 
LEV.26.15	de mo nda war wanji ay hantumey, nda war hundoo konna ay fondawey hala nongu kaŋ ra war sʼay yaamarey kul ka goy ka agay 
LEV.26.16	agay mo, hayaa ne kaŋ ay gʼa tee war se: ay ga hunburay, nda ɲomyan, nda gaaham konni kaŋ ga war moɲey ŋaa ka war hundey laazaaba sanba war ga, war ga war dumiyoo say, amma a ga tee yaada, zama war iberey no mʼi ŋaa. 
LEV.26.17	Ay gʼay ndumoo bere war se: war ga karandi war iberey jine, borey kaŋ ga konna war ga kaa ka žigi ka koy war ga. War ga zuru bila nda boro ma war gaaray.
LEV.26.18	Nda wey kul tee war mana haŋajer ya ne, ay ga tonton ka war zukandi hala cee iyye war zunubey maaganda se. 
LEV.26.19	Ay ga war binebeeritaraa kaŋ ti war gaaboo kayri, ay ga war beenaa tee sanda guuru, war laboo ga tee sanda alhan. 
LEV.26.20	War gaaboo ga ben yaada ra, war laboo si nga duuraa noo, gandaa tuurey si ize tee.
LEV.26.21	Nda war si yadda ay ga, war si baa war ma haŋajer ya ne, ay ga war kar cee iyye ka tonton sanda woo kaŋ war zunubey ga hima nda a. 
LEV.26.22	Ay ga ganjihoogayaŋ sanba war ga, i ga war izey wii, i ga war almaney halaci, i ga war hinnaa kaccandi, war fondawey ga tee saaji.
LEV.26.23	Nda hayey wey kul mana war daŋ fondaa ra, nda war si yadda ay ga, 
LEV.26.24	agay mo si yadda war ga, ay ga war kar mo cee iyye war zunubey maaganda se. 
LEV.26.25	Ay ga kate war ga takubaa kaŋ ga faasa amaanaa se, waati kaŋ war koy lanba war koyrawey ra, ay ga wirci laala kaŋ ga bere sanba war game, war ga kaŋ war iberey kabey ra. 
LEV.26.26	Waati kaŋ ay na war jaŋandi ŋaayan, woy boro woy (10) ga war takulaa ton alforon folloku ra, i ga war boro foo kul noo nga bagaa takulaa. War ga ŋaa, amma war si kungu.
LEV.26.27	Nda woo kul, war mana haŋajer ya ne, war si dira ay bande, 
LEV.26.28	ay si yadda war ga, ay ga futu, agay, ay ga war zukandi mo cee iyye war zunubey maaganda se. 
LEV.26.29	War ga war izʼarey hamey ŋaa, war ga war ize woyey hamey ŋaa. 
LEV.26.30	Ay ga war tooru ganadogey halaci, ay ga war dugu diinandidogey kayri, ay ga war bukawey daŋ toorey kaŋ ti bukawyaŋ ga. Ay hundoo ga konna war. 
LEV.26.31	Ay ga war koyrawey tee saaji, ay ga war nongu henanantey tee saaji, ay si yee ka maa war dugu sunnaara kaaney. 
LEV.26.32	Agay, ay ga gandaa tee saaji hala nongu kaŋ ra war iberey kaŋ ga kaa ka goro a ra, ga alaabiina. 
LEV.26.33	War, ay ga war say gandawey ra, ay ga takuba ka war gaaray. War gandaa ga halaci, war koyrawey ga tee saaji.
LEV.26.34	Waatoo din, laboo naŋyanoo kul ra, a ga nga 
LEV.26.35	Zaarey kul kaŋ a naŋandi, a ga hunanzam, zama a mana hunanzam war hunanzam zaarey ra waatey kaŋ ra war ga goro no din.
LEV.26.36	Borey kaŋ ga cindi war ra, ay ga alkubutaray daŋ biney ra nga iberey gandawey ra, tuuri fita kaŋ hewoo na zaa jindoo gʼi zurandi. I ga zuru sanda takaa kaŋ nda boro ga zuru takuba se. I ga kaŋ ka gar boro manʼi gaaray. 
LEV.26.37	I ga kaŋ cere boŋ ma nee takuba kʼi gaaray, ka gar boro manʼi gaaray. War si hin ka kay war iberey jine, 
LEV.26.38	war ga halaci gandawey ra, war iberey gandaa ga war gon. 
LEV.26.39	Borey kaŋ ga cindi war ra hamey ga ben ngi laybey maaganda se war iberey gandawey ra. Ngi baabey laybey mo se ngi hamey ga ben.
LEV.26.40	Woo banda ga, i ga ngi zunubey nda ngi baabey zunubey har kaaray, tooɲerey kaŋ i nʼi tee ya ne, nda takaa kaŋ nda i mana yadda ay ga. 
LEV.26.41	Woo se agay mo si yadda ngi ga, ay nʼi ka koy ngi iberey gandaa ra. Nda i na ngi bine beerey yeeti ganda, nda i na ngi zunubey garaa bana, 
LEV.26.42	ay ga honga agay 
LEV.26.43	I ga hima ka gandaa naŋ hala gandaa ma nga 
LEV.26.44	Amma ba waati kaŋ i goo ngi iberey gandaa ra, ay si wanji ey, ay si konna ey ka benandi nda ey ka agay amaanaa kaa ir game, zama agay ti Abadantaa, ngi Koyoo. 
LEV.26.45	Ngi se ay ga hongu amaanaa kaŋ ay nʼa tee ngi hayragey bande kaŋ ay nʼi fattandi Misira gandaa ra, gandawey borey moɲey cire ka tee ngi Koyoo. Agay ti Abadantaa.»
LEV.26.46	Wey ti yaamarey, nda fondawey, nda ašariyawey kaŋ Abadantaa nʼi daŋ nga nda Izirayel izey game Sinay tondi hondoo boŋ Musa bande.
LEV.27.1	Abadantaa šelaŋ Musa se ka nee: 
LEV.27.2	«Šelaŋ Izirayel izey se, nee i se: ‹Nda boro na adamizeyaŋ meefur zaa Abadantaa maaɲoo ga, i ga tee Abadantaa wane nda alkadaroo kaŋ kayandi. 
LEV.27.3	Nda aru no kaŋ goo nda jiiri waranka (20) ka koy jiiri woydu (60), alkadaroo kaŋ kayandi ma tee nzorfu kaaray tamma boŋ woyguu (50), a ma sawa nda nongu henanantaa nzorfu tammaa. 
LEV.27.4	Nda woy no, alkadaroo ma tee nzorfu tamma waranza (30). 
LEV.27.5	Boro kaŋ goo nda jiiri guu ka koy waranka (20), nda aru no, alkadaroo ma tee nzorfu tamma waranka (20), nda woy no, a ma tee nzorfu tamma woy (10). 
LEV.27.6	Boro kaŋ goo nda handu foo ka koy jiiri guu, nda aru no, alkadaroo ma tee nzorfu tamma guu, nda woy no, alkadaroo ma tee nzorfu tamma hinza. 
LEV.27.7	Boro kaŋ goo nda jiiri woydu (60) ka koy, nda aru no, alkadaroo ma tee nzorfu tamma woy cindi guu (15), nda woy no, alkadaroo ma tee nzorfu tamma woy (10).
LEV.27.8	Nda boraa kaŋ na meefuroo zaa ga hanse ka talka alkadaroo banayanoo se, i mʼa ka koy 
LEV.27.9	Nda adabbawey ra i na sargari kaa Abadantaa maaɲoo ga, haya kul kaŋ ga nondi i ra Abadantaa maaɲoo ga ma henan. 
LEV.27.10	A masi barmayandi, affoo masi huru dogoo ra, ilaala masi huru ihenna doo ra, ihenna masi huru ilaala doo ra. Nda adabba foo barmayandi mo nda affoo, nga nda woo kaŋ huru dogoo ra ma yeetandi jere ga Abadantaa se. 
LEV.27.11	Nda adabba harramante kul kaŋ no kaŋ si hin ka hun sargari Abadantaa maaɲoo ga, i ma adabbaa ka koy sargari juwalkaa do. 
LEV.27.12	Sargari juwalkaa ma alkadaroo kayandi, nda ihenna no wala ilaala, alkadaroo kaŋ a nʼa daŋ no ma cindi. 
LEV.27.13	Nda koyoo ga hanse ka baa a ma yeetandi nga se, nga hayoo alkadaroo, igguu foo kul affoo ma tonton a ga.
LEV.27.14	Nda boro na nga hugoo yeeti jere ga, a ma tee henanante Abadantaa se, sargari juwalkaa ma alkadaroo kayandi, nda ihenna no wala ilaala no. Alkadaroo kaŋ sargari juwalkaa nʼa daŋ no ma diyandi. 
LEV.27.15	Nda boraa kaŋ na hugoo yeeti jere ga Irkoy se, ga baa nga hugoo ma yeetandi nga se, nooroo alkadaroo, igguu foo kul a ma affoo tonton a ga, a ma tee nga mayraa.
LEV.27.16	Nda boro na faari foo kaa nga almaanoo ra kʼa yeeti jere ga Abadantaa se, nga alkadaroo si sawa nda kala hinnaa kaŋ ga hin ka saya a ra, kilo zangu hinza (300) cine 
LEV.27.17	Nda za 
LEV.27.18	Amma nda Sawalyanoo jiiroo banda ga, a na nga faaroo yeeti jere ga Abadantaa se, sargari juwalkaa ma faaroo hayoo kabu ka sawa nda jiirey hinnaa kaŋ cindi Sawalyanoo jiiroo se. A ma haya kaa alkadaroo ra. 
LEV.27.19	Nda boraa kaŋ na faaroo yeeti jere ga Abadantaa se, ga hanse ka baa a ma yeetandi nga se, nga hayoo igguu foo kul a ma affoo tonton a ga, a ma tee nga mayraa. 
LEV.27.20	Nda faaroo mana yeetandi boraa se, nda a neerandi boro tana se, a si hin ka yeetandi a se koyne. 
LEV.27.21	Nda faaroo taŋandi Sawalyanoo jiiroo ga, a ma yeetandi jere ga Abadantaa se sanda faari kaŋ kayandi Irkoy hinne se, a ma tee sargari juwalkey mayraa.
LEV.27.22	Nda a na faari kaŋ a nʼa day, amma a manʼa tubu, yeeti jere ga Abadantaa se, 
LEV.27.23	sargari juwalkaa ma alkadaroo hayoo kabu a se hala Sawalyanoo jiiroo ga. Hanoo din, aroo ma alkadaroo hayoo bana kaŋ kayandi, a ma tee haya kaŋ yeetandi jere ga Abadantaa se. 
LEV.27.24	Sawalyanoo jiiroo ga, faaroo ma yeetandi boraa se kaŋ ga a dayandi, boraa kaŋ bay kʼa mayray.
LEV.27.25	Alkadar kul kaŋ nʼnʼa daŋ ma sawa nda nongu henanantaa nzorfu kaaray tammaa. Nzorfu kaaray tamma foo kul ti garam woy cindi hinka (12).
LEV.27.26	Adabba gunde jinaa, boro kul si hima kʼa yeeti jere ga Abadantaa se, zama adabbaa gunde jinaa, Abadantaa wane nda a ka ben, a ma tee haw, wala feeji, wala hancin, Abadantaa wane. 
LEV.27.27	Nda adabba harramante no, a ga hin ka barmayandi, igguu foo kul affoo ma tonton alkadaroo ga. Nda a mana barmayandi, a ma neerandi nda nga alkadaroo.
LEV.27.28	Haya kul kaŋ boro nʼa kayandi Abadantaa hinne se, nga mayrawey ra, a si hin ka neerandi, a si hin ka barmayandi, a ma tee boro, wala adabba, wala faari nga almaanoo ra. Haya kul kaŋ kayandi Irkoy hinne se ga yeetandi jere ga Abadantaa maaɲoo ga, a ga hanse ka henan. 
LEV.27.29	Adamize kul kaŋ nondi hala abada Abadantaa se, si hin ka barmayandi, šikka sii a ga wiiyandi.
LEV.27.30	Laboo 
LEV.27.31	Nda boro ga hanse ka baa haya ma barmayandi nga se azakkaa ra, igguu foo kul a ma affoo tonton a ga. 
LEV.27.32	Alman beeri wala ibuuney azakkaa kaŋ kabandi, alman woy (10) kul affoo ma yeetandi jere ga Abadantaa se. 
LEV.27.33	I masi guna ka dii wala almanoo ga boori wala a si boori, a masi barmayandi. Nda a barmayandi mo, nga nda woo kaŋ huru dogoo ra ma yeetandi jere ga Abadantaa se. I masi yeetandi boro se.›»
LEV.27.34	Wey ti yaamarey kaŋ Abadantaa nʼi har Musa se Sinay tondi hondoo boŋ, a mʼi noo Izirayel izey se.
NUM.1.1	Abadantaa šelaŋ Musa se cere kubayyan hukkumoo ra Sinay saajoo ra, jiiri hinkantoo kaŋ ra Izirayel izey fatta Misira gandaa ra handu hinkantoo zaari jinaa. A nee: 
NUM.1.2	«Ni nda Haruna ma Izirayel izey jamaa kul kabu alkabiila ka koy alkabiila, hugu ka koy hugu, ka arey kul maaɲey hantum affoo-foo. 
NUM.1.3	Arey kul kaŋ goo nda jiiri waranka (20) nda wey kaŋ bisa a, kaŋyaŋ ga hin ka koy wongu Izirayel se, ni nda Haruna mʼi kabu, wongu-ize ka koy wongu-ize. 
NUM.1.4	Alkabiila foo kul aru foo kaŋ ti hugu boŋ ma hanga war.
NUM.1.5	Arey kaŋ ga hanga war maaɲey ne: Rubeŋ alkabiilaa ra, Elisur kaŋ ti Šedewur izʼaroo. 
NUM.1.6	Simewoŋ alkabiilaa ra, Šelumiyel kaŋ ti Surišaday izʼaroo. 
NUM.1.7	Žuda alkabiilaa ra, Nahišoŋ kaŋ ti Aminadab izʼaroo. 
NUM.1.8	Isakar alkabiilaa ra, Netaniyel kaŋ ti Suwar izʼaroo. 
NUM.1.9	Zabuloŋ alkabiilaa ra, Eliyab kaŋ ti Heloŋ izʼaroo. 
NUM.1.10	Isufi izʼarey: Efrayim alkabiilaa ra, Elišama kaŋ ti Amihud izʼaroo. Manase alkabiilaa ra, Gamliyel kaŋ ti Pedasur izʼaroo. 
NUM.1.11	Benžameŋ alkabiilaa ra, Abidaŋ kaŋ ti Žedewoni izʼaroo. 
NUM.1.12	Dan alkabiilaa ra, Ahiyezer kaŋ ti Amišaday izʼaroo. 
NUM.1.13	Ašer alkabiilaa ra, Pagiyel kaŋ ti Okraŋ izʼaroo. 
NUM.1.14	Gad alkabiilaa ra, Elyasaf kaŋ ti Dehuwel izʼaroo. 
NUM.1.15	Neftali alkabiilaa ra, Ahira kaŋ ti Enaŋ izʼaroo.»
NUM.1.16	Wey ti borey kaŋ ciyandi jamaa ra. I manʼti kala ngi baabey alkabiilawey boŋkoyney. Izirayel wongu-ize jamawey jineborey no. 
NUM.1.17	Musa nda Haruna na arey wey kaŋ suubandi nda ngi maaɲey tonton ngi ga. 
NUM.1.18	Handu hinkantoo zaari jinaa i na jamaa kul marga. I na borey kabu alkabiila ka koy alkabiila, hugu ka koy hugu. Arey kaŋ goo nda jiiri waranka (20) nda wey kaŋ bisa a, i na maaɲey hantum affoo-foo. 
NUM.1.19	Sanda takaa kaŋ nda Abadantaa na Musa yaamar, Musa na kabuyanoo tee Sinay saajoo ra.
NUM.1.20	Izirayel izʼaru jinaa kaŋ ti Rubeŋ hayroo kabandi boro foo kul nda nga alkabiilaa, boro foo kul nda nga hugoo borey maaɲey. Arey kul kaŋ goo nda jiiri waranka (20) nda wey kaŋ bisa a kabandi affoo-foo, wey kul kaŋ ga hin ka koy wongu. 
NUM.1.21	Arey kaŋ kabandi Rubeŋ alkabiilaa ra manʼti kala zenber woytaaci cindi iddu nda zangu guu (46.500).
NUM.1.22	Simewoŋ hayroo kabandi boro foo kul nda nga alkabiilaa, boro foo kul nda nga hugoo borey maaɲey. Arey kul kaŋ goo nda jiiri waranka (20) nda wey kaŋ bisa a kabandi affoo-foo, wey kul kaŋ ga hin ka koy wongu. 
NUM.1.23	Arey kaŋ kabandi Simewoŋ alkabiilaa ra manʼti kala zenber woyguu cindi yagga nda zangu hinza (59.300).
NUM.1.24	Gad hayroo kabandi boro foo kul nda nga alkabiilaa, boro foo kul nda nga hugoo borey maaɲey. Borey kaŋ goo nda jiiri waranka (20) nda wey kaŋ bisa a kabandi affoo-foo, wey kul kaŋ ga hin ka koy wongu. 
NUM.1.25	Arey kaŋ kabandi Gad alkabiilaa ra manʼti kala zenber woytaaci cindi guu nda zangu iddu nda woyguu (45.650).
NUM.1.26	Žuda hayroo kabandi boro foo kul nda nga alkabiilaa, boro foo kul nda nga hugoo borey maaɲey. Borey kul kaŋ goo nda jiiri waranka (20) nda wey kaŋ bisa a kabandi affoo-foo, wey kul kaŋ ga hin ka koy wongu. 
NUM.1.27	Arey kaŋ kabandi Žuda alkabiilaa ra manʼti kala zenber woyye cindi taaci nda zangu iddu (74.600).
NUM.1.28	Isakar hayroo kabandi boro foo kul nda nga alkabiilaa, boro foo kul nda nga hugoo borey maaɲey. Borey kul kaŋ goo nda jiiri waranka (20) nda wey kaŋ bisa a kabandi affoo-foo, wey kul kaŋ ga hin ka koy wongu. 
NUM.1.29	Arey kaŋ kabandi Isakar alkabiilaa ra manʼti kala zenber woyguu cindi taaci nda zangu taaci (54.400).
NUM.1.30	Zabuloŋ hayroo kabandi boro foo kul nda nga alkabiilaa, boro foo kul nda nga hugoo borey maaɲey. Borey kul kaŋ goo nda jiiri waranka (20) nda wey kaŋ bisa a kabandi affoo-foo, wey kul kaŋ ga hin ka koy wongu. 
NUM.1.31	Arey kaŋ kabandi Zabuloŋ alkabiilaa ra manʼti kala zenber woyguu cindi iyye nda zangu taaci (57.400).
NUM.1.32	Isufi hayroo here, Efrayim hayroo kabandi boro foo kul nda nga alkabiilaa, boro foo kul nda nga hugoo borey maaɲey. Borey kul kaŋ goo nda jiiri waranka (20) nda wey kaŋ bisa a kabandi affoo-foo, wey kul kaŋ ga hin ka koy wongu. 
NUM.1.33	Arey kaŋ kabandi Efrayim alkabiilaa ra manʼti kala zenber woytaaci nda zangu guu (40.500).
NUM.1.34	Manase hayroo kabandi boro foo kul nda nga alkabiilaa, boro foo kul nda nga hugoo borey maaɲey. Borey kul kaŋ goo nda jiiri waranka (20) nda wey kaŋ bisa a kabandi affoo-foo, wey kul kaŋ ga hin ka koy wongu. 
NUM.1.35	Arey kaŋ kabandi Manase alkabiilaa ra manʼti kala zenber waranza cindi hinka nda zangu hinka (32.200).
NUM.1.36	Benžameŋ hayroo kabandi boro foo kul nda nga alkabiilaa, boro foo kul nda nga hugoo borey maaɲey. Borey kul kaŋ goo nda jiiri waranka (20) nda wey kaŋ bisa a kabandi affoo-foo, wey kul kaŋ ga hin ka koy wongu. 
NUM.1.37	Arey kaŋ kabandi Benžameŋ alkabiilaa ra manʼti kala zenber waranza cindi guu nda zangu taaci (35.400).
NUM.1.38	Dan hayroo kabandi boro foo kul nda nga alkabiilaa, boro foo kul nda nga hugoo borey maaɲey. Borey kul kaŋ goo nda jiiri waranka (20) nda wey kaŋ bisa a kabandi affoo-foo, wey kul kaŋ ga hin ka koy wongu. 
NUM.1.39	Arey kaŋ kabandi Dan alkabiilaa ra manʼti kala zenber woydu cindi hinka nda zangu iyye (62.700).
NUM.1.40	Ašer hayroo kabandi boro foo kul nda nga alkabiilaa, boro foo kul nda nga hugoo borey maaɲey. Borey kul kaŋ goo nda jiiri waranka (20) nda wey kaŋ bisa a kabandi affoo-foo, wey kul kaŋ ga hin ka koy wongu. 
NUM.1.41	Arey kaŋ kabandi Ašer alkabiilaa ra manʼti kala zenber woytaaci cindi foo nda zangu guu (41.500).
NUM.1.42	Neftali hayroo kabandi boro foo kul nda nga alkabiilaa, boro foo kul nda nga hugoo borey maaɲey. Borey kul kaŋ goo nda jiiri waranka (20) nda wey kaŋ bisa a kabandi affoo-foo, wey kul kaŋ ga hin ka koy wongu. 
NUM.1.43	Arey kaŋ kabandi Neftali alkabiilaa ra manʼti kala zenber woyguu cindi hinza nda zangu taaci (53.400).
NUM.1.44	Wey ti borey kaŋ Musa, nda Haruna, nda Izirayel izey boŋkoyni woy cindi hinkaa (12) nʼi kabu, aru foo kul hun hugu foo ra. 
NUM.1.45	Izirayel izey kul kaŋ kabandi, boro foo kul nda nga hugoo, borey kul kaŋ goo nda jiiri waranka (20) nda wey kaŋ bisa a, wey kul kaŋ ga hin ka koy wongu Izirayel se, 
NUM.1.46	ngi kul ti zenber zangu iddu nda zenber hinza nda zangu guu nda woyguu (603.550).
NUM.1.47	Lewi alkabiilaa borey mana laasaabandi ngi kabuyanoo ra. 
NUM.1.48	Abadantaa nka šelaŋ Musa se ka nee: 
NUM.1.49	«Lewi alkabiilaa hinne no masʼa kabu Izirayel izey bande. 
NUM.1.50	Ma seedetaraa hukkumoo nda hayey kaŋ goo a ra nda nga jinawey kul talfi 
NUM.1.51	Nda hukkumoo ga gana, ngi no mʼa feeri, nda hukkumoo kay ngi no mʼa cin. Boro tana kaŋ man hukkumoo šikka sii ga wiiyandi. 
NUM.1.52	Izirayel izey affoo kul ma zunbu nga kaloo ra, affoo kul nga darapowoo cire, wongu-ize ka koy wongu-ize. 
NUM.1.53	Lewi borey ga goro ka seedetaraa hukkumoo kuubi kʼa bere hala futayyanoo masi kaŋ Izirayel izey jamaa ga. Lewi borey no ma huga nda seedetaraa hukkumoo goyoo.» 
NUM.1.54	Izirayel izey na hayey tee nda takaa kaŋ nda Abadantaa na Musa yaamar, i nʼi tee nda takaa din da.
NUM.2.1	Abadantaa šelaŋ Musa nda Haruna se ka nee: 
NUM.2.2	«Izirayel izey affoo kul ma goro nga darapowoo cire, nga hugoo borey tammaasaa jere. I ma goro ka cere kubayyan hukkumoo kuubi kʼa bere kʼa tenje.
NUM.2.3	Wey kaŋ ga goro dandi here, waynahunay kaboo ga, ga goro wongu-ize ka koy wongu-ize Žuda kaloo darapowoo cire, Žuda izey boŋkoynoo ti Nahišoŋ, Aminadab izʼaroo. 
NUM.2.4	Nga wongu-izey hinnaa ti aru zenber woyye cindi taaci nda zangu iddu (74.600). 
NUM.2.5	Nga jeroo ga Isakar alkabiilaa ga goro, Isakar izey boŋkoynoo ti Netaniyel, Suwar izʼaroo. 
NUM.2.6	Nga wongu-izey hinnaa ti aru zenber woyguu cindi taaci nda zangu taaci (54.400). 
NUM.2.7	Woo banda ga, Zabuloŋ alkabiilaa, Zabuloŋ izey boŋkoynoo ti Eliyab, Heloŋ izʼaroo. 
NUM.2.8	Nga wongu-izey hinnaa ti aru zenber woyguu cindi iyye nda zangu taaci (57.400). 
NUM.2.9	Žuda kaloo borey hinnaa ti aru zenber zangu nda zenber woyyaaha cindi iddu nda zangu taaci (186.400), wongu-ize ka koy wongu-ize. Ngi ti boro jina-jinawey kaŋ ga tun ka koy.
NUM.2.10	Gurma here, Rubeŋ kaloo wongu-izey ga goro ngi darapowoo cire, wongu-ize ka koy wongu-ize. Rubeŋ izey boŋkoynoo ti Elisur, Šedewur izʼaroo. 
NUM.2.11	Nga wongu-izey hinnaa ti aru zenber woytaaci cindi iddu nda zangu guu (46.500). 
NUM.2.12	Nga jeroo ga Simewoŋ alkabiilaa ga goro. Simewoŋ izey boŋkoynoo ti Šelumiyel, Surišaday izʼaroo. 
NUM.2.13	Nga wongu-izey hinnaa ti aru zenber woyguu cindi yagga nda zangu hinza (59.300). 
NUM.2.14	Ngi banda ga, Gad alkabiilaa goo. Gad izey boŋkoynoo ti Elyasaf, Rehuwel izʼaroo. 
NUM.2.15	Nga wongu-izey hinnaa ti aru zenber woytaaci cindi guu nda zangu iddu nda woyguu (45.650). 
NUM.2.16	Rubeŋ alkabiilaa kaloo borey hinnaa ti aru zenber zangu nda zenber woyguu cindi foo nda zangu taaci nda woyguu (151.450), wongu-ize ka koy wongu-ize. Ngi ti boro hinkantey kaŋ ga tun ka koy.
NUM.2.17	Woo banda ga, cere kubayyan hukkumoo ga koy, 
NUM.2.18	Dangay here, Efrayim kaloo wongu-izey ga goro ngi darapowoo cire, wongu-ize ka koy wongu-ize. Efrayim izey boŋkoynoo ti Eliša, Amihud izʼaroo. 
NUM.2.19	Nga wongu-izey hinnaa ti aru zenber woytaaci nda zangu guu (40.500). 
NUM.2.20	Nga jeroo ga Manase alkabiilaa goo, Manase izey boŋkoynoo ti Gamliyel, Pedasur izʼaroo. 
NUM.2.21	Nga wongu-izey hinnaa ti aru zenber waranza cindi hinka nda zangu hinka (32.200). 
NUM.2.22	Ngi banda ga, Benžameŋ alkabiilaa goo. Benžameŋ izey boŋkoynoo ti Abidaŋ, Žedewoni izʼaroo. 
NUM.2.23	Nga wongu-izey hinnaa ti aru zenber waranza cindi guu nda zangu taaci (35.400). 
NUM.2.24	Borey kaŋ goo Efrayim kaloo ra hinnaa ti zenber zangu nda zenber yaaha nda zangu (108.100), wongu-ize ka koy wongu-ize. Ngi ti boro hinzantey kaŋ ga tun ka koy.
NUM.2.25	Hawsa here, Dan kaloo wongu-izey ga goro ngi darapowoo cire, wongu-ize ka koy wongu-ize. Dan izey boŋkoynoo ti Ahiyezer, Amišaday izʼaroo. 
NUM.2.26	Nga wongu-izey hinnaa ti aru zenber woydu cindi hinka nda zangu iyye (62.700). 
NUM.2.27	Nga jeroo ga Ašer alkabiilaa ga goro, Ašer izey boŋkoynoo ti Pagiyel, Okraŋ izʼaroo. 
NUM.2.28	Nga wongu-izey hinnaa ti aru zenber woytaaci cindi foo nda zangu guu (41.500). 
NUM.2.29	Ngi banda ga, Neftali alkabiilaa goo. Neftali izey boŋkoynoo ti Ahira, Enaŋ izʼaroo. 
NUM.2.30	Nga wongu-izey hinnaa ti aru zenber woyguu cindi hinza nda zangu taaci (53.400). 
NUM.2.31	Dan kaloo borey kul hinnaa ti zenber zangu nda zenber woyguu cindi iyye nda zangu iddu (157.600). Ngi ti boro kokorantey kaŋ ga tun ka koy, darapo ka koy darapo.»
NUM.2.32	Izirayel izey kaŋ kabandi kaley ra hugu ka koy hugu nda wongu-ize ka koy wongu-ize hinnaa kul cere ra ti zenber zangu iddu nda zenber hinza nda zangu guu nda woyguu (603.550). 
NUM.2.33	Lewi borey mana laasaabandi Izirayel izey kabuyanoo ra, sanda takaa kaŋ nda Abadantaa na Musa yaamar.
NUM.2.34	Izirayel izey na hayey tee nda takaa kaŋ nda Abadantaa na Musa yaamar. Taka follokaa nda i ga ngi kaley tee ngi darapowey cire. Taka follokaa nda i ga tun ka koy, alkabiila ka koy alkabiila, hugu ka koy hugu.
NUM.3.1	Haruna nda Musa hayrey ne waatoo kaŋ Abadantaa ga šelaŋ Musa se Sinay tondi hondoo ga. 
NUM.3.2	Haruna izʼarey maaɲey ne: Nadab ti izʼaru jinaa, nga banda ga, Abihu, nda Eleyazar, nda Itamar. 
NUM.3.3	Wey ti Haruna izʼarey maaɲey, 
NUM.3.4	Nadab nda Abihu buu Abadantaa jine waatoo kaŋ i na nuune kaŋ si bisa daŋ Abadantaa jine Sinay saajoo ra. I sii nda ize. Eleyazar nda Itamar na sargari juwalyan goyoo tee ngi baaba Haruna hinoo cire.
NUM.3.5	Abadantaa šelaŋ Musa se ka nee: 
NUM.3.6	«Lewi alkabiilaa manandi kʼi kayandi sargari juwalkaa Haruna jere, i mʼa gaa goyoo ra. 
NUM.3.7	I ma goyey tee Haruna nda jamaa kul se cere kubayyan hukkumoo jine, i ma goyey tee kaŋ goo Irkoy hugoo ra. 
NUM.3.8	I ga hawgay nda cere kubayyan hukkumoo jinawey kul, goyey kaŋ i gʼi tee Irkoy hugoo ra, i sʼi tee kala Izirayel izey maaɲey ga. 
NUM.3.9	Ma 
NUM.3.10	Ma Haruna nda nga izʼarey daŋ i ma sargari juwalyan goyoo tee. Boro tana kaŋ man šikka sii ga wiiyandi.»
NUM.3.11	Abadantaa yee ka šelaŋ Musa se ka nee: 
NUM.3.12	«Nga ne, agay, ay na Lewi borey zaa Izirayel izey gunde jinawey kul dogey ra. Lewi borey manʼti kala agay wane. 
NUM.3.13	Zama gunde jinaa kul manʼti kala agay wane, hanoo kaŋ ay na Misira borey gunde jinawey kar kʼi wii, ay na Izirayel izey gunde jinawey yeeti ay boŋ se jere ga, a ma tee adamizey wala adabbawey. Agay wane nda ey, agay ti Abadantaa.»
NUM.3.14	Abadantaa šelaŋ Musa se Sinay saajoo ra ka nee: 
NUM.3.15	«Lewi izʼarey kabu hugu ka koy hugu, alkabiila ka koy alkabiila, ma arey kul kabu kaŋ goo nda handu foo nda wey kaŋ bisa a.» 
NUM.3.16	Musa na kabuyanoo tee ka sawa nda Abadantaa yaamaroo, a nʼa tee nda takaa kaŋ nda a hantumandi.
NUM.3.17	Lewi izʼarey maaɲey ne: Geršoŋ, nda Kehat, nda Merari. 
NUM.3.18	Geršoŋ izʼarey maaɲey ne, alkabiila ka koy alkabiila: Libni nda Šimeyi. 
NUM.3.19	Kehat izʼarey ne, alkabiila ka koy alkabiila: Amram, nda Yisehar, nda Hebroŋ, nda Uziyel. 
NUM.3.20	Merari izʼarey ne, alkabiila ka koy alkabiila: Mahili nda Muši. Wey ti Lewi alkabiilawey kaŋ kabandi hugu nda hugu.
NUM.3.21	Geršoŋ hayroo manʼti kala Libni alkabiilaa nda Šimeyi alkabiilaa. Wey ti Geršoŋ alkabiilawey. 
NUM.3.22	Borey kaŋ kabandi i ra kʼa dii arey kaŋ goo nda handu foo nda wey kaŋ bisa a hinnaa ti zenber iyye nda zangu guu (7.500). 
NUM.3.23	Geršoŋ borey alkabiilawey si goro kala hukkumoo dumaa ga, waynakaŋay here. 
NUM.3.24	Geršoŋ borey hugoo boŋkoynoo manʼti kala Elyasaf, Layel izʼaroo. 
NUM.3.25	Cere kubayyan hukkumoo goyoo kaŋ talfandi Geršoŋ hayroo ga ti: Irkoy hugoo, nda hukkumoo nda nga daabandoo, nda ridowoo kaŋ goo cere kubayyan hukkumoo miɲoo ga, 
NUM.3.26	nda batumaa kuntawey, nda batumaa miɲoo ridowoo kaŋ ga hugoo kuubi kʼa bere nda sargari tonadogoo, nda karfey kaŋ goo no goyoo kul se.
NUM.3.27	Kehat hayroo ti: Amram borey alkabiilaa, nda Yisehar borey alkabiilaa, nda Hebroŋ borey alkabiilaa, nda Uziyel borey alkabiilaa. Wey ti Kehat borey alkabiilawey. 
NUM.3.28	Nda nʼna arey kul kabu kaŋ goo i ra kaŋ goo nda handu foo nda wey kaŋ bisa a, ngi hinnaa manʼti kala zenber yaaha nda zangu iddu (8.600)
NUM.3.29	Kehat izʼarey alkabiilawey si goro hugoo se kala gurma here caraa ga. 
NUM.3.30	Kehat borey alkabiilawey hugoo boŋkoynoo ti Elisafaŋ kaŋ ti Uziyel izʼaroo. 
NUM.3.31	Goyoo kaŋ talfandi i ga manʼti kala: sundukoo, nda taabaloo, nda fitilla canboo, nda sargari tonadogey, nda jinawey kaŋ ga goyey tee nongu henanantaa ra, nda ridowoo, nda goyey kul kaŋ jinawey wey gʼi tee.
NUM.3.33	Merari hayroo ti: Mahili borey alkabiilaa nda Muši borey alkabiilaa. Wey ti Merari alkabiilawey. 
NUM.3.34	Nda nʼna arey kul kabu kaŋ goo i ra kaŋ goo nda handu foo nda wey kaŋ bisa a, ngi hinnaa manʼti kala zenber iddu nda zangu hinka (6.200). 
NUM.3.35	Merari borey alkabiilawey hugoo boŋkoynoo ti Suriyel kaŋ ti Abihel izʼaroo. I si goro hugoo se kala hawsa here caraa ga. 
NUM.3.36	Hayey kaŋ talfandi Merari izʼarey ga ti hukkumoo bundu tefayantey, nda nga gaaru-gaarey, nda nga ganjey, nda nga ferawey, nda nga jinawey kul, nda goyoo kul kaŋ goo a ra, 
NUM.3.37	nda batumaa ganjey kaŋ gʼa kuubi kʼa bere, nda ngi ferawey, nda sukahayey, nda ngi karfey.
NUM.3.38	Musa, nda Haruna, nda Haruna izʼarey no ma goro cere kubayyan hukkumoo jine waynahunay here. Ngi no ma goy nongu henanantaa ra Izirayel izey maaɲey ga. Boro tana kaŋ man šikka sii ga wiiyandi.
NUM.3.40	Abadantaa nee Musa se: «Izirayel izey izʼaru gunde jinawey kul kabu, kʼa dii wey kaŋ goo nda handu foo nda wey kaŋ bisa a, mʼi kabu ka maaɲey hantum. 
NUM.3.41	Agay ti Abadantaa, ma 
NUM.3.42	Musa na izʼaru gunde jinawey kul kabu Izirayel izey ra, sanda takaa kaŋ nda Abadantaa nʼa yaamar. 
NUM.3.43	Izʼaru gunde jinawey kaŋ goo nda handu foo nda wey kaŋ bisa a kaŋ kabandi i ra hinnaa ti zenber waranka cindi hinka nda zangu hinka nda woyye cindi hinza (22.273).
NUM.3.44	Abadantaa šelaŋ Musa se ka nee: 
NUM.3.45	«Lewi borey daŋ Izirayel izey gunde jinawey dogey ra, Lewi borey adabbawey daŋ Izirayel izey waney dogey ra. Lewi borey manʼti kala agay wane, agay ti Abadantaa. 
NUM.3.46	Izirayel izey gunde jinawey tonton nda boro zangu hinka nda woyye cindi hinza (273) ka bisa Lewi borey. Takaa ne kaŋ nda ngi yeetiyanoo ga teendi: 
NUM.3.47	ma nzorfu kaaray tamma boŋ guu dii ngi boro foo kul ga, ka sawa nda nongu henanantaa nzorfu kaaray tammaa kaŋ ti garam woy cindi hinka (12). 
NUM.3.48	Ma nooroo noo Haruna nda nga izʼarey se a ma tee izʼaru gunde jinaa boobey yeetiyanoo hayoo.» 
NUM.3.49	Musa duu ngi hayoo izʼaru jina boobey kaŋ Lewi borey nʼi day ga. 
NUM.3.50	Nooroo kaŋ a nʼa dii Izirayel izey gunde jinawey ga ti nzorfu kaaray tamma boŋ zenber foo nda zangu hinza nda woydu cindi guu (1.365) ka sawa nda nongu henanantaa nzorfu kaaray tammaa. 
NUM.3.51	Woo banda ga, Musa na yeetiyanoo nooroo noo Haruna nda nga izʼarey se, ka sawa nda Abadantaa yaamaroo, sanda takaa kaŋ nda Abadantaa na Musa yaamar.
NUM.4.1	Abadantaa šelaŋ Musa nda Haruna se ka nee: 
NUM.4.2	«Lewi izʼarey ra, wa Kehat izʼarey kabu alkabiila ka koy alkabiila, hugu ka koy hugu, 
NUM.4.3	kʼa dii wey kaŋ goo nda jiiri waranza (30) nda wey kaŋ bisa a ka koy jiiri woyguu (50), wey kul kaŋ ga hin ka goy cere kubayyan hukkumoo ra. 
NUM.4.4	Goyoo ne kaŋ Kehat izʼarey gʼa tee cere kubayyan hukkumoo ra: I ga huga nda hayey kaŋ ga hanse ka henan. 
NUM.4.5	Nda jamaa kaloo ga gana, Haruna nda nga izʼarey ga zaaraa kaŋ ti rido kaa ka seedetaraa sundukoo gum nda a. 
NUM.4.6	I ga ayu kuuru kunta daŋ a ga, i ga zaara kaŋ kul ti ibula daaru a ga, woo banda ga, i ga nga gobey daŋ a ga. 
NUM.4.7	I ga zaara bula daaru takulawey kaŋ jisandi Irkoy jine taabaloo ga, i ga taasawey, nda potey, nda sargari-kaa-potey, nda 
NUM.4.8	I ga zaara ciray zaram gum hayey wey kul ga, i gʼi gum nda ayu kuuru kunta, i ma nga gobey daŋ a ga. 
NUM.4.9	Woo banda ga, i ga zaara bula zaa ka gaayoo fitilla canboo, nda nga fitillawey, nda kanbey kaŋ ga ngi zaarawey boosey dunbu, nda nga boosu-kaa-jinawey, nda jinawey kul gum kaŋ ra jii ga huru kaŋ goo no fitillawey goyoo se. 
NUM.4.10	I ma nga nda nga jinawey kul daŋ ayu kuuru kunta ra jina i mʼa daŋ jeejehayaa ga kaŋ gʼa zaa. 
NUM.4.11	I ma zaara bula daaru wura sargari tonadogoo ga, i mʼa gum nda ayu kuuru kunta, woo banda ga, i ma nga gobey daŋ a ga. 
NUM.4.12	I ma jinawey kul zaa kaŋ nda borey ga goy nongu henanantaa ra, i mʼi daŋ zaara bula ra, woo banda ga, i mʼi daŋ ayu kuuru kunta ra jina i mʼi daŋ jeejehayaa ga kaŋ gʼi zaa. 
NUM.4.13	I ga sargari tonadogoo boosey kaa, i ma zaara ciray, ciray henna daaru sargari tonadogoo ga. 
NUM.4.14	I ma jinawey kul kaŋ nda i ga goyey tee fur a boŋ, boosu-kaa-jinawey, nda furšetey, nda doosiɲawey, nda kusey, maanaa sargari tonadogoo jinawey kul. Woo banda ga, i ma ayu kuuru kunta gum i boŋ, i ga nga gobey daŋ a ga. 
NUM.4.15	Waati kaŋ jamaa kaloo ga gana, waati kaŋ Haruna nda nga izʼarey na nongu henanantaa nda nga jinawey kul gum ka ben, Kehat izʼarey ga kaa kʼa zaa. Amma i si too haya henanantaa do, nda manʼti woo, i ga buu. Woo ti hayaa kaŋ Kehat izʼarey gʼa zaa cere kubayyan hukkumoo ra ka koy. 
NUM.4.16	Eleyazar, 
NUM.4.17	Abadantaa šelaŋ Musa nda Haruna se ka nee: 
NUM.4.18	«War masi yadda Kehat borey alkabiilaa ma fay ka hun 
NUM.4.19	Hayaa kaŋ war gʼa tee i se hala i ma cindi hunayan ra i masi koy buu waati kaŋ i too nongu henanantey ihenanantaa do ti Haruna nda nga izʼarey ma affoo kul daŋ nga goyoo ra nda jeejaa kaŋ affoo kul gʼa zaa. 
NUM.4.20	I masi huru ba waati kayna ka dii haya henanantey, nda i nʼa tee i ga buu.»
NUM.4.21	Abadantaa šelaŋ Musa se ka nee: 
NUM.4.22	«Geršoŋ izʼarey mo kabu alkabiila ka koy alkabiila, hugu ka koy hugu, 
NUM.4.23	kʼa dii wey kaŋ goo nda jiiri waranza (30) nda wey kaŋ bisa a ka koy jiiri woyguu (50), wey kul kaŋ ga hin ka goy cere kubayyan hukkumoo ra. 
NUM.4.24	Goyoo kaŋ nda Geršoŋ borey alkabiilawey ga huga nda ngi jeejaa ne: 
NUM.4.25	I ma Irkoy hugoo kaymi taafe zuwey nda cere kubayyan hukkumoo zaa, nda nga daabandoo nda ayu kuuroo kuntaa kaŋ goo a ga, nda ridowoo kaŋ goo cere kubayyan hukkumoo miɲoo ga, 
NUM.4.26	nda batumaa kuntawey, nda batumaa miɲoo ridowoo kaŋ ga hugoo nda sargari tonadogoo kuubi kʼa bere, nda ngi karfey nda jinawey kul kaŋ goo a ga. Goyey wey ka talfandi i ga. 
NUM.4.27	Geršoŋ borey ga ngi goyey kul tee ka sawa nda Haruna nda nga izʼarey yaamaroo, a ma tee ngi jeejaa wala ngi goyey. War ma ngi jeejewey kul laasaabu kʼi har i se. 
NUM.4.28	Woo ti goyoo kaŋ talfandi Geršoŋ borey izʼarey alkabiilawey ga cere kubayyan hukkumoo ra. I ma ngi goyey tee Itamar, 
NUM.4.29	«Ma Merari izʼarey kabu, alkabiila ka koy alkabiila, hugu ka koy hugu, 
NUM.4.30	kʼa dii wey kaŋ goo nda jiiri waranza (30) nda wey kaŋ bisa a ka koy jiiri woyguu (50), wey kul kaŋ ga hin ka cere kubayyan hukkumoo goyoo tee. 
NUM.4.31	Jeejaa kaŋ i gʼa zaa goyoo kaŋ talfandi i ga cere kubayyan hukkumoo ra ti: Irkoy hugoo bundu tefayantey, nda nga gaaru-gaarey, nda nga ganjey, nda nga ferawey, 
NUM.4.32	nda batumaa kaŋ gʼa kuubi ganjey nda ngi ferawey, nda ngi sukahayey, nda ngi karfey, nda ngi jinawey kul nda goyoo kul kaŋ ga teendi a ra. Affoo kul nda nga maaɲoo jinawey ma cebandi a se kaŋ a ga huga nda a kʼa zaa ka koy. 
NUM.4.33	Woo ti goyoo kaŋ talfandi Merari borey izʼarey alkabiilawey ga cere kubayyan hukkumoo ra Itamar, 
NUM.4.34	Musa, nda Haruna, nda jamaa boŋkoyney na Kehat izey kabu alkabiila ka koy alkabiila, hugu ka koy hugu, 
NUM.4.35	kʼa dii wey kaŋ goo nda jiiri waranza (30) nda wey kaŋ bisa a ka koy jiiri woyguu (50), wey kul kaŋ ga hin ka goy cere kubayyan hukkumoo ra. 
NUM.4.36	Arey kaŋ kabandi i ra alkabiila ka koy alkabiila hinnaa ti zenber hinka nda zangu iyye nda woyguu (2.750). 
NUM.4.37	Wey ti borey kaŋ kabandi Kehat alkabiilaa ra, borey kul kaŋ goy cere kubayyan hukkumoo ra, Musa nda Haruna nʼi kabu ka sawa nda yaamaroo kaŋ Abadantaa nʼa noo Musa se.
NUM.4.38	Borey kaŋ kabandi Geršoŋ izʼarey ra alkabiila ka koy alkabiila, hugu ka koy hugu, 
NUM.4.39	kʼa dii wey kaŋ goo nda jiiri waranza (30) nda wey kaŋ bisa a ka koy jiiri woyguu (50), wey kul kaŋ ga hin ka goy cere kubayyan hukkumoo ra, 
NUM.4.40	arey kaŋ kabandi i ra alkabiila ka koy alkabiila, hugu ka koy hugu hinnaa ti zenber hinka nda zangu iddu nda waranza (2.630). 
NUM.4.41	Wey ti borey kaŋ kabandi Geršoŋ izʼarey alkabiilawey ra, borey kul kaŋ goy cere kubayyan hukkumoo ra, Musa nda Haruna nʼi kabu ka sawa nda Abadantaa yaamaroo.
NUM.4.42	Borey kaŋ kabandi Merari izʼarey alkabiilawey ra, alkabiila ka koy alkabiila, hugu ka koy hugu, 
NUM.4.43	kʼa dii wey kaŋ goo nda jiiri waranza (30) nda wey kaŋ bisa a ka koy jiiri woyguu (50), wey kul kaŋ ga hin ka goy cere kubayyan hukkumoo ra, 
NUM.4.44	arey kaŋ kabandi i ra alkabiila ka koy alkabiila hinnaa ti zenber hinza nda zangu hinka (3.200). 
NUM.4.45	Wey ti borey kaŋ kabandi Merari izʼarey alkabiilawey ra, borey kul kaŋ goy cere kubayyan hukkumoo ra, Musa nda Haruna nʼi kabu ka sawa nda yaamaroo kaŋ Abadantaa nʼa noo Musa se.
NUM.4.47	kʼa dii wey kaŋ goo nda jiiri waranza (30) nda wey kaŋ bisa a ka koy jiiri woyguu (50), wey kul kaŋ ga hin ka goy nda wey kul kaŋ ga hin ka haya jeeje cere kubayyan hukkumoo ra, 
NUM.4.48	arey kaŋ kabandi i ra hinnaa ti zenber yaaha nda zangu guu nda woyyaaha (8.580). 
NUM.4.49	I kabandi ka sawa nda Abadantaa yaamaroo kaŋ a nʼa noo Musa se a mʼa har i se, ka affoo kul noo nga goyoo nda nga jeejaa. I nʼi kabu nda takaa kaŋ nda Abadantaa na Musa yaamar.
NUM.5.1	Abadantaa šelaŋ Musa se ka nee: 
NUM.5.2	«Izirayel izey yaamar i ma jiraykoyni, wala boro kaŋ harimundogoo ga mandi, wala boro kaŋ bukaw nʼa žiibandi kaa jamaa kaloo ra. 
NUM.5.3	War mʼi kaa, arey nda woyey, war mʼi kaa jamaa kaloo ra, i masi ngi kaloo kaŋ game ay goo ma goro žiibandi.» 
NUM.5.4	Izirayel izey nʼa tee, i nʼi kaa jamaa kaloo ra. I nʼa tee nda takaa kaŋ nda Abadantaa nʼa har Musa se.
NUM.5.5	Abadantaa šelaŋ Musa se ka nee: 
NUM.5.6	«Nee Izirayel izey se: ‹Nda aru wala woy na zunubu tee kaŋ adamizey gʼa tee ka Abadantaa tooɲe, boraa woo duu zunubu, 
NUM.5.7	borey ma yadda kaŋ ngi na zunubu tee, boraa kaŋ tooɲe a ma hayaa kul yeeti boraa se kaŋ a nʼa tooɲe, ka hayaa affoo tonton igguu foo kul ga. 
NUM.5.8	Nda boraa nka buu, de boro sii no kaŋ se i gʼa noo dogoo ra, hayaa ma yeetandi Abadantaa se, maanaa 
NUM.5.9	Haya kul kaŋ Izirayel izey nʼa kaa ngi sargarey ra kʼa daŋ sargari juwalkaa kaboo ra, haya henanantey kul kaŋ i nʼi ka too sargari juwalkaa do, nga wane nda ey. 
NUM.5.10	Haya kul kaŋ boro foo kul nʼa yeeti jere ga Irkoy se ga tee sargari juwalkaa wane, haya kaŋ boro foo kul nʼa noo a se ga tee nga wane.»
NUM.5.11	Abadantaa šelaŋ Musa se ka nee: 
NUM.5.12	«Šelaŋ Izirayel izey se, nee i se: ‹Nda aru wandoo nʼa zanba a mana laadir a here, 
NUM.5.13	a kani nda aru foo bila nda kurɲoo ma bay, kurɲoo mana hakiika ka bay. A na nga boŋ žiibandi tuguyan ra, seede sii no, boro kul manʼa gar a ra. 
NUM.5.14	Nda canseyan huru aroo ra, a canse nga wandoo ga, ka gar woyoo na nga boŋ žiibandi, wala nda aroo canse, a canse nga wandoo ga, ka gar a mana nga boŋ žiibandi, 
NUM.5.15	aroo ma koy nda nga wandoo 
NUM.5.16	Sargari juwalkaa ga woyoo manandi kʼa kayandi Abadantaa jine. 
NUM.5.17	Sargari juwalkaa ga hari henanante zaa labu canbu ra, a ga zaa hugoo gandaa laboo ra kʼa daŋ haroo ra. 
NUM.5.18	Sargari juwalkaa ga woyoo kayandi Abadantaa jine, a ga boŋoo hinbiroo feeri, woo banda ga, a ga taasu sargari kaŋ ti hongandihayaa daŋ kaboo ra kaŋ ti canseyan taasu sargaroo. Hari hottaa kaŋ ga kate dangayan boro ga, goo sargari juwalkaa kaboo ra. 
NUM.5.19	Sargari juwalkaa ga woyoo žeendi. A ga nee woyoo se: “Nda aru kul mana kani nda ni, ka gar ni goo ni kurɲoo hinoo cire, mana ni kurɲoo zanba ka ni boŋ žiibandi, ma hallasi dangaroo ra kaŋ hari hottaa woo gʼa daŋ boro ga. 
NUM.5.20	Amma nda ni kaŋ goo ni kurɲoo hinoo cire, cimi no kaŋ nʼna ni kurɲoo zanba, nʼna ni boŋ žiibandi, de aru kaŋ manʼti ni kurɲoo kani nda ni…” 
NUM.5.21	Woo banda ga, Sargari juwalkaa ga woyoo žeendi ka dangaroo har, a ga nee woyoo se: “Abadantaa ma ni laali ka ni tee tammaasa futu ni jamaa game, waati kaŋ a na ni tee woy gun, a na ni gundoo funsandi.” 
NUM.5.22	Nda ni goyoo no, dangayan haroo woo ma huru ni teeley ra ka ni gundoo funsandi ka ni tee woy gun. Woyoo ga nee: “Amin, amin.”
NUM.5.23	Sargari juwalkaa ga dangarey wey hantum tiira ra kʼi tuusu hari hottaa ra. 
NUM.5.24	A ga hari hottaa kaŋ ga kate dangayan boro ga noo woyoo se a mʼa haŋ, a ga huru gundoo ra kʼa hottandi. 
NUM.5.25	Sargari juwalkaa ga canseyan taasu sargaroo taa woyoo kone, a gʼa zinji Abadantaa jine ka koy nda a sargari tonadogoo ra. 
NUM.5.26	Sargari juwalkaa ga kabe mee foo zaa taasu sargaroo ra sanda hongandihaya, a gʼa dullandi sargari tonadogoo boŋ. Woo banda ga no, a ga woyoo noo haroo a mʼa haŋ. 
NUM.5.27	Waati kaŋ a nʼa haŋandi haroo ka ben, nda a gar a na nga boŋ žiibandi, nda a mana laadir nga kurɲoo se, hari hottaa kaŋ ga kate dangayan boro ga, ga huru gundoo ra kʼa hottandi. Gundoo ga funsu, a ga tee woy gun, de woyoo woo ga tee dangahaya nga jamaa game. 
NUM.5.28	Amma nda woyoo mana nga boŋ žiibandi, nda a ga henan, taaroo ga hun a ga, a ga duu hayyan.
NUM.5.29	Woo ti canseyan ašariyaa woy se kaŋ goo nga kurɲoo hinoo cire ka nga kurɲoo zanba ka nga boŋ žiibandi, 
NUM.5.30	wala aru kaŋ canseyan huru a ra ka canse nga wandoo ga, a ma woyoo kayandi Abadantaa jine, sargari juwalkaa ga ašariyaa woo kul zurandi a ga. 
NUM.5.31	Laybu sii aroo ga, amma woyoo ga tuuru nga layboo se.›»
NUM.6.1	Abadantaa šelaŋ Musa se ka nee: 
NUM.6.2	«Nee Izirayel izey se: ‹Nda aru wala woy na meefur cere-cerante zaa ka nga boŋ yeeti jere ga Abadantaa se, 
NUM.6.3	boraa ga nga boŋ gagay 
NUM.6.4	Waatoo kul kaŋ a ga nga boŋ yeeti jere ga, a si haya ŋaa kaŋ hun alanebɲaa ra, a ma tee guley hala kuuroo. 
NUM.6.5	Alwaatoo kul kaŋ a na nga boŋ yeeti jere ga, šiini si zuru boŋoo ra hala waatoo kaŋ a nʼa kayandi ka nga boŋ yeeti jere ga Abadantaa se ma ben, a ga henan, a ga naŋ nga boŋoo hinbirey ma zay nda ngi boŋ. 
NUM.6.6	Alwaatoo kul kaŋ a na nga boŋ yeeti jere ga Abadantaa se, a si man bukaw here. 
NUM.6.7	Ba baaboo, wala ɲaŋoo, wala armaa, wala woymaa ka buu a si nga boŋ žiibandi, zama nga boŋ yeetiyanoo jere ga nga Koyoo se bara boŋoo ga. 
NUM.6.8	Alwaatoo kul kaŋ a na nga boŋ yeeti jere ga, a ga henan Abadantaa maaɲoo ga.
NUM.6.9	Nda boro jirsi ka buu jeroo ga, boŋoo kaŋ ti nga boŋ yeetiyanoo jere ga silbaa žiibi, a ga nga boŋoo cebu nga henanandiyanoo hane, maanaa a ga nga boŋoo cebu jirbi iyyantoo hane. 
NUM.6.10	Jirbi yaahantoo hane a ga kate gubaguba hinka wala tuuzun-ize hinka 
NUM.6.11	Sargari juwalkaa ga affoo kaa 
NUM.6.12	Boraa ga nga boŋ yeeti jere ga Abadantaa se taaga. A ga kate jiiri foo feeji-ize a ma tee 
NUM.6.13	Boraa kaŋ na nga boŋ yeeti jere ga, nga ašariyaa ne: Hanoo kaŋ nga boŋ yeetiyanoo jere ga waatoo timme, i gʼa ka koy cere kubayyan hukkumoo miɲoo ga. 
NUM.6.14	Sargaroo kaŋ a gʼa kaa Abadantaa se ti: feeji aru-ize kaŋ goo nda jiiri foo kaŋ ga malal sii kaŋ ga tee sargari kukurante, feeji woy-ize kaŋ goo nda jiiri foo kaŋ ga malal sii kaŋ ga tee zunubu sargari, nda gaaru kaŋ ga malal sii kaŋ ga tee 
NUM.6.15	nda takula kaŋ ra dolobiri sii dika foo, nda wijilayaŋ kaŋ farin hamni baanaa diibandi nda jii, nda furme kaŋ ra dolobiri sii kaŋ yonandi nda jii, nda ngi 
NUM.6.16	Sargari juwalkaa gʼi kaa sargari Abadantaa jine, a ga boraa zunubu sargaroo nda boraa sargari kukurantaa kaa. 
NUM.6.17	A ga gaaroo, nda takulawey kaŋ ra dolobiri sii dikaa kaa sargari Abadantaa se sanda alaafiya teendi sargari kaŋ bande taasu sargaroo nda sargari hari-haroo sargandi. 
NUM.6.18	Boraa kaŋ yeetandi jere ga, ga nga boŋoo cebu cere kubayyan hukkumoo miɲoo ga, a ga nga boŋoo hinbiroo zaa kʼa fur nuunaa ga kaŋ goo alaafiya teendi sargaroo cire. 
NUM.6.19	Sargari juwalkaa ga gaaroo kaŋ tonandi kabe foo zaa, nda wijila foo kaŋ ra dolobiri sii kaŋ goo dikaa ra, nda furme foo kaŋ ra dolobiri sii, a gʼi daŋ boraa kaŋ na nga boŋ yeeti jere ga kaboo ra nga boŋoo cebuyanoo banda ga. 
NUM.6.20	Woo banda ga, sargari juwalkaa gʼi zinji kʼi tee 
NUM.6.21	Woo ti boro kaŋ na meefur zaa ka nga boŋ yeeti jere ga ašariyaa. Wey ti hayey kaŋ a ga hima kʼi kaa Abadantaa maaɲoo ga nga boŋ yeetiyanoo jere ga se, bila nda hayey kaŋ a ga hin kʼi tee nda nga boŋ ma kabandi. A ga hayaa noo kaŋ kayandi meefuroo kaŋ a nʼa zaa se ka sawa nda boŋ yeetiyan jere ga ašariyaa.›»
NUM.6.22	Abadantaa šelaŋ Musa se ka nee: 
NUM.6.23	«Nee Haruna nda nga izʼarey se: ‹Takaa ne kaŋ nda war ma gaara Izirayel izey se. War ma nee i se:
NUM.6.24	“Yala Abadantaa ma albarka daŋ ni ra,
NUM.6.24	a ma ni hawgay.
NUM.6.25	Yala Abadantaa ma moo fur ni ga,
NUM.6.25	a ma alhormo tee ma ne.
NUM.6.26	Yala Abadantaa ma ɲeli ni ga,
NUM.6.26	a ma ni noo alaafiya.”
NUM.6.27	I mʼay maaɲoo har Izirayel izey ga nda takaa woo, ay ga albarka daŋ i ra.›»
NUM.7.1	Hanoo kaŋ Musa na Irkoy hukkumoo cin ka ben, a nʼa yon kʼa yeeti jere ga Irkoy se, nga nda nga jinawey kul. A na sargari tonadogoo nda nga jinawey kul yon kʼi yeeti jere ga Irkoy se. 
NUM.7.2	Izirayel alwakiiley nda hugu boŋey kate ngi gomney. Alkabiilawey boŋkoyney no kaŋ na kabuyanoo juwal. 
NUM.7.3	Gomney kaŋ i kate ey Abadantaa jine ne: torka gumante iddu nda haw woy cindi hinka (12). Boŋkoyni hinka kul marga ka torka foo noo, boŋkoyni foo kul na haw foo noo. I nʼi ka too hukkumoo jine. 
NUM.7.4	Abadantaa šelaŋ Musa se ka nee: 
NUM.7.5	«Gomney kaŋ i ga kate ey ma ne dii, i ga huru cere kubayyan hukkumoo goyoo ra. Mʼi noo 
NUM.7.6	Musa na torkawey nda hawey dii kʼi daŋ Lewi borey kabey ra. 
NUM.7.7	A na Geršoŋ izʼarey noo torka hinka nda haw taaci ka sawa nda woo kaŋ ga i ga too ngi goyoo se. 
NUM.7.8	A na Merari izʼarey noo torka taaci nda haw yaaha ka sawa nda woo kaŋ ga i ga too ngi goyoo se kaŋ i gʼa tee Itamar kaŋ ti 
NUM.7.9	A mana Kehat izʼarey noo, zama goyoo kaŋ talfandi i ga manʼti kala ka jinay henanantey zaa ngi jesey ga.
NUM.7.10	Boŋkoyney kate ngi gomney sargari tonadogoo goyoo sintinoo se hanoo kaŋ ra a ga yonandi. I kate ey sargari tonadogoo jine. 
NUM.7.11	Abadantaa nee Musa se: «Zaari foo kul boŋkoyni foo ma kaa ka nga gomnoo noo sargari tonadogoo goyoo sintinoo se.»
NUM.7.12	Zaari jinaa, boraa kaŋ kate nga gomnoo ti Nahišoŋ kaŋ ti Aminadab izʼaroo, Žuda alkabiilaa boro. 
NUM.7.13	Nga gomnoo manʼti kala: nzorfu kaaray taasa kaŋ tiŋaa ti kilo foo nda jere cine, nda nzorfu kaaray kusu kaŋ tiŋaa ti garam zangu yaaha (800) cine ka sawa nda nongu henanantaa nzorfu kaaray tammaa alkadaroo. I kul ga too nda farin hamni baana kaŋ loobandi nda jii 
NUM.7.14	nda wura poti foo kaŋ tiŋaa ti garam zangu (100) cine kaŋ ga too nda dugu. 
NUM.7.15	Yaaru foo, nda gaaru foo, nda feeji-ize foo kaŋ goo nda jiiri foo 
NUM.7.16	nda jindaaru foo 
NUM.7.17	 se haw hinka, nda gaaru guu, nda jindaaru guu, nda feeji-ize guu kaŋ goo nda jiiri foo. Woo ti Nahišoŋ kaŋ ti Aminadab izʼaroo gomnoo.
NUM.7.18	Zaari hinkantoo, Netaniyel kaŋ ti Suwar izʼaroo, Isakar alkabiilaa boŋkoynoo kate nga gomnoo. 
NUM.7.19	Nga gomnoo manʼti kala: nzorfu kaaray taasa kaŋ tiŋaa ti kilo foo nda jere cine, nda nzorfu kaaray kusu kaŋ tiŋaa ti garam zangu yaaha (800) cine ka sawa nda nongu henanantaa nzorfu kaaray tammaa alkadaroo. I kul ga too nda farin hamni baana kaŋ loobandi nda jii taasu sargaroo se, 
NUM.7.20	nda wura poti foo kaŋ tiŋaa ti garam zangu (100) cine kaŋ ga too nda dugu. 
NUM.7.21	Yaaru foo, nda gaaru foo, nda feeji-ize foo kaŋ goo nda jiiri foo sargari kukurantaa se, 
NUM.7.22	nda jindaaru foo zunubu sargaroo se, 
NUM.7.23	alaafiya teendi sargaroo se haw hinka, nda gaaru guu, nda jindaaru guu, nda feeji-ize guu kaŋ goo nda jiiri foo. Woo ti Netaniyel kaŋ ti Suwar izʼaroo gomnoo.
NUM.7.24	Zaari hinzantoo, Eliyab kaŋ ti Heloŋ izʼaroo, Zabuloŋ alkabiilaa boŋkoynoo kate nga gomnoo. 
NUM.7.25	Nga gomnoo manʼti kala: nzorfu kaaray taasa kaŋ tiŋaa ti kilo foo nda jere cine, nda nzorfu kaaray kusu kaŋ tiŋaa ti garam zangu yaaha (800) cine ka sawa nda nongu henanantaa nzorfu kaaray tammaa alkadaroo. I kul ga too nda farin hamni baana kaŋ loobandi nda jii taasu sargaroo se, 
NUM.7.26	nda wura poti foo kaŋ tiŋaa ti garam zangu (100) cine kaŋ ga too nda dugu. 
NUM.7.27	Yaaru foo, nda gaaru foo, nda feeji-ize foo kaŋ goo nda jiiri foo sargari kukurantaa se, 
NUM.7.28	nda jindaaru foo zunubu sargaroo se, 
NUM.7.29	alaafiya teendi sargaroo se haw hinka, nda gaaru guu, nda jindaaru guu, nda feeji-ize guu kaŋ goo nda jiiri foo. Woo ti Eliyab kaŋ ti Heloŋ izʼaroo gomnoo.
NUM.7.30	Zaari taacantoo, Elisur kaŋ ti Šedewur izʼaroo, Rubeŋ alkabiilaa boŋkoynoo kate nga gomnoo. 
NUM.7.31	Nga gomnoo manʼti kala: nzorfu kaaray taasa kaŋ tiŋaa ti kilo foo nda jere cine, nda nzorfu kaaray kusu kaŋ tiŋaa ti garam zangu yaaha (800) cine ka sawa nda nongu henanantaa nzorfu kaaray tammaa alkadaroo. I kul ga too nda farin hamni baana kaŋ loobandi nda jii taasu sargaroo se, 
NUM.7.32	nda wura poti foo kaŋ tiŋaa ti garam zangu (100) cine kaŋ ga too nda dugu. 
NUM.7.33	Yaaru foo, nda gaaru foo, nda feeji-ize foo kaŋ goo nda jiiri foo sargari kukurantaa se, 
NUM.7.34	nda jindaaru foo zunubu sargaroo se, 
NUM.7.35	alaafiya teendi sargaroo se haw hinka, nda gaaru guu, nda jindaaru guu, nda feeji-ize guu kaŋ goo nda jiiri foo. Woo ti Netaniyel kaŋ ti Suwar izʼaroo gomnoo.
NUM.7.36	Zaari guwantoo, Šelumiyel kaŋ ti Surišaday izʼaroo, Simewoŋ alkabiilaa boŋkoynoo kate nga gomnoo. 
NUM.7.37	Nga gomnoo manʼti kala: nzorfu kaaray taasa kaŋ tiŋaa ti kilo foo nda jere cine, nda nzorfu kaaray kusu kaŋ tiŋaa ti garam zangu yaaha (800) cine ka sawa nda nongu henanantaa nzorfu kaaray tammaa alkadaroo. I kul ga too nda farin hamni baana kaŋ loobandi nda jii taasu sargaroo se, 
NUM.7.38	nda wura poti foo kaŋ tiŋaa ti garam zangu (100) cine kaŋ ga too nda dugu. 
NUM.7.39	Yaaru foo, nda gaaru foo, nda feeji-ize foo kaŋ goo nda jiiri foo sargari kukurantaa se, 
NUM.7.40	nda jindaaru foo zunubu sargaroo se, 
NUM.7.41	alaafiya teendi sargaroo se haw hinka, nda gaaru guu, nda jindaaru guu, nda feeji-ize guu kaŋ goo nda jiiri foo. Woo ti Šelumiyel kaŋ ti Surišaday izʼaroo gomnoo.
NUM.7.42	Zaari idduwantoo, Elyasaf kaŋ ti Dehuwel
NUM.7.43	Nga gomnoo manʼti kala: nzorfu kaaray taasa kaŋ tiŋaa ti kilo foo nda jere cine, nda nzorfu kaaray kusu kaŋ tiŋaa ti garam zangu yaaha (800) cine ka sawa nda nongu henanantaa nzorfu kaaray tammaa alkadaroo. I kul ga too nda farin hamni baana kaŋ loobandi nda jii taasu sargaroo se, 
NUM.7.44	nda wura poti foo kaŋ tiŋaa ti garam zangu (100) cine kaŋ ga too nda dugu. 
NUM.7.45	Yaaru foo, nda gaaru foo, nda feeji-ize foo kaŋ goo nda jiiri foo sargari kukurantaa se, 
NUM.7.46	nda jindaaru foo zunubu sargaroo se, 
NUM.7.47	alaafiya teendi sargaroo se haw hinka, nda gaaru guu, nda jindaaru guu, nda feeji-ize guu kaŋ goo nda jiiri foo. Woo ti Elyasaf kaŋ ti Dehuwel
NUM.7.48	Zaari iyyantoo, Elišama kaŋ ti Amihud izʼaroo, Efrayim alkabiilaa boŋkoynoo kate nga gomnoo. 
NUM.7.49	Nga gomnoo manʼti kala: nzorfu kaaray taasa kaŋ tiŋaa ti kilo foo nda jere cine, nda nzorfu kaaray kusu kaŋ tiŋaa ti garam zangu yaaha (800) cine ka sawa nda nongu henanantaa nzorfu kaaray tammaa alkadaroo. I kul ga too nda farin hamni baana kaŋ loobandi nda jii taasu sargaroo se, 
NUM.7.50	nda wura poti foo kaŋ tiŋaa ti garam zangu (100) cine kaŋ ga too nda dugu. 
NUM.7.51	Yaaru foo, nda gaaru foo, nda feeji-ize foo kaŋ goo nda jiiri foo sargari kukurantaa se, 
NUM.7.52	nda jindaaru foo zunubu sargaroo se, 
NUM.7.53	alaafiya teendi sargaroo se haw hinka, nda gaaru guu, nda jindaaru guu, nda feeji-ize guu kaŋ goo nda jiiri foo. Woo ti Elišama kaŋ ti Amihud izʼaroo gomnoo.
NUM.7.54	Zaari yaahantoo, Gamliyel kaŋ ti Pedasur izʼaroo, Manase alkabiilaa boŋkoynoo kate nga gomnoo. 
NUM.7.55	Nga gomnoo manʼti kala: nzorfu kaaray taasa kaŋ tiŋaa ti kilo foo nda jere cine, nda nzorfu kaaray kusu kaŋ tiŋaa ti garam zangu yaaha (800) cine ka sawa nda nongu henanantaa nzorfu kaaray tammaa alkadaroo. I kul ga too nda farin hamni baana kaŋ loobandi nda jii taasu sargaroo se, 
NUM.7.56	nda wura poti foo kaŋ tiŋaa ti garam zangu (100) cine kaŋ ga too nda dugu. 
NUM.7.57	Yaaru foo, nda gaaru foo, nda feeji-ize foo kaŋ goo nda jiiri foo sargari kukurantaa se, 
NUM.7.58	nda jindaaru foo zunubu sargaroo se, 
NUM.7.59	alaafiya teendi sargaroo se haw hinka, nda gaaru guu, nda jindaaru guu, nda feeji-ize guu kaŋ goo nda jiiri foo. Woo ti Gamliyel kaŋ ti Pedasur izʼaroo gomnoo.
NUM.7.60	Zaari yaggantoo, Abidaŋ kaŋ ti Žedewoni izʼaroo, Benžameŋ alkabiilaa boŋkoynoo kate nga gomnoo. 
NUM.7.61	Nga gomnoo manʼti kala: nzorfu kaaray taasa kaŋ tiŋaa ti kilo foo nda jere cine, nda nzorfu kaaray kusu kaŋ tiŋaa ti garam zangu yaaha (800) cine ka sawa nda nongu henanantaa nzorfu kaaray tammaa alkadaroo. I kul ga too nda farin hamni baana kaŋ loobandi nda jii taasu sargaroo se, 
NUM.7.62	nda wura poti foo kaŋ tiŋaa ti garam zangu (100) cine kaŋ ga too nda dugu. 
NUM.7.63	Yaaru foo, nda gaaru foo, nda feeji-ize foo kaŋ goo nda jiiri foo sargari kukurantaa se, 
NUM.7.64	nda jindaaru foo zunubu sargaroo se, 
NUM.7.65	alaafiya teendi sargaroo se haw hinka, nda gaaru guu, nda jindaaru guu, nda feeji-ize guu kaŋ goo nda jiiri foo. Woo ti Abidaŋ kaŋ ti Žedewoni izʼaroo gomnoo.
NUM.7.66	Zaari woyantoo (10to), Ahiyezer kaŋ ti Amišaday izʼaroo, Dan alkabiilaa boŋkoynoo kate nga gomnoo. 
NUM.7.67	Nga gomnoo manʼti kala: nzorfu kaaray taasa kaŋ tiŋaa ti kilo foo nda jere cine, nda nzorfu kaaray kusu kaŋ tiŋaa ti garam zangu yaaha (800) cine ka sawa nda nongu henanantaa nzorfu kaaray tammaa alkadaroo. I kul ga too nda farin hamni baana kaŋ loobandi nda jii taasu sargaroo se, 
NUM.7.68	nda wura poti foo kaŋ tiŋaa ti garam zangu (100) cine kaŋ ga too nda dugu. 
NUM.7.69	Yaaru foo, nda gaaru foo, nda feeji-ize foo kaŋ goo nda jiiri foo sargari kukurantaa se, 
NUM.7.70	nda jindaaru foo zunubu sargaroo se, 
NUM.7.71	alaafiya teendi sargaroo se haw hinka, nda gaaru guu, nda jindaaru guu, nda feeji-ize guu kaŋ goo nda jiiri foo. Woo ti Ahiyezer kaŋ ti Amišaday izʼaroo gomnoo.
NUM.7.72	Zaari woy cindi faantoo (11to), Pagiyel kaŋ ti Okraŋ izʼaroo, Ašer alkabiilaa boŋkoynoo kate nga gomnoo. 
NUM.7.73	Nga gomnoo manʼti kala: nzorfu kaaray taasa kaŋ tiŋaa ti kilo foo nda jere cine, nda nzorfu kaaray kusu kaŋ tiŋaa ti garam zangu yaaha (800) cine ka sawa nda nongu henanantaa nzorfu kaaray tammaa alkadaroo. I kul ga too nda farin hamni baana kaŋ loobandi nda jii taasu sargaroo se, 
NUM.7.74	nda wura poti foo kaŋ tiŋaa ti garam zangu (100) cine kaŋ ga too nda dugu. 
NUM.7.75	Yaaru foo, nda gaaru foo, nda feeji-ize foo kaŋ goo nda jiiri foo sargari kukurantaa se, 
NUM.7.76	nda jindaaru foo zunubu sargaroo se, 
NUM.7.77	alaafiya teendi sargaroo se haw hinka, nda gaaru guu, nda jindaaru guu, nda feeji-ize guu kaŋ goo nda jiiri foo. Woo ti Pagiyel kaŋ ti Okraŋ izʼaroo gomnoo.
NUM.7.78	Zaari woy cindi hinkantoo (12to), Ahira kaŋ ti Enaŋ izʼaroo, Neftali alkabiilaa boŋkoynoo kate nga gomnoo. 
NUM.7.79	Nga gomnoo manʼti kala: nzorfu kaaray taasa kaŋ tiŋaa ti kilo foo nda jere cine, nda nzorfu kaaray kusu kaŋ tiŋaa ti garam zangu yaaha (800) cine ka sawa nda nongu henanantaa nzorfu kaaray tammaa alkadaroo. I kul ga too nda farin hamni baana kaŋ loobandi nda jii taasu sargaroo se, 
NUM.7.80	nda wura poti foo kaŋ tiŋaa ti garam zangu (100) cine kaŋ ga too nda dugu. 
NUM.7.81	Yaaru foo, nda gaaru foo, nda feeji-ize foo kaŋ goo nda jiiri foo sargari kukurantaa se, 
NUM.7.82	nda jindaaru foo zunubu sargaroo se, 
NUM.7.83	alaafiya teendi sargaroo se haw hinka, nda gaaru guu, nda jindaaru guu, nda feeji-ize guu kaŋ goo nda jiiri foo. Woo ti Ahira kaŋ ti Enaŋ izʼaroo gomnoo.
NUM.7.84	Izirayel izey boŋkoyney gomney kaŋ i kate ey sargari tonadogoo goyoo sintinoo se yonyanoo hane ti: Nzorfu kaaray taasa woy cindi hinka (12), nda nzorfu kaaray kusu woy cindi hinka (12), nda wura poti woy cindi hinka (12). 
NUM.7.85	Nzorfu taasa foo kul tiŋaa ti nzorfu kaaray tamma boŋ zangu nda waranza (130), kusu foo kul tiŋaa ti nzorfu kaaray tamma boŋ woyye (70). Nzorfu kaaraa kul kaŋ na jinawey wey tee tiŋaa manʼti kala zenber hinka nda zangu taaci (2.400) ka sawa nda nongu henanantaa nzorfu kaaray tammaa alkadaroo, 
NUM.7.86	nda wura poti woy cindi hinka (12) kaŋ ga too nda dugu, affoo kul tiŋaa ti nzorfu kaaray tamma boŋ woy (10) ka sawa nda nongu henanantaa nzorfu kaaray tammaa alkadaroo. Potey kul tiŋaa cere ra manʼti kala wura tamma zangu nda waranka (120). 
NUM.7.87	Adabbawey kul kaŋ kayandi 
NUM.7.88	Adabbawey kul kaŋ kayandi alaafiya teendi sargaroo se ti: haw kobsi waranka cindi taaci (24), gaaru boŋ woydu (60), nda jindaaru boŋ woydu (60), nda feeji-ize boŋ woydu (60) kaŋ goo nda jiiri foo. Woo ti gomnoo kaŋ nondi sargari tonadogoo goyoo sintinoo se, nga yonyanoo banda ga.
NUM.7.89	Waati kaŋ Musa huru cere kubayyan hukkumoo ra ka šelaŋ Irkoy bande, a ga maa jinde kaŋ ga šelaŋ nga se daabirjoo se beene kaŋ goo seedetaraa sundukoo boŋ, almalayka hinkaa kaŋ se i ga nee šerib hinkaa game. Takaa woo nda Irkoy ga šelaŋ a bande.
NUM.8.1	Abadantaa šelaŋ Musa se ka nee: 
NUM.8.2	«Nee Haruna se: ‹Nda nʼga fitillawey daŋ fitilla canboo ra, ma naŋ fitilla iyyaa kul gaayoo ma dii fitilla canboo jine.›» 
NUM.8.3	Haruna nʼa tee nda taka follokaa. A na fitillawey daŋ taka kaŋ ra gaayoo goo fitilla canboo jine sanda takaa kaŋ nda Abadantaa na Musa yaamar. 
NUM.8.4	Takaa ne kaŋ nda fitilla canboo teendi: a tee goy kaŋ karandi nda wura, za cewoo hala kutukuryey wura no kaŋ karandi. I nʼa tee nda fasaloo kaŋ Abadantaa nʼa cebe Musa se.
NUM.8.5	Abadantaa šelaŋ Musa se ka nee: 
NUM.8.6	«
NUM.8.7	Takaa ne kaŋ nda nʼgʼi henanandi: Ma zunubu yaafayan haroo say-say i ga, i ma šiini zaa ka ngi gaahamey hinbirey kul kaa, i ma ngi bankaarawey ɲumay. Woo banda ga, i ga henan. 
NUM.8.8	I ma yaaru foo zaa ngi bande nda nga 
NUM.8.9	Ma Lewi borey ka koy cere kubayyan hukkumoo jine, ma Izirayel izey jamaa kul marga. 
NUM.8.10	Ma Lewi borey manandi Abadantaa jinoo ra, de Izirayel izey ma ngi kabey fur i boŋ. 
NUM.8.11	Woo banda ga, Haruna ga Lewi borey zaa Izirayel izey ra kʼi cebe sanda sargari Abadantaa jine, i ga Abadantaa goyoo tee. 
NUM.8.12	Lewi borey ga ngi kabey fur yaarey boŋey ga. I gʼi kaa sargari, affoo ga tee zunubu sargari, affaa ga tee 
NUM.8.13	Ma Lewi borey kayandi Haruna nda nga izʼarey jine kʼi tee sargari kaŋ cebandi Abadantaa se. 
NUM.8.14	Izirayel izey ra, ma Lewi borey daŋ ya ne jere ga i ma tee ay wane. 
NUM.8.15	Woo banda ga, Lewi borey ga koy cere kubayyan hukkumoo goyoo tee. Mʼi henanandi, i ma tee sargari kaŋ cebandi. 
NUM.8.16	Zama i nka nondi ya ne, nda cimi i nondi ya ne Izirayel izey ra. Ay gʼi dii gunde jinawey kul dogey ra, maanaa Izirayel izey gunde jinaa kul. 
NUM.8.17	Izirayel izey gunde jinaa kul ti agay wane, a ma tee adamize wala adabba. Hanoo kaŋ ay na gunde jinawey kul kar Misira gandaa ra, nga no ay nʼi yeeti jere ga ya ne. 
NUM.8.18	Ay na Lewi borey zaa Izirayel izey gunde jinawey kul dogey ra, 
NUM.8.19	de ay nʼi noo Haruna nda nga izʼarey se Izirayel izey ra. Lewi borey nka nondi i se hala i ma goyey tee kaŋ ga teendi cere kubayyan hukkumoo ra Izirayel izey maaɲey ga nda ka zunubu tuusuyanoo tee i se. Woo ra albasi si duu Izirayel izey nda i man nongu henanantaa ga.»
NUM.8.20	Musa, nda Haruna, nda Izirayel jamaa kul na hayaa kul tee Lewi borey se sanda takaa kaŋ nda Abadantaa na Musa yaamar Lewi borey here. Woo no Izirayel izey nʼa tee i se. 
NUM.8.21	Lewi borey na ngi boŋ henanandi, i na ngi bankaarawey ɲumay. Haruna nʼi tee sargari kaŋ cebandi Abadantaa jine, a na zunubu tuusuyanoo tee i se kʼi henanandi. 
NUM.8.22	Woo banda ga, Lewi borey koy ngi goyoo sintin cere kubayyan hukkumoo ra Haruna nda nga izʼarey jine. I na hayaa kul tee Lewi borey se kaŋ Abadantaa na Musa yaamar Lewi borey here a ma teendi i se. Woo no i nʼa tee i se.
NUM.8.23	Abadantaa šelaŋ Musa se ka nee: 
NUM.8.24	«Lewi borey here hayey ne: nda Lewi boro duu jiiri waranka cindi guu (25) nda boro kaŋ bisa a, a ma huru cere kubayyan hukkumoo goyoo ra. 
NUM.8.25	Za a duu jiiri woyguu (50), a ga goyoo naŋ, a si goy koyne. 
NUM.8.26	A ga nga armey faaba kaŋ ga goyoo tee cere kubayyan hukkumoo ra, amma a si goyoo tee. Woo ti takaa kaŋ nʼgʼa tee Lewi borey here haya kaŋ ti ngi goyey.»
NUM.9.1	Abadantaa šelaŋ Musa se Sinay saajoo ra, ngi fattaroo banda ga Misira gandaa ra jiiri hinkantoo handu jinaa, a nee: 
NUM.9.2	«Izirayel izey ma 
NUM.9.3	Handoo woo jirbi woy cindi taacantoo (14to) no, almaaroo ra, war ma jingaroo tee nga waatoo kaŋ kayandi ra. War mʼa tee ka sawa nda hayey kul kaŋ hantumandi a ga nda nga fondawey kul.» 
NUM.9.4	Musa šelaŋ Izirayel izey se i ma Borcintaraa jingaroo tee. 
NUM.9.5	I na jingaroo tee handu jinaa jirbi woy cindi taacantoo (14to) almaaroo ra Sinay saajoo ra. Izirayel izey na hayey tee nda takaa kaŋ nda Abadantaa na Musa yaamar, i nʼi tee nda takaa din da.
NUM.9.6	Amma aruyaŋ goo no kaŋ bukaw nʼi žiibandi, hanoo din, i si hin ka Borcintaraa jingaroo tee. Zaari follokaa ra i koy Musa nda Haruna do. 
NUM.9.7	Arey nee a se: «Bukaw nʼir žiibandi maaganda se, macin se ir si hin kʼir sargaroo kaa Abadantaa se waatoo kaŋ kayandi ra, Izirayel izey game?» 
NUM.9.8	Musa nee i se: «Wa kay ne hala ya maa hayaa kaŋ Abadantaa gʼa yaamar war šennoo ra.»
NUM.9.9	Abadantaa šelaŋ Musa se ka nee: 
NUM.9.10	«Šelaŋ Izirayel izey se ka nee: ‹War zamaney kul ra, nda bukaw na boro žiibandi, wala a goo naarumay ra nongu mooro ra, a ma Borcintaraa jingaroo tee Abadantaa se. 
NUM.9.11	I sʼa tee kala handu hinkantoo zaari woy cindi taacantoo (14to) almaaroo ra. I mʼa ŋaa nda takulayaŋ kaŋ ra dolobiri sii nda subu hottayaŋ. 
NUM.9.12	Haya kul masi kani a ra hala suba, biri kul masi kayri a ra. Jingaroo ma teendi ka sawa nda hayaa kul kaŋ hantumandi Borcintaraa jingaroo ga. 
NUM.9.13	Nda aru kaŋ ga henan, a sii naarumay ra mana Borcintaraa jingaroo tee, a ga hun nga jamaa ra, zama a mana sargari kaa Abadantaa se waatoo kaŋ kayandi ra. Aroo woo, nga zunuboo ga hanga a. 
NUM.9.14	Nda yaw goro war do kaŋ ga Borcintaraa jingaroo tee Abadantaa maaɲoo ga, a ga hanga hayey kaŋ harandi ka kayandi Borcintaraa jingaroo here. Haya follokaa no ma hantumandi yaw nda ganda-ize se.›»
NUM.9.15	Hanoo kaŋ seedetaraa hukkumoo hugoo cinandi ka ben, duulaa nʼa gum, za cijinoo hala subbaahoo ra a goo hukkumoo ga sanda nuune alhaali. 
NUM.9.16	Takaa woo da waati kul, duulaa gʼa gum, cijin here a ga tee nuune alhaali. 
NUM.9.17	Waati kaŋ duulaa tun hukkumoo boŋ, Izirayel izey ga tun ka koy, nongu kaŋ ra duulaa kay, i ga goro. 
NUM.9.18	Abadantaa yaamaroo ga Izirayel izey ga tun ka koy, nga yaamaroo ga i ga goro. Waatoo kul kaŋ duulaa goo hugoo boŋ i ga goro. 
NUM.9.19	Nda duulaa gay a ga kay hugoo boŋ jirbi booboyaŋ, Izirayel izey ga Abadantaa goyoo tee, i si tun ka koy. 
NUM.9.20	Nda duulaa mana kay hugoo boŋ kala jirbi kaynayaŋ, i ga goro Abadantaa yaamaroo ga i ga goro no din, nga yaamaroo ga i ga tun ka koy. 
NUM.9.21	Nda duulaa si kay kala cijinoo ra ka koy subbaahi, nda duulaa tun subbaahoo ra, i ga koy. Nda duulaa tun cijin foo nda zaari foo banda ga, i ga tun ka koy. 
NUM.9.22	Nda duulaa kay hugoo boŋ jirbi hinka, wala handu foo, wala waati kuku, Izirayel izey ga goro no din. I si koy, nda duulaa tun, i ga koy. 
NUM.9.23	Abadantaa yaamaroo ga i ga goro, nga yaamaroo ga i ga tun ka koy. I ga Abadantaa goyoo tee ka sawa nda yaamaroo kaŋ nda Abadantaa na Musa kʼi yaamar.
NUM.10.1	Abadantaa šelaŋ Musa se ka nee: 
NUM.10.2	«Laati beeri hinka tee, mʼi tee nda nzorfu kaaray kaŋ karandi. Ngi nda nʼga jamaa cee i ma marga nda ka ngi tun-ka-koyyanoo ngi kaley ra ka koy bayrandi. 
NUM.10.3	Nda laati beerey hẽe, jamaa kul ma kaa ka marga ni jere cere kubayyan hukkumoo miɲoo ga. 
NUM.10.4	Nda laati beeri folloku ka hẽe, boŋkoyney kaŋ ti Izirayel wongu-ize jamawey jineborey ga marga ni jeroo ga. 
NUM.10.5	Nda war na laatoo ka kaati beeri tee, borey kaŋ ga goro dandi here ga tun ka koy. 
NUM.10.6	Nda war na laatoo kar ka kaati beeri tee cee hinkantoo, kaley kaŋ goo gurma here ga koy. Laatoo karyan jinde beeroo ga tee ngi tun-ka-koyyanoo se. 
NUM.10.7	War ga laati kar ka jamaa marga, amma jindoo masi beeri.
NUM.10.8	Haruna izʼarey kaŋ ti 
NUM.10.9	Nda war gandaa ra war koy war iberi gande kaŋ kaa ka war wongu, war ga laatey kar jindey ma beeri. Woo ra Abadantaa, war Koyoo ga hongu war, de war ga hallasi war iberey ra. 
NUM.10.10	War ɲaali zaarey hane, nda war jingarey hane, nda handey zaari jinawey hane war ma laatey kar war 
NUM.10.11	Jiiri hinkantoo handu hinkantoo jirbi warankantoo (20to), duulaa tun seedetaraa hukkumoo boŋ. 
NUM.10.12	Izirayel izey hun Sinay saajoo ra ka kay nongu nda nonguyaŋ ra. Duulaa kay Paraŋ saajoo ra. 
NUM.10.13	Cee jinaa ti woo i ma koy ka sawa nda yaamaroo kaŋ nda Abadantaa na Musa kʼi yaamar.
NUM.10.14	Žuda izey wongu-izey ka jin ka tun ka koy ngi darapowoo cire, wongu-ize ka koy wongu-ize. Ngi wongu-izey boŋkoynoo ti Nahišoŋ kaŋ ti Aminadab izʼaroo. 
NUM.10.15	Isakar izey alkabiilaa wongu-izey boŋkoynoo ti Netaniyel kaŋ ti Suwar izʼaroo. 
NUM.10.16	Zabuloŋ izey alkabiilaa wongu-izey boŋkoynoo ti Eliyab kaŋ ti Heloŋ izʼaroo.
NUM.10.17	Hukkumoo feerandi, Geršoŋ izʼarey nda Merari izʼarey kʼa zaa ka koy.
NUM.10.18	Woo banda ga, Rubeŋ alkabiilaa wongu-izey koy ngi darapowoo cire, wongu-ize ka koy wongu-ize. Ngi wongu-izey boŋkoynoo ti Elisur kaŋ ti Šedewur izʼaroo. 
NUM.10.19	Simewoŋ izey alkabiilaa wongu-izey boŋkoynoo ti Šelumiyel kaŋ ti Surišaday izʼaroo. 
NUM.10.20	Gad izey alkabiilaa wongu-izey boŋkoynoo ti Elyasaf kaŋ ti Dehuwel
NUM.10.21	Woo banda ga, Kehat borey na nongu henanantaa zaa ka koy. Borey jerey na hukkumoo cin hala i ga kaa.
NUM.10.22	Ngi banda ga, Efrayim izey wongu-izey koy ngi darapowoo cire, wongu-ize ka koy wongu-ize. Efrayim wongu-izey boŋkoynoo ti Elišama kaŋ ti Amihud izʼaroo. 
NUM.10.23	Manase izey alkabiilaa wongu-izey boŋkoynoo ti Gamliyel kaŋ ti Pedasur izʼaroo. 
NUM.10.24	Benžameŋ izey alkabiilaa wongu-izey boŋkoynoo ti Abidaŋ kaŋ ti Žedewoni izʼaroo.
NUM.10.25	Ngi kul banda ga, Dan izey wongu-izey kaŋ ga kaley kul banda heroo hawgay tun ka koy ngi darapowoo cire, wongu-ize ka koy wongu-ize. Dan izey wongu-izey boŋkoynoo ti Ahiyezer kaŋ ti Amišaday izʼaroo. 
NUM.10.26	Ašer izey alkabiilaa wongu-izey boŋkoynoo ti Pagiyel kaŋ ti Okraŋ izʼaroo. 
NUM.10.27	Neftali izey alkabiilaa wongu-izey boŋkoynoo ti Ahira kaŋ ti Enaŋ izʼaroo.
NUM.10.28	Takaa woo ti Izirayel izey koyyanoo takaa, wongu-ize ka koy wongu-ize. Taka follokaa nda i ga tun ka koy.
NUM.10.29	Musa nee Hobab se kaŋ ti Rehuwel nga nzuraa, Majaŋ boraa izʼaroo: «Ir ga koy gandaa ra kaŋ Abadantaa nee: ‹Ay gʼa noo war se.› Kaa ir bande, ir ga gomni tee ma ne, zama Abadantaa mana šelaŋ kala Izirayel gomnoo se.» 
NUM.10.30	Hobab nee: «Ay si koy, ay si koy kala ay gandaa ra nda ay dumoo do.» 
NUM.10.31	Musa yee ka šelaŋ ka nee: «Suuri, masi hun ir bande, zama nʼga nongey bay kaŋ ra ir ga hin ka goro saajoo ra, nʼga tee ir moɲey. 
NUM.10.32	Nda ni hanga ir bande, gomnoo kaŋ Abadantaa gʼa tee ir se, nʼga duu a ra.»
NUM.10.33	I tun ka hun Abadantaa tondi hondoo cire ka jirbi hinza diray tee. Abadantaa 
NUM.10.34	Abadantaa duulaa goo i boŋ zaari here waati kaŋ i tun ka hun ngi kaloo ra. 
NUM.10.35	Sundukoo koyyanoo ga, Musa ga nee:
NUM.10.35	«Tun Abadantaa,
NUM.10.35	hala ni iberey ma say,
NUM.10.35	borey kaŋ ga konna ni ma zuru ni jine.»
NUM.10.36	Waati kaŋ a kay, Musa ga nee:
NUM.10.36	«Yee kate Abadantaa,
NUM.10.36	ka goro Izirayel wongu-ize jama zenberey game.»
NUM.11.1	Han foo jamaa ŋuunuŋuunu futay Abadantaa ga. Abadantaa maarʼa, a futu, nga nuunaa dii jamaa gamey ra ka ngi kaloo boŋ faa halaci. 
NUM.11.2	Jamaa kaati ka Musa cee. Musa na Abadantaa ŋaaray, nuunaa kay. 
NUM.11.3	I na nongoo din maaɲoo daŋ Tabera (maanaa «nuune»), zama Abadantaa nuunaa dii Izirayel game.
NUM.11.4	Dumi fooyaŋ kaŋ goo Izirayel izey game hanse ka boonay ŋaayan. Izirayel izey mo yee koyne ka hẽe ka nee: «May no mʼir noo ham ir mʼa ŋaa? 
NUM.11.5	Ir ga hongu hamiisawey kaŋ ir gʼi ŋaa yaada Misira, nda konkonburey, nda moley, nda albašar fitawey, nda albašarey, nda layoo. 
NUM.11.6	Sohõ ir goo ma ɲom, haya kul sii no, ir si dii haya kul kala ŋaahayaa kaŋ se i ga nee 
NUM.11.7	Man si hima nda kala hayni gurunbu, nga alhaaloo ma nee deeli. 
NUM.11.8	Jamaa ga fatta ka koy a kuuna, i gʼa fufu fufutondi ga wala i mʼa dur tinda ra. A ga hinandi kusu ra wala i mʼa tee furme. Nga tenbaa ma nee takula kaŋ teendi jii ra. 
NUM.11.9	Waati kaŋ harandaŋoo kani jamaa kaloo ga cijinoo ra, nga no manoo ga zunbu kaloo ga.
NUM.11.10	Musa ga maa jamaa ga hẽe, i marga alkabiila nda alkabiila, affoo kul nga hukkumoo miɲoo ga. Abadantaa hanse ka futu, woo din mana kan Musa se. 
NUM.11.11	Musa nee Abadantaa se: «Macin se nʼgʼay maray, agay ni baɲɲaa? Macin se mana alhormo tee ya ne, hala nongu kaŋ ra nʼga jamaa woo kul jeejaa fur ay ga? 
NUM.11.12	Agay ka jamaa woo kul gundoo zaa wala? Agay kʼi hay wala, kaŋ se nʼga nee ya ne: ‹I dii ni gandoo ra sanda takaa kaŋ nda zanka zaakaw ga zanka zaa ka koy nda a gandaa ra kaŋ nʼna žee kaŋ nʼgʼa noo ngi baabey se›? 
NUM.11.13	Man ra ay ga duu ham kʼa noo jamaa woo kul se? Zama i ga hẽe ay ga ka nee: ‹Ir noo ham kaŋ ir gʼa ŋaa!› 
NUM.11.14	Agay foo si hin ka jamaa woo zaa, a ga hanse ka tiŋ ya ne. 
NUM.11.15	Nda woo no nʼgʼa tee ya ne, alhormo tee ya ne, adiši ay wii, ya si dii bonaa woo kaŋ goo kaa ay ga.»
NUM.11.16	Abadantaa nee Musa se: «Izirayel aru beerey kaŋ nʼgʼi dii jamaa boro beerey nda jamaa boŋkoyney, ngi boro woyye (70) marga ya ne i ra. Mʼi ka koy cere kubayyan hukkumoo miɲoo ga, i ma kay no din ni bande. 
NUM.11.17	Ay ga zunbu ka šelaŋ ni bande no din, ay 
NUM.11.18	Ma nee jamaa se: ‹Suba se, wa war boŋ daŋ jere ga Irkoy se, war ga ham ŋaa, zama war hẽe Abadantaa haŋawey ra ka nee: “May no mʼir noo ham ir mʼa ŋaa? Ir cindi ka maakaani Misira!” Abadantaa ga war noo ham war ma ŋaa. 
NUM.11.19	War gʼa ŋaa, manʼti zaari foo, manʼti zaari hinka, manʼti zaari guu, manʼti zaari woy (10), manʼti zaari waranka (20), 
NUM.11.20	amma handu foo timmante, hala waati kaŋ a fatta nda war niiney, a na war biney kaa, zama war wanji Abadantaa ga kaŋ goo war game, war hẽe a ga ka nee: “Macin se ir hun Misira?”›»
NUM.11.21	Musa nee: «Jamaa kaŋ game ay goo manʼti kala wongu-ize boro zenber zangu iddu (600.000) kaŋ goo cee ga, nʼnee: ‹Ay gʼi noo ham i ma ŋaa handu foo timmante.› 
NUM.11.22	Ba nda boro na alman buuna nda ibeeri koosu i se, a ga wasa i se wala? Wala boro ma teekoo hamiisa kul dii kate i se, a gʼi wasa wala?» 
NUM.11.23	Abadantaa nee Musa se: «Abadantaa kaboo mma dunbay wala? Sohõ nʼga kaa ka dii wala šennoo kaŋ ay nʼa har ma ne ga tee wala a si tee.»
NUM.11.24	Musa fatta ka koy Abadantaa šenney har jamaa se. Woo banda ga, a na aru woyye (70) marga Izirayel boro beerey ra i ma cere kubayyan hukkumoo kuubi kʼa bere. 
NUM.11.25	Abadantaa zunbu kate duulaa ra ka šelaŋ a bande. Irkoy 
NUM.11.26	Aru hinka kaŋ affoo maaɲoo ti Eldad, affaa maaɲoo ti Medad cindi kaloo ra. Irkoy Hundoo zunbu ngi mo ga, maaɲey goo boro beerey ra kaŋ hantumandi, amma i mana fatta ka koy cere kubayyan hukkumoo miɲoo ga, i ga annabitaray tee jamaa kaloo ra. 
NUM.11.27	Zankaaru foo zuru ka koy Musa do kʼa filla a se ka nee: «Eldad nda Medad goo ma annabitaray tee jamaa kaloo ra.» 
NUM.11.28	Žozuwe, Nun izʼaroo kaŋ ga goy Musa bande za nga zankataraa, zaabi ka nee: «Ay koyoo Musa, i kayandi.» 
NUM.11.29	Musa nee a se: «Ni mma canse ya ne? Jalla, nda a gar ba Abadantaa jamaa kul ti annabiyaŋ, nda a gar ba Abadantaa nka nga Hundoo daŋ i ga!» 
NUM.11.30	Woo banda ga, Musa willi jamaa kaloo ra, nga nda Izirayel boro beerey.
NUM.11.31	Abadantaa na hew tunandi, hewoo na jerfendayyaŋ ka hun za teekoo here ka kaa kʼi kaŋandi jamaa kaloo ra, kʼa kuubi kʼa bere, caraw foo zaari foo diray kuuyan, caraw faa zaari foo diray kuuyan, i goo cere boŋ laboo ga ka jer beene kabedaaru hinka. 
NUM.11.32	Jamaa tun zaaroo din kul nda cijinoo kul, nda subaa zaaroo kul ka jerfendawey kuuna. Boro kaŋ mana haya kul kuuna nga no ma kilo zenber hinka (2.000) jerfenday kuuna. I nʼi daaru ka jamaa kaloo kuubi kʼa bere. 
NUM.11.33	Hamoo goo miɲey ra, i manʼa kaama jina kaŋ Abadantaa futayyanoo kaa jamaa ga. Abadantaa na balaawu futu beeri ka jamaa kar. 
NUM.11.34	I na nongoo din maaɲoo daŋ Kiworot-Hataawa (maanaa «boonay futaa 
NUM.11.35	Jamaa hun Kiworot-Hataawa ka koy Haserot, de i goro no din.
NUM.12.1	Maryama nda Haruna šelaŋ Musa ga woyoo kaŋ ti Kuš boro kaŋ a nʼa zaa maaganda, zama Kuš woy no a hiiji a. 
NUM.12.2	I nee: «Musa hinne miɲoo nda Abadantaa ga šelaŋ? A si šelaŋ nda ir mo miɲey wala?» Abadantaa maarʼa. 
NUM.12.3	Musa ti aru kaŋ ga hanse ka nga boŋ yeeti ganda, nga boŋ yeeti gandayanoo cine mana tee laboo ga. 
NUM.12.4	Dogoo din da Abadantaa nee Musa, nda Haruna, nda Maryama se: «War boro hinzaa ma fatta ka koy cere kubayyan hukkumoo here.» Ngi boro hinzaa fatta ka koy.
NUM.12.5	Abadantaa zunbu duula kuku ra ka kay cere kubayyan hukkumoo miɲoo ga. A ciya Haruna nda Maryama se, ngi boro hinkaa man kate. 
NUM.12.6	A nee: «Wa maa ay šenney se. Nda Abadantaa annabi goo war ra, bangayyan ra ay gʼay boŋ cebe a se, handiri ra ay ga šelaŋ a bande. 
NUM.12.7	Amma manʼti takaa din no ay tamoo Musa bande, ay hugoo kul ra boro laadirantaa no. 
NUM.12.8	Ay ga šelaŋ a se mee nda mee, bangayyan ra, ay si šenni daabu a se. A ga dii Abadantaa azzaatoo. Adiši macin se war mana hunbur ka šelaŋ Musa ga, ay tamoo ga?» 
NUM.12.9	Abadantaa futu i ga, a koy. 
NUM.12.10	Duulaa hun cere kubayyan hukkumoo ga. Nga ne, Maryama jiray, a kaaray ma nee waa. Haruna bere ka Maryama guna, nga ne, Maryama jiray. 
NUM.12.11	Woo banda ga, Haruna nee Musa se: «Suuri, ay koyoo, masi zunuboo dii ir se kaŋ ir nʼa tee hollokomtaray ra. 
NUM.12.12	Ay gʼa wiri ni ga, a masi tee sanda ize bukaw kaŋ hayandi, hamoo jeroo hasara kaŋ a fatta ɲaŋoo gundoo ra.»
NUM.12.13	Musa kaati ka Abadantaa cee ka nee: «Irkoy, ay gʼa wiri ni ga, a noo baani!» 
NUM.12.14	Abadantaa nee Musa se: «Nda baaboo nka tufa moɲey ga, a nka si haw jirbi iyye? Aywa, a ma hun jamaa kaloo ra jirbi iyye, nga banda ga, a ga yee ka huru jamaa ra.» 
NUM.12.15	I na Maryama kaa jamaa kaloo ra jirbi iyye. Jamaa mana koy hala waatoo kaŋ Maryama yee ka huru jamaa ra. 
NUM.12.16	Woo banda ga, jamaa tun Haserot ka koy goro Paraŋ saajoo ra.
NUM.13.1	Abadantaa šelaŋ Musa se ka nee: 
NUM.13.2	«Aruyaŋ sanba i ma koy Kanaŋ gandaa kaŋ ay gʼa noo Izirayel izey se monno. Alkabiila foo kul aru foo ga sanbandi i ra, a ma gar affoo kul i ra manʼti kala boŋkoyni.» 
NUM.13.3	Musa nʼi sanba za Paraŋ saajoo ra ka sawa nda Abadantaa yaamaroo. Arey wey kul manʼti kala Izirayel izey boŋkoyniyaŋ. 
NUM.13.4	Ngi maaɲey ne: Woo kaŋ hun Rubeŋ alkabiilaa ra ti Šamuwa, Zakkur izʼaroo. 
NUM.13.5	Woo kaŋ hun Simewoŋ alkabiilaa ra ti Šafat, Hori izʼaroo. 
NUM.13.6	Woo kaŋ hun Žuda alkabiilaa ra ti Kaleb, Yefune izʼaroo. 
NUM.13.7	Woo kaŋ hun Isakar alkabiilaa ra ti Yigal, Isufi izʼaroo. 
NUM.13.8	Woo kaŋ hun Efrayim alkabiilaa ra ti Hoze, Nun izʼaroo. 
NUM.13.9	Woo kaŋ hun Benžameŋ alkabiilaa ra ti Palti, Rafu izʼaroo. 
NUM.13.10	Woo kaŋ hun Zabuloŋ alkabiilaa ra ti Gadiyel, Sodi izʼaroo. 
NUM.13.11	Woo kaŋ hun Isufi alkabiilaa ra, maanaa Manase alkabiilaa here ti Gaddi, Susi izʼaroo. 
NUM.13.12	Woo kaŋ hun Dan alkabiilaa ra ti Amiyel, Gemali izʼaroo. 
NUM.13.13	Woo kaŋ hun Ašer alkabiilaa ra ti Setur, Minkaylu izʼaroo. 
NUM.13.14	Woo kaŋ hun Neftali alkabiilaa ra ti Nahibi, Wofisi izʼaroo. 
NUM.13.15	Woo kaŋ hun Gad alkabiilaa ra ti Gehuwel, Maki izʼaroo. 
NUM.13.16	Wey ti arey maaɲey kaŋ Musa nʼi sanba i ma koy gandaa monno. Musa na Hoše kaŋ ti Nun izʼaroo maaɲoo daŋ Žozuwe.
NUM.13.17	Musa nʼi sanba i ma koy Kanaŋ gandaa monno. A nee i se: «Wa koy nda Negew gandaa ka žigi ka koy tondi hondoo ra. 
NUM.13.18	Wa gandaa guna, haya kaŋ ti nga takaa, jamaa kaŋ goo a ra, gaabi goo i ra wala a sii i ra, i ga boobo wala i si boobo. 
NUM.13.19	Ka dii gandaa kaŋ ra i goro, a ga boori wala a si boori. Ka dii koyrawey kaŋ ra i goro, koyra buuna-buunayaŋ no wala koyrayaŋ no kaŋ cete gʼi kuubi kʼi bere. 
NUM.13.20	Ka dii gandaa, nga laboo ga boori wala a si boori, tuuri goo a ra wala a sii a ra. Wa bine tee, war ma kate gandaa tuuri-izey.» 
NUM.13.21	I žigi ka koy gandaa monno, za Tisin saajoo hala Rehob ka koy Hamat miɲoo ga. 
NUM.13.22	I žigi Negew ka koy hala Hebroŋ kaŋ ra Ahimaŋ, nda Šešay, nda Talmay kaŋyaŋ ti Anak hayrey
NUM.13.23	I too hala Eškol gooroo do kaŋ i na alanebɲaa kabe kaŋ ga alaneb-izeyaŋ fafa beeri foo goo dunbu, boro hinka kʼa zaa nda bundu. I na grenad-izeyaŋ nda jeejayyaŋ mo zaa. 
NUM.13.24	I na nongoo din maaɲoo daŋ Eškol gooroo (maanaa «fafaa gooroo»), tuuri-izey fafaa kaŋ Izirayel izey nʼa dunbu maaganda se.
NUM.13.25	Kaŋ i koy gandaa monno, jirbi woytaaci (40) banda ga, i yee kate. 
NUM.13.26	Kaŋ i kaa, i koy Musa, nda Haruna, nda Izirayel jamaa kul do kaŋ goo Kadeš, Paraŋ saajoo ra. I deede i se, ngi nda jamaa kul, i nʼi cebe gandaa tuuri-izey. 
NUM.13.27	I deede ka nee: «Ir koy gandaa ra kaŋ ra nʼnʼir sanba, nda cimi, ganda no kaŋ ra waa nda yuu ga tee hari, nga tuuri-izey ne. 
NUM.13.28	Amma jamaa kaŋ goo gandaa ra ga gaabi, koyrawey cete gʼi kuubi, i ga hanse ka beeri, ir dii ba Anak hayrey no din. 
NUM.13.29	Amalek borey goro Negew gandaa ra. Heti borey, nda Žebus borey, nda Amor borey goo tondi hondey ra. Kanaŋ borey si goro kala teekoo miɲoo ga nda Žurdeŋ isaa miɲoo ga.»
NUM.13.30	Kaleb na jamaa kaŋ mana yadda Musa se miɲey daabu, a nee: «Ir ma žigi ka koy gandaa dii, šikka sii ir ga hin ey.» 
NUM.13.31	Amma arey kaŋ žigi ka koy a bande nee: «Ir si hin ka žigi ka koy jamaa din ga, zama i ga hin ir.» 
NUM.13.32	I sintin ka gandaa kaŋ i koy a monno maa futu har Izirayel izey jine. I nee: «Gandaa kaŋ ir nʼa yaara beene nda ganda kʼa monno, manʼti kala gandaa kaŋ ga nga gorokey ŋaa. Borey kul kaŋ ir dii ey a ra manʼti kala boro kukuyaŋ. 
NUM.13.33	Ir dii no din boro doogey kaŋ ti Anak borey kaŋ hun boro doogey
NUM.14.1	Jamaa kul na ngi jindey jer ka kaati. Borey na cijinoo tee i ga hẽe. 
NUM.14.2	Izirayel izey kul sintin ka ŋuunuŋuunu Musa nda Haruna ga, jamaa kul nee: «Nda a gar ba ir nka buu Misira gandaa ra! Nda a gar ba ir nka buu saajoo woo ra! 
NUM.14.3	Cin se Abadantaa gʼir daŋ gandaa woo ra nda i gʼir wii nda takuba? Ir wandey nda ir izey ga diyandi? Ir ma yee Misira mana baa ir se wala?» 
NUM.14.4	I nee cere se: «Ir ma boŋkoyni tee ir boŋ se, ir ma yee Misira.»
NUM.14.5	Musa nda Haruna kaŋ laboo ra ngi boŋey ga Izirayel jamaa borey kul jine. 
NUM.14.6	Žozuwe, Nun izʼaroo nda Kaleb, Yefune izʼaroo kaŋ goo borey ra kaŋ koy gandaa monno na ngi darbawey kottu ka ngi dooraa cebe, 
NUM.14.7	de i nee Izirayel izey jamaa kul se: «Gandaa kaŋ ir nʼa yaara beene nda ganda kʼa monno, nda cimi a ga hanse ka boori. 
NUM.14.8	Nda ir takaa ga kan Abadantaa se, a gʼir daŋ gandaa din ra, a gʼa noo ir se. Ganda no kaŋ ra waa nda yuu ga tee hari. 
NUM.14.9	Hayaa kaŋ no ti war masi ture Abadantaa ga, war masi hunbur gandaa din borey, zama ir gʼi tee loomo foo. Ngi hawgaykaa hun i bande, ir binde, Abadantaa goo ir bande, war masi hunbur ey.»
NUM.14.10	Jamaa kul nee i mʼi warra nda tondi kʼi wii. Dogoo din da Abadantaa daržaa bangay Izirayel izey kul se cere kubayyan hukkumoo do. 
NUM.14.11	Abadantaa nee Musa se: «Waati foo no jamaa woo ga fay nda ay kaynandiyanoo? Tammaasawey kul kaŋ ay nʼi tee i game, waati foo no i ga naanay agay? 
NUM.14.12	Ay ga wirci laala kaŋ ga bere kʼi kar, ay gʼi tuusu, de ay ga ni tee dumi beeri gaabante ka bisa ey.» 
NUM.14.13	Musa nee Abadantaa se: «Misira borey ga maa woo. Nʼna jamaa woo žigandi kʼi kaa i game nda ni gaaboo, 
NUM.14.14	i nʼa har gandaa woo borey se. I maa kaŋ ni, Abadantaa, nʼgoo jamaa woo game, ni, Abadantaa, nʼga bangay moo nda moo, ni duula kukoo ga kay i boŋ, nʼga dira i jine duula kuku ra zaari here, cijin here nuune kuku ra. 
NUM.14.15	Nda nʼna jamaa woo wii sanda boro folloku, gandawey kaŋ maa ni maaɲoo ga nee: 
NUM.14.16	‹Abadantaa nka mana hin ka jamaa daŋ gandaa ra kaŋ a žee nga gʼa noo i se, woo maaganda se a nʼi halaci saajoo ra.› 
NUM.14.17	Sohõ ay gʼa wiri ni ga, ay Koyoo, ma ni gaaboo cebe ni hinoo ra sanda takaa kaŋ nda nʼnʼa har ka nee: 
NUM.14.18	‹Abadantaa si cahã ka futu, nga borohennataraa ga beeri, a ga laybu nda hooyan yaafa. A si goy futu teekaw dii sanda boro kaŋ mana ifutu tee. A ga baabey laybey hangandi izey hala alwadda hinzantoo nda itaacantoo ga.›
NUM.14.19	Ay gʼa wiri ni ga, ma jamaa woo layboo yaafa i se ni borohennataray beeroo ra sanda takaa kaŋ nda ni yaafa jamaa woo se za Misira hala ne.»
NUM.14.20	Abadantaa nee: «Ay yaafa i se ni šennoo maaganda. 
NUM.14.21	Amma ay ga žee ay hunaroo ga nda Abadantaa daržaa kaŋ ga laboo kul too ga, 
NUM.14.22	borey kul kaŋ dii ay daržaa nda tammaasawey kaŋ ay nʼi tee Misira nda saajoo ra kaŋyaŋ nʼay sii cee woy (10), de mo i mana haŋajer ay jindoo se, 
NUM.14.23	abada i si dii gandaa kaŋ ay žee kaŋ ay gʼa noo ngi baabey se. Wey kul kaŋ nʼay kaynandi si dii gandaa. 
NUM.14.24	Amma Kaleb, ay tamoo kaŋ ra anniya tana goo, kaŋ hanga agay nga fondawey kul ra, ay gʼa daŋ gandaa ra kaŋ ra a koy, nga hayroo ga duu a. 
NUM.14.25	Amalek borey nda Kanaŋ borey si goro kala gooroo ra. Suba, wa kuubi ka koy saajoo ra, Kakaarey teekoo here.»
NUM.14.26	Abadantaa šelaŋ Musa nda Haruna se ka nee: 
NUM.14.27	«Hala waati foo no jama laalaa woo ga ŋuunuŋuunu ay ga ka ben? Ay maa ŋuunuŋuunuyanoo kaŋ Izirayel izey nʼa tee ay ga. 
NUM.14.28	Nee i se: ‹Ay hunaroo ga, agay Abadantaa ka šelaŋ ka nee: “Ay ga war bana ka sawa nda hayaa kaŋ war nʼa daŋ ay haŋaa ra. 
NUM.14.29	War kunturey ga kaŋ ka buu saajoo woo ra. Wey kul kaŋ kabandi, kʼa dii za wey kaŋ goo nda jiiri waranka (20) nda wey kaŋ bisa a kaŋ ŋuunuŋuunu ay ga, 
NUM.14.30	šikka sii war si huru gandaa ra kaŋ ay nʼay kaboo jer ka žee ka war gorandi a ra. Kaleb, Yefune izʼaroo nda Žozuwe, Nun izʼaroo hinne no ma huru a ra. 
NUM.14.31	War zanka kaccey kaŋ war nee kaŋ iberey gʼi dii, ay ga kate nda ey gandaa ra, i ga kaa ka gandaa bay kaŋ ga war wanji. 
NUM.14.32	Amma war, war kunturey ga kaŋ ka buu saajoo woo ra. 
NUM.14.33	War izey ga tee kurkaw saajoo ra jiiri woytaaci (40), i ga war izefututaraa
NUM.14.34	Ka sawa nda jirbi hinnaa kaŋ war nʼa tee war ga gandaa monno, maanaa jirbi woytaaci (40), war ga war layboo zaa jiiri woytaaci (40), jiiri foo kul ga sawa nda zaari foo, woo ra war ga bay haya kaŋ ti ka wanji ay ga. 
NUM.14.35	Agay, Abadantaa kʼa har, takaa woo no ay gʼa tee jama laalaa woo kul se kaŋ yenje nda agay, i kul ga halaci saajoo woo ra i ga buu.”›»
NUM.14.36	Arey kaŋ Musa nʼi sanba i ma koy gandaa monno, ngi yee kateyanoo ga, i na gandaa maa futaa har ka jamaa kul daŋ ŋuunuŋuunuyan ra. 
NUM.14.37	Borey kaŋ na gandaa maa futu har, Abadantaa na balaawu kʼi kar, i buu a jine. 
NUM.14.38	Žozuwe, Nun izʼaroo nda Kaleb, Yefune izʼaroo hinne ka cindi hundi ra arey ra kaŋ koy gandaa monno.
NUM.14.39	Musa na šenney wey har Izirayel izey kul se, jamaa biney hanse ka maray. 
NUM.14.40	I ga tun subbaahi biya ka žigi tondi hondoo boŋoo ga ka nee: «Nga ne, ir ga žigi ka koy nongoo ra kaŋ ga Abadantaa šelaŋ, zama ir na zunubu tee.» 
NUM.14.41	Musa nee: «Macin se war ga Abadantaa šenney hoo? Woo si haya kul hanse war se. 
NUM.14.42	War masi žigi ka koy, zama Abadantaa sii war game. War masi koy naŋ war iberey ma war kar. 
NUM.14.43	Amalek borey nda Kanaŋ borey goo war jine, takuba ga war kaŋandi, zama war hun Abadantaa bande, Abadantaa sii war bande.»
NUM.14.44	I fooma ka žigi tondi hondoo boŋoo boŋ, amma Abadantaa 
NUM.14.45	Amalek borey nda Kanaŋ borey kaŋ ga goro tondi hondoo din boŋ zunbu kʼi kar kʼi gaaray hala Horma.
NUM.15.1	Abadantaa šelaŋ Musa se ka nee: 
NUM.15.2	«Šelaŋ Izirayel izey se ka nee i se: ‹Nda war huru gandaa ra kaŋ ra war ga kaa ka goro kaŋ ay gʼa noo war se, 
NUM.15.3	nda war ga 
NUM.15.4	boro kaŋ ga nga sargaroo kaa Abadantaa maaɲoo ga ma 
NUM.15.5	nda 
NUM.15.6	Nda gaaru no, ma farin hamni baana kilo iddu loobu nda jii liitar hinka kʼi tee taasu sargari kʼi kar a ga, 
NUM.15.7	nda alaneb hari moora sargari hari-hari liitar hinka, a ma tee sunnaara kaana Abadantaa se. 
NUM.15.8	Nda yagaw no nʼnʼa kaa Abadantaa se sargari kukurante wala meefur sargari wala 
NUM.15.9	war ga taasu sargari kaŋ ti farin hamni baana kilo yagga kaŋ loobandi nda jii liitar hinza daŋ yagaa bande, 
NUM.15.10	nda alaneb hari moora liitar hinza sargari hari-hari tonton a ga. Sargari tonante no kaŋ sunnaaraa ga kan Abadantaa se.
NUM.15.11	Woo no ma teendi yaaru foo kul se, nda gaaru foo kul se, nda feeji foo kul se, nda hancin foo kul se. 
NUM.15.12	Adabba hinna kul kaŋ war gʼa sarga, war ma woo tee affoo kul se, hinna kul kaŋ no. 
NUM.15.13	Ganda-ize kul ga sargari kaa nda takaa woo nda a na sargari tonante kaa kaŋ ga tee sunnaara kaana Abadantaa se. 
NUM.15.14	Nda yaw ga waati tee war do, wala boro goro war game zaman boobo, a ga sargari tonante kaa kaŋ sunnaaraa ga kan Abadantaa se, a mʼa tee nda takaa kaŋ nda war gʼa tee. 
NUM.15.15	Jamaa ra, ašariya folloku bande i ga hanga, war nda yawoo kaŋ ga waati tee war game, hantum kaŋ si tun no, war zamaney kul ra, a ga ti a war nda yawoo se Abadantaa jine. 
NUM.15.16	Ašariya foo nda fondo foo bara war nda yawoo se kaŋ ga waati tee war game.›»
NUM.15.17	Abadantaa šelaŋ Musa se ka nee: 
NUM.15.18	«Šelaŋ Izirayel izey se, nee i se: ‹Waati kaŋ war huru gandaa kaŋ ra ay ga war daŋ, 
NUM.15.19	de war na gandaa ŋaahayaa ŋaa, war ma baa kaa Abadantaa se. 
NUM.15.20	Za laajinoo diibandi, war ma wijila jinaa tee ay bagaa, war mʼa kaa ya ne baa sanda takaa kaŋ nda baa ga hun ya ne taasu kar ganganoo ra. 
NUM.15.21	War zamaney kul ra, war laajiney kul war ma wijila jinaa tee baa Abadantaa se.›»
NUM.15.22	«‹Nda war firka ka zunubu tee ka yaamarey kul hoo kaŋ Abadantaa nʼi har Musa se, 
NUM.15.23	haya kul kaŋ Abadantaa nʼa har war se nda Musa miɲoo, za hanoo kaŋ Abadantaa na war noo yaamarey hala war zamaney ra. 
NUM.15.24	Nda haya no kaŋ jamaa moɲey mana dii a, a teendi firkayan ra, jamaa kul ga yagaw foo kaa 
NUM.15.25	 ga Izirayel izey jamaa kul zunubu tuusuyanoo tee, de i ga yaafandi, zama firkayan no, de mo i kate ngi sargaroo kaŋ ti 
NUM.15.26	Izirayel izey jamaa kul nda yaw kaŋ ga waati tee i do kul ga yaafandi, zama firkayanoo zunbu jamaa kul ga.
NUM.15.27	Nda boro folloku ka firka ka zunubu tee, a ma hancin kaŋ goo nda jiiri foo kaa zunubu sargari. 
NUM.15.28	Sargari juwalkaa ga zunubu tuusuyanoo tee boraa se kaŋ firka ka zunubu tee Abadantaa jine. Waati kaŋ zunubu tuusuyanoo teendi a se, a ga yaafandi. 
NUM.15.29	Ganda-ize Izirayel izey ra nda yaw kaŋ ga waati tee gamey ra, ašariya follokaa no boro se kaŋ firka.
NUM.15.30	Amma boro kaŋ muray ka zunubu tee i ra na Abadantaa wow, a ma tee ganda-ize wala yaw, a ga hun nga jamaa ra. 
NUM.15.31	Zama a na Abadantaa šennoo kaynandi, a na nga yaamaroo hoo, boraa woo šikka sii a ga hun borey ra, nga layboo goo a ga.›»
NUM.15.32	Waatoo kaŋ Izirayel izey goo saajoo ra, i na aru foo dii kaŋ ga tuuri kuuna 
NUM.15.33	Borey kaŋ nʼa dii kate a Musa, nda Haruna, nda jamaa kul do. 
NUM.15.34	I gaabu a ga, zama hayaa kaŋ i ga hima kʼa tee a se mana kayandi ka ben. 
NUM.15.35	Abadantaa nee Musa se: «Aroo woo šikka sii ga wiiyandi. Jamaa kul mʼa warra nda tondi kʼa wii jamaa kaloo se taray.» 
NUM.15.36	Jamaa kul nʼa ka koy jamaa kaloo se taray, i nʼa warra nda tondi, a buu sanda takaa kaŋ nda Abadantaa na Musa yaamar.
NUM.15.37	Abadantaa šelaŋ Musa se ka nee: 
NUM.15.38	«Šelaŋ Izirayel izey se, nee i se kaŋ ngi zamaney kul ra i ma ngi bankaarawey miɲey buzu-buzandi, i ma karfu bula daŋ ngi bankaarawey miɲey buzu-buzey ga. 
NUM.15.39	‹Buzu-buzu no war se, nda war dii a kul war ma hongu Abadantaa yaamarey kul kʼi ka dira. War si hanga bine-ibaayey nda moo-ibaayey kaŋyaŋ nda war ga izefututaray tee
NUM.15.40	Woo ra war ga hongu yaamarey kul, de war gʼi ka dira. Wa tee boro henananteyaŋ war Koyoo se. 
NUM.15.41	Agay ti Abadantaa, war Koyoo kaŋ na war fattandi Misira gandaa ra hala ya tee war se Irkoy. Agay ti Abadantaa, war Koyoo.›»
NUM.16.1	Kora kaŋ ti Yisehar izʼaroo kaŋ ti Kehat izʼaroo kaŋ ti Lewi izʼaroo na Rubeŋ izʼaruyaŋ zaa kaŋ ti Dataŋ, nda Abiram kaŋyaŋ ti Eliyab izʼarey, nda On kaŋ ti Pelet izʼaroo, Rubeŋ hayroo no. 
NUM.16.2	I ture Musa ga, ngi nda Izirayel izey ra aru zangu hinka nda woyguu (250), jamaa boŋkoyney no kaŋ jamaa nʼi suuba, i goo nda maa. 
NUM.16.3	I marga ka tee mee foo Musa nda Haruna ga ka nee i se: «A wasa! Zama jamaa kul manʼti kala henananteyaŋ, de Abadantaa goo i game. Macin se war ga war boŋ jer beene Abadantaa jamaa se?»
NUM.16.4	Kaŋ Musa maa woo, a kaŋ laboo ra nga boŋoo ga. 
NUM.16.5	A šelaŋ Kora nda nga jamaa kul se ka nee: «Suba subbaahi Abadantaa ga bayrandi boro kaŋ ti nga wane nda boro kaŋ ga henan. A gʼa manandi nga. Boraa kaŋ a nʼa suuba, a gʼa manandi nga. 
NUM.16.6	Hayaa ne kaŋ war mʼa tee: Kora nda nga jamaa kul, wa dugu canbuyaŋ zaa. 
NUM.16.7	Suba war ma nuune daŋ i ra ka dugu daŋ i ra Abadantaa jine. Aroo kaŋ Abadantaa gʼa suuba, nga ti henanante. Lewi izʼarey, a wasa yaada.»
NUM.16.8	Musa nee Kora se: «Lewi izʼarey, ay gʼa wiri war ga, war ma haŋajer. 
NUM.16.9	A mana wasa war se kaŋ Izirayel Koyoo na war fay ka war kaa Izirayel jamaa ra, ka naŋ war ma man nga ka Abadantaa hukkumoo goyoo tee ka kay jamaa jine ka goy i se? 
NUM.16.10	A naŋ war ma man nga, ni nda ni armey kul, Lewi izʼarey nda ni, de mo war ga 
NUM.16.11	Woo se ni nda ni jamaa kul, war tee mee foo Abadantaa ga. Haruna ti may kaŋ ga war ga ŋuunuŋuunu?»
NUM.16.12	Musa daŋ ka ciya Dataŋ nda Abiram kaŋ ti Eliyab izʼarey se. Amma i nee: «Ir si žigi ka koy. 
NUM.16.13	A mana wasa ma ne mʼir kaa ganda kaŋ ra waa nda yuu ga tee hari ka koy ir wii saajoo ra? Kala ma tee ir boŋkoynoo mo? 
NUM.16.14	Nda cimi manʼti ganda kaŋ ra waa nda yuu ga tee hari ra nʼnʼir ka koy. Manʼir noo faariyaŋ nda 
NUM.16.15	Musa hanse ka futu, a nee Abadantaa se: «Masi ngi sargaroo guna. Ay mana ba farka folloku dii i ga, ay mana ifutu tee ngi affoo kul se.»
NUM.16.16	Musa nee Kora se: «Ni nda ni jamaa kul ma kaa Abadantaa jine suba, ni, nda ngey, nda Haruna. 
NUM.16.17	Boro foo kul ma nga dugu canboo zaa, a ma dugu daŋ a ra kʼa kaa sargari Abadantaa jine. A ga tee dugu canbu zangu hinka nda woyguu (250), takaa din da, ni nda Haruna, boro foo kul nda nga dugu canboo.» 
NUM.16.18	Boro foo kul na nga dugu canboo zaa, i na nuune daŋ i ra, i na dugu daŋ i ra, i koy kay cere kubayyan hukkumoo miɲoo ga Musa nda Haruna bande. 
NUM.16.19	Kora na jamaa kul marga i ma Musa nda Haruna gande cere kubayyan hukkumoo miɲoo ga. Abadantaa daržaa bangay jamaa kul se.
NUM.16.20	Abadantaa šelaŋ Musa nda Haruna se ka nee: 
NUM.16.21	«Wa fay nda jamaa woo, war ma hun i game, moomiti foo ay gʼi timmandi.» 
NUM.16.22	I kaŋ laboo ra ngi boŋey ga, i nee: «Ya Irkoy, baahunantey kul hundey Koyoo, boro folloku ka zunubu tee, woo ga, nʼga futu jamaa kul ga wala?»
NUM.16.23	Abadantaa šelaŋ Musa se ka nee: 
NUM.16.24	«Šelaŋ jamaa se ka nee: ‹Wa mooru nongoo kul here Kora, nda Dataŋ, nda Abiram hugey.›»
NUM.16.25	Musa tun ka koy Dataŋ nda Abiram do, Izirayel boro beerey hanga a. 
NUM.16.26	A šelaŋ jamaa se ka nee: «Ay gʼa wiri war ga, war ma mooru aru laaley wey hukkumey. Haya kul kaŋ ti ngi wane, war masi tuku a ga hala ngi zunubey masi koy koy nda war.» 
NUM.16.27	I mooru nongoo kul here Kora, nda Dataŋ, nda Abiram hugey. Dataŋ nda Abiram fatta ka koy kay ngi hukkumey miɲey ga, ngi, nda ngi wandey, nda ngi izʼarey, nda ngi zanka kaccey.
NUM.16.28	Musa nee: «Woo ra war ga bay kaŋ Abadantaa kʼay sanba ya teegoyey wey kul tee, ya nʼi tee nda ay bine-ibaayoo. 
NUM.16.29	Nda borey wey buu sanda takaa kaŋ nda adamizey kul ga buu, nda hayey kaŋ ga duu borey ga duu ngi mo, adiši manʼti Abadantaa kʼay sanba. 
NUM.16.30	Amma nda Abadantaa na kayfi tee kaŋ mana bay ka diyandi, nda laboo na nga miɲoo hay ka haya kul kaŋ ti ngi wane gon, de i ga zunbu alaaharaa i ga huna, woo ra war ga bay kaŋ borey wey na Abadantaa kaynandi.»
NUM.16.31	Musa mma goo ma šenney wey har ka ben kaŋ laboo feeri i cire. 
NUM.16.32	Laboo na nga miɲoo feeri kʼi gon, ngi nda ngi hugey borey, nda Kora borey kul, nda ngi almaanoo kul. 
NUM.16.33	I ga huna i zunbu alaaharaa, ngi nda haya kul kaŋ ti ngi wane. Laboo nʼi daabu, i hun jamaa game. 
NUM.16.34	Izirayel borey kul kaŋ cindi kʼi kuubi kʼi bere zuru kaŋ i maa ngi kaatiyanoo, i nee: «Laboo masi koy gum ir boŋ.» 
NUM.16.35	Nuune hun Abadantaa do ka aru zangu hinka nda woyguwaa (250) ton kʼi tee boosu kaŋ goo ma dugoo sarga.
NUM.17.1	Abadantaa šelaŋ Musa se ka nee: 
NUM.17.2	«Nee Eleyazar, 
NUM.17.3	Borey wey kaŋ na zunubu tee, hundey hun i ra, ngi dugu canbey ma tefayandi kʼi ka sargari tonadogoo daabu. Zama i nʼi sarga Abadantaa se, woo se i tee haya henananteyaŋ, woo se i ga tee tammaasa Izirayel izey se.» 
NUM.17.4	Sargari juwalkaa Eleyazar na alhan dugu canbey kaŋ borey kaŋ ton kate ey zaa, i nʼi tefayandi ka sargari tonadogoo daabu nda ey. 
NUM.17.5	Hongandiyan no Izirayel izey se, hala aru tana, maanaa kaŋ mana hun Haruna hayroo ra, masi kaa ka dugu diinandi Abadantaa jine ka tee sanda Kora nda nga jamaa cine, ka sawa nda woo kaŋ Abadantaa nee Musa mʼa har Haruna se.
NUM.17.6	Subaa ra, Izirayel jamaa kul ŋuunuŋuunu Musa nda Haruna ga ka nee: «War no ka Abadantaa jamaa wii.» 
NUM.17.7	Kaŋ jamaa goo ma marga ka tee mee foo Musa nda Haruna ga, Musa nda Haruna bere cere kubayyan hukkumoo here. Nga ne, duulaa nʼa daabu, de Abadantaa daržaa bangay. 
NUM.17.8	Musa nda Haruna too kate cere kubayyan hukkumoo jine. 
NUM.17.9	Abadantaa šelaŋ Musa se ka nee: 
NUM.17.10	«Wa hun jamaa woo ra, moomiti foo ay gʼi timmandi!» I kaŋ laboo ra ngi boŋey ga. 
NUM.17.11	Musa nee Haruna se: «Dugu canboo zaa, nuune daŋ a ra kaŋ hun sargari tonadogoo ra, ma dugu daŋ a ra, ma cahã ka koy zunubu tuusuyanoo tee jamaa se, zama Abadantaa futuyanoo tun, bonaa sintin.» 
NUM.17.12	Haruna na dugu canboo zaa sanda takaa kaŋ nda Musa nʼa har, a zuru jamaa game, nga ne, bonaa sintin jamaa ra. A na dugu daŋ ka zunubu tuusuyanoo tee jamaa se. 
NUM.17.13	Haruna kay bukawey nda baahunantey game, bonaa kay. 
NUM.17.14	Borey kaŋ buu bonaa ra manʼti kala boro zenber woy cindi taaci nda zangu iyye (14.700) kaŋ sii wey kaŋ buu Kora wanoo ra. 
NUM.17.15	Haruna willi Musa jere cere kubayyan hukkumoo miɲoo ga. Bonaa kay.
NUM.17.16	Abadantaa šelaŋ Musa se ka nee: 
NUM.17.17	«Šelaŋ Izirayel izey se kaŋ ngi hugu foo kul i ma kate ma ne bundu foo, ngi boŋkoyney affoo kul ma kate ma ne bundu foo, hugu ka koy hugu, maana bundu woy cindi hinka (12). Ma boŋkoyni foo kul maaɲoo hantum nga bundoo ga. 
NUM.17.18	Ma Haruna maaɲoo hantum Lewi bundoo ga, zama hugu boŋ foo kul, bundu foo ti nga wane. 
NUM.17.19	Mʼi jisi cere kubayyan hukkumoo ra, seedetaraa sundukoo jine, nongoo kaŋ ra ay ga war kubay. 
NUM.17.20	Aroo kaŋ ay gʼa suuba bundoo no ma fita tee, woo no ay gʼa tee ka Izirayel izey ŋuunuŋuunuyanoo kaŋ i gʼa tee war se benandi.»
NUM.17.21	Musa na šennoo har Izirayel izey se, ngi boŋkoyney kul nʼa noo bundu foo-foo, boŋkoyni foo kul bundu foo, hugu ka koy hugu, maana bundu woy cindi hinka (12). Haruna bundoo goo ngi bundey ra. 
NUM.17.22	Musa na bundey jisi Abadantaa jine seedetaraa hukkumoo ra. 
NUM.17.23	Subaa ra, kaŋ Musa huru seedetaraa hukkumoo ra, Haruna bundoo Lewi hugoo se zay ka fita tee, a boosu ka kutukuryayaŋ tee, ka ba amand izeyaŋ hay kaŋ nin. 
NUM.17.24	Musa na bundey kul kaa Abadantaa jine kʼi cebe Izirayel izey kul se. I dii ey, boro foo kul na nga bundoo zaa.
NUM.17.25	Abadantaa nee Musa se: «Willi nda Haruna bundoo seedetaraa hukkumoo jine hala a ma tee turantey se hongandiyan. Woo ra nʼga ngi ŋuunuŋuunuyanoo benandi ay ga, i masi buu.» 
NUM.17.26	Musa nʼa tee. Hayaa kaŋ nda Abadantaa nʼa yaamar, a nʼa tee nda takaa din da.
NUM.17.27	Izirayel izey nee Musa se: «Nga ne, a ben ir se, ir mursu, ir kul mursu, 
NUM.17.28	zama boro kul kaŋ man Abadantaa hukkumoo ga buu. Adiši ir kul no ma ben nda takaa woo wala?»
NUM.18.1	Abadantaa nee Haruna se: «Ni, nda ni izʼarey, nda ni baaba hugoo ni bande ga laybey zaa kaŋ teendi nongu henanantaa ga, amma ni nda ni izʼarey ni bande ga laybey zaa kaŋ teendi war 
NUM.18.2	Ma man, ni, nda ni armey, nda Lewi alkabiilaa, nda ni baaba alkabiilaa hala i ma kara ni ga ka ni gaa ka goy. Ni nda ni izʼarey, war ma bara seedetaraa hukkumoo jine. 
NUM.18.3	I ga ni goyoo tee, i ga hukkumoo kul goyoo tee, amma i si man nongu henanantaa jinawey, nda sargari tonadogoo, nga ra war si buu, ngi mo si buu. 
NUM.18.4	I goo ni jere ka goyey tee, i ga cere kubayyan hukkumoo goyey kul tee. Boro tana kul si man war. 
NUM.18.5	War ma kay nda nongu henanantaa goyey nda sargari tonadogoo goyey, woo ra futuyanoo si yee ka kaŋ Izirayel izey ga. 
NUM.18.6	Agay, nga ne, ay na war armey kaŋ ti 
NUM.18.7	Ni nda ni izʼarey, war ga war sargari juwalkawtaraa goyoo tee haya kul kaŋ ti sargari tonadogoo here nda haya kul kaŋ goo ridowoo se kunehere, woo ti war goyoo. War sargari juwalkawtaraa ti goyoo kaŋ ay nʼa tee war se nooyan. Boro tana kaŋ man ma wiiyandi.»
NUM.18.8	Abadantaa nee Haruna se: «Sargarey kaŋ ga nondi ya ne, nga ne, agay, ay na ni daŋ ma huga nda ey, ay gʼi noo ma ne. Izirayel izey sargari henanantey kaŋ i gʼi kaa ya ne, ay gʼi noo ni nda ni izʼarey se i ma tee war bagaa, yaamar no kaŋ si tun. 
NUM.18.9	Nga ne, woo kaŋ nʼga duu a hayey kaŋ hanse ka henan kaŋ mana tonandi ra ti: ngi sargarey kul, maanaa ngi 
NUM.18.10	Ma hayey wey ŋaa sanda hayayaŋ kaŋ ga hanse ka henan
NUM.18.11	Hayey ne kaŋ ga tee ni wane koyne: Hayey kul kaŋ Izirayel izey gʼi noo, nda 
NUM.18.12	Hegaa ize jina-jinawey kaŋ i gʼi noo Abadantaa se, haya kul kaŋ ti i ra jii henna, nda 
NUM.18.13	Tuuri-ize jina-jinawey kaŋ ga hayandi ngi laboo ga kaŋ i gʼi kaa Abadantaa se ga tee ni wane. Ni hugoo boro kul kaŋ ga henan ga hin kʼi ŋaa. 
NUM.18.14	Haya kul kaŋ kayandi agay hinne se Izirayel ra ga tee ni wane. 
NUM.18.15	Woyey gunde jinawey kul, a ma tee adamizey ra wala adabbawey ra, woo kaŋ i nʼa kaa Abadantaa se ga tee ni wane. Amma borey gunde jinawey nda alman harramantey gunde jinawey, mʼi naŋ ka ngi hayoo taa. 
NUM.18.16	Wey kaŋ ga hima ka naŋandi, za i duu handu foo, ma ngi hayoo taa ka sawa nda hayoo kaŋ kayandi kaŋ nzorfu kaaray tamma boŋ guu ka sawa nda nongu henanantaa nzorfu kaaraa alkadaroo kaŋ affoo ga too garam woy cindi hinka (12). 
NUM.18.17	Amma hawey gunde jinaa, nda feejey gunde jinaa, nda hanciney gunde jinaa, masʼi naŋ, masi ngi hayoo taa, zama haya henananteyaŋ no. Ma ngi kuroo say-say sargari tonadogoo ga, ma ngi maanoo dullandi kʼa tee 
NUM.18.18	Ngi hamoo ga tee ni wane sanda gandoo kaŋ hun sargari zinji-zinjante ra nda cee gumaa. 
NUM.18.19	Sargarey kul kaŋ Izirayel izey gʼi kaa Abadantaa maaɲoo ga, ay gʼi noo ma ne, ni, nda ni izʼarey, nda ni ize woyey se ni bande. 
NUM.18.20	Abadantaa nee Haruna se: «Nʼsi duu nongu kul Izirayel izey gandaa ra, nʼsi duu i game baa. Agay ti ni bagaa nda ni tubuhayaa Izirayel izey game.»
NUM.18.21	Nga ne, Lewi izʼarey ay nʼi noo Izirayel 
NUM.18.22	Izirayel izey si yee ka man cere kubayyan hukkumoo i masi koy zunubu jeeje ngi boŋ ga ka buu. 
NUM.18.23	 ga cere kubayyan hukkumoo goyoo tee, ngi no ma ngi layboo zaa. Hantum kaŋ si tun no war zamaney se. I si duu tubuhaya Izirayel izey game. 
NUM.18.24	Zama azakkaa kaŋ Izirayel izey gʼa kaa Abadantaa se, ay gʼa noo Lewi borey se sanda tubuhaya, woo se ay nee kaŋ i si duu tubuhaya Izirayel izey game.
NUM.18.25	Abadantaa šelaŋ Musa se ka nee: 
NUM.18.26	«Šelaŋ 
NUM.18.27	Bagaa woo ga sawa nda Izirayel izey wanoo kaŋ i gʼa kaa attamoo ra kaŋ goo taasu kar ganganoo ra, nda 
NUM.18.28	Takaa follokaa da azakkawey kaŋ hun Izirayel izey hayey, war mo, war ma baa kaa a ra kʼa noo Abadantaa se. Woo kaŋ war gʼa kaa Abadantaa se si nondi kala 
NUM.18.29	Haya kul kaŋ nondi war se, war ma haya timmantaa kaa a ra kʼa noo Abadantaa se nga bagaa. Hayey kul ihenney, war mʼi daŋ jere ga a se.›» 
NUM.18.30	«Ma nee i se koyne: ‹Nda war na haya kul ihennaa kaa Abadantaa se, woo kaŋ ga cindi ga tee war wane sanda woo kaŋ hun taasu kar ganganoo ra nda alaneb-ize mottidogoo ra. 
NUM.18.31	War ga hin kʼa ŋaa nongu kul ra, war nda war hugoo borey. War banaa no goyoo kaŋ war gʼa tee cere kubayyan hukkumoo ra maaganda. 
NUM.18.32	Zunubu si huru war ga nda war na ihenney kaa, war si Izirayel izey sargari henanantey kaynandi, war si buu.›»
NUM.19.1	Abadantaa šelaŋ Musa nda Haruna se ka nee: 
NUM.19.2	«Hayaa ne kaŋ hantumandi ašariyaa ra kaŋ Abadantaa nʼa yaamar. Nee Izirayel izey se i ma kate ma ne haw woy ciray kaŋ ga timme, malal sii a ga, 
NUM.19.3	War mʼa noo 
NUM.19.4	Sargari juwalkaa Eleyazar ga nga kabe-izoo ka zaa kuroo ra, a ga kuroo say-say cee iyye cere kubayyan hukkumoo jineheroo here. 
NUM.19.5	Haw woyoo ga tonandi jinoo ra. I ga kuuroo, nda hamoo, nda kuroo, nda žiiboo ton. 
NUM.19.6	Sargari juwalkaa ga 
NUM.19.7	Sargari juwalkaa ga nga bankaarawey nda nga gaahamoo ɲumay nda hari jina, woo banda ga, a ga hin ka huru jamaa kaloo ra. Sargari juwalkaa ga žiibi hala almaaroo ra. 
NUM.19.8	Boraa kaŋ na haw woyoo ton ga nga bankaarawey nda gaahamoo ɲumay nda hari. A ga žiibi hala almaaroo ra. 
NUM.19.9	Boro kaŋ ga henan ga hawoo boosoo kuuna ka koy a mun jamaa kaloo se taray nongu henanante ra. A ga jisandi Izirayel izey jamaa se henanandiyan haroo maaganda. 
NUM.19.10	Boraa kaŋ na hawoo boosoo kuuna ga nga bankaarawey ɲumay, a ga žiibi hala almaaroo ra. Hantum kaŋ si tun no Izirayel izey nda yaw kaŋ ga waati tee i do se.»
NUM.19.11	«Boro kul kaŋ tuku bukaw ga, adamize bukaw kul kaŋ no, boraa ga žiibi jirbi iyye. 
NUM.19.12	A ga nga zunuboo kaa nda henanandiyanoo haroo jirbi hinzantoo nda iyyantoo hane, woo banda ga, a ga henan. Nda a mana nga zunuboo kaa jirbi hinzantoo nda iyyantoo hane, a si henan.
NUM.19.13	Boro kaŋ tuku bukaw ga, adamize bukaw, de a mana nga zunuboo kaa, boraa na Abadantaa hukkumoo žiibandi, a ga hun Izirayel jamaa ra. Haya kaŋ se henanandiyan haroo mana say-sayandi a ga, a ga žiibi. Nga žiiboo ga cindi a ga.
NUM.19.14	Ašariya foo ne, nda boro buu hukkum ra: boro kul kaŋ huru hukkumoo ra nda boro kul kaŋ goo a ra ga žiibi jirbi iyye. 
NUM.19.15	Jinay kul kaŋ goo a ra kaŋ miɲoo ga feeri, daabirji sʼa dii ka boori, ga žiibi. 
NUM.19.16	Boro kul kaŋ tuku bukaw ga saajoo ra, a ma tee takuba kʼa wii wala a nka buu nda nga boŋ, wala a tuku adamize biriyaŋ ga, wala 
NUM.19.17	Boraa kaŋ na nga boŋ žiibandi, i ga zaa a se 
NUM.19.18	Boro kaŋ ga henan ga 
NUM.19.19	Boraa kaŋ ga henan ga haroo say-say boraa kaŋ ga žiibi ga jirbi hinzantoo nda jirbi iyyantoo hane, a ga zunubu kaa jirbi iyyantoo hane. A ma nga bankaarawey ɲumandi, a ma nga boŋ ɲumay nda hari. Almaaroo ra, a ga henan.
NUM.19.20	Boro kaŋ ga žiibi, de a mana nga zunuboo kaa ga hun jamaa ra, zama a nka Abadantaa nongu henanantaa žiibandi. Haya kaŋ se henanandiyan haroo mana say-sayandi a ga, a ga žiibi.
NUM.19.21	Hantum kaŋ si tun no Izirayel izey se. Boraa kaŋ na henanandiyan haroo say-say ga nga bankaarawey ɲumandi. Boro kaŋ tuku henanandiyan haroo ga, ga žiibi hala almaaroo ra. 
NUM.19.22	Haya kul kaŋ ga boro žiibaa tuku ga žiibi. Boro kaŋ tuku boro žiibaa ga, ga žiibi hala almaaroo ra.»
NUM.20.1	Izirayel izey jamaa kul too Tisin saajoo ra handu jinaa, jamaa goro Kadeš. No din ra Maryama buu, no din ra a suturandi.
NUM.20.2	Hari sii no jamaa se, borey marga ka tee mee foo Musa nda Haruna ga. 
NUM.20.3	Jamaa na yenje ceeci Musa ga. I nee: «Jalla, nda a gar ba ir nka buu waatoo kaŋ ir armey buu Abadantaa jine! 
NUM.20.4	Cin se war kate Abadantaa jamaa saajoo woo ra, hala ir ma buu a ra, ir nda ir jawdey? 
NUM.20.5	Cin ka kate war nʼir žigandi ka hun Misira, hala ir ma kaa nongu laalaa woo ra? Manʼti nongu no kaŋ ra ir ga hin ka beeri, jeejayɲaa sii no, 
NUM.20.6	Musa nda Haruna mooru jamaa ka koy cere kubayyan hukkumoo miɲoo ga. I kaŋ laboo ra ngi boŋey ga, de Irkoy daržaa bangay i se. 
NUM.20.7	Abadantaa šelaŋ Musa se ka nee: 
NUM.20.8	«Goboo zaa ma jamaa marga, ni nda Haruna ni armaa. War ma šelaŋ tondoo se jiney ra, tondoo ga nga haroo doori. Ma hari fattandi i se tondoo ra, ma jamaa nda ngi jawdoo haŋandi.» 
NUM.20.9	Musa na goboo zaa kaŋ goo Abadantaa jine, sanda takaa kaŋ nda a nʼa yaamar. 
NUM.20.10	Musa nda Haruna na jamaa marga tondoo tenje. Musa nee i se: «Ay gʼa wiri war ga, wa haŋajer, turantey. Tondoo woo ra ir ga hari kaa war se wala?»
NUM.20.11	Woo banda ga, Musa na nga kaboo jer ka tondoo kar nda nga goboo cee hinka. Hari boobo fatta, jamaa nda ngi jawdey haŋ. 
NUM.20.12	Abadantaa nee Musa nda Haruna se: «Hayaa kaŋ se war mana naanay agay kʼay henanyanoo cebe Izirayel izey se, war si jamaa woo daŋ gandaa ra kaŋ ay nʼa noo i se.» 
NUM.20.13	Nga ti Meriba (maanaa «yenje») haroo kaŋ ra Izirayel izey na yenje ceeci Abadantaa ga kaŋ na nga henanyanoo cebe i game.
NUM.20.14	Musa na dontokawyaŋ sanba ka hun Kadeš ka koy Edom kokoyoo do, i ma nee a se: «Ni armaa Izirayel nee: ‹Nʼga šendawey kul bay kaŋ duu ir. 
NUM.20.15	Ir baabey doo Misira, ir goro no din waati kuku. Misira borey nʼir žilla, ir nda ir baabey. 
NUM.20.16	Ir kaati ka Abadantaa cee, a na haŋajer ir jindey se, a na almalayka
NUM.20.17	Ir gʼa wiri ni ga, naŋ ir ma bisa nda ni gandaa, ir si bisa nda faarey, ir si bisa nda 
NUM.20.18	Edom nee a se: «Nʼsi bisa nda ay do, nda manʼti woo, ay ga fatta ka ni kubay nda takuba.» 
NUM.20.19	Izirayel izey nee a se: «Ir ga žigi ka koy nda fondo beeroo, nda agay nda ay adabbawey haŋ ni haroo ra, ay ga nga hayoo bana. Manʼti haya foo no, ya mma baa de ya bisa hinne.» 
NUM.20.20	A nee: «Nʼsi bisa.» Woo banda ga, Edom fatta ka Izirayel izey kubay nda wongu-ize boobo nda gaabi. 
NUM.20.21	Takaa woo nda Edom wanji Izirayel izey ma bisa nga gandaa laboo ra. Izirayel izey na fondo tana zaa.
NUM.20.22	Izirayel izey hun Kadeš, jamaa kul kaa Hor tondi hondoo do. 
NUM.20.23	Abadantaa nee Musa nda Haruna se Hor tondi hondoo do, nongoo kaŋ ga nga nda Edom gandaa ka fay: 
NUM.20.24	«Haruna ga koy nga hayragey gar alaaharaa, a si huru gandaa ra kaŋ ay nʼa noo Izirayel izey se, zama war ture ay yaamaroo ga Meriba haroo do. 
NUM.20.25	Haruna nda nga izʼaroo Eleyazar zaa mʼi ka žigi Hor tondi hondoo ga. 
NUM.20.26	Haruna bankaarawey kaa a ga, mʼi daŋ nga izʼaroo Eleyazar ga. Haruna ga koy nga hayragey gar alaaharaa, no din ra a ga buu.» 
NUM.20.27	Musa na hayaa tee kaŋ nda Abadantaa nʼa yaamar. I žigi Hor tondi hondoo ga jamaa kul jine. 
NUM.20.28	Musa na Haruna darbawey kaa a ga kʼi daŋ nga izʼaroo Eleyazar ga. Haruna buu no din da tondi hondoo boŋoo boŋ. Woo banda ga, Musa nda Eleyazar zunbu ka hun tondi hondoo boŋ. 
NUM.20.29	Jamaa kul dii kaŋ Haruna hundoo hun, Izirayel hugoo kul na Haruna hẽe jirbi waranza (30).
NUM.21.1	Arad koyraa kokoyoo kaŋ ti Kanaŋ boro kaŋ ga goro Negew maa kaŋ Izirayel izey goo ma kaa nda Atarim fondaa here. A na Izirayel izey wongu, a na affooyaŋ daŋ baɲɲataray. 
NUM.21.2	Izirayel na allaahidu zaa Abadantaa se, i nee: «Nda nʼna jamaa woo daŋ ir kabey ra, ir ga ngi koyrawey halaci sõy.» 
NUM.21.3	Abadantaa na haŋajer Izirayel jindoo se, a na Kanaŋ borey daŋ kabey ra. I na ngi nda ngi koyrawey halaci sõy, de i na nongoo maaɲoo daŋ Horma (maanaa «halaci sõy»).
NUM.21.4	I hun Hor tondi hondoo do ka Kakaarey teekoo fondaa zaa ka Edom gandaa kuubi. Fondaa ra, jamaa biney hun. 
NUM.21.5	I šelaŋ Irkoy nda Musa ga ka nee: «Cin se war gʼir žigandi ka hun Misira? Hala ir ma buu saajoo woo ra wala? Zama ŋaayan sii ne, hari sii ne, ir biney hun nda ŋaayan takaa-takaa woo.» 
NUM.21.6	Woo ga, Abadantaa na gondi naajikoyniyaŋ sanba jamaa ga. I na jamaa ɲama, de boro boobo buu Izirayel jamaa ra. 
NUM.21.7	Jamaa kaa Musa do ka nee: «Ir na zunubu tee ka šelaŋ Abadantaa ga, ka šelaŋ ni ga. Abadantaa ŋaaray hala a ma gondey moorandi ir.» Musa na Irkoy ŋaaray jamaa se. 
NUM.21.8	Abadantaa nee Musa se: «Gondi naajikoyni tee, mʼa jer bundu ga, boro kul kaŋ gondi nʼa ɲama, nda a nʼa guna, koyoo ga huna.» 
NUM.21.9	Musa na alhan gondi tee kʼa daŋ bundoo ga. Boro kaŋ gondi nʼa ɲama, de a na alhan gondoo guna, koyoo ga huna.
NUM.21.10	Izirayel izey koy, i goro Obot. 
NUM.21.11	I hun Obot ka koy goro Iye-Abarim, saajoo ra kaŋ ga tenje Mowab, waynahunay here. 
NUM.21.12	I hun no din ka koy goro Zered gooroo ra. 
NUM.21.13	I hun no din ka koy goro Arnoŋ isaa jere foo here kaŋ ga bisa saajoo ra ka hun Amor borey laboo ga, zama Arnoŋ ti Mowab gandaa hirri foo kaŋ goo Mowab nda Amor borey game. 
NUM.21.14	Woo maaganda se Abadantaa wongey citaaboo ra i ga nee: «Waheb kaŋ goo Sufa gandaa ra, nda Arnoŋ isaa harey, 
NUM.21.15	nda haroo kaŋ hun ka koy Ar laboo here ka koy jeesi Mowab gandaa hirroo ga.» 
NUM.21.16	I hun no din ka koy Ber (maanaa «day»), no din ra dayoo goo kaŋ ga Abadantaa nee Musa se: «Jamaa marga, ay gʼi noo hari.» 
NUM.21.17	Woo se Izirayel don ka nee:
NUM.21.17	«Dayoo, hari fattandi! Wa don a se!
NUM.21.18	Day kaŋ boŋkoyney nʼa fanši,
NUM.21.18	jamaa borciney nʼa fanši
NUM.21.18	nda ngi laamaa gobey,
NUM.21.18	nda ngi gobey!»
NUM.21.18	I hun saajoo ra ka koy Matana, 
NUM.21.19	i hun Matana ka koy Nahaliyel, i hun Nahaliyel ka koy Bamot, 
NUM.21.20	i hun Bamot ka koy sosooroo ra kaŋ goo Mowab gandaa ra, Pisiga tondi hondoo boŋoo jeroo ga kaŋ ga boro ga saajoo honnay.
NUM.21.21	Izirayel izey na dontokawyaŋ sanba Sihoŋ kaŋ ti Amor borey kokoyoo do ka nee a se: 
NUM.21.22	«Naŋ ya bisa nda ni gandaa. Ir si hun fondaa ra ka bisa nda faarey, ir si bisa nda 
NUM.21.23	Sihoŋ mana yadda Izirayel izey ma bisa nda nga gandaa laboo. Sihoŋ na nga jamaa kul marga ka koy Izirayel kubay saajoo ra, a too Yahas, no din ra i na Izirayel wongu. 
NUM.21.24	Izirayel nʼa kar kʼa wii nda takuba ka ngi gandaa taa, kʼa dii za Arnoŋ isaa hala Yabok isaa ka koy Amoŋ izey gandaa hirroo ga, zama Amoŋ izey gandaa hirroo nka cinandi nda cete. 
NUM.21.25	Izirayel goro Amor borey koyrawey ra, i goro ba Hešboŋ koyraa nda nongey kul kaŋ goo nga laamaa ra. 
NUM.21.26	Hešboŋ manʼti kala Sihoŋ kaŋ ti Amor borey kokoyoo koyraa. Nga no ka Mowab kokoyoo kaŋ goo no cee jinaa wongu, a na nga gandaa kul taa a kone hala Arnoŋ isaa do. 
NUM.21.27	Woo se donkey ga nee:
NUM.21.27	«Wa kaa Hešboŋ! Sihoŋ koyraa ma cinandi ka kay,
NUM.21.28	zama nuune fatta Hešboŋ,
NUM.21.28	nuune deeneyaŋ hun Sihoŋ koyraa ra,
NUM.21.28	a na Ar koyraa kaŋ goo Mowab gon,
NUM.21.28	Arnoŋ isaa hodaddawey jineborey.
NUM.21.29	Ni bone, Mowab,
NUM.21.29	Kemoš jamaa, ni dere!
NUM.21.29	A na nga izʼarey tee cindiyaŋ,
NUM.21.29	a na nga ize woyey daŋ koŋŋataray
NUM.21.29	Sihoŋ se kaŋ ti Amor borey kokoyoo.
NUM.21.30	Ir nʼi hay nda biraw,
NUM.21.30	Hešboŋ halaci hala Diboŋ.
NUM.21.30	Ir na hasaraw tee i se hala Nofa kaŋ ga too Medeba.»
NUM.21.31	Takaa woo nda Izirayel goro Amor borey gandaa ra. 
NUM.21.32	Musa na boroyaŋ sanba i ma Yazer koyraa guna. Woo banda ga, i na koyrawey kaŋ goo nga mayraa ra dii. Amor borey kaŋ goo no din, i nʼi gaaray kʼi kaa no.
NUM.21.33	I bere ka žigi ka koy nda Bašaŋ fondaa. Og kaŋ ti Bašaŋ kokoyoo, nga nda nga jamaa kul kʼi kubay kʼi wongu Edreyi. 
NUM.21.34	Abadantaa nee Musa se: «Masi hunbur a, ay nʼa daŋ ni kaboo ra, nga, nda nga jamaa kul, nda nga gandaa. Ma hayaa tee a se kaŋ nʼnʼa tee Sihoŋ se kaŋ ti Amor borey kokoyoo kaŋ goro Hešboŋ.» 
NUM.21.35	I nʼa kar, nga, nda nga izʼarey, nda nga jamaa kul, i mana baahunante kul naŋ a se. I na nga gandaa dii.
NUM.22.1	Izirayel izey, i koy goro Mowab ganganey ra kaŋ goo Žurdeŋ isaa banda ga, Žeriko tenje. 
NUM.22.2	Balak, Sipor izʼaroo dii hayaa kul kaŋ Izirayel izey nʼa tee Amor borey se. 
NUM.22.3	Mowab borey hanse ka hunbur jamaa jine, zama i ga hanse ka boobo. Mowab borey jijiri nda hunburay Izirayel izey jine. 
NUM.22.4	Mowab nee Majaŋ boro beerey se: «Sohõ jamaa woo ga hayaa kul kaama kaŋ gʼir kuubi kʼir bere, sanda takaa kaŋ nda haw ga hawsaa suboo kaama. Balak, Sipor izʼaroo ti Mowab kokoyoo waatoo din. 
NUM.22.5	A na dontokawyaŋ sanba Balam kaŋ ti Bewor izʼaroo do Petor koyraa ra kaŋ goo isaa
NUM.22.6	Sohõ kaa, ay gʼa wiri ni ga, jamaa woo danga ya ne, zama i ga hin agay. A ga hin ka tee woo ra ya hin kʼi kar kʼi fattandi gandaa ra, zama ay ga bay kaŋ boro kaŋ se ni gaara, tee albarkante, boro kaŋ nʼnʼa danga, laali.›»
NUM.22.7	Mowab boro beerey nda Majaŋ gandaa boro beerey tun ka koy nda ngi bande gomniyaŋ gunandikaa se. I too Balam do ka Balak šenney har a se. 
NUM.22.8	Balam nee i se: «Wa cijinoo tee ne ra, ay ga war noo zaabi, zaaboo kaŋ Abadantaa gʼa har ya ne.» Mowab boŋkoyney cindi a do.
NUM.22.9	Irkoy kaa Balam do, a nee: «May ti borey wey kaŋ goo ni do?» 
NUM.22.10	Balam nee Irkoy se: «Sipor kaŋ ti Mowab kokoyoo izʼaroo kaŋ se i ga nee Balak kʼi sanba ay do i ma nee: 
NUM.22.11	‹Nga ne, jamaa kaŋ hun Misira na gandaa too, sohõ kaa kʼi danga ya ne, a ga hin ka tee yʼi wongu kʼi gaaray.›» 
NUM.22.12	Irkoy nee Balam se: «Masi koy i bande, masi jamaa din danga, zama albarkanteyaŋ no.» 
NUM.22.13	Balam tun subbaahoo ra, a nee Balak boŋkoyney se: «Wa koy war gandaa ra, zama Abadantaa wanji ya hanga war.» 
NUM.22.14	Mowab boŋkoyney koy Balak gar ka nee: «Balam wanji ka kaa ir bande.»
NUM.22.15	Balak yee koyne ka boŋkoyniyaŋ sanba kaŋyaŋ boobo nda cee jinaa waney i goo nda maa nda ey. 
NUM.22.16	I too Balam do ka nee a se: «Balak, Sipor izʼaroo nee: ‹Ay gʼa wiri ni ga, haya kul masi ni ganji ma kaa ay do. 
NUM.22.17	Zama ay na beeray jisi ma ne, de mo haya kul kaŋ nʼnʼa har, ay gʼa tee. Kaa, ay gʼa wiri ni ga, jamaa woo danga ya ne.›» 
NUM.22.18	Balam na Balak tamey zaabi ka nee: «Ba nda Balak nʼay noo nga hugoo mee foo nzorfu kaaray nda wura, ay si hin ka Abadantaa, ay Koyoo šennoo hoo ka haya kaccu wala ibeeri tee. 
NUM.22.19	Sohõ ay gʼa wiri war ga, war mo ma cindi ne hõ cijinoo hala ya hayaa bay kaŋ Abadantaa gʼa har ya ne koyne.» 
NUM.22.20	Irkoy kaa Balam do cijinoo ra, a nee a se: «Nda arey wey nka kaa ka ni cee, koy ma hanga ey. Amma hayaa hinne kaŋ ay nʼa har ma ne no nʼgʼa tee.» 
NUM.22.21	Balam tun subbaahoo ra, a na nga farka woyoo hanse, a koy Mowab boŋkoyney bande.
NUM.22.22	Irkoy futu, zama Balam koy. Abadantaa almalaykaa kay fondaa ra kʼa gagay. Balam žigi nga farka woyoo ga, nga tam hinkaa goo a bande. 
NUM.22.23	Farka woyoo dii Abadantaa almalaykaa ga kay fondaa ra, a na nga takubaa hoobu kʼa dii kaboo ra. Farkaa na fondaa naŋ ka koy faarey ra. Balam na farkaa kar kʼa daŋ fondaa ra. 
NUM.22.24	Abadantaa almalaykaa kay fondo šiita ra kaŋ goo 
NUM.22.25	Waatoo kaŋ farkaa dii Abadantaa almalaykaa, a na nga boŋ naagu cetaa ga ka Balam cewoo naagu cetaa ga. A yee koyne kʼa kar. 
NUM.22.26	Abadantaa almalaykaa koy jine koyne ka huru nongu kaŋ ra fondo sii ka bisa nda kabe henna wala ilaala here. 
NUM.22.27	Waatoo kaŋ farkaa dii Abadantaa almalaykaa, a kani Balam cire. Balam futu, a na farkaa kar nda nga goboo.
NUM.22.28	Abadantaa na farkaa šelaŋandi, farkaa nee Balam se: «Macin no ay nʼa tee ma ne kaŋ se nʼgʼay kar cee hinza?» 
NUM.22.29	Balam na farkaa zaabi ka nee: «Ni mmʼay ɲooɲo, nda a gar takuba mma bara ay kaboo ra, šikka sii sohõ gar ay na ni wii.» 
NUM.22.30	Farkaa nee Balam se: «Manʼti ni farkaa ti agay kaŋ ga nʼga žigi waati kul hala hõ? Ay doona ka takaa woo tee ma ne wala?» A nee: «Kalaa».
NUM.22.31	Woo banda ga, Abadantaa na Balam moɲey feeri. A dii Abadantaa almalaykaa ga kay fondaa ra, nga takubaa hoobandi, a goo kaboo ra, Balam gunguma ka sujudu hala ganda. 
NUM.22.32	Abadantaa almalaykaa nee a se: «Macin se nʼna ni farkaa kar cee hinza? Nga ne, agay ka fatta ka ni gagay, zama ay dii kaŋ naarumaa woo kaŋ ra nʼgoo, halaciyan fondo no. 
NUM.22.33	Farkaa dii agay, a hibi ay ga cee hinza. Nda a gar a nka mana hibi ay ga, ni no ay ga ni wii, nga, ay gʼa naŋ a ma huna.» 
NUM.22.34	Balam nee Abadantaa almalaykaa se: «Ay na zunubu tee, ya na bay wala ni mma kay fondaa ra kʼay batu. Sohõ nda haya ti woo kaŋ si kan ma ne, ay ga yee.» 
NUM.22.35	Abadantaa almalaykaa nee Balam se: «Ni nda arey wey ma koy, amma hayaa hinne kaŋ ay gʼa har ma ne no nʼgʼa har.» Balam koy nda Balak boŋkoyney.
NUM.22.36	Balak maa kaŋ Balam kaa, a fatta ka koy a kubay hala Mowab koyraa ra kaŋ goo Arnoŋ isaa hirroo do, nga laboo se jine. 
NUM.22.37	Balak nee Balam se: «Manʼti agay ka sanba ka ciya ma ne, macin se mana cahã ka kaa? Nʼga hongu, ya nka si hin ka beeray tee ma ne?» 
NUM.22.38	Balam nee Balak se: «Nga ne, ay kaa ka dii ni, sohõ ay ga hin ka haya har kaŋ ay baa wala? Ay ga šennoo har kaŋ Irkoy nʼa daŋ ay miɲoo ra.» 
NUM.22.39	Balam koy Balak bande, i too Kiryat-Husot. 
NUM.22.40	Balak na alman beeri nda ibuuna kaa sargari, a sanba i ra Balam nda boŋkoyney kaŋ goo a bande se.
NUM.22.41	Suba subbaahoo ra, Balak na Balam zaa ka žigi ka koy Bamot-Bal, no din ra a dii Izirayel jamaa jere foo.
NUM.23.1	Balam nee Balak se: «Sargari tonadoo iyye cin ya ne, ne ra, ma yaaru kobsi iyye nda gaaru boŋ iyye soolu ya ne.» 
NUM.23.2	Balak na hayaa tee kaŋ Balam nʼa har. Balak nda Balam na yaaru foo nda gaaru foo kaa sargari, sargari tonadoo foo kul boŋ. 
NUM.23.3	Balam nee Balak se: «Kay ni 
NUM.23.4	Irkoy na Balam kubay, Balam nee a se: «Ay na sargari tonadoo iyyaa kayandi, ay na yaaru foo nda gaaru foo kaa sargari, sargari tonadoo foo kul ga.» 
NUM.23.5	Abadantaa na šenni foo daŋ Balam miɲoo ra, a nee a se: «Yee Balak do ka šelaŋ a se nda takaa woo.»
NUM.23.6	Balam yee Balak do, a nʼa gar a ga kay nga sargari kukurantaa jere, nga nda Mowab boŋkoyney kul. 
NUM.23.7	Balam na nga yaasay šennoo har ka nee:
NUM.23.7	«Balak nʼay ka hun Siiri gandaa ra,
NUM.23.7	Mowab kokoyoo nʼay ka hun waynahunay tondi hondey do, a nee:
NUM.23.7	‹Kaa ka Yakuba danga ya ne,
NUM.23.7	kaa ka futu Izirayel ga.›
NUM.23.8	Taka foo nda ay ga boro danga kaŋ Irkoy manʼa laali?
NUM.23.8	Taka foo nda ay ga futu boro ga kaŋ Abadantaa mana futu a ga?
NUM.23.9	Ay goo tondey boŋ ay ga dii a,
NUM.23.9	ay goo hondey boŋ ay gʼa honnay.
NUM.23.9	Nga ne, jamaa no kaŋ gorodogoo goo jere ga,
NUM.23.9	de mo a si nga boŋ daŋ gandawey ra.
NUM.23.10	May no ma hin ka Yakuba kaŋ ga hima nda labuhamni kabu
NUM.23.10	ka ba Izirayel zamna taacaa affoo hinnaa har?
NUM.23.10	Yala ya buu nda takaa kaŋ nda boro šerrantey ga buu,
NUM.23.10	yala ay kokoroo ma hima nda ngi wanoo.»
NUM.23.11	Balak nee Balam se: «Cin ti woo kaŋ nʼnʼa tee ya ne? Ay kate ni hala mʼay iberey danga, amma nga ne, ni nka gaara i se!» 
NUM.23.12	Balam nʼa zaabi ka nee: «Ay si hima ka hawgay ka hayaa har kaŋ Abadantaa nʼa daŋ ay miɲoo ra wala?»
NUM.23.13	Balak nee a se: «Ay gʼa wiri ni ga, kaa ay bande ka koy nongu tana ra kaŋ ra nʼga dii ey, jere foo de no nʼga dii a, nʼsi dii a kul. No din ra mʼa danga ya ne.» 
NUM.23.14	A na Balam ka koy hala nongoo kaŋ ga boro ga kay ka guna, Pisiga tondi hondoo boŋoo ga. A na sargari tonadoo iyye cin, a na yaaru foo nda gaaru foo kaa sargari, sargari tonadoo foo kul boŋ. 
NUM.23.15	Balam nee Balak se: «Kay ne ni 
NUM.23.16	Abadantaa kaa ka Balam kubay ka šenni daŋ miɲoo ra, a nee a se: «Yee Balak do, ma šelaŋ a se nda takaa kaŋ nda ay gʼa har ma ne.» 
NUM.23.17	A yee Balak do, a nʼa gar a ga kay nga sargari kukurantaa jeroo ga, nga nda Mowab boŋkoyney. Balak nee a se: «Macin no Abadantaa nee?» 
NUM.23.18	Balam na nga yaasay šennoo har ka nee:
NUM.23.18	«Balak, tun, ma maa,
NUM.23.18	haŋajer ya ne, Sipor izʼaroo.
NUM.23.19	Irkoy manʼti adamize kaŋ ga hin ka taari,
NUM.23.19	a manʼti boro kaŋ ga hin ka nimsi.
NUM.23.19	Haya kaŋ a nʼa har, a sʼa tee wala?
NUM.23.19	Šenni kaŋ a nʼa har, a sʼa too wala?
NUM.23.20	Ay yadda ka gaara,
NUM.23.20	a na albarka daŋ, ay si hin kʼa tunandi.
NUM.23.21	A mana dii ifutu Yakuba ra,
NUM.23.21	a mana dii imeera Izirayel ra.
NUM.23.21	Abadantaa, nga Koyoo goo a bande.
NUM.23.21	Kobiroo kaŋ ga teendi kokoy se ga teendi a do.
NUM.23.22	Irkoy nʼi fattandi Misira,
NUM.23.22	a ga hima nda ganjihaw hilley.
NUM.23.23	Kotte mana daŋandi Yakuba se,
NUM.23.23	gunandiyan mana teendi Izirayel se.
NUM.23.23	Nda waatoo too, takaa kaŋ Irkoy gʼa tee
NUM.23.23	ga harandi Yakuba nda Izirayel se.
NUM.23.24	Nga ne, jama no kaŋ ga tun sanda ganjihayla woy,
NUM.23.24	a ga kay sanda ganjihayla aru.
NUM.23.24	A si kani nda a mana hamoo kaŋ a nʼa dii ŋaa,
NUM.23.24	ka wey kaŋ a nʼi wii kuroo haŋ.»
NUM.23.25	Balak nee Balam se: «Nda nʼsʼa danga, adiši masi gaara a se!» 
NUM.23.26	Balam nʼa zaabi ka nee: «Ay manʼa har ma ne kaŋ haya kul kaŋ Abadantaa nʼa har, ay gʼa tee wala?»
NUM.23.27	Balak nee Balam se: «Ay gʼa wiri ni ga, kaa, ay ga ni ka koy nongu tana ra, a ga hin ka tee no din ra Irkoy do a ga boori ma jamaa danga ya ne.» 
NUM.23.28	Balak na Balam ka koy Pewor tondi hondoo boŋoo boŋ kaŋ goo saajoo se beene. 
NUM.23.29	Balam nee Balak se: «Sargari tonadoo iyye cin ya ne, ne ra, ma yaaru kobsi iyye nda gaaru boŋ iyye soolu ya ne.» 
NUM.23.30	Balak na hayaa tee kaŋ Balam nʼa har. A na yaaru foo nda gaaru foo kaa sargari, sargari tonadoo foo kul boŋ.
NUM.24.1	Balam dii kaŋ a ga kan Abadantaa se nga ma gaara Izirayel jamaa se. A mana koy sanda cee jinawey kaŋ a ga nee nga mma koy gunandi. A bere ka saajoo tenje. 
NUM.24.2	Balam na nga boŋoo jer, de a ga dii Izirayel izey ga goro alkabiila nda alkabiila. Waatoo din Irkoy 
NUM.24.3	Balam na nga yaasay šennoo har ka nee:
NUM.24.3	«Balam, Bewor izʼaroo šennoo ti woo,
NUM.24.3	aroo kaŋ moɲey hay šennoo ti woo.
NUM.24.4	Boraa kaŋ ga maa Irkoy šenney, šennoo ti woo,
NUM.24.4	boraa kaŋ ga dii Hini-kul-koyoo bangayyanoo,
NUM.24.4	boraa kaŋ ga sujudu, de moɲey ga feera.
NUM.24.5	He, Yakuba, ni hukkumey ga boori,
NUM.24.5	ni gorodogey ga boori, Izirayel.
NUM.24.6	I ga koy ni mma nee hari beeri bisadoo,
NUM.24.6	sanda saddiŋayaŋ kaŋ goo isa mee ga,
NUM.24.6	sanda 
NUM.24.6	sanda 
NUM.24.7	Hari no ma doo ka hun nga sowey ra,
NUM.24.7	nga dumiyoo, hari beeriyaŋ no mʼa haŋandi.
NUM.24.7	Nga kokoyoo goo kokoyoo Agag se boŋ,
NUM.24.7	nga laamaa goo ma duu gaabi.
NUM.24.8	Irkoy nʼa fattandi Misira gandaa ra,
NUM.24.8	a ga hima nda ganjihaw hilley.
NUM.24.8	A goo ma nga nkuwawey gandawey derandi,
NUM.24.8	a goo ma birey kayri,
NUM.24.8	a goo mʼi hay nda nga birawey.
NUM.24.9	A ga gunguma, a ga kani sanda ganjihayla aru, sanda ganjihayla woy.
NUM.24.9	May no ma yadda kʼa tunandi?
NUM.24.9	Albarka ma huru boraa ra kaŋ ga gaara ma ne,
NUM.24.9	boraa ma laali kaŋ ga ni danga.»
NUM.24.10	Balak futu Balam ga. A na nga kabey kar cere ga ka nee Balam se: «Ya nka ciya ma ne hala mʼay iberey danga, amma ni ne ka gaara i se kaaray hala cee hinza. 
NUM.24.11	Sohõ zuru ka koy ni do, ay nee kaŋ ay ga beeray doori ni boŋ, amma Abadantaa na daržaa woo ganji ma ne.»
NUM.24.12	Balam nee Balak se: «Ay mana šelaŋ ni dontokey se kaŋ nʼnʼi sanba ay do ka nee: 
NUM.24.13	‹Ba nda Balak nʼay noo nga hugoo mee foo nzorfu kaaray nda wura, ay si hin nda ay boŋ ka Abadantaa yaamaroo hoo ka ihenna wala ilaala tee. Haya kaŋ Abadantaa nʼa har, nga no ay gʼa har.›
NUM.24.14	Sohõ ay ga koy ay jamaa here. Kaa, ay a ga hayaa har ma ne kaŋ jamaa woo ga kaa kʼa tee ni jamaa se waatey kaŋ ga kaa ra.» 
NUM.24.15	Balam na nga yaasay šennoo har ka nee:
NUM.24.15	«Balam, Bewor izʼaroo šennoo ti woo,
NUM.24.15	aroo kaŋ moɲey hay šennoo ti woo.
NUM.24.16	Boraa kaŋ ga maa Irkoy šenney, šennoo ti woo,
NUM.24.16	boraa kaŋ ga Jerantaa bayraa bay,
NUM.24.16	boraa kaŋ ga dii Hini-kul-koyoo bangayyanoo,
NUM.24.16	boraa kaŋ ga sujudu, de moɲey ga feera.
NUM.24.17	Ay ga dii a, amma manʼti sohõ da,
NUM.24.17	ay gʼa gaaya, amma manʼti nda maanay.
NUM.24.17	Handaray fatta Yakuba ra,
NUM.24.17	kokoy gobu fatta Izirayel ra.
NUM.24.17	A ga Mowab borey kar lakkaley ga kʼi say,
NUM.24.17	a ga Seti izey kul kar boŋkurunbey ga kʼi say.
NUM.24.18	A hin Edom gandaa kʼa tee nga wane,
NUM.24.18	a hin nga iberoo kaŋ ti Seyir gandaa kʼa tee nga wane.
NUM.24.18	Izirayel ga gaabi beeri fattandi.
NUM.24.19	Boraa kaŋ fatta Yakuba ra no ma goro hinoo ra.
NUM.24.19	Koyraa baahunantey kaŋ cindi, a gʼi halaci.»
NUM.24.20	Balam dii Amalek, a na nga yaasay šennoo har ka nee:
NUM.24.20	«Amalek bisa gandawey kul,
NUM.24.20	amma nga kokoroo manʼti kala a ma dere.»
NUM.24.21	Balam dii Keni borey, a na nga yaasay šennoo har ka nee:
NUM.24.21	«Ni gorodogoo ga gaabi,
NUM.24.21	ni tejoo
NUM.24.22	Amma Keni borey ga tonandi ka tee boosu
NUM.24.22	waati kaŋ Ašur
NUM.24.23	Balam na nga yaasay šennoo har ka nee:
NUM.24.23	«Woo ti bone. May no ma huna waati kaŋ Irkoy na woo tee?
NUM.24.24	Amma harihii beeriyaŋ ga kaa ka hun Kitim gandaa ra,
NUM.24.24	i ga žigi ka koy Ašur borey ga,
NUM.24.24	i ga žigi ka koy Eber borey ga,
NUM.24.24	ngi mo ga dere.»
NUM.24.25	Woo banda ga, Balam tun ka koy, a willi nga do, Balak mo na nga fondaa zaa ka koy.
NUM.25.1	Izirayel goro Šitim. Jamaa sintin ka izefututaray tee
NUM.25.2	Woyey din na jamaa cee kate i ma sargari kaa ngi koyey se. Jamaa ŋaa, de mo i sujudu ngi koyey jine. 
NUM.25.3	Izirayel izey hanga 
NUM.25.4	Abadantaa nee Musa se: «Izirayel jamaa boŋkoyney kul dii kʼi deeji Abadantaa jine waynaa tenje hala Abadantaa futay laalaa ma mooru Izirayel ga.» 
NUM.25.5	Musa nee Izirayel alkaaley se: «War affoo kul ma nga borey wii kaŋ hanga Bal kaŋ ti Pewor koyoo.»
NUM.25.6	Nga ne, Izirayel izey ra, aru foo kaa ka Majaŋ woy foo cebe nga armey se, Musa jine nda Izirayel izey jamaa kul jine. Woo gar i goo ma hẽe cere kubayyan hukkumoo miɲoo ga. 
NUM.25.7	 Haruna izʼaroo Eleyazar izʼaroo Pinehas dii woo, a tun jamaa game ka yaaji zaa nga kaboo ra. 
NUM.25.8	A hanga Izirayel aroo din bande hala hukkumoo gundoo ra, a na boro hinkaa kul hay, Izirayel aroo nda Majaŋ woyoo, a na woyoo hay gundoo ra. Kaŋ a na woo tee, bonaa kaŋ duu Izirayel izey kay. 
NUM.25.9	Bonaa na boro zenber waranka cindi taaci (24.000) wii.
NUM.25.10	Abadantaa šelaŋ Musa se ka nee: 
NUM.25.11	«Sargari juwalkaa Haruna izʼaroo Eleyazar izʼaroo Pinehas nʼay futuroo kuubi kʼa kaa Izirayel izey here. Zama alhawa cansantaa kaŋ goo ay ra, nga bara a ra. Woo se ay alhawa cansantaa mana koy ka Izirayel izey tuusu kʼi wii. 
NUM.25.12	Woo maaganda se nee a se: ‹Ay ga agay 
NUM.25.13	Nga nda nga hayroo kaŋ goo dumaa ga, ga duu amaana 
NUM.25.14	Izirayel aroo kaŋ i na nga nda Majaŋ woyoo wii maaɲoo ti Zimri. Salu kaŋ ti Simewoŋ hugu foo boŋkoyni izʼaroo no. 
NUM.25.15	Majaŋ woyoo kaŋ wiiyandi maaɲoo ti Kozbi, Sur ize woy no. Sur manʼti kala Majaŋ alkabiila foo boŋkoyni.
NUM.25.16	Abadantaa šelaŋ Musa se ka nee: 
NUM.25.17	«Majaŋ borey wongu. Wʼi kar, 
NUM.25.18	zama i nka kay war se iberi doo ra. I na war zanba ka war derandi Pewor šennoo ra nda Kozbi šennoo ra, ngi woymaa kaŋ ti Majaŋ boŋkoyni foo ize woyoo kaŋ wiiyandi bonaa zaaroo ra kaŋ Pewor kate a.»
NUM.26.1	Bonaa woo banda ga, Abadantaa nee Musa nda 
NUM.26.2	«Wa Izirayel izey jamaa kul kabu, wey kaŋ goo nda jiiri waranka (20) nda wey kaŋ bisa a, hugu ka koy hugu, kaŋyaŋ ga hin ka koy wongu Izirayel se.» 
NUM.26.3	Musa nda sargari juwalkaa Eleyazar šelaŋ Izirayel izey se Mowab ganganey ra, Žurdeŋ isaa jere, Žeriko tenje, ka nee i se: 
NUM.26.4	«Wey kaŋ goo nda jiiri waranka (20) nda wey kaŋ bisa a ma kabandi, sanda takaa kaŋ nda Abadantaa na Musa yaamar.» Izirayel izey kaŋ fatta Misira gandaa ra ti:
NUM.26.5	Rubeŋ ti Izirayel ize jinaa. Rubeŋ hayroo ti: Hanok, nga ga Hanok borey alkabiilaa hun. Palu, nga ga Palu borey alkabiilaa hun. 
NUM.26.6	Hesroŋ, nga ga Hesroŋ borey alkabiilaa hun. Karmi, nga ga Karmi borey alkabiilaa hun. 
NUM.26.7	Wey ti Rubeŋ borey alkabiilawey. Borey kaŋ kabandi i ra manʼti kala boro zenber woytaaci cindi hinza nda zangu iyye nda waranza (43.730).
NUM.26.8	Palu hayroo ti Eliyab. 
NUM.26.9	Eliyab hayroo ti Nemuwel, nda Dataŋ, nda Abiram. Dataŋ woo da, nda Abiram woo da ti borey kaŋ se jamaa ciya i ma tee ngi se jineboro. I waafaku nda Kora borey ka yenje Musa nda Haruna bande waatoo kaŋ Kora borey yenje Abadantaa bande. 
NUM.26.10	Laboo na nga miɲoo feeri ka ngi nda Kora gon waatoo kaŋ Kora jamaa ga buu. Nuunaa na boro zangu hinka nda woyguu (250) ton kʼi tee boosu. I tee tammaasa. 
NUM.26.11	Woo kul, Kora izey mana buu.
NUM.26.12	Simewoŋ hayroo, alkabiila ka koy alkabiila ti: Nemuwel, nga ga Nemuwel borey alkabiilaa hun. Yamin, nga ga Yamin borey alkabiilaa hun. Yakin, nga ga Yakin borey alkabiilaa hun. 
NUM.26.13	Zera, nga ga Zera borey alkabiilaa hun. Sawul, nga ga Sawul borey alkabiilaa hun. 
NUM.26.14	Wey ti Simewoŋ borey alkabiilawey, i manʼti kala boro zenber waranka cindi hinka nda zangu hinka (22.200).
NUM.26.15	Gad hayroo, alkabiila ka koy alkabiila ti: Sefoŋ, nga ga Sefoŋ borey alkabiilaa hun. Hagi, nga ga Hagi borey alkabiilaa hun. Šuni, nga ga Šuni borey alkabiilaa hun. 
NUM.26.16	Ozini, nga ga Ozini borey alkabiilaa hun. Eri, nga ga Eri borey alkabiilaa hun. 
NUM.26.17	Arod, nga ga Arod borey alkabiilaa hun. Areli, nga ga Areli borey alkabiilaa hun. 
NUM.26.18	Wey ti Gad hayroo alkabiilawey. Borey kaŋ kabandi i ra manʼti kala boro zenber woytaaci nda zangu guu (40.500).
NUM.26.19	Žuda hayroo ti: Er nda Onaŋ, amma Er nda Onaŋ buu Kanaŋ gandaa ra. 
NUM.26.20	Žuda hayroo, alkabiila ka koy alkabiila ti: Šela, nga ga Šela borey alkabiilaa hun. Peres, nga ga Peres borey alkabiilaa hun. Zera, nga ga Zera borey alkabiilaa hun. 
NUM.26.21	Peres hayroo ti: Hesroŋ, nga ga Hesroŋ borey alkabiilaa hun. Hamul, nga ga Hamul borey alkabiilaa hun. 
NUM.26.22	Wey ti Žuda alkabiilawey. Borey kaŋ kabandi i ra manʼti kala boro zenber woyye cindi iddu nda zangu guu (76.500).
NUM.26.23	Isakar hayroo, alkabiila ka koy alkabiila ti: Tola, nga ga Tola borey alkabiilaa hun. Puwa, nga ga Puwa borey alkabiilaa hun. 
NUM.26.24	Yašub, nga ga Yašub borey alkabiilaa hun. Šimroŋ, nga ga Šimroŋ borey alkabiilaa hun. 
NUM.26.25	Wey ti Isakar alkabiilawey. Borey kaŋ kabandi i ra manʼti kala boro zenber woydu cindi taaci nda zangu hinza (64.300).
NUM.26.26	Zabuloŋ hayroo, alkabiila ka koy alkabiila ti: Sered, nga ga Sered borey alkabiilaa hun. Eloŋ, nga ga Eloŋ borey alkabiilaa hun. Yalel, nga ga Yalel borey alkabiilaa hun. 
NUM.26.27	Wey ti Zabuloŋ borey alkabiilawey. Borey kaŋ kabandi i ra manʼti kala boro zenber woydu nda zangu guu (60.500).
NUM.26.28	Isufi hayroo, alkabiila ka koy alkabiila ti: Manase nda Efrayim. 
NUM.26.29	Manase hayroo ti: Makir, nga ga Makir borey alkabiilaa hun. Makir ka Galad hay. Galad, nga ga Galad borey alkabiilaa hun. 
NUM.26.30	Galad hayroo ti: Yezer, nga ga Yezer borey alkabiilaa hun. Helek, nga ga Helek borey alkabiilaa hun. 
NUM.26.31	Asriyel, nga ga Asriyel borey alkabiilaa hun. Šekem, nga ga Šekem borey alkabiilaa hun. 
NUM.26.32	Šemida, nga ga Šemida borey alkabiilaa hun. Hefer, nga ga Hefer borey alkabiilaa hun. 
NUM.26.33	Selofad kaŋ ti Hefer izʼaru mana duu izʼaruyaŋ, ize woyyaŋ de no a duu. Selofad ize woyey maaɲey ti: Mahila, nda Nowa, nda Hogla, nda Milka, nda Tirsa. 
NUM.26.34	Wey ti Manase alkabiilawey. Borey kaŋ kabandi i ra manʼti kala boro zenber woyguu cindi hinka nda zangu iyye (52.700).
NUM.26.35	Efrayim hayroo, alkabiila ka koy alkabiila ti: Šutela, nga ga Šutela borey alkabiilaa hun. Beker, nga ga Beker borey alkabiilaa hun. Tahaŋ, nga ga Tahaŋ borey alkabiilaa hun. 
NUM.26.36	Šutela hayroo ti: Eraŋ, nga ga Eraŋ borey alkabiilaa hun. 
NUM.26.37	Wey ti Efrayim hayroo alkabiilawey. Borey kaŋ kabandi i ra manʼti kala boro zenber waranza cindi hinka nda zangu guu (32.500). Wey ti Isufi hayroo, alkabiila ka koy alkabiila.
NUM.26.38	Benžameŋ hayroo, alkabiila ka koy alkabiila ti: Bela, nga ga Bela borey alkabiilaa hun. Ašibel, nga ga Ašibel borey alkabiilaa hun. Ahiram, nga ga Ahiram borey alkabiilaa hun. 
NUM.26.39	Šufam, nga ga Šufam borey alkabiilaa hun. Hufam, nga ga Hufam borey alkabiilaa hun. 
NUM.26.40	Bela hayroo ti: Ardu nda Namaŋ. Ardu, nga ga Ardu izey alkabiilaa hun nda Namaŋ kaŋ ga Namaŋ borey alkabiilaa hun. 
NUM.26.41	Wey ti Benžameŋ hayroo, alkabiila ka koy alkabiila. Borey kaŋ kabandi i ra manʼti kala boro zenber woytaaci cindi guu nda zangu iddu (45.600).
NUM.26.42	Dan hayroo, alkabiila ka koy alkabiila ti: Šuham, nga ga Šuham borey alkabiilaa hun. Wey ti Dan alkabiilawey, alkabiila ka koy alkabiila. 
NUM.26.43	Šuham borey alkabiilawey, borey kaŋ kabandi i ra manʼti kala boro zenber woydu cindi taaci nda zangu taaci (64.400).
NUM.26.44	Ašer hayroo, alkabiila ka koy alkabiila ti: Yimna, nga ga Yimna borey alkabiilaa hun. Yišwi, nga ga Yišwi borey alkabiilaa hun. Beriya, nga ga Beriya borey alkabiilaa hun. 
NUM.26.45	Beriya hayroo ti: Heber, nga ga Heber borey alkabiilaa hun. Malkiyel, nga ga Malkiyel borey alkabiilaa hun. 
NUM.26.46	Ašer ize woyoo maaɲoo ti Sera. 
NUM.26.47	Wey ti Ašer hayroo alkabiilawey. Borey kaŋ kabandi i ra manʼti kala boro zenber woyguu cindi hinza nda zangu taaci (53.400).
NUM.26.48	Neftali hayroo, alkabiila ka koy alkabiila ti: Yasiyel, nga ga Yasiyel borey alkabiilaa hun. Guni, nga ga Guni borey alkabiilaa hun. 
NUM.26.49	Yeser, nga ga Yeser borey alkabiilaa hun. Šilem, nga ga Šilem borey alkabiilaa hun. 
NUM.26.50	Wey ti Neftali alkabiilawey, alkabiila ka koy alkabiila. Borey kaŋ kabandi i ra manʼti kala boro zenber woytaaci cindi guu nda zangu taaci (45.400).
NUM.26.51	Borey kaŋ kabandi Izirayel izey ra manʼti kala boro zenber zangu iddu nda zenber foo nda zangu iyye nda waranza (601.730).
NUM.26.52	Abadantaa šelaŋ Musa se ka nee: 
NUM.26.53	«Alkabiilawey wey game gandaa ga zamnandi ka tee ngi tuboo. Ngi bagawey sii kala borey hinnaa bande. 
NUM.26.54	Alkabiila beeri ga duu doo beeri, alkabiila kaccu ga duu doo kaccu. Alkabiila foo kul ga duu doo ka sawa nda nga borey hinnaa kaŋ kabandi. 
NUM.26.55	Woo kul, 
NUM.26.56	Alkurraa kaŋ ga karandi no ma cebe tuboo kaŋ ga nondi alkabiila beerey se nda ikaccey se.»
NUM.26.57	Borey kaŋ kabandi 
NUM.26.58	Lewi alkabiilawey ti: Libni borey alkabiilaa, nda Hebroŋ borey alkabiilaa, nda Mahili borey alkabiilaa, nda Muši borey alkabiilaa, nda Kora borey alkabiilaa. Kehat ka Amram hay. 
NUM.26.59	Amram wandoo maaɲoo ti Žokebed kaŋ ti Lewi ize woy. Lewi manʼa hay kala Misira gandaa ra. A duu Amram se Haruna, nda Musa, nda Maryama ngi woymaa. 
NUM.26.60	Izey kaŋ Haruna duu ey ti: Nadab, nda Abihu, nda Eleyazar, nda Itamar. 
NUM.26.61	Nadab nda Abihu buu, zama nuune kaŋ si bisa no i nʼa daŋ Abadantaa jine.
NUM.26.62	Borey kaŋ kabandi Lewi borey ra, kʼa dii arey kul kaŋ goo nda handu foo nda wey kaŋ bisa a manʼti kala boro zenber waranka cindi hinza (23.000). I mana kabandi Izirayel izey ra, zama i mana duu tubu Izirayel izey cindey bande.
NUM.26.63	Wey ti borey kaŋ Musa nda 
NUM.26.64	Boro kul sii borey wey ra kaŋ Musa nda sargari juwalkaa Haruna nʼa kabu waatoo kaŋ i na Izirayel izey kabu Sinay saajoo ra. 
NUM.26.65	Zama Abadantaa nka nee: «I ga buu saajoo ra.» Boro kul mana cindi i ra nda manʼti Yefune izʼaroo Kaleb, nda Nun izʼaroo Žozuwe hinne.
NUM.27.1	Isufi izʼaroo kaŋ ti Manase, nga alkabiilaa boro goo no kaŋ maaɲoo ti Selofad. Selofad ti Hefer izʼaroo, Hefer ti Galad izʼaroo, Galad ti Makir izʼaroo, Makir ti Manase izʼaroo. Selofad ize woyey maaɲey ti: Mahila, nda Nowa, nda Hogla, nda Milka, nda Tirsa. 
NUM.27.2	Han foo ize woyey kaa ka kay Musa nda 
NUM.27.3	«Ir baaba buu saajoo ra, nga, a sii jamaa ra kaŋ ture Abadantaa ga Kora borey bande. Nga boŋ zunuboo kʼa wii, de mo izʼaru sii a se. 
NUM.27.4	Macin se ir baaba maaɲoo ga hun nga alkabiilaa ra, kaŋ se a mana duu izʼaru wala? Ir noo doo ir baaba armey game.»
NUM.27.5	Hayaa kaŋ i nʼa ceeci, Musa koy a daŋ Abadantaa jine. 
NUM.27.6	Abadantaa šelaŋ Musa se ka nee: 
NUM.27.7	«Selofad ize woyey goo nda cimi, i noo doo kaŋ ga tee ngi wane ngi baaba armey game, ma ngi baaba tuboo noo i se. 
NUM.27.8	Šelaŋ Izirayel izey se ka nee: ‹Nda aru buu bila nda a ma izʼaru naŋ, wa nga tuboo noo nga ize woyoo se. 
NUM.27.9	Nda a sii nda ize woy, wa nga tuboo noo nga armey se. 
NUM.27.10	Nda a sii nda arma, wa nga tuboo noo baaboo armey se. 
NUM.27.11	Nda baaboo sii nda arma, war ma nga tuboo noo nga boro maanaa se nga alkabiilaa ra. Nga no ma tuboo zaa. A ga tee Izirayel izey se yaamar hantumante, sanda takaa kaŋ nda Abadantaa nʼa har Musa se.›»
NUM.27.12	Abadantaa nee Musa se: «Žigi Abarim tondi hondoo woo boŋ, ma gandaa guna kaŋ ay nʼa noo Izirayel izey se. 
NUM.27.13	Nʼga dii a, nga banda ga, ni mo, nʼga koy ni hayragey gar alaaharaa sanda takaa kaŋ nda ni armaa Haruna koy i gar, 
NUM.27.14	zama war wanji ay yaamaroo ga Tisin saajoo ra. Waatoo kaŋ jamaa yenje nda agay, war manʼay henanyanoo cebe i se waatoo kaŋ i ga hari wiri.» Maanaa Meriba haroo kaŋ goo Kadeš, Tisin saajoo ra.
NUM.27.15	Musa šelaŋ Abadantaa se ka nee: 
NUM.27.16	«Abadantaa baahunantey kul hundey Koyoo, aru daŋ jamaa jine 
NUM.27.17	kaŋ ga huru i jine ngi koyyanoo nda ngi kaayanoo ga, kaŋ gʼi ka koy, a gʼi ka yee kate, hala jamaa masi tee sanda alman kur kaŋ sii nda kurkaw.» 
NUM.27.18	Abadantaa nee Musa se: «Žozuwe kaŋ ti Nun izʼaroo zaa, aru no kaŋ ra ay 
NUM.27.19	Mʼa kayandi 
NUM.27.20	Mʼa noo ni hinoo ra, hala Izirayel izey jamaa kul ma haŋajer a se. 
NUM.27.21	A ma kay sargari juwalkaa Eleyazar jine kaŋ ga Irkoy ibaayoo ceeci a se nda 
NUM.27.22	Musa na hayaa tee kaŋ nda Abadantaa nʼa yaamar. A na Žozuwe zaa kʼa kayandi sargari juwalkaa Eleyazar jine nda jamaa kul jine. 
NUM.27.23	Musa na nga kabey fur a boŋ kʼa gorandi goyoo ra nda takaa kaŋ nda Abadantaa nʼa har Musa se.
NUM.28.1	Abadantaa šelaŋ Musa se ka nee: 
NUM.28.2	«Yaamaroo woo har Izirayel izey se: ‹Sargarey kaŋ war gʼi kaa ya ne, wa hawgay war mʼi kaa waatoo kaŋ kayandi ra, ay ŋaahayaa nda 
NUM.28.3	Ma nee i se: ‹Sargari tonantaa ne kaŋ war gʼa kaa Abadantaa maaɲoo ga: feeji-ize kaŋ goo nda jiiri foo kaŋ ga malal sii, ize hinka zaari kul sanda 
NUM.28.4	Ma feeji-ize foo kaa sargari subbaahi, ma ihinkantoo kaa almaari. 
NUM.28.5	 se ma farin hamni baana kilo hinza loobu nda 
NUM.28.6	Woo ti sargari kukurantaa kaŋ ga kaandi waati kul, a mana kayandi ka teendi kala Sinay tondi hondoo do. Sunnaara kaana no, sargari tonante no Abadantaa maaɲoo ga. 
NUM.28.7	 ma tee 
NUM.28.8	Feeji-ize hinkantoo ma sargandi almaaroo ra, mʼa tee sanda subbaahoo taasu sargaroo nda nga sargari hari-haroo. Sargari tonante no kaŋ sunnaaraa ga kan Abadantaa se.›»
NUM.28.9	«‹
NUM.28.10	Hunanzam zaaroo 
NUM.28.11	«‹War handey zaari jinaa, war ma yaaru hinka, nda gaaru foo, nda feeji-ize iyye kaŋyaŋ goo nda jiiri foo kaa 
NUM.28.12	Farin hamni baana kilo yagga kaŋ loobandi nda jii ka tee 
NUM.28.13	Farin hamni baana kilo hinza kaŋ loobandi nda jii ka tee taasu sargari ga huru feeji-ize foo kul ga. Sargari kukurante no kaŋ sunnaaraa ga kan Abadantaa se. 
NUM.28.14	Sargari hari-harey kaŋ ga hanga adabbawey ti: yaaru foo kul 
NUM.28.15	Koyne mo war ma jindaaru foo kaa 
NUM.28.16	«‹Jiiroo handu jinaa jirbi woy cindi taacantoo (14to) ma 
NUM.28.17	Handoo woo jirbi woy cindi guwantoo (15to) ga tee jingaroo, war ga takula kaŋ ra dolobiri sii ŋaa jirbi iyye. 
NUM.28.18	Zaari jinaa, margari henanante ma tee, war masi goy šenda kul tee. 
NUM.28.19	War ma yaaru hinka, nda gaaru foo, nda feeji-ize iyye kaŋyaŋ goo nda jiiri foo, i ma tee adabbayaŋ kaŋ ga malal sii, kaa 
NUM.28.20	War ma farin hamni baana loobu nda jii kʼa daŋ affoo kul ga sanda 
NUM.28.21	kilo hinza ma huru feeji-ize iyyaa affoo kul ga, 
NUM.28.22	nda jindaaru foo 
NUM.28.23	War ga wey sarga ka tonton subbaahoo sargari kukurantaa ga, maanaa sargaroo kaŋ ga hun waati kul. 
NUM.28.24	War mʼi sarga zaari kul hala jirbi iyye sanda sargari tonante kaŋ sunnaaraa ga kan Abadantaa se. I ga sargandi ka tonton sargari kukurantaa ga kaŋ ga hun waati kul nda nga 
NUM.28.25	Jirbi iyyantoo hane margari henanante ma tee, war masi goy šenda kul tee.›»
NUM.28.26	«‹Tuuri-ize jina-jinawey zaaroo kaŋ ra war ga 
NUM.28.27	War ma 
NUM.28.28	War ma farin hamni baana loobu nda jii kʼa daŋ i ga sanda taasu sargari, farin hamni baana kilo yagga ma huru yaaru foo kul ga, farin hamni baana kilo iddu ma huru gaaru foo kul ga, 
NUM.28.29	farin hamni baana kilo hinza ma huru feeji-ize foo kul ga. 
NUM.28.30	War ma jindaaru kaa ka zunubu tuusuyanoo tee war se. 
NUM.28.31	War ga sargarey wey kaa ka tonton sargari kukurantaa ga kaŋ ga hun waati kul nda nga taasu sargaroo. I ma tee adabbayaŋ kaŋ ga malal sii. War ma ngi 
NUM.29.1	Handu iyyantoo zaari jinaa, war ma margari henanante tee, war masi goy šenda kul tee. A ga tee war se zaari kaŋ ra war ga laati kar. 
NUM.29.2	War ma 
NUM.29.3	Ngi 
NUM.29.4	kilo hinza ma huru feeji-ize iyyaa affoo kul ga. 
NUM.29.5	War ma jindaaru foo kaa 
NUM.29.6	kaŋ sii handu kul sargari kukurantaa ra, nda nga taasu sargaroo, nda sargari kukurantaa kaŋ ga hun waati kul, nda nga taasu sargaroo, nda ngi 
NUM.29.7	Handu iyyantoo din jirbi woyantoo (10to), war ma margari henanante tee ka meehaw, war masi goy kul tee. 
NUM.29.8	War ma 
NUM.29.9	Ngi 
NUM.29.10	kilo hinza feeji-ize iyyaa affoo kul ga. 
NUM.29.11	War ma jindaaru foo kaa 
NUM.29.12	Handu iyyantoo jirbi woy cindi guwantoo (15to) hane, war ma margari henanante tee, war masi goy šenda kul tee. War ma jingar tee Abadantaa maaɲoo ga jirbi iyye.
NUM.29.13	War ma 
NUM.29.14	Ngi 
NUM.29.15	Kilo hinza ma huru feeji-ize woy cindi taacaa (14) affoo kul ga. 
NUM.29.16	War ma jindaaru foo kaa 
NUM.29.17	Zaari hinkantoo hane, war ma yaaru kobsi woy cindi hinka (12) kaa sargari, nda gaaru hinka, nda feeji-ize boŋ woy cindi taaci (14) kaŋyaŋ goo nda jiiri foo, i ma tee adabbayaŋ kaŋ ga malal sii. 
NUM.29.18	War ma yaarey, nda feeji-izey, nda gaarey taasu sargaroo nda ngi sargari hari-haroo mo kaa, affoo kul nda nga hinnaa nda woo kaŋ kayandi. 
NUM.29.19	War ma jindaaru foo mo kaa zunubu sargari kaŋ manʼti waati kul sargari kukurantaa, nda nga taasu sargaroo, nda ngi sargari hari-harey.
NUM.29.20	Zaari hinzantoo hane, war ma yaaru kobsi woy cindi foo (11) kaa sargari, nda gaaru hinka, nda feeji-ize boŋ woy cindi taaci (14) kaŋyan goo nda jiiri foo, i ma tee adabbayaŋ kaŋ ga malal sii. 
NUM.29.21	War ma yaarey, nda feeji-izey, nda gaarey taasu sargaroo nda ngi sargari hari-haroo mo kaa, affoo kul nda nga hinnaa nda woo kaŋ kayandi. 
NUM.29.22	War ma jindaaru foo mo kaa zunubu sargari kaŋ manʼti waati kul sargari kukurantaa, nda nga taasu sargaroo, nda nga sargari hari-haroo.
NUM.29.23	Zaari taacantoo hane, war ma yaaru kobsi woy (10) kaa sargari, nda gaaru hinka, nda feeji-ize boŋ woy cindi taaci (14) kaŋyaŋ goo nda jiiri foo, i ma tee adabbayaŋ kaŋ ga malal sii. 
NUM.29.24	War ma yaarey, nda feeji-izey, nda gaarey taasu sargaroo nda ngi sargari hari-haroo mo kaa, affoo kul nda nga hinnaa nda woo kaŋ kayandi. 
NUM.29.25	War ma jindaaru foo mo kaa zunubu sargari kaŋ manʼti waati kul sargari kukurantaa, nda nga taasu sargaroo, nda nga sargari hari-haroo.
NUM.29.26	Zaari guwantoo hane, war ma yaaru kobsi yagga kaa sargari, nda gaaru hinka, nda feeji-ize boŋ woy cindi taaci (14) kaŋyaŋ goo nda jiiri foo, i ma tee adabbayaŋ kaŋ ga malal sii. 
NUM.29.27	War ma yaarey, nda feeji-izey, nda gaarey taasu sargaroo nda ngi sargari hari-haroo mo kaa, affoo kul nda nga hinnaa nda woo kaŋ kayandi. 
NUM.29.28	War ma jindaaru foo mo kaa zunubu sargari kaŋ manʼti waati kul sargari kukurantaa, nda nga taasu sargaroo, nda nga sargari hari-haroo.
NUM.29.29	Zaari idduwantoo hane, war ma yaaru kobsi yaaha kaa sargari, nda gaaru hinka, nda feeji-ize boŋ woy cindi taaci (14) kaŋyaŋ goo nda jiiri foo, i ma tee adabbayaŋ kaŋ ga malal sii. 
NUM.29.30	War ma yaarey, nda feeji-izey, nda gaarey taasu sargaroo nda ngi sargari hari-haroo mo kaa, affoo kul nda nga hinnaa nda woo kaŋ kayandi. 
NUM.29.31	War ma jindaaru foo mo kaa zunubu sargari kaŋ manʼti waati kul sargari kukurantaa, nda nga taasu sargaroo, nda nga sargari hari-harey.
NUM.29.32	Zaari iyyantoo hane, war ma yaaru kobsi iyye kaa sargari, nda gaaru hinka, nda feeji-ize woy boŋ cindi taaci (14) kaŋyaŋ goo nda jiiri foo, i ma tee adabbayaŋ kaŋ ga malal sii. 
NUM.29.33	War ma yaarey, nda gaarey, nda feeji-izey taasu sargaroo nda ngi sargari hari-haroo mo kaa, affoo kul nda nga hinnaa nda woo kaŋ kayandi. 
NUM.29.34	War ma jindaaru foo mo kaa zunubu sargari kaŋ manʼti waati kul sargari kukurantaa, nda nga taasu sargaroo, nda nga sargari hari-haroo.
NUM.29.35	Zaari yaahantoo hane, war ma margari kokorante tee, war masi goy šenda kul tee. 
NUM.29.36	War ma sargari kukurante kaa, a ma tee sargari tonante kaŋ sunnaaraa ga kan Abadantaa se, a ma tee yaaru foo, nda gaaru foo, nda feeji-ize boŋ iyye kaŋyaŋ goo nda jiiri foo, i ma tee adabbayaŋ kaŋ ga malal sii. 
NUM.29.37	War ma yaaroo, nda gaaroo, nda feeji-izey taasu sargaroo nda ngi sargari hari-haroo mo kaa, affoo kul nda nga hinnaa nda woo kaŋ kayandi. 
NUM.29.38	War ma jindaaru foo mo kaa zunubu sargari kaŋ manʼti waati kul sargari kukurantaa, nda nga taasu sargaroo, nda nga sargari hari-haroo.
NUM.29.39	Wey ti hayey kaŋ war gʼi kaa Abadantaa maaɲoo ga war jingarey hane. Sargarey wey sii war meefur sargarey ra, nda sargarey kaŋ war nʼi kaa nda war boŋ, nda war sargari kukurantey, nda war taasu sargarey, nda war sargari hari-harey, nda war 
NUM.30.1	Musa na hayey kul har Izirayel izey se kaŋ nda Abadantaa nʼa yaamar.
NUM.30.2	Musa šelaŋ Izirayel izey alkabiilawey boŋkoyney se ka nee: «Yaamaroo ne kaŋ Abadantaa nʼa har: 
NUM.30.3	‹Nda aru na meefur zaa Abadantaa se, wala a žee ka allaahidu zaa nga jindoo ga, a masi nga šennoo yankar, hayaa kaŋ hun miɲoo ra, a ma woo din da tee.›»
NUM.30.4	Waati kaŋ woy ga tee hondiyaw, a goo nga baaba do, de a na meefur zaa Abadantaa se, a na allaahidu daŋ nga jindoo ga, 
NUM.30.5	de baaboo maa meefuroo nda hayaa kaŋ a nʼa daŋ nga jindoo ga, de baaboo dangay, a mana haya kul har a se, nga meefurey kul goo dogey ra, hayey kul kaŋ a nʼi daŋ nga jindoo ga goo dogoo ra. 
NUM.30.6	Amma nda hanoo kaŋ baaboo maarʼa, a nʼa ganji, meefurey kul, nda allaahidey kul kaŋ a nʼi daŋ nga jindoo ga kul sii no. Abadantaa ga yaafa a se, zama baaboo nʼa ganji.
NUM.30.7	Nda woysoogaa meefuroo, wala allaahidoo kaŋ a nʼa zaa, šenni yaada ra a nʼa har kʼa daŋ nga jindoo ga, nga banda ga, a hiiji, 
NUM.30.8	kurɲoo maarʼa, de kurɲoo dangay, a mana haya kul har a se hanoo kaŋ a maarʼa, nga meefurey goo dogey ra, allaahidey kaŋ a nʼi daŋ nga jindoo ga goo dogey ra. 
NUM.30.9	Amma nda hanoo kaŋ kurɲoo maarʼa, a nʼa ganji, a na meefuroo tunandi, a na šenni yaadaa tunandi kaŋ a nʼa daŋ nga jindoo ga, Abadantaa ga yaafa a se.
NUM.30.10	Amma woy kaŋ kurɲoo buu nda woy kaŋ fay, hayey kul kaŋ a nʼi daŋ nga jindoo ga goo dogey ra.
NUM.30.11	Amma nda woyhiiji na meefur zaa, wala a žee ka allaahidu daŋ nga jindoo ga, 
NUM.30.12	nda kurɲoo maarʼa, a mana haya kul har a se, de a manʼa ganji, woyoo meefurey kul goo dogey ra, allaahidu kul kaŋ a nʼa daŋ nga jindoo ga goo dogey ra. 
NUM.30.13	Amma nda kurɲoo, hanoo hunday kaŋ a maarʼey, a nʼi tunandi kaaray, meefurey kul nda allaahidey kul kaŋ a nʼi daŋ nga jindoo ga sii dogey ra koyne. Kurɲoo nʼi tunandi, Abadantaa ga yaafa a se. 
NUM.30.14	Meefur kul nda allaahidu kul kaŋ woy nʼa zaa, wala woyoo kayandi ka nga boŋ dii haya ga, kurɲoo ga hin ka yadda a ga wala a mʼa tunandi. 
NUM.30.15	Nda kurɲoo dangay, a mana haya kul har a se hala subaa ra, meefurey kul nda allaahidey kul kaŋ woyoo nʼi daŋ nga jindoo ga, a yadda i ga, zama hanoo kaŋ a maarʼa, a mana haya kul har a se 
NUM.30.16	Nda hanoo kaŋ a maarʼa bisa jina a duu kʼi tunandi, a ga woyoo layboo zaa.
NUM.30.17	Wey ti yaamarey kaŋ Abadantaa nʼi har Musa se kurɲe nda wande game, wala baaba nda nga ize woy hondiyaa kaŋ goo a do.
NUM.31.1	Abadantaa šelaŋ Musa se ka nee: 
NUM.31.2	«Koy faasa Izirayel izey se ka ngi alhakoo kaa Majaŋ borey ra. Woo banda ga, nʼga koy ni hayragey gar alaaharaa.» 
NUM.31.3	Musa šelaŋ jamaa se ka nee: «War ra, aruyaŋ ma wongu jinayyaŋ zaa ka koy Majaŋ borey wongu, ka Majaŋ borey goy futaa alhakoo kaa i ra Abadantaa maaɲoo ga. 
NUM.31.4	War ma aru zenber foo (1.000) zaa alkabiila foo kul ra, Izirayel alkabiilawey kul ra kʼi sanba i ma koy wongu.»
NUM.31.5	Izirayel boro zenber zenberey ra i na aru zenber foo (1.000) suuba alkabiila foo kul ra, maanaa wongu-ize zenber woy cindi hinka (12.000). 
NUM.31.6	Musa nʼi sanba wongoo ra, alkabiila foo kul aru zenber foo (1.000). A na Pinehas, 
NUM.31.7	I koy Majaŋ gandaa wongu nda takaa kaŋ nda Abadantaa na Musa yaamar ka arey kul wii. 
NUM.31.8	Majaŋ borey kokoy guu goo borey ra kaŋ i nʼi wii. Kokoyey ti: Ewi, nda Rekem, nda Sur, nda Hur, nda Reba kaŋ ti Majaŋ kokoy guu. I na Balam, Bewor izʼaroo mo wii nda takuba. 
NUM.31.9	Izirayel izey na Majaŋ gandaa woyey nda ngi izey kul dii kʼi tee baɲɲayaŋ. I na ngi adabbawey, nda ngi alman kurey, nda ngi almaanoo kul taa. 
NUM.31.10	I na ngi koyrawey kul kaŋ ra i ga goro nda ngi koyra buuna-buunawey kul ton nuune ra kʼi tee boosu. 
NUM.31.11	 kul nda hayaa kul, borey nda adabbawey i nʼi zaa ka koy. 
NUM.31.12	I koy nda baɲɲey kaŋ i duu ey wongoo ra nda alganiimaa Musa, nda sargari juwalkaa Eleyazar, nda Izirayel izey jamaa do kaŋ goo ma goro Mowab ganganey ra, Žurdeŋ isaa jere, Žeriko tenje.
NUM.31.13	Musa, nda sargari juwalkaa Eleyazar, nda jamaa boŋkoyney kul fatta kʼi kubay jamaa kaloo se taray. 
NUM.31.14	Musa futu wongu-izey jineborey ga kaŋ goo boro zenber foo-foo jine, nda wey kaŋ goo boro zangu foo-foo jine kaŋyaŋ hun wongoo ra ka kaa. 
NUM.31.15	Musa nee i se: «War na woyey kul naŋ i ma huna wala?» 
NUM.31.16	Nga ne, ngi no Pewor waati
NUM.31.17	Sohõ wa zankaarey kul wii, war ma woyey kul wii kaŋ marga nda aru. 
NUM.31.18	Amma woysoogey kul kaŋ mana bay ka marga nda aru, wʼi naŋ i ma huna war se. 
NUM.31.19	War ma jirbi iyye tee jamaa kaloo se taray, boro kul kaŋ na boro wii, wala a tuku bukaw ga, war ma war zunubey kaa jirbi hinzantoo nda iyyantoo hane, war nda war baɲɲey. 
NUM.31.20	War ma bankaarawey kul, nda kuuru jinawey kul, nda hancin hinbiri jinawey kul, nda bundu jinawey kul henanandi.
NUM.31.21	Sargari juwalkaa Eleyazar nee wongu-izey kaŋ koy wongoo ra se: «Hayaa ne kaŋ hantumandi 
NUM.31.22	Wura, nda nzorfu kaaray, nda alhan, nda guuru, nda kobinjaama, nda badila hinne, 
NUM.31.23	haya kul kaŋ nuune si haya hasara a se, war mʼa daŋ nuune ra a ma henan. Amma henanandi hari no ma haya henanandi kaŋ si hin ka huru nuune ra. War mʼa daŋ haroo din da ra. 
NUM.31.24	War ma war bankaarawey ɲumay jirbi iyyantoo hane, war ga henan. Woo banda ga, war ga hin ka huru kaloo ra.»
NUM.31.25	Abadantaa šelaŋ Musa se ka nee: 
NUM.31.26	«Ni, nda 
NUM.31.27	 zamna ihinka wongu-izey kaŋ koy wongu nda jamaa kul game. 
NUM.31.28	Wongu-izey kaŋ koy wongu ma haya kaa ngi bagaa ra kʼa noo Abadantaa se. War ma affoo-foo kaa zangu guu (500) foo kul ra, a ma tee adamizey, wala adabba beerey, wala farkey, wala adabba buuney. 
NUM.31.29	War mʼi kaa ngi bagaa ra, mʼi noo sargari juwalkaa Eleyazar se i ma tee Abadantaa bagaa. 
NUM.31.30	Izirayel izey jamaa bagaa, ma affoo-foo zaa woyguu (50) foo kul ra, a ma tee adamizey, wala adabba beerey, wala farkey, wala adabba buuney, wala adabbawey kul ra, mʼi noo 
NUM.31.31	Musa nda sargari juwalkaa Eleyazar na hayaa tee kaŋ nda Abadantaa na Musa yaamar. 
NUM.31.32	Hayey kaŋ duwandi wongoo ra, woo kaŋ cindi alganiimaa ra kaŋ wongu-izey nʼi dii manʼti kala alman buuna boŋ zenber zangu iddu nda zenber woyye cindi guu (675.000), 
NUM.31.33	nda alman beeri boŋ zenber woyye cindi hinka (72.000), 
NUM.31.34	nda farka boŋ zenber woydu cindi foo (61.000), 
NUM.31.35	nda adamizeyaŋ woy zenber waranza cindi hinka (32.000) kaŋyaŋ mana bay ka marga nda aru.
NUM.31.36	Jeroo kaŋ ti borey kaŋ koy wongu bagaa manʼti kala: adabba buuna boŋ zenber zangu hinza nda zenber waranza cindi iyye nda zangu guu (337.500), 
NUM.31.37	adabba buuna boŋ zangu iddu nda woyye cindi guu (675) nondi Abadantaa se i ra. 
NUM.31.38	Adabba beeri boŋ zenber waranza cindi iddu (36.000), adabba woyye cindi hinka (72) nondi Abadantaa se i ra. 
NUM.31.39	Farka boŋ zenber waranza nda zangu guu (30.500), farka boŋ woydu cindi foo (61) nondi Abadantaa se i ra. 
NUM.31.40	Boro zenber woy cindi iddu (16.000), boro waranza cindi hinka (32) nondi Abadantaa se i ra. 
NUM.31.41	Bagaa kaŋ nondi Abadantaa se, Musa nʼa noo sargari juwalkaa Eleyazar se sanda takaa kaŋ nda Abadantaa na Musa yaamar.
NUM.31.42	Jeroo kaŋ ti Izirayel izey bagaa nda wongu-izey wanoo kaŋ Musa nʼi kaa cere ra, 
NUM.31.43	woo kaŋ ga tee jamaa bagaa ti: adabba buuna boŋ zenber zangu hinza nda zenber waranza cindi iyye nda zangu guu (337.500), 
NUM.31.44	nda adabba beeri boŋ zenber waranza cindi iddu (36.000), 
NUM.31.45	nda farka boŋ zenber waranza nda zangu guu (30.500), 
NUM.31.46	nda boro zenber woy cindi iddu (16.000). 
NUM.31.47	Jeroo kaŋ nondi Izirayel izey se ra Musa na affoo zaa woyguu (50) foo kul ra kʼa noo Lewi borey se kaŋ ga huga nda Abadantaa hukkumoo goyoo. Musa nʼa tee nda takaa kaŋ nda Abadantaa nʼa yaamar.
NUM.31.48	Wongu-ize jamawey jineborey, wongu-ize zenber foo-foo (1.000) jineborey, maanaa wongu-ize zenber foo-foo (1.000) boŋkoyney, nda wongu-ize zangu (100) boŋkoyney man Musa. 
NUM.31.49	I nee a se: «Ni tamey na wongaarey kabu kaŋ goo ir hinoo cire, ba affoo mana hun i ra. 
NUM.31.50	Ir affoo kul, wura jinawey kaŋ ir duu ey ra, ga zeɲi, nda kabehiiri, nda kabekorbay kaŋ ga tammaasa daŋ, nda haŋakorbay, nda jindehiiri kaa Abadantaa se sargari hala zunubu tuusuyanoo ma teendi ir se Abadantaa jine.»
NUM.31.51	Musa nda 
NUM.31.52	Wuragoo kul kaŋ wongu-ize zenber foo-foo (1.000) boŋkoyney nda wongu-ize zangu foo-foo (100) boŋkoyney nʼi kaa Abadantaa se tiŋaa manʼti kala kilo zangu nda woyye (170) cine. 
NUM.31.53	Wongu-izey affoo kul, hayaa kaŋ a nʼa zaa, a nʼa dii nga boŋ se. 
NUM.31.54	Musa nda sargari juwalkaa Eleyazar na wongu-ize zenber foo-foo (1.000) boŋkoyney nda wongu-ize zangu foo-foo (100) boŋkoyney wuragoo dii ka koy nda ey cere kubayyan hukkumoo ra i ma tee Izirayel izey hongandihayaa Abadantaa jine.
NUM.32.1	Rubeŋ izʼarey nda Gad izʼarey goo nda adabba boobo-booboyaŋ. I dii Yazer gandaa nda Galad gandaa, nga ne, gandaa ga boori adabba se. 
NUM.32.2	Gad izʼarey nda Rubeŋ izʼarey koy Musa, nda 
NUM.32.3	«Atarot, nda Diboŋ, nda Yazer, nda Nimra, nda Hešboŋ, nda Elale, nda Sebam, nda Nebo, nda Bewoŋ, 
NUM.32.4	gandaa woo kaŋ ga Abadantaa na Izirayel izey noo hini manʼti kala kurdoo henna. Aywa, ir goo nda adabba.» 
NUM.32.5	I nee: «Alhormo tee ir se, gandaa woo ma nondi ir se a ma tee ir wane, masi naŋ ir ma bisa ka Žurdeŋ isaa deŋ.»
NUM.32.6	Musa nee Gad izʼarey nda Rubeŋ izʼarey se: «War armey ga koy wongu, amma war hunday ga goro ne ra! 
NUM.32.7	Macin se war ga Izirayel izey biney kaa i masi bisa ka koy gandaa ra kaŋ Abadantaa nʼa noo i se? 
NUM.32.8	Woo da no war baabey nʼa tee waatoo kaŋ i goo Kadeš-Barneya, ay nʼi sanba i ma gandaa guna. 
NUM.32.9	I žigi ka koy hala Eškol gooroo ra, gandaa gunayanoo banda ga, i na Izirayel izey biney kaa hala i masi duu ka huru gandaa ra kaŋ Abadantaa nʼa noo i se. 
NUM.32.10	Hanoo din, Abadantaa futu i ga, a žee ka nee: 
NUM.32.11	‹Arey kaŋ hun Misira kaŋ goo nda jiiri waranka (20) nda wey kaŋ bisa a, abada i si dii gandaa kaŋ ay žee kaŋ ay gʼa noo Ibirahima, nda Isiyaka, nda Yakuba se, zama i manʼay gana nda fondaa, 
NUM.32.12	nda manʼti Kaleb, Yefune izʼaroo kaŋ ti Kenaz boro nda Žozuwe, Nun izʼaroo hinne kaŋ nʼay gana nda fondaa.› 
NUM.32.13	Abadantaa futu Izirayel ga, a nʼi yaarandi saajoo ra jiiri woytaaci (40) hala waatoo kaŋ ra zamanoo din borey kul ben kaŋ na goy futu tee Abadantaa jine. 
NUM.32.14	War mo, war tun kate war baabey dogey ra ka tee zunubu teekawyaŋ ka tonton Abadantaa futuyanoo ga Izirayel here! 
NUM.32.15	Zama nda war wanji ka hanga a, a ga Izirayel izey naŋ i ma gay saajoo ra koyne, de war ga tee addalil kaŋ na jamaa woo kul halaci.»
NUM.32.16	Arey din man Musa ka nee: «Ir ga baa ir ma kaliyaŋ cin ne ra ir alman buuney se nda koyrayaŋ ir izey se. 
NUM.32.17	Dogoo din da ir ga wongu jinayyaŋ zaa ka huru Izirayel izey jine kʼi ka koy hala ngi dogoo ra. Ir izey hinne ga goro koyra gaabanteyaŋ ra, gandaa din borey maaganda se. 
NUM.32.18	Ir si yee ir hugey do nda manʼti Izirayel izey affoo kul nka duu nga tuboo. 
NUM.32.19	Ir si tubu kul dii i ga Žurdeŋ isaa se banda, zama ir duu ir tuboo Žurdeŋ isaa se ne da here waynahunay here.» 
NUM.32.20	Musa nee i se: «Nda war na woo tee, nda war na wongu jinawey zaa Abadantaa jine ka koy wongu, 
NUM.32.21	nda war kul na wongu jinawey zaa ka Žurdeŋ isaa deŋ ka bisa Abadantaa jine ka nga iberey kul gaaray kʼi kaa a jine, 
NUM.32.22	nda war koy wongu ka hin gandaa din kʼa daŋ Abadantaa cire, woo banda ga, war ga yee. Woo ra war ga henan Abadantaa here, war ga henan Izirayel here. Gandaa woo ga tee war wane Abadantaa jine. 
NUM.32.23	Amma nda war mana woo tee, nga ne, war na zunubu tee Abadantaa ga, de war ma bay kaŋ war ga duu war zunuboo alhakoo. 
NUM.32.24	Adiši war ma koyrayaŋ cin war izey se, ka kaliyaŋ tee war alman buuney se, de war ma hayaa tee kaŋ war miɲey nʼa har.»
NUM.32.25	Gad izʼarey nda Rubeŋ izʼarey nee Musa se: «Haya kaŋ ir koyoo nʼa har, ni tamey gʼa tee. 
NUM.32.26	Ir izey nda ir wandey, nda ir alman kurey, nda ir adabbawey kul ga cindi ne, Galad koyrawey ra. 
NUM.32.27	Ni tamey, borey kul kaŋ na wongu jinawey zaa ga bisa Abadantaa jine wongoo ra, sanda takaa kaŋ nda ni kaŋ ti ir koyoo nʼa har.»
NUM.32.28	Musa šelaŋ sargari juwalkaa Eleyazar, nda Žozuwe, Nun izʼaroo, nda Izirayel izey alkabiilawey hugu boŋey se Rubeŋ nda Gad borey takaa ga. 
NUM.32.29	Musa nee i se: «Nda Gad izʼarey nda Rubeŋ izʼarey na Žurdeŋ isaa deŋ war bande, nda i kul na wongu jinawey zaa ka wongu Abadantaa jine, ka kate war hin gandaa, war mʼi noo Galad gandaa a ma tee ngi wane. 
NUM.32.30	Amma nda i mana wongu jinawey zaa ka deŋ war bande, i ma duu doo war game Kanaŋ gandaa ra.»
NUM.32.31	Gad izʼarey nda Rubeŋ izʼarey zaabi ka nee: «Haya kaŋ Abadantaa nʼa har ni tamey se, ir gʼa tee. 
NUM.32.32	Ir ga wongu jinawey zaa Abadantaa jine ka bisa Kanaŋ gandaa ra, amma ir bagaa tuboo si tee kala Žurdeŋ se ne da here.»
NUM.32.33	Musa na Amor borey kokoyoo Sihoŋ laamaa nda Bašaŋ kokoyoo Og laamaa, maanaa gandaa, nda nga koyrawey, nda ngi laboo, nda koyrawey kaŋ gʼi kuubi kʼi bere noo Gad izʼarey, nda Rubeŋ izʼarey, nda Manase kaŋ ti Isufi izʼaroo alkabiila jeraa se.
NUM.32.34	Gad izʼarey na Diboŋ, nda Atarot, nda Aroyer koyrawey cin taaga, 
NUM.32.35	nda Atorot-Šofaŋ, nda Yazer, nda Yogboha, 
NUM.32.36	nda Bet-Nimra, nda Bet-Haraŋ, i nʼi tee koyra gaabanteyaŋ, i na kaliyaŋ tee ngi alman buuney se.
NUM.32.37	Rubeŋ izʼarey na Hešboŋ, nda Elale, nda Kiryatayim koyrawey cin taaga, 
NUM.32.38	nda Nebo, nda Bal-Mewoŋ, koyrawey kaŋ i na maaɲey barmay, nda Sibma. I na maa daŋ koyrawey kaŋ i nʼi cin ga.
NUM.32.39	Makir kaŋ ti Manase izʼaroo, izʼarey koy Galad gandaa taa. Amor borey kaŋ goo a ra, i nʼi gaaray. 
NUM.32.40	Musa na Galad gandaa noo Makir, Manase izʼaroo se, i goro a ra. 
NUM.32.41	Yahir kaŋ ti Manase izʼaru koy ngi koyra buuna-buunawey taa i kone, a na maaɲoo daŋ Yahir koyra buuna-buunawey. 
NUM.32.42	Noba mo koy Kenat koyraa nda koyra kanbey taa ka nga boŋ maaɲoo Noba daŋ a ga.
NUM.33.1	Izirayel izey naarumaa ra ka fatta Misira gandaa ra, wongu-ize ka koy wongu-ize, Musa nda Haruna ti ngi jineborey. Nongey kaŋ ra i kay-kay ti wey. 
NUM.33.2	Ngi fattaroo ra, Musa na nongey hantum kaŋ ra i kay-kay Abadantaa yaamaroo ga. Nongey ne kaŋ ra i kay-kay ngi naarumaa ra:
NUM.33.3	I tun Ramses handu jinaa ra, handu jinaa jirbi woy cindi guwantoo (15to) hane. 
NUM.33.4	Ka gar Misira borey goo ma ngi borey fiji kaŋ Abadantaa nʼi kar i ra, maanaa gunde jinawey kul. Abadantaa ka nga ciitoo kaŋandi ngi koyey boŋ.
NUM.33.5	Izirayel izey hun Ramses ka koy goro Sukot. 
NUM.33.6	I hun Sukot ka koy goro Etam kaŋ goo saajoo miɲoo ga. 
NUM.33.7	I hun Etam ka kuubi ka willi ka koy Pi-Hayrot kaŋ goo Bal-Sefoŋ tenje, ka goro Migdol jine. 
NUM.33.8	I hun Pi-Hayrot ka bisa teekoo game ka koy saajoo here. I na jirbi hinza diray tee Etam saajoo ra ka koy goro Mara. 
NUM.33.9	I hun Mara ka koy too Elim. Hariɲaa woy cindi hinka (12) nda teenayɲaa woyye (70) goo Elim, no din ra i goro. 
NUM.33.10	I hun Elim ka koy goro Kakaarey teekoo jere. 
NUM.33.11	I hun Kakaarey teekoo jere ka koy goro Sin saajoo ra. 
NUM.33.12	I hun Sin saajoo ra ka koy goro Dofka 
NUM.33.13	I hun Dofka ka koy goro Aluš. 
NUM.33.14	I hun Aluš ka koy goro Refidim. Jamaa mana duu haŋ hari no din. 
NUM.33.15	I hun Refidim ka koy goro Sinay saajoo ra.
NUM.33.16	I hun Sinay saajoo ra ka koy goro Kiworot-Hataawa. 
NUM.33.17	I hun Kiworot-Hataawa ka koy goro Haserot. 
NUM.33.18	I hun Haserot ka koy goro Ritma. 
NUM.33.19	I hun Ritma ka koy goro Rimoŋ-Peres. 
NUM.33.20	I hun Rimoŋ-Peres ka koy goro Libna. 
NUM.33.21	I hun Libna ka koy goro Risa. 
NUM.33.22	I hun Risa ka koy goro Keheleta. 
NUM.33.23	I hun Keheleta ka koy goro Šefer tondi hondoo do. 
NUM.33.24	I hun Šefer tondi hondoo do ka koy goro Harada. 
NUM.33.25	I hun Harada ka koy goro Makelot. 
NUM.33.26	I hun Makelot ka koy goro Tahat. 
NUM.33.27	I hun Tahat ka koy goro Tera. 
NUM.33.28	I hun Tera ka koy goro Mitka. 
NUM.33.29	I hun Mitka ka koy goro Hašmona. 
NUM.33.30	I hun Hašmona ka koy goro Moserot. 
NUM.33.31	I hun Moserot ka koy goro Bene-Yakaŋ. 
NUM.33.32	I hun Bene-Yakaŋ ka koy goro Hor-Gidgad. 
NUM.33.33	I hun Hor-Gidgad ka koy goro Yotbata. 
NUM.33.34	I hun Yotbata ka koy goro Abirona. 
NUM.33.35	I hun Abirona ka koy goro Esiyoŋ-Geber. 
NUM.33.36	I hun Esiyoŋ-Geber ka koy goro Tisin saajoo ra, maanaa Kadeš. 
NUM.33.37	I hun Kadeš ka koy goro Hor tondi hondoo do, Edom gandaa benantaa ga.
NUM.33.39	Haruna sii nda kala jiiri zangu nda waranka cindi hinza (123) waatoo kaŋ a buu Hor tondi hondoo boŋ.
NUM.33.40	Arad kokoyoo kaŋ ti Kanaŋ boro kaŋ ga goro gurma here Kanaŋ gandaa ra maa Izirayel izey kaayanoo.
NUM.33.41	I hun Hor tondi hondoo do ka koy goro Salmona. 
NUM.33.42	I hun Salmona ka koy goro Punoŋ. 
NUM.33.43	I hun Punoŋ ka koy goro Obot. 
NUM.33.44	I hun Obot ka koy goro Iye-Abarim kaŋ goo Mowab gandaa hirroo ga. 
NUM.33.45	I hun Iye-Abarim ka koy goro Diboŋ-Gad. 
NUM.33.46	I hun Diboŋ-Gad ka koy goro Almoŋ-Diblatayim. 
NUM.33.47	I hun Almoŋ-Diblatayim ka koy goro Abarim tondi hondey do Nebo tondi hondoo tenje. 
NUM.33.48	I hun Abarim tondi hondey do ka koy goro Mowab ganganey ra, Žurdeŋ isaa jere, Žeriko tenje. 
NUM.33.49	I koy goro Žurdeŋ isaa jere, kʼa dii Bet-Yešimot hala Abel-Šitim, Mowab ganganey ra.
NUM.33.50	Mowab ganganey ra kaŋ goo Žurdeŋ isaa jere, Žeriko tenje, Abadantaa šelaŋ Musa se ka nee: 
NUM.33.51	«Šelaŋ Izirayel izey se, nee i se: ‹Waati kaŋ war na Žurdeŋ isaa deŋ ka huru Kanaŋ gandaa ra, 
NUM.33.52	war ma gandaa borey kul gaaray war jine, war ma ngi tondi toorey kul derandi, ka assuurawey kaŋ i nʼi tee nda guuru mennante kaŋ i gʼi gana kul derandi, ka tooru ganadogey kul halaci. 
NUM.33.53	War ma gandaa mayray, ka goro a ra, zama war se ay na gandaa woo noo a ma tee war mayray. 
NUM.33.54	War ma 
NUM.33.55	Amma nda war mana gandaa borey gaaray war jine, wey kaŋ war nʼi naŋ i ra ga tee karji war moɲey ra nda naaji war carawey ra. I ga war farandi gandaa kaŋ ra war ga goro. 
NUM.33.56	Nda woo mana tee, hayaa kaŋ ay baa yʼa tee i se, ay gʼa tee war se.›»
NUM.34.1	Abadantaa šelaŋ Musa se ka nee: 
NUM.34.2	«Izirayel izey yaamar, ma nee i se: ‹Waati kaŋ war huru Kanaŋ gandaa ra, nongoo kaŋ ga tee war se tubuhaya ne: Kanaŋ gandaa nda nga hirrey. 
NUM.34.3	Gurma here kaboo ga sintin Tisin saajoo do Edom jere. War gurma here hirroo ga sintin dandi here teeko Ciiri-ciirantaa benantaa ga. 
NUM.34.4	War hirroo ga kuubi ka koy žigi Dontoney žigidogoo gurma here ka bisa Tisin ka koy too Kadeš-Barneya gurma here, a ga koy Hasar-Adar ka bisa nda Asmoŋ. 
NUM.34.5	Kʼa dii Asmoŋ ka koy kuubi Misira gooroo here ka too teekoo do. 
NUM.34.6	Dangay here war gandaa hirroo ga tee teeko Beeroo
NUM.34.7	Hawsa here war gandaa hirroo ga sintin teeko Beeroo ga ka koy hala Hor tondi hondoo do. 
NUM.34.8	Kʼa dii za Hor tondi hondoo do ka too Hamat miɲoo ga hala hirroo ma too Sedad here. 
NUM.34.9	Hirroo ga koy Zifroŋ here ka too Hasar-Enaŋ. Woo ti war hirroo hawsa here. 
NUM.34.10	Waynahunay here war ma hirroo kayandi kʼa dii Hasar-Enaŋ ka koy Šefam. 
NUM.34.11	Hirroo ga zunbu ka hun Šefam ka koy Ribla here, dandi here Ayin, a ga zunbu ka koy tuku Genezaret haroo guraa dandi here. 
NUM.34.12	Koyne mo a ga zunbu ka koy Žurdeŋ isaa here ka koy too teeko Ciiri-ciirantaa do. Takaa woo no war gandaa ga ti a, nga nda nga hirrey kaŋ gʼa kuubi.›»
NUM.34.13	Musa na Izirayel izey yaamar ka nee: «Woo ti gandaa kaŋ war ga 
NUM.34.14	Zama Rubeŋ borey alkabiilaa izey, hugu ka koy hugu, nda Gad borey alkabiilaa izey, hugu ka koy hugu duu ngi bagaa tuboo. Manase alkabiila jeraa mo duu nga bagaa. 
NUM.34.15	Alkabiila hinkaa woo nda alkabiila jeraa duu ngi bagaa tuboo Žurdeŋ isaa se ne da here, Žeriko jere dandi here, waynahunay here.»
NUM.34.16	Abadantaa šelaŋ Musa se ka nee: 
NUM.34.17	«Arey kaŋ ga gandaa zamna war game maaɲey ne: 
NUM.34.18	War ma boŋkoyni foo-foo zaa alkabiila foo kul ra i ma gandaa zamna. 
NUM.34.19	Boŋkoyney maaɲey ne: Žuda alkabiilaa ra, Kaleb, Yefune izʼaroo, 
NUM.34.20	Simewoŋ izey alkabiilaa ra, Šemuwel, Amihud izʼaroo, 
NUM.34.21	Benžameŋ alkabiilaa ra, Elidad, Kisloŋ izʼaroo, 
NUM.34.22	Dan izey alkabiilaa ra, boŋkoynoo Buki, Yogli izʼaroo, 
NUM.34.23	Isufi izey, Manase izʼarey alkabiilaa ra, boŋkoynoo Haniyel, Efod izʼaroo, 
NUM.34.24	Efrayim izey alkabiilaa ra, boŋkoynoo Kemuwel, Šiftaŋ izʼaroo, 
NUM.34.25	Zabuloŋ izey alkabiilaa ra, boŋkoynoo Elisafaŋ, Parnak izʼaroo, 
NUM.34.26	Isakar izey alkabiilaa ra, boŋkoynoo Paltiyel, Azaŋ izʼaroo, 
NUM.34.27	Ašer izey alkabiilaa ra, boŋkoynoo Ahihud, Šelomi izʼaroo, 
NUM.34.28	Neftali izey alkabiilaa ra, boŋkoynoo Pedahel, Amihud izʼaroo.»
NUM.34.29	Wey ti arey kaŋ Abadantaa nʼi yaamar i ma Kanaŋ gandaa zamna Izirayel izey game, a ma tee ngi tuboo.
NUM.35.1	Abadantaa šelaŋ Musa se Mowab ganganey ra, Žurdeŋ isaa jere, Žeriko tenje ka nee: 
NUM.35.2	«Izirayel izey yaamar ngi tuboo ra i ma koyrayaŋ noo 
NUM.35.3	Koyrawey ga tee ngi wane, i ga goro i ra, saajey ga tee ngi adabbawey, nda ngi kabe hayey, nda ngi almaney wane. 
NUM.35.4	Koyrawey saajey kaŋ war gʼi noo Lewi borey se ma hun cetaa tarayhere ga kʼa kuubi kʼa bere ma tee kabedaaru zenber foo (1.000). 
NUM.35.5	War ma neeši koyraa se taray, dandi here kaboo ma tee kabedaaru zenber hinka (2.000), gurma here kaboo ma tee kabedaaru zenber hinka (2.000), dangay here kaboo ma tee kabedaaru zenber hinka (2.000), hawsa here kaboo ma tee kabedaaru zenber hinka (2.000). Koyraa goo gamoo ra. Wey ti ngi koyrawey saajey. 
NUM.35.6	Koyrawey kaŋ war gʼi noo Lewi borey se ra, war mʼi noo koyra iddu kaŋ ga boro ga nga boŋ talfi kaŋ ra boro kaŋ na boro wii ga hin ka zuru ka koy, nda koyra woytaaci cindi hinka (42) tana kʼi tonton i ga. 
NUM.35.7	Koyrawey kul kaŋ war gʼi noo Lewi borey se manʼti kala koyra woytaaci cindi yaaha (48) nda ngi saajey. 
NUM.35.8	Koyrawey wey kaŋ war gʼi kaa Izirayel izey tuboo ra kʼi nondi, wey kaŋ goo nda iboobo ga iboobo noo, wey kaŋ goo nda ikaccu ga ikaccu noo. Alkabiila foo kul ga Lewi borey noo ka sawa nda tuboo kaŋ a duu a beeriyanoo.»
NUM.35.9	Abadantaa šelaŋ Musa se ka nee: 
NUM.35.10	«Šelaŋ Izirayel izey se, nee i se: ‹Waati kaŋ war na Žurdeŋ isaa deŋ ka huru Kanaŋ gandaa ra, 
NUM.35.11	war ma koyrayaŋ suuba kaŋyaŋ ga tee war se koyrayaŋ kaŋyaŋ ga boro ga nga boŋ talfi. Boro kaŋ firka ka boro wii ga zuru ka koy a ra. 
NUM.35.12	Koyrawey wey ga tee war se nongu kaŋ ra boro ga nga boŋ talfi ka hallasi boraa kaŋ ga ni ceeci. Boro wiikaa si buu nda a mana kaa jina jamaa jine ka ciitandi. 
NUM.35.13	Koyrawey kaŋ war gʼi noo ra, koyra iddu ga tee koyrayaŋ kaŋ ga boro ga nga boŋ talfi. 
NUM.35.14	War ma koyra hinza zaa Žurdeŋ isaa se ne da here, war ma koyra hinza zaa Kanaŋ gandaa ra. Wey no ma tee koyrawey kaŋ ga boro ga nga boŋ talfi. 
NUM.35.15	Koyra idduwaa woo ga tee Izirayel izey se koyrayaŋ kaŋ ga boro ga nga boŋ talfi, nda yawey, nda borey kaŋ ga waati tee i do kaŋ goo i game. Boro kul kaŋ firka ka boro wii ga hin ka zuru ka koy nga boŋ talfi no din.
NUM.35.16	Nda boro na guuru haya ka boro kar, de boraa buu, boro wiikaw no, boro wiikaa šikka sii ga wiiyandi. 
NUM.35.17	Nda a nʼa kar nda tondi kaŋ ga hin kʼa wii, de a buu, boro wiikaw no, boro wiikaa šikka sii ga wiiyandi. 
NUM.35.18	Nda a nʼa kar nda bundu haya kaŋ ga hin kʼa wii, de a buu, boro wiikaw no, boro wiikaa šikka sii ga wiiyandi. 
NUM.35.19	Bukaa faasakaa, nga no ma boro wiikaa wii, za a nʼa kubay, a mʼa wii.
NUM.35.20	Nda boro na boro tuti nda konnari, nda miile futay kʼa warra nda haya, de a buu, 
NUM.35.21	wala nda a na kabe kʼa kar nda binefutay, de a buu, boraa kaŋ kara šikka sii ga wiiyandi, boro wiikaw no, boraa kaŋ ga hima ka faasa bukaa se, nga no ma boro wiikaa wii za a nʼa kubay.
NUM.35.22	Amma nda boro mana bay a na boro tuti bila konnari, wala a nʼa warra nda haya kul kaŋ no bila miile futay, 
NUM.35.23	wala nda a na tondi kaŋandi a boŋ bila nda murayyan kaŋ ga hin kʼa wii, de a buu, ka gar manʼti nga iberoo no, de mo a si ceeci nga ma ifutu tee a se, 
NUM.35.24	jamaa ga ciiti boraa kaŋ kara nda bukaa faasakaa game ka sawa nda ašariyawey wey. 
NUM.35.25	Jamaa ga boro wiikaa kaa bukaa faasakaa kaboo ra. Jamaa gʼa ka yee koyraa ra kaŋ ra a zuru ka koy nga boŋ talfi. A ga cindi no din hala waati kaŋ ra 
NUM.35.26	Nda boro wiikaa bisa koyraa kaŋ ra a zuru ka nga boŋ talfi hirrey ga, 
NUM.35.27	de bukaa faasakaa duu a koyraa kaŋ ga a na nga boŋ talfi hirrey banda ga, nda bukaa faasakaa na boro wiikaa wii, i sʼa hãa nda nga kuroo alhakoo. 
NUM.35.28	Zama boro wiikaa mma hima ka cindi koyraa ra kaŋ ga a na nga boŋ talfi hala waati kaŋ sargari juwalkaw beeroo buu. Sargari juwalkaw beeroo buuyanoo banda ga, a ga hin ka yee nga boŋ laboo ra.
NUM.35.29	Woo ti yaamar hantumante war zamaney se, nongu kul kaŋ ra war goro.
NUM.35.30	Boro kul kaŋ na boro wii, boro wiikaa ga wiiyandi seedeyaŋ meešennoo ga. Boro folloku seedetaraa si wasa ka boro zukandi hala a ma buu. 
NUM.35.31	War masi yadda ka alhaku dii ka boro wiikaa kaŋ ga hima ka buu naŋ, šikka sii a ga wiiyandi. 
NUM.35.32	War masi yadda ka alhaku dii kʼa noo fondo a ma zuru ka koy nga boŋ talfi koyraa ga, de a ma duu ka yee kate ka goro labu follokaa ra sargari juwalkaa buuyanoo banda ga.
NUM.35.33	War masi gandaa kaynandi kaŋ ra war ga goro, zama kuri no ma gandaa kaynandi. Boro si hin ka kuroo kaŋ mun gandaa ra zunuboo tuusu nda manʼti kala nda boraa kaŋ nʼa mun kuroo. 
NUM.35.34	Masi gandaa žiibandi kaŋ ra war ga goro, kaŋ game ay ga goro. Zama agay ti Abadantaa, ay ga goro Izirayel izey game.›»
NUM.36.1	Manase izʼaroo Makir, Makir izʼaroo Galad, Galad izʼarey hugey borey kaŋyaŋ ti Isufi izʼarey alkabiilawey ra man Musa, nda boŋkoyney, nda Izirayel izey hugu boŋey do ka šelaŋ i se. 
NUM.36.2	I nee: «Ir koyoo, Abadantaa nka ni yaamar ma 
NUM.36.3	Nda i hiiji Izirayel izey alkabiila tana foo izey aru, ngi tuboo ga hun ir baabey tuboo ra ka koy tonton alkabiilaa kaŋ ra i ga koy huru wanoo ga. Woo ra tuboo kaŋ alkurraa nʼa noo ir se, haya ga hun a ra. 
NUM.36.4	Waati kaŋ Izirayel izey 
NUM.36.5	Musa na Izirayel izey yaamar nda hayaa kaŋ Abadantaa nʼa har. A nee: «Isufi izey alkabiilaa ga cum. 
NUM.36.6	Šennoo ne kaŋ Abadantaa nʼa har Selofad ize woyey se: ‹I ma hiiji boro kaŋ i baa, amma i ma tee ngi baaba alkabiilaa ra boro wande, 
NUM.36.7	hala Izirayel izey ra, tubu si hun alkabiila foo kone ka koy tee affoo wane. Izirayel izey affoo kul ga hawa nga alkabiilaa tuboo ga. 
NUM.36.8	Ize woy kul kaŋ duu tubu Izirayel izey ra ma hiiji boro kaŋ goo baaboo alkabiilaa ra hala Izirayel ize kul ma nga baabey tuboo tubu. 
NUM.36.9	Tubuhaya kul si hun alkabiilaa foo kone ka koy alkabiilaa tana do, Izirayel izey alkabiila foo kul ma hawa nga tuboo ga.›»
NUM.36.10	Selofad ize woyey nʼa tee nda takaa kaŋ nda Abadantaa na Musa yaamar. 
NUM.36.11	Mahila, nda Tirsa, nda Hogla, nda Milka, nda Nowa, Selofad ize woyey hiiji ngi baaba armey izʼarey. 
NUM.36.12	I mana hiiji kala Manase kaŋ ti Isufi izʼaroo, izʼarey alkabiilawey ra, woo ra ngi tuboo cindi ngi baaba borey alkabiilaa ra.
NUM.36.13	Wey ti yaamarey nda fondawey kaŋ nda Abadantaa na Musa kʼi yaamar a mʼi noo Izirayel izey se Mowab ganganey ra, Žurdeŋ isaa jere, Žeriko tenje.
DEU.1.1	Šenney ti wey kaŋ Musa nʼi har Izirayel kul se Žurdeŋ isaa se banda, saajoo ra, Ganganoo gandaa ra, Suf tenje, Paraŋ nda Tofel, nda Labaŋ, nda Haserot, nda Di-Zahab game. 
DEU.1.2	Jirbi woy cindi foo (11) diray ti ka hun Horeb tondi hondoo do ka bisa Seyir gandaa tondi hondoo here ka koy Kadeš-Barneya. 
DEU.1.3	Jiiri woytaacantoo (40to) handu woy cindi faantoo (11to) zaari jinaa ra, Musa šelaŋ Izirayel izey se nda takaa hunday kaŋ nda Abadantaa nʼa yaamar a mʼa har i se. 
DEU.1.4	Woo teendi kaŋ a na Amor borey kokoyoo Sihoŋ kaŋ ga goro Hešboŋ, nda Bašaŋ gandaa kokoyoo Og kaŋ ga goro Aštarot koyraa ra nda Edreyi koyraa ra kar ka hin ey.
DEU.1.5	Kaŋ i goo Žurdeŋ isaa se banda, Mowab gandaa ra, waatoo din no Musa sintin ka 
DEU.1.6	«Horeb tondi hondoo do, Abadantaa, ir Koyoo nee ir se: ‹War hanse ka gay tondi hondoo woo jere. 
DEU.1.7	Wa kuubi ka koy, wa huru Amor borey tondi hondoo ra nda ngi taalammey kul do Ganganoo gandaa ra, tondi hondoo ra, gandaa kaŋ goo ganda ra, gurmaa ra, teekoo guraa ga, Kanaŋ borey gandaa nda Libaŋ, ka koy hala Efrat isa beeroo do. 
DEU.1.8	Guna, ay na gandaa daŋ war jine, wa huru, gandaa ma tee war wane kaŋ Abadantaa nʼa žee war baabey Ibirahima, nda Isiyaka, nda Yakuba se kaŋ nga gʼa noo ngi nda ngi hayroo kaŋ ga kaa dumawey ga se.›»
DEU.1.9	«Alwaatoo din, ay nee war se: ‹Agay hinne si hin ka war zaa.
DEU.1.10	Abadantaa, war Koyoo na war boobandi, nga ne, hõ war ga boobo sanda beenaa handarawey. 
DEU.1.11	Yala Abadantaa, ir baabey Koyoo ma war boobandi cee zenber (1.000) ka bisa hõ hinnaa, de a ma albarka daŋ war ra nda takaa kaŋ nda a nʼa har war se. 
DEU.1.12	Taka foo nda agay hinne ga hin ka war šugullawey nda war yenjewey jeejaa zaa? 
DEU.1.13	Wa aru lakkalkoyniyaŋ suuba war ra kaŋyaŋ goo nda bayray, kaŋyaŋ ga bayrandi war alkabiilawey ra, ay gʼi daŋ war jine sanda alwakiiliyaŋ.› 
DEU.1.14	War nʼay zaabi ka nee: ‹Woo kaŋ ni nee ir mʼa tee ga boori.› 
DEU.1.15	Woo ra ay na war alkabiilawey boŋkoyney zaa, aru lakkalkoyniyaŋ kaŋ ga bayrandi, ay nʼi daŋ war jine sanda boro zenber foo (1.000) se boŋkoyni, nda boro zangu foo (100) se boŋkoyni, nda boro woyguu (50) se boŋkoyni, nda boro woy (10) se boŋkoyni, nda war alkabiilawey goyey juwalkey. 
DEU.1.16	Waati follokaa din da ra, ay na war alkaaley yaamar ka nee i se: ‹War ma haŋajer war armey se, war ma ciiti nda šerretaray aru nda nga armaa wala yaw game kaŋ goo a do. 
DEU.1.17	War masi boro guna ciitiyan ra. War ma haŋajer ikaccaa nda ibeeroo se. War masi hunbur adamize kul, zama ciitiyan manʼti kala Irkoy wane. Haya kaŋ šendi war se, war ma kate a ay do hala ya maarʼa.› 
DEU.1.18	Alwaatoo woo, hayey kul kaŋ war ga hima kʼi tee, ay nʼi kul har war se.»
DEU.1.19	«Woo banda ga, Abadantaa, ir Koyoo yaamaroo ga, ir hun Horeb tondi hondoo do ka saaji beeri hunburantaa woo kul kaŋ war dii a dunbu ka bisa, ka hanga fondaa kaŋ ga koy Amor borey tondi hondey do, ir too Kadeš-Barneya. 
DEU.1.20	Ay nee war se: ‹War too Amor borey tondi hondoo do kaŋ Abadantaa, ir Koyoo gʼa noo ir se. 
DEU.1.21	Guna, Abadantaa, ni Koyoo na gandaa daŋ ni jine, žigi ka koy mʼa zaa a ma tee ni wane sanda takaa kaŋ nda Abadantaa, ni baabey Koyoo nʼa har ma ne. Masi hunbur, ni binoo masi dunbu.›
DEU.1.22	War man agay ka nee: ‹Ir ma aruyaŋ sanba ir jine i ma gandaa lawre, i ma alhabar tee ir se kaŋ ra ir ga duu fondaa kaŋ nda ir ga žigi ka koy, nda koyrawey kaŋ ra ir ga huru.› 
DEU.1.23	Šennoo woo kan ya ne, ay na aru woy cindi hinka (12) zaa war ra, alkabiila foo, aru foo. 
DEU.1.24	I koy, i žigi tondi hondoo ga, de i too hala Eškol gooroo do kaŋ i nʼa monno. 
DEU.1.25	I zaa gandaa tuuri-izey ra ka kate ey ir se, šennoo kaŋ i nʼa har ti: ‹Ganda henna no kaŋ Abadantaa, ir Koyoo gʼa noo ir se.› 
DEU.1.26	Amma war mana baa war ma žigi ka koy, war ture Abadantaa, war Koyoo yaamaroo ga. 
DEU.1.27	War ŋuunuŋuunu war hukkumey cire, war nee: ‹Abadantaa mma konna ir, woo se a nʼir fattandi Misira gandaa ra hala nga mʼir daŋ Amor borey kabey ra i mʼir halaci.› 
DEU.1.28	Man ra ir ga žigi ka koy? Ir armey nʼir biney hasara ka nee: ‹Jama beeri no kaŋ borey bisa ir kayyan, koyra gaabanteyaŋ no kaŋ cetewey ga too beenaa, ir dii a ra ba Anak boroyaŋ.›
DEU.1.29	Ay nee war se: ‹War biney masi dunbu, war masi hunbur ey.› 
DEU.1.30	Abadantaa, war Koyoo kaŋ ga dira war jine, a ga wongu war se, sanda takaa kaŋ nda a nʼa tee war jine Misira 
DEU.1.31	nda saajoo ra kaŋ ra nʼdii kaŋ Abadantaa, ni Koyoo na ni zaa sanda takaa kaŋ aru ga nga izʼaroo zaa, fondaa kul kaŋ ra war dira hala war ma too kate nongoo woo ra. 
DEU.1.32	Amma woo kul, war mana war naanaa daŋ Abadantaa, war Koyoo ra 
DEU.1.33	kaŋ ga dira war jine fondaa ra ka nongu ceeci war se kaŋ ra war ga goro. Cijin here, a ga huru war jine nuune ra ka fondaa kaarandi war se kaŋ ra war ga hima ka dira. Zaari here, a ga huru duula ra ka fondaa cebe war se.
DEU.1.34	Abadantaa maa war ŋuunuŋuunuyaney, nga futuroo ra a žee ka nee: 
DEU.1.35	‹Zamanoo woo boro laaley, abada boro kul si dii ganda hennaa kaŋ ay žee kaŋ ay gʼa noo war baabey se, 
DEU.1.36	nda manʼti Kaleb, Yefune izʼaroo hinne, a ga dii a, ay gʼa noo nga nda nga izʼarey se gandaa kaŋ ra a dira, zama a na Abadantaa gana nda fondaa.›
DEU.1.37	Agay mo, Abadantaa futu ay ga war maaganda se. A nee: ‹Ni mo, nʼsi huru a ra. 
DEU.1.38	Žozuwe, Nun izʼaroo kaŋ ga goy ma ne ga huru a ra. A tee boro kaŋ nin, zama nga no ma Izirayel izey daŋ gandaa woo ra, a mʼa noo i se sanda tubu. 
DEU.1.39	War izey kaŋ war nee: “Iberey gʼi dii”, war izʼarey kaŋ hõ i si ihenna nda ilaala kaa cere ra, ngi no ma huru a ra, ngi se ay gʼa noo, ngi no mʼa mayray. 
DEU.1.40	Amma war, wa willi ka koy saajoo ra ka Kakaarey teekoo fondaa zaa.›
DEU.1.41	War nʼay zaabi ka nee: ‹Ir na zunubu tee Abadantaa ga, ir ga žigi ka koy wongu nda takaa kaŋ nda Abadantaa, ir Koyoo nʼir yaamar.› War na war wongu jinawey zaa war centey ga, war naanay kaŋ a ga faala war se ka žigi tondi hondoo ra. 
DEU.1.42	Amma Abadantaa nee ya ne: ‹Nee i se: “War masi žigi ka koy, war masi wongu, zama ay sii war game, woo ra war masi koy naŋ war iberey ma war kar.”› 
DEU.1.43	Ay šelaŋ war se, amma war mana haŋajer, war wanji Abadantaa yaamarey ga, war fooma ka žigi tondi hondoo ra. 
DEU.1.44	Woo ra Amor borey kaŋ goo tondi hondoo ra fatta ka war kubay, ka war gaaray sanda takaa kaŋ ayuwey gʼa tee, za Seyir hala Horma, i na war kar. 
DEU.1.45	War yee kateroo ga, war hẽe Abadantaa jine, amma Abadantaa mana maa war hẽeney se, a mana haŋajer war se. 
DEU.1.46	Woo ra war goro Kadeš ka waati kuku tee no din.»
DEU.2.1	«Woo banda ga, ir kuubi ka koy saajoo here ka Kakaarey teekoo fondaa zaa, sanda takaa kaŋ nda Abadantaa nʼa har ya ne. Ir gay ir ga Seyir gandaa tondi hondoo kuubi kʼa bere jirbi boobo.»
DEU.2.2	«Abadantaa šelaŋ ya ne ka nee: 
DEU.2.3	‹War gay war ga tondi hondoo woo kuubi kʼa bere, sohõ, wa kuubi ka koy hawsa here. 
DEU.2.4	Jamaa noo yaamaroo woo ka nee: “War ga bisa nda war armey gandaa hirroo, Eso izey kaŋ ga goro Seyir. I ga hunbur war, amma war ma hanse ka hawgay. 
DEU.2.5	War masi yenje wiri i ga, zama ay si war noo ngi gandaa ra ba ceetaami doo. Zama Eso se ay na Seyir tondi hondoo noo a ma tee nga halaalaa. 
DEU.2.6	Ŋaayanoo kaŋ war gʼa ŋaa i do, war mʼa day nda nooru. Ba haroo kaŋ war gʼa haŋ, war mʼa day nda nooru.” 
DEU.2.7	Zama Abadantaa, ni Koyoo nka albarka daŋ ni kabe goyoo kul ra, a na ni diraa hawgay saaji beeroo woo ra. Jiiri woytaaci (40) ti woo kaŋ Abadantaa goo ni bande, haya kul mana ni gaza.›
DEU.2.8	Woo banda ga, ir nʼir armey, Eso izey kaŋ ga goro Seyir gandaa ra naŋ ka koy. Ir mooru Ganganoo gandaa fondaa, nda Elat, nda Esiyoŋ-Geber koyrawey, ka kuubi ka koy Mowab saajoo fondaa ra.
DEU.2.9	Abadantaa nee ya ne: ‹War masi Mowab wiri, war masi wongu ceeci i ga, zama ay si ni noo haya kul mʼa mayray nga gandaa ra, zama Lotu izʼarey se ay na Ar noo i mʼa mayray.› 
DEU.2.10	Cee jinaa, Emi borey no ma goro no din, jama beeri, i ga boobo, i goo nda kayyan sanda Anak borey. 
DEU.2.11	Ngi mo nda Anak borey ga laasaabandi Refa boro. Amma Mowab borey si nee i se kala Emi borey. 
DEU.2.12	Cee jinaa, Hori borey no ma goro Seyir gandaa ra. Eso izey na kabey kokobu kʼi halaci, ka goro ngi dogoo ra, sanda takaa kaŋ Izirayel nʼa tee gandaa kaŋ goo a kone se, woo kaŋ Abadantaa nʼa noo a se. 
DEU.2.13	‹Sohõ, wa tun ka koy Zered haroo deŋ.› Ir na Zered haroo deŋ. 
DEU.2.14	Jiiri waranza cindi yaaha (38) no ir nʼa tee diray ra, ka hun Kadeš-Barneya hala Zered haroo deŋyanoo, hala waatoo kaŋ ra wongu-izey alwaddey kul ben jamaa kaloo ra, sanda takaa kaŋ nda Abadantaa nʼa žee i se. 
DEU.2.15	Abadantaa hunday kaboo ka tun i ga kʼi benandi jamaa kaloo ra, hala i kul dere pat.
DEU.2.16	Waatoo kaŋ wongu-izey kul buu ka ben jamaa game, 
DEU.2.17	Abadantaa šelaŋ ya ne ka nee: 
DEU.2.18	‹Hõ nʼga bisa nda Mowab gandaa hirroo, Ar here. 
DEU.2.19	Nʼga too Amoŋ izey hirroo tenje. Masʼi wongu, masi yenje wiri i ga, zama ay si ni noo haya kul mʼa mayray Amoŋ izey gandaa ra, zama Lotu izʼarey se ay nʼa noo i mʼa mayray.› 
DEU.2.20	Gandaa din mo bay ka laasaabandi Refa borey wane, Refa borey ka cindi ka goro a ra. Amoŋ borey si nee i se kala Zamzum borey, 
DEU.2.21	jama beeri, i ga boobo, i goo nda kayyan sanda Anak borey. Abadantaa nʼi halaci Amoŋ borey jine. Amoŋ borey nʼa kabey kokobu ka goro dogey ra. 
DEU.2.22	Woo da no Abadantaa nʼa tee Eso izey se kaŋ ga goro Seyir gandaa ra kaŋ a na Hori borey halaci i jine. I na kabey kokobu ka goro dogey ra hala hõ. 
DEU.2.23	Awi borey kaŋ cindi ka goro koyrawey ra hala Gaaza, Kaftor borey kaŋ hun Kaftor nʼi halaci ka goro dogey ra.»
DEU.2.24	«Wa tun ka koy Arnoŋ isaa deŋ. Guna, ay na Sihoŋ, Amor boraa kaŋ ti Hešboŋ kokoyoo nda nga gandaa daŋ ni kaboo ra. Za sohõ da, mʼa zaa, ma wongu wiri a ga. 
DEU.2.25	Hõ ay ga sintin ka ni hunburaa daŋ jamawey kul ra kaŋ goo beenaa cire, nda i maa ni alhabaroo, i ga jijiri, biney ga dunbu ni jine.
DEU.2.26	Ay na dontokawyaŋ sanba nda alaafiyaa šenniyaŋ ka hun Kedemot saajoo ra ka koy Sihoŋ, Hešboŋ kokoyoo do ka nee a se: 
DEU.2.27	‹Ay ga baa ya bisa nda ni gandaa, fondaa de bande ay ga hanga, ay si šiiri ay kabe hennaa wala ilaalaa here. 
DEU.2.28	Ŋaahayaa kaŋ ay gʼa ŋaa, mʼa neere ya ne, haroo kaŋ ay gʼa haŋ, mʼa neere ya ne. Ya mma baa de ya bisa. 
DEU.2.29	Woo no Eso izey kaŋ ga goro Seyir gandaa ra, nda Mowab borey kaŋ ga goro Ar nʼa tee ya ne. Ni mo, takaa woo da tee ya ne hala waati kaŋ ay na Žurdeŋ isaa deŋ ka bisa ka huru gandaa ra kaŋ Abadantaa, ir Koyoo gʼa noo ir se.› 
DEU.2.30	Amma Sihoŋ, Hešboŋ kokoyoo mana yadda ir ma bisa nda nga do, zama Abadantaa, ni Koyoo nka hiɲoo šendandi, ka binoo kogandi hala nga mʼa noo ma ne sanda takaa kaŋ nda a goo ni kaboo ra hõ. 
DEU.2.31	Abadantaa nee ya ne: ‹Guna, za sohõ da ay sintin ka Sihoŋ nda nga gandaa daŋ ni kaboo ra. Za sohõ da, nga gandaa zaa a ma tee ni wane.› 
DEU.2.32	Sihoŋ nda nga jamaa kul fatta kʼir kubay kʼir wongu Yahas. 
DEU.2.33	Abadantaa, ir Koyoo nʼa noo ir se, ir na nga, nda izʼarey, nda nga jamaa kul kar. 
DEU.2.34	Alwaatoo din, ir na nga koyrawey kul dii kʼi halaci sõy, arey, nda woyey, nda zankey, ir mana baahunante kul naŋ. 
DEU.2.35	Adabbawey nda 
DEU.2.36	Ka hun Aroyer kaŋ ti koyra kaŋ goo Arnoŋ haroo miɲoo ga nda koyraa kaŋ goo gooroo ra ka koy hala Galad, koyra sii no kaŋ ga gaabi ir se. Abadantaa, ir Koyoo nʼi kul daŋ ir kabey ra. 
DEU.2.37	Amma mana man Amoŋ izey gandaa here, nda nongey kul kaŋ goo Yabok haroo miɲoo ga, nda koyrawey kaŋ goo tondi hondey ra, nda haya kaŋ ir Koyoo nʼir yaamar ir masi too a do.»
DEU.3.1	«Woo banda ga, ir kuubi ka žigi ka koy nda Bašaŋ fondaa. Og, Bašaŋ kokoyoo nʼir kubay, nga nda nga jamaa kul kʼir wongu Edreyi. 
DEU.3.2	Abadantaa nee ya ne: ‹Masi hunbur a, ay nʼa daŋ ni kaboo ra, nga, nda nga jamaa kul, nda nga gandaa. Ma hayaa tee a se kaŋ nʼnʼa tee Sihoŋ, Amor borey kokoyoo se kaŋ goro Hešboŋ.› 
DEU.3.3	Abadantaa, ir Koyoo na Og, Bašaŋ kokoyoo daŋ ir kabey ra koyne nda nga jamaa kul. Ir nʼa kar, ir mana baahunante kul naŋ. 
DEU.3.4	Waatoo woo ra, ir na nga koyrawey kul dii, ba koyra foo sii no kaŋ ir manʼa dii: koyra woydu (60) no, maanaa Argob koyraa laamaa kul, Argob sii kala Bašaŋ laboo ra kaŋ goo kokoyoo Og laamaa ra. 
DEU.3.5	Koyrawey wey kul, cete kukuyaŋ no mʼi kuubi kʼi bere, nda ganbuyaŋ kaŋ kufalandi. Koyra booboyaŋ mo goo no kaŋ ga cete sii. 
DEU.3.6	Ir nʼi halaci sõy sanda takaa kaŋ ir nʼa tee Sihoŋ, Hešboŋ kokoyoo se. Ir na koyra foo kul halaci sõy, arey, nda woyey, nda zankey. 
DEU.3.7	Amma ir na adabbawey kul nda 
DEU.3.8	«Waatoo din ra, ir na Amor borey kokoy hinkaa gandawey taa i kone Žurdeŋ isaa se banda, kʼa dii za Arnoŋ isaa miɲoo hala Hermoŋ tondi hondoo do. 
DEU.3.9	Sidoŋ borey mma Hermoŋ cee nda Siryoŋ, Amor borey ga nee a se Senir. 
DEU.3.10	Ir na ganganoo koyrawey kul taa, nda Galad kul, nda Bašaŋ kul, ka koy hala Salka nda Edreyi, Bašaŋ koyrawey kaŋ goo Og laamaa ra. 
DEU.3.11	Og, Bašaŋ kokoyoo hinne ka cindi Refa borey ra. Nga daaroo mana teendi nda kala guuru. Nga kuuyanoo manʼti kala kabedaaru yagga, nga hayyanoo kabedaaru taaci, aru kabedaaru. Daaroo sii kala Amoŋ izey galloo ra kaŋ se i ga nee Rabba.
DEU.3.12	Waatoo din, ir na gandaa woo mayray. Ka hun za Arnoŋ haroo miɲoo kaŋ ti Aroyer gandaa, nda Galad tondi hondoo jeroo, nda nga koyrawey, ay nʼi noo Rubeŋ borey nda Gad borey se. 
DEU.3.13	Manase alkabiila jeraa se ay na Galad cindoo noo nda Bašaŋ kul kaŋ ti Og laamaa, maanaa Argob koyraa laamaa kul. Bašaŋ kul mma ciyandi Refa borey nongu. 
DEU.3.14	Yahir, Manase boro na Argob laamaa kul dii hala Gešur borey nda Makat borey gandaa hirroo ga. A na nga maaɲoo daŋ Bašaŋ ga kaŋ se i ga nee Yahir koyra buuna-buunawey hala hõ. 
DEU.3.15	Ay na Galad noo Makir se. 
DEU.3.16	Ay na Rubeŋ borey nda Gad borey noo nongoo kaŋ ga hun Galad ka koy hala Arnoŋ isaa do, isaa gamoo ti nga hirroo ka koy hala Yabok isaa kaŋ ti Amoŋ izey gandaa hirroo, 
DEU.3.17	nda Ganganoo gandaa, maanaa Žurdeŋ isaa guraa. Ka hun Genezaret haroo do ka koy ganganoo din teeko Ciiri-ciirantaa do, Pisiga tondi hondoo zunbudogey cire, dandi here.
DEU.3.18	Waatoo din ra, ay na war yaamar ka nee: ‹Abadantaa, war Koyoo na gandaa woo daŋ war kabey ra hala a mʼa tee war wane. War kul, wongaarey, war ma wongu jinawey zaa ka bisa war armey jine kaŋ ti Izirayel izey. 
DEU.3.19	War wandey, nda war zankey, nda war adabbawey hinne no ma goro war koyrawey ra kaŋ ay nʼi noo war se, ay ga bay kaŋ war goo nda adabba booboyaŋ. 
DEU.3.20	War ma woo tee hala waati kaŋ Abadantaa na war armey noo hunanzamay sanda war, ngi hunday ma duu gandaa kʼa mayray kaŋ Abadantaa, war Koyoo gʼa noo i se Žurdeŋ isaa jere faa ga. Woo banda ga, war ga willi, boro foo kul ga kaa ka goro nga dogoo ra kaŋ ay nʼa noo war se.›
DEU.3.21	Alwaatoo din ra, ay na Žozuwe yaamar ka nee: ‹Ni moɲey dii haya kul kaŋ Abadantaa, war Koyoo nʼa tee kokoy hinkaa woo se. Takaa woo da no Abadantaa gʼa tee laamawey kul kaŋ ra nʼga bisa. 
DEU.3.22	War masi hunbur ey, Abadantaa, war Koyoo hunday no ma wongu war se.› »
DEU.3.23	«Waatoo din ay na Abadantaa suurandi ka nee: 
DEU.3.24	‹Ay Koyoo, Abadantaa, ni sintin ka agay, ni tamoo cebe ni jeeraa nda ni kabe gaabantaa. May ti koyoo kaŋ goo beenaa ra nda gandaa ga kaŋ ga hin ka goy tee kaŋ ga hima nda ni hinoo teegoyey? 
DEU.3.25	Naŋ ya bisa, ay gʼa wiri ni ga, hala ya dii ganda hennaa kaŋ goo Žurdeŋ isaa se banda, tondi hondu henney wey nda Libaŋ gandaa.› 
DEU.3.26	Amma Abadantaa futu ay ga war maaganda se, a mana haŋajer ya ne. Abadantaa nee ya ne: ‹A wasa, masi yee ka šelaŋ ya ne hayaa woo ga! 
DEU.3.27	Žigi Pisiga tondi hondoo ga, ni moɲey jer dangay here, nda hawsa here, nda gurma here, nda dandi here, guna nda ni moɲey, zama nʼsi bisa Žurdeŋ isaa woo ga.
DEU.3.28	Žozuwe noo yaamaryaŋ, a noo gaabi, ma bine daŋ a ra, nga no ma huru jamaa woo jine, nga no ma gandaa kaŋ nʼga dii a noo jamaa se a ma tee nga tuboo.› 
DEU.3.29	Ir cindi gooroo ra, Bet-Pewor tenje.»
DEU.4.1	«Aywa sohõ Izirayel, haŋajer yaamarey nda fondawey se kaŋ ay gʼi cawandi war se war ma duu ka dira nda ey, hala war ma huna, war ma huru gandaa ra kʼa mayray kaŋ Abadantaa, war baabey Koyoo gʼa noo war se. 
DEU.4.2	War masi haya kul tonton šennoo ga kaŋ ay gʼa noo war se, war masi haya kul kaa a ra. War ma Abadantaa, war Koyoo yaamarey dii kaŋ ay gʼi noo war se.
DEU.4.3	War moɲey dii hayaa kaŋ Abadantaa nʼa tee Bal-Pewor šennoo ra. Abadantaa, ni Koyoo na borey kul kaŋ hanga Bal-Pewor bande halaci war game. 
DEU.4.4	Amma war kaŋ hawa Abadantaa, war Koyoo ga, war kul ga huna hõ.
DEU.4.5	Nga ne, ay na yaamaryaŋ nda fondoyaŋ cawandi war se nda takaa kaŋ nda Abadantaa, ay Koyoo nʼay yaamar, hala war mʼi ka dira gandaa game kaŋ ra war ga huru kʼa mayray. 
DEU.4.6	War mʼi dii, war mʼi ka dira, woo ra dumey kaŋ ga maa hantumey wey kul ga dii kaŋ war goo nda lakkal nda bayray. I ga nee: ‹Gandaa beeroo woo manʼti kala dumi kaŋ goo nda lakkal, a ga faham.› 
DEU.4.7	Ganda beeri foo bara no kaŋ goo nda koy kaŋ ga man a sanda takaa kaŋ nda Abadantaa, ir Koyoo ga man ir waati kul kaŋ ir nʼa cee? 
DEU.4.8	Ganda beeri foo bara no kaŋ goo nda yaamar nda fondo šerranteyaŋ sanda 
DEU.4.9	«Amma ni boŋ hawgay, ma ni boŋ lakkal ni hunaroo kul ra, masi koy dirɲa hayey kaŋ ni moɲey dii ey i ma hun ni binoo ra. Mʼi bayrandi ni izey se nda ni izey izey se.
DEU.4.10	Hongu hanoo kaŋ ni kay Abadantaa, ni Koyoo jine Horeb, waatoo kaŋ Abadantaa nee ya ne: ‹Jamaa marga ay jere. Ay ga baa i ma maa ay šenney kʼi denden, hala i ma wan ka hunbur agay waatoo kul kaŋ i gʼa tee laboo ga, de i mʼi cawandi ngi izey se.› 
DEU.4.11	Hanoo din war kaa ka man, war kay tondi hondoo cire. Hondoo kul no ma dii nda nuune hala beenaa ra, kubay nda duula bibi tik goo no. 
DEU.4.12	Abadantaa šelaŋ war se nuune game. War maa šenniyaŋ, war mana dii gaaham, jinde de no. 
DEU.4.13	A na nga 
DEU.4.14	Alwaatoo din Abadantaa nʼay yaamar ya war cawandi yaamaryaŋ nda fondoyaŋ hala war mʼi ka dira gandaa ra kaŋ war goo ma bisa ka koy a mayray.»
DEU.4.15	«Hanoo kaŋ Abadantaa šelaŋ war se nuunaa game Horeb, war mana dii gaaham kul, woo se wa war boŋ hawgay, 
DEU.4.16	war masi koy war boŋ hasara ka tooru hanse, koy kul kaŋ assuuraa no, a ma tee aru dumi, wala woy, 
DEU.4.17	wala a ma tee adabba dumi kaŋ goo laboo ga, dumi kul kaŋ no, a ma tee ciraw fatakoyni dumi kaŋ ga deeši, dumi kul kaŋ no, 
DEU.4.18	a ma tee haya dumi kaŋ ga ziilam-ziilam laboo ga, dumi kul kaŋ no, a ma tee hamiisa dumi kaŋ goo harey ra laboo cire, dumi kul kaŋ no. 
DEU.4.19	Masi ni moɲey jer beene ka waynaa guna, wala handoo, wala handarawey, wala beenaa haya kul. Masi naŋ ma sujudu i se kʼi gana, hayey wey, Abadantaa, ni Koyoo nkʼi noo dumey kul kaŋ goo nongu kul kaŋ no beenaa cire. 
DEU.4.20	Amma war, Abadantaa nka war zaa ka war kaa Misira ra kaŋ ga hima nda guuru mennandi alforon, hala war ma tee nga jamaa, nga tuboo, sanda takaa kaŋ war ti a hõ.
DEU.4.21	Abadantaa futu ay ga war maaganda se, a žee kaŋ ay si bisa Žurdeŋ isaa ga, de mo ay si huru ganda hennaa ra kaŋ Abadantaa, ni Koyoo gʼa noo ma ne sanda tubu. 
DEU.4.22	Zama agay, ay ga buu gandaa woo ra, ay si Žurdeŋ isaa deŋ, amma war, war gʼa deŋ, de war ga ganda hennaa woo mayray. 
DEU.4.23	Wa war boŋ hawgay, war masi koy dirɲa 
DEU.4.24	Zama Abadantaa, ni Koyoo manʼti kala nuune beeri, Koy no kaŋ ga canse.
DEU.4.25	Waati kaŋ nʼduu ize nda haamayaŋ, waati kaŋ war gay gandaa ra, nda war na war boŋ hasara, nda war na tooru hanse, kunturu dumi kul kaŋ no, nda war na haya tee kaŋ si kan Abadantaa, ni Koyoo se kʼa futandi, 
DEU.4.26	aywa, hõ ay ga beenaa nda gandaa cee i ma tee war se seede, war ga cahã ka dere gandaa ra kaŋ war gʼa mayray Žurdeŋ isaa deŋyanoo banda ga, war si duu aloomur: war ga halaci sõy. 
DEU.4.27	Abadantaa ga war say-say dumey game, boro hinna kaccu no ma cindi gandawey kaŋ ra Abadantaa ga war ka koy. 
DEU.4.28	No din ra war ga koyyaŋ gana kaŋ adamize kabe kʼi tee, bundu nda tondi kaŋyaŋ si hin ka dii, i si hin ka maa, i si hin ka ŋaa, i si hin ka maa haya hew. 
DEU.4.29	Woo ga, no din war ga Abadantaa, ni Koyoo ceeci, nʼga duu a nda nʼgʼa ceeci nda ni binoo kul nda ni hundoo kul. 
DEU.4.30	Waati kaŋ nʼgoo binemarayyan ra, de hayey wey kul duu ni, waatey kaŋ ga kaa ra nʼga yee kate Abadantaa, ni Koyoo ga, nʼga haŋajer jindoo se. 
DEU.4.31	Zama Abadantaa, ni Koyoo manʼti kala Koy tamallante. A si ni naŋ, a si ni halaci, a si dirɲa amaanaa kaŋ a nʼa žee ni baabey se.»
DEU.4.32	«Ay gʼa wiri ni ga, hãa, waatey kaŋ bisa ra, zaarey kaŋ na ni jin, za hanoo kaŋ Irkoy na adamize taka laboo ga, aduɲɲa boŋ foo ka koy boŋ faa ga, wala haya teendi kaŋ ga too woo beeriyan? Boro bay ka maa woo cine? 
DEU.4.33	Dumi goo no kaŋ bay ka maa koy jinde a ga šelaŋ nuune game wala, sanda takaa kaŋ ni, ni maarʼa, de nʼga huna? 
DEU.4.34	Koy bay ka siiyan, nda tammaasayaŋ, nda kayfiyaŋ, nda wongu, nda kabe gaabante, nda hini, nda teegoy beeri hunburante tee ka koy ganda taa ganda tana kone, sanda hayaa kul kaŋ Abadantaa, war Koyoo nʼa tee war se Misira ni moɲey cire? 
DEU.4.35	Ni, i na hayey kaarandi ma ne, hala ma duu ka bay kaŋ Abadantaa hinne ti Koy, koy foo sii no kala nga. 
DEU.4.36	A na ni mandi nga jindoo kaŋ hun beenaa ra ka ni cawandi. Laboo ga, a na ni cebe nga nuune beeroo, nuunaa gamoo ra, ni maa nga šenney. 
DEU.4.37	Zama a baa ni baabey, a na ngi hayroo suuba dumawey ga, nga hunday ka ni kaa Misira nda nga hini beeroo. 
DEU.4.38	A na dumey kaŋ boobo nda ni, i gaabi nda ni gaaray ni jine, hala nga ma kate ni ka ngi gandaa noo ma ne a ma tee ma ne tubu, sanda takaa kaŋ a ti a hõ. 
DEU.4.39	Hõ ma bay, ma miile a ga kaŋ Abadantaa ti Irkoy kaŋ goo beenaa ra, beene, nda laboo ga, ganda. Koy tana sii no. 
DEU.4.40	Ma nga hantumey nda nga yaamarey dii kaŋ nda ay ga ni yaamar hõ, hala ma duu ka duu gomni, ni nda ni izey ni dumaa ga, de mo ma duu aloomur laboo ga kaŋ Abadantaa, ni Koyoo gʼa noo ma ne hala abada.»
DEU.4.41	Waatoo din, Musa na koyra hinza daŋ jere ga Žurdeŋ isaa se banda, waynahunay kaboo here, 
DEU.4.42	hala i ma tee nongu kaŋ ra boro kaŋ na nga cinaa wii bila murayyan, manʼti konnari se, boraa ma hin ka zuru ka koy nga boŋ talfi koyrawey wey affoo ga, a ma huna. 
DEU.4.43	Koyrawey manʼti kala: Beser kaŋ goo saajoo ganganoo ra ma tee Rubeŋ borey wane, Ramot-Galad ma tee Gad borey wane, Golaŋ kaŋ goo Bašaŋ gandaa ra ma tee Manase borey wane.
DEU.4.44	Woo ti 
DEU.4.45	Wey ti seedetarawey, nda hantumey, nda fondawey kaŋ Musa nʼi har Izirayel izey se waatoo kaŋ i fatta Misira. 
DEU.4.46	Woo mana teendi kala Žurdeŋ isaa se banda, Bet-Pewor tenje, Amor borey kokoyoo Sihoŋ gandaa ra kaŋ si goro kala Hešboŋ, Musa nda Izirayel izey hin a kaŋ i fatta Misira. 
DEU.4.47	I na nga gandaa dii, i na Og, Bašaŋ kokoyoo gandaa mo dii. Amor borey kokoy hinkaa woo mana laama kala Žurdeŋ isaa se banda, waynahunay kaboo here, 
DEU.4.48	kʼa dii za Aroyer kaŋ goo Arnoŋ haroo miɲoo ga hala Siwoŋ, maanaa Hermoŋ, 
DEU.4.49	Žurdeŋ isaa se banda ganganoo kul, waynahunay kaboo here, hala Ganganoo gandaa teekoo
DEU.5.1	Musa na Izirayel borey kul cee, a nee i se: «Haŋajer, Izirayel, yaamarey nda fondawey se kaŋ ay gʼi daŋ war jine hõ. War mʼi caw, war ma gaabandi kʼi ka dira. 
DEU.5.2	Abadantaa, ir Koyoo na 
DEU.5.3	Manʼti ir baabey bande Abadantaa na amaanaa woo tee, ir bande a nʼa tee, ir kaŋ kul ga huna hõ ne ra. 
DEU.5.4	Abadantaa šelaŋ war se mee nda mee tondi hondoo boŋ nuunaa game. 
DEU.5.5	Waatoo din, ay kay Abadantaa nda war game ka Abadantaa šennoo har war se, zama war ga hunbur nuunaa, de war mana žigi hondoo boŋ. Abadantaa nee:
DEU.5.6	‹Agay ti Abadantaa, ni Koyoo kaŋ na ni fattandi Misira gandaa ra, tamtaray hugoo ra.
DEU.5.7	Masi koy tana gana ay banda ga.
DEU.5.8	Masi tooru hanse, masi bii tee kaŋ ga hima nda haya kaŋ goo beene beenaa ra, wala ganda laboo ga, wala haroo ra laboo cire.
DEU.5.9	Masi sujudu koyey wey se, masʼi gana, zama agay, Abadantaa, ni Koyoo manʼti kala Koy kaŋ ga canse ma ne ka baaba kaŋ konna agay layboo ka hanga hala nga izey alwadda hinzantoo ka koy itaacantoo ga. 
DEU.5.10	Amma ay ga agay arrahamaa cebe alwadda zenberyaŋ se kaŋ ga baa agay, de i gʼay yaamarey dii.
DEU.5.11	Masi Abadantaa, ni Koyoo maaɲoo cee bila addalil, zama Abadantaa si boro naŋ kaŋ ga nga maaɲoo cee bila addalil.
DEU.5.12	Ma 
DEU.5.13	Jirbi iddu ma goy, ma ni almušakkawey kul tee. 
DEU.5.14	Amma jirbi iyyantoo, hunanzam zaari no Abadantaa, ni Koyoo maaɲoo ga. Masi almušakka kul tee, ni, nda ni izʼaroo, nda ni ize woyoo, takaa din da ni baɲɲaa, nda ni koŋŋaa, nda ni hawoo, nda ni farkaa, nda ni adabbaa kul, nda taabuši kaŋ goo ni koyrawey ra, hala ni baɲɲaa nda ni koŋŋaa ma hunanzam sanda ni takaa. 
DEU.5.15	Ma hongu kaŋ ni cindi ka tee baɲɲa Misira, de Abadantaa, ni Koyoo na ni fattandi nda kabe gaabante nda hini. Woo se Abadantaa, ni Koyoo na ni yaamar ma hunanzam zaaroo kayandi.
DEU.5.16	Ma ni baaba nda ni ɲaa beerandi nda takaa kaŋ nda Abadantaa, ni Koyoo na ni yaamar hala ma duu aloomur, ma duu gomni gandaa ra kaŋ Abadantaa, ni Koyoo gʼa noo ma ne.
DEU.5.17	Masi boro wii.
DEU.5.18	Masi zina.
DEU.5.19	Masi zay.
DEU.5.20	Masi taari seedetaray tee ni cinaa ga.
DEU.5.21	Masi ni cinaa wandoo boonay, masi moo daŋ ni cinaa hugoo ra, wala nga faaroo, wala nga baɲɲaa, wala nga koŋŋaa, wala nga hawoo, wala nga farkaa, wala haya kul kaŋ ti ni cinaa wane.›
DEU.5.22	Šenney wey, Abadantaa manʼi har kala war jamaa kul se tondi hondoo boŋ, nuunaa game, duulayaŋ nda kubay bibi tik, nda jinde beeri bila nda šenni kul ma tonton i ga. A nʼi hantum tondi walha hinka ga kʼi noo ya ne.»
DEU.5.23	«Waatoo kaŋ war maa jindoo kubaa game, ka gar hondoo kul goo ma dii nda nuune, war kaa ka kay ay jine, maanaa war alkabiilawey boŋkoyney kul nda war boro beerey. 
DEU.5.24	War nee: ‹Abadantaa, ir Koyoo nʼir cebe nga daržaa nda nga beeraa. Ir maa jindoo nuunaa game, hanoo din, ir dii kaŋ Irkoy ga hin ka šelaŋ boro se, boraa hundoo ma cindi a ra. 
DEU.5.25	Sohõ, macin se ir ga buu? Zama nuune beeroo woo gʼir gon! Nda ir cindi ir ga maa Abadantaa, ir Koyoo jindoo, ir ga buu. 
DEU.5.26	May ti boraa baahunantey kul ra kaŋ bay ka maa sanda takaa kaŋ nda ir maa Irkoy hunantaa jindoo ga šelaŋ nuune game, de koyoo ma huna? 
DEU.5.27	Ni, koy, ma haŋajer hayaa kul kaŋ Abadantaa, ir Koyoo gʼa har. Ni, ma hayaa kul har ir se kaŋ Abadantaa, ir Koyoo gʼa har ma ne, ir ga haŋajer a se, ir gʼa tee da.›
DEU.5.28	Abadantaa maa hayaa kaŋ war nʼa har ya ne. Abadantaa nee ya ne: ‹Ay maa hayaa kaŋ jamaa woo nʼa har ma ne. Hayaa kul kaŋ i nʼa har ga boori. 
DEU.5.29	Jalla, nda a gar ba i mma bara nda binoo woo waati kul ka hunbur agay kʼay yaamarey kul dii, hala ngi nda ngi izey ma duu ka duu gomni hala abada! 
DEU.5.30	Koy nee i se: “Wa yee war hukkumey ra.” 
DEU.5.31	Amma ni, cindi ay bande ne, ay ga yaamaroo, nda hantumey, nda fondawey har ma ne kaŋ mʼi cawandi i se hala i mʼi ka dira gandaa ra kaŋ ay gʼa noo i se i mʼa mayray.› 
DEU.5.32	Wa hawgay war ma hayey ka dira kaŋ nda Abadantaa, war Koyoo na war yaamar. War masi šiiri kabe hennaa wala ilaalaa here. 
DEU.5.33	War ma hanga fondaa kul kaŋ Abadantaa, war Koyoo nʼa yaamar war se, hala war ma duu ka huna, war ma duu gomni, war ma duu aloomur gandaa ra kaŋ war ga kaa kʼa mayray.»
DEU.6.1	«Yaamaroo, nda hantumey, nda fondawey ne kaŋ Abadantaa, war Koyoo yaamar i mʼi cawandi war se hala war mʼi ka dira gandaa kaŋ ra war goo ma bisa ka koy a mayray, 
DEU.6.2	hala ma hunbur Abadantaa, ni Koyoo ni hunaroo kul ra, ni, nda ni izoo, nda izoo izoo ka nga hantumey, nda nga yaamarey kul dii, wey kaŋ agay, ay gʼi har ma ne hala ma duu aloomur. 
DEU.6.3	Adiši ma haŋajer, Izirayel, ma hawgay kʼi ka dira, hala ma duu gomni, de war ma gooru ganda ra kaŋ ra waa nda yuu ga tee hari, sanda takaa kaŋ nda Abadantaa, ni baabey Koyoo nʼa har ma ne. 
DEU.6.4	Haŋajer, Izirayel! Abadantaa ti ir Koyoo, nga hinne ti Abadantaa. 
DEU.6.5	Ma baa Abadantaa, ni Koyoo nda ni binoo kul, nda ni hundoo kul, nda ni gaaboo kul. 
DEU.6.6	Šenney wey kaŋ ay gʼi har ma ne hõ ma cindi ni binoo ra. 
DEU.6.7	Mʼi cawandi henna ni izey se, mʼi har waati kaŋ nʼgoo ni do, nda waati kaŋ nʼga dira, nda waati kaŋ nʼga kani, nda waati kaŋ nʼga tun. 
DEU.6.8	Mʼi haw ni kaboo ga sanda tammaasa, mʼi haw ni teɲaa mo ga i ma tee silbay. 
DEU.6.9	Mʼi hantum ni hugoo miɲoo ganboo carawey ga nda ni koyrawey miɲey ga.»
DEU.6.10	«Waati kaŋ Abadantaa, ni Koyoo na ni daŋ gandaa ra kaŋ a žee ni baabey Ibirahima, nda Isiyaka, nda Yakuba se kaŋ nga gʼa noo ma ne nda koyra beeri hennayaŋ kaŋ manʼi cin, 
DEU.6.11	nda huguyaŋ kaŋ ga too nda haya henna dumi kul kaŋ manʼi daŋ i ra, nda dayyaŋ kaŋ fanšandi kaŋ manʼi fanši, nda 
DEU.6.12	hawgay masi dirɲa Abadantaa kaŋ na ni fattandi Misira gandaa ra, tamtaray hugoo ra. 
DEU.6.13	Ma hunbur Abadantaa, ni Koyoo, nga se ma goy, nga maaɲoo nda nʼga žee. 
DEU.6.14	Masi hanga koy tanayaŋ, dumey kaŋ ga war kuubi ka war bere, war masi ngi koyey gana. 
DEU.6.15	Zama Abadantaa, ni Koyoo kaŋ goo war game manʼti kala Koy kaŋ ga canse ma ne. Hawgay hala Abadantaa, ni Koyoo futuroo masi tun ni ga, a ga ni derandi laboo ga. 
DEU.6.16	War masi Abadantaa, war Koyoo sii, sanda takaa kaŋ nda war nʼa sii Masa
DEU.6.17	War ma hanse ka Abadantaa, war Koyoo yaamarey, nda nga seedetarawey, nda nga hantumey dii kaŋ nda a na ni yaamar. 
DEU.6.18	Ma haya tee kaŋ ga tee Abadantaa se, haya kaŋ ga kan a se, hala ma duu ka duu gomni, de ganda hennaa kaŋ Abadantaa žee kaŋ nga gʼa noo ni baabey se ma huru ni mayraa ra, 
DEU.6.19	ka ni iberey kul gaaray ni jine, sanda takaa kaŋ nda Abadantaa nʼa har.
DEU.6.20	Nda suba ni izoo na ni hãa ka nee: ‹Macin ti seedetarawey, nda hantumey, nda fondawey wey kaŋ nda Abadantaa, ir Koyoo na war yaamar addaliloo?› 
DEU.6.21	Ma nee ni izoo se: ‹Ir nka cindi ka tee tam Firawuuna se Misira, Abadantaa nʼir fattandi Misira nda kabe gaabante. 
DEU.6.22	Abadantaa na tammaasayaŋ nda kayfi beeri laalayaŋ tee Misira ga, nda Firawuuna ga, nda nga hugoo kul ga ir jine. 
DEU.6.23	Amma ir, a nʼir fattandi no din kʼir daŋ gandaa ra kaŋ a nʼa žee ir baabey se kaŋ nga gʼa noo ir se. 
DEU.6.24	Abadantaa nʼir yaamar ir ma hantumey wey kul ka dira, ir ma hunbur Abadantaa, ir Koyoo, hala waati kul ir ma duu gomni, ir hundey ma cindi ir ra sanda woo kaŋ goo ma teendi hõ. 
DEU.6.25	Ir se šerretaray no ir ma dira nda Abadantaa, ir Koyoo yaamaroo woo kul, sanda takaa kaŋ nda a nʼir yaamar.›»
DEU.7.1	«Waati kaŋ Abadantaa, ni Koyoo na ni daŋ gandaa kaŋ ra nʼga huru kʼa mayray, de a na dumi boobo gaaray ni jine, Heti borey, nda Girgaši borey, nda Amor borey, nda Kanaŋ borey, nda Ferezi borey, nda Hewi borey, nda Žebus borey, dumi iyye kaŋ boobo nda ni, i gaabi nda ni, 
DEU.7.2	waati kaŋ Abadantaa, ni Koyoo nʼi daŋ ni kaboo ra, nʼgʼi kar, nʼga hima kʼi halaci sõy, amaana masi huru ni nda ey game, masi alhormo tee i se. 
DEU.7.3	Hiijay masi huru ni nda dumey game, masi ni ize woyey noo ngi izʼarey se, masi ngi ize woyey zaa ni izʼarey se, 
DEU.7.4	zama i ga ni izʼarey moorandi agay, i ga koy tanayaŋ gana, Abadantaa ga futu war ga, a ga ni halaci nda cahãyan. 
DEU.7.5	Takaa ne kaŋ war gʼa tee i se: war ga ngi sargari tonadogey kayri, war ga ngi tondey kaŋ i nʼi kayandi kʼi gana kayri, war ga ngi 
DEU.7.6	Zama ni manʼti kala jama henanante Abadantaa, ni Koyoo se. Ni Koyoo na ni suuba hala ma tee nga halaalaa dumey kul kaŋ goo laboo ga game.»
DEU.7.7	«Manʼti war nka boobo nda dumey kul nga se Abadantaa baa war, de a na war suuba, zama war ti dumey kul ikaccaa. 
DEU.7.8	Amma hayaa kaŋ no manʼti kala Abadantaa mma baa war, a nka baa nga ma allaahidoo too kaŋ a nʼa zaa war baabey se. Abadantaa na war fattandi nda kabe gaabante, a na war feeri ka war kaa tamtaray hugoo ra nda Firawuuna, Misira kokoyoo kaboo ra.
DEU.7.9	Ma bay kaŋ Abadantaa, ni Koyoo kaŋ ti Irkoy manʼti kala Koy laadirante kaŋ borey kaŋ ga bagʼa, i ga nga yaamarey dii, a ga nga 
DEU.7.10	Amma borey kaŋ ga konna a, a gʼi bana dogoo din da. A gʼi tuusu, a si gay a mana huga nda boraa kaŋ ga konna a. A gʼa bana dogoo din da. 
DEU.7.11	Woo se, ma yaamaroo, nda hantumey, nda fondawey kaŋ ay gʼi noo ma ne hõ dii, hala mʼi ka dira.
DEU.7.12	Nda war na haŋajer fondawey wey se, war nʼi dii, war nʼi ka dira, Abadantaa, ni Koyoo ga amaanaa nda borohennataraa too kaŋ a nʼa žee ni baabey se. 
DEU.7.13	A ga baa ni, a ga albarka daŋ ni ra ka ni boobandi. A ga albarka daŋ haya kaŋ hun ni gundoo ra nda hayey kaŋ ni laboo gʼi hay ra, ni alkamaa, nda ni 
DEU.7.14	Albarka ga huru ni ra ka bisa dumey kul. Ni jamaa ra, aru kaŋ si duu ize wala woy gun si bara, adabba gun mo sii ni adabbawey ra. 
DEU.7.15	Abadantaa ga wirci kul moorandi ni, a si Misira wirci laala berantey wey kaŋ nʼgʼi bay affoo kul daŋ ni ga, amma a gʼi daŋ borey kul ga kaŋ ga konna a.
DEU.7.16	Nʼga dumey kul gon kaŋ Abadantaa, ni Koyoo gʼi noo ma ne. Masi hinna i se, masi ngi koyey gana, kumsay no ma ne.»
DEU.7.17	«Waati kaŋ ni nee ni binoo ra: ‹Dumey wey ga boobo nda agay, takaa foo nda ay ga hin kʼi gaaray?› 
DEU.7.18	Masi hunbur ey. Hongu hayaa kaŋ Abadantaa, ni Koyoo nʼa tee Firawuuna nda Misira borey kul se, 
DEU.7.19	siiyan beerey kaŋ ni moɲey dii ey, nda tammaasawey, nda kayfey, nda kabe gaabantaa, nda hini, waatoo kaŋ Abadantaa, ni Koyoo na ni fattandi. Takaa woo da no Abadantaa, ni Koyoo gʼa tee dumey kul kaŋ nʼga hunbur ey se. 
DEU.7.20	Abadantaa, ni Koyoo ga binbin laalayaŋ sanba i ga hala nongu kaŋ ra ba borey kaŋ cindi, kaŋ tugu ma ne mo si cindi. 
DEU.7.21	Masi jiti ngi maaganda se, zama Abadantaa, ni Koyoo goo war game, Koy beeri no, hunburhaya no. 
DEU.7.22	Abadantaa, ni Koyoo ga dumey wey gaaray ni jine kayna-kayna, nʼsi hin ka cahã kʼi tuusu, nda manʼti woo, ganjihoogawey masi koy boobo ni ga. 
DEU.7.23	Abadantaa, ni Koyoo gʼi daŋ ni kaboo ra, a gʼi zalbandi hala i kul ma halaci. 
DEU.7.24	A ga ngi kokoyey daŋ ni kaboo ra, nʼga maaɲey derandi beenaa cire. Boro si hin ka kay ni jine, hala waati kaŋ nʼnʼi halaci. 
DEU.7.25	War ga toorey ton nuune ra kʼi tee boosu. Masi nzorfu kaaraa, wala wuragoo kaŋ goo i do boonay, masʼa zaa ni boŋ se, a masi koy tee ma ne kumsay, zama almuhal no Abadantaa, ni Koyoo do. 
DEU.7.26	Masi haya almuhalante daŋ ni do hala masi koy tee nga cinaa kaŋ dangandi. Mʼa dii haya futu harramante, mʼa dii almuhal, zama a nka dangandi.»
DEU.8.1	«Yaamaroo kul kaŋ ay gʼa noo ma ne hõ, war ma gaabandi kʼa ka dira hala war ma duu ka huna, war ma gooru, de war ma gandaa mayray kaŋ Abadantaa žee kaŋ nga gʼa noo war baabey se. 
DEU.8.2	Ma hongu fondaa kul kaŋ nda Abadantaa, ni Koyoo na ni ka bisa jiiri woytaacaa (40) woo ra saajoo ra, ka ni yeeti ganda, ka ni sii, hala nga ma hayaa bay kaŋ goo ni binoo ra, ka guna wala nʼga nga yaamarey dii wala nʼsʼi dii. 
DEU.8.3	A na ni yeeti ganda, a na ni herayandi, a na ni huna nda ŋaahayaa kaŋ se i ga nee 
DEU.8.4	Jiiri woytaacaa (40) woo ra, ni bankaaraa mana žen ni jindoo ra, ni cewey mo mana funsu. 
DEU.8.5	Adiši ma bay kaŋ Abadantaa, ni Koyoo ga ni aladabu sanda takaa kaŋ nda aru ga nga izoo aladabu. 
DEU.8.6	Ma Abadantaa, ni Koyoo yaamarey dii, ka hanga nga fondawey, ma hunbur a.
DEU.8.7	Abadantaa, ni Koyoo ga ni daŋ ganda henna ra, ganda kaŋ ra hari ga dandi, hariɲaayaŋ goo no, nda hariyaŋ kaŋ ga fatta goorey ra nda tondi hondey ra. 
DEU.8.8	Alkama, nda 
DEU.8.9	Ganda no kaŋ ra nʼga ŋaa bila alhuzun, haya kul si ni kuma. Ganda no kaŋ tondey manʼti kala guuru, de nʼga guuru ciray kaa tondi hondey ra. 
DEU.8.10	Waati kaŋ ni ŋaa, ni kungu, ma albarka daŋ Abadantaa, ni Koyoo se nda ganda hennaa kaŋ a nʼa noo ma ne.
DEU.8.11	Hawgay, masi dirɲa Abadantaa, ni Koyoo ka goro mana nga yaamarey, nda nga fondawey, nda nga hantumey dii kaŋ ay gʼi noo ma ne hõ. 
DEU.8.12	Waati kaŋ ni ŋaa, de ni kungu, waati kaŋ nʼna hugu hennayaŋ cin ka goro i ra, 
DEU.8.13	waati kaŋ ni alman buuney nda ibeerey gooru, nzorfu kaaraa nda wuragoo boobo ni kone, de haya kul kaŋ goo ni maaɲoo ga gooru, 
DEU.8.14	hawgay, ni binoo masi koy beeri, de ma dirɲa Abadantaa, ni Koyoo kaŋ na ni fattandi Misira gandaa ra, tamtaray hugoo ra. 
DEU.8.15	A na ni ka dira saaji beeri hunburantaa woo ra, gondi naajikoyni, nda donton, nda jaw, nongu kaŋ ra hari sii gandaa ra. A na hari dandandi kʼa kaa ma ne tondi ra. 
DEU.8.16	A na ni ŋandi saajoo ra man kaŋ ni baabey sʼa bay, hala nga ma ni yeeti ganda, ka ni sii, ka ihenna tee ma ne woo banda ga. 
DEU.8.17	Nda nʼnee ni boŋ se: ‹Ay gaaboo nda agay boŋ albarkaa kʼay noo almaanoo woo›, 
DEU.8.18	ma hongu Abadantaa, ni Koyoo, zama nga no ma ni noo gaabi ma hin ka duu almaanoo woo kul, ka nga 
DEU.8.19	Waati kul kaŋ ni dirɲa Abadantaa, ni Koyoo, ni hanga koy tanayaŋ, nʼnʼi gana, de ni sujudu i se, ay ga ni haŋa žiiboo kaa hõ: šikka sii a ra, war ga halaci. 
DEU.8.20	Sanda gandawey kaŋ Abadantaa nʼi halaci war jine, war mo ga halaci takaa din da, zama war mana haŋajer Abadantaa, war Koyoo jindoo se.»
DEU.9.1	«Haŋajer Izirayel! Hõ nʼga Žurdeŋ isaa deŋ ka huru gandaa ra ka koy dumiyaŋ mayray kaŋ beeri nda ni, i gaabi nda ni, koyra beeriyaŋ kaŋ ceteyaŋ gʼi kuubi kaŋ too hala beenaa ra, 
DEU.9.2	boro beeriyaŋ, i goo nda kayyan, Anak borey kaŋ nʼgʼi bay kaŋ nʼga maa i ga nee: ‹May no ma hin ka kay Anak izey jine?› 
DEU.9.3	Ma bay hõ kaŋ Abadantaa, ni Koyoo hunday no ma dira ni jine sanda nuune beeri, nga no mʼi halaci, nga no mʼi kaynandi ni jine, nʼgʼi gaaray, nʼga cahã kʼi halaci sanda takaa kaŋ nda Abadantaa nʼa har ma ne.
DEU.9.4	Waati kaŋ Abadantaa, ni Koyoo nʼi gaaray ni jine, masi nee ni boŋ se: ‹Ay šerretaraa se Abadantaa nʼay daŋ gandaa woo ra yʼa mayray.› Manʼti woo no, dumey wey laalaroo se Abadantaa gʼi gaaray ni jine. 
DEU.9.5	Manʼti ni šerretaraa wala ni bine hennaa se nʼga huru ka ngi gandawey mayray, amma dumey wey laalaroo se Abadantaa, ni Koyoo gʼi gaaray ni jine, hala Abadantaa ma šennoo too kaŋ a nʼa žee ni baabey Ibirahima, nda Isiyaka, nda Yakuba se. 
DEU.9.6	Adiši ma bay kaŋ manʼti ni šerretaraa se Abadantaa, ni Koyoo ga ni noo ganda hennaa woo mʼa mayray, zama ni manʼti kala jama hiɲe šenda.»
DEU.9.7	«Ma hongu, masi dirɲa kaŋ nʼna Abadantaa, ni Koyoo futandi saajoo ra. Za hanoo kaŋ ni fatta Misira gandaa ra hala war too kate ne ra war mana fay nda ka ture Abadantaa ga. 
DEU.9.8	Horeb tondi hondoo do war na Abadantaa futuroo tunandi. Abadantaa futu war ga hala nongu kaŋ ra a baa ka war halaci. 
DEU.9.9	Waatoo kaŋ ay žigi tondi hondoo boŋ ka tondi walhawey zaa, 
DEU.9.10	Abadantaa nʼay noo tondi walha hinkaa kaŋ Irkoy kabe-izoo kʼi hantum kaŋyaŋ ga šenney kul goo kaŋ Abadantaa nʼi har war se tondi hondoo boŋ, nuunaa game, jamaa margaroo hane.
DEU.9.11	Zaari woytaacaa (40) nda cijin woytaacaa (40) benantaa ga no Abadantaa nʼay noo tondi walha hinkaa, amaanaa walhawey. 
DEU.9.12	Abadantaa nee ya ne: ‹Tun, ma cahã ka zunbu ka hun ne, zama ni jamaa kaŋ nʼnʼa fattandi Misira na ifutu tee! I cahã ka fondaa naŋ kaŋ nda ay nʼi yaamar. I na guuru mennandi kʼa tee tooru ngi boŋ se.› 
DEU.9.13	Abadantaa šelaŋ ya ne ka nee: ‹Ay dii jamaa woo, dumi no kaŋ hiɲoo ga šendi. 
DEU.9.14	Naŋ yʼi halaci, ya maaɲey tuusu kʼi kaa beenaa cire! Ay ga ni tee ganda kaŋ ga gaabi a ga boobo nda ey.› 
DEU.9.15	Ay kuubi ka hun tondi hondoo boŋ, amaanaa walha hinkaa goo ay kabe hinkaa ra, nuune goo ma dii hondoo boŋ. 
DEU.9.16	Nga ne, ay dii kaŋ war na zunubu tee Abadantaa, war Koyoo ga, ka guuru mennandi kʼa tee yagaw. War cahã ka fondaa naŋ kaŋ nda Abadantaa na war yaamar. 
DEU.9.17	Woo ga, ay na walha hinkaa dii kʼi warra nda ay kabe hinkaa, ay nʼi kayri war jine.»
DEU.9.18	«Ay kaŋ Abadantaa jine sanda cee jinaa, zaari woytaaci (40) nda cijin woytaaci (40), ay mana ŋaayan ŋaa, ay mana hari haŋ zunubey kul kaŋ war nʼi tee maaganda se, war na goy futu tee Abadantaa jine kʼa futandi. 
DEU.9.19	Ay hunbur futuroo nda dukuroo kaŋ Abadantaa nʼa tee war se hala nongu kaŋ ra a baa nga ma war halaci. Amma hiino mo Abadantaa na haŋajer ya ne. 
DEU.9.20	Abadantaa hanse ka futu Haruna mo ga hala nongu kaŋ ra a baa nga mʼa halaci, alwaatoo din ay ŋaaray Haruna mo se. 
DEU.9.21	Yagaa kaŋ war nʼa tee kaŋ ti goy zunubantaa, ay nʼa dii kʼa ton nuune ra, ay nʼa kayri, kʼa dur hala a tee hamni, ay na hamnoo warra haroo ra kaŋ ga doo ka hun tondi hondoo ra.
DEU.9.22	Tabera, nda Masa, nda Kiworot-Hataawa koyrawey ra war na Abadantaa futandi. 
DEU.9.23	De mo waatoo kaŋ Abadantaa na war donto ka hun Kadeš-Barneya ka nee: ‹Wa žigi ka koy gandaa mayray kaŋ ay nʼa noo war se›, war ture Abadantaa, war Koyoo yaamaroo ga, war mana naanay a, war mana haŋajer a se. 
DEU.9.24	Turanteyaŋ ti war Abadantaa ga za hanoo kaŋ ay na war bay.
DEU.9.25	Ay kaŋ Abadantaa jine zaari woytaaci (40) nda cijin woytaaci (40), ay kaŋ a jine, zama a nee nga ga war halaci. 
DEU.9.26	Ay na Abadantaa ŋaaray, ay nee: ‹Ay Koyoo, Abadantaa, masi ni jamaa halaci, ni tuboo kaŋ nʼnʼa feeri kʼa fattandi nda ni jeeraa nda ni kabe gaabantaa Misira. 
DEU.9.27	Hongu ni tamey Ibirahima, nda Isiyaka, nda Yakuba. Masi hanga jamaa woo hiɲe šendaa, nda nga laalaroo, nda nga zunuboo bande. 
DEU.9.28	Gandaa kaŋ ra nʼnʼir fattandi borey masi koy nee: “Abadantaa nka si hin kʼi daŋ gandaa ra kaŋ a nee nga gʼa noo i se, wala a mma konna ey, nga se a nʼi ka fatta ka koy i wii saajoo ra.” 
DEU.9.29	Ngi manʼti kala ni jamaa, ni tuboo kaŋ nʼnʼa fattandi nda ni hini beeroo nda ni kabe gaabantaa.›»
DEU.10.1	«Alwaatoo woo ra, Abadantaa nee ya ne: ‹Tondi walha hinka hoy sanda ijinawey, ma žigi ka koy ay do tondi hondoo ga, ma bundu sunduku mo tee. 
DEU.10.2	Ay ga šenney hantum walhawey wey ga kaŋ cindi walha jina-jinawey kaŋ nʼnʼi kayri ga, mʼi daŋ sundukoo ra.› 
DEU.10.3	Ay na akasiya bundu sunduku tee, ay na tondi walha hinkaa hoy sanda ijinawey, ay žigi hondoo boŋ, walha hinkaa goo ay kaboo ra. 
DEU.10.4	Abadantaa na hayaa hantum walhawey ga kaŋ cindi ijinawey ga kaŋ ti šenni woyaa (10) kaŋ a nʼi har war se tondi hondoo boŋ, nuunaa game, jamaa margaroo hane. Abadantaa nʼay noo walhawey. 
DEU.10.5	Ay willi ka zunbu hondoo boŋ, ay na walhawey daŋ sundukoo kaŋ ay nʼa tee ra. I cindi no din sanda takaa kaŋ nda Abadantaa nʼay yaamar.
DEU.10.6	Izirayel izey hun Bene-Yakaŋ dayey ka koy Mosera. No din ra Haruna buu, a suturandi. Nga izʼaroo Eleyazar na 
DEU.10.7	I hun no din ka koy Gudgoda, i hun Gudgoda ka koy Yotbata kaŋ ti hari ganda.
DEU.10.8	Alwaatoo woo ra, Abadantaa na Lewi alkabiilaa daŋ jere ga hala i ma Abadantaa 
DEU.10.9	Woo se Lewi sii nda baa, a sii nda tubu nga armey bande, Abadantaa zaati ti nga tuboo, sanda takaa kaŋ nda Abadantaa, ni Koyoo nʼa har a se.
DEU.10.10	Ay cindi tondi hondoo boŋ sanda cee jinaa takaa, zaari woytaaci (40) nda cijin woytaaci (40). Hiino mo, Abadantaa na haŋajer ya ne, Abadantaa mana baa nga ma ni halaci. 
DEU.10.11	Abadantaa nee ya ne: ‹Tun, ma huru jamaa jine, i ma huru gandaa ra kʼa mayray kaŋ ay nʼa žee ngi baabey se kaŋ ay gʼa noo i se.›»
DEU.10.12	«Sohõ Izirayel, macin no Abadantaa, ni Koyoo gʼa wiri ni ga? Nda manʼti ma hunbur Abadantaa, ni Koyoo, ka nga fondawey kul gana, ma bagʼa, ma goy Abadantaa, ni Koyoo se nda ni binoo kul nda ni hundoo kul, 
DEU.10.13	ka Abadantaa yaamarey nda nga hantumey kul dii kaŋ ay gʼi noo war se hõ, hala ma duu gomni. 
DEU.10.14	Nga ne, Abadantaa, ni Koyoo wane nda beenawey, nda beenawey beenawey, nda gandaa nda haya kul kaŋ goo a ra. 
DEU.10.15	Ni baabey hinne ga Abadantaa hawa, ngi no a bagʼey, a na ngi hayroo suuba dumawey ga, war no a na war suuba dumey kul ra, sanda hõ takaa. 
DEU.10.16	Wa war biney daŋbangu, war masi yee ka war hiɲey šendandi. 
DEU.10.17	Zama Abadantaa, war Koyoo ti irkoyey Irkoy, nga ti koyey Koyoo, Irkoy beeroo, Hinikoyoo kaŋ boro ma hunbur a, a si borey bisandi cere, a si sufuray taa. 
DEU.10.18	A ga faasa alyatim nda woy kaŋ kurɲoo buu se, a ga baa yaw, a gʼa noo ŋaayan nda bankaaray. 
DEU.10.19	War ma baa yaw, zama war nka tee yaw Misira gandaa ra.
DEU.10.20	Abadantaa, ni Koyoo no ma hunbur a, nga se ma goy, nga ga ma hawa, nga maaɲoo ga nʼga žee. 
DEU.10.21	Nga no mʼa ka bolsay, nga ti ni Koyoo, nga no ka teegoy beeri hunburantey wey kaŋ ni moɲey dii ey tee ni do. 
DEU.10.22	Ni baabey kaŋ doo Misira manʼti kala boro woyye (70). Sohõ Abadantaa, ni Koyoo na ni boobandi sanda beenaa handarawey.»
DEU.11.1	«Ma baa Abadantaa, ni Koyoo, waati kul ma nga talfey, nda nga hantumey, nda nga fondawey, nda nga yaamarey dii. 
DEU.11.2	Hõ war ma bay kaŋ manʼti war izey no ka Abadantaa, war Koyoo aladaboo bay, i mana dii nga beeraa, nda nga kabe gaabantaa, nda nga hinoo, 
DEU.11.3	nda nga tammaasawey, nda nga teegoyey kaŋ a nʼi tee Misira game, nda Firawuuna, Misira kokoyoo, nda nga gandaa kul se, 
DEU.11.4	nda woo kaŋ a nʼa tee Misira wongu-izey se, nda nga baryey, nda nga torkawey, nda takaa kaŋ nda Kakaarey teekoo haroo daabu i ga waatoo kaŋ i ga war gaaray. Abadantaa nʼi derandi hala hõ, 
DEU.11.5	nda woo kaŋ a nʼa tee saajoo ra hala war kaayanoo nongoo woo ra, 
DEU.11.6	nda hayaa kaŋ a nʼa tee Rubeŋ alkabiilaa boro kaŋ ti Eliyab izʼarey Dataŋ nda Abiram se, takaa kaŋ nda laboo na nga miɲoo feeri kʼi gon Izirayel kul game, ngi nda ngi hugey borey, nda ngi hukkumey, nda haya kul kaŋ hanga i bande. 
DEU.11.7	Zama war moɲey dii Abadantaa teegoy beeroo kul kaŋ a nʼa tee. 
DEU.11.8	Yaamaroo kul kaŋ ay gʼa noo ma ne hõ, war mʼa dii, hala war ma duu gaabi ka gandaa dii kaŋ war goo ma bisa ka koy a mayray, 
DEU.11.9	hala war ma duu aloomur gandaa ra kaŋ Abadantaa žee war baabey se kaŋ nga gʼa noo ngi nda ngi hayroo se, gandaa woo kaŋ ra waa nda yuu ga tee hari.»
DEU.11.10	«Gandaa kaŋ ra nʼga huru kʼa mayray manʼti Misira gandaa cine kaŋ ra war fatta, kaŋ ra nʼga ni dumiyoo say, nʼga haŋandi nda ni cewey sanda takaa kaŋ boro gʼa tee saddiŋa se. 
DEU.11.11	Gandaa kaŋ ra war goo ma bisa ka koy a mayray manʼti kala tondi honduyaŋ nda gooruyaŋ ganda kaŋ ga beenaa ncirɲoo haroo haŋ. 
DEU.11.12	Ganda no kaŋ nda Abadantaa, ni Koyoo ga huga, waati kul Abadantaa, ni Koyoo moɲey goo a ga, jiiroo sintinoo ka koy benantaa ga.
DEU.11.13	Nda war na haŋajer ka boori ay yaamarey se kaŋ nda ay ga war yaamar hõ, ka baa Abadantaa, war Koyoo, ka goy a se nda war binoo kul nda war hundoo kul, 
DEU.11.14	ay ga war gandaa noo ncirɲi nga waatoo ra, ncirɲi jinawey nda ikokorantey, nʼga ni alkamaa hegay, nda ni 
DEU.11.15	Ay ga subu zayandi hawsaa ra ni adabbawey se, nʼga ŋaa hala ma kungu.
DEU.11.16	Wa hawgay war biney masi koy dargandi, ka mooru ka koy koy tanayaŋ gana ka sujudu i jine. 
DEU.11.17	Abadantaa ga futu war ga, a ga beenaa daabu, de ncirɲi si kaŋ, laboo si yee ka ize tee, war ga cahã ka dere ganda hennaa ra kaŋ Abadantaa gʼa noo war se. 
DEU.11.18	Wʼay šenney wey kaŋ ay gʼi har war se daŋ war biney nda war hundey ra. War mʼi haw war kabey ga sanda tammaasa, mʼi haw war teɲawey mo ga. 
DEU.11.19	War mʼi cawandi war izey se, war mʼi har waati kaŋ nʼgoo hugey do, nda waati kaŋ nʼga dira, nda waati kaŋ nʼga kani nda waati kaŋ nʼga tun. 
DEU.11.20	Mʼi hantum ni hugoo ganboo carawey ga nda ni koyrawey miɲey ga. 
DEU.11.21	Woo ra war haney nda war izey haney gandaa ra kaŋ Abadantaa žee war baabey se kaŋ nga gʼa noo i se, ga hanse ka kuku sanda beenaa kaŋ goo laboo se beene haney.
DEU.11.22	Zama nda war na yaamaroo woo kul kaŋ ay nʼa noo war se hõ dii ka dira nda a, ka baa Abadantaa, war Koyoo, ka hanga nga fondawey kul, ka hawa a ga, 
DEU.11.23	Abadantaa ga dumey wey kul gaaray war jine, war ga dumiyaŋ gaaray kaŋ boobo nda war, i gaabi nda war. 
DEU.11.24	Nongu kul kaŋ ra war ceetaamey bisa, ga tee war wane. War gandaa ti kʼa dii za saajoo ra hala Libaŋ gandaa ra, kʼa dii za Efrat isaa do hala Dangay teekoo
DEU.11.25	Boro kul si hin ka kay war jine. Abadantaa, war Koyoo ga binedunbay nda hunburay daŋ ganda kul kaŋ ra war huru, sanda takaa kaŋ nda a nʼa har war se.
DEU.11.26	Guna, agay, hõ ay ga albarka nda laaliyan daŋ war jine. 
DEU.11.27	War ga duu albarka nda war ga haŋajer Abadantaa, war Koyoo yaamarey se kaŋ ay gʼi noo war se hõ. 
DEU.11.28	War ga duu laaliyan nda war si haŋajer Abadantaa, war Koyoo yaamarey se, ka hun fondaa ga kaŋ ay gʼa noo war se hõ ka hanga koy tanayaŋ kaŋ war sʼi bay. 
DEU.11.29	Waati kaŋ Abadantaa, ni Koyoo, na ni daŋ gandaa ra kaŋ ra nʼga huru kʼa mayray, ma albarka gaara Garizim tondi hondoo boŋ, ma laaliyan gaara Ebal tondi hondoo boŋ. 
DEU.11.30	Tondi hondey wey sii kala Žurdeŋ kabe faa ga, waynakaŋay here, Kanaŋ borey kaŋ ga goro Ganganoo gandaa ra, Gilgal tenje, More tuuriɲaa beerey jere. 
DEU.11.31	War ga koy Žurdeŋ isaa deŋ ka huru gandaa ra kaŋ Abadantaa, war Koyoo gʼa noo war se kʼa mayray. War gʼa mayray, war ga goro a ra. 
DEU.11.32	War ma hawgay, war ma hantumey nda fondawey kul ka dira kaŋ ay gʼi daŋ war jine hõ.»
DEU.12.1	«Hantumey nda fondawey ne kaŋ war mʼi dii kʼi ka dira gandaa ra kaŋ Abadantaa, war baabey Koyoo nʼa noo ma ne hala mʼa mayray, ni aloomuroo kul kaŋ nʼgʼa tee laboo ga.»
DEU.12.2	«Dumey kaŋ war gʼi gaaray, nongey kul kaŋ ra i na ngi koyey gana, war mʼi halaci tondi hondu beerey ga, nda hondey ga, nda tuuri firzi kul cire. 
DEU.12.3	War ma ngi sargari tonadogey kayri, war ma ngi tondey kaŋ i nʼi kayandi kʼi gana kayri, war ma ngi 
DEU.12.4	War masi ngi takaa tee Abadantaa, war Koyoo se. 
DEU.12.5	War mʼa gana nongoo hinne ra kaŋ Abadantaa, war Koyoo gʼa suuba war alkabiilawey kul ra ka nga maaɲoo daŋ a ga kʼa gorandi no din. No din ra ma koy. 
DEU.12.6	No din ra war ma koy nda war 
DEU.12.7	No din ra war ma ŋaa Abadantaa, war Koyoo jine, de war nda war hugey borey, war ma ɲaali nda war goyey albarkawey kul kaŋ nda Abadantaa, ni Koyoo na albarka daŋ ni ra.
DEU.12.8	War masi takaa tee kaŋ ir goo mʼa tee hõ kaŋ ti boro kul ga haya tee kaŋ kan a se. 
DEU.12.9	Zama hala sohõ war mana too hunanzam dogoo ra, tuboo kaŋ Abadantaa, ni Koyoo gʼa noo ma ne. 
DEU.12.10	Waati kaŋ war na Žurdeŋ isaa deŋ, war goro gandaa ra kaŋ Abadantaa, war Koyoo gʼa noo war se a ma tee war tuboo, ka war noo hunanzamay ka war kaa war iberey kaŋ ga war kuubi ka war bere kabey ra, war ga goro nda baani. 
DEU.12.11	Woo ra nongoo kaŋ Abadantaa, war Koyoo gʼa suuba ka nga maaɲoo gorandi a ra, no din ra war ma kate hayaa kul kaŋ nda ay ga war yaamar, war sargari kukurantey, nda war sargarey, nda war azakkawey, nda hayey kaŋ war gʼi kaa Abadantaa se sanda baa, nda sargari suubantey kaŋ war nʼi tee meefur Abadantaa maaɲoo ga. 
DEU.12.12	War ma ɲaali Abadantaa, war Koyoo jine, war, nda war izʼarey, nda war ize woyey, nda war baɲɲey, nda war koŋŋey, nda 
DEU.12.13	Hawgay masi ni sargari kukurantey kaa nongu kul kaŋ nʼdii a ra. 
DEU.12.14	Nongoo hinne kaŋ Abadantaa gʼa suuba ni alkabiilawey affoo ra, nga ra nʼga ni sargari kukurantey kaa, no din ra ma hayaa kul tee kaŋ ay gʼa har ma ne. 
DEU.12.15	Amma nʼga hin ka adabba koosu, ka ŋaa hamoo ra haya kaŋ nʼbaa ni koyrawey kul ra, ka sawa nda albarkaa kaŋ Abadantaa, ni Koyoo gʼa noo ma ne. Boro kaŋ si henan nda boro kaŋ ga henan ga hin kʼa ŋaa ni mma nee ŋaayan de sanda takaa kaŋ nda boro ga suwa wala hira ŋaa. 
DEU.12.16	Hayaa hinne kaŋ no, war masi kuri ŋaa, mʼa mun laboo ra sanda hari.
DEU.12.17	Nʼsi hima ka ni alkamaa, nda ni 
DEU.12.18	Amma Abadantaa, ni Koyoo hinne jine, nongoo kaŋ Abadantaa, ni Koyoo gʼa suuba, no din ra nʼgʼi ŋaa, ni, nda ni izʼaroo, nda ni ize woyoo, nda ni baɲɲaa, nda ni koŋŋaa, nda Lewi boro kaŋ goo ni koyrawey ra. Ma ɲaali Abadantaa, ni Koyoo jine nda ni goyey albarkawey kul. 
DEU.12.19	Hawgay masi Lewi boro yala aloomuroo kul ra kaŋ nʼgʼa tee ni gandaa ra.
DEU.12.20	Waati kaŋ Abadantaa, ni Koyoo na ni gandaa beerandi sanda takaa kaŋ nda a nʼa har ma ne, de nʼga nee: ‹Ay ga booni ya ham ŋaa›, zama ham booni na ni dii, nʼga hin ka ham ŋaa nda woo kaŋ ga kan ma ne. 
DEU.12.21	Nda nongoo kaŋ Abadantaa, ni Koyoo gʼa suuba ka nga maaɲoo daŋ a ga, ga hanse ka mooru ni dogoo, nʼga hin ka koosa adabba beerey nda ibuuney ra kaŋ Abadantaa nʼi noo ma ne, nda takaa kaŋ nda ay na ni yaamar, nʼga hin kʼi ŋaa ni koyrawey ra nda woo kaŋ ga kan ma ne. 
DEU.12.22	Mʼa ŋaa ni mma nee ŋaayan de sanda takaa kaŋ nda boro ga suwa wala hira ŋaa, boro kaŋ si henan gʼa ŋaa, boro kaŋ ga henan mo ga hin kʼa ŋaa. 
DEU.12.23	Amma ma hanse ka ni boŋ dii masi kuri ŋaa, zama kuri manʼti kala hundi, masi hundi ŋaa hamoo bande. 
DEU.12.24	Masʼa ŋaa, mʼa mun laboo ga sanda hari. 
DEU.12.25	Masʼa ŋaa, hala ma duu gomni, ni nda ni izey ni banda ga, zama nʼna haya tee kaŋ ga kan Abadantaa se.
DEU.12.26	Amma hayey kaŋ nʼnʼi daŋ jere ga Irkoy se nda ni meefur sargarey, ngi no nʼga kate ey nongoo ra kaŋ Abadantaa gʼa suuba. 
DEU.12.27	Nʼga ni sargari kukurantey, hamoo nda kuroo kaa Abadantaa, ni Koyoo sargari tonadogoo ga. Ni sargarey kuroo ga doorandi Abadantaa, ni Koyoo sargari tonadogoo ga, ma hamoo ŋaa. 
DEU.12.28	Šenney wey kul kaŋ nda ay ga ni yaamar hõ dii, ma haŋajer i se, hala waati kul ma duu gomni, ni nda ni izey ni banda ga, zama nʼna haya tee kaŋ ga boori, a ga kan Abadantaa, ni Koyoo se.»
DEU.12.29	«Waati kaŋ Abadantaa, ni Koyoo na dumey tuusu kaŋ nʼga kaa kʼi gaaray ni jine, waati kaŋ nʼnʼi gaaray, de ni goro ngi gandaa ra, 
DEU.12.30	hawgay masi kaŋ kumsay ra kaŋ ti kʼi denden, kaŋ i halaci ni jine banda ga. Hawgay masi ngi koyey alhabar hãa ka nee: ‹Taka foo nda gandawey wey na ngi koyey gana, hala agay mo ma ngi takaa tee?› 
DEU.12.31	Masi woo tee Abadantaa, ni Koyoo se, zama haya futu dumi kul no i gʼa tee ngi koyey se kaŋ Abadantaa gʼi konnay. I ga koy hala nongu kaŋ ra i ga ngi izʼarey nda ngi ize woyey ton nuune ra ngi koyey se kʼi tee boosu.»
DEU.13.1	«Šennoo kul kaŋ nda ay ga war yaamar, war ma gaabandi kʼa ka dira, masi haya kul tonton a ga, masi haya kul kaa a ra.»
DEU.13.2	«Nda annabi wala handirikaw fatta war ra kaŋ na tammaasa wala kayfi har ma ne, 
DEU.13.3	de tammaasaa wala kayfoo kaŋ a nʼa har ma ne tee, a nee: ‹Ir ma hanga koy tanayaŋ bande› kaŋyaŋ nʼsʼi bay, ‹ir ma goy i se›, 
DEU.13.4	masi haŋajer annaboo woo nda handirikaa woo šenney se, zama Abadantaa, war Koyoo no ma war sii ka dii wala war ga baa Abadantaa, war Koyoo, nda war binoo kul nda war hundoo kul. 
DEU.13.5	Wa hanga Abadantaa, war Koyoo bande, war ma hunbur a, war ma nga yaamarey dii, war ma haŋajer a se, nga se war ma goy, war ma hawa a ga. 
DEU.13.6	Annaboo woo wala handirikaa woo ga wiiyandi, zama a nka tureyan tunandi Abadantaa, war Koyoo ga kaŋ na war fattandi Misira gandaa ra, de a na ni kaa tamtaray hugoo ra. A baa nga ma ni kaa fondaa ra kaŋ Abadantaa, ni Koyoo na ni yaamar ma hanga a. Woo ra nʼga ifutu kaa war game.
DEU.13.7	Nda ni armaa, ni ɲaa-izoo, wala ni izʼaroo, wala ni ize woyoo, wala woyoo kaŋ ga kani ni gandoo ra, wala ni ceroo kaŋ nʼga bagʼa sanda ni, ga ni derandi tuguyan ra ka nee: ‹Ir ma koy goy koy tanayaŋ se›, koyyaŋ kaŋ nʼsʼi bay, ni baabey manʼi bay, 
DEU.13.8	jamawey kaŋ ga war kuubi ka war bere koyey ra, a ma tee wey kaŋ ga man ni wala wey kaŋ ga mooru ni, ka koy laboo boŋ foo ga ka koy boŋ faa ga, 
DEU.13.9	masi yadda a ga, masi haŋajer a se, masi hinna a se, masʼa kaa, masʼa sutura. 
DEU.13.10	Šikka sii mʼa wii, ma tee boro jinaa kaŋ ga kabe daŋ a ga kʼa wii, woo banda ga, jamaa kul. 
DEU.13.11	Mʼa warra nda tondi kʼa wii, a ga buu, zama a nka ceeci ka ni moorandi Abadantaa, ni Koyoo kaŋ na ni fattandi Misira gandaa ra, tamtaray hugoo ra. 
DEU.13.12	Izirayel kul ga maarʼa, de i ga hunbur, i si goy futaa woo cine tee ni do koyne.
DEU.13.13	Nda ni maa haya ga harandi koyrawey affoo ga kaŋ Abadantaa, ni Koyoo nʼi noo ma ne ma goro i ra, 
DEU.13.14	kaŋ boro yaadayaŋ fatta ni borey ra ka ngi koyrawey borey tusa ka nee: ‹Ir ma koy goy koy tanayaŋ se›, koyyaŋ kaŋ war sʼi bay, 
DEU.13.15	ma ceeci, ma guna ka bay, ma hãayan cere-ceranteyaŋ tee. Nga ne, nda hayaa cimi no, hayaa teendi, almuhaloo woo teendi war game, 
DEU.13.16	šikka sii, ma koyraa din borey wii nda takuba, nga nda haya kul kaŋ goo a ra, ba adabbawey kaŋ goo a ra, mʼi kul halaci sõy nda takuba. 
DEU.13.17	Ma nga 
DEU.13.18	Ni kaboo masi tuku haya kul do kaŋ tee harramante, hala Abadantaa ma yee nga futuyan beeroo se banda, a ma tamalla ma ne, a ma hinne ma ne, a ma ni boobandi sanda takaa kaŋ nda a nʼa žee ni baabey se. 
DEU.13.19	Hayaa kaŋ no ti, ma haŋajer Abadantaa, ni Koyoo se ka nga yaamarey kul dii kaŋ ay gʼi noo ma ne hõ, ka haya tee kaŋ ga kan Abadantaa, ni Koyoo se.»
DEU.14.1	«War manʼti kala izeyaŋ Abadantaa, war Koyoo se. War masi žeeri kaa war gaahamey ga, war masi war teɲaa hinbirey kaa bukaw se. 
DEU.14.2	Zama ni manʼti kala jama henanante Abadantaa, ni Koyoo se. Ni no Abadantaa, ni Koyoo nʼa suuba hala ma tee nga halaalaa dumey kul kaŋ goo laboo ga game.»
DEU.14.3	«Masi haya harramante kul ŋaa. 
DEU.14.4	Adabbawey kaŋ war ga hin kʼi ŋaa ne: haw, nda feeji, nda hancin, 
DEU.14.5	nda hira, nda suwa, nda cofoowa, nda ganjihancin, nda kooba, nda honday, nda ganjifeeji. 
DEU.14.6	Adabba kul kaŋ nga kobsey ga faya, amma ceetaamey si fersi ihinka, a ga goyaw, war ga hin kʼi ŋaa. 
DEU.14.7	Amma wey kaŋ si ŋandi kaŋ ga goyaw, kobsey ga faya, i ga fersi ihinka ne: yoo, nda ntabay, tondoo-ntabay, i ga goyaw, amma kobsey si faya. I ga harram war se. 
DEU.14.8	Nda nbirŋa, zama kobsey ga faya, amma a si goyaw, a ga harram war se. War masi ngi hamey ŋaa, war masi tuku ngi jifaa ga.
DEU.14.9	Wey kaŋ war ga hin kʼi ŋaa hayey kul kaŋ goo haroo ra ne: woo kaŋ goo nda ziihaya nda kokoši, war mʼi ŋaa. 
DEU.14.10	Amma wey kul kaŋ sii nda ziihaya nda kokoši, war masʼi ŋaa, i ga harram war se.
DEU.14.11	Ciraw halalante kul war ga hin kʼa ŋaa. 
DEU.14.12	Amma wey kaŋ war masʼi ŋaa ti: jigaara, nda jigaara kaabekoyni, nda taši, 
DEU.14.13	nda algabu ciray, nda algabu bibi, nda milaŋ dumi nda dumi, 
DEU.14.14	nda gaaru-gaaru dumi kul, 
DEU.14.15	nda taatagay, nda cirawfutu, nda jufuleele, nda gabu dumi nda dumi, 
DEU.14.16	nda duuricanba, nda cirawfutu beeri, nda cirawfutu kaaray, 
DEU.14.17	nda saajoo cirawfutu, nda jigaara, nda miri-miri-ngondiya, 
DEU.14.18	nda alwaaliya, nda cirawkaaray dumi nda dumi, nda ciraw zunbukoyni, nda atafirfir. 
DEU.14.19	Fatakoyni kaccu kul kaŋ ga deeši ga harram war se, a si ŋandi. 
DEU.14.20	Amma ciraw halalante kul war ga hin kʼa ŋaa.
DEU.14.21	War masi jifa kul ŋaa, taabuši kaŋ goo ni koyrawey ra se mʼa noo a mʼa ŋaa, wala mʼa neere yaw se, zama ni manʼti kala jama henanante Abadantaa, ni Koyoo se. Masi hancin-ize hina ɲaŋoo wawaa ra.»
DEU.14.22	«Ni faaroo duuraa kul, 
DEU.14.23	Abadantaa, ni Koyoo jine, nongoo kaŋ a gʼa suuba ka nga maaɲoo gorandi a ra, ma ni alkamaa, nda ni 
DEU.14.24	Waatoo kaŋ Abadantaa, ni Koyoo na albarka daŋ ni ra, de nongoo kaŋ Abadantaa, ni Koyoo nʼa suuba ka nga maaɲoo daŋ a ga, ga mooru ma ne, nda fondaa ga kuu ma ne ka koy nda a se, 
DEU.14.25	woo ra ma azakkaa barmay nooru, ma nooroo kunsum ni kaboo ra, ma koy nongoo ra kaŋ Abadantaa, ni Koyoo gʼa suuba. 
DEU.14.26	No din ra ma nooroo day nda haya kul kaŋ nʼbaa, adabba beeri nda ibuuna, alaneb hari moora nda harifutu, haya kul kaŋ kan ma ne. Ma ŋaa no din Abadantaa, ni Koyoo jine, ma ɲaali, ni nda ni alaayaney. 
DEU.14.27	 kaŋ goo ni koyrawey ra, masʼa yala, zama a sii nda baa, a sii nda tubu ni bande.
DEU.14.28	Jiiri hinza kul banda ga, jiiri hinzantoo faaroo duuraa azakkaa kul fattandi, mʼa jisi ni koyrawey ra. 
DEU.14.29	Waatoo din, Lewi boraa ga kaa kaŋ sii nda baa, a sii nda tubu ni bande, nda taabušoo, nda alyatimoo, nda woyoo kaŋ kurɲoo buu kaŋyaŋ goo ni koyrawey ra, i ga ŋaa hala i ma kungu, hala Abadantaa, ni Koyoo ma albarka daŋ goyey kul kaŋ ni kabey gʼi tee ra.»
DEU.15.1	«Jiiri iyye kul benantaa ga, ma garawey naŋ. 
DEU.15.2	Takaa ne kaŋ nda naŋyanoo ga teendi: garawmaykaw kul kaŋ garaw nga cinaa se, gʼa naŋ a se. A masi nga cinaa wala nga armaa cahãndi, zama naŋyanoo kaŋ ga teendi Abadantaa maaɲoo ga, feendi. 
DEU.15.3	Nʼga hin ka yaw cahãndi, amma woo kaŋ nʼgʼa may ni armaa ga, mʼa naŋ a se. 
DEU.15.4	Haya kaŋ no, talka si hima ka bara ni do, zama Abadantaa ga hanse ka albarka daŋ ni ra gandaa ra kaŋ Abadantaa, ni Koyoo gʼa noo ma ne sanda tubu hala mʼa mayray, 
DEU.15.5	hayaa hinne kaŋ no manʼti kala ma hanse ka haŋajer Abadantaa, ni Koyoo se, ka gaabandi ka yaamaroo woo kul kaŋ ay gʼa noo ma ne hõ ka dira. 
DEU.15.6	Zama Abadantaa, ni Koyoo ga albarka daŋ ni ra sanda takaa kaŋ nda a nʼa har ma ne, nʼga garaw ganda boobo se nda tolme, amma ni, nʼsi garaw zaa nda tolme, nʼga ganda boobo laama, amma i si ni laama.
DEU.15.7	Nda ni do talka goo ni armey ra, ni koyrawey affoo ra, ni gandaa ra kaŋ Abadantaa, ni Koyoo gʼa noo ma ne, masi ni binoo kogandi a ga, masi ni kaboo šendandi ni arma talkaa se. 
DEU.15.8	Ma hanse ka ni kaboo feeri a se kʼa garaw nda kabedoonay haya kaŋ ga nga almuraadey hanse a se. 
DEU.15.9	Ni boŋ hawgay masi anniya futu zaa ni binoo ra ka nee: ‹Jiiri iyyantoo man, naŋyanoo jiiroo› ka ni arma talkaa guna nda guna futay, de manʼa noo haya kul. A ga kaati ka Abadantaa cee ni ga, de nʼga duu zunubu. 
DEU.15.10	A noo nda kabedoonay, ni binoo masi maray waati kaŋ nʼgʼa noo, nda nʼna woo tee, Abadantaa, ni Koyoo ga albarka daŋ ni teegoyey kul ra nda ni kabe goyey kul ra. 
DEU.15.11	Talka si ben gandaa ra, woo se ay ga ni yaamar ka nee: ‹Ma hanse ka kabedoonay ni arma talkaa wala alfukaaroo se kaŋ goo ni gandaa ra.›»
DEU.15.12	«Nda ni armaa Ebere, aru wala woy na nga boŋ neere ma ne, a ga goy ma ne jiiri iddu, amma jiiri iyyantoo ra mʼa sawal, mʼa naŋ a ma hun ni do. 
DEU.15.13	Waati kaŋ nʼnʼa sawal kʼa naŋ a ma hun ni do, masʼa naŋ a ma koy kabe koonu. 
DEU.15.14	Mʼa noo nda kabedoonay gomni ni adabba buuney ra, nda ni attamoo ra, nda ni 
DEU.15.15	Ma hongu kaŋ ni cindi ka tee baɲɲa Misira gandaa ra, Abadantaa, ni Koyoo na ni feeri, woo se ay ga ni noo yaamaroo woo hõ. 
DEU.15.16	Nda ni baɲɲaa nee ma ne: ‹Ay si baa ya hun ni do›, zama a ga baa ni nda ni borey, de mo a ga saabu ni do, 
DEU.15.17	ma taaji zaa ka haŋaa fun ganboo caraa ga, a ga tee ni baɲɲaa hala abada. Taka follokaa no nʼgʼa tee ni koŋŋaa se. 
DEU.15.18	A masi tee ma ne šenday kʼa sawal a ma koy, zama a nka goy ma ne jiiri iddu, de mo albahaa kaŋ nʼduu a ga too goykaw banaa cine hinka. Nda nʼna woo tee, Abadantaa, ni Koyoo ga albarka daŋ haya kul kaŋ nʼgʼa tee ra.»
DEU.15.19	«Gunde jinaa aru kaŋ hayandi ni adabba beerey nda ibuuney ra, mʼa yeeti jere ga Abadantaa, ni Koyoo se. Masi goy nda ni adabba beerey gunde jinaa, masi ni adabba buuney gunde jinaa hinbiroo kosu. 
DEU.15.20	Abadantaa, ni Koyoo jine ma adabba gunde jinaa ŋaa, ni nda ni alaayaney, jiiri ka kaa jiiri, nongoo kaŋ Abadantaa gʼa suuba. 
DEU.15.21	Nda malal goo a ga, a ga solli, wala danaw no, wala malal beeri dumi kul kaŋ no goo a ga, masʼa kaa sargari Abadantaa, ni Koyoo maaɲoo ga. 
DEU.15.22	Mʼa ŋaa ni koyrawey ra, boro kaŋ si henan nda boro kaŋ ga henan ga hin kʼa ŋaa ni mma nee ŋaayan de sanda takaa kaŋ nda boro ga suwa wala hira ŋaa. 
DEU.15.23	Hayaa hinne kaŋ no, masi kuroo ŋaa, mʼa mun laboo ra sanda hari.»
DEU.16.1	«Abib handoo
DEU.16.2	Borcintaraa jingaroo se ma adabba buuna nda ibeeri kaa sargari Abadantaa, ni Koyoo maaɲoo ga, nongoo ra kaŋ Abadantaa gʼa suuba ka nga maaɲoo gorandi a ra. 
DEU.16.3	Jingaroo woo ŋaayaney ra masi haya kul ŋaa kaŋ ra dolobiri goo, jirbi iyye ma takula ŋaa kaŋ ra dolobiri sii, binemarayyan takula, zama cahãyan nda ni fatta Misira gandaa ra. Ni hunaroo kul ra ma hongu hanoo kaŋ ni fatta Misira gandaa ra. 
DEU.16.4	Dolobiri si hima ka diyandi ni do, ni laboo kul ra jirbi iyye. Hamoo kaŋ nʼgʼa kaa sargari han jinaa almaaroo ra, haya kul masi kani a ra hala subaa ra. 
DEU.16.5	Nʼsi hin ka Borcintaraa jingaroo sargaroo kaa koyrawey affoo kul ra kaŋ Abadantaa, ni Koyoo gʼi noo ma ne. 
DEU.16.6	Nongoo hinne kaŋ Abadantaa, ni Koyoo gʼa suuba ka nga maaɲoo gorandi a ra, nga ra nʼga Borcintaraa jingaroo sargaroo kaa almaaroo ra, waynaa kaŋyanoo ga, dimmaa kaŋ ga ni fatta Misira. 
DEU.16.7	Mʼa hina, mʼa ŋaa nongoo ra kaŋ Abadantaa, ni Koyoo gʼa suuba. Subbaahoo ra, nʼga willi ka koy ni do. 
DEU.16.8	Jirbi iddu ma takula ŋaa kaŋ ra dolobiri sii, jirbi iyyantoo hane margari kayante ga tee Abadantaa, ni Koyoo maaɲoo ga. Masi goy kul tee.»
DEU.16.9	«Ma jirbiiyye hala cee iyye kabu, ma sintin ka jirbiiyye iyyaa kabu hanoo kaŋ cendey ga huru alkama jeeney ra. 
DEU.16.10	Woo banda ga, ma 
DEU.16.11	Ma ɲaali Abadantaa, ni Koyoo jine nongoo ra kaŋ a nʼa suuba ka nga maaɲoo gorandi a ra, ni, nda ni izʼaroo, nda ni ize woyoo, nda ni baɲɲaa, nda ni koŋŋaa, nda 
DEU.16.12	Ma hongu kaŋ ni cindi ka tee baɲɲa Misira, ma gaabandi ka yaamarey kul ka dira.»
DEU.16.13	«Ma 
DEU.16.14	Ma ɲaali jingaroo ra, ni, nda ni izʼaroo, nda ni ize woyoo, nda ni baɲɲaa, nda ni koŋŋaa, nda 
DEU.16.15	Ma jingaroo tee jirbi iyye Abadantaa, ni Koyoo maaɲoo ga nongoo ra kaŋ Abadantaa, ni Koyoo gʼa suuba, zama Abadantaa, ni Koyoo ga albarka daŋ ni hegawey kul ra, nda goyey kul kaŋ ni kabey gʼi tee, nʼga duu ɲaali beeri. 
DEU.16.16	Jiiroo ra cee hinza, jamaa arey kul ga hima ka kaa Abadantaa, ni Koyoo jine nongoo kaŋ a gʼa suuba ra: 
DEU.16.17	Boro foo kul ga hayaa noo kaŋ a ga hin a, ka sawa nda albarkaa kaŋ Abadantaa nʼa daŋ a ra.»
DEU.16.18	«Ma alkaaliyaŋ nda hantumkawyaŋ gorandi koyrawey kul ra kaŋ Abadantaa, ni Koyoo gʼi noo ma ne, hugu ka koy hugu, i ma jamaa ciiti nda šerretaray. 
DEU.16.19	Masi ciiti šiirandi, masi borey bisandi cere, masi sufuray taa, zama sufuray mma lakkalkoyney danandi, a ga boro šerrantey šennoo šiirandi. 
DEU.16.20	Ma hanse ka gaabandi šerretaray ga, hala ma duu ka huna, de ma gandaa mayray kaŋ Abadantaa, ni Koyoo gʼa noo ma ne.»
DEU.16.21	«Masi bundu tee 
DEU.16.22	Masi tondi tee tooru kʼa kayandi kʼa gana, haya no kaŋ Abadantaa, ni Koyoo ga konna a.»
DEU.17.1	«Masi haw, wala feeji, wala hancin kaŋ ra malal wala dori goo kaa sargari Abadantaa, ni Koyoo se: almuhal no Abadantaa, ni Koyoo do. 
DEU.17.2	Koyrawey kaŋ Abadantaa, ni Koyoo nʼi noo ma ne, nda a gar kaŋ affoo i ra aru wala woy goo kaŋ ga haya tee kaŋ si kan Abadantaa, ni Koyoo se, ka nga 
DEU.17.3	ka koy tanayaŋ gana ka sujudu i se, wala waynaa jine, wala handoo, wala beenaa handarawey, haya kaŋ manʼti woo kaŋ ay nʼa har, 
DEU.17.4	nda i kate ma ne alhabaroo, wala ni nka maarʼa, ma hanse ka ceeci ka guna wala cimi no, wala a teendi, wala almuhaloo woo teendi Izirayel ra. 
DEU.17.5	Ma aroo din wala woyoo din kaŋ na goy futaa woo tee ka fatta ka koy koyraa miɲoo ga, aroo wala woyoo, war mʼa warra nda tondi kʼa wii, a ga buu. 
DEU.17.6	Boro kaŋ ga hima nda buuyan ga wiiyandi seede hinka wala ihinza šennoo ga. A si wiiyandi seede folloku šennoo ga. 
DEU.17.7	Seedewey ti boro jinawey kaŋ ga ka kabe jer kʼa kar kʼa wii, woo banda ga, jamaa kul. Woo ra nʼga ifutu kaa war game.»
DEU.17.8	«Nda boro wiiyan šenni, wala cere hooyan haya ga, wala cere marayyan, cere hooyan kul kaŋ tee ni koyrawey ra, de nga ciitoo ga šendi ma ne, ma tun ka žigi ka koy nongoo ra kaŋ Abadantaa, ni Koyoo gʼa suuba. 
DEU.17.9	Ma koy 
DEU.17.10	Ma dira nda takaa kaŋ nda i na ciitoo dunbu ma ne nongoo ra kaŋ Abadantaa nʼa suuba, ma gaabandi ka dira nda takaa kaŋ nda i nʼa har ma ne. 
DEU.17.11	Ma dira nda ašariyaa kaŋ i gʼa har ma ne, nda ciitoo kaŋ i gʼa har ma ne. Masi šiiri ni kabe hennaa wala ilaalaa ga ciitoo zaaboo šennoo se kaŋ i gʼa har ma ne. 
DEU.17.12	Boro kaŋ ga fooma, a si haŋajer sargari juwalkaa se kaŋ ga kay no din ka goyey tee Abadantaa, ni Koyoo se, a si haŋajer alkaaloo se, boraa din ga buu. Woo ra, nʼna ifutu kaa Izirayel ra. 
DEU.17.13	Jamaa kul ga maarʼa, i ga hunbur, i si yee ka fooma.»
DEU.17.14	«Waati kaŋ ni huru gandaa ra kaŋ Abadantaa, ni Koyoo gʼa noo ma ne, waati kaŋ nʼnʼa mayray, ni goro a ra, de ni nee: ‹Ay ga kokoy gorandi ay boŋ, sanda takaa kaŋ gandawey kul kaŋ gʼay kuubi kʼay bere gʼa tee›, 
DEU.17.15	nʼga hima ka kokoy gorandi ni boŋ, boraa kaŋ Abadantaa, ni Koyoo gʼa suuba, ni armey ra ma boro foo gorandi. Masi yaw gorandi ni boŋ kaŋ manʼti ni armaa. 
DEU.17.16	Amma war kokoyoo masi duu bari boobo, a masi jamaa yeeti Misira mo ka duu bari boobo, zama Abadantaa nka nee war se: ‹War masi yee ka yee nda fondaa din.›
DEU.17.17	A masi duu woy boobo, hala binoo masi koy mooru, a masi duu nzorfu kaaray nda wura kaŋ ga hanse ka boobo. 
DEU.17.18	Waati kaŋ a goro nga kokoy gorodogoo ra, 
DEU.17.19	A ga hima ka bara a kone, de a mʼa caw nga hunaroo kul ra, hala a ma wan ka hunbur Abadantaa, nga Koyoo, de a ma ašariyaa woo šenney kul nda nga hantumey wey kul dii kʼi ka dira, 
DEU.17.20	hala a masi koy bine beeray nga armey ga, de a masi šiiri yaamaroo se nga kabe hennaa wala ilaalaa ga, hala a ma duu ka duu aloomur nga kokoytaraa ra Izirayel game, nga nda nga izey.»
DEU.18.1	«
DEU.18.2	I sii nda tubu ngi armey game, Abadantaa ti ngi tuboo sanda takaa kaŋ nda a nʼa har i se.
DEU.18.3	Hayey ne kaŋ sargari juwalkey ga duu ey jamaa ga, borey kaŋ ga sargari kaa, a ma tee haw, wala feeji, wala hancin. Kaboo, nda warkandoo, nda borkotoo ga nondi sargari juwalkey se. 
DEU.18.4	Mʼa noo ni alkamaa hegaa ize jina-jinawey, nda ni 
DEU.18.5	Zama nga no Abadantaa, ni Koyoo nʼa suuba alkabiilawey kul game, hala a ma kay ka goy Abadantaa maaɲoo ga, nga nda nga izʼarey waati kul.
DEU.18.6	Nda Lewi boro hun ni koyrawey affoo ra, nongu kul kaŋ ra a goo Izirayel ra, waati kul kaŋ ga kan a se, a ga hin ka koy nongoo ra kaŋ Abadantaa gʼa suuba. 
DEU.18.7	A ga goy Abadantaa, ni Koyoo maaɲoo ga, sanda nga armey kul kaŋ ti Lewi borey kaŋ ga kay no din Abadantaa jine. 
DEU.18.8	Nga bagaa ŋaahayaa ga sawa nda cindey wanoo kaŋ sii woo kaŋ a ga duu a nga baabey tuboo jinawey neereroo ra. 
DEU.18.9	Waati kaŋ ni huru gandaa ra kaŋ Abadantaa, ni Koyoo gʼa noo ma ne masi gandawey wey almuhaley denden.»
DEU.18.10	«Boro kul masi garandi ni do kaŋ ga nga izʼaroo wala nga ize woyoo daŋ nuune ra kʼa tee sargari, boro kul kaŋ ga gunandi, wala a ga 
DEU.18.11	wala sawcikaw, wala bukaw ceekaw, wala gunandikaw, wala bukaw hãakaw. 
DEU.18.12	Boro kul kaŋ ga hayey wey tee na almuhal tee Abadantaa se, almuhaley wey maaganda se Abadantaa, ni Koyoo ga dumey gaaray ni jine. 
DEU.18.13	Ni dira takaa ma henan Abadantaa, ni Koyoo bande.
DEU.18.14	Zama dumey din kaŋ nʼgʼi gaaray mma haŋajer alkurrakarkey nda gunandikey se. Amma ni, Abadantaa, ni Koyoo mana yadda ma hayey wey tee. 
DEU.18.15	Abadantaa, ni Koyoo ga annabi foo tunandi ni game, ni armey ra, sanda ay cine, war ma haŋajer a se. 
DEU.18.16	Woo hunday ti hayaa kaŋ nʼnʼa wiri Abadantaa, ni Koyoo ga Horeb, jamaa margaroo hane, kaŋ nʼnee: ‹Ya si yee ka maa Abadantaa, ay Koyoo jindoo, ya si yee ka dii nuune beeroo woo, hala ya si duu ka buu.›
DEU.18.17	Abadantaa nee ya ne: ‹Woo kaŋ i nʼa har ga boori. 
DEU.18.18	Ay ga annabi foo tunandi ngi armey game sanda ni cine, ay gʼay šenney daŋ miɲoo ra, a ga hayaa kul har i se kaŋ nda ay gʼa yaamar. 
DEU.18.19	Boro kaŋ mana haŋajer ay šenney se, wey kaŋ a gʼi har ay maaɲoo ga, agay no ma boraa hãa nda ey. 
DEU.18.20	Amma annabi kaŋ meebeeray ka šenni har ay maaɲoo ga kaŋ nda ya nʼa yaamar a mʼa har, wala nda a šelaŋ koy tanayaŋ maaɲey ga, annaboo din ga hima ka buu.›
DEU.18.21	A ga hin ka tee ma ni boŋ hãa ka nee: ‹Taka foo nda ir ga šennoo bay kaŋ Abadantaa manʼa har?› 
DEU.18.22	Waati kaŋ annaboo šelaŋ Abadantaa maaɲoo ga, de hayaa kaŋ a nʼa har mana tee, šennoo woo Abadantaa manʼa har. Meebeeray nda annaboo nʼa har. Masi hunbur annaboo din.»
DEU.19.1	«Waati kaŋ Abadantaa, ni Koyoo na dumey tuusu kaŋ Abadantaa, ni Koyoo ga ni noo ngi gandaa, waati kaŋ nʼnʼi gaaray, de ni goro ngi koyrawey nda ngi hugey ra, 
DEU.19.2	ni gandaa kaŋ Abadantaa, ni Koyoo gʼa noo ma ne mʼa mayray, ma koyra hinza daŋ jere ga a ra. 
DEU.19.3	Gandaa kaŋ Abadantaa, ni Koyoo gʼa noo ma ne sanda tubu, mʼa zamna ihinza. Ma fondoyaŋ tee kaŋ ga koy nongu hinzaa ra, woo ra boro wiikaw ga hin ka zuru ka koy nga boŋ talfi i ga.
DEU.19.4	Hayaa ne kaŋ ra boro wiikaa ga hin ka zuru hala nga hundoo ma hallasi: boraa kaŋ na nga cinaa wii bila nda ma muray, ka gar manʼti konnari se, 
DEU.19.5	nda a koy hawsaa ra, nga nda nga cinaa ka tuuri dunbu, de kaboo na daašoo kar waatoo kaŋ a ga baa nga tuuroo zafa, de daaši-izoo hun bundoo ga, a duu nga cinaa, a buu, boraa ma zuru ka koy koyrawey wey affoo ra hundoo ma hallasi, 
DEU.19.6	Nda manʼti woo, bukaa faasakaa, nga futay beeroo ra, masi koy a gaarandi ka duu a, zama fondaa ga kuu, a masi koy duu a kʼa wii, ka gar a si hima ka wiiyandi, zama manʼti a mma konna nga cinaa. 
DEU.19.7	Woo se, ay ga ni yaamar ka nee: ‹Koyra hinza daŋ jere ga ni boŋ se.›
DEU.19.8	Nda Abadantaa, ni Koyoo na ni laboo beerandi sanda takaa kaŋ nda a nʼa žee ni baabey se, nda a na ni noo gandaa kul kaŋ a na nga allaahidoo zaa ni baabey se, 
DEU.19.9	woo ra nʼga koyra hinza tonton ihinzaa woo ga. Amma hayaa kaŋ no manʼti kala yaamaroo woo kul kaŋ nda ay ga ni yaamar hõ gaabandi kʼa dii, de mʼa ka goy, ma baa Abadantaa, ni Koyoo ka hanga nga fondawey waati kul. 
DEU.19.10	Takaa woo ra boro kaŋ mana haya kul tee kuroo si munandi gandaa ra kaŋ Abadantaa, ni Koyoo gʼa noo ma ne sanda tubu, de mo kuri alhaku sii ni ga.
DEU.19.11	Amma nda boro ga konna nga cinaa, nda a na kumsay hirri a se, de a gaaru a se kʼa kar buuyan karyan, affaa buu, nda a zuru ka koy koyrawey wey affoo ra, 
DEU.19.12	koyraa boro beerey ma boro sanba kʼa dii, i gʼa noo bukaa faasakaa se hala a ma duu ka buu. 
DEU.19.13	Masi hinna a se, boraa wii kʼa kaa Izirayel ra kaŋ na boraa wii kaŋ mana haya kul tee hala ma duu gomni.»
DEU.19.14	«Ni tuboo laboo kaŋ nʼga duu a gandaa ra kaŋ Abadantaa, ni Koyoo gʼa noo ma ne mʼa mayray, masi ni cinaa laboo hirrey kaŋ boro jina-jinawey nʼi daŋ kaa dogey ra.»
DEU.19.15	«Seede folloku masi kay ka laybu wala zunubu kul kaŋ no tabatandi, zunubu kul kaŋ no zunubey ra kaŋ ga hin ka teendi, haya si tabatandi kala seede hinka wala ihinza šennoo ga.
DEU.19.16	Nda taari seede tun ka ifutu daŋ boro ga, 
DEU.19.17	boro hinkaa kaŋ ga kakaw ga kay Abadantaa jine, nda 
DEU.19.18	Alkaaley ma hanse ka ceeci ka guna, nda i bay kaŋ seedaa manʼti kala taari seede, taari no a daŋ nga armaa ga, 
DEU.19.19	woo ga, war ga hayaa tee a se kaŋ a baa nga mʼa tee nga armaa se. Woo ra nʼga ifutu kaa war game. 
DEU.19.20	Borey jerey ga maarʼa, de i ga hunbur. I si goy futaa woo cine tee war game koyne. 
DEU.19.21	Masi hinna boraa woo cine se: hundi no ma hundi bana, moo no ma moo bana, hiɲe no ma hiɲe bana, kabe no ma kabe bana, cee no ma cee bana.»
DEU.20.1	«Waati kaŋ ni koy ni iberey wongu, de nʼga dii bariyaŋ, nda torkayaŋ, nda jama kaŋ bisa ni waney, masi hunbur ey, zama Abadantaa, ni Koyoo kaŋ na ni žigandi ka hun Misira gandaa ra goo ni bande. 
DEU.20.2	Nda war ga koy wongoo ra, 
DEU.20.3	A ga nee i se: ‹Haŋajer, Izirayel! War ga koy hõ ka war iberey wongu. War gaahamey masi buu, war masi hunbur, war masi zalba, war masi jiti jiney ra. 
DEU.20.4	Zama Abadantaa, war Koyoo ga dira war bande, ka war iberey wongu war se, ka war hallasi.›
DEU.20.5	Hantumkey ga nee jamaa se: ‹May no ma hugu taaga cin, de a si jin ka huru a ra? Boraa ma willi nga do, a masi koy buu wongoo ra, boro tana ma kaa ka tee boro jinaa kaŋ ga huru a ra. 
DEU.20.6	May no ma 
DEU.20.7	May no ma woy cewoo dii, de a manʼa zaa jina? Boraa ma willi nga do, a masi koy buu wongoo ra, boro tana mʼa zaa.› 
DEU.20.8	Hantumkey ga koy a ga ka šelaŋ jamaa se, i ga nee: ‹May no ma hunbur? May no binoo hun? Boraa ma willi nga do, a masi koy nga armey biney hasara sanda nga takaa.› 
DEU.20.9	Waati kaŋ hantumkey šelaŋ ka ben jamaa se, i ga wongu-izey jineboroyaŋ daŋ jamaa jine.
DEU.20.10	Waati kaŋ ni man koyra kʼa wongu, ma koyraa borey noo fondo i ma alaafiya tee war bande bila wongu. 
DEU.20.11	Nda a yadda alaafiyaa, de a na nga koyraa miɲey feeri ma ne, jamaa kul kaŋ goo a ra ga goy ma ne nda gaabi, i ga tee ni baɲɲey. 
DEU.20.12	Nda a mana yadda ka alaafiya tee war bande bila wongu, nda na ni wongu, mʼa wanga kʼa daŋ game. 
DEU.20.13	Abadantaa, ni Koyoo gʼa daŋ ni kaboo ra, arey kul kaŋ goo nga jamaa ra, nʼgʼi wii nda takuba. 
DEU.20.14	Woyey, nda zankey, nda adabbawey, nda haya kul kaŋ goo koyraa ra, nga 
DEU.20.15	Takaa woo no nʼga tee koyrawey kul se kaŋ ga hanse ka mooru ni kaŋyaŋ sii gandawey wey koyrawey ra kaŋ ra nʼga kaa ka goro. 
DEU.20.16	Amma dumey wey koyrawey kaŋ Abadantaa, ni Koyoo gʼi noo ma ne sanda tubu, masi hundi naŋ ba haya foo ra kaŋ ga hunsar. 
DEU.20.17	Ma Heti borey, nda Amor borey, nda Kanaŋ borey, nda Ferezi borey, nda Hewi borey, nda Žebus borey halaci sõy sanda takaa kaŋ nda Abadantaa, ni Koyoo na ni yaamar, 
DEU.20.18	hala i masi war waanandi almuhaley kul kaŋ i gʼi tee ngi koyey se, ka zunubu tee Abadantaa, war Koyoo se.
DEU.20.19	Koyra kaŋ ni gay nʼgʼa wanga kʼa daŋ game kʼa wongu kʼa dii, masi daaši ka tuurey zafa. Ma tuurey din izey tee meehunay, masʼi dunbu. Saajoo tuuroo adamize no kaŋ nʼgʼa wanga kʼa daŋ game wala? 
DEU.20.20	Amma nʼga hin ka tuurey halaci, mʼi dunbu, wey kaŋ nʼga bay kaŋ i si ŋandi. Nʼga hin kʼi ka wongu jinay tee ka koyraa kaŋ ga ni wongu wanga kʼa daŋ game hala waati kaŋ ra a kaŋ.»
DEU.21.1	«Nda gandaa kaŋ Abadantaa, ni Koyoo gʼa noo ma ne mʼa mayray ra boro kaŋ i nʼa wii garandi hawsaa ra bila nda boraa kaŋ nʼa wii ma bayrandi, 
DEU.21.2	ni boro beerey nda alkaaley ga fatta ka nga mooruyanoo neeši kʼa dii bukaa do ka koy koyrawey ga kaŋ ga man a ga. 
DEU.21.3	Waati kaŋ koyraa kaŋ ga man bukaa ga bayrandi, koyraa din boro beerey ga haw zan zaa kaŋ mana bay ka goy kul tee, a mana bay ka 
DEU.21.4	Koyraa din boro beerey ga hawoo ka doo hari do kaŋ si kogu, kaŋ ra beerimaw mana bay ka tee, dumi mana bay ka sayandi a ra. No din ra i ga hawoo jindebandaa kayri haroo miɲoo ga.
DEU.21.5	Waatoo din 
DEU.21.6	Koyraa din boro beerey kul, wey kaŋ ti bukaa boro maanawey, ga ngi kabey ɲumay haw zanoo ga kaŋ i na jindebandaa kayri haroo miɲoo ga. 
DEU.21.7	I ga nee: ‹Ir kabey mana kuroo woo mun, ir moɲey mana dii nga dooriyanoo. 
DEU.21.8	Abadantaa, zunubu tuusuyanoo tee, ni jamaa Izirayel se kaŋ nʼnʼa sawal. Masi kuri kaŋ mana haya kul tee daŋ ni jamaa Izirayel game.› Takaa woo nda kuroo alhakoo ga yaafandi i se.
DEU.21.9	Ni, boro kaŋ mana haya kul tee kuroo kaŋ mun kaa war game, zama nʼga hima ka haya tee kaŋ ga šerre Abadantaa jine.»
DEU.21.10	«Waati kaŋ ni koy ni iberey wongu, de Abadantaa, ni Koyoo nʼi daŋ ni kaboo ra, nʼnʼi tee baɲɲayaŋ, 
DEU.21.11	nda nʼdii koŋŋey ra woy kaŋ kunturoo ga hennay, ni bagʼa, nʼnʼa zaa wande, 
DEU.21.12	ma koy nda a ni hugoo do. A ma nga boŋoo cebu, a ma nga kabeboyey kaa, 
DEU.21.13	koŋŋataray darbaa ga hun a ga, a ga goro ni do, a ga nga baaba nda nga ɲaa hẽe handu foo timmante. Woo banda ga, ma koy a do, ma hiiji a, a ga tee ni wandoo. 
DEU.21.14	Nda a si kan ma ne koyne, mʼa naŋ a ma koy nongu kaŋ kan a se, nʼsi hin kʼa neere, nʼsi hin kʼa daŋ tamtaray, zama nʼnʼa tee ni wandoo.»
DEU.21.15	«Nda aru kaŋ goo nda wande hinka, ga baa affoo, a si baa affaa, a goo nda izʼaruyaŋ woo kaŋ a ga bagʼa ga nda woo kaŋ a si bagʼa ga, de izʼaru jinaa manʼti kala woyoo kaŋ a si bagʼa wane: 
DEU.21.16	han kaŋ a ga nga tuboo tee nga izʼarey game, a sii nda fondo ka woyoo kaŋ a ga bagʼa izoo tee izʼaru jinaa woyoo kaŋ a si bagʼa wanoo jine, zama nga ti gunde jinaa. 
DEU.21.17	A ma yadda kaŋ woyoo kaŋ a si bagʼa izʼaroo ti gunde jinaa, a mʼa noo baa hinka almaanoo kul ra. Izʼaroo woo ti ize jinaa kaŋ hun nga gaaboo ra. A ga duu hayey kaŋ gunde jinaa ga hima ka duu ey.»
DEU.21.18	«Aru kaŋ goo nda izʼaru turante, hiɲešenda kaŋ si haŋajer nga baaba se, a si haŋajer nga ɲaa se, nda i nʼa hoyray, amma a mana haŋajer i se, 
DEU.21.19	baaboo nda ɲaŋoo mʼa dii kʼa fattandi ka koy nda a nga koyraa boro beerey do, nga koyraa miɲoo ga. 
DEU.21.20	I ma nee koyraa boro beerey se: ‹Ir izʼaroo ne, turante no, hiɲešenda no, a si haŋajer ir se, izefutu no, harifutu haŋkaw no.› 
DEU.21.21	Koyraa arey kul mʼa warra nda tondi kʼa wii, a ga buu. Woo ra nʼga ifutu kaa war game. Izirayel kul ga maarʼa, de i ga hunbur.»
DEU.21.22	«Nda aru na zunubu tee kaŋ ga hima nda buuyan, de a wiiyandi, nʼnʼa deeji bundu ga, 
DEU.21.23	nga bukaa masi cijinoo tee bundoo ga, a tilasu zaari follokaa ra mʼa fiji, zama boro kaŋ deejandi manʼti kala haya kaŋ Irkoy nʼa laali. Masi gandaa žiibandi kaŋ Abadantaa, ni Koyoo gʼa noo ma ne a ma tee ni tuboo.»
DEU.22.1	«Nda ni armaa hawoo, wala nga feejoo, wala nga hancinoo dere, de nʼdii a, masi bisa a ga, masi goro manʼa ka koy ni armaa do. 
DEU.22.2	Nda ni armaa si man ni, wala nʼsʼa bay, ma adabbaa dii ni hugoo do, a ma cindi ni do hala waati kaŋ ni armaa kaa kʼa ceeci, mʼa yeeti a se. 
DEU.22.3	Takaa follokaa no nʼga tee nga farkaa se, takaa din da nga bankaaraa se, ma takaa follokaa tee haya kul kaŋ dere ni armaa se, de nʼduu a, nʼsi hin ka bisa a ga. 
DEU.22.4	Nda nʼdii ni armaa farkaa wala nga hawoo kaŋ fondaa ra, masi bisa a ga, a tilasu mʼa gaa kʼa tunandi.»
DEU.22.5	«Woy masi aru bankaaray daŋ, aru masi woy darbay daŋ. Boro kul kaŋ na woo tee, almuhal no Abadantaa, ni Koyoo se.
DEU.22.6	Nda ni fondaa ga nʼdii ciraw teji, tuuri dumi kul kaŋ no ga wala laboo ga, izeyaŋ bara a ra wala guuri, ɲaŋoo ga kani izey ga wala guurey ga, masi ɲaŋoo zaa nda izey. 
DEU.22.7	A tilasu ma naŋ ɲaŋoo ma koy jina ma izey hinne zaa. Woo ra nʼga duu gomni, nʼga duu aloomur.
DEU.22.8	Nda nʼna hugu taaga cin, ma kunga cin beeneheroo ga, hala masi duu ka kuri alhaku daŋ hugoo ga nda boro hun a ga ka kaŋ.
DEU.22.9	Masi dumi tana say ni 
DEU.22.10	Masi haw nda farka daŋ cere ga ka beeri. 
DEU.22.11	Masi bankaaray nda šukka kaŋ teendi nda alman haabu nda 
DEU.22.12	Ma buzu-buzu daŋ ni darbaa kaŋ goo ni jindoo ra kanje taacaa ga.»
DEU.22.13	«Nda aru hiiji woy, a marga nda a, woo banda ga, a manʼa bagʼa, 
DEU.22.14	nda a na attabiya futu har a ga ka maaɲoo futandi ka nee: ‹Ay na woyoo woo zaa, ay marga nda a, ya na kabe gar a ga.› 
DEU.22.15	Woo ga, woysoogaa baaba nda ɲaŋoo ga kaboo silbawey zaa kʼi ka koy koyraa boro beerey do koyraa miɲoo ga. 
DEU.22.16	Woysoogaa baaba ga nee boro beerey se: ‹Ay nʼay ize woyoo noo aroo woo se wande, a si bagʼa. 
DEU.22.17	Nga ne, a na šenniyaŋ har nga attabiyaa ga ka nee: “Ya na dii ni ize woyoo ga kabe silbawey.” Ka gar ay ize woyoo kaboo silbawey ne zaara ga.› I ga zaaraa daaru koyraa boro beerey jine. 
DEU.22.18	Koyraa din boro beerey ga aroo dii kʼa gooji, 
DEU.22.19	i gʼa zukandi nzorfu kaaray tamma boŋ zangu (100) kaŋ i gʼi noo woysoogaa baaba se, zama a nka Izirayel woysoogo kaŋ mana aru bay maaɲoo futandi. A ga cindi ka tee nga wandoo, a si hin kʼa fay kullihinne a ga huna. 
DEU.22.20	Amma nda hayaa tee cimi, kaboo silbawey mana diyandi woysoogaa ga, 
DEU.22.21	i ga woysoogaa fattandi baaboo hugoo miɲoo ga, koyraa borey gʼa warra nda tondi kʼa wii, a ga buu, zama almunkar no a nʼa tee Izirayel ra, ka woykuurutaray tee nga baaba hugoo ra. Woo ra nʼga ifutu kaa war game.
DEU.22.22	Nda aru garandi a ga kani nda woyhiiji, ihinkaa kul ga wiiyandi, aroo kaŋ kani nda woyoo nda woyoo hunday. Ifutu kaa Izirayel ra.
DEU.22.23	Nda woysoogo kaŋ si aru bay, aru nʼa wiri, de aru tana dii a koyraa ra ka kani nda a, 
DEU.22.24	war ma ngi boro hinkaa kul fattandi koyraa miɲoo ga, war mʼi warra nda tondi kʼi wii, i ga buu. Woysoogaa ga buu, zama a mana kaati koyraa ra ka borey cee. Aroo ga buu, zama a nka kaŋ nga cinaa wandoo ga. Woo ra nʼga ifutu kaa war game. 
DEU.22.25	Amma nda hawsaa ra aroo dii woysoogo kaŋ wirandi, nda aroo nʼa dii ka kani nda a, aroo hinne kaŋ kani nda a no ma wiiyandi. 
DEU.22.26	Masi haya kul tee woysoogaa se, woysoogaa mana zunubu kul tee kaŋ ga hima nda buuyan. A ga hima nda boro kaŋ kaŋ nga cinaa ga kʼa wii. 
DEU.22.27	Zama hawsaa ra a duu a, woysoogaa kaati, amma boro kul sii no kaŋ gʼa hallasi.
DEU.22.28	Nda aru dii woysoogo kaŋ si aru bay kaŋ mana wirandi, a kaŋ a ga ka kani nda a, de i nʼi gar a ra, 
DEU.22.29	aroo kaŋ kani nda woysoogaa ga nzorfu kaaray tamma boŋ woyguu (50) noo woysoogaa baaba se, zama a nka kaŋ a ga, a gʼa tee nga wandoo, a si hin kʼa fay kullihinne a ga huna.»
DEU.23.1	«Boro kul masi marga nda nga baaba wandoo, baaboo kaynandiyan no.»
DEU.23.2	«Aru kaŋ maamey tutubandi, wala arutaraa dunbu ka hun a ga si huru Abadantaa jamaa ra.
DEU.23.3	Alharam si huru Abadantaa jamaa ra. Ba nga hayroo iwoyantoo (10to) si huru a ra.
DEU.23.4	Amoŋ boro nda Mowab boro si huru Abadantaa jamaa ra. Ba ngi hayroo iwoyantoo (10to) si huru Abadantaa jamaa ra hala abada. 
DEU.23.5	Zama i mana kaa ka war kubay nda ŋaayan nda hari fondaa ra, waatoo kaŋ war fatta Misira, de mo i na Balam, Bewor izʼaroo kaŋ hun Petor koyraa ra kaŋ goo Mezopotami sufuray a ma war danga. 
DEU.23.6	Amma Abadantaa, ni Koyoo mana yadda ka haŋajer Balam se. Abadantaa, ni Koyoo na dangaroo barmay ma ne kʼa tee gaarari, zama Abadantaa, ni Koyoo nka baa ni. 
DEU.23.7	Abada masi ngi alaafiyaa nda ngi gomnoo ceeci kullihinne nʼga huna.
DEU.23.8	Masi Edom boro dii harramante, zama ni armaa no, masi Misira boro dii harramante, zama ni nka goro ka waati tee nga gandaa ra. 
DEU.23.9	Ngi hayroo, hala ihinzantoo ga hin ka huru Abadantaa jamaa ra.»
DEU.23.10	«Waati kaŋ ni koy ni iberey wongu, ma mooru ifutu kul. 
DEU.23.11	Nda aru goo ni do kaŋ si henan, zama cijinoo ra nga almaaniyoo mun a ga, a ga hima ka fatta jamaa kaloo se taray, a masi huru kaloo ra. 
DEU.23.12	Alaasaroo ra, a ma ɲumay nda hari, waynaa kaŋyanoo ga, a ga hin ka huru jamaa kaloo ra. 
DEU.23.13	Ma nongu tee jere ga, jamaa kaloo se taray, no din ra nʼga koy. 
DEU.23.14	Kuumu ma bara ni jinawey ra, nda nʼkoy saaji, ma guusu kaa, de ma ni žiiboo fiji. 
DEU.23.15	Zama Abadantaa, ni Koyoo ga dira jamaa kaloo game ka ni hallasi ka ni iberey daŋ ni kaboo ra. Ni jamaa kaloo ma henan hala a masi dii ni do albasi kul, de a masi hun ni bande.»
DEU.23.16	«Masi tam kaŋ zuru nga koyoo ga ka kaa ka tugu ni do, yeeti nga koyoo se. 
DEU.23.17	A ga goro ni do, ni jamaa game nongoo kaŋ a nʼa suuba ra, ni koyrawey affoo ra, nongoo kaŋ kan a se, masʼa žilla.»
DEU.23.18	«Izirayel ize woyey game, zinaa kaŋ ga teendi tooru hugey ra masi teendi war do, Izirayel izʼarey game, zinaa kaŋ ga teendi tooru hugey ra masi teendi war do. 
DEU.23.19	Woy zinateeri banaa wala aru zinateeri banaa, masi kate nda a Abadantaa, ni Koyoo 
DEU.23.20	«Masi garaw ni armaa se ka albaha dii a ga: masʼa tee nooru ra, masʼa tee ŋaayan ra, masʼa tee haya kul ra kaŋ ga garawandi ka duu albaha. 
DEU.23.21	Nʼga hin ka albaha dii yaw ga, amma ni armaa, masʼa dii a ga, hala Abadantaa, ni Koyoo ma albarka daŋ ni kabe goyey kul ra, gandaa ga kaŋ ra nʼga huru kʼa mayray.»
DEU.23.22	«Nda nʼna meefur zaa Abadantaa, ni Koyoo se, masi gay manʼa kaa, zama šikka sii, Abadantaa, ni Koyoo ga ni hãa nda a, nda woo teendi, a ga tee ma ne zunubu. 
DEU.23.23	Nda nʼna ni boŋ dii mana meefur zaa, mana duu zunubu. 
DEU.23.24	Amma haya kaŋ ni miɲoo nʼa har, mʼa tee ka sawa nda meefuroo kaŋ nʼnʼa zaa nda ni boŋ Abadantaa, ni Koyoo se, woo kaŋ ni miɲoo nʼa har.»
DEU.23.25	«Nda ni huru ni cinaa 
DEU.23.26	Nda ni huru ni cinaa taasu faaroo ra, nʼga hin ka jeeni kaa nda ni kabey, amma masi cendi daŋ ni cinaa taasoo ra.»
DEU.24.1	«Nda aru na woy zaa hiijay, de woyoo mana kan a se koyne, zama a dii woyoo ga haya kaŋ si tee a se, a ma fay-kaddaasu hantum a se. Nda a nʼa noo a se, a mʼa fattandi nga do. 
DEU.24.2	A ga fatta a do, a ga koy, a ga hin ka tee aru tana se wande. 
DEU.24.3	Nda aroo woo mo si bagʼa, a ma fay-kaddaasu hantum a se. Nda a nʼa noo a se, a mʼa fattandi nga do. Wala nda aroo kaŋ nʼa zaa buu, 
DEU.24.4	aru jinaa din kaŋ nʼa naŋ si hin kʼa zaa wande koyne, zama a si halal a se, almuhal no Abadantaa jine. Masi zunubu daŋ gandaa ga kaŋ Abadantaa, ni Koyoo gʼa noo ma ne sanda tubu.»
DEU.24.5	«Aruhiiji taaga si koy wongu, de mo jeraw kul masi huru a ga, haya kul sʼa dii hala jiiri foo nga hugoo sabbu se, a ma woyoo kaŋ a hiiji a ɲaalandi.»
DEU.24.6	«Masi fufutondi dii tolme, masi fufutondi-izoo mo dii. Nda nʼnʼa woo tee, a ga hima nda hundi no nʼnʼa dii tolme.»
DEU.24.7	«Nda boro diyandi kaŋ na nga armaa zay Izirayel izey ra kʼa daŋ baɲɲataray wala a nʼa neere, goy futu teekaa ga wiiyandi. Woo ra nʼga ifutu kaa war game.»
DEU.24.8	«Ni boŋ hawgay jiray ga, ma hanse ka lakkal daŋ a se, de ma hayaa kul tee nda takaa kaŋ nda 
DEU.24.9	Hongu hayaa kaŋ Abadantaa, ni Koyoo nʼa tee Maryama se fondaa ra waatoo kaŋ war ga fatta Misira.
DEU.24.10	«Nda ni garaw ni cinaa se, masi huru nga hugoo ra ka tolme dii, 
DEU.24.11	ni mma cindi taray, boraa kaŋ se nʼga garaw ga kate ma ne tolmaa taray. 
DEU.24.12	Nda talka no, masi naŋ nga tolmaa ma kani ni do. 
DEU.24.13	Ma gaabandi ka tolmaa yeeti a se waynaa kaŋyanoo ga hala a ma kani nga bankaaraa ra, a ma gaara ma ne. Šerretaray no ma ne Abadantaa, ni Koyoo do.»
DEU.24.14	«Masi goykaw-ize talka wala alfukaaru šiita, a ma tee ni armey wala ni yawey affoo kaŋ ga goro ni gandaa koyrawey ra. 
DEU.24.15	Mʼa noo nga zaaroo goyhayoo za waynaa mana kaŋ, zama talka no, a ga too a ga. Nda manʼti woo, a ga kaati ka Abadantaa cee ni ga, de nʼga duu zunubu.»
DEU.24.16	«Baabey si wiiyandi izey maaganda se, izey si wiiyandi baabey maaganda se. Boro foo kul ga wiiyandi nga boŋ zunuboo maaganda se.»
DEU.24.17	«Masi yaw nda alyatim tooɲe, masi woy kaŋ kurɲoo buu bankaaraa dii tolme. 
DEU.24.18	Ma hongu kaŋ ni cindi ka tee baɲɲa Misira, Abadantaa, ni Koyoo na ni feeri. Woo se ay ga ni yaamar ma šennoo woo ka goy.
DEU.24.19	Waati kaŋ nʼga ni faaroo hegay, de ni dirɲa jeeni ni faaroo ra, masi willi ka koy a zaa. A manʼti kala yawoo, nda alyatimoo, nda woyoo kaŋ kurɲoo buu wane. Nda nʼnʼa woo tee, Abadantaa, ni Koyoo ma albarka daŋ ni kabe goyey kul ra. 
DEU.24.20	Waati kaŋ nʼga ni 
DEU.24.21	Waati kaŋ nʼga ni 
DEU.24.22	Ma hongu kaŋ ni cindi ka tee baɲɲa Misira gandaa ra. Woo se ay ga ni yaamar ma šennoo woo ka dira.»
DEU.25.1	«Nda kakaw huru boroyaŋ game, i ga koy alkaaloo jine a mʼi ciiti, cimikoynoo ga henanandi, woo kaŋ sii nda cimi ga zukandi. 
DEU.25.2	Nda boraa kaŋ sii nda cimi ga hima ka žabandi, alkaaloo gʼa daaru ganda, i mʼa barzu jinoo ra ka sawa nda barzu mee hinnaa kaŋ nda nga layboo ga hima. 
DEU.25.3	Barzu mee woytaaci (40) no ma hun a ra, amma i masi bisa a ga, nda a bisa woo, ma hunbur ni armaa masi koy kayna ni jine.»
DEU.25.4	«Masi heejoo miɲoo haw waati kaŋ a ga taasu musay.»
DEU.25.5	«Nda armayaŋ ga goro cere bande, nda affoo buu bila nda a ma duu izʼaru, bukaa wandoo si koy hiiji ceewaani. Nga alboraa ga koy a do kʼa zaa wande, woo ra a na hayaa tee a se kaŋ albora ga hima kʼa tee. 
DEU.25.6	Gunde jinaa kaŋ a gʼa daŋ aduɲɲa ra armaa kaŋ buu maaɲoo no ma huru a ga, hala maaɲoo masi tuusandi ka hun Izirayel ra.
DEU.25.7	Nda aroo woo si baa nga ma nga albora woyoo zaa wande, albora woyoo ga žigi ka koy koyraa miɲoo ga boro beerey do ka nee i se: ‹Agay alboraa wanji ka nga armaa maaɲoo tunandi Izirayel ra, a wanji ka nga alborataraa goyoo tee ya ne.› 
DEU.25.8	Alboraa koyraa boro beerey gʼa cee ka šelaŋ a se. Nda a cindi a ga ka nee: ‹Ay si baa yʼa zaa wande›, 
DEU.25.9	woo ga, albora woyoo ga man nga albora boro beerey jine, a ga nga albora aroo taami cala foo kaa, de a ga tufa ndumoo ga. A ga nee: ‹Hayaa ne kaŋ boro gʼa tee aru se kaŋ wanji ka nga armaa hugoo kayandi.› 
DEU.25.10	Maaɲoo kaŋ nda i ga boraa cee Izirayel ra ti: ‹Boraa kaŋ taami cala faa hun hugoo›.»
DEU.25.11	«Nda aru hinka yenje, nda affoo wandoo man ka nga kurɲoo kaa boraa kaŋ gʼa kar kaboo ra, nda a na nga kaboo taŋ ka aroo dii nda nga arutarawey, 
DEU.25.12	ma woyoo kaboo dunbu, masi hinna a se.»
DEU.25.13	«Neeši tondi hinka, ikaccu nda ibeeri masi bara ni saakoo ra. 
DEU.25.14	Neeši jinay hinka, ikaccu nda ibeeri masi bara ni do. 
DEU.25.15	Neeši tondi henna cimi ma bara ma ne, neeši jinay henna cimi ma bara ma ne, hala ma duu ka duu aloomur gandaa ra kaŋ Abadantaa, ni Koyoo gʼa noo ma ne. 
DEU.25.16	Zama boro kul kaŋ ga woo tee, boro kul kaŋ ga goy nda šerretaray jaŋay, almuhal no Abadantaa, ni Koyoo do.»
DEU.25.17	«Hongu hayaa kaŋ Amalek nʼa tee ma ne fondaa ra waatoo kaŋ war ga fatta Misira, 
DEU.25.18	takaa kaŋ nda a na ni kubay fondaa ra, ka ni banda borey kar, yalaafantey kul kaŋ goo banda here, a gar kaŋ ni fara, ni dusu, zama a si hunbur Irkoy. 
DEU.25.19	Waati kaŋ Abadantaa, ni Koyoo, na ni noo alaafiya ka ni kaa ni iberey kul kabey ra kaŋ ga ni kuubi ka ni bere gandaa ra kaŋ Abadantaa, ni Koyoo gʼa noo ma ne sanda tubu, hala mʼa mayray, ma Amalek maaɲoo kaa beenaa cire. Masi dirɲa woo.»
DEU.26.1	«Waati kaŋ ni huru gandaa ra kaŋ Abadantaa, ni Koyoo gʼa noo ma ne sanda tubu, waati kaŋ nʼnʼa mayray, de ni goro a ra, 
DEU.26.2	nʼga ni gandaa kaŋ Abadantaa gʼa noo ma ne dumari-ize jina-jinawey kul zaa, mʼi daŋ kokondo ra, de nʼga koy nongoo kaŋ Abadantaa, ni Koyoo gʼa suuba ka nga maaɲoo gorandi a ra. 
DEU.26.3	Ma koy 
DEU.26.4	Sargari juwalkaa ga kokondaa dii ni kaboo ra kʼa jisi Abadantaa, ni Koyoo sargari tonadogoo jine. 
DEU.26.5	De ma šennoo zaa Abadantaa, ni Koyoo jine ka nee: ‹Ay baaba manʼti kala Aram boro kaŋ ga gana-gana, a nka zunbu ka koy Misira, nga nda boro kaynayaŋ ka goro no din sanda taabuši. A tee dumi beeri kaŋ goo nda gaabi, i ga boobo. 
DEU.26.6	Misira borey nʼir žilla kʼir kankam kʼir daŋ goy šenda ra. 
DEU.26.7	Ir kaati ka Abadantaa, ir baabey Koyoo cee. Abadantaa na haŋajer ir se, a dii ir kankamroo, nda ir zaraboo, nda ir šiitaroo. 
DEU.26.8	Abadantaa manʼir fattandi Misira kala nda kabe gaabante, nda hini, nda teegoy beeri hunburante, nda tammaasayaŋ, nda kayfiyaŋ. 
DEU.26.9	Nga no ka kate ir ne ra, a nʼir noo gandaa woo, ganda kaŋ ra waa nda yuu ga tee hari. 
DEU.26.10	Sohõ nga ne, ay ga kate laboo kaŋ ni, Abadantaa nʼa noo ya ne dumari-ize jina-jinawey.› Šennoo kaŋ harandi banda ga, ma hayey jisi Abadantaa, ni Koyoo jine, ma sujudu Abadantaa, ni Koyoo jine.
DEU.26.11	Woo banda ga, ma ɲaali haya henney kul maaganda kaŋ Abadantaa, ni Koyoo nʼi noo ni nda ni hugoo se, ni, nda 
DEU.26.12	«Jiiri hinza kul, jiiri hinzantoo ti 
DEU.26.13	Waatoo din ma nee Abadantaa, ni Koyoo jine: ‹Ay na hayaa kaŋ yeetandi jere ga Irkoy se kaa ay hugoo ra, ay nʼa noo Lewi boraa, nda yawoo, nda alyatimoo, nda woyoo kaŋ kurɲoo buu se ka sawa nda yaamar kul kaŋ nʼnʼa noo ya ne, bila nda yʼa hoo, ya na dirɲa ba affoo. 
DEU.26.14	Ya na haya kul ŋaa a ra waatoo kaŋ ay goo buuyan goray ra, ya na haya kul kaa a ra waatoo kaŋ ay si henan, ya na haya kul kaa a ra bukaw se. Ay na haŋajer Abadantaa, ay Koyoo se, ay goy nda takaa hunday kaŋ nda nʼnʼay yaamar. 
DEU.26.15	Abadantaa, ni kaŋ goo ni nongoo henanantaa ra kaŋ ti beenaa, fuuni ganda ka guna ka dii, ma albarka daŋ ni jamaa Izirayel ra, nda gandaa kaŋ nʼnʼa noo ir se ra sanda takaa nda nʼnʼa žee ir baabey se, gandaa kaŋ ra yuu nda waa ga tee hari.›»
DEU.26.16	«Hõ Abadantaa, ni Koyoo ga ni yaamar ma hantumey, nda fondawey wey ka goy, mʼi dii, mʼi ka goy nda ni binoo kul nda ni hundoo kul. 
DEU.26.17	Hõ nʼna allaahidu zaa kaŋ Abadantaa ti ni Koyoo, de mo nʼga hanga nga fondawey, kaŋ nʼga nga hantumey, nda nga yaamarey, nda nga ašariyawey dii, de mo nʼga haŋajer a se. 
DEU.26.18	Hõ Abadantaa na allaahidu zaa ma ne kaŋ ni ti nga halaalaa sanda takaa kaŋ nda a nʼa har ma ne, de mo kaŋ ma nga yaamarey kul dii, 
DEU.26.19	hala nga ma hanse ka ni noo beeray, nda maa, nda jeeray ka bisa dumey kul kaŋ a nʼi taka, ma tee jama henanante Abadantaa, ni Koyoo se sanda takaa kaŋ nda a nʼa har ma ne.»
DEU.27.1	Musa nda Izirayel boro beerey na jamaa yaamar ka nee: «Yaamaroo kul kaŋ ay gʼa har war se hõ, war mʼa dii. 
DEU.27.2	Han kaŋ war na Žurdeŋ isaa deŋ ka bisa gandaa ra kaŋ Abadantaa, ni Koyoo gʼa noo ma ne, ma tondi beeriyaŋ kayandi, mʼi yon nda dooru. 
DEU.27.3	Ma 
DEU.27.4	Waati kaŋ war na Žurdeŋ isaa deŋ, war ma tondey wey kayandi Ebal tondi hondoo boŋ kaŋ ay ga war yaamar hõ war mʼi kayandi, mʼi yon nda dooru. 
DEU.27.5	No din ra ma sargari tonadoo cin Abadantaa, ni Koyoo se, sargari tonadoo kaŋ teendi nda tondi, tondiyaŋ kaŋ ga guuru mana bay ka tuku. 
DEU.27.6	Ma Abadantaa, ni Koyoo sargari tonadogoo cin nda tondiyaŋ kaŋ mana goyandi. Nga boŋ nʼga 
DEU.27.7	Ma 
DEU.27.8	Tondey wey ga ma ašariyaa woo šenney kul hantum kʼi žeeri a ga kaaray.»
DEU.27.9	Musa nda 
DEU.27.10	Ma haŋajer Abadantaa, ni Koyoo se, ma nga yaamarey nda nga hantumey ka dira kaŋ ay gʼi noo ma ne hõ.»
DEU.27.11	Zaaroo din hunday ra, Musa na jamaa yaamar ka nee: 
DEU.27.12	«Waati kaŋ war na Žurdeŋ isaa deŋ, alkabiilawey kaŋ ti Simewoŋ, nda Lewi, nda Žuda, nda Isakar, nda Isufi, nda Benžameŋ ga kay Garizim tondi hondoo boŋ ka albarka gaara jamaa se. 
DEU.27.13	Amma alkabiilawey kaŋ ti Rubeŋ, nda Gad, nda Ašer, nda Zabuloŋ, nda Dan, nda Neftali ga kay Ebal tondi hondoo boŋ laali gaarayan se.»
DEU.27.15	«Boraa laali kaŋ ga bundu tooru hanse wala kaŋ ga guuru mennandi kʼa tee tooru, haya no kaŋ kabe goykaw kʼa tee kʼa daŋ nongu tugante ra. Almuhal no Abadantaa do. Jamaa kul ga zaabi ka nee: ‹Amin.›
DEU.27.16	Boraa laali kaŋ ga nga baaba nda nga ɲaa kaynandi. Jamaa kul ga nee: ‹Amin.›
DEU.27.17	Boraa laali kaŋ ga nga cinaa laboo hirrey kaa dogey ra. Jamaa kul ga nee: ‹Amin.›
DEU.27.18	Boraa laali kaŋ ga danaw fondaa derandi a se. Jamaa kul ga nee: ‹Amin.›
DEU.27.19	Boraa laali kaŋ ga yaw, wala alyatim, wala woy kaŋ kurɲoo buu tooɲe. Jamaa kul ga nee: ‹Amin.›
DEU.27.20	Boraa laali kaŋ ga kani nda nga baaba wandoo, zama a nka nga baaba kaynandi. Jamaa kul ga nee: ‹Amin.›
DEU.27.21	Boraa laali kaŋ ga marga nda adabba, dumi kul kaŋ no. Jamaa kul ga nee: ‹Amin.›
DEU.27.22	Boraa laali kaŋ ga kani nda nga woymaa, a ma tee baaboo ize woyoo wala ɲaŋoo ize woyoo. Jamaa kul ga nee: ‹Amin.›
DEU.27.23	Boraa laali kaŋ ga kani nda nga wandoo ɲaa. Jamaa kul ga nee: ‹Amin.›
DEU.27.24	Boraa laali kaŋ ga nga cinaa kar kʼa wii tuguyan ra. Jamaa kul ga nee: ‹Amin.›
DEU.27.25	Boraa laali kaŋ ga sufuray taa ka boro kaŋ mana haya kul tee kuroo mun. Jamaa kul ga nee: ‹Amin.›
DEU.27.26	Boraa laali kaŋ si 
DEU.28.1	«Nda nʼga haŋajer ka boori Abadantaa, ni Koyoo se ka gaabandi ka dira nga yaamarey kul bande nda takaa kaŋ nda ay gʼi har ma ne hõ, Abadantaa, ni Koyoo ga ni jer beene ka bisa laboo dumey kul. 
DEU.28.2	Nda nʼna haŋajer Abadantaa, ni Koyoo se, albarkawey kul ne kaŋ nʼga duu ey, de i ga tee ni wane:
DEU.28.3	Albarka ga huru ni ra koyraa ra, albarka ga huru ni ra hawsaa ra. 
DEU.28.4	Albarka ga huru ni hayroo, nda hayey kaŋ ni laboo gʼi hay, nda ni adabbaa hayroo, nda ni hawey hayroo, nda ni alman buuney hayroo ra. 
DEU.28.5	Albarka ga huru ni kokondaa nda ni hanfoo ra. 
DEU.28.6	Albarka ga huru ni ra ni hururoo ga, albarka ga huru ni ra ni fattaroo ga.
DEU.28.7	Abadantaa ga ni noo hinay ni iberey ga kaŋ ga kay ma ne. I ga fondo folloku zaa ka kaa ka ni wongu, amma i ga zuru ni jine nda fondo iyye. 
DEU.28.8	Abadantaa ga yaamar noo albarka ma huru ni attam fanjidogey nda ni kabe goyey kul ra. Gandaa kaŋ Abadantaa, ni Koyoo gʼa noo ma ne, a ga albarka daŋ ni ra gandaa din ra.
DEU.28.9	Nda nʼna Abadantaa, ni Koyoo yaamarey dii, de ni hanga nga fondawey, Abadantaa ga ni tee jama henanante nga boŋ se nda takaa kaŋ nda a nʼa žee ma ne. 
DEU.28.10	Dumey kul kaŋ goo laboo ga, ga dii kaŋ Abadantaa maaɲoo ga ciya ni ga, de i ga hunbur ni.
DEU.28.11	Abadantaa ga ni too nda gomni ka ni hayroo, nda ni adabbaa hayroo, nda hayey kaŋ ni laboo gʼi hay boobandi laboo ga kaŋ Abadantaa nʼa žee ni baabey se kaŋ nga gʼa noo ma ne. 
DEU.28.12	Abadantaa ga nga alman jisidoo hennaa feeri ma ne kaŋ ti beenaa, ka ni noo ncirɲi nga waatoo ra, ka albarka daŋ ni kabe goyoo kul ra. Nʼga garaw dumi booboyaŋ se, amma ni, nʼsi garaw zaa. 
DEU.28.13	Abadantaa ga ni daŋ jine ma tee boŋoo, nʼsi tee nsunfaa, waati kul beene no nʼgoo, abada nʼsi yee ganda, nda nʼga haŋajer Abadantaa, ni Koyoo yaamarey se kaŋ ay gʼi har ma ne hõ kʼi dii kʼi ka dira, 
DEU.28.14	nda nʼsi šiiri kabe henna wala ilaala here šenney kul ra kaŋ ay gʼi har ma ne hõ, nda nʼsi hanga koy tanayaŋ bande kʼi gana.»
DEU.28.15	«Amma nda nʼsi haŋajer Abadantaa, ni Koyoo se, nʼsi gaabandi ka dira nga yaamarey kul nda nga hantumey kul bande kaŋ nda ay ga ni yaamar hõ, laalirey kul ne kaŋ ga kaa ni ga, de i ga duu ni: 
DEU.28.16	nʼga laali koyraa ra, nʼga laali hawsaa ra. 
DEU.28.17	Ni kokondaa nda ni hanfoo ga laali. 
DEU.28.18	Ni hayroo, nda hayey kaŋ ni laboo gʼi hay, nda ni adabbaa hayroo, nda ni alman buuney hayroo ga laali. 
DEU.28.19	Nʼga laali ni hururoo ga, nʼga laali ni fattaroo ga.
DEU.28.20	Abadantaa ga laaliyan sanba ni ga, a ga lakkaltunay sanba ni ga, ka ni kabe goyey kul birji, hala ma halaci, ma cahã ka dere, ni teegoy futawey maaganda se, zama nʼnʼay naŋ.
DEU.28.21	Abadantaa ga wirci laala kaŋ ga bere ka ni kar, hala a ma ni tuusu ka ni kaa laboo ga kaŋ ra nʼga huru kʼa mayray. 
DEU.28.22	Abadantaa ga ɲomyan ka ni kar, nda gaaham konni, nda tonyan, nda funsuyan. A ga kate ni faarey ga kogay ka dumari-izey funbandi. I ga duu ni hala ma dere.
DEU.28.23	Beenaa kaŋ goo ni boŋ ga tee sanda alhan, laboo kaŋ goo ni cire ga tee sanda guuru. 
DEU.28.24	Abadantaa ga kusaw nda labu hamni sanba ni gandaa se sanda ncirɲi, a ga hun beenaa ra ka zunbu ni boŋ hala ma halaci.
DEU.28.25	Abadantaa ga ni kar ni iberey jiney ra kʼi noo hinay ni ga, nʼga kaa i ga nda fondo folloku, nʼga zuru i jine nda fondo iyye, laboo laamawey kul, boro kaŋ dii ni ga hunbur woo kaŋ duu ni maaganda se. 
DEU.28.26	Ni bukaa ga tee ŋaayan cirawey kul nda gandaa adabbawey kul se, boro kul si i dirgasandi.
DEU.28.27	Abadantaa ga ni kar nda Misira futtawey, nda waynaw, nda kursa, nda kaajiri kaŋyaŋ si hin ka duu baani. 
DEU.28.28	Abadantaa ga ni kar nda hollay, nda danawtaray, nda boŋ hasaraw. 
DEU.28.29	Zaarikay cululu nʼga dadaba sanda takaa kaŋ nda danaw ga dadaba kubaa ra. Haya kul kaŋ nʼnʼa tee si boori. Waati kul i ga ni šiita, i ga ni kom, nʼsi duu faabakaw.
DEU.28.30	Nʼga woy cee dii, boro tana ga kani nda a, nʼga hugu cin, nʼsi goro a ra, nʼga 
DEU.28.31	Ni hawoo ga koosandi ni jine, nʼsi hamoo ŋaa, ni farkaa ga diyandi ni jine, a si yeetandi ma ne, ni alman buunaa ga nondi ni iberey se, boro sii no kaŋ ga ni faaba. 
DEU.28.32	Ni izʼarey nda ni ize woyey ga huru jama tana kabey ra, ni moɲey ga dii ey, nʼga fara kʼi batu yaada, amma nʼsi hin ka baffoo tee. 
DEU.28.33	Jama kaŋ nʼsʼa bay ga hayey kaŋ ni laboo gʼi hay nda ni kabe goyoo albarkaa ŋaa, waati kul nʼga šiita nʼga kankam. 
DEU.28.34	Hayaa kaŋ ni moɲey dii a ga ni kaŋandi hollay ra.
DEU.28.35	Abadantaa ga ni kanjey nda ni ceehamey kar nda futta laalayaŋ kaŋ si hin ka duu baani, a ga ni kar nda ey za ni cewoo ga hala ni boŋoo ga.
DEU.28.36	Abadantaa ga ni nda ni kokoyoo kaŋ nʼnʼa daŋ ni boŋ ka koy ganda ra kaŋ nʼsʼa bay, ni baabey sʼa bay, no din ra nʼga koy tanayaŋ gana kaŋyaŋ ti bundu nda tondi. 
DEU.28.37	Nʼga tee boŋhawayhaya, nda yaasayhaya, nda haarayhaya dumey kul game kaŋ do Abadantaa ga ni ka koy.
DEU.28.38	Nʼga dumi boobo say faarey ra, amma haya kaccu no nʼgʼa hegay, zama ndoowey gʼa ŋaa. 
DEU.28.39	Nʼga alaneb faariyaŋ tee, nʼgʼi hanse, amma nʼsi ngi alaneb haroo haŋ, nʼsi ngi hegaa tee, zama nooney gʼi ŋaa. 
DEU.28.40	Ni gandaa kul ga tee 
DEU.28.41	Nʼga izʼaruyaŋ nda ize woyyaŋ hay, amma i si tee ni wane, zama i ga huru tamtaray. 
DEU.28.42	Ndoo beerey ga ni tuurey kul nda hayey kaŋ ni laboo gʼi hay daabu.
DEU.28.43	Yawoo kaŋ goo ni do goo ma ne beene waati kul, de ni, waati kul ni mma yee ganda, 
DEU.28.44	a ga garaw ma ne, amma ni, haya sii ma ne kaŋ nʼgʼa garaw a se. Nga, a ga huru ni jine ka tee boŋoo, de ni, nʼga tee nsunfaa.
DEU.28.45	Laalirey wey kul ga kaŋ ni boŋ, i ga hanga ni, ka duu ni hala waati kaŋ ni halaci, zama mana haŋajer Abadantaa, ni Koyoo se ka nga yaamarey nda nga hantumey dii kaŋ nda a na ni yaamar. 
DEU.28.46	Laalirey wey duu ni hala i ma tee tammaasa nda kayfi ni nda ni hayroo se hala abada.
DEU.28.47	Zama mana Abadantaa, ni Koyoo gana nda ɲaali nda binekaanay waatoo kaŋ a na ni feeri haya kul here, 
DEU.28.48	woo se iberey kaŋ Abadantaa gʼi sanba ni ga, nʼga tee i se tam heray nda jaw ra, nda gaa koonu, nda talkataray haya kul ra. Abadantaa ga guuru 
DEU.28.49	Abadantaa ga gandaa kaŋ ga mooru, a goo hala aduɲɲa boŋ faa ga sanba ni ga, ganda kaŋ ga gum ni ga sanda takaa kaŋ nda dutaloo ga zunbu nga hamoo ga, ganda no kaŋ nʼsi maa nga šennoo, 
DEU.28.50	dumi kaŋ ndumoo ga futu, a si boro žeena beerandi, a si alhormo tee soogo se. 
DEU.28.51	A ga ni almanoo hayroo nda hayey kaŋ ni laboo gʼi hay ŋaa hala ma halaci, i si alkama, wala alaneb hari, wala jii, wala ni adabba beerey hayroo, wala ni alman buuney hayroo naŋ war se, kokoroo ti a ga ni derandi. 
DEU.28.52	A ga ni wanga ka ni daŋ game koyrawey kul ra hala waati kaŋ ra cete kuku gaabantey wey kaŋ ra nʼna ni naanaa daŋ kaŋ ni gandaa kul ra. A ga ni wanga ka ni daŋ game ni koyrawey kul ra, a ga ni gandaa kul dii kaŋ Abadantaa, ni Koyoo gʼa noo ma ne.
DEU.28.53	Ni iberoo ga ni wanga ka ni daŋ game ka ni šiita hala nongu kaŋ ra nʼga ni gundoo izoo ŋaa, nʼga ni izʼarey nda ni ize woyey kaŋ Abadantaa, ni Koyoo nʼi noo ma ne hamey ŋaa. 
DEU.28.54	Ni do, arey kul boro hennaa kaŋ ti alaafiyakoyni, si hinna nga armey, nda nga wandoo kaŋ binoo ga bagʼa nda nga izey cindey kaŋ goo maaɲoo ga. 
DEU.28.55	Nga izey hamey kaŋ a gʼi ŋaa, a sʼi zamna nga nda nga borey game, zama haya kul mana cindi a se kaŋ a gʼa ŋaa nda manʼti wey, wangaroo nda šiitaroo kaŋ ni iberoo gʼa tee ni koyrawey ra maaganda se. 
DEU.28.56	Ni do, woyey kul boro henna kaŋ ti alaafiyakoyni, nga borohennataraa nda nga alaafiya se, a si baa nga ma ba nga ceetaamoo fur laboo ga. A si hinna nga kurɲoo kaŋ binoo ga bagʼa se nda nga izʼaroo nda nga ize woyoo se. 
DEU.28.57	A ga baa nga foo ma nga haykuboo nda izey kaŋ a nʼi daŋ aduɲɲa ra ŋaa, zama haya kul mana cindi a se kaŋ a ga ŋaa nda manʼti wey, wangaroo nda šiitaroo kaŋ ni iberoo gʼa tee ni koyrawey ra maaganda se.
DEU.28.58	Nda nʼsi gaabandi ka 
DEU.28.59	Abadantaa ga ni nda ni hayroo kar nda balaawu beeriyaŋ kaŋ ga gay nda wirci laalayaŋ kaŋ ga gay, hayayaŋ no kaŋ ga boŋ haw. 
DEU.28.60	A ga kate ni ga Misira wirci laaley kaŋ nʼga hunbur ey, i ga denji ni ga. 
DEU.28.61	Abadantaa ga kate ni ga ba wirci dumi kul, nda balaawu kaŋyaŋ mana hantumandi ašariyaa tiiraa woo ra hala waati kaŋ ni halaci. 
DEU.28.62	War kaŋ cindi ka boobo sanda beenaa handarawey, war ga kaa ka tee boro kaynayaŋ, zama mana haŋajer Abadantaa, ni Koyoo se. 
DEU.28.63	Takaa kaŋ nda a kan Abadantaa se nga ma gomni tee war se ka war boobandi, takaa din da a ga kan Abadantaa se nga ma war derandi ka war halaci. War ga hun laboo ga kaŋ ra nʼga huru kʼa mayray. 
DEU.28.64	Abadantaa ga ni say dumey kul ra, laboo boŋ foo ga ka koy boŋ faa ga. No din ra nʼga koy tanayaŋ kaŋ ti bundu nda tondi gana kaŋ ni, nʼsʼi bay, ni baabey sʼi bay. 
DEU.28.65	Dumey din game nʼsi duu alaafiya, nʼsi duu baa, ba nongu kaŋ ra ni cewey ga duu hunanzamay. No din ra Abadantaa si ni binoo yaynandi. Ni moogunaa ga kacca, ni tammahãa ga hun. 
DEU.28.66	Ni do, a ga hima nda ni hunaroo mma deeji, nʼga hunbur cijin nda zaari, nʼga alhuzun nda ni hunaroo nda ni buuroo. 
DEU.28.67	Subbaahi nʼga nee: ‹Jalla, nda a gar ba cijinoo no!›, cijinoo ra, nʼga nee: ‹Jalla, nda a gar ba subbaahoo no!› hunburaa kaŋ nʼgʼa maate ni binoo ra nda hayaa kaŋ ga teendi ni moɲey cire maaganda. 
DEU.28.68	Abadantaa ga ni yeeti harihiiyaŋ ra Misira ra, nʼga koy nongoo kaŋ ay bay kʼa har ma ne ka nee: ‹Nʼsi dii a koyne!›
DEU.28.69	Wey ti 
DEU.29.1	Musa na Izirayel kul cee, a nee i se: «War dii hayaa kul kaŋ Abadantaa nʼa goy war jine Misira gandaa ra Firawuuna ga, nda nga tamey kul ga, nda nga gandaa kul ga, 
DEU.29.2	siiyan beerey kaŋ ni moɲey dii ey, tammaasawey wey nda kayfi beerey wey. 
DEU.29.3	Amma hala hõ Abadantaa mana war noo bine kaŋ ga faham, wala moo kaŋ ga dii, wala haŋa kaŋ ga maa. 
DEU.29.4	Ay na war gongu saajoo ra jiiri woytaaci (40), war bankaarawey mana žen war jindey ra, war taamey mana žen war cewey ra. 
DEU.29.5	War mana takula ŋaa, war mana 
DEU.29.6	Waatoo kaŋ war too nongoo woo ra, Sihoŋ, Hešboŋ kokoyoo nda Og, Bašaŋ kokoyoo fatta kʼir kubay wongu se, ir hin ey. 
DEU.29.7	Ir na ngi gandaa dii, de ir nʼa noo Rubeŋ borey, nda Gad borey, nda Manase alkabiila jeraa se sanda tubuhaya. 
DEU.29.8	War ma 
DEU.29.9	«Hõ war kul goo ma kay Abadantaa, war Koyoo jine, war boŋkoyney, nda war alkabiilawey, nda war boro beerey, nda war hantumkey, nda Izirayel arey kul, 
DEU.29.10	nda war zankey, nda war woyey, nda yawey kaŋ goo ni jamaa kaloo ra, za ni tuuri kuunakaa hala ni hari gurkaa. 
DEU.29.11	War goo ne ka huru 
DEU.29.12	hala hõ nga ma ni tee nga jamaa, nga hunday ma tee ni Koyoo sanda takaa kaŋ nda a nʼa har ma ne, sanda takaa kaŋ nda a nʼa žee ni baabey Ibirahima, nda Isiyaka, nda Yakuba se. 
DEU.29.13	Manʼti war hinne bande ay ga amaanaa nda žeeyanoo woo tee, 
DEU.29.14	amma ay gʼa tee ba borey bande kaŋ goo ir bande hõ ne ra kaŋ goo Abadantaa, ir Koyoo jine nda borey kaŋ sii ir bande ne ra, kaŋ mana hayandi jina.
DEU.29.15	War hunday ga takaa bay kaŋ nda ir goro Misira gandaa ra, nda takaa kaŋ nda ir bisa dumey game kaŋ game war bisa. 
DEU.29.16	War dii ngi haya harramantey, nda ngi toorey: bunduyaŋ no, nda tondiyaŋ, nda wura nda nzorfu kaaray kaŋ goo i bande. 
DEU.29.17	Aru, wala woy, wala alkabiila, wala dumi masi bara war ra kaŋ binoo bere Abadantaa, ir Koyoo se ka koy dumey wey koyey gana. Boro kul masi bara war ra kaŋ ga tee sanda linji kaŋ ga zay ka pozina wala dumari-ize hotta hay. 
DEU.29.18	Boro kul kaŋ maa žeeyanoo woo šenney masi fooma ka nee: ‹Ba kaŋ se ay ga hanga ay hundoo alhawaa bande, ay hayey kul ga boori›, woo ga kate halaciyan boraa kul ga, maanaa boraa kaŋ ti sanda labu koga nda boraa kaŋ ti sanda labu kaŋ haŋandi. 
DEU.29.19	Abadantaa si baa nga ma yaafa a se. Zama Abadantaa futuroo nda nga cansaa ga zunbu boraa din ga, laaliroo kul kaŋ hantumandi tiiraa woo ra ga kaŋ a boŋ, Abadantaa ga maaɲoo kaa beenaa cire. 
DEU.29.20	Abadantaa gʼa fay kʼa kaa Izirayel alkabiilawey kul ra bone se, ka sawa nda amaanaa laalirey kul kaŋ hantumandi 
DEU.29.21	«Zamaney kaŋ goo kaa borey, war izey kaŋ ga kaa war dumawey ga, nda yawoo kaŋ ga hun ganda mooro ra ka kaa, waati kaŋ i dii gandaa woo balaawey nda wircey kaŋ nda Abadantaa nʼa kar, i ga nee: 
DEU.29.22	‹Gandaa laboo kul manʼti kala 
DEU.29.23	Gandawey kul ga nee: ‹Macin se Abadantaa na takaa woo tee gandaa woo se? Macin se a hanse ka futu futay beeroo woo kul?› 
DEU.29.24	Borey ga tuuru ka nee: ‹I nka Abadantaa, ngi baabey Koyoo 
DEU.29.25	I koy koy tanayaŋ gana ka sujudu i se, koyyaŋ kaŋ i sʼi bay, kaŋyaŋ Abadantaa manʼi waadu i se. 
DEU.29.26	Woo se Abadantaa futu gandaa woo ga, a na laaliroo kul kaŋ hantumandi tiiraa woo ra zumandi a ga. 
DEU.29.27	Abadantaa nʼi dogu nda futay kʼi kaa laboo ga, nda dukuray, nda dooray beeri, de a nʼi warra ganda tana ra, sanda takaa kaŋ ra i goo hõ.›
DEU.29.28	Haya tugantey manʼti kala Abadantaa, ir Koyoo wane, haya fatawantey manʼti kala ir wane, ir nda ir izey se hala abada hala ir ma 
DEU.30.1	«Waati kaŋ šenney wey kul tee ni ga, gaararoo nda laaliroo kaŋ ay nʼi daŋ ni jine, nda gandawey kul game kaŋ ra Abadantaa na ni gaaray, nda ni miile ni binoo ra, 
DEU.30.2	nda ni yee kate Abadantaa, ni Koyoo ga, nda nʼga haŋajer a se nda ni binoo kul, nda ni hundoo kul, ni nda ni izey nda takaa kaŋ nda ay ga ni yaamar hõ, 
DEU.30.3	woo ra Abadantaa, ni Koyoo ga ni takaa hanse. A ga tamalla ma ne, a ga ni marga ka hun dumey kul kaŋ ra Abadantaa, ni Koyoo na ni say-say. 
DEU.30.4	Ba nda ni zandi ka koy hala aduɲɲa boŋ faa ga, Abadantaa, ni Koyoo ga ni marga ka ni zaa no din. 
DEU.30.5	Abadantaa, ni Koyoo ga kate ni gandaa ra kaŋ ni baabey nʼa mayray, de nʼgʼa mayray. A ga gomni tee ma ne, de a ga ni boobandi ka bisa ni baabey. 
DEU.30.6	Abadantaa, ni Koyoo ga ni binoo nda ni hayroo binoo daŋbangu hala ma duu ka baa Abadantaa, ni Koyoo nda ni binoo kul, nda ni hundoo kul, hala ma duu ka huna.
DEU.30.7	Abadantaa, ni Koyoo ga laalirey wey kul zumandi ni iberey ga, wey kaŋ ga konna ni, i ga ni gurzugay. 
DEU.30.8	Ni, nʼga yee kate, nʼga haŋajer Abadantaa se, de nʼga nga yaamarey kul ka dira kaŋ ay gʼi har ma ne hõ. 
DEU.30.9	Abadantaa, ni Koyoo ga gomni doori ni kabe goyoo kul ra, nda ni hayroo kul ra, nda ni adabba hayroo kul ra, nda hayey kaŋ ni laboo gʼi hay kul ra, zama ni gomnoo ga yee ka kan Abadantaa se sanda takaa kaŋ nda ni baabey wanoo kan a se, 
DEU.30.10	nda nʼna haŋajer Abadantaa, ni Koyoo se ka nga yaamarey nda nga hantumey dii kaŋ hantumandi 
DEU.30.11	«Yaamaroo woo kaŋ ay gʼa har ma ne hõ teeyanoo si hanse ka šendi ma ne, a sii ma ne nongu mooro ra kaŋ ra nʼsi hin ka duu a. 
DEU.30.12	A sii beenaa ra soko ma nee: ‹May no ma žigi ir se beenaa ra ka kate a ir se ir ma maa hayaa kaŋ a gʼa har hala ir ma duu kʼa ka dira?› 
DEU.30.13	A sii teekoo dumaa ga soko ma nee: ‹May no ma koy ir se teekoo boŋ faa ga ka kate a ir se ir ma maa hayaa kaŋ a gʼa har hala ir ma duu kʼa ka dira?› 
DEU.30.14	Amma šennoo woo goo ni jeroo ga, ni miɲoo ra, ni binoo ra, hala ma duu kʼa ka dira.»
DEU.30.15	«Guna, hõ ay na hunayan nda gomni daŋ ni jine, ay na buuyan nda bone daŋ ni jine. 
DEU.30.16	Hayaa kaŋ nda ay ga ni yaamar hõ manʼti kala ma baa Abadantaa, ni Koyoo, ma hanga nga fondawey, ma nga yaamarey, nda nga hantumey, nda nga ašariyawey dii, hala ma duu ka huna ma boobo, de mo Abadantaa, ni Koyoo ma albarka daŋ ni ra gandaa ra kaŋ nʼga kaa kʼa mayray. 
DEU.30.17	Amma nda ni binoo bere, nda mana haŋajer, nʼna ni boŋ naŋ a ma dira ka koy sujudu koy tanayaŋ se ka goy i se, 
DEU.30.18	ay ga war bayrandi hõ kaŋ war ga tuusandi, war si duu aloomur laboo ga kaŋ ra nʼga bisa nda Žurdeŋ isaa ka huru kʼa mayray.
DEU.30.19	Hõ ay ga beenaa nda gandaa tee seede war ga: ay na hunayan nda buuyan daŋ ni jine, ay na albarka nda laaliyan daŋ ni jine. Hunaroo suuba hala ma duu ka huna, ni nda ni hayroo, 
DEU.30.20	maanaa ma baa Abadantaa, ni Koyoo, ma haŋajer a se, ma hawa a ga. Nga ti ni hunaroo, ni aloomuroo hala ma duu ka goro laboo ga kaŋ Abadantaa žee kaŋ nga gʼa noo ni baabey Ibirahima, nda Isiyaka, nda Yakuba se.»
DEU.31.1	Musa koy šenney wey har Izirayel kul se, 
DEU.31.2	a nee i se: «Hõ ay goo nda jiiri zangu nda waranka (120). Ay si hin ka huru war jine koyne, Abadantaa nee ya ne: ‹Nʼsi bisa Žurdeŋ isaa woo ga.›
DEU.31.3	Abadantaa, ni Koyoo hunday ga dira ni jine, nga no ma dumey wey halaci ni jine, nʼgʼi gaaray. Žozuwe ga huru ni jine sanda takaa kaŋ nda Abadantaa nʼa har. 
DEU.31.4	Abadantaa ga takaa tee dumey wey se kaŋ a nʼa tee Amor borey kokoyey kaŋ ti Sihoŋ nda Og nda ngi gandaa se kaŋ a nʼi halaci. 
DEU.31.5	Abadantaa gʼi daŋ war kabey ra, war ma hayaa tee i se ka sawa nda yaamaroo kul kaŋ ay nʼa har war se. 
DEU.31.6	Wa albarka daŋ war boŋ ra, war ma bine tee. War masi hunbur, war masi jijiri i jine: Abadantaa, ni Koyoo hunday no ma dira ni bande. A si ni naŋ, a si ni fur.»
DEU.31.7	Musa na Žozuwe cee, a šelaŋ a se Izirayel kul jine ka nee: «Ma albarka daŋ ni boŋ ra, ma bine tee, zama ni no ma huru nda jamaa woo gandaa ra kaŋ Abadantaa žee ngi baabey se kaŋ nga gʼa noo i se. Ni no mʼa noo i se sanda tubuhaya. 
DEU.31.8	Abadantaa hunday no ma dira ni jine, nga hunday bara ni bande. A si ni naŋ, a si ni fur, masi hunbur, ni binoo masi jiti.»
DEU.31.9	Musa na 
DEU.31.10	Musa nʼi yaamar ka nee: «Jiiri iyye benantaa ga, garawey naŋyanoo jiiroo waatoo ra, 
DEU.31.11	waati kaŋ Izirayel kul ga kaa ka kay Abadantaa, ni Koyoo jine, nongoo kaŋ a gʼa suuba ra, nʼga ašariyaa woo caw Izirayel kul jine. 
DEU.31.12	Nʼga jamaa marga, arey, nda woyey, nda zankey, nda yawey kaŋ goo ni koyrawey ra hala i ma maa, i ma denden, i ma hunbur Abadantaa, war Koyoo, de i ma gaabandi ka ašariyaa woo šenney kul ka dira. 
DEU.31.13	Woo ra ngi izey kaŋ si ašariyaa bay, ga maarʼa, de i ga Abadantaa, war Koyoo hunburaa denden alwaatoo kul kaŋ war ga huna laboo ga kaŋ war ga kaa kʼa mayray Žurdeŋ isaa deŋyanoo banda ga.»
DEU.31.14	Abadantaa nee Musa se: «Ni buuroo waatoo man. Žozuwe cee, war ma kay cere kubayyan hukkumoo ra. Ay gʼa noo ay yaamarey.» Musa nda Žozuwe koy kay cere kubayyan hukkumoo ra. 
DEU.31.15	Abadantaa bangay hukkumoo ra, duula kuku ra, duula kukoo kay hukkumoo miɲoo ga.
DEU.31.16	Abadantaa nee Musa se: «Nʼga koy ni baabey gar alaaharaa. Jamaa woo ga koy izefututaray tee
DEU.31.17	Hanoo din, ay ga futu a ga. Ay gʼi naŋ, ay si agay ndumoo cebe i se. A ga gonandi, bone boobo nda binemarayyan ga duu a. I ga nee: ‹Kaŋ se Irkoy sii ir game, nga se bonawey wey duu ir wala?› 
DEU.31.18	Agay, hanoo din, ay si agay ndumoo cebe i se, haya futaa kul kaŋ i nʼa tee ka bere koy tanayaŋ here maaganda se. 
DEU.31.19	Sohõ, war se war ma baytoo woo hantum. A waanandi Izirayel izey se, a daŋ miɲey ra, a ga tee ya ne seede Izirayel izey ga. 
DEU.31.20	Zama ay ga jamaa woo daŋ laboo ra kaŋ ay žee kaŋ ay gʼa noo nga baabey se, labu no kaŋ ra waa nda yuu ga tee hari. A ga ŋaa, a ga kungu, a ga warga, woo banda ga, a ga bere koy tanayaŋ here kʼi gana, i gʼay kaynandi ka agay amaanaa dunbu. 
DEU.31.21	Waati kaŋ bone boobo nda binemarayyaŋ kaŋ i ga, baytoo woo ga tuuru sanda seede, zama nga hayroo si dirɲa a. Ay ga ngi addibaarawey bay kaŋyaŋ goo ma bangay hõ, za ay manʼi daŋ gandaa ra kaŋ ay žee kaŋ ay gʼa noo i se.»
DEU.31.22	Hanoo din, Musa na baytoo woo hantum kʼa waanandi Izirayel izey se.
DEU.31.23	Woo banda ga, Abadantaa na Žozuwe, Nun izʼaroo yaamar ka nee: «Ma albarka daŋ ni boŋ ra, ma bine tee, zama ni no ma Izirayel izey daŋ gandaa ra kaŋ ay žee kaŋ ay gʼa noo i se, agay, ay goo ni bande mo.»
DEU.31.24	Waatoo kaŋ Musa benandi ka 
DEU.31.25	a na 
DEU.31.26	«Wa ašariyaa tiiraa woo zaa, war mʼa daŋ Abadantaa, war Koyoo, amaanaa sundukoo jere. A ga tee war ga seede no din. 
DEU.31.27	Zama agay, ay ga ni turantetaraa nda ni hiɲešendaa bay. Zama war ture Abadantaa ga ay hunaroo ga, soko ay buuroo banda ga. 
DEU.31.28	Wa war alkabiilaa boro beerey nda war hantumkey kul marga kate ay do, ay ga šenney wey har i jine, ay ga beenaa nda gandaa tee i ga seede. 
DEU.31.29	Zama ay ga bay kaŋ ay buuroo banda ga, war ga war boŋ hasara. War ga fondaa naŋ kaŋ ay nʼa yaamar war se, de waatey kaŋ ga kaa ra bone ga war kubay waati kaŋ war na goy futu tee Abadantaa jine kʼa futandi.»
DEU.31.30	Musa na baytoo woo kalimawey kul har hala i ben Izirayel jamaa kul jine ka nee:
DEU.32.1	«Beenaa, haŋajer ay ga šelaŋ!
DEU.32.1	Laboo, haŋajer ay miɲoo šenney se!
DEU.32.2	Yala ay bayraa ma doo sanda ncirɲi,
DEU.32.2	yala ay šennoo ma zunbu sanda harandaŋ,
DEU.32.2	sanda ncirɲi kaŋ goo subu firzi boŋ,
DEU.32.2	sanda hari kaŋ goo suboo boŋ!
DEU.32.3	Zama ay ga Abadantaa maaɲoo fee.
DEU.32.3	Wa ir Koyoo beerandi!
DEU.32.4	Nga ti Tondoo, nga teegoyey ga timme,
DEU.32.4	zama nga fondawey kul ga šerre.
DEU.32.4	Koy no kaŋ ga laadir, šerre jaŋay sii a do,
DEU.32.4	a ga šerre, cimikoyni no.
DEU.32.5	I na ngi boŋ hasara, manʼti nga no,
DEU.32.5	haawoo manʼti kala nga izey wane,
DEU.32.5	zamankasinay golbante kaŋ ga Irkoy hoo.
DEU.32.6	Takaa woo nda war ga hima ka Abadantaa dii wala, jama hollokom kaŋ sii nda lakkal?
DEU.32.6	Manʼti ni baaba no kaŋ na ni taka wala?
DEU.32.6	Manʼti nga ka ni tee ka ni gorandi wala?
DEU.32.7	Hongu waati bisantey,
DEU.32.7	wa hongu jiiri bisantey zaman ka kaa zaman.
DEU.32.7	Ni baaba hãa, a gʼa deede ma ne.
DEU.32.7	Boro beerey hãa, i gʼa har ma ne.
DEU.32.8	Waati kaŋ Jerantaa na gandawey noo tubu,
DEU.32.8	waati kaŋ a na adamizey fay, a na jamawey hirrey kayandi ka sawa nda Izirayel izey hinnaa.
DEU.32.9	Zama Abadantaa bagaa manʼti kala nga jamaa,
DEU.32.9	Yakuba ti nga tuboo.
DEU.32.10	A mana duu a kala saaji ganda ra,
DEU.32.10	saaji bibi kaŋ ga wurru a ga kogu.
DEU.32.10	A gʼa kuubi kʼa bere, a ga huga nda a,
DEU.32.10	a gʼa dii sanda nga mootondoo.
DEU.32.11	A ga hima nda dutal kaŋ ga nga izey tunandi nga tejoo ra,
DEU.32.11	a ga ɲuuti-ɲuuti nga izey boŋ ka nga fatawey kʼi gum kʼi zaa,
DEU.32.11	kʼi daŋ nga fitawey ra.
DEU.32.12	Abadantaa hinne no mʼa gongu, koy waani kul sii a bande.
DEU.32.13	A nʼa dirandi gandaa hodaddawey ra kʼa ŋandi faarey izey,
DEU.32.13	tondi yuu no a gʼa sunsumandi,
DEU.32.13	a gʼa noo jii kaŋ nin tondi ra.
DEU.32.14	A gʼa noo haw waahoonu, nda feeji waa, nda feeji-ize maani,
DEU.32.14	nda Bašaŋ gaarey, nda jindaarey maanoo,
DEU.32.14	nda farin hamni baana.
DEU.32.14	Nʼga 
DEU.32.15	Yešurun
DEU.32.15	A na Koyoo naŋ kaŋ nʼa tee,
DEU.32.15	a na nga hallasiroo Tondoo kaynandi.
DEU.32.16	I ga nga canseroo tunandi nda koy waaniyaŋ ganayan,
DEU.32.16	i ga almuhalyaŋ kʼa futandi.
DEU.32.17	I ga sargari kaa ganjey se kaŋyaŋ manʼti Irkoy,
DEU.32.17	koyyaŋ kaŋ i sʼi bay, itaagayaŋ kaŋ kaa a mana gay,
DEU.32.17	kaŋyaŋ war baabey manʼi gana.
DEU.32.18	Nʼna Tondoo yala kaŋ na ni daŋ aduɲɲa ra,
DEU.32.18	ni dirɲa Koyoo kaŋ na ni hay.
DEU.32.19	Waatoo kaŋ Abadantaa dii woo, a mana tee a se,
DEU.32.19	zama nga izʼarey nda nga ize woyey nʼa dor.
DEU.32.20	A nee: ‹Ay ga agay ndumoo tugu i se,
DEU.32.20	ay ga dii haya kaŋ noo ngi kokoroo ga ti a.
DEU.32.20	Zaman laala izeyaŋ no,
DEU.32.20	izeyaŋ no kaŋ si laadir.
DEU.32.21	I nʼay canseroo tunandi nda hayayaŋ kaŋ manʼti Irkoy,
DEU.32.21	i nʼay futandi nda haya yaadayaŋ.
DEU.32.21	Agay, ay ga ngi canseroo tunandi nda haya kaŋ manʼti jama,
DEU.32.21	ay gʼi futandi nda dumi hollokom.
DEU.32.22	Ay futuroo nuunaa dii,
DEU.32.22	a ga dii hala alaaharaa kunehere,
DEU.32.22	a ga laboo nda nga hayey kaŋ ga zay a ra ŋaa,
DEU.32.22	a ga dii hala tondi hondey asaasey ga.
DEU.32.23	Ay ga bone marga kʼa zumandi i boŋ,
DEU.32.23	ay ga ay birawey benandi i ra.
DEU.32.24	Heray gʼi ɲoomandi, gaaham konni nda wirci laala kaŋ ga bere gʼi ŋaa,
DEU.32.24	ay ga ganjihoogawey hiɲey nda gandakoyey naajey sanba i ga.
DEU.32.25	Taraa ra, takuba ga ngi izey wii,
DEU.32.25	hugoo ra, hunburay gʼi wii,
DEU.32.25	takaa follokaa no ma tee arusooga, nda woysoogo,
DEU.32.25	nda ize taana, nda hinbiri kaaray se.›
DEU.32.26	Ay nee ay boŋ se: ‹Ay gʼi say-say kʼi benandi,
DEU.32.26	ay ga kate borey masi yee ka hongu ey,
DEU.32.27	nda ay mana hunbur iberoo ma fooma ay ga, ngi yenjekaarey ma dere
DEU.32.27	ka nee: “Ir gaaboo kʼir ka hin, manʼti Abadantaa ka woo tee.”
DEU.32.28	Zama ganda no kaŋ mana duu hoyray henna,
DEU.32.28	lakkal sii i se.
DEU.32.29	Nda a gar i mma bara nda lakkal i ga faham woo se,
DEU.32.29	i ga ngi kokoroo guna.
DEU.32.30	Taka foo nda boro foo ga boro zenber foo (1.000) gaaray?
DEU.32.30	Taka foo nda boro hinka ga boro zenber woy (10.000) gaaray,
DEU.32.30	nda ngi Tondoo manʼi nondi,
DEU.32.30	nda Abadantaa manʼi daŋ kabe ra?
DEU.32.31	Zama ngi tondoo manʼti ir wanoo dumoo,
DEU.32.31	ba ir iberey ga tee woo se seede.
DEU.32.32	Ngi alanebɲaŋoo mana hun kala Sodom nda Gomor
DEU.32.32	ngi alaneb-izey manʼti kala alaneb-izeyaŋ kaŋ ra pozina goo,
DEU.32.32	ngi fafey ga hottu.
DEU.32.33	Ngi alaneb hari mooraa manʼti kala gandakarfu naaji,
DEU.32.33	gondi kaŋ ga wiiya naajoo no.
DEU.32.34	Woo mana tugandi ay jeroo ga wala?
DEU.32.34	Manʼti agay alman jisidogoo ra a goo wala?
DEU.32.35	Agay no ma bana, agay no ma alhaku kaa
DEU.32.35	waati kaŋ ngi cewey ga tanši.
DEU.32.35	Zama almasiibaa zaaroo ga baa ka kaa i ga.
DEU.32.35	Hayaa kaŋ kayandi i se ga kaŋ i boŋ nda cahãyan.›
DEU.32.36	Abadantaa ga nga jamaa ciiti,
DEU.32.36	amma a ga hinna nga tamey se,
DEU.32.36	waati kaŋ a ga dii kaŋ ngi sahã ben,
DEU.32.36	de mo baɲɲa mana cindi, borcin mana cindi.
DEU.32.37	A ga nee: ‹Man ra ngi koyey goo,
DEU.32.37	tondoo kaŋ ga i ga talfi?
DEU.32.38	Man ra borey goo kaŋ na ngi sargarey maaney ŋaa,
DEU.32.38	i na ngi 
DEU.32.38	I ma tun, i ma war faaba,
DEU.32.38	i ma tee war hallasidogoo.›
DEU.32.39	Sohõ wa guna, agay no, cimi no agay no,
DEU.32.39	koy sii no kala agay.
DEU.32.39	Agay no ma wiiya, agay no ma hunandi,
DEU.32.39	agay no ma boro maray, agay no mʼa noo baani.
DEU.32.39	Boro si boro kaa ay kaboo ra.
DEU.32.40	Zama ay nʼay kaboo jer beenaa here,
DEU.32.40	ay ga nee: ‹Ay ga žee ay hundi duumantaa ga.
DEU.32.41	Nda ay nʼay takubaa kaŋ ga hima nda meli miɲoo kaanandi,
DEU.32.41	nda ay kaboo na ciitoo dii,
DEU.32.41	ay ga bana ay iberey ra,
DEU.32.41	agay alhakoo ga hun ay konnaykey ra.
DEU.32.42	Ay birawey ga suu nda kuri,
DEU.32.42	ay takubaa ga bukawey nda baɲɲey hamey nda ngi kuroo ŋaa,
DEU.32.42	ba iberey boŋkoyney kurey.›
DEU.32.43	Gandawey cindey, wa war ɲaaloo cebe Irkoy jamaa se.
DEU.32.43	Zama a ga faasa nga tamey kurey se,
DEU.32.43	a ga alhakoo kaa nga yenjekaarey ra,
DEU.32.43	a ga nga laboo zunubey yaafa nga jamaa se.»
DEU.32.44	Musa kaa, nga nda Hoše
DEU.32.45	Waatoo kaŋ Musa na šenney kul har Izirayel kul jine ka ben, 
DEU.32.46	a nee i se: «Wa miile šenney kul ga kaŋ ay nʼi har war se hõ ka war izey yaamar i ma gaabandi ka 
DEU.32.47	Zama manʼti šenni yaadayaŋ no war se, war hunaroo no. Šennoo woo no ma war noo aloomur laboo ga kaŋ war ga kaa kʼa mayray Žurdeŋ isaa deŋyanoo banda ga.»
DEU.32.48	Zaari follokaa din da ra, Abadantaa šelaŋ Musa se ka nee: 
DEU.32.49	«Žigi Abarim tondi hondey ga, Nebo tondi hondoo boŋ kaŋ goo Mowab gandaa ra, Žeriko tenje, ma Kanaŋ gandaa guna kaŋ ay gʼa noo Izirayel izey se a ma tee ngi halaalaa. 
DEU.32.50	Nʼga buu tondi hondoo boŋ kaŋ ga nʼga žigi, nʼga ni hayragey gar alaaharaa, sanda Haruna, ni armaa kaŋ buu Hor tondi hondoo ga, de a na nga hayragey gar alaaharaa. 
DEU.32.51	Zama war na laybu beeri tee ay ga Izirayel izey game, Meriba kaŋ goo Kadeš haroo do, Tisin saajoo ra, war manʼay henanyanoo cebe Izirayel izey game.
DEU.32.52	Nʼga gandaa honnay ni jine, amma nʼsi huru gandaa ra kaŋ ay gʼa noo Izirayel izey se.»
DEU.33.1	Gaararoo ne kaŋ nda Musa, Irkoy boraa, gaara Izirayel se za a mana buu. 
DEU.33.2	A nee:
DEU.33.2	«Abadantaa hun Sinay tondi hondoo do ka kaa,
DEU.33.2	a tun Seyir ka koy i do.
DEU.33.2	Paraŋ tondi hondoo boŋ a bangay nga daržaa ra,
DEU.33.2	a fatta boro henanante zenber woy woyyaŋ ra.
DEU.33.2	Nga kabe hennaa ga a na 
DEU.33.3	Abadantaa ga baa jamawey,
DEU.33.3	nga boro henanantey kul goo ni kaboo ra.
DEU.33.3	I kay ni cewey cire,
DEU.33.3	i ga ni šenney taa.
DEU.33.4	Musa na 
DEU.33.4	Yakuba jamaa mayraa no.
DEU.33.5	A mana cindi ka tee kokoy kala Yešurun
DEU.33.5	waatoo kaŋ jamaa boŋkoyney nda Izirayel alkabiilawey ga marga.»
DEU.33.6	Yala Rubeŋ ma huna, yala a masi buu,
DEU.33.6	ba nda nga borey hinnaa ga kacca.
DEU.33.7	Hayaa ne kaŋ a nʼa har Žuda ga, a nee:
DEU.33.7	«Abadantaa, haŋajer Žuda jindoo se,
DEU.33.7	ma kate a nga dumoo do.
DEU.33.7	Yala nga kabey ma kay a se,
DEU.33.7	yala ma kaa kʼa faaba kʼa kaa nga iberey kone.»
DEU.33.8	Lewi ga, a nee:
DEU.33.8	«Abadantaa, ni 
DEU.33.8	boraa no kaŋ nʼnʼa sii Masa (maanaa ‹siiyan›),
DEU.33.8	boraa kaŋ ga nʼna yenje wiri Meriba (maanaa ‹yenje›) haroo do.
DEU.33.9	Boraa no kaŋ ga šelaŋ nga ɲaa nda nga baaba ga ka nee: ‹Ay sʼi guna!›
DEU.33.9	Boraa no kaŋ si nga armey bay, a si nga izey bay.
DEU.33.9	Zama i na ni šenney dii, i na ni 
DEU.33.10	I ma ni fondawey cawandi Yakuba se
DEU.33.10	ka Izirayel cawandi ni ašariyaa.
DEU.33.10	Yala i ma dugu daŋ ni niinoo cire,
DEU.33.10	i ma sargari kaŋ tonandi hala a ma ben daŋ ni sargari tonadogoo ga.
DEU.33.11	Albarka ma huru nga gaaboo ra, Abadantaa,
DEU.33.11	yadda nga kabe goyoo ga.
DEU.33.11	Ma borey kaŋ ga kay a se nda wey kaŋ ga konna a centey kayri,
DEU.33.11	yala i masi yee ka tun.»
DEU.33.12	Benžameŋ ga, a nee:
DEU.33.12	«Abadantaa baakaa no,
DEU.33.12	a ga goro jeroo ga nda baani,
DEU.33.12	waati kul Abadantaa gʼa hawgay,
DEU.33.12	Abadantaa jesey ra a ga goro.»
DEU.33.13	Isufi ga, a nee:
DEU.33.13	«Abadantaa na albarka daŋ nga gandaa ra nda beenaa gomnoo,
DEU.33.13	nda harandaŋoo nda gandaa guusoo haroo,
DEU.33.14	nda waynaa gomney,
DEU.33.14	nda hayaa kaŋ ga zay ka nin handu kul ra gomney,
DEU.33.15	nda cee jinaa tondi hondey haya henney,
DEU.33.15	nda hondey kaŋ ga bara waati kul gomney,
DEU.33.16	nda laboo nda haya kul kaŋ goo a ra gomney.
DEU.33.16	Yala Irkoy kaŋ ga goro saabayɲaŋoo ra alhormaa ma bara Isufi boŋoo ga,
DEU.33.16	nga armey boŋkoynoo teɲaa ga!
DEU.33.17	Nga yaaroo ize jinaa no, darža ma bara a ga.
DEU.33.17	Nga hilley si hima nda kala ganjihaw hilliyaŋ.
DEU.33.17	Ngi nda a ga dumey kar, laboo kanjey kul.
DEU.33.17	Woo ti Efrayim boro zenber woy woyyaŋ,
DEU.33.17	woo ti Manase boro zenberyaŋ.»
DEU.33.18	Zabuloŋ ga, a nee:
DEU.33.18	«Ɲaali Zabuloŋ, ni naarumawey ra,
DEU.33.18	ni mo Isakar, ma ɲaali ni hukkumey ra.
DEU.33.19	I ga ciya jamayaŋ se tondi hondoo boŋ.
DEU.33.19	No din ra i ga šerretaray sargariyaŋ kaa,
DEU.33.19	zama i ga teekoo gomni beeroo nda almaney kaŋ ga tugu labutaasoo ra ka huna.»
DEU.33.20	Gad ga, a nee:
DEU.33.20	«Albarka ma bara boraa se kaŋ ga Gad feeri!
DEU.33.20	A ga kani sanda ganjihayla woy,
DEU.33.20	a ga nga hamoo kaboo nda boŋkurunboo kottu.
DEU.33.21	A ga haya jina-jinawey suuba nga boŋ se,
DEU.33.21	zama no din ra boŋkoynoo hayey ga tugu,
DEU.33.21	a ga dira jamaa jine,
DEU.33.21	a goy nda Abadantaa šerretaraa,
DEU.33.21	a goy nda woo kaŋ ga hima Izirayel here.»
DEU.33.22	Dan ga, a nee:
DEU.33.22	«Dan manʼti kala ganjihayla-ize
DEU.33.22	kaŋ ga sar ka fatta Bašaŋ.»
DEU.33.23	Neftali ga, a nee:
DEU.33.23	«Neftali kungu nda alhormo nda Abadantaa albarkaa,
DEU.33.23	ma waynakaŋay nda gurma mayray.»
DEU.33.24	Ašer ga, a nee:
DEU.33.24	«Albarka ma huru Ašer ra Yakuba izey game.
DEU.33.24	A ma duu gaakuri nga armey ra, cewoo ma miti jiyoo ra.
DEU.33.25	Ni hugu mee daabuhayey ma tee guuru nda alhan.
DEU.33.25	Ni gaaboo ma duu aloomur.»
DEU.33.26	«He Yešurun
DEU.33.26	A ga zunbu ka hun beenaa ra duula ga
DEU.33.26	ka kaa ka ni faaba nga daržaa ra.
DEU.33.27	Irkoy kaŋ gay a ga bara manʼti kala tugudoo,
DEU.33.27	waati kul a goo goyoo ga,
DEU.33.27	a na iberoo gaaray ni jine
DEU.33.27	ka nee ma ne: ‹Mʼa halaci!›
DEU.33.28	Izirayel ga goro nda lakkalkanay.
DEU.33.28	Yakuba hariɲaŋoo sii kala jere ga alkama nda 
DEU.33.28	nga beenaa ga harandaŋ zumandi.
DEU.33.29	Nʼduu gomni, Izirayel!
DEU.33.29	May no ma hima ni,
DEU.33.29	jama kaŋ Abadantaa nʼa hallasi nda nga koraa nda nga takuba daržantaa?
DEU.33.29	Ni iberey ga kaa ka ngi boŋ yeeti ganda ma ne,
DEU.33.29	nʼga ngi hodaddawey taama-taama.»
DEU.34.1	Musa žigi ka hun Mowab ganganey ra Nebo tondi hondoo boŋ, Pisiga boŋoo ga, Žeriko tenje. Abadantaa nʼa cebe gandaa kul, za Galad hala Dan, 
DEU.34.2	nda Neftali gandaa kul, nda Efrayim nda Manase gandaa, nda Žuda gandaa kul hala Dangay teekoo
DEU.34.3	nda Negew gandaa, nda Žeriko koyraa gooroo kaŋ ti Teenayɲaŋey koyraa hala Sohar koyraa. 
DEU.34.4	Abadantaa nee a se: «Gandaa ti woo kaŋ ay žee kaŋ ay gʼa noo Ibirahima, nda Isiyaka, nda Yakuba se ka nee: ‹Ni hayroo se ay gʼa noo.›
DEU.34.5	Musa, Abadantaa tamoo buu no din ra, Mowab gandaa ra, Abadantaa šennoo ga. 
DEU.34.6	Abadantaa nʼa sutura gooroo ra, Mowab gandaa ra, Bet-Pewor tenje. Hala hõ boro kul si nga 
DEU.34.7	Musa sii nda kala jiiri zangu nda waranka (120) waatoo kaŋ a ga buu. Nga moo guna mana žabu, nga gaaboo mana gaza. 
DEU.34.8	Izirayel izey na Musa hẽe jirbi waranza (30) Mowab ganganey ra. Woo banda ga, Musa buuyanoo jirbey hẽeney nda beray goraa ben. 
DEU.34.9	Žozuwe, Nun izʼaroo too met nda hundi lakkalkoyni, zama Musa nka kabe fur a boŋ. Izirayel izey ga haŋajer a se, i na hayaa tee kaŋ nda Abadantaa na Musa yaamar.
DEU.34.10	Annabi mana yee ka tun Izirayel ra sanda Musa cine kaŋ Abadantaa gʼa bay moo nda moo. 
DEU.34.11	Abadantaa nʼa sanba Misira gandaa ra a ma koy tammaasayaŋ nda kayfiyaŋ tee Firawuuna, nda nga tamey kul, nda nga gandaa kul ga, 
DEU.34.12	de mo haya beeri hunburantey kul kaŋ Musa kabe gaabantaa nʼi tee Izirayel kul moɲey cire ga cebe kaŋ Musa cine mana tee.
JOS.1.1	Musa, Abadantaa tamoo, buuyanoo banda ga, Abadantaa nee Žozuwe, Nun izʼaroo, Musa banda hunoo se: 
JOS.1.2	«Musa, ay tamoo buu. Sohõ tun ka Žurdeŋ isaa deŋ, ni nda jamaa woo kul, ka koy gandaa ra kaŋ ay gʼa noo ngi, Izirayel izey se. 
JOS.1.3	Nongu kul kaŋ war cewey nʼa taama, ay nʼa noo war se, sanda takaa kaŋ nda ay nʼa har Musa se. 
JOS.1.4	War laboo ga beeri, kʼa dii za saajoo ka koy Libaŋ hala Efrat isa beeroo do ka koy Heti borey gandaa ra hala teeko Beeroo
JOS.1.5	Ni hunaroo kul ra, boro sii no kaŋ ga hin ka kay ni jine. Ay goo ni bande sanda takaa kaŋ nda ay bay ka bara Musa bande. Ay si ni naŋ, ay si ni fur. 
JOS.1.6	Ma albarka daŋ ni boŋ ra, ma bine tee, zama ni no ma jamaa woo noo gandaa sanda tubu kaŋ ay žee ngi baabey se kaŋ ay gʼa noo i se. 
JOS.1.7	Hayaa de kaŋ no ti ma hanse ka albarka daŋ ni boŋ ra, ma bine tee ka hawgay ka dira nda 
JOS.1.8	Ašariyaa tiiraa woo, ni miɲoo masi fay nda a, mʼa caw cijin nda zaari ka hawgay ka dira nda hayaa kul kaŋ hantumandi a ra, woo ra ni teegoyey ga boori, woo ra nʼga tee kayante. 
JOS.1.9	Ay mana ni yaamar kaŋ ma albarka daŋ ni boŋ ra, ma bine tee? Masi hunbur, masi joote, zama Abadantaa, ni Koyoo goo ni bande nongu kul kaŋ ra nʼga koy.»
JOS.1.10	Žozuwe na jamaa hantumkey yaamar ka nee: 
JOS.1.11	«Wa jamaa kaloo dira kʼi yaamar ka nee: ‹Wa ŋaayan marga kʼa jisi, zama ne nda jirbi hinza war ga Žurdeŋ isaa deŋ ka huru gandaa ra kʼa dii kaŋ Abadantaa, war Koyoo gʼa noo war se war mʼa mayray.›» 
JOS.1.12	Žozuwe nee Rubeŋ borey, nda Gad borey, nda Manase alkabiila jeraa se: 
JOS.1.13	«Wa hongu šennoo kaŋ Musa, Abadantaa tamoo nʼa ka war yaamar ka nee: ‹Abadantaa, war Koyoo ga war noo hunanzamay. A ga war noo gandaa woo.› 
JOS.1.14	Aywa, gandaa kaŋ Musa nʼa noo war se Žurdeŋ isaa se banda, war woyey, nda war zankey, nda war adabbawey ma cindi a ra. Amma war kul, wongaari henney, war ma bisa wongu-ize ka koy wongu-ize war armey jine. War mʼi faaba 
JOS.1.15	hala waati kaŋ ra Abadantaa na war armey noo hunanzamay sanda war, de mo i ma gandaa mayray kaŋ Abadantaa, war Koyoo gʼa noo i se. Woo banda ga, war ma yee kate ka gandaa mayray kaŋ ti war halaalaa. Musa, Abadantaa tamoo, kʼa noo war se Žurdeŋ isaa se banda, waynahunay kaboo here.»
JOS.1.16	I na Žozuwe zaabi ka nee: «Haya kul kaŋ nda nʼnʼir yaamar, ir gʼa tee, nongu kul kaŋ ra nʼnʼir sanba, ir ga koy. 
JOS.1.17	Ir ga haŋajer ma ne haya kul here sanda takaa kaŋ nda ir na haŋajer Musa se. Abadantaa, ni Koyoo de ma bara ni bande sanda takaa kaŋ nda a cindi Musa bande. 
JOS.1.18	Boro kul kaŋ ture ni yaamarey ga, boro kaŋ mana haŋajer ni yaamarey se haya kul ra, boraa ga wiiyandi. Ma albarka de daŋ ni boŋ ra, ma bine tee.»
JOS.2.1	Žozuwe, Nun izʼaroo na monnokaw hinka tunandi Šitim kʼi sanba tuguyan ra, a nee: «Wa koy gandaa nda Žeriko koyraa guna!» I koy, i huru woykuuru foo do kaŋ maaɲoo ti Rahab, i kani no din. 
JOS.2.2	Boroyaŋ koy nee Žeriko kokoyoo se: «Nga ne, aruyaŋ kaa ne cijin ka gandaa monno, Izirayel izeyaŋ no.» 
JOS.2.3	Woo se Žeriko kokoyoo sanba i ma nee Rahab se: «Arey kaataray kaŋ kaa ni do, wey din kaŋ huru ni do, zama i mana kaa kala ka gandaa kul monno.» 
JOS.2.4	Amma woyoo nka aru hinkaa dii kʼi tugu, a nee: «Cimi no arey kaa ay do, amma ay si bay nongu kaŋ ra i hun. 
JOS.2.5	Waatoo kaŋ koyraa miɲoo ga baa ka daaba, almaaroo ra, i fatta ka koy bila nda ya bay nongu kaŋ ra i ga koy. Wʼi gaarandi nda cahãyan, war ga duu ey.»
JOS.2.6	Ka gar a nkʼi žigandi sooraa boŋ, de a nʼi tugu 
JOS.2.7	Borey nʼi gaarandi Žurdeŋ isaa fondaa ga hala yawdogey ga, ganboo daabandi borey duma ga kaŋ nʼi gaarandi. 
JOS.2.8	Monnokey mana jirbi jina kaŋ Rahab žigi ka koy i do sooraa boŋ. 
JOS.2.9	A nee arey se: «Ay ga bay kaŋ Abadantaa na war noo gandaa, war hunburaa duu ir kul, gandaa borey kul biney hasara war jine. 
JOS.2.10	Zama ir maa kaŋ Abadantaa na Kakaarey teekoo haroo kogandi war jine waatoo kaŋ war fatta Misira, nda takaa kaŋ war nʼa tee Amor borey kokoy hinkaa Sihoŋ nda Og se kaŋ cindi Žurdeŋ isaa duma ga, kaŋ war nʼi halaci sõy. 
JOS.2.11	Ir maarʼa, ir biney hasara, boro kul sii nda bine ka kay war jine, zama Abadantaa, war Koyoo, Koy no beenaa ra beene, nda laboo ga ganda. 
JOS.2.12	Sohõ ay gʼa wiri war ga, war ma žee ya ne Abadantaa maaɲoo ga, takaa kaŋ nda ay na alhormo tee war se, war mo ma alhormo tee ay baaba hugoo se. War mʼay noo silbay henna kaŋ 
JOS.2.13	war gʼay baaba, nda ay ɲaa, nda ay armey, nda ay woymey hundey naŋ i ra, haya kul kaŋ goo maaɲey ga war gʼa naŋ a ma hallasi.» 
JOS.2.14	Arey nee a se: «Ir ga žee ma ne, kullihinne ir ga huna, haya kul si duu war, nda war mana šennoo woo fee. Waati kaŋ Abadantaa nʼir noo gandaa, ir ga borohennataray tee ma ne, ir ga laadir ni here.»
JOS.2.15	Rahab hugoo sii kala koyraa cetaa ra, koyraa cetaa ra nga hugoo goo kaŋ ra a ga goro. Woo se, a ga hin ka karfu ka aru hinkaa zumandi nda funeetaraa. 
JOS.2.16	A nee i se: «Wa koy tondi hondoo here, war ceecikey masi koy duu war. Wa tugu no din jirbi hinza, hala waati kaŋ war ceecikey yee kate koyraa ra, woo din banda ga, war ma war fondaa zaa ka koy.» 
JOS.2.17	Arey nee a se: «Hayey ne kaŋ ra žeeyanoo woo kaŋ ir nʼa tee ma ne ga hun ir ga: 
JOS.2.18	nga ne, waati kaŋ ir huru gandaa ra, ma karfu ciraa woo haw funeetaraa ga kaŋ nda nʼnʼir fattandi, ma ni baaba, nda ni ɲaa, nda ni armey, nda ni baaba hugoo kul marga ni jere. 
JOS.2.19	Ni boro kul kaŋ cewoo na ni hugoo miɲoo taama ka fatta, nga kuroo alhakoo goo a ga, ir, ir ga henan. Amma nda ir kaboo too boro do kaŋ goo ni bande hugoo ra, boraa kuroo alhakoo goo ir ga. 
JOS.2.20	Šennoo kaŋ ir nʼa har ma ne, nda nʼnʼa fee, ir ga henan žeeyanoo ra kaŋ ni kate ir mʼa tee ma ne.» 
JOS.2.21	A nee: «Ay yadda war šennoo ga.» A nʼi naŋ i ma koy, i koy. Woo banda ga, a na karfu ciraa daŋ funeetaraa ga. 
JOS.2.22	I koy, i too tondi hondoo do, i cindi no din jirbi hinza, hala waatoo kaŋ ra borey kaŋ gʼi ceeci yee kate koyraa ra. Ngi ceecikey nʼi ceeci nongoo kul ra, amma i mana duu ey. 
JOS.2.23	Woo banda ga, aru hinkaa willi ka zunbu tondi hondoo boŋ, i na isaa deŋ. I too kate Žozuwe, Nun izʼaroo do, i na hayaa kul har a se kaŋ tee. 
JOS.2.24	I nee Žozuwe se: «Šikka sii Abadantaa na gandaa kul daŋ ir kabey ra. Gandaa borey kul biney hasara ir maaganda.»
JOS.3.1	Žozuwe tun subbaahi biya, a hun Šitim ka koy too Žurdeŋ isaa do, nga nda Izirayel izey kul, i goro no din jina i deŋ. 
JOS.3.2	Jirbi hinza banda ga, hantumkey na jamaa kaloo yaara 
JOS.3.3	ka jamaa yaamar ka nee: «Za war dii Abadantaa, war Koyoo 
JOS.3.4	Amma kabedaaru zenber hinka (2.000) cine ga huru war nda a game, war masi man a. Woo ra war ga bay fondaa kaŋ nda war ga koy, zama war mana bay ka bisa nda fondaa woo.»
JOS.3.5	Žozuwe nee jamaa se: «Wa war boŋ daŋ jere ga Irkoy se, zama suba Abadantaa ga kayfiyaŋ tee war game.» 
JOS.3.6	Žozuwe nee sargari juwalkey se: «Wa amaanaa sundukoo zaa, war ma huru jamaa jine.» I na amaanaa sundukoo zaa, i dira jamaa jine.
JOS.3.7	Abadantaa nee Žozuwe se: «Hõ ay ga sintin ka ni jer Izirayel kul jine, hala i ma bay kaŋ ay goo ni bande sanda takaa kaŋ nda ay cindi Musa bande. 
JOS.3.8	Ni, ma sargari juwalkey kaŋ ga amaanaa sundukoo zaa yaamar ka nee: ‹Waati kaŋ war too Žurdeŋ isaa miɲoo ga, war ma kay Žurdeŋ haroo ra.›» 
JOS.3.9	Woo banda ga, Žozuwe nee Izirayel izey se: «Wa man kate ne ra, war ma haŋajer Abadantaa, war Koyoo šenney se.» 
JOS.3.10	Žozuwe nee koyne: «Woo ra war ga bay kaŋ Irkoy hunantaa goo war game, de šikka sii a ga Kanaŋ borey, nda Heti borey, nda Hewi borey, nda Ferezi borey, nda Girgaši borey, nda Amor borey, nda Žebus borey gaaray war jine. 
JOS.3.11	Sargari juwalkey ga laboo kul Boŋkoynoo amaanaa sundukoo zaa ka huru Žurdeŋ isaa ra war jine. 
JOS.3.12	Sohõ, wa aru woy cindi hinka (12) zaa Izirayel alkabiilawey ra, alkabiila foo kul aru foo. 
JOS.3.13	Za sargari juwalkey kaŋ ga Abadantaa, laboo kul Boŋkoynoo sundukoo zaa, na ngi cewey daŋ Žurdeŋ isaa haroo ra, Žurdeŋ isaa haroo ga dunbu, haroo kaŋ ga doori ka hun beene ga kay, a ga kay ma nee lalaba.»
JOS.3.14	Waati kaŋ jamaa hun ngi hukkumey do ka koy Žurdeŋ isaa deŋ, sargari juwalkey kaŋ na amaanaa sundukoo zaa koy jamaa jine. 
JOS.3.15	Woo mana teendi kala hegaa waati. Waatoo woo kul ra Žurdeŋ isaa ga boosu nongoo kul here. Za sargari juwalkey kaŋ kone sundukoo goo too isa miɲoo ga, i na ngi cewey daŋ haroo ra, 
JOS.3.16	haroo kaŋ ga doori ka hun beene marga ka tee lalaba kuku. Lalabaa ga mooru, a goo koyraa kaŋ se i ga nee Adama jere kaŋ goo Sartaŋ koyraa jere. Haroo kaŋ ga doo ka koy Ganganoo gandaa teekoo here kaŋ ti teeko Ciiri-ciirantaa ra, hari hinkaa din dunbu ka hun cere ga. Jamaa na isaa deŋ Žeriko tenje. 
JOS.3.17	Sargari juwalkey kaŋ na amaanaa sundukoo zaa kay tak ngi dogey ra labu kogaa ga, Žurdeŋ isaa gamoo ra. Izirayel kul ga bisa labu kogaa ga hala waatoo kaŋ gandaa kul na Žurdeŋ isaa deŋ ka bisa.
JOS.4.1	Waatoo kaŋ gandaa kul na Žurdeŋ isaa deŋ ka ben, Abadantaa nee Žozuwe se: 
JOS.4.2	«Wa aru woy cindi hinka (12) zaa jamaa ra, alkabiila foo kul aru foo. 
JOS.4.3	War mʼi yaamar ka nee: ‹Žurdeŋ isaa gamoo, nongoo kaŋ ra 
JOS.4.4	Žozuwe na aru woy cindi hinkaa (12) cee kaŋ a nʼi suuba Izirayel izey ra, alkabiila foo kul aru foo. 
JOS.4.5	Žozuwe nee i se: «Wa bisa Abadantaa, war Koyoo sundukoo jine, Žurdeŋ isaa gamoo here, war boro foo kul ma tondi foo zaa nga jesoo ga ka sawa nda Izirayel izey alkabiilawey hinnaa, 
JOS.4.6	hala woo ma tee war game hongandihaya. Nda suba war izey na war hãa ka nee: ‹Macin ti tondey wey addaliloo war se?›, 
JOS.4.7	war mʼi zaabi se ka nee: ‹Žurdeŋ isaa haroo nka dunbu Abadantaa 
JOS.4.8	Izirayel izey na hayaa tee kaŋ Žozuwe nʼa yaamar. I na tondi woy cindi hinka (12) kaa Žurdeŋ isaa gamoo ra, sanda takaa kaŋ nda Abadantaa nʼa har Žozuwe se, ka sawa nda Izirayel izey alkabiilawey hinnaa. I nʼi zaa ngi bande ka koy ngi gorodogoo ra kʼi jisi no din. 
JOS.4.9	Žozuwe na tondi woy cindi hinka (12) kayandi nongoo kaŋ ra sargari juwalkey cindi ka kay nda amaanaa sundukoo, tondey goo no din hala hõ.
JOS.4.10	Sargari juwalkey kaŋ ga sundukoo zaa kay Žurdeŋ isaa gamoo ra hala waatoo kaŋ ra šennoo kul kaŋ Abadantaa na Žozuwe yaamar a mʼa har jamaa se kul teendi sanda takaa kaŋ nda Musa na Žozuwe yaamar. Jamaa deŋ nda cahãyan. 
JOS.4.11	Waatoo kaŋ jamaa kul deŋ ka ben, Abadantaa sundukoo nda sargari juwalkey bisa ka huru jamaa jine. 
JOS.4.12	Rubeŋ izʼarey, nda Gad izʼarey, nda Manase alkabiila jeraa deŋ wongu-ize ka koy wongu-ize Izirayel izey jine sanda takaa kaŋ nda Musa nʼa har i se.
JOS.4.13	A ga koy too wongaari zenber woytaaci (40.000) cine kaŋ bisa Abadantaa jine wongu se ka koy Žeriko ganganey ra.
JOS.4.14	Hanoo din, Abadantaa na Žozuwe beerandi Izirayel kul jine, i hunbur a nga hunaroo kul ra sanda takaa kaŋ nda i hunbur Musa.
JOS.4.15	Abadantaa nee Žozuwe se: 
JOS.4.16	«Sargari juwalkey kaŋ kone sundukoo goo yaamar i ma žigi ka hun Žurdeŋ isaa ra.» 
JOS.4.17	Woo ga, Žozuwe na sargari juwalkey yaamar ka nee: «Wa žigi ka hun Žurdeŋ isaa ra.» 
JOS.4.18	Waatoo kaŋ sargari juwalkey kaŋ ga sundukoo zaa žigi ka hun Žurdeŋ isaa gamoo ra, kaŋ i na ngi cewey jer ka koy guraa ga, Žurdeŋ isaa haroo yee nga dogoo ra ka yee dandiyan takaa žeenaa ga ka boosu nongu kul here.
JOS.4.19	Jamaa žigi ka hun Žurdeŋ isaa ra handu jinaa jirbi woyaa (10). I goro Gilgal, Žeriko waynahunay here.
JOS.4.20	Tondi woy cindi hinkaa (12) din kaŋ i nʼi zaa Žurdeŋ isaa ra, Žozuwe nʼi sinji Gilgal.
JOS.4.21	Žozuwe nee Izirayel izey se: «Nda suba war izey na ngi baabey hãa ka nee: ‹Macin ti tondey wey addaliloo?›, 
JOS.4.22	war ma bayrandi war izey se ka nee: ‹Izirayel na Žurdeŋ isaa deŋ bila cewey ma tay.› 
JOS.4.23	Zama Abadantaa, war Koyoo na Žurdeŋ isaa haroo kogandi war jine hala war ma bisa ka ben, sanda takaa kaŋ nda Abadantaa, war Koyoo nʼa tee Kakaarey teekoo se kaŋ a nʼa kogandi ir jine hala ir ma duu ka bisa ka ben. 
JOS.4.24	Woo teendi hala dumey kul kaŋ goo laboo ga ma bay kaŋ Abadantaa kaboo manʼti kala hini beeri, hala war ma hunbur Abadantaa, war Koyoo waati kul.»
JOS.5.1	Waatoo kaŋ ra Amor borey kokoyey kul kaŋ cindi Žurdeŋ isaa banda ga waynakaŋay here nda Kanaŋ borey kokoyey kul kaŋ goo teekoo
JOS.5.2	Waatoo din ra, Abadantaa nee Žozuwe se: «Tondi huryawyaŋ tee, de ma yee ka Izirayel izey daŋbangu cee hinkantoo.» 
JOS.5.3	Žozuwe na tondi huryawyaŋ tee, a na Izirayel izey daŋbangu Aralot (maanaa «hurubanguyan») hondoo jere. 
JOS.5.4	Addaliloo ne kaŋ se Žozuwe nʼi daŋbangu, jamaa kul kaŋ fatta Misira, arey, wongaarey kul nka buu saajoo ra, diraa waati, ngi fattaroo ga Misira. 
JOS.5.5	Jamaa kul kaŋ fatta Misira nka hurubangu, amma jamaa kul kaŋ hayandi saajoo ra, diraa waati, ngi fattaroo ga Misira, boro kul mana hurubangu. 
JOS.5.6	Izirayel izey na jiiri woytaaci (40) tee saajoo ra i ga dira hala gandaa kul dere, wongaariyaŋ kaŋ fatta Misira mana haŋajer Abadantaa se. Abadantaa žee i se kaŋ i si dii gandaa kaŋ nga žee baabey se kaŋ nga gʼa noo i se, gandaa din kaŋ ra waa nda yuu ga tee hari. 
JOS.5.7	A na izʼarey daŋ dogey ra, ngi no Žozuwe nʼi daŋbangu. Jofoloyaŋ no, zama i manʼi daŋbangu diraa waati. 
JOS.5.8	Waatoo kaŋ gandaa kul hurubangu ka ben, i cindi ngi dogey ra jamaa kaloo ra hala waatoo kaŋ ra i duu baani. 
JOS.5.9	Woo banda ga, Abadantaa nee Žozuwe se: «Hõ, haawoo kaŋ war nʼa ka hun Misira, ay nʼa gunguray kʼa kaa war ga.» Woo se i ga nee nongoo din se Gilgal (maanaa «gungurayyan») hala hõ.
JOS.5.10	Izirayel izey gororoo ra Gilgal, i na 
JOS.5.11	Jingaroo subaa ra, i na gandaa ŋaayaney ŋaa, takulayaŋ kaŋ ra dolobiri sii, nda taasu gurunbu haagante zaari follokaa ra. 
JOS.5.12	Subaa ra, ŋaahayaa kaŋ se i ga nee 
JOS.5.13	Han foo, kaŋ Žozuwe goo Žeriko jere, a na nga moɲey jer ka guna, nga ne, aru foo kay a tenje, nga takubaa hoobandi, a goo kaboo ra. Žozuwe dira ka koy a do ka nee a se: «Ir ra nʼgoo wala ir iberey ra nʼgoo?» 
JOS.5.14	A nee: «Ay sii affoo kul se, agay ti Abadantaa wongu-izey boŋkoynoo, sohõ ay kaa.» Woo ga, Žozuwe na nga ndumoo sinji laboo ra ka sujudu a se ka nee: «Macin no nʼga baa mʼa har ya ne, agay, ni tamoo se, ay koyoo?» 
JOS.5.15	Abadantaa wongu-izey boŋkoynoo nee Žozuwe se: «Ni taamey kaa ni cewey ra, zama nongoo kaŋ ra nʼgoo ma kay manʼti kala nongu henanante.» Žozuwe nʼa tee.
JOS.6.1	Žeriko koyraa miɲey daabandi ka boori hala Izirayel izey masi duu ka huru. Boro kul si fatta, boro kul si huru. 
JOS.6.2	Abadantaa nee Žozuwe se: «Guna, ay na Žeriko, nda nga kokoyoo, nda ba nga wongaari henney daŋ ni kaboo ra ka ben. 
JOS.6.3	War kul, wongu-izey, war ma dira ka koyraa windi, war ma koyraa kuubi kʼa bere cee foo. Ma taka follokaa tee jirbi iddu. 
JOS.6.4	 iyye, affoo kul, gaaru hilli foo ma bara a kone, i ma dira sundukoo jine. Jirbi iyyantoo hane war ma koyraa windi cee iyye, sargari juwalkey ga hilley hẽenandi. 
JOS.6.5	Waati kaŋ gaaru hilloo hẽe ka kuu, de war maa hilloo hẽenoo, jamaa kul ma kuwwa beeri tee. Cetaa kaŋ ga koyraa kuubi ga kaŋ nga boŋ ga, de jamaa ga žigi ka kara, boro foo kul ga huga nda hayaa kaŋ goo nga jinoo ra.»
JOS.6.6	Žozuwe, Nun izʼaroo na sargari juwalkey cee ka nee i se: «Wa 
JOS.6.7	Woo banda ga, a nee jamaa se: «Wa bisa, war ma koyraa yaara, wongu-izey kaŋ goo wongu-izey jine ma huru Abadantaa sundukoo jine.» 
JOS.6.8	A teendi nda takaa kaŋ nda Žozuwe nʼa har jamaa se. Sargari juwalkaw iyyaa kaŋ kone gaaru hilli iyyaa goo bisa Abadantaa jine i ga hilley hẽenandi Abadantaa amaanaa sundukoo jinoo ra. 
JOS.6.9	Sargari juwalkey kaŋ ga hilley hẽenandi goo wongu-izey jine, wongu-izey kaŋ ga dira banda goo sundukoo banda ga, sargari juwalkey ga hilley hẽenandi. 
JOS.6.10	Žozuwe nka jamaa yaamar ka nee: «War masi kuwwa kar, war jindey masi fatta. Šenni kul masi hun war miɲey ra hala han kaŋ ay nee war se: ‹Wa kuwwa!› Waatoo din war ga kuwwa.» 
JOS.6.11	I na Abadantaa sundukoo ka koyraa kul yaara, i na koyraa windi cee foo, woo banda ga, i huru jamaa kaloo ra ka kani.
JOS.6.12	Žozuwe biya ka tun, sargari juwalkey na Abadantaa sundukoo zaa. 
JOS.6.13	Sargari juwalkaw iyyaa kaŋ kone gaaru hilli iyyaa goo Abadantaa sundukoo jine tun ka dira ka hilley hẽenandi. Wongu-izey ga dira i jine, wongu-izey kaŋ goo banda ga hanga sundukoo. I ga dira hilley hẽenoo bande. 
JOS.6.14	Zaari follokaa din ra kaŋ ti zaari hinkantoo i na koyraa windi cee foo, woo banda ga, i yee jamaa kaloo do. I na takaa din da tee jirbi iddu. 
JOS.6.15	Jirbi iyyantoo hane, i biya ka tun za moo boo ka koyraa windi nda takaa follokaa cee iyye. Zaari follokaa ti woo kaŋ i na koyraa windi cee iyye. 
JOS.6.16	Cee iyyantoo, waatoo kaŋ sargari juwalkey na hilley hẽenandi, Žozuwe nee jamaa se: «Wa kuwwa, zama Abadantaa na war noo koyraa! 
JOS.6.17	Koyraa ga halaci sõy, a ga tee Abadantaa wane, nga nda hayey kul kaŋ goo a ra. Woykuuroo kaŋ se i ga nee Rahab hinne no hundoo ga cindi a ra, nga nda haya kul kaŋ goo nga hugoo ra, zama a nka dontokey kaŋ ir nʼi sanba tugu. 
JOS.6.18	Wa hawgay war masi man hayey ga kaŋ ga hima ka halaci ka dere sõy, hayey kaŋ ga halaci ka dere sõy, war masʼi zaa, war masi koy halaci ka dere sõy, war masi koy jamaa kaloo žiibandi, ka kate a ga bone. 
JOS.6.19	Nzorfu kaaraa kul, nda wuragoo, nda alhan jinawey, nda guuru jinawey ga yeetandi jere ga Abadantaa se. I ga huru Abadantaa alman jisidogoo ra.»
JOS.6.20	Jamaa na kuwwa kar, i na hilley hẽenandi. Waatoo kaŋ jamaa maa hilley jindoo, i na kuwwa beeri tee, cetaa kaŋ nga boŋ ga, jamaa žigi ka koyraa kar, boro foo kul huga nda nga jinoo. I na koyraa dii. 
JOS.6.21	Haya kul kaŋ goo koyraa ra i nʼa halaci kʼa derandi sõy, aru nda woy, boro žeena nda zanka, haw, feeji nda farka, i nʼi kul wii nda takuba.
JOS.6.22	Žozuwe nka nee aru hinkaa kaŋ na gandaa monno se: «Wa koy woykuuroo hugoo do, war ma woyoo nda haya kul kaŋ goo maaɲoo ga fattandi sanda takaa kaŋ nda war nʼa žee a se.» 
JOS.6.23	Zankaarey kaŋ na gandaa monno koy, de i na Rahab, nda nga baaba, nda nga ɲaa, nda nga armey nda haya kul kaŋ goo maaɲoo ga fattandi. I na nga alkabiilaa kul fattandi. I nʼi gorandi Izirayel kaloo se taray. 
JOS.6.24	Woo banda ga, Izirayel wongu-izey na nuune daŋ Žeriko koyraa ra nda haya kul kaŋ goo a ra, nda manʼti nzorfu kaaraa, nda wuragoo, nda alhan nda guuru jinawey kaŋ i nʼi daŋ Abadantaa 
JOS.6.25	Žozuwe na woykuuroo kaŋ se i ga nee Rahab hundoo naŋ a ra, nda nga baaba hugoo, nda haya kul kaŋ goo maaɲoo ga. A goro Izirayel hala hõ, zama a nka dontokey tugu kaŋ Žozuwe nʼi sanba i ma Žeriko monno.
JOS.6.26	Alwaatoo woo no Žozuwe daŋ žeeyanoo woo ma teendi ka nee:
JOS.6.26	«Boraa laali kaŋ ga Žeriko koyraa woo cin koyne.
JOS.6.26	A ga asaasoo gorandi nga ize jinaa hundoo ga,
JOS.6.26	a ga ganbey daŋ nga koddaa hundoo ga.»
JOS.6.27	Abadantaa goo Žozuwe bande, maaɲoo huru gandaa kul ra.
JOS.7.1	Izirayel izey na laadir jaŋay tee hayey kaŋ ga hima ka halaci ka derandi sõy here. Akaŋ baaba ti Karmi, Karmi baaba ti Zabdi, Zabdi baaba ti Zera kaŋ mana hun kala Žuda alkabiilaa ra zaa hayey ra kaŋ ga hima ka halaci ka dere sõy, Abadantaa futu Izirayel izey ga.
JOS.7.2	Žozuwe goo Žeriko, a na aruyaŋ sanba i ma koy Ayi koyraa ra kaŋ goo Bet-Abeŋ jere, Betel se waynahunay here. A nee i se: «Wa žigi ka koy gandaa monno.» Arey koy Ayi monno. 
JOS.7.3	I yee kate Žozuwe do ka nee a se: «Jamaa kul masi žigi ka kara. Aru zenber hinka (2.000) wala zenber hinza (3.000) ma žigi ka kara, i ma Ayi kar. Masi jamaa kul farandi kʼi sanba i ma koy, zama i si boobo.» 
JOS.7.4	Aru zenber hinza (3.000) cine žigi ka kara, amma i zuru Ayi borey jine. 
JOS.7.5	Ayi arey na boro waranza cindi iddu (36) kar i ra. I nʼi gaaray za koyraa miɲoo ga hala Šebarim kʼi kar ka koy zunbudogoo ra. Jamaa biney hasara, gaahamey kul buu i ga.
JOS.7.6	Žozuwe na nga jinde bankaarawey kottu ka nga binemaraa cebe ka kaŋ ka nga ndumoo sinji laboo ra Abadantaa sundukoo jine hala almaaroo ra, nga nda Izirayel boro beerey. I na labu warra ngi boŋey ga. 
JOS.7.7	Žozuwe nee: «He ay Koyoo, Abadantaa, macin se nʼna jamaa woo ka Žurdeŋ isaa deŋ hala mʼir daŋ Amor borey kabey ra hala i mʼir derandi? Nda a gar ba ir nka cindi Žurdeŋ isaa se banda. 
JOS.7.8	He ay Koyoo, macin no yʼa tee, sohõ kaŋ Izirayel zuru nga iberey jine? 
JOS.7.9	Kanaŋ borey nda gandaa borey kul ga maarʼa, i ga marga ir ga kʼir maaɲey kaa gandaa ra. Macin no nʼgʼa tee ni maa beeroo se?»
JOS.7.10	Abadantaa nee Žozuwe se: «Tun, macin se nʼga ni ndumoo sinji laboo ra? 
JOS.7.11	Izirayel na zunubu tee, i na agay 
JOS.7.12	Izirayel izey si hin ka kay ngi iberey jine. I ga zuru ngi iberey jine, zama ngi hunday nka harram. Ay si cindi war bande nda war mana hayaa halaci sõy kaŋ harramandi, nda war manʼa kaa war game. 
JOS.7.13	Tun ma jamaa daŋ jere ga ya ne. Ma nee: ‹Suba se, wa war boŋ daŋ jere ga Irkoy se, zama hayaa ne kaŋ Abadantaa, Izirayel Koyoo nʼa har: “Haya harramante goo war game, Izirayel. Nʼsi hin ka kay ni iberey jine kullihinne war mana haya harramantaa kaa war game. 
JOS.7.14	Suba subbaahi war ma kay, alkabiila ka koy alkabiila. Alkabiilaa kaŋ Abadantaa gʼa cebe ga kay jama ka koy jama, jamaa kaŋ Abadantaa gʼa cebe ga kay hugu ka koy hugu, hugoo kaŋ Abadantaa gʼa cebe ga kay aru ka koy aru. 
JOS.7.15	Boraa kaŋ ga cebandi kaŋ nga ka kate harramoo, boraa ga tonandi nuune ra ka tee boosu, nga nda haya kul kaŋ goo maaɲoo ga. A na Abadantaa amaanaa dunbu, a na almuhal tee Izirayel ra.”›»
JOS.7.16	Žozuwe biya ka tun, a na Izirayel kayandi alkabiila ka koy alkabiila. Žuda alkabiilaa suubandi. 
JOS.7.17	A na Žuda jamawey kayandi, Zera borey jamaa cebandi. A na Zera borey jamaa kayandi hugu ka koy hugu, Zabdi hugoo cebandi. 
JOS.7.18	Žozuwe na Zabdi hugoo borey kayandi, aru ka koy aru. Akaŋ baaba ti Karmi, Karmi baaba ti Zabdi, Zabdi baaba ti Zera kaŋ si hun kala Žuda alkabiilaa ra. Akaŋ ka cebandi. 
JOS.7.19	Žozuwe nee Akaŋ se: «Ay izoo, ay gʼa ŋaaray ni ga, ma Abadantaa, Izirayel Koyoo beerandi, yadda ni layboo ga a jine. Hayaa har ya ne kaŋ nʼnʼa tee, masi haya kul tugu ya ne.» 
JOS.7.20	Akaŋ zaabi ka nee Žozuwe se: «Cimi no, agay no ka zunubu tee Abadantaa, Izirayel Koyoo se. Hayaa ne kaŋ ay nʼa tee: 
JOS.7.21	ya nka dii 
JOS.7.22	Žozuwe na dontokawyaŋ sanba kaŋ zuru ka koy hukkumoo do. Nga ne, i tugandi nga hukkumoo cire, nzorfoo goo i cire. 
JOS.7.23	I na jinawey zaa hukkumoo gundoo ra, i kate a Žozuwe nda Izirayel izey kul do kʼa jisi Abadantaa jine. 
JOS.7.24	Žozuwe nda Izirayel kul na Akaŋ, Zera izʼaroo, nda nzorfu kaaraa, nda burmusoo, nda wura kunturoo, nda nga izʼarey, nda nga ize woyey, nda nga hawey, nda nga farkey, nda nga alman buuney, nda nga hukkumoo, nda hayaa kul kaŋ ti nga wane zaa. I nʼi ka žigi ka koy Akor gooroo ra. 
JOS.7.25	Žozuwe nee: «Cin se ni kate ir ga bonaa woo? Abadantaa ga ni bonaa kaŋandi ni ga hõ.» Izirayel kul nʼa warra nda tondi kʼa wii. I nʼi warra nda tondi kʼi wii, i nʼi ton. 
JOS.7.26	I na tondi zuku beeri fur a boŋ kaŋ goo no hala hõ. Abadantaa yee nga futay laalaa se banda. Woo se i ga nee no din se Akor (maanaa «bone») gooroo hala hõ zaaroo.
JOS.8.1	Abadantaa nee Žozuwe se: «Masi hunbur, ni binoo masi hasara. Wongaarey kul zaa ni bande, ma tun ka žigi ka Ayi koyraa kar. Guna, ay na Ayi kokoyoo, nda nga jamaa, nda nga koyraa, nda nga gandaa daŋ ni kaboo ra. 
JOS.8.2	Nʼga hayaa tee Ayi nda nga kokoyoo se kaŋ nʼnʼa tee Žeriko koyraa nda nga kokoyoo se. Amma war ga hin ka nga 
JOS.8.3	Žozuwe nda wongaarey kul tun ka žigi ka Ayi kar. Žozuwe na wongaari beeri zenber waranza (30.000) suuba i ra kʼi sanba cijin here. 
JOS.8.4	A nʼi yaamar ka nee: «Wa guna, war ga boroyaŋ tugu koyraa se, koyraa banda ga. War masi hanse ka mooru koyraa. War kul ma soolu. 
JOS.8.5	Agay nda jamaa kul kaŋ goo ay bande, ir ga man koyraa. Waati kaŋ Ayi koyraa borey fatta kʼir kubay, sanda cee jinaa, ir ga zuru jiney ra. 
JOS.8.6	I ga fatta ka hanga ir hala waati kaŋ ir nʼi moorandi koyraa, waatoo din i ga nee: ‹I goo ma zuru ir jine sanda cee jinaa takaa.› Kaŋ ir goo ma zuru jiney ra, 
JOS.8.7	waatoo din war ma fatta tugudogoo ra, war ma koyraa dii. Abadantaa, war Koyoo gʼa daŋ war kabey ra. 
JOS.8.8	Waati kaŋ war na koyraa dii, war ma nuune daŋ koyraa ra. War ma goy nda šennoo kaŋ Abadantaa nʼa har. Woo ti yaamaroo kaŋ ay nʼa noo war se.»
JOS.8.9	Žozuwe nʼi taŋ i ma koy, i koy tugu Betel nda Ayi game, Ayi se waynakaŋay here. Žozuwe na cijinoo tee jamaa cindoo bande.
JOS.8.10	Žozuwe tun subbaahi biya ka jamaa guna wala i goo soolante. A žigi, nga nda boro beerey jamaa jine ka koy Ayi kar. 
JOS.8.11	Wongaarey kul kaŋ goo a bande žigi ka man. Waatoo kaŋ i too koyraa tenje, i na ngi kaloo sinji Ayi hawsa here. Gooroo goo ngi nda Ayi game. 
JOS.8.12	A na aru zenber guu (5.000) cine zaa kʼi tugu Betel nda Ayi game, koyraa se waynakaŋay. 
JOS.8.13	Waatoo kaŋ jamaa na kaloo kul gorandi koyraa se hawsa here, banda here kaloo goo koyraa se waynakaŋay, cijinoo din Žozuwe koy gooroo gundoo ra. 
JOS.8.14	Waatoo kaŋ Ayi kokoyoo bay, koyraa arey biya ka tun ka cahã ka fatta ka koy Izirayel izey kubay wongoo se nongoo kaŋ ra i bay ka wongu, nga nda nga jamaa kul kʼi kubay Ganganoo gandaa tenje. A mana bay kaŋ boroyaŋ goo ma tugu ngi se koyraa dumaa ga. 
JOS.8.15	Žozuwe nda Izirayel kul tee sanda i nka hin ngi, i zuru ka koy saajoo kaboo here. 
JOS.8.16	I na koyraa kul marga i mʼi gaarandi. I na Žozuwe gaarandi, i mooru koyraa. 
JOS.8.17	Aru kul mana cindi Ayi nda Betel ra kaŋ mana fatta ka Izirayel gaarandi. I na koyraa naŋ a ga feera ka Izirayel gaarandi. 
JOS.8.18	Abadantaa nee Žozuwe se: «Yaajoo kaŋ goo ni kaboo ra šerre Ayi koyraa here, zama ay gʼa daŋ ni kaboo ra.» Žozuwe na yaajoo kaŋ goo kaboo ra šerre koyraa here. 
JOS.8.19	Waatoo kaŋ ra a na nga kaboo šerre, arey kaŋ ga tugu cahã ka hun ngi dogey ra ka zuru ka huru. I too koyraa do, i nʼa dii, woo banda ga, i cahã ka nuune daŋ koyraa ra.
JOS.8.20	Ayi borey ɲeli, i ga dii dulloo kaŋ ga žigi ka hun koyraa ra hala beenaa ra. I mana duu ba sahã ka zuru ka koy nongu kul here. Izirayel jamaa kaŋ zuru ka koy saajoo here bere ka yee kate ka ngi gaarandikey wongu. 
JOS.8.21	Waatoo kaŋ Žozuwe nda Izirayel kul dii kaŋ arey kaŋ ga tugu na koyraa dii, de dullu ga tun koyraa boŋ, i bere ka Ayi borey kar. 
JOS.8.22	Cindey fatta koyraa ra kʼi kubay, de i goo Izirayel game, Izirayel izey jerey goo ne here, jerey goo ya here. I nʼi kar, baahunante kul mana cindi, boro mana zuru ka yena. 
JOS.8.23	I na Ayi kokoyoo dii a ga huna kʼa ka koy Žozuwe do. 
JOS.8.24	Waatoo kaŋ Izirayel na Ayi koyraa borey kul wii ka ben hawsaa ra, saajoo kaŋ ra borey din nʼi gaarandi, i kul hala ikokorantaa takuba na wii. Izirayel kul yee kate Ayi kʼi wii nda takuba. 
JOS.8.25	Borey kul kaŋ buu hanoo din, aru nda woy manʼti kala boro zenber woy cindi hinka (12.000), i kul manʼti kala Ayi boro. 
JOS.8.26	Žozuwe mana nga kaboo kaŋ ra yaajoo goo kaŋ ga šerre zumandi hala waatoo kaŋ ra Ayi borey kul halaci kʼi derandi sõy. 
JOS.8.27	 ra, Izirayel na koyraa adabbawey nda jinawey hinne zaa ka sawa nda šennoo kaŋ Abadantaa nʼa ka Žozuwe yaamar. 
JOS.8.28	Žozuwe na nuune daŋ Ayi koyraa ra kʼa tee kayri zuku duumante kaŋ ga bara hala hõ. 
JOS.8.29	A na Ayi kokoyoo wii kʼa deeji tuuri ga hala waynaa kaŋyanoo ga. Waatoo din Žozuwe nʼi yaamar i ma bukaa zumandi tuuroo ga. I nʼa warra koyraa miɲoo ga, i na tondi zuku beeri fur a boŋ kaŋ goo no din hala hõ zaaroo.
JOS.8.30	Waatoo woo ra, Žozuwe na sargari tonadoo cin Abadantaa, Izirayel Koyoo se Ebal tondi hondoo boŋ, 
JOS.8.31	ka sawa nda woo kaŋ Musa nʼa har Izirayel izey se, takaa kaŋ nda a hantumandi Musa 
JOS.8.32	Ašariyaa kaŋ Musa nʼa hantum Izirayel izey jine, Žozuwe nʼa hantum tondi walhayaŋ ga no din ra. 
JOS.8.33	Izirayel kul, nda nga boro beerey, nda nga hantumkey, nda nga alkaaley ga kay sundukoo carawey ga. Borey jerey kaŋ ti yawey, nda ganda-izey goo sundukoo jere ka 
JOS.8.34	Woo banda ga, Žozuwe na jinde jer ka ašariyaa šenney kul caw, gaarayan šenney nda dangayan šenney
JOS.8.35	Šenney kul kaŋ Musa nʼi yaamar, ba affoo sii no kaŋ Žozuwe manʼa caw Izirayel jamaa kul se, woyey, nda zankey, nda yawey kaŋ goo i ra.
JOS.9.1	Kokoyey kul kaŋ goo Žurdeŋ isaa se banda tondi hondoo here maa Ayi koyraa halaciyanoo alhabaroo. Woo ga, wey kaŋ goo gandaa kaŋ goo ganda nda teeko Beeroo
JOS.9.2	waafakay ra na cere marga ka tee affoo ka Žozuwe nda Izirayel wongu.
JOS.9.3	Gabawoŋ borey maa hayaa kaŋ Žozuwe na tee Žeriko nda Ayi koyrawey se. 
JOS.9.4	Ngi mo, i na alhiila tee. I koy, i na ngi boŋ himandi naarukawyaŋ ka saaku žeenayaŋ nda 
JOS.9.5	nda taami žeenayaŋ kaŋ yay i taandi goo cewey ra, bankaaray žeena yaynayaŋ goo jindey ra. Ngi šilfandaa takulaa kul ka kogu ka murgu-murgu. 
JOS.9.6	I koy Žozuwe do jamaa kaloo ra kaŋ goo Gilgal ka nee nga nda Izirayel arey se: «Ganda mooro ra ir hun, sohõ war ma amaana daŋ ir game.» 
JOS.9.7	Amma Izirayel arey nee Hewi borey se: «A ga hin ka tee war mo manʼti kala gandaa woo boroyaŋ. Woo ra taka foo nda ir ga hin ka amaana daŋ ir nda war game?» 
JOS.9.8	I nee Žozuwe se: «Ni baɲɲey ti ir.» Žozuwe nʼi hãa ka nee: «May ti war, man ra war hun?» 
JOS.9.9	I nʼa zaabi ka nee: «Ni baɲɲey mana hun kala ganda ra kaŋ ga hanse ka mooro, Abadantaa, ni Koyoo maaɲoo se, zama ir maa maaɲoo, ir maa haya kul kaŋ a nʼa tee Misira, 
JOS.9.10	nda haya kul kaŋ a nʼa tee Amor kokoy hinkaa se Žurdeŋ isaa se banda, Sihoŋ, Hešboŋ kokoyoo se, nda Og, Bašaŋ kokoyoo se kaŋ cindi Aštarot. 
JOS.9.11	Ir boro beerey nda ir gandaa kul borey nee ir se: ‹Wa šilfandayyaŋ zaa fondaa se, war ma koy i kubay. War ma nee i se: “Ir manʼti kala war baɲɲey.” Sohõ, war ma amaana daŋ ir nda war game.› 
JOS.9.12	Ir takulaa ne, a mma koron waatoo kaŋ ir nʼa zaa ir do fondaa se, hanoo kaŋ ir fatta ka koy war do. Sohõ nga kul ka kogu ka murgu-murgu. 
JOS.9.13	Alaneb hari moora hunbarey kaŋ ga taji waatoo kaŋ ir nʼi too, nga ne, i kottu. Ir bankaarawey nda ir taamey žen takaa kaŋ nda fondaa ga kuu.»
JOS.9.14	Izirayel arey zaa Gabawoŋ borey šilfandawey ra bila nda i ma Abadantaa ibaayoo ceeci. 
JOS.9.15	Žozuwe na alaafiya tee i bande ka amaana tee i bande ka nee ngi gʼi naŋ i ma huna. Jamaa boŋkoyney žee i se.
JOS.9.16	Amaanaa kaŋ i nʼa daŋ ngi nda ey game, jirbi hinza banda ga, Izirayel izey maa kaŋ ngi taalammey no, kaŋ ngi sii kala ganda follokaa ra. 
JOS.9.17	Izirayel izey koy, de jirbi hinzantoo, i too ngi koyrawey do kaŋ ti Gabawoŋ, nda Kefira, nda Berot, nda Kiryat-Yarim. 
JOS.9.18	Amma Izirayel izey manʼi kar kʼi wii žeeyanoo kaŋ jamaa boŋkoyney nʼa tee Abadantaa, Izirayel Koyoo maaɲoo ga. Jamaa kul ŋuunuŋuunu boŋkoyney ga. 
JOS.9.19	Amma boŋkoyney nee jamaa kul se: «Ir si hin ka tuku i ga, zama ir nka žee i se Abadantaa, Izirayel Koyoo maaɲoo ga kaŋ ir si haya kul tee i se. 
JOS.9.20	Takaa ne kaŋ ir gʼa tee i se, ir ga ngi hundey naŋ i ra, Irkoy futuroo masi koy kaa ir ga, žeeyanoo kaŋ ir nʼa tee i se maaganda.» 
JOS.9.21	Woo ga, boŋkoyney nee i se: «Hundey ma cindi i ra.» I tee tuuri kuunakaw nda hari gurkaw jamaa kul se nda takaa kaŋ boŋkoyney nʼa har i ga. 
JOS.9.22	Žozuwe nʼi cee ka nee i se: «Macin se war nʼir hiila ka nee kaŋ nongu mooro ra war hun, ka gar war manʼti kala gandaa woo boroyaŋ. 
JOS.9.23	Sohõ war ga laali, war si hun baɲɲataray, war ga tee tuuri kuunakaw nda hari gurkaw ay Koyoo 
JOS.9.24	I na Žozuwe zaabi ka nee: «Hayaa kaŋ i nʼa har ir se kaaray, ni tamey kaŋ Abadantaa, ni Koyoo nʼa ka Musa nga tamoo yaamar ka war noo gandaa woo kul, ka gandaa borey kul halaci war jine. Ir hanse ka hunbur ir hundey se, woo se ir na takaa woo tee. 
JOS.9.25	Sohõ nga ne, ir goo ni kaboo ra. Ma haya kaŋ ga kan ma ne tee ir se, woo kaŋ nʼga hongu ir ga hima nda a.»
JOS.9.26	Takaa woo no a nʼa tee i se, a nʼi kaa Izirayel izey kabey ra, i manʼi wii. 
JOS.9.27	Hanoo din, Žozuwe nʼi tee tuuri kuunakaw nda hari gurkaw jamaa nda Abadantaa sargari tonadogoo se hala hõ, nongoo kaŋ a gʼa suuba ra.
JOS.10.1	Adoni-Sedek, Žerizalem kokoyoo maa kaŋ Žozuwe na Ayi koyraa dii, a maa kaŋ a nʼa halaci kʼa dere sõy, ka hayaa tee Ayi nda nga kokoyoo se kaŋ a nʼa tee Žeriko koyraa nda nga kokoyoo se, a maa mo kaŋ Gabawoŋ koyraa borey na alaafiya tee Izirayel bande, i goo i game. 
JOS.10.2	Alhabaroo woo hanse kʼi hunburandi, zama Gabawoŋ manʼti kala koyra beeri sanda kokoyey koyrawey affoo, a bisa Ayi, de mo nga arey kul manʼti kala wongaariyaŋ. 
JOS.10.3	Woo maaganda se Adoni-Sedek, Žerizalem kokoyoo na alhabar sanba Hoham, Hebroŋ kokoyoo, nda Piram, Yarmut kokoyoo, nda Yafiya, Lakiš kokoyoo, nda Debir, Egloŋ kokoyoo do ka nee: 
JOS.10.4	«Wa kaa kʼay faaba ir ma Gabawoŋ kar, zama a na alaafiya tee Žozuwe nda Izirayel izey bande.»
JOS.10.5	Amor borey kokoy guwaa kaŋyaŋ ti Žerizalem kokoyoo, nda Hebroŋ kokoyoo, nda Yarmut kokoyoo, nda Lakiš kokoyoo, nda Egloŋ kokoyoo na ngi wongu-izey kul marga, i na Gabawoŋ wanga kʼa daŋ game ka koyraa wongu. 
JOS.10.6	Gabawoŋ arey na dontokaw sanba Žozuwe do jamaa kaloo ra kaŋ goo Gilgal ka nee: «Masʼir fur, ir kaŋ ti ni tamey! Cahã ka kaa ir do, ir kaa kabe ra, ir faaba, zama Amor borey kokoyey kul kaŋ ga goro tondi hondoo ra marga ir ga.» 
JOS.10.7	Kaŋ Žozuwe maa woo, a žigi ka hun Gilgal, nga nda wongu-izey kul, wongaarey kul. 
JOS.10.8	Abadantaa nee Žozuwe se: «Masi hunbur ey, zama ay nʼi daŋ ni kaboo ra. Affoo kul si kay ni jine.» 
JOS.10.9	Žozuwe nda nga wongu-izey fatta Gilgal, i na cijinoo kul tee i ga dira ka jirsi hala i kaa ka kaŋ Amor borey ga. 
JOS.10.10	Irkoy na Amor borey zalbandi Izirayel jine, Izirayel na mursay beeri tee i se ka hanga ey Bet-Horoŋ nongoo kaŋ ga jer here kʼi kar hala Azeka nda Makeda. 
JOS.10.11	Kaŋ i ga zuru Izirayel se, Bet-Horoŋ nongoo kaŋ goo ganda ra, Abadantaa na gari kaŋ ga hima nda tondi beeriyaŋ warra i boŋ kaŋ hun beenaa ra hala Azeka, i buu. Borey kaŋ gari tondey nʼi wii bisa wey kaŋ Izirayel izey nʼi wii nda takuba.
JOS.10.12	Hanoo kaŋ Abadantaa na Amor borey daŋ Izirayel izey kabey ra, Žozuwe šelaŋ Abadantaa se, Žozuwe nee Izirayel izey jine:
JOS.10.12	«Waynaa, kay, masi hun ni dogoo ra Gabawoŋ boŋ,
JOS.10.12	handoo, kay Ayaloŋ gooroo boŋ!»
JOS.10.13	Waynaa kay nga dogoo ra, handoo mana ɲuuti hala waatoo kaŋ jamaa bana ngi iberey ra. Manʼti takaa woo da nda a hantumandi tiiraa ra kaŋ se i ga nee boro šerrantaa tiiraa
JOS.10.14	Zaaroo woo cine mana bay ka tee, a mana tee a jine, a mana tee nga banda ga kaŋ ra Abadantaa ma haŋajer adamize se ka too hala hinnaa woo ga, zama Abadantaa mma wongu Izirayel se.
JOS.10.15	Woo banda ga, Žozuwe nda Izirayel kul yee jamaa kaloo ra kaŋ goo Gilgal.
JOS.10.16	Kokoy guwaa din zuru ka koy tugu Makeda tondi horboo ra. 
JOS.10.17	Boroyaŋ nee Žozuwe se: «Boroyaŋ dii kokoy guwaa Makeda tondi horboo ra i goo ma tugu.» 
JOS.10.18	Žozuwe nee: «Wa tondi beeriyaŋ bilimbilim kʼi daŋ horboo miɲoo ga, wa boroyaŋ kayandi kaŋ gʼi lakkal. 
JOS.10.19	War, war masi kay, wa war iberey gaarandi, war ma kaŋ i ga nda banda here. War masi naŋ i ma huru ngi koyrawey ra, zama Abadantaa, war Koyoo nʼi daŋ war kabey ra.» 
JOS.10.20	Waatoo kaŋ Žozuwe nda Izirayel izey na mursay beeri tee i se ka ben, hala i ben pat, borey kaŋ mana buu koy lanba koyrawey ra kaŋ goo nda cete, 
JOS.10.21	woo banda ga, Izirayel jamaa kul yee nda alaafiya Žozuwe do ngi kaloo ra kaŋ goo Makeda bila nda boro kul ma haya har Izirayel izey ga.
JOS.10.22	Woo banda ga, Žozuwe nee: «Wa tondi horboo miɲoo feeri, wa kokoy guwaa fattandi kate ya ne.» 
JOS.10.23	I nʼa tee. I na kokoy guwaa fattandi ka kate ey a do, i manʼti kala Žerizalem kokoyoo, nda Hebroŋ kokoyoo, nda Yarmut kokoyoo, nda Lakiš kokoyoo, nda Egloŋ kokoyoo. 
JOS.10.24	Waatoo kaŋ i na kokoyey wey fattandi Žozuwe jine, Žozuwe na Izirayel arey kul cee kate, a nee wongu-ize jineborey kaŋ hanga a bande se: «Wa man, war ma cee fur kokoyey wey jindebandawey ga.» I man, de i na ngi cewey fur kokoyey jindebandawey ga. 
JOS.10.25	Žozuwe nee i se: «War masi hunbur, war masi jijiri. Wa albarka daŋ war boŋ ra, war ma bine tee, zama takaa woo da no Abadantaa gʼa tee war iberey kul se kaŋ war gʼi wongu.» 
JOS.10.26	Woo banda ga, Žozuwe na kokoyey kar kʼi wii. A nʼi deeji tuuri guu ga, i cindi i ga deeji tuurey ga hala waynaa kaŋyanoo ga, 
JOS.10.27	waatoo din, Žozuwe yaamar i mʼi zumandi tuurey ga. I nʼi warra tondi horboo ra kaŋ ra i cindi ka tugu, i na tondi beeriyaŋ daŋ horboo miɲoo ga. I cindi takaa din hala hõ.
JOS.10.28	Hanoo woo, Žozuwe na Makeda koyraa dii ka nga borey wii nda takuba. Ngi nda ngi kokoyoo, a nʼi halaci kʼa dere sõy nda adabbawey kul kaŋ goo a ra. A mana hundikoyni kul naŋ, a na hayaa tee Makeda kokoyoo se kaŋ a nʼa tee Žeriko kokoyoo se.
JOS.10.29	Žozuwe nda Izirayel kul bisa ka hun Makeda ka koy Libna. A na Libna wongu. 
JOS.10.30	Abadantaa na nga mo nda nga kokoyoo daŋ Izirayel kaboo ra, a na nga borey wii nda takuba, borey nda adabbawey kul kaŋ goo a ra. A mana hundikoyni kul naŋ, a na hayaa tee nga kokoyoo se kaŋ a nʼa tee Žeriko kokoyoo se.
JOS.10.31	Žozuwe nda Izirayel kul bisa ka hun Libna ka koy Lakiš. A nʼa wanga kʼa daŋ game, a nʼa wongu. 
JOS.10.32	Wongoo zaari hinkantoo hane, Abadantaa na Lakiš koyraa daŋ Izirayel kaboo ra, i nʼa dii, i na nga borey wii nda adabbawey kul kaŋ goo a ra nda takuba sanda takaa kaŋ a nʼa tee Libna se. 
JOS.10.33	Waatoo din Horam, Gezer kokoyoo žigi ka koy Lakiš borey faaba. Žozuwe nʼa kar, nga nda nga jamaa bila nda a ma hundikoyni foo naŋ.
JOS.10.34	Žozuwe nda Izirayel kul bisa ka hun Lakiš ka koy Egloŋ. I nʼa wanga kʼa daŋ game, i nʼa wongu. 
JOS.10.35	Zaari follokaa ra i na koyraa dii, i na nga borey wii nda takuba. A na adabbawey kul kaŋ goo a ra, hanoo din, a nʼi halaci sanda takaa kaŋ a nʼa tee Lakiš se.
JOS.10.36	Žozuwe nda Izirayel kul hun Egloŋ ka Hebroŋ koyraa tangam. 
JOS.10.37	I na koyraa dii ka nga borey, nda nga kokoyoo, nda koyrawey kul kaŋ ga jer a ga, nda adabbawey kul kaŋ goo a ra, i nʼi wii nda takuba. A mana hundikoyni kul naŋ sanda takaa kaŋ a nʼa tee Egloŋ se. A nʼi halaci, ngi nda baahunante kul kaŋ goo a ra.
JOS.10.38	Žozuwe nda Izirayel kul willi ka koy Debir koyraa wongu. 
JOS.10.39	I na koyraa dii, nga, nda nga kokoyoo, nda nga koyrawey kul, i na borey wii nda takuba, i na adabbawey kul kaŋ goo a ra halaci. A mana hundikoyni kul naŋ. A na hayaa tee Debir nda nga kokoyoo se kaŋ a nʼa tee Libna nda nga kokoyoo se.
JOS.10.40	Žozuwe na gandaa kul kar kaŋ ti tondi hondey, nda Negew, nda gandaa kaŋ goo ganda, nda tondi hondoo zunbudogey, nda ngi kokoyey kul. A mana hundikoyni kul naŋ. Baahunante kul a nʼa halaci sanda takaa kaŋ nda Abadantaa, Izirayel Koyoo nʼa yaamar. 
JOS.10.41	Žozuwe nʼi kar za Kadeš-Barneya hala Gaaza nda Gošeŋ gandaa kul hala Gabawoŋ. 
JOS.10.42	Žozuwe na kokoyey wey kul dii, ka ngi gandawey dii waati follokaa ra, zama Abadantaa, Izirayel Koyoo ga wongu Izirayel se. 
JOS.10.43	Woo banda ga, Žozuwe nda Izirayel kul yee jamaa kaloo ra kaŋ goo Gilgal.
JOS.11.1	Waatoo kaŋ Yabin, Hasor kokoyoo maarʼa, a na dontokaw sanba Yobab, Madoŋ kokoyoo, nda Šimroŋ kokoyoo, nda Akšaf kokoyoo, 
JOS.11.2	nda kokoyey kaŋ goo hawsa here tondi hondey ra, wey kaŋ goo Ganganoo gandaa ra kaŋ goo Genezaret haroo gurma here, gandaa ra kaŋ goo ganda, nda Dor hodaddawey kaŋ goo waynakaŋay here, 
JOS.11.3	nda Kanaŋ borey dandi nda dangay here, nda Amor borey, nda Heti borey, nda Ferezi borey, nda Žebus borey tondi hondey ra, nda Hewi borey kaŋ goo Hermoŋ cewoo cire, Mispa gandaa ra do. 
JOS.11.4	I fatta, ngi nda wongu-izey kul i bande, jama kaŋ ga boobo ma nee teekoo miɲoo labutaasoo. Baryey nda torkawey ga hanse ka boobo. 
JOS.11.5	Kokoyey wey kul marga, de i koy cere bande ka ngi kaloo gorandi Merom haroo jere ka Izirayel wongu.
JOS.11.6	Abadantaa nee Žozuwe se: «Masi hunbur ey, zama suba dimmaa woo ga, ay gʼi kul daŋ ni kaboo ra, i ga karandi ka buu Izirayel jine. Ma ngi baryey cewey kayri, ma nuune daŋ ngi torkawey ra.» 
JOS.11.7	Žozuwe nda wongu-izey kul jirsi ka kaa i ga Merom haroo jere, i kaŋ i ga. 
JOS.11.8	Abadantaa nʼi daŋ Izirayel kaboo ra, i nʼi kar kʼi gaaray hala Sidoŋ koyra beeroo do, hala Misrefot-Mayim hala Mispe gooroo ra, waynahunay here. I nʼi kar, i mana hundikoyni kul naŋ. 
JOS.11.9	Žozuwe nʼi tee sanda woo kaŋ Abadantaa nʼa har a se. A na ngi baryey cewey kayri, a na nuune daŋ ngi torkawey ra.
JOS.11.10	Alwaati follokaa ra, Žozuwe yee kate ka Hasor dii. A na nga kokoyoo wii nda takuba. Waatoo din gandaa din koyrawey ra, Hasor ti i kul ibeeroo. 
JOS.11.11	I na baahunantey kul kaŋ goo a ra wii nda takuba. I nʼi halaci. Haya kul mana cindi kaŋ ga hunsar. Woo banda ga, a na nuune daŋ Hasor ra. 
JOS.11.12	Žozuwe na kokoyey wey kul koyrawey taa, a na kokoyey dii. A nʼi wii nda takuba. A nʼi halaci sanda takaa kaŋ nda Musa, Abadantaa tamoo nʼa yaamar. 
JOS.11.13	Amma Izirayel mana koyrawey kaŋ goo hondu boŋ ba affoo ton, nda manʼti Hasor hinne kaŋ Žozuwe nʼa ton. 
JOS.11.14	Izirayel izey na koyrawey wey jinawey kul nda adabbawey zaa ngi boŋ se sanda 
JOS.11.15	Hayaa kaŋ nda Abadantaa na nga tamoo Musa yaamar, Musa nʼa ka Žozuwe yaamar, Žozuwe nʼa tee. A mana haya yankar hayey ra kaŋ nda Abadantaa na Musa yaamar.
JOS.11.16	Žozuwe na gandaa din kul dii kaŋyaŋ ti tondi hondey, nda Negew kul, nda Gošeŋ gandaa kul, nda gandaa kaŋ goo ganda, nda Ganganoo gandaa, nda Izirayel tondi hondey nda ngi gandaa kaŋ goo ganda. 
JOS.11.17	Za Halak tondi hondoo do kaŋ ga jer Seyir gandaa ga ka koy hala Bal-Gad, Libaŋ gooroo ra, Hermoŋ tondi hondoo cire, a na ngi kokoyey kul dii, a nʼi kar kʼi wii. 
JOS.11.18	Wongoo kaŋ Žozuwe nʼa tee kokoyey wey kul bande na waati kuku zaa. 
JOS.11.19	Koyra kul mana alaafiya tee Izirayel izey bande, nda manʼti Hewi borey kaŋ ga goro Gabawoŋ. Nda manʼti Hewi borey, Izirayel izey nʼi kul dii waatoo kaŋ a gʼi wongu. 
JOS.11.20	Zama Abadantaa do a hun i ma hiɲešenday ka Izirayel wongu, hala a ma duu kʼi halaci bila nda a ma hinna i ga, a mʼi halaci sanda takaa kaŋ nda Abadantaa na Musa yaamar.
JOS.11.21	Waatoo din ra Žozuwe koy Anak borey kar tondi hondey ra, nda Hebroŋ, nda Debir, nda Anab, nda Žuda tondi hondey kul, Izirayel tondi hondey kul ra. Žozuwe nʼi halaci, ngi nda ngi koyrawey. 
JOS.11.22	Anak boro kul mana cindi Izirayel gandaa ra koyne. Hayayaŋ cindi Gaaza, nda Gat, nda Ašdod hinne ra. 
JOS.11.23	Žozuwe na Izirayel gandaa zamna Izirayel izey game kʼa tee ngi tuboo, alkabiila foo kul nda nga bagaa. Woo banda ga, gandaa alaafiya, wongoo kay.
JOS.12.1	Gandaa kokoyey ne kaŋ Izirayel izey nʼi kar, wey kaŋ i na ngi gandaa mayray Žurdeŋ isaa se banda, waynahunay here, za Arnoŋ isaa hala Hermoŋ tondi hondoo do, nda Ganganoo gandaa se waynahunay, i manʼti kala: 
JOS.12.2	Sihoŋ kaŋ ti Amor borey kokoyoo kaŋ goo nda goray Hešboŋ. A ga laama za Aroyer kaŋ goo Arnoŋ jaboo ga, gooroo gamoo ra, nda Galad jeroo here hala Yabok isaa, Amoŋ izey gandaa hirroo, 
JOS.12.3	nda Ganganoo gandaa, hala Genezaret isabangoo do, waynahunay here, nda teeko Ciiri-ciirantaa, waynahunay here, Bet-Yešimot here. Gurma here, kokoyoo woo gandaa hirroo sii kala Pisiga tondi hondoo zunbudogey cire. 
JOS.12.4	Kokoy faa maaɲoo ti Og kaŋ ti Bašaŋ kokoyoo, a ga goro Aštarot nda Edreyi. Refa borey cindey affoo no. 
JOS.12.5	A ga Hermoŋ tondi hondoo laama, nda Salka, nda Bašaŋ kul ra, hala Gešur borey nda Makat borey gandaa hirroo do, nda Galad gandaa jere faa ga hala Sihoŋ, Hešboŋ kokoyoo hirroo do. 
JOS.12.6	Musa, Abadantaa tamoo nda Izirayel izey nʼi kar. Musa, Abadantaa tamoo na ngi gandaa noo Rubeŋ borey, nda Gad borey, nda Manase alkabiila jeraa ra se i mʼa mayray.
JOS.12.7	Gandaa kokoyey ne kaŋ Žozuwe nda Izirayel nʼi kar Žurdeŋ isaa se ne da here, dangay here za Bal-Gad, Libaŋ gooroo ra ka koy hala Halak tondi hondoo do kaŋ ga jer Seyir gandaa ga. Žozuwe na ngi gandaa zamna Izirayel alkabiilawey game, alkabiila foo kul nda nga bagaa. 
JOS.12.8	Nongey wey manʼti kala tondi hondey, nda gandaa kaŋ goo ganda, nda Ganganoo gandaa, nda zunbudogey, nda saajoo, nda Negew. Heti borey, nda Amor borey, nda Kanaŋ borey, nda Ferezi borey, nda Hewi borey, nda Žebus borey ka cindi ka goro nongey wey ra. 
JOS.12.9	Kokoyey ne kaŋ Izirayel izey hin ey: Žeriko kokoyoo, nda Ayi kokoyoo kaŋ goo Betel jeroo ga, 
JOS.12.10	Žerizalem kokoyoo, nda Hebroŋ kokoyoo, 
JOS.12.11	Yarmut kokoyoo, nda Lakiš kokoyoo, 
JOS.12.12	nda Egloŋ kokoyoo, nda Gezer kokoyoo, 
JOS.12.13	nda Debir kokoyoo, nda Geder kokoyoo, 
JOS.12.14	nda Horma kokoyoo, nda Arad kokoyoo, 
JOS.12.15	nda Libna kokoyoo, nda Adulam kokoyoo, 
JOS.12.16	nda Makeda kokoyoo, nda Betel kokoyoo, 
JOS.12.17	nda Tapuwa kokoyoo, nda Hefer kokoyoo, 
JOS.12.18	nda Afek kokoyoo, nda Saroŋ kokoyoo, 
JOS.12.19	nda Madoŋ kokoyoo, nda Hasor kokoyoo, 
JOS.12.20	nda Šimroŋ-Meroŋ kokoyoo, nda Akšaf kokoyoo, 
JOS.12.21	nda Tanak kokoyoo, nda Megido kokoyoo, 
JOS.12.22	nda Kedeš kokoyoo, nda Yokneyam kaŋ goo Karmel kokoyoo, 
JOS.12.23	nda Dor kokoyoo kaŋ goo Dor hodaddaa ra, nda Goyim kaŋ goo Gilgal jere kokoyoo, 
JOS.12.24	nda Tirsa kokoyoo. Kokoyey kul hinnaa manʼti kala waranza cindi foo (31).
JOS.13.1	Waatoo kaŋ Žozuwe duu aloomur kuku, a hanse ka žen, Abadantaa nee a se: «Nʼduu aloomur kuku, ni hanse ka žen, gandaa kaŋ ga diyandi koyne ga hanse ka beeri. 
JOS.13.2	Gandaa kaŋ cindi ti: Filisti borey koyra laamawey kul nda Gešur borey laboo kul, 
JOS.13.3	za Šihor isaa kaŋ ga Misira tenje hala Ekroŋ hirroo ga hawsa here kaŋ ti nongu kaŋ ga kabandi kaŋ Kanaŋ borey wane nda a kaŋ ra Filisti borey boŋkoyni guu goo kaŋ ti: Gaaza boŋkoynoo, nda Ašdod wanoo, nda Aškeloŋ wanoo, nda Gat wanoo, nda Ekroŋ wanoo. Koyne mo nda Awi borey 
JOS.13.4	kaŋ goo Filisti borey se gurma here. Kanaŋ borey gandaa kul nda Meyara kaŋ ti Sidoŋ borey wane hala Afek hala Amor borey hirroo ga. 
JOS.13.5	Gebal borey gandaa, nda Libaŋ kul kaŋ goo waynahunay here, za Bal-Gad, Hermoŋ tondi hondoo cire hala Hamat miɲoo ga, 
JOS.13.6	nda tondi hondey gorokey kul kaŋ kul ti Sidoŋ borey, za Libaŋ hala Misrefot-Mayim. Agay Abadantaa, ay gʼi kul gaaray Izirayel izey jine. Ma 
JOS.13.7	Sohõ, gandaa woo zamna kʼa noo sanda tubu alkabiila yaggaa nda Manase alkabiila jeraa se.»
JOS.13.8	Rubeŋ alkabiila, nda Gad alkabiila, nda Manase alkabiila jere faa duu ngi tuboo, woo kaŋ Musa nʼa noo i se Žurdeŋ isaa se banda, waynahunay here takaa kaŋ nda Musa, Abadantaa tamoo nʼi noo. 
JOS.13.9	Ngi gandaa ne: za Aroyer kaŋ goo Arnoŋ isaa jaboo ga, nda koyraa kaŋ goo gooroo gamoo ra, nda Medeba ganganoo kul hala Diboŋ, 
JOS.13.10	nda Sihoŋ koyrawey kul, Amor borey kokoyoo kaŋ bay ka laama Hešboŋ ga hala Amoŋ izey hirroo do, 
JOS.13.11	nda Galad, nda Gešur borey laboo, nda Makat borey wanoo, nda Hermoŋ tondi hondoo kul, nda Bašaŋ kul hala Salka, 
JOS.13.12	nda Og laamaa kul Bašaŋ ra kaŋ bay ka Aštarot nda Edreyi laama, nda Refa borey kaŋ cindi. Koyrawey wey, Musa kʼi wongu ka borey gaaray. 
JOS.13.13	Amma Izirayel izey mana Gešur borey nda Makat borey gaaray, taka kaŋ ra Gešur nda Makat ga goro Izirayel game hala hõ.
JOS.13.14	Lewi alkabiilaa hinne no a manʼa noo tubu. 
JOS.13.15	Musa na Rubeŋ borey alkabiilaa noo baa ka sawa nda ngi hugey. 
JOS.13.16	I duu laboo kaŋ ga hun za Aroyer kaŋ goo Arnoŋ isaa miɲoo ga, nda koyraa kaŋ goo gooroo gamoo ra, nda Medeba ganganoo kul, 
JOS.13.17	nda Hešboŋ nda nga koyrawey kul kaŋ goo ganganoo ra: Diboŋ, nda Bamot-Bal, nda Bet-Bal-Meyoŋ, 
JOS.13.18	nda Yahas, nda Kedemot, nda Mefat, 
JOS.13.19	nda Kiryatayim, nda Sibma, nda Seret-Šahar gooroo tondi hondoo boŋ, 
JOS.13.20	nda Bet-Pewor, nda Pisiga zunbudogey, nda Bet-Yešimot, 
JOS.13.21	nda ganganoo koyrawey kul, nda Sihoŋ, Amor borey kokoyoo kaŋ bay ka laama Hešboŋ ga, laamaa kul. Musa nʼa kar, nga nda Majaŋ boŋkoyney kaŋ ga goro gandaa ra kaŋyaŋ ti: Ewi, nda Rekem, nda Sur, nda Hur, nda Reba kaŋ ti boŋkoyney kaŋ goo kokoyoo Sihoŋ cire. 
JOS.13.22	Gunandikaa Balam kaŋ ti Bewor izʼaroo, Izirayel izey na nga mo wii nda takuba, a goo borey ra kaŋ i nʼi wii. 
JOS.13.23	Rubeŋ izey hirroo manʼti kala Žurdeŋ isaa nda nga guraa se dangay. Koyrawey nda koyra kanbey kaŋ goo Rubeŋ mayray ra, ngi ti Rubeŋ izey tuboo, hugu ka koy hugu duu nga bagaa.
JOS.13.24	Musa na Gad alkabiilaa, maanaa Gad izey noo baa, hugu ka koy hugu. 
JOS.13.25	I duu laboo kaŋ manʼti kala Yazer, nda Galad koyrawey kul, nda Amoŋ izey gandaa jeroo hala Aroyer, Rabba tenje, 
JOS.13.26	za Hešboŋ hala Ramat-Mispe, nda Betonim, za Mahanayim hala Debir hirroo ga, 
JOS.13.27	nda gooroo ra nongey ti Bet-Haram, nda Bet-Nimra, nda Sukot, nda Safoŋ kaŋ ti kokoyoo Sihoŋ wane kaŋ bay ka Hešboŋ laama, nda Žurdeŋ isaa nda nga guraa, hala Genezaret haroo boŋoo ga Žurdeŋ isaa banda ga, waynahunay. 
JOS.13.28	Koyrawey nda koyra kanbey kaŋ goo Gad mayray ra, ngi ti Gad izey tuboo, hugu ka koy hugu duu nga bagaa.
JOS.13.29	Musa na Manase alkabiila jeraa noo baa, Manase izey alkabiila jeraa, hugu ka koy hugu duu nga bagaa. 
JOS.13.30	Laboo kaŋ i duu a ga hun Mahanayim, a manʼti kala Bašaŋ kul, Og kaŋ ti Bašaŋ kokoyoo laamaa kul, nda Yahir koyra buuna-buunawey kaŋ goo Bašaŋ kaŋ ti koyra woydu (60), 
JOS.13.31	nda Galad jere faa, nda Aštarot, nda Edreyi kaŋyaŋ goo kokoyoo Og laamaa ra Bašaŋ, i tee Makir, Manase izʼaroo izʼarey wane, Makir izʼarey jere faa, hugu ka koy hugu duu nga bagaa.
JOS.13.32	Wey kul ti tuboo kaŋ Musa nʼa zamna Mowab ganganey ra, Žurdeŋ isaa se banda, waynahunay. 
JOS.13.33	Musa mana 
JOS.14.1	Tuboo ne kaŋ Izirayel izey duu a Kanaŋ gandaa ra, tuboo kaŋ 
JOS.14.2	I na 
JOS.14.3	Zama Musa nka tubu noo alkabiila hinkaa nda alkabiila jeraa se Žurdeŋ isaa se banda. Haya kaŋ ti 
JOS.14.4	Isufi izey ti alkabiila hinka, Manase nda Efrayim. I mana Lewi borey noo baa gandaa ra nda manʼti koyrayaŋ kaŋ ra i ga goro, nda ngi hawsawey ngi jawdey nda ngi kabehayey se. 
JOS.14.5	Izirayel izey na hayaa tee kaŋ Abadantaa nʼa ka Musa yaamar. I na gandaa zamna.
JOS.14.6	Han foo Žuda izeyaŋ man Žozuwe Gilgal koyraa ra. Ngi affoo kaŋ ti Kaleb, Yefune izʼaroo, Kenaz boraa nee Žozuwe se: «Ni, nʼga šennoo bay kaŋ Abadantaa nʼa har Musa, Irkoy boraa se haya kaŋ ti ir here, agay nda ni, Kadeš-Barneya ra. 
JOS.14.7	Jiiri woytaaci (40) bara ya ne waatoo kaŋ Musa, Abadantaa tamoo nʼay sanba ka hun Kadeš-Barneya ka gandaa monno, ay nʼa noo alhabar henanante. 
JOS.14.8	Agay armey, wey kaŋ žigi ka koy ay bande na jamaa binoo hasara, amma agay, ay na Abadantaa, ay Koyoo gana nda fondaa. 
JOS.14.9	Hanoo din, Musa žee ka nee: ‹Šikka sii kaŋ laboo kaŋ ni cewoo nʼa dira ga tee ni nda ni izʼarey tuboo hala abada, zama nʼna Abadantaa, ni Koyoo gana nda fondaa.› 
JOS.14.10	Nga ne, Abadantaa nʼay hallasi sanda takaa kaŋ nda a nʼa har. Sohõ ti jiiri woytaaci cindi guu (45) kaŋ Abadantaa na šennoo woo har Musa se waatoo kaŋ Izirayel ga dira saajoo ra. Nga ne, hõ ay goo nda jiiri woyyaaha cindi guu (85). 
JOS.14.11	Ay ga sahã sanda hanoo kaŋ Musa nʼay sanba, sohõ da ay goo nda gaabi sanda waatoo din, a ma tee wongu se wala goy kul kaŋ no se. 
JOS.14.12	Sohõ ay noo tondi hondoo woo kaŋ Abadantaa nʼa har hanoo din, zama hanoo din, ni maa kaŋ Anak boroyaŋ nda koyra beeri cetekoyniyaŋ bara no. Yala Abadantaa ma bara ay bande de, ay gʼi gaaray sanda takaa kaŋ nda Abadantaa nʼa har.»
JOS.14.13	Žozuwe gaara Kaleb, Yefune izʼaroo se, a nʼa noo Hebroŋ a ma tee nga tuboo. 
JOS.14.14	Takaa woo nda Kaleb, Yefune izʼaroo, Kenaz boraa duu Hebroŋ nga tuboo hala hõ, zama a na Abadantaa, Izirayel Koyoo gana nda fondaa. 
JOS.14.15	Hebroŋ maa žeenaa ti Kiryat-Arba. Arba manʼti kala Anak borey kul ibeeroo.
JOS.14.15	Woo banda ga, gandaa alaafiya, wongoo kay.
JOS.15.1	Bagaa kaŋ Žuda izey alkabiilaa, hugu ka koy hugu duu a 
JOS.15.2	Ngi hirroo ga hun teeko Ciiri-ciirantaa se ya here ka koy Negew tenje. 
JOS.15.3	A ga koy too gurma here Dontoney žigidogoo do ka bisa nda Tisin ka žigi ka koy Kadeš-Barneya gurma here, ka hun no din ka koy bisa nda Hesroŋ ka žigi ka koy Adar ka kuubi ka koy Karka. 
JOS.15.4	A ga koy Asmoŋ here ka too Misira gooroo do ka doo teekoo ra, nga ti war gurma hirroo.
JOS.15.5	Waynahunay here hirroo manʼti kala nongoo kaŋ ra Žurdeŋ isaa ga huru teeko Ciiri-ciirantaa ra. Hawsa here hirroo ga sintin nongoo kaŋ ra Žurdeŋ isaa ga huru teekoo ra. 
JOS.15.6	Woo banda ga, hirroo ga žigi ka koy Bet-Hogla ka bisa Bet-Araba, hirroo ga žigi koyne ka koy Bohaŋ kaŋ ti Rubeŋ izʼaroo tondoo do. 
JOS.15.7	Hirroo ga žigi koyne ka koy Debir, ka bisa nda Akor gooroo ka koy hawsa here Gilgal kaboo here kaŋ ga Adumim žigidogoo tenje kaŋ goo gooroo ra dandi here. Woo banda ga, hirroo ga bisa En-Šemeš harey here ka koy En-Rogel. 
JOS.15.8	Hirroo ga žigi ka koy no din Hinom izoo gooroo do, Žebus kaŋ maa faa ti Žerizalem zunbudogoo gurma caraa here, woo banda ga, hirroo ga žigi ka koy hala tondi hondoo boŋoo ga kaŋ goo Hinom gooroo tenje, dangay here, nda Refa borey ganganoo hawsa boŋoo here. 
JOS.15.9	Tondi hondoo boŋ beene hirroo ga golbi ka koy Neftowa hari hundogoo ra, ka koy Efroŋ koyrawey here. Woo banda ga, hirroo ga golbi Baala here kaŋ maa faa ti Kiryat-Yarim. 
JOS.15.10	Hirroo ga kuubi ka hun Baala waynakaŋay here Seyir tondi hondoo do, ka bisa hawsa caraa here Hawsa tondi hondoo here kaŋ maa faa ti Kesaloŋ, ka zunbu ka koy Bet-Šemeš ka bisa nda Timna. 
JOS.15.11	Hirroo ga koy Ekroŋ hawsa caraa zunbudogoo here, a ga golbi ka koy Šikaroŋ ga ka bisa Baala hondoo ka too Yabnel, hirroo ga fatta teekoo ga.
JOS.15.12	Dangay hirroo manʼti kala teeko Beeroo
JOS.15.12	Wey ti Žuda borey hirrey nongoo kul here, hugu ka koy hugu.
JOS.15.13	I na Kaleb, Yefune izʼaroo noo baa Žuda borey ra ka sawa nda yaamaroo kaŋ Abadantaa nʼa noo Žozuwe se, maanaa Kiryat-Arba kaŋ maa faa ti Hebroŋ. Arba ti Anak baaba. 
JOS.15.14	Kaleb na Anak boro hinza gaaray kʼi kaa no din kaŋ manʼti kala Šešay, nda Ahimaŋ nda Talmay, Anak izeyaŋ no. 
JOS.15.15	Za no din ra a na Debir borey tangam. Debir maa žeenaa ti Kiryat-Sefer. 
JOS.15.16	Kaleb nka bay ka nee: «Ay gʼay ize woyoo Aksa noo a ma tee wande boraa se kaŋ Kiryat-Sefer tangam kʼa dii.» 
JOS.15.17	Kaleb armaa Kenaz izʼaroo Otniyel nʼa dii. Kaleb nʼa noo nga ize woyoo Aksa ma tee a se wande. 
JOS.15.18	Kaŋ woyoo too kate, a na nga kurɲoo tusa a ma faari wiri nga baaba ga. Aksa sar ka zunbu nga farkaa ga, Kaleb nee a se: «Macin no nʼga baa?» 
JOS.15.19	Aksa nee: «Gomni tee ya ne, zama nʼnʼay noo labu Negew gandaa kaŋ ra hari sii, ay noo hari dooyaŋ mo.» Woo ga, Kaleb nʼa noo beene hari dogey, a nʼa noo ganda hari dogey.
JOS.15.20	Woo ti Žuda borey alkabiilaa tuboo, hugu ka koy hugu duu nga bagaa.
JOS.15.21	Koyrawey kaŋ goo Žuda izey laboo kaydogoo ga, Edom hirroo here, Negew ra, manʼti kala: Kabsel, nda Eder, nda Yagur, 
JOS.15.22	nda Kina, nda Dimona, nda Adada, 
JOS.15.23	nda Kedeš, nda Hasor, nda Yitnaŋ, 
JOS.15.24	nda Zif, nda Telem, nda Beyalot, 
JOS.15.25	nda Hasor-Hadata, nda Keriyot-Hesroŋ kaŋ maa faa ti Hasor, 
JOS.15.26	nda Amam, nda Šema, nda Molada, 
JOS.15.27	nda Hasar-Gadda, nda Hešmoŋ, nda Bet-Pelet, 
JOS.15.28	nda Hasar-Šuwal, nda Ber-Šeba nda nga kuubi-ka-beraa, 
JOS.15.29	nda Baala, nda Iyim, nda Esem, 
JOS.15.30	nda Eltolad, nda Kesil, nda Horma, 
JOS.15.31	nda Siklak, nda Madmana, nda Sansana, 
JOS.15.32	nda Lebayot, nda Šilim, nda Ayin-Rimoŋ: woo ti koyra waranka cindi yagga (29)
JOS.15.33	Koyrawey kaŋ goo gandaa kaŋ goo ganda ra ti Eštawol, nda Sora, nda Ašna, 
JOS.15.34	nda Zanowa, nda En-Ganim, nda Tapuwa, nda Enam, 
JOS.15.35	nda Yarmut, nda Adulam, nda Soko, nda Azeka, 
JOS.15.36	nda Šarayim, nda Aditayim, nda Gedera, nda Gedera kuubi-ka-beraa: woo ti koyra woy cindi taaci (14) nda ngi koyra kanbey. 
JOS.15.37	Koyrawey kaŋ tonton i ga ti Senaŋ, nda Hadaša, nda Migdal-Gad, 
JOS.15.38	nda Dilaŋ, nda Mispe, nda Yoktel, 
JOS.15.39	nda Lakiš, nda Bozkat, nda Egloŋ, 
JOS.15.40	nda Kaboŋ, nda Lahimas, nda Kitliš, 
JOS.15.41	nda Gederot, nda Bet-Dagoŋ, nda Naama, nda Makeda: woo ti koyra woy cindi iddu (16) nda ngi koyra kanbey. 
JOS.15.42	Koyrawey kaŋ tonton i ga ti Libna, nda Eter, nda Ašaŋ, 
JOS.15.43	nda Ifta, nda Ašna, nda Nesib, 
JOS.15.44	nda Kela, nda Akzib, nda Mareša: woo ti koyra yagga nda ngi koyra kanbey. 
JOS.15.45	Koyrawey kaŋ tonton i ga ti Ekroŋ, nda nga koyrawey nda nga koyra kanbey. 
JOS.15.46	Za Ekroŋ nda teekoo here koyrawey kul kaŋ goo Ašdod jere nda ngi koyra kanbey. 
JOS.15.47	Ašdod nda nga koyrawey nda nga koyra kanbey. Gaaza nda nga koyrawey nda nga koyra kanbey hala Misira gooroo ga ka koy teeko Beeroo
JOS.15.48	Koyrawey kaŋ goo tondi hondoo ra ti: Šamir, nda Yatir, nda Soko, 
JOS.15.49	nda Dana, nda Kiryat-Sana kaŋ maa faa ti Debir, 
JOS.15.50	nda Anab, nda Eštemo, nda Anim, 
JOS.15.51	nda Gošeŋ, nda Holoŋ, nda Gilo: woo ti koyra woy cindi foo (11) nda ngi koyra kanbey. 
JOS.15.52	Koyrawey kaŋ tonton i ga ti Arab, nda Ruma, nda Ešaŋ, 
JOS.15.53	nda Yanum, nda Bet-Tapuwa, nda Afeka, 
JOS.15.54	nda Humeta, nda Kiryat-Arba kaŋ maa faa ti Hebroŋ, nda Siyor: woo ti koyra yagga nda ngi koyra kanbey. 
JOS.15.55	Koyrawey kaŋ tonton i ga ti Mawoŋ, nda Karmel, nda Zif, nda Yuta, 
JOS.15.56	nda Žizireyel, nda Yokdeyam, nda Zanowa, 
JOS.15.57	nda Kayin, nda Gibeya, nda Timna: woo ti koyra woy (10) nda ngi koyra kanbey. 
JOS.15.58	Koyrawey kaŋ tonton i ga ti Halul, nda Bet-Sur, nda Gedor, 
JOS.15.59	nda Maarat, nda Bet-Anot, nda Eltekoŋ: woo ti koyra iddu nda ngi koyra kanbey. 
JOS.15.60	Koyrawey kaŋ tonton i ga ti Kiryat-Bal kaŋ maa faa ti Kiryat-Yarim, nda Rabba: woo ti koyra hinka nda ngi koyra kanbey.
JOS.15.61	Koyrawey kaŋ goo saajoo ra ti: Bet-Araba, nda Midin, nda Sekaka, 
JOS.15.62	nda Nibšaŋ, nda Ciiri-Koyraa, nda En-Gedi: woo ti koyra iddu nda ngi koyra kanbey.
JOS.15.63	Žuda borey mana hin ka Žebus borey kaŋ ga goro Žerizalem gaaray. Žebus borey si goro kala Žerizalem hala hõ, ngi nda Žuda borey.
JOS.16.1	Bagaa kaŋ nondi Isufi izey se 
JOS.16.2	A ga hun Betel ka koy Luz ka bisa ka koy Arki borey gandaa ra ka koy Atarot. 
JOS.16.3	Woo banda ga, a ga zunbu ka koy dangay here Yafleti borey gandaa ra hala Bet-Horoŋ kaŋ goo ganda ka yee ka koy hala Gezer ka koy fatta teekoo ga. 
JOS.16.4	Takaa woo nda Isufi izey Manase nda Efrayim duu ngi bagaa.
JOS.16.5	Efrayim izey duu laboo, hugu ka koy hugu duu nga bagaa, gandaa hirrey ne: waynahunay Atarot-Adar here hala Bet-Horoŋ kaŋ goo beene 
JOS.16.6	Hirroo ga koy fatta teekoo ga Mikmetat hawsa here. Woo banda ga, hirroo ka kuubi dandi here ka bisa Tanat-Silo waynahunay here ka koy Yanowa. 
JOS.16.7	A hun Yanowa ka zunbu ka koy Atarot nda Naara ka tuku Žeriko ka bisa ka fatta Žurdeŋ isaa ga. 
JOS.16.8	Dangay here, za Tapuwa, hirroo ga šerre ka koy Kana haroo do ka koy too teekoo do. Woo ti Efrayim izey alkabiilaa bagaa, hugu ka koy hugu, 
JOS.16.9	ka tonton nongey wey ga, i nʼi noo koyrawey kaŋ jisandi Efrayim izey nda Manase izey tuboo gamoo ra, koyrawey wey kul nda ngi koyra kanbey. 
JOS.16.10	Efrayim izey mana Kanaŋ borey gaaray kaŋ ga goro Gezer. Kanaŋ borey ga goro Efrayim game hala hõ, amma i goo baɲɲataray goy ra.
JOS.17.1	Manase kaŋ ti Isufi ize jinaa alkabiilaa mo duu baa kaŋ alkurraa karyanoo nʼa noo a se. Manase ize jinaa kaŋ ti Makir ti Galad baaba, a gay a duu Galad gandaa nda Bašaŋ gandaa, zama wongaari no. 
JOS.17.2	Woo maaganda se baa nondi Manase izey jerey se, hugu ka koy hugu. Hugey manʼti kala Abiyezer izey, nda Helek izey, nda Asriyel izey, nda Šekem izey, nda Hefer izey, nda Šemida izey. Wey ti Manase, Isufi izʼaroo izʼarey, hugu ka koy hugu.
JOS.17.3	Manase izʼaroo Makir, nga izʼaroo ti Galad, Galad izʼaroo ti Hefer, Hefer izʼaroo ti Selofad. Selofad sii nda izʼaru, ize woyyaŋ bara a se. Ize woyey maaɲey ne: Mahila, nda Nowa, nda Hogla, nda Milka, nda Tirsa. 
JOS.17.4	Selofad ize woyey kaa 
JOS.17.5	I na nongu woy (10) noo Manase se kaŋ manʼti Galad gandaa nda Bašaŋ gandaa kaŋ goo Žurdeŋ isaa se banda. 
JOS.17.6	Takaa woo nda Manase izey, arey nda woyey duu baa. Amma Galad nondi Manase izʼarey cindey se.
JOS.17.7	Manase hirroo ga hun Aser ka koy Mikmetat, Šekem tenje. Hirroo ga koy kabe henna here, borey here kaŋ ga goro En-Tapuwa. 
JOS.17.8	Tapuwa gandaa tee Manase wane, amma Tapuwa koyraa hunday kaŋ goo Manase hirroo ga tee Efrayim izey wane. 
JOS.17.9	Hirroo ga zunbu ka koy Kana haroo ga, haroo se gurma here. Gurma koyrawey wey kaŋ goo Manase koyrawey game tee Efrayim wane. Manase hirroo goo haroo se hawsa here, a ga fatta teekoo ga. 
JOS.17.10	Woo ra, gurma here hirroo se ti Efrayim nongoo, hawsa here hirroo se ti Manase nongoo. Teekoo ga tee i se hirri, i ga too Aser hawsa here, dandi here Isakar bara no. 
JOS.17.11	Isakar nda Aser gandawey ra, Manase duu koyrayaŋ, koyrawey ne: Bet-Šeyaŋ nda nga koyra kanbey, nda Ibleyam nda nga koyra kanbey, nda Dor nda nga koyra kanbey, nda En-Dor nda nga koyra kanbey, nda Tanak nda nga koyra kanbey, nda Megido nda nga koyra kanbey, maanaa hondu hinza. 
JOS.17.12	Manase izʼarey mana hin ka koyrawey wey dii. Kanaŋ borey gaabandi ngi ma goro gandaa woo ra. 
JOS.17.13	Waatoo kaŋ Izirayel izey hanse ka gaabi, i na Kanaŋ borey daŋ waazibi goy ra, amma i mana hin kʼi gaaray pat.
JOS.17.14	Isufi izey nee Žozuwe se: «Macin se ay bagaa tuboo mana tee kala nongu folloku hinne, baa foo, ka gar ay manʼti kala jama beeri, zama Abadantaa na albarka daŋ ay ra hala hõ?» 
JOS.17.15	Žozuwe nee i se: «Nda jama beeri ti ni, žigi ka koy hawsaa ra. Nʼga nongu tee ni boŋ se Ferezi borey nda Refa borey gandaa ra, zama Efrayim tondi hondey laboo ga kacca ma ne.» 
JOS.17.16	Isufi izey nee: «Tondi hondey si wasa ir se, koyne mo guuru torkayaŋ goo Kanaŋ borey kul se kaŋ goo gooroo ra, wey kaŋ goo Bet-Šeyaŋ nda nongey kaŋ goo nga laamaa ra, nda wey kaŋ goo Žizireyel gooroo ra.» 
JOS.17.17	Žozuwe nee Isufi hugoo kaŋ ti Efrayim nda Manase se: «Jama beeri ti ni, ni gaaboo ga beeri, nʼsi duu baa folloku hinne. 
JOS.17.18	Amma nʼga duu tondi hondey, ba nda hawsa no. Nʼgʼa kosu ka duu gorodoo, hala nga kaydogoo ga a ga tee ni wane. Nʼga Kanaŋ borey gaaray, ba kaŋ i goo nda guuru torkayaŋ, ba kaŋ i ga gaabi.»
JOS.18.1	Waatoo kaŋ Izirayel izey, ngi gandaa hinoo goo i kone, ngi jamaa kul marga Silo, no din ra i na cere kubayyan hukkumoo cin. 
JOS.18.2	Izirayel izey ra alkabiila iyye ka cindi kaŋ mana duu tubu. 
JOS.18.3	Žozuwe nee Izirayel izey se: «Hala waati foo no war ga tun ka koy gandaa mayray kaŋ Abadantaa, war baabey Koyoo nʼa noo war se ka ben? 
JOS.18.4	Wa aru hinza zaa war alkabiila foo kul ra, ay gʼi sanba i ma tun ka koy gandaa yaara ka hantum ngi tuboo ga, woo banda ga, i ga kaa ay do. 
JOS.18.5	I gʼa zamna cere game zamna iyye, Žuda ga cindi nga dogoo ra gurma here, Isufi hugoo ga cindi nga dogoo ra hawsa here. 
JOS.18.6	Adiši war, war ga hantum ganda nongu iyye ga, war ma kate a ne ra. Ay ga 
JOS.18.7	 si duu war ra baa, zama Abadantaa 
JOS.18.8	Arey kaŋ ga hima ka hantum gandaa ga tun ka koy. Žozuwe nʼi yaamar ka nee: «Wa koy, war ma gandaa yaara, war ma hantum a ga, war ma willi kate ay do, nga banda ga, ay ga alkurra kar war se Abadantaa jine ne Silo ra.» 
JOS.18.9	Arey koy, i na ganda dunbu ka bisa, i na tiiraa tee zamna iyye ga ka sawa nda koyrawey. Woo banda ga, i yee kate Žozuwe do jamaa kaloo ra Silo. 
JOS.18.10	Žozuwe na alkurra kar i se Silo Abadantaa jine, no din ra a na gandaa zamna Izirayel izey game ka sawa nda ngi fayyanoo.
JOS.18.12	Hawsa here ngi hirroo ga sintin Žurdeŋ isaa ga. Hirroo ga žigi ka koy Žeriko jere hawsa here ka žigi ka koy tondi hondoo ra dangay here ka too Bet-Abeŋ saajoo ra. 
JOS.18.13	Hirroo ga hun no din ka koy Luz kaŋ maa faa ti Betel gurma caraa zunbudogoo ga. Woo banda ga, hirroo ga zunbu ka koy Atarat-Adar tondi hondoo do kaŋ goo Bet-Horoŋ kaŋ goo ganda gurma here. 
JOS.18.14	Hirroo ga golbi ka kuubi waynakaŋay kaboo here ka koy gurma here, za tondi hondoo kaŋ goo Bet-Horoŋ gurma here, a ga fatta Kiryat-Bal ga kaŋ maa faa ti Kiryat-Yarim, nga ti Žuda izey koyra. Woo ti dangay here kaboo hirroo.
JOS.18.15	Gurma kaboo hirroo ga sintin Kiryat-Yarim kaydogoo ga. Hirroo ga koy waynakaŋay here ka too Neftowa hari hundogoo do. 
JOS.18.16	Hirroo ga zunbu ka koy tondi hondoo caraa ga kaŋ goo Hinom izoo gooroo tenje, Refa borey gooroo ra hawsa here. A zunbu ka koy nda Hinom gooroo, Žebus borey gurma caraa zunbudogoo ga ka zunbu ka koy hala En-Rogel. 
JOS.18.17	A ga kuubi hawsa here ka koy En-Šemeš, ka koy Gelilot kaŋ ga Adumim žigidogoo tenje, a ga zunbu ka koy Bohaŋ, Rubeŋ izʼaroo tondoo do. 
JOS.18.18	A ga bisa tondi hondoo caraa ga ka Ganganoo gandaa tenje hawsa here jina ka zunbu ka koy Ganganoo gandaa here. 
JOS.18.19	Hirroo ga bisa Bet-Hogla hawsa caraa zunbudogoo here, a ga too teeko Ciiri-ciirantaa miɲoo ga hawsa here, Žurdeŋ isaa miɲoo ga gurma here. Woo ti gurma here hirroo. 
JOS.18.20	Dandi here Žurdeŋ isaa ga tee hirroo.
JOS.18.20	Woo ti Benžameŋ izey tuboo, hugu ka koy hugu, nda nga hirrey kaŋ gʼa kuubi kʼa bere.
JOS.18.21	Koyrawey kaŋ Benžameŋ izey alkabiilaa duu ey, hugu ka koy hugu, ti: Žeriko, nda Bet-Hogla, nda Emek-Kesis, 
JOS.18.22	nda Bet-Araba, nda Semarayim, nda Betel, 
JOS.18.23	nda Awim, nda Para, nda Ofra, 
JOS.18.24	nda Kefar-Amona, nda Ofni, nda Geba. Woo ti koyra woy cindi hinka (12) nda ngi koyra kanbey. 
JOS.18.25	Koyrawey kaŋ tonton i ga ti Gabawoŋ, nda Rama, nda Berot, 
JOS.18.26	nda Mispe, nda Kefira, nda Mosa, 
JOS.18.27	nda Rekem, nda Yirpel, nda Tarela, 
JOS.18.28	nda Sela, nda Elef, nda Žebus kaŋ maa faa ti Žerizalem, nda Gibeya, nda Kiryat: woo ti koyra woy cindi taaci (14) nda ngi koyra kanbey. Woo ti Benžameŋ izey tuboo kaŋ hugu ka hugu duu a.
JOS.19.2	Koyrawey kaŋ i nʼi tubu ti: Ber-Šeba, nda Šeba, nda Molada, 
JOS.19.3	nda Hasar-Šuwal, nda Bala, nda Esem, 
JOS.19.4	nda Eltolad, nda Betul, nda Horma, 
JOS.19.5	nda Siklak, nda Bet-Markabot, nda Hasar-Susa, 
JOS.19.6	nda Bet-Lebawot, nda Šaruhen: woo ti koyra woy cindi hinza (13) nda ngi koyra kanbey. 
JOS.19.7	Koyrawey kaŋ tonton i ga ti: Ayin, nda Rimoŋ, nda Eter, nda Ašaŋ: woo ti koyra taaci nda ngi koyra kanbey, 
JOS.19.8	nda koyra kanbey kul kaŋ ga koyrawey wanga hala Balat-Ber kaŋ maa faa ti Ramat-Negew. Woo ti Simewoŋ izey alkabiilaa tuboo kaŋ hugu ka koy hugu duu a. 
JOS.19.9	Žude izey nongey ra i na Simewoŋ izey noo, zama Žuda izey nongu hanse ka beeri i se. Woo se Simewoŋ nongoo huru Žuda nongoo ra.
JOS.19.11	Hirroo ga žigi ka koy dangay here Marala here, a ga too Dabešet do nda haroo kaŋ ga bisa Yokneyam tenje. 
JOS.19.12	Za Sarid a ga kuubi dandi here, waynahunay here, Kislot-Tabor laamaa ra, a ga fatta ka koy Daberat ka žigi ka koy Yafiya. 
JOS.19.13	A ga hun no din ka bisa dandi here, waynahunay here nda Gat-Hefer, nda Et-Kasin ka koy too Rimoŋ ka koy kani hala Neya. 
JOS.19.14	Woo banda ga, hirroo gʼa kuubi kʼa bere ka koy Hanatoŋ hawsa here, ka koy fatta Ifta-El gooroo ga, 
JOS.19.15	nda Katat, nda Nahalal, nda Šimroŋ, nda Yidela, nda Betelehem: woo ti koyra woy cindi hinka (12) nda ngi koyra kanbey. 
JOS.19.16	Woo ti Zabuloŋ izey tuboo kaŋ hugu ka koy hugu duu a, koyrawey wey nda ngi koyra kanbey.
JOS.19.18	Ngi gandaa koyrawey ti: Žizireyel, nda Kesulot, nda Šunem, 
JOS.19.19	nda Hafarayim, nda Šiyoŋ, nda Anaharat, 
JOS.19.20	nda Rabit, nda Kišiyoŋ, nda Ebes, 
JOS.19.21	nda Remet, nda En-Ganim, nda En-Hada, nda Bet-Pases. 
JOS.19.22	Ngi hirroo ga too Tabor, nda Šasayim, nda Bet-Šemeš. Woo banda ga, ngi hirroo ga fatta Žurdeŋ isaa ga: woo ti koyra woy cindi iddu (16) nda ngi koyra kanbey. 
JOS.19.23	Wey ti koyrawey nda ngi koyra kanbey kaŋ ti Isakar izey alkabiilaa tuboo kaŋ hugu ka koy hugu duu a.
JOS.19.25	Ngi gandaa koyrawey ti Helkat, nda Hali, nda Beten, nda Akšaf, 
JOS.19.26	nda Alamelek, nda Amad, nda Mišal, hirroo ga koy too Karmel tondi hondoo ga dangay here, nda Šihor-Libnat haroo ga. 
JOS.19.27	Woo banda ga, a kuubi ka koy waynahunay, ka koy Bet-Dagoŋ here, ka too Zabuloŋ nda Ifta-El gooroo, Bet-Emek nda Neyel hawsa here ka koy too Kabul se kabe waawa here, 
JOS.19.28	ka koy Ebroŋ, nda Rehob, nda Hamoŋ, nda Kana hala Sidoŋ koyra beeroo. 
JOS.19.29	Hirroo ga yee ka kuubi Rama here hala Tir kaŋ goo nda cete. Hirroo ga šiiri koyne Hosa here ka koy fatta teekoo ga za Hebel hala Akzib, 
JOS.19.30	nda Um, nda Afek, nda Rehob: woo ti koyra waranka cindi hinka (22) nda ngi koyra kanbey. 
JOS.19.31	Wey ti koyrawey nda ngi koyra kanbey kaŋ ti Ašer izey alkabiilaa tuboo kaŋ hugu ka koy hugu duu a.
JOS.19.33	Ngi hirroo ga hun za Helef, za tuuriɲaa beeroo kaŋ goo Sananim, ka bisa ka koy Adami-Nekeb, nda Yabnel hala Lakum, a ga fatta Žurdeŋ isaa ga. 
JOS.19.34	Hirroo ga kuubi dangay here Aznot-Tabor ka hun no din ka koy Hukok, a ga too Zabuloŋ gurma kaboo here, a ga too Ašer se dangay nda Žuda. Žurdeŋ isaa goo a se waynahunay. 
JOS.19.35	Koyrawey kaŋ goo nda cete ti Sidim, nda Ser, nda Hamat, nda Rakat, nda Kineret, 
JOS.19.36	nda Adama, nda Rama, nda Hasor, 
JOS.19.37	nda Kedeš, nda Edreyi, nda En-Hasor, 
JOS.19.38	nda Iroŋ, nda Migdal-El, nda Horem, nda Bet-Anat, nda Bet-Šemeš: woo ti koyra woy cindi yagga (19) nda ngi koyra kanbey. 
JOS.19.39	Wey ti koyrawey nda ngi koyra kanbey kaŋ ti Neftali izey alkabiilaa tuboo kaŋ hugu ka koy hugu duu a.
JOS.19.41	Ngi gandaa koyrawey ti Sora, nda Eštawol, nda Ir-Šemeš, 
JOS.19.42	nda Šalabeŋ, nda Ayaloŋ, nda Itla, 
JOS.19.43	nda Eloŋ, nda Timna, nda Ekroŋ, 
JOS.19.44	nda Elteke, nda Gibetoŋ, nda Balat, 
JOS.19.45	nda Yehud, nda Bene-Barak, nda Gat-Rimoŋ, 
JOS.19.46	nda Yarkoŋ isaa, nda Rakoŋ koyraa, nda laboo kaŋ ga Žafa tenje. 
JOS.19.47	Dan izey laboo hun i kone. Woo ga, Dan izey koy wongu Lešem. I nʼa dii ka borey wii nda takuba. I nʼa mayray, i goro a ra kʼa cee nda Dan, Dan kaŋ ti ngi baaba maaɲoo. 
JOS.19.48	Wey ti koyrawey nda ngi koyra kanbey kaŋ ti Dan izey alkabiilaa tuboo kaŋ hugu ka koy hugu duu a.
JOS.19.49	Waatoo kaŋ Izirayel izey na gandaa zamna ka ben ka sawa nda nga hirrey, i na Žozuwe, Nun izʼaroo mo noo tubu ngi game. 
JOS.19.50	Ka sawa nda Abadantaa yaamaroo i na Žozuwe noo koyraa kaŋ a nʼa wiri kaŋ ti Timnat-Sera kaŋ goo Efrayim tondi hondey ra. A na koyraa cin, a goro a ra. 
JOS.19.51	Wey ti tubey kaŋ 
JOS.20.1	Abadantaa šelaŋ Žozuwe se ka nee: 
JOS.20.2	«Nee Izirayel izey se: ‹Wa koyrayaŋ suuba kaŋyaŋ ra boro ga koy nga boŋ talfi kaŋ ay nee Musa mʼa har war se. 
JOS.20.3	Boro kaŋ firka ka boro wii, a mana muray, a ga hin ka zuru ka koy no din, i ga tee war se koyrayaŋ kaŋ ra boro ga nga boŋ talfi bukaa faasakaa masi duu nga. 
JOS.20.4	A ma zuru ka koy koyrawey wey affoo ra, a ga kay koyraa miɲoo ga, a ga nga misoo har koyraa din boro beerey se. Wey din gʼa dii ngi do koyraa ra kʼa noo nongu kaŋ ra a ga goro. 
JOS.20.5	Nda bukaa faasakaa koy a gaarandi, i masi boraa kaŋ wiiya noo a se, zama a nka firka ka nga cinaa wii, ka gar manʼti konnari se. 
JOS.20.6	A ma cindi koyraa din ra hala han kaŋ a kay jamaa jine ka ciitandi. A ga cindi no din koyne hala waati kaŋ 
JOS.20.7	Koyrawey kaŋ ra boro ga nga boŋ talfi kaŋ Izirayel kayandi ti: Kedeš kaŋ goo Galile gandaa ra, Neftali tondi hondoo ra, nda Šekem kaŋ goo Efrayim tondi hondey ra, nda Kiryat-Arba kaŋ maa faa ti Hebroŋ kaŋ goo Žuda tondi hondoo ra. 
JOS.20.8	Žurdeŋ isaa se banda, Žeriko se waynakaŋay i na Beser koyraa suuba saajoo ra, ganganoo ra, Rubeŋ alkabiilaa laamaa ra. Ramot kaŋ goo Galad, Gad alkabiilaa laamaa ra, nda Golaŋ kaŋ goo Bašaŋ, Manase alkabiilaa laamaa ra. 
JOS.20.9	Wey ti koyrawey kaŋ suubandi Izirayel izey nda yawey kaŋ goo gamey ra hala boro kaŋ firka ka boro wii ma zuru ka koy i ra, de bukaa faasakaa masi koy a wii za a mana kay jamaa jine.
JOS.21.2	I šelaŋ i se Silo, Kanaŋ gandaa ra ka nee i se: «Abadantaa na Musa ka yaamar noo kaŋ i mʼir noo koyrayaŋ kaŋ ra ir ga goro nda ngi hawsawey ir adabbawey se.» 
JOS.21.3	Woo ga, Izirayel izey na Lewi borey noo ngi tuboo ra koyrayaŋ wey nda ngi hawsawey ka sawa nda Abadantaa yaamaroo.
JOS.21.4	Kehat borey hugey mana hun kala Lewi borey ga. 
JOS.21.5	Kehat borey cindey duu alkurraa ra koyra woy (10) Efrayim gandaa hugey, nda Dan gandaa, nda nongoo kaŋ ti Manase alkabiila jeraa wane.
JOS.21.6	Geršoŋ izey duu alkurraa ra koyra woy cindi hinza (13). I sii kala Isakar, nda Ašer, nda Neftali gandawey ra, nda nongoo kaŋ ti Manase alkabiila jeraa faa wane kaŋ goo Bašaŋ.
JOS.21.7	Merari izey, hugu ka koy hugu, duu koyra woy cindi hinka (12) Rubeŋ, nda Gad, nda Zabuloŋ gandawey ga. 
JOS.21.8	Izirayel izey na alkurra kar ka Lewi borey noo koyrawey wey nda ngi hawsawey, sanda takaa kaŋ nda Abadantaa nʼa ka Musa yaamar.
JOS.21.9	Žuda koyrawey nda Simewoŋ koyrawey maaɲey ne kaŋ nondi 
JOS.21.10	Haruna izey se. Kehat boroyaŋ no kaŋ mana hun kala Lewi borey ra, 
JOS.21.11	I nʼi noo Kiryat-Arba koyraa, Arba ti Anak baaba, Kiryat-Arba maa faa ti Hebroŋ, Žuda tondi hondoo ra, nga nda nga hawsawey kaŋ gʼa kuubi kʼa bere. 
JOS.21.12	Amma koyraa faarey nda nga koyra kanbey, i nʼi noo Kaleb, Yefune izʼaroo se i ma tee nga wane. 
JOS.21.13	Haruna, 
JOS.21.14	nda Yatir nda nga hawsawey, nda Eštemowa nda nga hawsawey, 
JOS.21.15	nda Holoŋ nda nga hawsawey, nda Debir nda nga hawsawey, 
JOS.21.16	nda Ayin nda nga hawsawey, nda Yuta nda nga hawsawey, nda Bet-Šemeš nda nga hawsawey: woo ti koyra yagga kaŋ hun alkabiila hinkaa gandawey wey ra. 
JOS.21.17	Koyrawey kaŋ nondi i se kaŋ hun Benžameŋ alkabiilaa gandaa ra ti Gabawoŋ nda nga hawsawey, nda Geba nda nga hawsawey, 
JOS.21.18	nda Anatot nda nga hawsawey, nda Alemet nda nga hawsawey: woo ti koyra taaci. 
JOS.21.19	Haruna, sargari juwalkaa borey koyrawey kul hinnaa ti koyra woy cindi hinza (13) nda ngi hawsawey.
JOS.21.20	Haya kaŋ ti 
JOS.21.21	I nʼi noo Šekem kaŋ goo koyrawey ra kaŋ ga boro wiikaw ga nga boŋ talfi, nga nda nga hawsawey kaŋ too Efrayim tondi hondey ra, nda Gezer koyraa nda nga hawsawey, 
JOS.21.22	nda Kibsayim nda nga hawsawey, Bet-Horoŋ nda nga hawsawey: woo ti koyra taaci. 
JOS.21.23	Dan gandaa ra, Elteke nda nga hawsawey, nda Gibetoŋ nda nga hawsawey, 
JOS.21.24	nda Ayaloŋ nda nga hawsawey, Gat-Rimoŋ nda nga hawsawey: woo ti koyra taaci. 
JOS.21.25	Manase alkabiila jeraa gandaa ra, Tanak nda nga hawsawey, Gat-Rimoŋ nda nga hawsawey: woo ti koyra hinka. 
JOS.21.26	Koyrawey kul hinnaa ti koyra woy (10) nda ngi hawsawey Kehat borey cindey hugey se.
JOS.21.27	Geršoŋ borey mana hun kala 
JOS.21.28	Isakar alkabiilaa gandaa ra, Kišiyoŋ nda nga hawsawey, nda Daberat nda nga hawsawey, 
JOS.21.29	nda Yarmut nda nga hawsawey, nda En-Ganim nda nga hawsawey: woo ti koyra taaci. 
JOS.21.30	Ašer alkabiilaa gandaa ra, Mišal nda nga hawsawey, Abdoŋ nda nga hawsawey, 
JOS.21.31	nda Helkat nda nga hawsawey, Rehob nda nga hawsawey: woo ti koyra taaci. 
JOS.21.32	Neftali alkabiilaa gandaa ra, i duu Kedeš nda nga hawsawey kaŋ goo koyrawey ra kaŋ ga boro wiikaw ga nga boŋ talfi. Kedeš sii kala Galile gandaa ra. Ka tonton Kedeš ga, i duu Hamot-Dor nda nga hawsawey, nda Kartaŋ nda nga hawsawey: woo ti koyra hinza. 
JOS.21.33	Geršoŋ borey, hugu ka koy hugu, koyrawey kul hinnaa ti koyra woy cindi hinza (13) nda ngi hawsawey.
JOS.21.35	nda Dimna nda nga hawsawey, nda Nahalal nda nga hawsawey: woo ti koyra taaci. 
JOS.21.36	Rubeŋ alkabiilaa gandaa ra, Beser nda nga hawsawey, nda Yahas nda nga hawsawey, 
JOS.21.37	nda Kedemot nda nga hawsawey, nda Mefat nda nga hawsawey: woo ti koyra taaci. 
JOS.21.38	Gad alkabiilaa gandaa ra, i duu Ramot nda nga hawsawey kaŋ goo koyrawey ra kaŋ ga boro wiikaw ga nga boŋ talfi. Ramot sii kala Galad gandaa ra. Ka tonton Ramot ga, i duu Mahanayim nda nga hawsawey, 
JOS.21.39	nda Hešboŋ nda nga hawsawey, nda Yazer nda nga hawsawey: woo ti koyra taaci. 
JOS.21.40	Koyrawey kul hinnaa kaŋ Merari izey duu ey, hugu ka koy hugu, ti koyra woy cindi hinka (12). Merari izey ka tee Lewi boro kokorantey ka 
JOS.21.41	Lewi borey koyrawey kul hinnaa Izirayel izey mayraa game ti koyra woytaaci cindi yaaha (48) nda ngi hawsawey. 
JOS.21.42	Koyrawey wey affoo kul goo nda labu kʼa kuubi kʼa bere, takaa woo da no koyrawey wey kul se.
JOS.21.43	Takaa woo nda Abadantaa na gandaa kul noo Izirayel se kaŋ a nʼa žee ngi baabey se kaŋ nga gʼa noo i se, i duu a, i goro a ra. 
JOS.21.44	Abadantaa nʼi noo alaafiya nongoo kul here, sanda takaa kaŋ nda a žee ngi baabey se, ngi iberi kul ba affoo si hin ka kay i jine, Abadantaa na ngi iberey kul daŋ kabey ra. 
JOS.21.45	Haya henney kul kaŋ Abadantaa na ngi allaahidoo zaa Izirayel hugoo se, affoo sii no kaŋ mana tee, i kul teendi.
JOS.22.1	Alwaatoo woo, Žozuwe na Rubeŋ borey, nda Gad borey, nda Manase alkabiila jeraa cee. 
JOS.22.2	A nee i se: «War na hayaa kul dii kaŋ Musa, Abadantaa tamoo na war yaamar nda a, war na haŋajer ya ne hayey kul ra kaŋ nda ay na war yaamar. 
JOS.22.3	Za alwaati kukoo woo hala hõ, war mana war armey naŋ, war na Abadantaa, war Koyoo yaamaroo dii henna. 
JOS.22.4	Sohõ kaŋ Abadantaa, war Koyoo na war armey noo hunanzamay nda takaa kaŋ nda a nʼa har i se, wa willi ka koy war do, gandaa ra kaŋ ti war halaalaa, woo kaŋ Musa, Abadantaa tamoo nʼa noo war se Žurdeŋ isaa se banda. 
JOS.22.5	Hayaa hinne kaŋ no, wa gaabandi ka yaamaroo nda 
JOS.22.6	Žozuwe gaara i se, a nʼi naŋ i ma koy. I koy ngi do. 
JOS.22.7	Musa nka Manase alkabiila jeraa noo baa Bašaŋ ra, Žozuwe, nga, a na alkabiila jere faa kaŋ cindi noo baa nga armey jere Žurdeŋ isaa se ne da here, waynakaŋay kaboo ga. Waatoo kaŋ Žozuwe gʼi naŋ i ma koy ngi do, a gaara i se, 
JOS.22.8	a nee i se: «Wa yee war do nda alman beeriyaŋ, nda adabba booboyaŋ, nda nzorfu kaaray, nda wura, nda alhan, nda guuru, nda bankaaray boobo. Wa 
JOS.22.9	Rubeŋ izey, nda Gad izey, nda Manase alkabiila jeraa yee. I hun Izirayel izey do Silo, Kanaŋ gandaa ra ka koy Galad kaŋ ti gandaa kaŋ ti ngi halaalaa, a ma tee ngi mayray ka sawa nda yaamaroo kaŋ Abadantaa nʼa har nda Musa miɲoo. 
JOS.22.10	Waatoo kaŋ i too nongey kaŋ goo Žurdeŋ isaa jere kaŋ goo Kanaŋ gandaa ra, i na sargari tonadogoo cin no din, Žurdeŋ isaa jere, sargari tonadoo beeri. 
JOS.22.11	Izirayel izey maa kaŋ boroyaŋ nee: «Rubeŋ izey, nda Gad izey, nda Manase alkabiila jeraa na sargari tonadoo cin nongey kaŋ goo Žurdeŋ isaa jere, Izirayel izey se here, Kanaŋ gandaa ra.»
JOS.22.12	Waatoo kaŋ Izirayel izey maa woo, Izirayel jamaa kul marga Silo ka soolu ka žigi ka koy kʼi kar. 
JOS.22.13	Izirayel izey na Pinehas, 
JOS.22.14	Boŋkoyni woy (10) hanga Pinehas, boŋkoyni foo kul manʼti kala hugu boŋ foo kaŋ hun Izirayel jamawey ra. 
JOS.22.15	I koy Rubeŋ izey, nda Gad izey, nda Manase alkabiila jeraa do Galad ka šelaŋ i se ka nee: 
JOS.22.16	«Hayaa kaŋ Abadantaa jamaa kul nʼa har ne: ‹Macin ti laadir jaŋaa woo kaŋ war nʼa tee Izirayel Koyoo ga? War na banda bere Abadantaa se ka sargari tonadoo cin war boŋ se, war ture hõ Abadantaa ga. 
JOS.22.17	Pewor tooɲeroo mana wasa war se, ka gar hala hõ ir mana henan a ra hayaa kaŋ maaganda se bone na Abadantaa jamaa kar? 
JOS.22.18	De war, war ga banda bere Abadantaa se hõ. Nda war ga ture hõ Abadantaa ga, suba a ga dukur Izirayel jamaa kul ga. 
JOS.22.19	Nda cimi no kaŋ gandaa kaŋ ti war mayraa ga žiibi, adiši wa bisa ka koy gandaa ra kaŋ ti Abadantaa mayraa, nongoo kaŋ ra Abadantaa hukkumoo goo, war mayraa ma bara ir game, amma war masi ture Abadantaa ga, war masi ture ir ga ka sargari tonadoo cin war boŋ se ka tonton Abadantaa, ir Koyoo sargari tonadogoo ga. 
JOS.22.20	Manʼti Akaŋ, Zera izʼaroo nka laadir jaŋay tee? Dukuroo kaŋ Izirayel jamaa kul boŋ. Manʼti nga hinne no ka halaci nga layboo se.›»
JOS.22.21	Rubeŋ izey, nda Gad izey, nda Manase alkabiila jeraa na Izirayel jamawey boŋkoyney zaabi ka nee: 
JOS.22.22	«Irkoy Abadantaa kaŋ ti koyey Koyoo, ir nʼa har, Irkoy Abadantaa kaŋ ti koyey Koyoo, nga, a ga bay, Izirayel mo ga kaa ka bay… Nda tureyan nda ir goy, nda Abadantaa kutayan no, masʼir hallasi hõ. 
JOS.22.23	Nda ir nka sargari tonadoo cin ka banda bere Abadantaa se, nda ka 
JOS.22.24	Kalaa, manʼti woo din no, ir nka woo tee hunburay se, suba nda war izey šelaŋ ir izey se ka nee: ‹Macin bara war nda Abadantaa, ir Koyoo game? 
JOS.22.25	Abadantaa na Žurdeŋ isaa tee hirri ir nda war game, Rubeŋ izey nda Gad izey. War sii nda baa kul Abadantaa do.› War izey ga hin kʼir izey tuti i ma fay nda ka hunbur Abadantaa. 
JOS.22.26	Woo se ir nee ir boŋ se: ‹Ir ma tun ka sargari tonadoo cin, manʼti sargari kukuranteyaŋ nda sargariyaŋ se, 
JOS.22.27	amma hala a ma tee seede ir, nda war game, nda ir hayroo se ir dumawey ga kaŋ ir goo ma Abadantaa goyoo tee nda ir sargari kukurantey, nda ir sargarey, nda ir alaafiya teendi sargaroo jinoo ra, hala suba war izey masi nee ir izey se: “Baa kul sii war se Abadantaa do.”› 
JOS.22.28	Ir nee ir boŋ se: ‹Nda i na woo har ir se, nda ir hayroo se, ir ga zaabi ka nee: “Wa sargari tonadogoo dumoo guna kaŋ ir baabey nʼa tee, manʼti sargari kukuranteyaŋ se, manʼti sargariyaŋ se, amma a mma tee sanda seede ir nda war game.”› 
JOS.22.29	Ir ga mooru tureyan Abadantaa ga, ir ga mooru hõ ir ma banda bere Abadantaa se ka sargari tonadoo cin sargari kukuranteyaŋ, nda taasu sargariyaŋ, nda sargariyaŋ kaa kaŋ manʼti Abadantaa, ir Koyoo sargari tonadogoo kaŋ goo nga hukkumoo jinoo ra.»
JOS.22.30	Waatoo kaŋ sargari juwalkaa Pinehas, nda jamaa boŋkoyney, nda Izirayel jamawey jineborey kaŋ cindi a bande maa šenney kaŋ Rubeŋ izey, nda Gad izey, nda Manase izey nʼi har, a kan i se. 
JOS.22.31	Pinehas, sargari juwalkaa Eleyazar izʼaroo nee Rubeŋ izey, nda Gad izey, nda Manase izey se: «Hõ ir bay kaŋ Abadantaa goo ir game, zama war mana laadir jaŋaa woo tee Abadantaa se, woo ra war na Izirayel izey kaa Abadantaa kaboo ra.»
JOS.22.32	Pinehas, sargari juwalkaa Eleyazar izʼaroo nda boŋkoyney koy Rubeŋ izey, nda Gad izey do Galad gandaa ra ka yee kate Kanaŋ Izirayel izey jere ka deede i se. 
JOS.22.33	Hayaa kaŋ i nʼa deede kan Izirayel izey se. Izirayel izey na albarka tee Abadantaa se, i mana yee ka nee kaŋ ngi ga tun ka wongu soolu ka gandaa kaŋ ra Rubeŋ izey nda Gad izey ga goro halaci. 
JOS.22.34	Rubeŋ izey nda Gad izey na sargari tonadogoo maaɲoo daŋ «seede», i nee: «Sargari tonadogoo woo ga tee ir kul se seede kaŋ Abadantaa ti Irkoy.»
JOS.23.1	Waati kuku banda ga, kaŋ Abadantaa na Izirayel noo alaafiya kʼa hallasi nga iberey kul ra kaŋ gʼa kuubi kʼa bere, Žozuwe duu aloomur kuku, a hanse ka žen. 
JOS.23.2	Žozuwe na Izirayel kul cee kʼi marga, Izirayel boro beerey, nda alwakiiley, nda alkaaley, nda hantumkey. A nee i se: «Ay jiirey boobo, ay hanse ka žen. 
JOS.23.3	War, war dii hayaa kul kaŋ Abadantaa, war Koyoo nʼa tee jamawey wey kul se war maaganda, zama Abadantaa, war Koyoo no ka wongu war se. 
JOS.23.4	Wa guna, ay na 
JOS.23.5	Abadantaa, war Koyoo gʼi moorandi war kʼi gaaray war jine. War ga ngi gandaa mayray sanda takaa kaŋ nda Abadantaa, war Koyoo nʼa har war se. 
JOS.23.6	Sohõ wa war boŋ gaabi ka haya kul kaŋ hantumandi Muusa 
JOS.23.7	bila nda war ma birji jamawey ra kaŋ goo war bande. War masi ngi koyey cee, war masi žee nda ey, war masʼi gana, war masi sujudu i se. 
JOS.23.8	Abadantaa, war Koyoo ga war ga hawa sanda takaa kaŋ war nʼa tee hala hõ. 
JOS.23.9	Abadantaa na jama beeri gaabanteyaŋ gaaray war jine, war binde, boro kul mana kay war jine hala hõ zaaroo. 
JOS.23.10	Boro foo war ra ga boro zenber foo (1.000) gaaray, zama Abadantaa, war Koyoo no ma wongu war se, sanda takaa kaŋ nda a nʼa har war se. 
JOS.23.11	Wa lakkal daŋ war boŋ zaati se ka baa Abadantaa, war Koyoo. 
JOS.23.12	Zama nda war na banda bere, nda war hawa jamawey wey ga kaŋ cindi war bande, nda war hiiji cere ra, nda war birji i ra, de i birji war ra, 
JOS.23.13	war ma bay kaaray kaŋ Abadantaa, war Koyoo si koy a ga ka jamawey wey gaaray war jine koyne. I ga tee war se sankay nda kumsay, i ga tee barzu kaŋ ga war kar war dumawey ra, i ga tee karji ka war hay war moɲey ra, hala war ma dere labu hennaa woo ga kaŋ Abadantaa, war Koyoo nʼa noo war se.
JOS.23.14	Nga ne, hayaa kaŋ gʼay batu goo hundikoyni kul jindoo ga. Sohõ ay koyroo waatoo too. War ma war binoo kul nda war hundoo kul ka bay kaŋ šenni henney kul kaŋ Abadantaa nʼi har war ga, ba affoo mana cindi kaŋ mana tee, i kul teendi war ga, affoo mana cindi kaŋ mana teendi. 
JOS.23.15	Sohõ kaŋ šenni henney kul kaŋ Abadantaa, war Koyoo nʼi har war se teendi war ga, takaa din da Abadantaa ga šenni laaley kul teendi war ga hala waati kaŋ ra a na war halaci labu hennaa woo ga kaŋ Abadantaa, war Koyoo nʼa noo war se. 
JOS.23.16	Nda war na 
JOS.24.1	Žozuwe na Izirayel alkabiilawey kul marga Šekem, a na Izirayel boro beerey, nda alwakiiley, nda alkaaley, nda hantumkey cee. I kaa ka kay Irkoy jine. 
JOS.24.2	Žozuwe nee jamaa kul se: «Hayaa ne kaŋ Abadantaa, Izirayel Koyoo nʼa har: ‹Cee jinaa war baabey goro isaa
JOS.24.3	Ay na war baaba Ibirahima zaa isaa
JOS.24.4	Ay na Isiyaka noo izʼaroo hinka, Yakuba nda Eso. Ay na Eso noo Seyir tondi hondoo a ma tee nga mayray, amma Yakuba nda nga izʼarey zunbu ka koy Misira. 
JOS.24.5	Ay na Musa nda Haruna sanba, ay na Misira kar nda boneyaŋ kaŋ ay nʼi tee i game. Woo banda ga, ay na war fattandi. 
JOS.24.6	Ay na war baabey fattandi Misira, war too kate teekoo do. Misira borey na war baabey gaarandi Kakaarey teekoo do nda torkayaŋ nda ngi kaarukey. 
JOS.24.7	Waatoo kaŋ i kaati ka agay, Abadantaa cee, ay na kubay daŋ war nda Misira borey game. Ay na teekoo gum i ga kʼi daabu. War moɲey dii woo kaŋ ay nʼa goy Misira ga. War goro saajoo ra waati kuku. 
JOS.24.8	Ay na war ka koy Amor borey gandaa ra kaŋ ga goro Žurdeŋ isaa banda ga, i na war wongu. Ay nʼi daŋ war kabey ra, war na ngi gandaa mayray, ay nʼi halaci war jine. 
JOS.24.9	Balak, Sipor izʼaroo, Mowab kokoyoo tun ka Izirayel wongu. A sanba i ma ciya Balam, Bewor izʼaroo se a ma war danga. 
JOS.24.10	Amma ya na baa ya haŋajer Balam se, albarka no a gaara war ga, ay na war kaa Balak kaboo ra. 
JOS.24.11	War na Žurdeŋ isaa deŋ, de war too Žeriko. Žeriko borey na war wongu: Amor borey, nda Ferezi borey, nda Kanaŋ borey, nda Heti borey, nda Girgaši borey, nda Hewi borey, nda Žebus borey. Ay nʼi daŋ war kabey ra. 
JOS.24.12	Ay na binbin laalayaŋ sanba war jine kaŋ na Amor borey boŋkoyni hinkaa gaaray war jine. Manʼti ni takubaa kʼa tee, manʼti biraa kʼa tee. 
JOS.24.13	Ay na war noo ganda kaŋ a si too war ma fara kʼa beeri
JOS.24.14	Žozuwe nee: «Sohõ wa hunbur Abadantaa war mʼa gana nda laadirtaray nda cimi. Wa koyey derandi kaŋ war baabey nʼi gana isaa
JOS.24.15	Amma nda a si kan war se war ma Abadantaa gana, wa suuba hõ woo kaŋ war ga baa war mʼa gana: koyey kaŋ war baabey nʼi gana isaa
JOS.24.16	Jamaa zaabi ka nee: «Ir ga mooru ka Abadantaa naŋ ka koy tanayaŋ gana! 
JOS.24.17	Zama Abadantaa, ir Koyoo no kʼir žigandi ka hun Misira, tamtaray hugoo ra, ir nda ir baabey. Nga no ka tammaasa beerey wey tee ir moɲey cire, nga no kʼir hawgay fondaa kul bande kaŋ ir nʼa tee, nda jamawey kul game kaŋ ra ir bisa. 
JOS.24.18	Abadantaa ka jamawey kul gaaray ir jine, waaniwaani Amor borey kaŋ ga goro gandaa ra. Ir mo, ir ga Abadantaa gana, zama nga ti ir Koyoo.»
JOS.24.19	Žozuwe nee jamaa se: «War si hin ka Abadantaa gana, zama Koy henanante no, Koy no kaŋ ga canse war se. A si war hooyanoo nda war zunubey yaafa. 
JOS.24.20	Waati kaŋ war na Abadantaa naŋ ka koy waaniyaŋ gana, a ga bere ka ifutu tee war se ka war tuusu, ihennaa kaŋ a nʼa tee war se banda ga.» 
JOS.24.21	Jamaa nee Žozuwe se: «Kalaa, Abadantaa no ir gʼa gana.» 
JOS.24.22	Žozuwe nee jamaa se: «War ga seede war boŋ ga kaŋ war ka suuba kaŋ Abadantaa no war gʼa gana.» I zaabi ka nee: «Ir ga seede.» 
JOS.24.23	Žozuwe nee: «Sohõ wa koy waaney derandi kaŋ goo war game, war ma war biney noo Abadantaa, Izirayel Koyoo se.» 
JOS.24.24	Jamaa nee Žozuwe se: «Abadantaa, ir Koyoo no ir gʼa gana, nga se ir ga haŋajer.»
JOS.24.25	Zaaroo din Žozuwe na 
JOS.24.26	Žozuwe na šenney wey hantum Irkoy 
JOS.24.27	Žozuwe nee jamaa kul se: «Nga ne, tondoo woo ga tee ir ga seede, zama a maa šenney kul kaŋ Abadantaa nʼi har ir se. A ga tee war ga seede war masi koy war Koyoo yankar.» 
JOS.24.28	Woo banda ga, Žozuwe na jamaa sallama, affoo kul koy nga gorodogoo ra.
JOS.24.29	Hayey wey kul banda ga, Žozuwe, Nun izʼaroo, Abadantaa tamoo buu, ka gar a goo nda jiiri zangu nda iwoy (110). 
JOS.24.30	I nʼa sutura laboo kaŋ a nʼa tubu ra, Timnat-Sera kaŋ goo Efrayim tondi hondey ra, Gaš tondi hondoo se hawsa. 
JOS.24.31	Izirayel na Abadantaa gana waatoo kul kaŋ Žozuwe ga huna, waatoo kul kaŋ boro beerey ga huna Žozuwe banda ga kaŋ ga teegoyey kul bay kaŋ Abadantaa nʼi tee Izirayel se.
JOS.24.32	Izirayel izey nka Isufi birey žigandi ka hun Misira. I nʼi fiji Šekem farru foo ra kaŋ Yakuba bay ka day Hamor izey ga nzorfu kaaray tamma boŋ zangu (100). Farroo tee Isufi izey mayraa. Hamor ti Šekem baaba.
JOS.24.33	Woo banda ga, Haruna izʼaroo Eleyazar mo buu, i nʼa sutura hondu boŋ. Nongoo no kaŋ nondi nga izʼaroo Pinehas se Efrayim tondi hondey ra.
JDG.1.1	Žozuwe buuyanoo banda ga, Izirayel izey na Abadantaa ibaayoo ceeci ka nee: «Ir ra, may no ma tee ijinaa ka žigi ka koy Kanaŋ borey ga kʼi wongu?» 
JDG.1.2	Abadantaa zaabi ka nee: «Žuda no ma tee ijinaa ka žigi ka koy, ay na gandaa daŋ kaboo ra.» 
JDG.1.3	Žuda nee nga armaa Simewoŋ se: «Kaa ay bande ir ma koy nongoo ra kaŋ 
JDG.1.4	Žuda žigi, Abadantaa na Kanaŋ borey nda Ferezi borey daŋ kabe ra, i na aru zenber woy (10.000) kar i ra Bezek. 
JDG.1.5	I na Adoni-Bezek gar no din, i nʼa wongu. Woo ra i na Kanaŋ borey nda Ferezi borey kar. 
JDG.1.6	Adoni-Bezek zuru, i hanga a bande, i duu a, i na kobaaru hinkaa nda cew-ize beerey hinkaa dunbu. 
JDG.1.7	Adoni-Bezek nee: «Kokoy woyye (70) kaŋ kobaarey nda cew-ize beerey dunbu ga meecindey kuuna kaŋ ga kaŋ ay ŋaadogoo ra. Goyoo kaŋ ay nʼa tee, Irkoy na nga alhakoo kaa ay ra.» I nʼa ka koy Žerizalem, a buu no din.
JDG.1.8	Žuda izey na Žerizalem wongu kʼa dii, i nʼi wii nda takuba ka nuune daŋ koyraa ra. 
JDG.1.9	Woo banda ga, Žuda izey koy Kanaŋ borey wongu kaŋ ga goro tondi hondoo ra, nda Negew, nda gandaa kaŋ goo ganda. 
JDG.1.10	Žuda koy Kanaŋ borey wongu kaŋ ga goro Hebroŋ. Hebroŋ maa žeenaa ti Kiryat-Arba. I na Šešay borey, nda Ahimaŋ borey, nda Talmay borey kar. 
JDG.1.11	A hun no din ka koy Debir borey wongu. Debir koyraa maa žeenaa ti Kiryat-Sefer. 
JDG.1.12	Kaleb nee: «Ay gʼay ize woyoo Aksa noo boraa se kaŋ ga Kiryat-Sefer kar kʼa dii.»
JDG.1.13	Woo ga, Otniyel, Kenaz kaŋ ti Kaleb kaynʼaroo izʼaroo koy a dii. Kaleb nʼa noo Aksa a ma tee wandoo. 
JDG.1.14	Waatoo kaŋ woyoo too kate Otniyel do, a nʼa tusa a ma faari wiri nga baaba ga. Aksa sar ka zunbu nga farkaa ga, Kaleb nee a se: «Macin no nʼga baa?» 
JDG.1.15	Aksa nee: «Gomni tee ya ne, zama nʼnʼay noo labu Negew gandaa kaŋ ra hari sii, ay noo hari dooyaŋ mo.» Woo ga, Kaleb nʼa noo beene hari dogey, a nʼa noo ganda hari dogey.
JDG.1.16	Musa nzuraa manʼti kala Keni boro. Keni borey izey žigi ka hun Teenayɲaŋey koyraa
JDG.1.17	Žuda koy, nga nda nga armaa Simewoŋ, i na Kanaŋ borey kar kaŋ ga goro Sefat. I nʼi halaci, i na koyraa maaɲoo daŋ Horma (maanaa «halaciyan»). 
JDG.1.18	Žuda borey yee koyne ka Gaaza nda nga laamaa dii, i na Aškeloŋ nda nga laamaa dii, i na Ekroŋ nda nga laamaa dii. 
JDG.1.19	Abadantaa goo Žuda borey bande, i na tondi hondoo dii, amma i mana hin ka gooroo gorokey gaaray, zama guuru torkayaŋ bara i kone. 
JDG.1.20	Hebroŋ nondi Kaleb se sanda takaa kaŋ nda Musa nʼa har. A na Anak ize hinzaa gaaray a ra. 
JDG.1.21	Benžameŋ izey mana Žebus borey kaŋ ga goro Žerizalem gaaray. Žebus borey goro Žerizalem Benžameŋ borey bande hala hõ.
JDG.1.22	Haya kaŋ ti Isufi hugoo borey, i žigi ka Betel koyraa kar, Abadantaa goo i bande. 
JDG.1.23	I na boroyaŋ sanba i ma koy Betel monno, koyraa maa žeenaa ti Luz. 
JDG.1.24	Monnokey din dii aru foo kaŋ ga fatta koyraa ra, i nee a se: «Ir gʼa wiri ni ga, mʼir cebe nongoo kaŋ nda boro ga huru koyraa ra, ir ga alhormo tee ma ne.» 
JDG.1.25	A na nongoo cebe i se kaŋ nda boro ga huru koyraa ra, Isufi hugoo borey na koyraa borey wii nda takuba, amma i na aroo nda nga hugoo kul naŋ. 
JDG.1.26	Aroo koy Heti borey gandaa ra, a na koyra cin no din kaŋ a na maaɲoo daŋ Luz. Maaɲoo woo da bara a ga hala hõ.
JDG.1.27	Manase mana Bet-Šeyaŋ nda nga koyra kanbey, nda Tanak nda nga koyra kanbey, nda Dor nda nga koyra kanbey, nda Ibleyam nda nga koyra kanbey, nda Megido nda nga koyra kanbey gaaray. Kanaŋ borey hin ka cindi gandaa woo ra. 
JDG.1.28	Waatoo kaŋ ra Izirayel hanse ka duu gaabi, i na Kanaŋ borey daŋ waazibi goy ra, amma i mana hin kʼi gaaray kʼi kaa gandaa ra.
JDG.1.29	Efrayim mana Kanaŋ borey gaaray kaŋ ga goro Gezer. Kanaŋ borey cindi Gezer Efrayim game.
JDG.1.30	Zabuloŋ mana hin ka Kanaŋ borey gaaray kaŋ goo Kitroŋ nda Nahalal, woo se Kanaŋ borey cindi koyrawey wey ra Zabuloŋ game, amma i nʼi daŋ waazibi goy ra.
JDG.1.31	Aser mana Ako borey, nda Sidoŋ borey, nda Alab borey, nda Akzib borey, nda Helba borey, nda Afik borey, nda Rehob borey gaaray. 
JDG.1.32	Woo maaganda se Ašer borey goro Kanaŋ borey game, zama Ašer borey manʼi gaaray. Kanaŋ borey no ka gay i ga goro gandaa ra.
JDG.1.33	Neftali mana Bet-Šemeš borey gaaray, i mana Bet-Anat mo borey gaaray, i goro Kanaŋ borey game kaŋ gay i ga goro gandaa ra, amma Neftali na Bet-Šemeš borey nda Bet-Anat borey daŋ waazibi goy ra.
JDG.1.34	Amor borey na Dan alkabiila borey gaabi i ma koy tondi hondoo ra, i mana naŋ i ma zunbu gooroo ra. 
JDG.1.35	Amor borey hin ka cindi ka goro Har-Heres, nda Ayaloŋ, nda Šalbim ra, amma Isufi hugoo borey na gaabi fur i ga hala nongu kaŋ ra i nʼi daŋ waazibi goy ra. 
JDG.1.36	Amor borey laboo ga koy za nongoo kaŋ se i ga nee Dontoney žigidogoo hala Sela koyraa nda nga beeneheroo.
JDG.2.1	Abadantaa almalaykaa žigi ka hun Gilgal ka koy Bokim, a nee: «Ay na war ka žigi ka hun Misira, ay na war daŋ gandaa ra kaŋ ay nʼa žee war baabey se. Ay nee war se kaŋ ay si 
JDG.2.2	War masi amaana daŋ war nda gandaa woo gorokey game, war ma ngi sargari tonadogey kayri. Amma war mana haŋajer ya ne. Macin se woo kaŋ ay nee war masʼa tee, war nʼa tee? 
JDG.2.3	Woo maaganda se ay nee: ‹Ay sʼi gaaray war jine, i ga tee naaji war carawey ra, de ka ngi koyey gana ga tee war se kumsay.›»
JDG.2.4	Waatoo kaŋ Abadantaa almalaykaa na šenney wey har Izirayel izey kul se, jamaa na jinde jer ka hẽe. 
JDG.2.5	I na nongoo din maaɲoo daŋ Bokim (maanaa «hẽenikawyaŋ»), i na sargari kaa Abadantaa se no din.
JDG.2.6	Žozuwe na jamaa sallama, Izirayel izey affoo kul koy nga dogoo ra ka gandaa tee ngi wane. 
JDG.2.7	Jamaa na Abadantaa gana Žozuwe hunaroo kul ra nda boro beerey hunaroo kul ra kaŋ cindi Žozuwe banda ga, wey kaŋ dii teegoy beeroo kaŋ Abadantaa nʼa tee Izirayel se. 
JDG.2.8	Žozuwe, Nun izʼaroo, Abadantaa tamoo buu nga jiiri zangu nda iwoyantoo (110to) ga. 
JDG.2.9	I nʼa sutura laboo ra kaŋ a nʼa tubu, Timnat-Heres ra, Efrayim tondi hondey ra, Gaš tondi hondoo se hawsa. 
JDG.2.10	Zamanoo din kul izey mo koy ngi hayragey gar alaaharaa. Zaman foo izeyaŋ tun dumawey ga kaŋ si Abadantaa bay, a si teegoyoo bay kaŋ a nʼa tee Izirayel se.
JDG.2.11	Izirayel izey na goy futu tee Abadantaa jine. I na toorey kaŋ maaɲey ti 
JDG.2.12	I na banda bere Abadantaa, ngi baabey Koyoo se kaŋ nʼi fattandi Misira gandaa ra, i hanga koy tanayaŋ bande. Koyey ti dumey kaŋ gʼi kuubi kʼi bere waney. I sujudu i jine, i na Abadantaa futandi. 
JDG.2.13	Kaŋ i na banda bere Abadantaa se, i na Bal nda 
JDG.2.14	Abadantaa futu Izirayel ga, a nʼi daŋ komakawyaŋ kabey ra kaŋ nʼi kom, a nʼi kaŋandi iberey kabey ra kaŋ gʼi kuubi ka bere. I mana yee ka hin ka kay ngi iberey jine. 
JDG.2.15	Waati kul kaŋ i koy wongu, Abadantaa kaboo gʼi torro sanda takaa kaŋ nda Abadantaa nʼa har i se, a nʼa žee i se. I cindi binemarayyan beeri ra. 
JDG.2.16	Woo se waati kul kaŋ woo tee, Abadantaa ga alkaaliyaŋ tunandi kaŋ gʼi soolam ngi komakey kabey ra. 
JDG.2.17	Amma ba ngi alkaaley, i si haŋajer i se. I na izefututaray tee
JDG.2.18	Waati kul kaŋ Abadantaa na alkaaliyaŋ noo i se kaŋ gʼi faaba, Abadantaa goo alkaaloo bande kʼi kaa ngi iberey kabey ra alkaaloo waatey kul ra, zama Abadantaa hinna i ga ngi hẽenoo kaŋ ngi tooɲekey nda ngi šiitakey gʼa tee i se maaganda. 
JDG.2.19	Amma nda alkaaloo buu, i ga yee ka sintin ka ngi goy laaley tee ka bisa woo kaŋ ngi baabey nʼa tee, i ga hanga koy tanayaŋ ka sujudu i jine. I mana haya kul naŋ ngi goy žeeney nda ngi boŋšendaa ra.
JDG.2.20	Aywa, Abadantaa futu Izirayel ga, a nee: «Haya kaŋ se jamaa woo na agay 
JDG.2.21	woo se dumey kaŋ Žozuwe nʼi naŋ nga buuroo banda ga, ay si ba affoo gaaray a ma zuru i jine. 
JDG.2.22	Woo ra ay ga Izirayel sii ka dii wala Abadantaa fondaa kaŋ ngi baabey gana, i gʼa gana wala i sʼa gana.» 
JDG.2.23	Woo ka kate Abadantaa na dumey din naŋ i ma goro gandaa ra, a mana yadda ka cahã kʼi gaaray, a mana yadda kʼi daŋ Žozuwe kaboo ra.
JDG.3.1	Dumey ne kaŋ Abadantaa nʼi naŋ gandaa ra hala nga ma Izirayel sii nda ey, wey din kul kaŋ mana dii Kanaŋ wongey. 
JDG.3.2	Woo mana teendi de kala hala Izirayel izey zamaney kaŋ ga kaa ma wongu denden ka wan a, wey hinne kaŋ mana wongu ka bisa. 
JDG.3.3	Dumey kaŋ a nʼi naŋ Izirayel izey bande ne: Kanaŋ borey kul, nda Sidoŋ borey, nda Hewi borey kaŋ ga goro Libaŋ tondi hondoo ra za Bal-Hermoŋ tondi hondoo hala Hamat miɲoo ga, ngi nda ngi boŋkoyni guwaa.
JDG.3.4	Dumey wey nda Izirayel izey siyandi ka bay wala i ga haŋajer Abadantaa yaamarey se kaŋ a nʼi har ngi baabey se Musa bande. 
JDG.3.5	Izirayel izey goro Kanaŋ borey, nda Heti borey, nda Amor borey, nda Ferezi borey, nda Hewi borey, nda Žebus borey game. 
JDG.3.6	I na dumey ize woyey zaa hiijay, i na ngi ize woy gundey noo dumey izʼarey se, i na ngey koyey gana.
JDG.3.7	Izirayel izey na goy futu tee Abadantaa jine, i dirɲa Abadantaa, ngi Koyoo, i na 
JDG.3.8	Abadantaa futu Izirayel ga, a nʼi kaŋandi Kušaŋ-Rišatayim kaboo ra kaŋ ti Mezopotami kokoyoo. Izirayel izey cindi Kušaŋ-Rišatayim cire jiiri yaaha.
JDG.3.9	Izirayel izey kaati ka Abadantaa cee, Abadantaa nʼi noo boro kaŋ gʼi hallasi, boraa ti Otniyel, Kenaz kaŋ ti Kaleb kaynʼaroo izʼaroo. 
JDG.3.10	Abadantaa 
JDG.3.11	Takaa woo nda gandaa yay jiiri woytaaci (40), woo banda ga, Otniyel, Kenaz izʼaroo buu.
JDG.3.12	Izirayel izey yee koyne ka goy futu tee Abadantaa jine. Abadantaa na albarka daŋ Egloŋ, Mowab kokoyoo ra Izirayel sabbu se, zama i na goy futu tee Abadantaa jine. 
JDG.3.13	Egloŋ na Amoŋ izey nda Amalek izey marga kʼi tonton nga ga ka koy Izirayel kar. I na Teenayɲaŋey koyraa
JDG.3.14	Izirayel izey cindi Mowab kokoyoo Egloŋ cire jiiri woy cindi yaaha (18).
JDG.3.15	Izirayel izey kaati ka Abadantaa cee, Abadantaa na Izirayel izey noo boro kaŋ gʼi hallasi, boraa ti Ehud, Gera izʼaroo, Benžameŋ boro kaŋ ga hantum nda kabe waawa. Nga bande Izirayel izey na alkaasi sanba Egloŋ, Mowab kokoyoo se. 
JDG.3.16	Ehud na takuba tee kaŋ goo nda mee hinka, nga kuuyanoo ga too kabedaaru foo, a nʼa daŋ nga gamahawoo ga nga darbaa cire, nga caraw gumaa ga. 
JDG.3.17	A koy nda alkaasoo Egloŋ, Mowab kokoyoo do. Ka gar Egloŋ manʼti kala boro kaŋ ga hanse ka warga. 
JDG.3.18	Waatoo kaŋ Ehud na alkaasoo noo ka ben, a na borey kaŋ kate alkaasoo naŋ i ma koy. 
JDG.3.19	Amma nga, a yee kate ka hun toorey do kaŋ goo Gilgal, a nee: «Kokoyoo, ay goo nda ma ne alhabar gundante.» Woo ga, Kokoyoo nee: «Wa dangay!» Borey kul kaŋ goo jeroo ga fatta. 
JDG.3.20	Waatoo din Ehud kaa a do soorohugu yaynaa ra kaŋ soolandi a se sooraa boŋ. Ehud nee: «Ay goo nda ma ne šenni foo kaŋ hun Irkoy do.» Kokoyoo tun nga gorodogoo ra. 
JDG.3.21	Ehud na nga kabe waawaa šerre, a na nga takubaa hoobu kʼa kaa nga caraw gumaa ga kʼa hay gundoo ra. 
JDG.3.22	Ba takubaa kaboo huru a bande, maanoo na takubaa daabu, zama a mana takubaa hoobu kʼa kaa gundoo ra, a fatta nda banda here. 
JDG.3.23	Ehud fatta nda šiifaa, a nka jin ka soorohugoo miɲoo daabu a ga kʼa kufal.
JDG.3.24	Waatoo kaŋ a koy, kokoyoo tamey kaa ka guna, i dii kaŋ soorohugoo miɲoo ga kufal. I nee cere se: «Adiši kokoyoo mma goo ma almuraadu hanse hugu yaynaa ra.» 
JDG.3.25	Za i ga batu hala i fara, amma hala sohõ kokoyoo si soorohugoo miɲoo feeri. I na kufal-izoo zaa kʼa feeri, de nga ne, ngi koyoo ga daaru ganda, a buu. 
JDG.3.26	Kaŋ i goo batuyanoo ra, woo gar Ehud zuru ka bisa tondi toorey ga, a zuru ka koy Seyira here. 
JDG.3.27	Za a too kate, a na hilloo kaŋ ga ciya ka borey marga hẽenandi Efrayim tondi hondey ra. Izirayel izey zunbu a bande hondoo ra, a huru i jine. 
JDG.3.28	A nee i se: «Wa hanga agay, zama Abadantaa na war iberey, Mowab borey daŋ war kabey ra.» I hanga a bande ka zunbu, i na Žurdeŋ isaa yawdogey dii Mowab borey bande, i si naŋ boro kul ma bisa. 
JDG.3.29	Waatoo woo, i na aru zenber woy (10.000) cine kar Mowab borey ra, i kul ti boro gaabikoyniyaŋ, wongaariyaŋ no, ba boro foo mana hallasi i ra. 
JDG.3.30	Hanoo din, Izirayel na Mowab kaynandi. Gandaa yay jiiri woyyaaha (80).
JDG.3.31	Ehud buuroo banda ga, Šamgar, Anat izʼaroo huru dogoo ra. A na Filisti aru zangu iddu (600) kar kʼi wii nda yaaji kaŋ ga haw kur, nga mo na Izirayel kaa ngi iberey kabey.
JDG.4.1	Ehud buuroo banda ga, Izirayel izey yee ka goy futu tee Abadantaa jine. 
JDG.4.2	Abadantaa nʼi kaŋandi Yabin, Kanaŋ kokoyoo kaŋ ga Hasor laama kaboo ra. Nga wongu-izey jineboraa ti Sisera. A si goro kala Harošet-Goyim. 
JDG.4.3	Izirayel izey kaati ka Abadantaa cee, zama torka zangu yagga (900) bara Yabin se, Yabin na Izirayel izey torro torro dumi kul jiiri waranka (20).
JDG.4.4	Alwaatoo din, Debora, annabi woy kaŋ ti Lapidot wandoo, ti alkaali Izirayel ra. 
JDG.4.5	Debora ga goro Debora teenayɲaŋoo cire kaŋ goo Rama nda Betel game Efrayim tondi hondey ra. Izirayel izey ga žigi ka koy dii a ciiti se. 
JDG.4.6	A sanba i ma ciya Barak, Abinoyam izʼaroo se Kedeš, Neftali gandaa ra, a nee a se: «Abadantaa, Izirayel Koyoo mana ni yaamar kaŋ ma koy Tabor tondi hondoo do, ma aru boro zenber woy (10.000) zaa ni bande Neftali izey nda Zabuloŋ izey ra? 
JDG.4.7	Ay ga Sisera, Yabin wongu-izey jineboraa cendi kate ni do Kišoŋ haroo here, nga nda nga torkawey nda nga jamaa, ay gʼi daŋ ni kaboo ra.» 
JDG.4.8	Barak nee Debora se: «Nda nʼga koy ay bande, ay ga koy, amma nda nʼsi koy ay bande, ay si koy.» 
JDG.4.9	A zaabi ka nee: «Ay ga koy ni bande hunday, amma nʼsi duu beeray fondaa woo kaŋ nʼnʼa zaa ra, zama woy boro kaboo ra Abadantaa ga Sisera kaŋandi.» Woo banda ga, Debora tun ka koy Barak bande Kedeš. 
JDG.4.10	Barak ciya Zabuloŋ alkabiilaa nda Neftali alkabiilaa se Kedeš, boro zenber woy (10.000) hanga a bande, Debora mo žigi ka koy a bande. 
JDG.4.11	Boro foo kaŋ se i ga nee Heber hun Keni borey cindey bande ka koy hala tuuriɲaa beeroo do kaŋ goo Sananim, Kedeš jere ka nga hukkumoo cin. Keni borey baaba ti Hobab, Musa alboraa.
JDG.4.12	I na alhabar daŋ Sisera ra kaŋ Barak, Abinoyam izʼaroo, žigi ka koy Tabor tondi hondoo dii. 
JDG.4.13	Sisera ciya kate nga torkawey kul se, guuru torka zangu yagga (900) nda borey kul kaŋ goo a bande za Harošet-Goyim hala Kišoŋ haroo do. 
JDG.4.14	Debora nee Barak se: «Tun, zama hõ no Abadantaa ga Sisera daŋ ni kaboo ra. Nʼbay Abadantaa hunday no ma huru ni jine ka wongu?» Woo ga, Barak zunbu Tabor tondi hondoo boŋ, aru zenber woy (10.000) hanga a bande. 
JDG.4.15	Abadantaa na Sisera lakkaloo ɲaami, nga torkawey kul nda wongu-izey kul, i nʼi wii nda takuba Barak moɲey cire. Sisera zunbu nga torkaa ra ka zuru nda nga cewey. 
JDG.4.16	Barak hanga torkawey nda wongu-izey hala Harošet-Goyim, Sisera wongu-izey kul, takuba nʼi kaŋandi. Ba aru foo mana cindi.
JDG.4.17	Sisera zuru nda cee ka koy Yayel kaŋ ti Heber, Keni boraa wandoo hukkumoo do, zama baani goo Yabin, Hasor kokoyoo nda Heber, Keni boraa hugoo game. 
JDG.4.18	Yayel fatta ka koy Sisera kubay, a nee a se: «Huru, ay koyoo, huru ay do, masi hunbur.» A huru a do hukkumoo ra, a nʼa gum nda kunta. 
JDG.4.19	A nee a se: «Hinžee ya ne, ay noo hari kayna ya haŋ, ay ga jaw.» A na waawaa hunbaroo feeri kʼa noo a ma haŋ jina a yee kʼa gum. 
JDG.4.20	A nee a se koyne: «Kay hukkumoo miɲoo ga, nda boro kaa ka ni hãa ka nee: ‹Boro goo ne?›, ma nee a se: ‹Boro sii ne.›»
JDG.4.21	Sisera cindi ka jirbi no din, zama a nka fara. Heber wandoo Yayel na hukkum sukahaya foo zaa nda ndarka, a moolimooli ka Sisera hay nda lakkaloo ga ka boŋoo fun nda bundoo ka koy hala laboo ra. Sisera buu. 
JDG.4.22	Aywa, Barak huru Sisera cewoo ra, a too kate Yayel hukkumoo do. Yayel fatta kʼa kubay ka nee a se: «Kaa, ay ga aroo cebe ma ne kaŋ nʼgʼa ceeci.» A huru a do, de nga ne, Sisera goo ma daaru, a buu, hukkumoo sukahayaa goo lakkaloo ra.
JDG.4.23	Hanoo din, Irkoy na Yabin, Kanaŋ kokoyoo kaynandi Izirayel izey jine. 
JDG.4.24	Izirayel izey na Yabin, Kanaŋ kokoyoo hottandi hala nongu kaŋ ra i nʼa halaci.
JDG.5.1	Zaaroo woo, Debora nda Barak, Abinoyam izʼaroo na doonoo woo don cere bande ka nee:
JDG.5.2	«Albarka ma bara Abadantaa se,
JDG.5.2	Izirayel, boŋkoyney yadda ka huru i jine,
JDG.5.2	jamaa yadda ka koy nda ngi boŋ ka wongu.
JDG.5.3	Kokoyey, wa maa,
JDG.5.3	boŋkoyney, wa haŋajer!
JDG.5.3	Agay, Abadantaa se, nhuu, agay, ay ga bayti don.
JDG.5.3	Ay ga zabur don Abadantaa, Izirayel Koyoo se.
JDG.5.4	Abadantaa, waati kaŋ ni fatta Seyir,
JDG.5.4	waati kaŋ za Edom gandaa ra ni man,
JDG.5.4	laboo jijiri, beenawey doo,
JDG.5.4	duulawey na hari doori.
JDG.5.5	Tondi hondey žititi Abadantaa jine,
JDG.5.5	Sinay wanoo mo jijiri Abadantaa, Izirayel Koyoo jine.
JDG.5.6	Šamgar, Anat izʼaroo zamanoo ra,
JDG.5.6	Yayel waatey ra,
JDG.5.6	fondo beerey goo koonu,
JDG.5.6	naarukey na fondo šendey zaa,
JDG.5.7	koyra kanbey naŋandi Izirayel ra,
JDG.5.7	i dere,
JDG.5.7	hala waatoo kaŋ agay, Debora tun,
JDG.5.7	ay tun sanda ɲaa Izirayel se.
JDG.5.8	I nka koy taagayaŋ suuba,
JDG.5.8	aywa, wongoo goo koyrawey miɲey ga.
JDG.5.8	Wongu-ize zenber woytaaci (40.000) Izirayel ra
JDG.5.8	kaŋ boro si dii ba ngi affoo kone koray foo wala yaaji foo.
JDG.5.9	Ay binoo goo Izirayel boŋkoyney se,
JDG.5.9	ay binoo goo jamaa borey kaŋ na ngi boŋ noo se.
JDG.5.9	Wa albarka daŋ Abadantaa se.
JDG.5.10	War kaŋ ga kaaru farkey woy kaarayyaŋ ga,
JDG.5.10	war kaŋ ga goro gaariyaŋ ga,
JDG.5.10	war kaŋ ga dira fondaa ra, wa miile.
JDG.5.11	Hari gurkey, ngi dooney,
JDG.5.11	ga Abadantaa teegoy šerrantey deede,
JDG.5.11	teegoyey kaŋ Boŋkoynoo nʼi tee Izirayel koyra kanbey se.
JDG.5.11	Waatoo din no Abadantaa jamaa zunbu koyrawey miɲey ga.
JDG.5.12	Tun, tun jirboo ra, Debora!
JDG.5.12	Tun, tun ka bayti don!
JDG.5.12	Tun Barak!
JDG.5.12	Abinoyam izʼaroo, kate ni baɲɲey.
JDG.5.13	Borey kaŋ cindi i mana buu zunbu ka koy borciney do,
JDG.5.13	Abadantaa jamaa zunbu sanda wongaariyaŋ.
JDG.5.14	Efrayim mana hun kala nongoo kaŋ ra Amalek borey cindi.
JDG.5.14	Ngi dumaa ga, Benžameŋ hun.
JDG.5.14	Bonkoyniyaŋ zunbu ka hun Makir,
JDG.5.14	borey kaŋ ga kokoytaraa goboo dii zunbu ka hun Zabuloŋ.
JDG.5.15	Isakar boŋkoyney goo Debora bande.
JDG.5.15	Isakar nda Barak tee affoo,
JDG.5.15	a cahã ka zunbu ka koy ganganoo ra.
JDG.5.15	Rubeŋ hugey hanse ka bine-bine.
JDG.5.16	Macin ka kate ma cindi kaley ra ka maa kurkey laati karyanoo se?
JDG.5.16	Rubeŋ hugey hanse ka bine-bine.
JDG.5.17	Galad goro Žurdeŋ isaa se banda bila nda i koy.
JDG.5.17	Macin se Dan ga waati tee harihiyey jere bila nda i ma koy?
JDG.5.17	Ašer goo ma goro teekoo miɲoo ga,
JDG.5.17	a cindi nga gurawey ga.
JDG.5.18	Amma Zabuloŋ manʼti kala jama kaŋ na buuyan tangam,
JDG.5.18	Neftali mo na buuyan tangam wongoo farroo ra.
JDG.5.19	Kokoyey kaa, i wongu.
JDG.5.19	Kanaŋ kokoyey wongu Tanak,
JDG.5.19	Megido harey jere,
JDG.5.19	i mana duu 
JDG.5.20	Za beenaa ra handarawey wongu,
JDG.5.20	ngi fondaa ra i na Sisera wongu.
JDG.5.21	Kišoŋ haroo nʼi tuusu,
JDG.5.21	Kišoŋ haroo kaŋ gay a ga bara.
JDG.5.21	Yala ya dira ay fondaa ra nda hini!
JDG.5.22	Woo ra baryey ceekorey na laboo kar,
JDG.5.22	i ga hanse ka zuru nda ngi kobsey.
JDG.5.23	Wa Meroz koyraa danga, Abadantaa almalaykaa kʼa har,
JDG.5.23	wa nga gorokey danga,
JDG.5.23	zama i mana kaa ka Abadantaa faaba,
JDG.5.23	ka tonton wongaarey ga ka Abadantaa faaba.
JDG.5.24	Albarka ma huru Yayel ra woyey kul ra,
JDG.5.24	Yayel, Heber, Keni boraa wandoo,
JDG.5.24	woyey ra kaŋ ga huna hukkum cire, albarka ma huru a ra.
JDG.5.25	Sisera na hari wiri, Yayel nʼa noo waa,
JDG.5.25	borciney potoo ra a kate waahoonu.
JDG.5.26	A na kabe ka sukahayaa dii,
JDG.5.26	a na nga kabe gumaa ka goykey ndarkaa zaa,
JDG.5.26	a na Sisera kar, a na boŋoo kayri-kayri,
JDG.5.26	a nʼa kayri, a na lakkaloo fun.
JDG.5.27	Sisera kunkuni Yayel cewey cire,
JDG.5.27	Sisera kaŋ, a kani.
JDG.5.27	A na nga boŋ kunkuni cewey cire, a kaŋ,
JDG.5.27	nongoo kaŋ ra a na nga boŋ kunkuni nga ra a kaŋ, a halaci.
JDG.5.28	Sisera ɲaa ga honnay nda funeetaraa fun-funey, a kaati ka nee:
JDG.5.28	‹Macin se nga torkaa si kaa hala sohõ?
JDG.5.28	Macin se ay si maa torkawey jindey?›
JDG.5.29	Lakkalkoyney kaŋ goo boŋkoyni woyey ra nʼa zaabi.
JDG.5.29	Nga hunday mo zaabi ka nee:
JDG.5.30	‹Šikka sii kaŋ alganiimaa kaŋ i duu a nga no i goo mʼa zamna.
JDG.5.30	Hondiyaw woy foo wala ihinka wongu-ize foo kul se.
JDG.5.30	Alganiima kaŋ ti bankaaray caarantey, wey kaŋ i nʼi taa,
JDG.5.30	icere-cerantey, nda bankaaray hinka kaŋ kayandi borey kaŋ hin jindey se.›
JDG.5.31	Abadantaa, yala ni iberey kul ma dere takaa woo da,
JDG.5.31	borey kaŋ ga baa ni ma tee sanda waynaa
JDG.5.31	waati kaŋ a fatta nda nga gaaboo.»
JDG.5.31	Gandaa yay jiiri woytaaci (40).
JDG.6.1	Izirayel izey na goy futu tee Abadantaa jine. Woo se Abadantaa nʼi kaŋandi Majaŋ borey kabey ra jiiri iyye. 
JDG.6.2	Majaŋ na nga hinoo daŋ Izirayel ga. Majaŋ borey maaganda se Izirayel izey na nongu hanse tondi hondey ra, i na tondi guusuyaŋ nda tondi dooyaŋ tee kaŋyaŋ ra i ga tugu. 
JDG.6.3	Nda Izirayel izey na dumi say, Majaŋ borey, nda Amalek borey, nda waynahunay izey ga kaa kʼi wongu. 
JDG.6.4	I na ngi kaloo tee Izirayel izey jeroo ga, ka gandaa laboo nafaa hasara hala Gaaza here, Izirayel ra i mana hunay naŋ, i mana alman naŋ, i mana haw naŋ, i mana farka naŋ. 
JDG.6.5	Waati kaŋ i žigi ka koy nda ngi adabbawey nda ngi hukkumey, i ga kaa ma nee ndoo jamaa. I si kabandi, ngi nda ngi yoowey, i ga kaa gandaa ra kʼa hasara. 
JDG.6.6	Izirayel hanse ka kayna Majaŋ borey kabey ra. Izirayel izey kaati ka Abadantaa cee.
JDG.6.7	Waatoo kaŋ Izirayel izey kaati ka Abadantaa cee Majaŋ borey sabbu se, 
JDG.6.8	Abadantaa na annabi sanba Izirayel izey se. A nee i se: «Hayaa ne kaŋ Abadantaa, Izirayel Koyoo nʼa har: ‹Ay na war žigandi ka hun Misira, ay na war kaa baɲɲataray hugoo ra. 
JDG.6.9	Ay na war kaa Misira borey kabey ra, ay na war kaa war torrokey kabey ra. Ay na war iberey gaaray war jine, ay na war noo ngi gandaa.› 
JDG.6.10	Ay nee war se: ‹Agay ti Abadantaa, war Koyoo. War masi hunbur Amor borey koyey kaŋ gandaa ra war goo, war masʼi gana. Amma war mana haŋajer ya ne.›»
JDG.6.11	Woo banda ga, Abadantaa almalaykaa kaa ka goro tuuriɲaa beeroo cire kaŋ goo Ofra kaŋ ti Yowaš, Abiyezer boraa wane. Nga izʼaroo Žedewoŋ ga alkama kar 
JDG.6.12	Abadantaa almalaykaa bangay a se. A nee a se: «Abadantaa goo ni bande, wongaaroo!» 
JDG.6.13	Žedewoŋ nee a se: «Alha-naŋ ay koyoo, nda Abadantaa goo ir bande, macin se woo kul duu ir? Man Abadantaa teegoy kayfantey kul kaŋ ir hayragey nʼi deede ir se ka nee: ‹Abadantaa nka manʼir ka žigi ka hun Misira wala?› Sohõ Abadantaa nʼir yala, a nʼir daŋ Majaŋ borey kabey ra.» 
JDG.6.14	Abadantaa bere a here ka nee: «Koy nda gaaboo kaŋ goo ma ne, nʼga Izirayel hallasi Majaŋ borey kabey ra. Manʼti agay ka ni sanba wala?» 
JDG.6.15	Žedewoŋ nee a se: «Alha-naŋ ay Koyoo, macin nda ay ga Izirayel hallasi? Agay jamaa ti jamawey kul ikaccaa Manase alkabiilaa ra, agay ti ay baaba hugoo kul ikaccaa.» 
JDG.6.16	Abadantaa nee a se: «Ay goo ni bande, nʼga Majaŋ borey kar ni mma nee boro folloku bande nʼga yenje.» 
JDG.6.17	A nʼa zaabi ka nee: «Alhormo tee ya ne, ay gʼa wiri ni ga, tammaasa cebe ya ne kaŋ ni, Abadantaa no ma šelaŋ ya ne. 
JDG.6.18	Ay gʼa wiri ni ga, masi hun ne hala ya yee kate ma ne, ay ga kate ay sargaroo kʼa jisi ni jine.» Abadantaa nee: «Ay ga cindi ne hala ma yee kate.»
JDG.6.19	Žedewoŋ koy hancin-ize foo hanse ka farin kilo waranza (30) tee takulayaŋ kaŋ ra dolobiri sii. A na hamoo daŋ kokondo ra, a na maafaa daŋ jinay ra, woo banda ga, a koy nda ey almalaykaa do tuuriɲaŋoo cire. 
JDG.6.20	Irkoy almalaykaa nee a se: «Hamoo nda takulawey kaŋ ra dolobiri sii zaa, i fur tondoo woo boŋ ma maafaa doori i boŋ.» Žedewoŋ na takaa din da tee. 
JDG.6.21	Abadantaa almalaykaa na goboo kaŋ goo nga kaboo ra boŋoo ka tuku hamoo nda takulawey kaŋ ra dolobiri sii ga. Nuune tun tondoo ra kaŋ na hamoo nda takulawey kaŋ ra dolobiri sii ton. Woo banda ga, Abadantaa almalaykaa dere moɲey cire. 
JDG.6.22	Žedewoŋ dii kaŋ Abadantaa almalaykaa no, a nee: «Woo si hin ka tee, ay Koyoo, Abadantaa, adiši Abadantaa almalaykaa no ay dii a moo nda moo!» 
JDG.6.23	Abadantaa nee a se: «Baani ma kaa ni ga, masi hunbur, nʼsi buu.»
JDG.6.24	Žedewoŋ na sargari tonadoo cin Abadantaa se kaŋ a na maaɲoo daŋ «Abadantaa ti baani». A goo Ofra, Abiyezer borey koyraa ra hala hõ.
JDG.6.25	Zaari follokaa cijinoo ra Abadantaa nee Žedewoŋ se: «Ni baaba yaaroo zaa kaŋ ti ihinkantoo kaŋ goo nda jiiri iyye. Ma 
JDG.6.26	Woo banda ga, ma sargari tonadoo cin tondi dogoo woo boŋ beene Abadantaa, ni Koyoo se ka sawa nda ašariyawey. Ma yaaru hinkantoo zaa mʼa ton nda Ašera bundu tooroo kaŋ nʼnʼa dunbu kʼa tee 
JDG.6.27	Žedewoŋ na aru woy (10) zaa nga tamey ra, a na hayaa tee kaŋ Abadantaa nʼa har a se. Amma kaŋ a ga hunbur nga baaba hugoo borey nda nga koyraa borey, a manʼa tee zaaroo ra, cijinoo ra a nʼa tee. 
JDG.6.28	Waatoo kaŋ koyraa borey tun subbaahi taya ra, i dii kaŋ Bal sargari tonadogoo kayri, Ašera bundu tooroo kaŋ goo jeroo ga dunbandi, yaaru hinkantoo sargandi sargari tonadogoo ga kaŋ ne ka cinandi. 
JDG.6.29	I nee cere se: «May ka woo tee?» I na alhabar ceeci, de a harandi ka nee: «Žedewoŋ, Yowaš izʼaroo no ka woo tee.» 
JDG.6.30	Koyraa borey nee Yowaš se: «Ni izʼaroo kaataray a ma buu, zama Bal kaŋ ir gʼa gana sargari tonadogoo no a nʼa kayri ka Ašera bundu tooroo kaŋ goo jeroo ga dunbu.» 
JDG.6.31	Yowaš na borey kul kaŋ tun a se zaabi ka nee: «War ga Bal faasayanoo goo wala? War no mʼa hallasi wala? Boro kul kaŋ nee nga ga Bal faasa ga buu za moo mana boo. Nda koy no a ma faasa nga boŋ se nga hunday, zama nga sargari tonadogoo no ka kayrandi.» 
JDG.6.32	Hanoo din no i na Žedewoŋ maaɲoo daŋ Yerub-Bal (maanaa «yala Bal ma nga boŋ faasa») ka nee: «Yala Bal ma nga boŋ faasa a ga, zama a na nga sargari tonadogoo kayri.»
JDG.6.33	Majaŋ borey kul, nda Amalek borey, nda waynahunay izey na cere marga ka Žurdeŋ isaa deŋ ka ngi kaloo gorandi Žizireyel gooroo ra. 
JDG.6.34	Abadantaa 
JDG.6.35	A na dontokawyaŋ sanba Manase gandaa kul ra kʼi marga hala ngi mo alkabiilaa ma hanga nga. A na dontokawyaŋ sanba Ašer, nda Zabuloŋ, nda Neftali alkabiilawey ra kaŋ žigi ka koy kʼi kubay.
JDG.6.36	Žedewoŋ nee Irkoy se: «Nda nʼga baa ma Izirayel hallasi nda ay kaboo sanda takaa kaŋ nda nʼnʼa har, 
JDG.6.37	nga ne, ay ga alman kuuroo haabu jisi taasu kar ganganoo ra, de nda harandaŋ zunbu haaboo hinne boŋ, amma nongoo kul ra laboo ga kogu, woo ra ay ga bay kaŋ nʼgʼay kaboo ka Izirayel hallasi sanda takaa kaŋ nda nʼnʼa har.» 
JDG.6.38	Woo kaŋ Žedewoŋ nʼa har, nga da ka tee. Subaa ra, a biya ka tun, a na haaboo musay ka harandaŋoo kaa a ra, tuu mee foo. 
JDG.6.39	Žedewoŋ nee Irkoy se: «Masi futu ay ga, hiino hinne no ay ga šelaŋ. Naŋ ya tammaasa wiri ni ga hiino hinne alman haaboo ga, alman haaboo hinne ma kogu, amma laboo kul ra harandaŋ ma bara.» 
JDG.6.40	Woo kaŋ Žedewoŋ nʼa har, Irkoy na woo din da tee hanoo din cijinoo. Alman haaboo hinne kogu, amma laboo kul tee harandaŋ.
JDG.7.1	Yerub-Bal kaŋ ti Žedewoŋ nda jamaa kul kaŋ goo a bande biya ka tun ka ngi kaloo sinji Harod haroo jere. Majaŋ borey kaloo goo i se hawsa here, ka hun More hondoo do hala gooroo ra.
JDG.7.2	Abadantaa nee Žedewoŋ se: «Jamaa kaŋ goo ni bande ga hanse ka boobo ka Majaŋ borey daŋ ni kaboo ra se. Izirayel masi koy fooma ay ga ka nee: ‹Ay gaabi kaaraa kʼay hallasi.›» 
JDG.7.3	Sohõ ay gʼa wiri ni ga, ma fee ni jamaa kul ga ka nee: «Boro kaŋ ga hunbur a ga jijiri ma yee, a ma mooru Galad tondi hondey.» Aru zenber waranka cindi hinka (22.000) jamaa ra yee. A cindi zenber woy (10.000). 
JDG.7.4	Abadantaa nee Žedewoŋ se: «Jamaa ga hanse ka boobo. I doori haroo ga, no din ra ay gʼi suuba ma ne, boro kaŋ ay nee ma ne: ‹Woo ma koy ni bande› ma koy ni bande. Boro kul kaŋ ay nee ma ne: ‹Woo masi koy ni bande› si koy.» 
JDG.7.5	Žedewoŋ na jamaa doori haroo ga. Waatoo din Abadantaa nee a se: «Boro kul kaŋ ga haroo zuu nda deene sanda hanšey takaa, mʼa daŋ jere ga, takaa din da ma boro kul mo daŋ jere ga kaŋ ga kanjezor ka haŋ.» 
JDG.7.6	Borey hinnaa kaŋ na haroo zaa ngi kabey ra kʼa zuu nda ngi miɲey manʼti kala boro zangu hinza (300). Jamaa jeroo kul nka kanjezor ka hari haŋ. 
JDG.7.7	Abadantaa nee Žedewoŋ se: «Aru zangu hinzaa (300) kaŋ na haroo zuu nda ay ga war hallasi, ngi nda ay ga Majaŋ borey daŋ ni kaboo ra. Jamaa jeroo boro foo kul ma koy nga do.» 
JDG.7.8	Woo ga, Žedewoŋ na aru zangu hinzaa (300) naŋ nga bande, a na Izirayel izey jerey naŋ i ma willi ngi do. Boro zangu hinzaa (300) na borey kaŋ ga yee šilfandawey nda hilley taa. Majaŋ borey kaloo goo a se ganda gooroo ra.
JDG.7.9	Cijinoo din Abadantaa nee Žedewoŋ se: «Tun ni boŋ ga, zunbu ka koy kaloo ga, ay nʼa daŋ ni kaboo ra. 
JDG.7.10	Nda nʼga hunbur ka kar, zunbu jina kaloo here, ni nda Pura, ni tamoo. 
JDG.7.11	Ma haŋajer hayaa kaŋ i gʼa har se, woo ra, nʼga bine tee ka zunbu ka koy kaloo ga.» A zunbu nda Pura nga tamoo hala wongu-izey jere kaŋ goo kaloo ra. 
JDG.7.12	Majaŋ borey, nda Amalek borey, nda waynahunay izey kul na ngi boŋ daaru gooroo ra sanda ndoo jama. Ngi yoowey si kabandi sanda teekoo miɲoo labutaasoo. 
JDG.7.13	Waatoo kaŋ Žedewoŋ too kate, woo gar aru foo goo ma handiri deede nga ceroo se. A nee: «Nga ne, ay na handiri foo tee, 
JDG.7.14	Ceroo zaabi ka nee: «Woo manʼti haya kul kala Žedewoŋ, Yowaš izʼaroo Izirayel boraa takubaa. Irkoy nʼir, Majaŋ borey nda ir kaloo kul daŋ kaboo ra.» 
JDG.7.15	Waatoo kaŋ Žedewoŋ maa handiroo fillaa nda nga almaganaa, a sujudu. Woo banda ga, a kaa Izirayel kaloo do ka nee: «Wa tun, zama Abadantaa na Majaŋ borey daŋ war kabey ra!»
JDG.7.16	Žedewoŋ na aru zangu hinzaa (300) zamna margari hinza, a nʼi kul noo hilli nda hoobu koonu kaŋyaŋ gundey ra bundu boŋ diinante goo. 
JDG.7.17	A nee i se: «Wʼay guna, de war mʼay takaa tee. Nga ne, za ay too Majaŋ borey kaloo here, war ma hayaa tee kaŋ ay gʼa tee. 
JDG.7.18	Waati kaŋ ay na hilloo hẽenandi, agay nda borey kul kaŋ goo ay bande, woo ma gar war mo na kuubi kʼa bere, waatoo din war mo ma hilley hẽenandi, de war ma nee: ‹Ir wongu Abadantaa se nda Žedewoŋ se!›»
JDG.7.19	Žedewoŋ nda aru zangoo (100) kaŋ goo a bande too kaloo here, lakkalkey waati hinkantoo sintinoo ga, waatoo kaŋ lakkalkey barmayandi. I na hilley hẽenandi, i na hoobey kaŋ goo kabey ra kayri. 
JDG.7.20	Margari hinzaa na hilley hẽenandi ka hoobey kayri. I na bundu boŋ diinantey dii ngi kabe waawey ra i na hilley dii ngi kabe henney ra ka hẽenandi. Woo banda ga, i kaati ka nee: «Ir na takuba ka wongu Abadantaa se nda Žedewoŋ se!» 
JDG.7.21	I ga kay ka kaloo kuubi kʼa bere, boro foo kul goo nga dogoo ra. Kaloo kul tun ka zuru, ka kaati ka ngi boŋ ceeci. 
JDG.7.22	Waatoo kaŋ aru boro zangu hinzaa (300) na hilley hẽenandi, Abadantaa na Majaŋ borey bere cere ga i na takuba ka cere wii kaloo kul ra. I kul zuru ka koy hala Bet-Šita, Sereda here hala Abel-Mehola hirroo ra Tabat jere.
JDG.7.23	I na Izirayel borey cindey kaŋ ti Neftali borey, nda Ašer borey, nda Manase borey kul marga. I na Majaŋ borey gaarandi. 
JDG.7.24	Žedewoŋ na dontokawyaŋ sanba Efrayim tondi hondey kul ra ka nee: «Wa zunbu ka koy Majaŋ borey gagay ka fondaa dunbu, i ga yawdogey dii Žurdeŋ isaa ga hala Bet-Bara.» Efrayim arey kul marga, i na yawdogey dii Žurdeŋ isaa ga hala Bet-Bara. 
JDG.7.25	I na Majaŋ borey boŋkoyni hinkaa Oreb nda Zeb dii. I na Oreb wii Oreb tondoo do, i na Zeb wii Zeb 
JDG.8.1	Efrayim arey nee Žedewoŋ se: «Macin ti hayaa woo kaŋ nʼnʼa tee ir se? Macin se manʼir cee waatoo kaŋ nʼkoy Majaŋ borey wongu?» I hanse ka citi a ga. 
JDG.8.2	Žedewoŋ nee i se: «Macin ti goyoo kaŋ ay nʼa tee kaŋ ga too war wanoo? War, Efrayim borey 
JDG.8.3	War kabey ra Irkoy na Majaŋ borey boŋkoyney Oreb nda Zeb kaŋandi, war nʼi wii. Macin ti goyoo kaŋ ay nʼa tee kaŋ ga too war wanoo?» Waatoo kaŋ a na woo har, ngi futuyanoo ben Žedewoŋ ga.
JDG.8.4	Žedewoŋ nka too Žurdeŋ isaa do, a bisa a ga, nga nda aru zangu hinzaa (300) kaŋ goo a bande. I fara, amma i goo Majaŋ borey gaarandiroo ra. 
JDG.8.5	Žedewoŋ nee Sukot borey se: «Ay gʼa wiri war ga, war ma borey kaŋ goo ay bande noo ŋaayan, zama i nka fara. Ya mma goo ma Zeba nda Salmunna Majaŋ borey kokoyey gaarandi.» 
JDG.8.6	Amma Sukot boŋkoyney nee: «Zeba nda Salmunna mma bara ni kaboo ra ka ben kaŋ se ir ga ni wongu-izey noo ŋaayan?» 
JDG.8.7	Žedewoŋ nee: «Waati kaŋ Abadantaa na Zeba nda Salmunna daŋ ay kaboo ra, ay ga war barzu nda saajoo karjiyaŋ nda ngorfuyaŋ.» 
JDG.8.8	A hun no din ka žigi ka koy Penuwel, a na haya follokaa wiri no din borey ga. Penuwel borey nʼa zaabi nda woo kaŋ nda Sukot borey nʼa zaabi. 
JDG.8.9	Woo ga, a nee Penuwel borey se: «Waati kaŋ ay yee kate nda baani, ay ga soorohugu kukoo woo kayri.»
JDG.8.10	Woo gar Zeba nda Salmunna cindi Karkor koyraa ra, ngi nda ngi wongu-izey jamaa kaŋ ti aru zenber woy cindi guu (15.000) cine, wey no kul kaŋ cindi waynahunay izey wongu-izey ra. Aru takubakoyni zenber zangu nda waranka (120.000) ka wiiyandi. 
JDG.8.11	Žedewoŋ žigi ka koy nda borey kaŋ goo hukkumey cire fondaa, Noba nda Yogboha se waynahunay, a na wongu-izey kar kaŋ ga hongu haya kul si duu ngi. 
JDG.8.12	Zeba nda Salmunna zuru, Žedewoŋ hanga ey. A na Majaŋ borey kokoy hinkaa Zeba nda Salmunna dii, a na wongu-izey kul jitandi.
JDG.8.13	Žedewoŋ, Yowaš izʼaroo kaa ka hun wongoo ra nda Heres žigidogoo here. 
JDG.8.14	Žedewoŋ na Sukot arusooga foo dii kʼa hãa, arusoogaa na Sukot boŋkoyney nda boro beerey maaɲey hantum a se, aru boro woyye cindi iyye (77). 
JDG.8.15	Woo banda ga, a koy Sukot borey do, Žedewoŋ nee: «Zeba nda Salmunna ne, ngi kaŋ se war nʼay wow ka nee: ‹Zeba nda Salmunna mma bara ni hinoo cire kaŋ se nʼga nee ir ma ni borey kaŋ fara noo ŋaayan?›» 
JDG.8.16	Aywa, Žedewoŋ na saajoo karjiyaŋ nda ngorfuyaŋ zaa ka Sukot koyraa borey gooji. 
JDG.8.17	A na Penuwel soorohugu kukoo kayri, a na koyraa arey wii.
JDG.8.18	Woo banda ga, Žedewoŋ nee Zeba nda Salmunna se: «Takaa foo ti arey takaa kaŋ war nʼi wii Tabor?» I nee: «I ga hima nda ni, affoo kul ga hima nda kokoy ize.» 
JDG.8.19	A nee: «Agʼarmey no, ay ɲaa-izey no. Ay ga žee nda Abadantaa kaŋ ga huna maaɲoo, nda war nkʼi naŋ i ma huna, ay si war wii.» 
JDG.8.20	Woo banda ga, a nee nga izʼaru jinaa Yeter se: «Tun kʼi wii!» Amma zankaa mana nga takubaa hoobu, zama a mma hunbur, a manʼti kala zanka. 
JDG.8.21	Zeba nda Salmunna nee: «Tun kʼir wii ni hunday, zama aru, nga hinagoo de no a gʼa tee.» Woo ra Žedewoŋ na Zeba nda Salmunna wii. Woo banda ga, a na taalamey zaa kaŋ goo ngi yoowey jindey ra.
JDG.8.22	Izirayel borey nee Žedewoŋ se: «Ir laama, ni banda ga, ni izʼaroo mʼir laama, woo banda ga, ni haamaa mʼir laama, zama nʼnʼir hallasi Majaŋ borey kabey ra.» 
JDG.8.23	Žedewoŋ nee i se: «Ay si war laama, manʼti agay, manʼti ay izʼaroo, Abadantaa no ma war laama.» 
JDG.8.24	Žedewoŋ nee i se: «Ay ga haya foo ceeci war ga: war affoo kul mʼay noo korbay foo nga 
JDG.8.25	I nee: «A ga kan ir se ir mʼi noo ma ne.» I na darbay foo daaru, boro foo kul ga wura korbay foo kaa nga alganiimaa ra kʼa warra a boŋ. 
JDG.8.26	Wura korbawey kaŋ a nʼi ceeci tiŋaa tee kilo waranka (20) cine kaŋ ra taalamey nda haŋakorbawey nda darbay ciray henney kaŋ Majaŋ borey kokoyey gʼi daŋ sii a ra, korbawey kaŋ goo ngi yoowey jindey ra mo sii a ra. 
JDG.8.27	Žedewoŋ na wuragey kar kʼi tee tooru kʼa daŋ nga koyraa ra kaŋ ti Ofra. Izirayel kul na izefututaray tee
JDG.8.28	Majaŋ borey kayna Izirayel izey jine, i mana hin ka ngi boŋey jer koyne. Gandaa yay jiiri woytaaci (40) Žedewoŋ waatoo ra.
JDG.8.29	Yowaš izʼaroo Žedewoŋ kaŋ se i ga nee Yerub-Bal yee nga do ka goro. 
JDG.8.30	Žedewoŋ duu izʼaru woyye (70) kaŋ hun a ga, zama a cindi nda woy booboyaŋ. 
JDG.8.31	Nga 
JDG.8.32	Žedewoŋ, Yowaš izʼaroo buu žeenay henna banda ga, i nʼa sutura nga baaba Yowaš 
JDG.8.33	Žedewoŋ buuroo banda ga, Izirayel izey yee ka sintin ka izefututaray tee
JDG.8.34	Izirayel mana yee ka hongu Abadantaa, ngi Koyoo kaŋ nʼi kaa iberey kul kabey ra kaŋ gʼi kuubi kʼi bere. 
JDG.8.35	I mana haya henna tee Yerub-Bal kaŋ ti Žedewoŋ hugoo borey se, haya hennaa kul kaŋ a nʼa tee Izirayel se banda ga.
JDG.9.1	Abimelek, Yerub-Bal izʼaroo koy Šekem ka šelaŋ nga ɲaa armey se nda nga ɲaa alkabiilaa kul se. A nee: 
JDG.9.2	«Ay gʼa wiri war ga, war ma šelaŋ Šekem borey kul se ka nee: ‹Boro woyye (70) Yerub-Bal izʼarey kul ra ma tee war se boŋkoyni wala aru folloku ma tee war se boŋkoyni?› I hongandi kaŋ ay manʼti kala ngi hamoo.» 
JDG.9.3	Nga ɲaa armey na woo kul har Šekem borey jine. Biney yadda Abimelek se, zama i nee: «Ir armaa no.» 
JDG.9.4	I nʼa noo nzorfu kaaray tamma boŋ woyye (70) Bal-Berit hugoo ra. Nooroo woo nda Abimelek na aru fuyyanteyaŋ nda yaara-yaarakawyaŋ bana, i hanga a bande.
JDG.9.5	A koy baaboo hugoo ra Ofra, a na nga armey wii, Yerub-Bal izey, aru woyye (70) tondi folloku ga. Boro kul mana cindi kala Yotam, Yerub-Bal izey kul ikaccaa, zama a nka tugu. 
JDG.9.6	Šekem borey kul nda Bet-Millo borey kul marga ka koy Abimelek tee kokoy tuuriɲaa beeroo jere kaŋ goo tondoo kaŋ ga kay do Šekem.
JDG.9.7	Yotam duu alhabaroo. A koy kay Garizim tondi hondoo boŋ, a na jinde jer ka kaati ka nee: «Wa haŋajer ya ne Šekem borey, woo ra Irkoy ga maa war se.
JDG.9.8	Ay ženti ka fur war se,
JDG.9.8	han foo woo ti tuuri fooyaŋ kaŋ šerre ka koy kokoy yon a ma ngi laama.
JDG.9.8	I nee 
JDG.9.8	‹Ir laama.›
JDG.9.9	Amma zaytuɲaa nee i se:
JDG.9.9	‹Yʼay jiyoo naŋ
JDG.9.9	kaŋ ti hayaa kaŋ koyey nda adamizey ga bagʼa ay ra,
JDG.9.9	ka koy ay boŋ warra tuuri tanayaŋ boŋ wala?›
JDG.9.10	Aywa, tuurey koy nee jeejayɲaa se:
JDG.9.10	‹Ni, kaa kʼir laama.›
JDG.9.11	Amma jeejayɲaŋoo nee i se:
JDG.9.11	‹Ya fay nda ay kaanoo nda ay ize hennaa
JDG.9.11	ka koy ay boŋ warra tuuri tanayaŋ boŋ wala?›
JDG.9.12	Woo banda ga, tuurey nee 
JDG.9.12	‹Ni, kaa kʼir laama.›
JDG.9.13	Amma alanebɲaŋoo nee i se:
JDG.9.13	‹Ya fay nda agay alaneb hari kaanaa kaŋ ga koyey nda adamizey ɲaalandi,
JDG.9.13	ka koy ay boŋ warra tuuri tanayaŋ boŋ wala?›
JDG.9.14	Woo banda ga, tuurey kul nee karjiɲaa se:
JDG.9.14	‹Ni, kaa kʼir laama.›
JDG.9.15	Karjiɲaŋoo nee tuurey se:
JDG.9.15	‹Nda cimi no kaŋ war ga baa war mʼay yon ya tee war kokoyoo,
JDG.9.15	wa kaa ka goro ay biyoo ra,
JDG.9.15	nda manʼti woo,
JDG.9.15	yala nuune ma hun ay ra kaŋ ga koy tuurey ŋaa
JDG.9.15	hala ba Libaŋ tuuriɲaŋey kaŋ se i ga nee 
JDG.9.16	Yotam koy a ga ka nee: «Sohõ, cimi nda laadirtaray da nda war goy ka Abimelek tee kokoy? War goy nda boro hennataray Yerub-Bal nda nga hugoo here wala? War nʼa bana ka sawa nda nga teegoyey wala? 
JDG.9.17	Zama ay baaba wongu war se, a na nga hundoo fur war se, a na war kaa Majaŋ borey kabey ra. 
JDG.9.18	Amma war, hõ war tun ay baaba hugoo se, war na nga izʼarey wii, boro woyye (70) tondi folloku ga, de war na Abimelek nga koŋŋaa izʼaroo tee kokoy Šekem borey boŋ, zama war armaa no. 
JDG.9.19	Nda cimi nda laadirtaray nda war goy Yerub-Bal nda nga hugoo here hõ, yala war ma ɲaali nda Abimelek, nga mo ma ɲaali nda war. 
JDG.9.20	Nda manʼti woo, yala nuune ma fatta Abimelek ra ka Šekem borey nda Bet-Millo borey ŋaa, de yala nuune ma fatta Šekem borey nda Bet-Millo borey ra ka Abimelek ŋaa!»
JDG.9.21	Woo banda ga, Yotam zuru ka koy tugu Ber, a goro no din ka mooru nga armaa Abimelek.
JDG.9.22	Abimelek na Izirayel laama jiiri hinza. 
JDG.9.23	Woo banda ga, Irkoy na binelaalay daŋ Abimelek nda Šekem borey game. Šekem borey mana laadir Abimelek se, 
JDG.9.24	takaa kaŋ nda goy futaa kaŋ teendi Yerub-Bal izʼaru woyyaa (70) se nda ngi kuroo alhakoo kaŋ Abimelek ngi armaa ga kaŋ nʼi wii nda Šekem borey ga kaŋ nʼa gaa a ma nga armey wii. 
JDG.9.25	Woo gar Šekem borey na zanbaguusu tee tondi hondey boŋ beene, boroyaŋ kaŋ ga boro kul kaŋ ga bisa ngi fondaa ra kom. Abimelek duu alhabaroo.
JDG.9.26	Waati follokaa ra Gal, Ebed izʼaroo kaa, nga nda nga armey, i bisa nda Šekem. Šekem borey naanay a. 
JDG.9.27	I koy hawsaa ra ka ngi 
JDG.9.28	Gal, Ebed izʼaroo nee: «May ti Abimelek, may ti Šekem, hala ir mʼir boŋ daŋ Abimelek cire? Manʼti Yerub-Bal izoo no wala? Manʼti Zebul ti boŋkoyni kaŋ goo a cire wala? Wa war boŋ yeeti ganda Hamor borey se kaŋ ti Šekem borey baaba, macin se ir no mʼir boŋ daŋ Abimelek cire. 
JDG.9.29	Jalla, nda a gar i nkʼay noo Šekem borey, kala ya Abimelek gaaray kʼa kaa dogoo ra.» A nee Abimelek ga: «Ni, Abimelek, he! Tonton ni soojey ga, de ma fatta kate ka wongu.»
JDG.9.30	Zebul kaŋ ti koyraa goforneroo maa hayaa kaŋ Gal, Ebed izʼaroo gʼa har, a dukur. 
JDG.9.31	A na boroyaŋ sanba tuguyan ra Abimelek do ka nee a se: «Gal, Ebed izʼaroo nda nga armey kaa Šekem, nga ne, i goo ma koyraa turandi ni ga. 
JDG.9.32	Adiši sohõ, tun cijin here, ni nda jamaa kaŋ goo ni bande ma koy zanbaguusu tee i se hawsaa ra. 
JDG.9.33	Subbaahoo ra, wayna fattayanoo ga, ma biya ka tun, de ma kaŋ koyraa ga. Nga ne, waati kaŋ Gal nda jamaa kaŋ goo a bande fatta ka ni kubay, ma haya tee i se kaŋ nʼbaa.»
JDG.9.34	Hanoo din Abimelek nda jamaa kul kaŋ goo a bande tun cijinoo ra ka koy zanbaguusu tee Šekem jere, i tee margari taaci kʼi batu. 
JDG.9.35	Gal, Ebed izʼaroo fatta ka koy kay koyraa miɲoo ga. Abimelek nda jamaa kaŋ goo a bande buttu ka fatta ngi tugudogoo ra. 
JDG.9.36	Gal dii jamaa, a nee Zebul se: «Nga ne, jama foo goo ma zunbu ka hun tondi hondoo boŋ.» Zebul nee a se: «Manʼti woo no, hondoo biyoo no ma tee ma ne sanda boroyaŋ.» 
JDG.9.37	Gal yee ka nee: «Guna ka boori, jama no ma zunbu hondoo boŋ kaŋ goo gandaa gamoo ra, affoo mo goo ma kaa ka hun gunandikey tuuriɲaa beeroo here.» 
JDG.9.38	Zebul nee a se: «Adiši man ni šenni henney, ni kaŋ ga nee: ‹May ti Abimelek, hala ir ma huru a cire?› Manʼti jamaa ti woo kaŋ nʼga donda? Sohõ fatta, koy i wongu.» 
JDG.9.39	Gal fatta Šekem borey jine ka Abimelek wongu. 
JDG.9.40	Abimelek nʼa gaaray, a zuru a se. Boro boobo kaŋ ka buu za hawsaa ra hala koyraa miɲoo ga. 
JDG.9.41	Abimelek goro Aruma. Zebul na Gal nda nga armey gaaray, i mana hin ka goro Šekem.
JDG.9.42	Subaa ra, jamaa fatta ka koy hawsaa ra. Abimelek duu alhabaroo. 
JDG.9.43	A na jamaa zaa, a nʼi zamna margari hinza, a nʼi lanba ka zanbaguusu tee saajoo ra. Nga ne, waatoo kaŋ a ga dii jamaa ga fatta koyraa ra, a gum i boŋ kʼi wongu. 
JDG.9.44	Abimelek nda nga margarey kaŋ goo a bande tun ka koy kay koyraa miɲoo ga. Margari hinkaa kaŋ borey kul kaŋ goo hawsaa ra boŋ kʼi kar. 
JDG.9.45	Abimelek na zaaroo kul tee a ga koyraa wongu. A na koyraa dii, a na borey wii kaŋ goo a ra. Woo banda ga, a na koyraa kayri, a na ciiri say-say a ra.
JDG.9.46	Aywa, waatoo kaŋ Migdal-Šekem borey kul maa alhabaroo, i koy tooroo kaŋ se i ga nee Berit hugoo folgoo ra. 
JDG.9.47	Abimelek duu alhabar kaŋ Migdal-Šekem borey kul marga. 
JDG.9.48	Woo banda ga, Abimelek žigi Salmoŋ tondi hondoo ga, nga nda jamaa kaŋ goo a bande. Abimelek na daaši zaa, a na tuuri kabe foo dunbu, a nʼa jeeje nga jesoo ga. A nee jamaa se kaŋ goo nga bande: «War dii hayaa kaŋ ay nʼa tee, wʼay takaa tee, wa cahã.» 
JDG.9.49	Jamaa boro foo kul na tuuri kabe foo dunbu ka hanga Abimelek. I na tuuri kabey daŋ tooroo hugoo folgoo ra, i na nuune daŋ i ra, i na folgoo nda hayaa kaŋ goo a ra kul ton. Takaa woo nda Migdal-Šekem borey buu, ngi hinnaa arey nda woyey manʼti kala boro zenber foo (1.000) cine.
JDG.9.50	Abimelek koy Tebes. A na Tebes wanga kʼa daŋ game, a nʼa dii. 
JDG.9.51	Soorohugu kuku gaabante foo goo koyraa gamoo ra, boraa kul zuru ka koy tugu a ra, arey nda woyey, nda koyraa borey. I nʼa daabu ngi ga, i žigi soorohugu kukoo sooraa batumaa ra. 
JDG.9.52	Abimelek man soorohugu kukoo miɲoo ka wongu, a nee nga mma nuune daŋ a ra. 
JDG.9.53	Woy foo kaŋ goo sooraa boŋ na Abimelek warra nda fufutondi boŋoo ra, a na boŋoo kayri. 
JDG.9.54	Dogoo din da Abimelek ciya arusoogaa se kaŋ nga wongu jinawey zaa ka nee a se: «Ni takubaa hoobu mʼay wii, i masi koy nee: ‹Woy kʼa wii.›» Arusoogaa nʼa hay, a buu. 
JDG.9.55	Waatoo kaŋ Izirayel borey dii kaŋ Abimelek buu, boro foo kul koy nga hugoo do.
JDG.9.56	Takaa woo nda Irkoy na teegoy futaa kaŋandi Abimelek boŋ kaŋ a nʼa tee nga baaba se, zama a na nga arma woyyaa (70) wii. 
JDG.9.57	Teegoy futaa kul kaŋ Šekem borey nʼa tee, Irkoy nʼa kaŋandi i boŋ. Dangaa kaŋ Yotam, Yerub-Bal izʼaroo nʼa har i ga duu ey.
JDG.10.1	Abimelek buuyanoo banda ga, Tola kaa ka Izirayel izey kaa iberey kabey ra. Tola ti Puwa izʼaroo, Puwa manʼti kala Dodo, Isakar alkabiilaa boro izʼaroo. A si goro kala Šamir koyraa ra, Efrayim tondi hondey ra. 
JDG.10.2	A tee alkaali Izirayel ra jiiri waranka cindi hinza (23), nga banda ga, a buu, i nʼa sutura Šamir.
JDG.10.3	Tola banda ga, Yahir kaa, Galad boro no, a tee alkaali Izirayel ra jiiri waranka cindi hinka (22). 
JDG.10.4	Izʼaru waranza (30) bara a se kaŋyaŋ ga kaaru farka waranza (30) boŋ, koyra waranza (30) goo ngi mayray ra. Hala hõ i mma nee koyrawey wey se Yahir koyra buuna-buunawey, i sii kala Galad gandaa ra. 
JDG.10.5	Woo banda ga, Yahir buu, i nʼa sutura Kamoŋ.
JDG.10.6	Izirayel izey yee ka goy futu tee Abadantaa jine. I na toorey kaŋ se i ga nee 
JDG.10.7	Abadantaa dukur Izirayel ga, a nʼi daŋ Filisti borey nda Amoŋ izey kabey ra. 
JDG.10.8	I na Izirayel izey kankam kʼi šiita jiiroo din, takaa din da hala jiiri woy cindi yaaha (18), maanaa Izirayel izey kul kaŋ goo Žurdeŋ isaa se banda, Amor borey gandaa ra kaŋ goo Galad. 
JDG.10.9	Amoŋ izey na ba Žurdeŋ isaa deŋ ka koy Žuda, nda Benžameŋ, nda Efrayim hugoo wongu. Izirayel izey hanse ka fara. 
JDG.10.10	Izirayel izey kaati ka Abadantaa cee ka nee: «Ir na zunubu tee ma ne, zama ir na ni kaŋ ti ir Koyoo naŋ, ir na toorey kaŋ ti Balyaŋ gana.» 
JDG.10.11	Abadantaa nee Izirayel izey se: «Waatoo kaŋ Misira borey, nda Amor borey, nda Amoŋ izey, nda Filisti borey, 
JDG.10.12	nda Sidoŋ borey, nda Amalek borey, nda Mawoŋ borey ga war gurzugay, war nʼay cee. Ya na war hallasi kabey ra wala? 
JDG.10.13	Amma war, war nʼay naŋ ka koy koy tanayaŋ gana. Woo se ay si yee ka war kaa kabe ra. 
JDG.10.14	Wa koy, war ma koyey cee kaŋ war nʼi suuba! I ma war hallasi war gurzugaa waati.» 
JDG.10.15	Izirayel izey nee Abadantaa se: «Ir na zunubu tee, haya tee ir se kaŋ nʼbaa. Amma ir hallasi hõ!» 
JDG.10.16	Woo banda ga, i na koy waaney kaa ngi game ka Abadantaa gana kaŋ hinna i se.
JDG.10.17	Aywa, Amoŋ izey marga ka ngi kaloo gorandi Galad wongoo se. Izirayel izey mo marga ka ngi kaloo gorandi wongoo se Mispa. 
JDG.10.18	Izirayel izey kaŋ goo Galad gandaa ra, ngi nda ngi boŋkoyney nee cere se: «May ti aroo kaŋ ga huru ir jine ka Amoŋ izey wongu? Boro kul kaŋ hin ka woo tee ga tee Galad borey kul boŋkoynoo.»
JDG.11.1	Wongaari beeri goo Galad gandaa ra, maaɲoo ti Žefte. Baaboo maaɲoo ti Galad. Galad mana duu Žefte kala woykuuru ga. 
JDG.11.2	Galad wandoo hunday na izʼaruyaŋ hay a se. Waatoo kaŋ woyoo woo izey beeri i na Žefte gaaray, i nee a se: «Nʼsi duu tubu ir baaba hugoo ra, zama woy tana ize ti ni.» 
JDG.11.3	Kaŋ woo tee, Žefte zuru ka hun nga armey ra ka koy goro Tob gandaa ra. Aru fuyyanteyaŋ marga Žefte jere. I ga fatta a bande ka windi.
JDG.11.4	Waati banda ga, Amoŋ izey tun ka Izirayel wongu. 
JDG.11.5	Kaŋ Amoŋ izey goo ma Izirayel wongu, Galad boro beerey koy Žefte ceeci Tob gandaa ra. 
JDG.11.6	I nee Žefte se: «Kaa, nʼga tee ir jineboraa, de ir ga Amoŋ izey wongu.» 
JDG.11.7	Žefte nee Galad boro beerey se: «Manʼti war no ka wanji ay ga, kʼay gaaray ay baaba hugoo ra? Macin se war ga kaa ay do hõ kaŋ war goo gurzugay ra?» 
JDG.11.8	Galad boro beerey nee Žefte se: «Hayaa kaŋ se ir yee kate ni do sohõ da manʼti kala ma koy ir bande, ma Amoŋ izey wongu, ma tee ir boŋkoynoo. Ma tee Galad borey kul se boŋkoyni.» 
JDG.11.9	Žefte nee Galad boro beerey se: «Nda war nʼay ka koy hala ya Amoŋ izey wongu, de Abadantaa nʼi daŋ ay kaboo ra, boŋkoynitaraa ga huru ay mayraa ra wala?» 
JDG.11.10	Galad boro beerey nee Žefte se: «Ir yadda, woo kaŋ nʼnʼa har, nda ir manʼa tee, Abadantaa ga tee seede.»
JDG.11.11	Woo ga, Žefte koy Galad boro beerey bande. Jamaa nʼa daŋ jine a ma tee boŋkoyni nda jineboro. Allaahidoo kul kaŋ i nʼa zaa Žefte se, Žefte kaa kʼa kul har Abadantaa jine Mispa.
JDG.11.12	Žefte na dontokawyaŋ sanba Amoŋ izey kokoyoo do ka nee a se: «Macin bara ir game kaŋ se nʼga kaa ay ga kʼay gandaa wongu?» 
JDG.11.13	Amoŋ izey kokoyoo nee Žefte dontokey se: «Izirayel no, waatoo kaŋ a žigi ka fatta Misira, a nʼay gandaa dii za Arnoŋ isaa hala Yabok isaa ga ka koy hala Žurdeŋ isaa do. Sohõ ma labey wey yeeti ir se nda ni boŋ.»
JDG.11.14	Žefte yee ka dontokawyaŋ sanba Amoŋ izey kokoyoo do 
JDG.11.15	ka nee a se: «Žefte nee: ‹Izirayel mana Mowab gandaa dii, a mana Amoŋ izey gandaa dii.› 
JDG.11.16	Waatoo kaŋ Izirayel izey žigi ka fatta Misira, i nka dira saajoo ra hala Kakaarey teekoo do ka too Kadeš. 
JDG.11.17	No din ra Izirayel na dontokawyaŋ sanba Edom kokoyoo do ka nee a se: ‹Ay gʼa wiri ni ga, naŋ ya bisa nda ni gandaa.›
JDG.11.18	Woo banda ga, Izirayel izey dira saajoo ra, i na Edom nda Mowab kuubi, i bisa Mowab se waynahunay. I goro Arnoŋ se banda bila nda i ma huru Mowab laboo ra, zama Arnoŋ manʼti kala Mowab hirroo. 
JDG.11.19	Izirayel na dontokawyaŋ sanba Sihoŋ do kaŋ ti Amor borey nda Hešboŋ kokoyoo, Izirayel nee a se: ‹Ay gʼa wiri ni ga, naŋ ir ma bisa nda ni gandaa ka koy too ir nongoo ra.›
JDG.11.20	Amma Sihoŋ mana naanay Izirayel kʼa naŋ a ma bisa nda nga laamaa. Sihoŋ na nga wongu-izey kul marga, a na nga kaloo gorandi Yahas ka Izirayel wongu. 
JDG.11.21	Abadantaa, Izirayel Koyoo na Sihoŋ nda nga wongu-izey kul daŋ Izirayel kaboo ra. Izirayel na Amor borey gandaa kul mayray kaŋ ra Amor borey ga goro. 
JDG.11.22	I na Amor borey laboo kul mayray, za Arnoŋ isaa hala Yabok isaa ka koy za saajoo ra hala Žurdeŋ isaa do. 
JDG.11.23	Aywa, Abadantaa, Izirayel Koyoo na Amor borey gaaray nga jamaa Izirayel jine, ni no mʼir gaaray laboo ra? 
JDG.11.24	Ni koyoo kaŋ ti Kemoš, gandaa kaŋ a nʼa noo ma ne ga tee ni wane wala? Takaa din da ir mo, haya kul kaŋ Abadantaa nʼa noo ir se wongu ra, hayaa ga tee ir wane. 
JDG.11.25	Ni nka bisa Sipor izʼaroo Balak kaŋ ti Mowab kokoyoo? A na yenje ceeci Izirayel ga wala? A nʼa wongu wala? 
JDG.11.26	Jiiri zangu hinza (300) ne kaŋ Izirayel ga goro Hešboŋ nda nongey kaŋ goo nga laamaa ra, Aroyer ra nda nongey kaŋ goo nga laamaa ra, nda koyrawey kul kaŋ goo Arnoŋ isaa miɲey bande. Macin se war mana laboo woo taa alwaatoo woo kul? 
JDG.11.27	Manʼti agay ka zunubu tee ma ne, ni ka goy laala goy ay ga, ni kaŋ baa mʼay wongu. Yala Abadantaa kaŋ ti ciitikaa, ma ciiti hõ Izirayel izey nda Amoŋ izey game.»
JDG.11.28	Amma Amoŋ izey kokoyoo mana haŋajer Žefte šenney se kaŋ a donto kʼi har a se.
JDG.11.29	Abadantaa 
JDG.11.30	Žefte na meefur zaa Abadantaa se, a nee: «Abadantaa, nda nʼna Amoŋ izey daŋ ay kaboo ra nda cimi, 
JDG.11.31	boro kul kaŋ fatta nda ay hugoo miɲoo kʼay kubay waati kaŋ ay yee kate nda baani ka hun wongoo kaŋ ay gʼa tee Amoŋ izey bande, boraa ga tee Abadantaa wane, ay gʼa kaa 
JDG.11.32	Žefte bisa Amoŋ izey do kʼi wongu, Abadantaa nʼi daŋ kaboo ra. 
JDG.11.33	Žefte hin ey hinyan beeri, a nʼi kar za Aroyer hala boro ma too Minit, koyra waranka (20), hala Abel-Keramim. Amoŋ izey na ngi boŋ yeeti ganda Izirayel izey se.
JDG.11.34	Waatoo kaŋ Žefte ga yee kate nga do Mispa, nga ne, nga ize woyoo nʼa kubay nda tubal nda gaani. Nga ize bajja follokaa no, nga banda ga, a sii nda izʼaru, a sii nda ize woy tana foo. 
JDG.11.35	Za a dii a, nga no, a na nga bankaarawey kottu ka nga binemaraa cebe ka nee: «He! Kaari, ay ize woyoo, ni no ma kate ay ga bone. Agay ka hanse ka šelaŋ Abadantaa se, ay si hin ka yee ay šennoo se banda.» 
JDG.11.36	Ize woyoo nee a se: «Baaba, ni nka hanse ka šelaŋ Abadantaa se, hayaa tee ya ne ka sawa nda woo kaŋ hun ni miɲoo ra sohõ kaŋ Abadantaa na ni dukuroo kaa ni iberey ra kaŋ ti Amoŋ izey.» 
JDG.11.37	A yee ka nee baaboo se: «Ma woo tee ya ne kaŋ ay gʼa wiri ni ga, ay noo handu hinka šarti, ay ga koy tondi hondey ra ka yaara-yaara ka hẽe, agay nda ay cerey, zama ay ga buu ay hondiyawtaraa ra bila ya hiiji.» 
JDG.11.38	A nee a se: «Koy.» A nʼa naŋ a ma koy handu hinka. A koy tondi hondey boŋ, nga nda nga cerey ka hondiyawtaraa hẽe. 
JDG.11.39	Handu hinka banda ga, a yee kate baaboo do, a nʼa ka meefuroo kaa kaŋ nʼa zaa. A mana bay ka marga nda aru. Za woo ga, a tee alaada Izirayel ra kaŋ ti 
JDG.11.40	jiiri ka kaa jiiri Izirayel hondiyawey ga fatta jirbi taaci ka koy hongu Žefte Galad boraa ize woyoo.
JDG.12.1	Efrayim arey marga ka bisa ka koy Safoŋ
JDG.12.2	Žefte nee: «Agay nda ay jamaa, waafakay jaŋay beeri huru ir nda Amoŋ izey game. Waatoo kaŋ ay na war cee war manʼay kaa kabey ra. 
JDG.12.3	Kaŋ ay dii war si kaa kʼay faaba, ay farrati, ay bisa ka koy Amoŋ izey do, de Abadantaa nʼi daŋ ay kaboo ra. Adiši macin se war ga kaa kʼay wongu hõ?» 
JDG.12.4	Žefte na Galad arey kul marga ka koy Efrayim wongu. Galad arey na Efrayim kar, ka gar Efrayim izey nka nee: «War Galad borey, war manʼti kala meecindiyaŋ kaŋ zuru ka hun Efrayim ka koy Manase.» 
JDG.12.5	Galad na Žurdeŋ isaa yawdogey dii Efrayim heroo ra. Waati kul kaŋ Efrayim boro foo kaŋ cindi ga baa nga ma bisa, Galad arey gʼa hãa ka nee: «Efrayim boro ti ni wala?», nda a tuuru ka nee: «Kalaa», 
JDG.12.6	i ga nee a se: «Nee: ‹Šibolet›.» Nda a nee: «Sibolet»
JDG.12.7	Žefte kaŋ ti Galad boro tee alkaali Izirayel ra jiiri iddu, woo banda ga, Žefte buu, de i nʼa sutura Galad koyrawey affoo ra.
JDG.12.8	Žefte buuyanoo banda ga, Ibsaŋ kaŋ ti Betelehem boro tee alkaali Izirayel ra. 
JDG.12.9	A duu izʼaru waranza (30) nda ize woy waranza (30) kaŋ a nʼi hiijandi taray boroyaŋ se. Nga izʼarey, a kate i se woy-ize waranza (30) kaŋ a nʼi ka hun taray. A tee alkaali Izirayel ra jiiri iyye. 
JDG.12.10	Woo banda ga, Ibsaŋ buu, i nʼa sutura Betelehem.
JDG.12.11	Ibsaŋ banda ga, Eloŋ kaŋ ti Zabuloŋ boro tee alkaali Izirayel ra jiiri woy (10). 
JDG.12.12	Woo banda ga, Eloŋ, Zabuloŋ boraa buu, i nʼa sutura Ayaloŋ ra, Zabuloŋ gandaa ra.
JDG.12.13	Eloŋ banda ga, Hilel izʼaroo Abdoŋ kaŋ ti Piratoŋ boro tee alkaali Izirayel ra. 
JDG.12.14	A duu izʼaru woytaaci (40) nda haama waranza (30) kaŋ ga kaaru farka woyye (70) boŋ. A tee alkaali Izirayel ra jiiri yaaha. 
JDG.12.15	Nga banda ga, Hilel, Piratoŋ boraa buu, i nʼa sutura Piratoŋ, Efrayim gandaa ra, Amalek borey tondi hondoo ra.
JDG.13.1	Izirayel izey yee koyne ka goy futu tee Abadantaa jine. Abadantaa nʼi daŋ Filisti borey kabey ra jiiri woytaaci (40).
JDG.13.2	Sora koyraa ra aru foo goo no, Dan alkabiilaa boro no, maaɲoo ti Manowa, wandoo manʼti kala woy gun, a sii nda ize. 
JDG.13.3	Han foo Abadantaa almalaykaa bangay woyoo woo se ka nee a se: «Nga ne, ni kaŋ ti woy gun, mana duu ize, nʼga kaa ka tee alhaamidu, nʼga izʼaru daŋ aduɲɲa ra. 
JDG.13.4	Sohõ, ay gʼa wiri ni ga, ma hanse ka hawgay, masi 
JDG.13.5	Zama nga ne, nʼga tee alhaamidu, de nʼga izʼaru daŋ aduɲɲa ra. Šiini si zuru boŋoo ra, zama zankaaroo woo ga tee boro kaŋ yeetandi jere ga Irkoy se za ɲaŋoo gundoo ra. Nga no ma sintin ka Izirayel hallasi Filisti borey kabey ra.» 
JDG.13.6	Woyoo koy nee nga kurɲoo se: «Irkoy aru foo kaa kʼay gar, a ga hima nda Irkoy almalaykaa, a ga hanse ka hunburandi. Ay manʼa hãa man ra a hun, a mana nga maaɲoo har ya ne. 
JDG.13.7	Amma a nee ya ne: ‹Nʼga kaa ka tee alhaamidu, nʼga izʼaru daŋ aduɲɲa ra. Sohõ masi alaneb hari moora haŋ, masi harifutu dumi kul haŋ, masi haya harramante kul ŋaa, zama zankaaroo woo ga tee boro kaŋ yeetandi jere ga Irkoy se za ɲaŋoo gundoo ra hala nga buuyanoo zaaroo ga.›»
JDG.13.8	Kaŋ Manowa maa woo, a na Abadantaa suurandi ka nee: «Abadantaa, ay ga ni ŋaaray, Irkoy boraa kaŋ nʼnʼa sanba ma yee kate ir do kʼir cawandi woo kaŋ ir ga hima kʼa tee zankaaroo se kaŋ ga hayandi.» 
JDG.13.9	Abadantaa na haŋajer Manowa se, Irkoy almalaykaa yee kate woyoo do. A goo ma goro hawsaa ra. Nga kurɲoo Manowa sii a bande. 
JDG.13.10	Woyoo cahã ka zuru ka koy nga kurɲoo do ka deede ka nee: «Kaa ka guna, aroo kaŋ bay ka kaa ay do yee ka bangay ya ne.» 
JDG.13.11	Dogoo din da, Manowa tun ka hanga wandoo, a na aroo gar, a nee a se: «Ni no ka šelaŋ woyoo woo se?» A nee: «Agay no.» 
JDG.13.12	Manowa nee: «Nda šennoo kaŋ nʼnʼa har tee cimi, macin ti zankaaroo dira takaa ašariyawey, macin ti hayaa kaŋ a ga hima kʼa tee?» 
JDG.13.13	Abadantaa almalaykaa nee Manowa se: «Hayey kul kaŋ ay nʼi har woyoo se, a ma nga boŋ dii i ga. 
JDG.13.14	A si alanebɲaa haya kul ŋaa, a si alaneb hari moora haŋ, a si harifutu dumi kul haŋ, a si haya harramante kul ŋaa, hayey kul kaŋ ay nʼi har a se a mʼi dii.» 
JDG.13.15	Manowa nee Abadantaa almalaykaa se: «Suuri, mʼir batu hala ir ga hancin-ize foo soolu kʼa hina ma ne.» 
JDG.13.16	Abadantaa almalaykaa nee Manowa se: «Ba nda nʼnʼay gaabi ya cindi, ay si ni ŋaahayaa ŋaa, amma nda nʼga baa ma 
JDG.13.17	Manowa nee Abadantaa almalaykaa se: «Macin ti ni maaɲoo, hala ir ma albarka tee ma ne nda ni šenney tee cimi?» 
JDG.13.18	Abadantaa almalaykaa nee Manowa se: «Macin se nʼgʼay hãa nda ay maaɲoo, ay maaɲoo ti kayfi.» 
JDG.13.19	Manowa na hancinoo nda 
JDG.13.20	sargari tonadogoo nuunaa goo ma žigi beenaa here, Abadantaa almalaykaa žigi sargari tonadogoo nuunaa ra. Manowa nda nga wandoo dii woo, i na ngi ndumey sinji laboo ra. 
JDG.13.21	Abadantaa almalaykaa mana yee ka bangay Manowa nda nga wandoo se. Waatoo din Manowa bay kaŋ Abadantaa almalaykaa no. 
JDG.13.22	Manowa nee nga wandoo se: «Šikka sii ir ga buu, zama ir dii Irkoy.» 
JDG.13.23	Wandoo nee a se: «Nda Abadantaa mma baa nga mʼir wii, a si sargari kukurantaa nda taasu sargaroo taa, a sʼir cebe woo kul, de mo a si naŋ ir ma maa wey kaŋ ir maarʼey.»
JDG.13.24	Aywa, woyoo na izʼaru daŋ aduɲɲa ra, a na maaɲoo daŋ Samsoŋ. Zankaa ga beeri, Abadantaa na albarka daŋ a ra. 
JDG.13.25	Abadantaa 
JDG.14.1	Han foo Samsoŋ doo ka koy Timna koyraa ra. Timna din ra, a dii woy foo Filisti borey ize woyey ra. 
JDG.14.2	Waatoo kaŋ a willi hugey do, a nee baaboo nda ɲaŋoo se: «Ay dii woy foo Timna, Filisti borey ize woyey ra, sohõ, wʼa wiri ya ne hiijay.» 
JDG.14.3	Baaboo nda ɲaŋoo nee a se: «Woy nka sii ni baaba-izey ize woyey ra nda ay jamaa kul ra, kaŋ se nʼga koy woy zaa Filisti borey ra, jofolowey wey?» Samsoŋ nee nga baaba se: «A wiri ya ne, zama nga no ma tee ya ne.» 
JDG.14.4	Baaboo nda ɲaŋoo si bay kaŋ hayaa kaŋ Samsoŋ nʼa wiri, haya no kaŋ hun Abadantaa do, zama yenje no Abadantaa ga ceeci Filisti borey ga. Alwaatoo din Filisti borey goo Izirayel boŋ.
JDG.14.5	Samsoŋ, nda nga baaba, nda nga ɲaa doo ka koy Timna, waatoo kaŋ i too Timna 
JDG.14.6	Abadantaa 
JDG.14.7	Samsoŋ doo Timna, a šelaŋ woyoo se. Woyoo kan a se. 
JDG.14.8	Waati banda ga, a yee kate Timna ka woyoo wiri hiijay, a kuubi ka koy dii ganjihaylaa jifaa. A gar ayu zuku nda yuu goo ganjihaylaa bukaa ra. 
JDG.14.9	A zaa a ra kʼa daŋ kaboo gundoo ra kʼa ŋaa waatoo kaŋ a goo fondaa ra. Waatoo kaŋ a too baaboo nda ɲaŋoo do fondaa ra, a nʼi noo a ra, i nʼa ŋaa. Amma a manʼi bayrandi kaŋ nga mana yuuwoo woo zaa kala ganjihayla bukaa ga.
JDG.14.10	Baaboo doo ka koy woyoo do. No din ra Samsoŋ na hoyandi tee, zama takaa din no arusoogey gʼa tee. 
JDG.14.11	Za Filisti borey dii Samsoŋ, nga no i na sooga waranza (30) suuba kaŋ ma goro a jere. 
JDG.14.12	Samsoŋ nee i se: «Wa naŋ ya albata foo fur war se. Nda war nʼa feeri ya ne hoyandoo jirbi iyyaa ra, nda war duu a, ay ga war noo darbay kaccu waranza (30) nda jingar darbay waranza (30). 
JDG.14.13	Amma nda war mana hin kʼa feeri, war no mʼay noo darbay kaccu waranza (30) nda jingar darbay waranza (30).» I nee a se: «Ni albataa har, ir ga maa.» 
JDG.14.14	A nee i se:
JDG.14.14	«Ŋaakaa ra haya fatta kaŋ ga ŋandi,
JDG.14.14	gaabikoynoo ra haya kaana fatta.»
JDG.14.14	Jirbi hinza i mana hin ka albataa feeri. 
JDG.14.15	Jirbi iyyantoo hane, i nee Samsoŋ wandoo se: «Ni kurɲoo fafagay hala a ma albataa feeri ir se, nda manʼti woo, ir ga ni ton nuune ra hala ma tee boosu, ni nda ni baaba hugoo borey. War mma baa war mʼir kabey koonandi, woo se war nʼir hoyandi?» 
JDG.14.16	Samsoŋ wandoo koy Samsoŋ do a ga hẽe, a nee a se: «Ni mma konna agay, nʼsi baa agay. Nʼna albata fur ay jamaa borey ga, manʼa feeri ya ne.» A nee: «Guna, ya nʼa feeri ay baaba se, ya nʼa feeri ay ɲaa se, ay ga hima kʼa feeri ma ne wala?» 
JDG.14.17	A hanga a bande nda nga hẽenoo jirbi iyyaa ra kaŋ hoyandoo nʼa tee, jirbi iyyantoo hane a nʼa feeri a se, zama a nkʼa zaa ka kay. Woo banda ga, woyoo koy a feeri nga jamaa borey se. 
JDG.14.18	Jirbi iyyantoo hane, za waynaa mana kaŋ, koyraa arey nee Samsoŋ se:
JDG.14.18	«Macin ka kan nda yuu,
JDG.14.18	macin ka gaabi nda ganjihayla?»
JDG.14.18	A nee i se: «Nda war nka mana faari beeri nda ay haw woy zanoo, war si agay albataa feeri.»
JDG.14.19	Abadantaa 
JDG.14.20	Haya kaŋ ti Samsoŋ wandoo, i nʼa noo arusoogey affoo se kaŋ goro Samsoŋ jere hiijaa waati.
JDG.15.1	Waati banda ga, alkamaa hegaa waati, Samsoŋ koy nga wandoo foo nda hancin-ize foo. A nee nga wandoo baaba se: «Ay ga huru ay wandoo hugoo ra.» Amma wandoo baaba mana yadda a ma huru. 
JDG.15.2	Wandoo baaba nee: «Kaŋ ay hakiika ka bay kaŋ ni konna a, ay nʼa noo ni ceroo se. Kayne woyoo mana boori nda a wala? Ay gʼa wiri ni ga, mʼa zaa dogoo ra.» 
JDG.15.3	Samsoŋ nee i se: «Hiino nda ay na ifutu tee Filisti borey se, ay si duu i ga zunubu.»
JDG.15.4	Samsoŋ koy, a na nzungu zangu hinza (300) dii. A na bunduyaŋ zaa ka nzungey dumawey bere cere se ihinka-hinka, nsunfay hinka kul a ga bundu foo haw gamey ra. 
JDG.15.5	Samsoŋ na nuune daŋ bundey ra, a na nzungey taŋ Filisti borey alkamaa ra, a na alkama jeeni hawarey nda alkamaa kaŋ goo jeenoo ga kul ton ka koy hala 
JDG.15.6	Filisti borey nee: «May ka woo tee?» I nee: «Samsoŋ no, Timna koyraa boraa nzuraa, zama nga nzuraa na nga wandoo dii kʼa noo ceroo se.» Woo ga, Filisti borey žigi ka koy woyoo nda baaboo ton nuune ra kʼi tee boosu. 
JDG.15.7	Samsoŋ nee i se: «Zama war na woo tee, ay si goro nda ay manʼay boŋ faasa war ra.» 
JDG.15.8	A hanse kʼi kar, a hin ey hinay beeri. Woo banda ga, a koy huru ka cindi ka goro Etam tondoo horboo ra.
JDG.15.9	Woo banda ga, Filisti borey koy ngi kaloo gorandi Žuda ka koy hala Lehi. 
JDG.15.10	Žuda arey nee: «Macin se war žigi ka kaa ir ga?» I nee: «Ir mana žigi ka kaa kala ka Samsoŋ haw, ka takaa tee a se kaŋ a nʼa tee ir se.» 
JDG.15.11	Woo ga, Žuda aru zenber hinza (3.000) doo nda Etam tondi horboo ka kaa ka nee Samsoŋ se: «Nʼsi bay kaŋ Filisti borey goo ir boŋ? Macin no nʼnʼa tee ir se?» A nee i se: «Hayaa kaŋ i nʼa tee ya ne no ay nʼa tee i se.» 
JDG.15.12	I nee a se: «Ir nka doo ka kaa ka ni haw ka ni noo Filisti borey se.» Samsoŋ nee i se: «Wa žee ya ne kaŋ war si kaŋ ay ga kʼay wii.» 
JDG.15.13	I nee: «Kalaa, ir si baa de kala ka ni haw ka ni daŋ kabey ra, ir si ni wii.» I nʼa haw nda karfu taji hinka kʼa kaa tondi guusoo ra. 
JDG.15.14	Waatoo kaŋ a too Lehi, Filisti borey kaati kʼa kubay. Waatoo din Abadantaa 
JDG.15.15	Samsoŋ duu farka warkandu gani, a na kaboo šerre kʼa zaa, a nʼa ka aru zenber foo (1.000) wii. 
JDG.15.16	Samsoŋ nee:
JDG.15.16	«Farka warkandu nda
JDG.15.16	ay na aru zuku
JDG.15.16	ay na aru zenber foo (1.000) wii
JDG.15.16	nda farka warkandu.»
JDG.15.17	Waatoo kaŋ a šelaŋ ka ben, a na warkandoo warra nongu mooro ra. I na nongoo maaɲoo daŋ Ramat-Lehi (maanaa «warkandoo hondoo»). 
JDG.15.18	Samsoŋ hanse ka jaw, a na Abadantaa cee, a nee: «Ni no ka kate agay, ni tamoo ma hin Filisti borey hinay beeri, sohõ ay ga buu nda jaw ka kaŋ jofolowey kabey ra wala?» 
JDG.15.19	Irkoy na tondi guusoo kayri kaŋ goo Lehi, hari fatta a ra. Samsoŋ haŋ, hundoo yee kate, a duu gaabi. Woo se i na hari dogoo woo maaɲoo daŋ En-Kore (maanaa «boraa kaŋ ciya hari dogoo»). A goo Lehi hala hõ.
JDG.15.20	Samsoŋ tee alkaali Izirayel ra Filisti borey waati jiiri waranka (20).
JDG.16.1	Han foo Samsoŋ koy Gaaza, no din ra a dii woykuuru foo, a marga nda a. 
JDG.16.2	I nee Gaaza borey se: «Samsoŋ goo ne.» I na boroyaŋ daŋ nongu kul ra kʼa lakkal, i na zanbaguusu tee a se cijinoo ra koyraa miɲoo ga. I na cijinoo kul tee i si haya kul tee, i ga nee: «Nda moo boo, ir gʼa wii.» 
JDG.16.3	Samsoŋ cindi a ga kani hala cijinoo gamoo ga. Cijinoo gamoo ra, a tun, a na koyraa miɲoo ganbey nda caraw hinkaa nda guurey dogu, a nʼi jere nga jesoo ga, a nʼi ka koy tondi hondoo boŋoo ga kaŋ goo Hebroŋ tenje.
JDG.16.4	Woo banda ga, Samsoŋ baa woy foo Sorek gooroo ra. Maaɲoo manʼti kala Dalila. 
JDG.16.5	Filisti borey boŋkoyney žigi ka koy Dalila do, i nee a se: «Samsoŋ fafagay ka dii takaa kaŋ ti nga gaabi beeroo woo, nda takaa kaŋ nda ir ga hin a, woo ra ir gʼa haw ka gaaboo kaccandi. Ir boro foo kul ga ni noo nzorfu kaaray tamma boŋ zenber foo nda zangu (1.100).» 
JDG.16.6	Aywa, Dalila nee Samsoŋ se: «Ay gʼa wiri ni ga, takaa har ya ne kaŋ ti ni gaabi beeroo woo, taka foo nda boro ga ni haw ka ni gaaboo kaccandi?» 
JDG.16.7	Samsoŋ nee a se: «Nda ay hawandi nda ceelinji gani iyye kaŋ mana kogu jina, ay gaaboo ga kacca, de ay ga tee sanda borey kul takaa.» 
JDG.16.8	Kaŋ Filisti borey maa woo, ngi borey boŋkoyney kate Dalila se ceelinji gani iyye kaŋ mana kogu jina, Dalila na Samsoŋ haw nda ey. 
JDG.16.9	Boroyaŋ goo ma tugu hugoo ra Dalila jere. Dalila nee Samsoŋ se: «Filisti borey kaa ni ga, Samsoŋ!» Dogoo din da Samsoŋ na ceelinjey say sanda waati kaŋ nuune huru šilli ra. Woo ra i mana hin ka duu nga gaaboo sirroo.
JDG.16.10	Dalila nee Samsoŋ se: «Guna, agay no nʼnʼay darga, nʼtaari ya ne. Sohõ ay gʼa wiri ni ga, hayaa har ya ne kaŋ nda boro ga ni haw.» 
JDG.16.11	A nee a se: «Nda i nʼay haw nda karfu taaga kaŋ mana bay ka goy, ay ga yalaafu, de ay ga tee sanda borey kul takaa.» 
JDG.16.12	Dalila na karfu taagayaŋ zaa kaŋ nda a nʼa haw. Woo banda ga, a nee: «Filisti borey kaa ni ga, Samsoŋ!» Boroyaŋ goo ma tugu hugoo ra Dalila jere. Samsoŋ na karfey dunbu kaŋ goo kabey ga sanda šilli.
JDG.16.13	Dalila nee Samsoŋ se: «Hala sohõ nʼnʼay darga, nʼtaari ya ne. Hayaa har ya ne kaŋ nda boro ga ni haw.» A nee a se: «Kala mʼay boŋoo manga iyyaa tur nda jerse kaŋ nda maalawey ga kay.» 
JDG.16.14	Dalila nʼi haw kokoro ga, woo banda ga, a nee a se: «Filisti borey kaa ni ga, Samsoŋ!» Dogoo din da Samsoŋ tun jirboo ra, a na kokoraa nda jersaa dunbu.
JDG.16.15	Dalila nee Samsoŋ se: «Taka foo nda nʼga hin ka nee ya ne: ‹Ay ga baa ni›, ka gar ay sii ni binoo ra? Cee hinza ti woo kaŋ nʼgʼay darga, nʼsi nongoo har ya ne kaŋ ra ni gaabi beeroo ga hun.» 
JDG.16.16	A nʼa zaa ka kay, a gʼa kankam zaari kul nda nga šenney, Samsoŋ fara nda a hala a ga baa ka buu, 
JDG.16.17	a na nga binoo kul feeri a se, a nee a se: «Šiini mana bay ka zuru ay boŋoo ra, zama boro kaŋ yeetandi jere ga Irkoy se ti agay za ay ɲaa gundoo ra. Nda ay boŋoo cebu, ay gaaboo ga koy, ay ga yalaafu, de ay ga tee sanda borey kul takaa.» 
JDG.16.18	Dalila dii kaŋ a na nga binoo kul feeri nga se, a sanba ka ciya Filisti borey boŋkoyney se, a nee i se: «Wa kaa sohõ, zama a na nga binoo kul feeri ya ne.» Filisti borey boŋkoyney koy a do, i koy nda ngi bande nzorfu kaaraa kaŋ i nʼa har a se. 
JDG.16.19	Dalila na Samsoŋ jirbandi nga cewey ga, woo banda ga, a ciya aru foo se a ma Samsoŋ manga iyyaa cebu, Dalila sintin ka Samsoŋ gaaboo kaccandi. Gaaboo hun a ra. 
JDG.16.20	A nee: «Filisti borey kaa ni ga, Samsoŋ!» Dogoo din da a tun jirboo ra, a nee: «Ay ga hun woo ra sanda waati kul takaa, ay ga hun i ra», amma a mana bay kaŋ Abadantaa hun nga bande. 
JDG.16.21	Filisti borey nʼa dii, i na moɲey looti. I nʼa ka doo ka koy Gaaza, de i nʼa haw nda alhan šešeriyaŋ. A ga fufutondoo kuubi kasa hugoo ra. 
JDG.16.22	Amma za i na boŋoo hinbirey cebu, i sintin ka zay.
JDG.16.23	Han foo Filisti borey boŋkoyney na cere marga ka sargari kaa ngi koyoo, Dagoŋ se, nda ka ɲaali. I nee: «Ir koyoo na Samsoŋ, ir iberoo daŋ ir kabey ra.» 
JDG.16.24	Waatoo kaŋ jamaa dii Samsoŋ, i na ngi koyoo beerandi ka nee:
JDG.16.24	«Ir koyoo nʼir iberoo daŋ ir kabey ra,
JDG.16.24	nga kaŋ nʼir gandaa kayri,
JDG.16.24	a hanse ka wiiya ir ra.»
JDG.16.25	Biney ga kan, i nee: «Wa Samsoŋ cee a ma kaa kʼir haarandi!» I na Samsoŋ cee kʼa kaa kasaa ra, a gʼi haarandi. I nʼa kayandi hugoo tondi ganjey game. 
JDG.16.26	Samsoŋ nee arusoogaa kaŋ gʼa gongu se: «Ay ka tuku hugoo ganjey kaŋ ga a ga kay do hala ya dibi i ga.»
JDG.16.27	Woo gar kaŋ hugoo too nda aru nda woy. Filisti borey boŋkoyney kul goo no. Boro zenber hinza (3.000) cine, aru nda woy kaŋ goo hugoo sooraa boŋ ka Samsoŋ guna kaŋ gʼi haarandi. 
JDG.16.28	Woo ga, Samsoŋ na Abadantaa cee, a nee: «Ay Koyoo, Abadantaa, hongu agay, ay gʼa wiri ni ga, ay noo gaabi hiino hinne hala yʼay boŋ faasa Filisti borey ra ay moo hinkaa sabbu se.» 
JDG.16.29	Samsoŋ tuku ganji hinkaa ga kaŋ goo hugoo gamoo ra, a dibi i ga, affoo a dibi a ga nda nga kabe hennaa, affaa a dibi a ga nda kabe waawaa. 
JDG.16.30	Woo banda ga, Samsoŋ nee: «Yala ya buu Filisti borey bande.» Kaŋ a na woo har, a na ganjey tuti nda gaabi, hugoo kaŋ boŋkoyney nda jamaa kul kaŋ goo a ra boŋ. Boro hinnaa kaŋ a nʼi wii hanoo woo kaŋ a buu bisa boro hinnaa kaŋ a nʼi wii nga hunaroo ra.
JDG.16.31	Samsoŋ armey nda nga hugoo borey kul doo ka kaa kʼa zaa. Waatoo kaŋ i žigi, i nʼa sutura koyraa kaŋ se i ga nee Sora nda Eštawol koyraa gamoo ra, Manowa, nga baaba 
JDG.17.1	Aru foo goo Efrayim tondi hondey ra kaŋ maaɲoo ti Mika, 
JDG.17.2	a nee nga ɲaa se: «Nzorfu kaaray tamma boŋ zenber foo nda zangoo (1.100) kaŋ i nʼi dii ni ga kaŋ se nʼna dangayan har ay jinoo ra, guna, agay kone nzorfoo goo. Agay no kʼa zaa.» Ɲaŋoo nee: «Ay izoo, yala Abadantaa albarkaa ma huru ni ra.» 
JDG.17.3	A na nzorfu kaaray tamma boŋ zenber foo nda zangoo (1.100) yeeti ɲaŋoo ga. Ɲaŋoo nee: «Ay ga nzorfoo woo yeeti jere ga Abadantaa se, hala ya duu kʼa mennandi kʼa tee tooru assuura ni, ay izʼaroo se. Sohõ ay gʼa yeeti ni ga.» 
JDG.17.4	A yee ka nzorfoo yeeti ɲaŋoo ga. Ɲaŋoo na nzorfu kaaray tamma boŋ zangu hinka (200) zaa kʼa noo wura deŋkaa se. A nʼi mennandi kʼi tee tooru assuura. I nʼa jisi Mika hugoo ra.
JDG.17.5	Woo gar Mika goo nda tooru hugu, a na 
JDG.17.6	Alwaatey din ra, kokoy sii Izirayel ra. Boro kul ga tee haya kaŋ kan a se.
JDG.17.7	Arusooga goo no kaŋ Betelehem kaŋ goo Žuda wane nda a, a sii kala Žuda alkabiilaa ra, 
JDG.17.8	Han foo aroo woo hun Betelehem kaŋ goo Žuda ka koy taabuši nongu tana ra. A goo nga fondaa ra Efrayim tondi hondey ra, a too Mika hugoo do. 
JDG.17.9	Mika nee a se: «Man ra ni hun?» A nee a se: «Lewi boro ti agay, Betelehem kaŋ goo Žuda wane nda agay, ay goo ma naaru ka koy taabuši nongu kaŋ ay duu a ra.» 
JDG.17.10	Mika nee a se: «Cindi ay bande, tee ya ne baaba nda sargari juwalkaw, ay ga ni noo jiiri kul nzorfu kaaray tamma boŋ woy (10), nda bankaarayyaŋ nda ŋaayan.» Lewi boraa huru hugoo ra. 
JDG.17.11	Woo banda ga, Lewi boraa yadda ka goro Mika do. A na Mika dii sanda nga izey affoo. 
JDG.17.12	Mika na Lewi boraa gorandi goyoo ra. Arusoogaa tee nga sargari juwalkaa. A goo Mika hugoo ra. 
JDG.17.13	Mika nee: «Sohõ ay ga bay kaŋ Abadantaa ga gomni tee ya ne, zama Lewi boro hunday ti ay sargari juwalkaa.»
JDG.18.1	Alwaatey wey ra kokoy sii Izirayel ra, alwaatoo woo ra mo Dan borey alkabiilaa ga nongu ceeci kaŋ ra ngi ga goro, zama hala waatoo woo baa kul mana nondi i se Izirayel izey alkabiilawey game. 
JDG.18.2	Dan borey na aru guu ngi alkabiilaa borey kul ra kaŋ ti aru wongaariyaŋ sanba ka hun Sora nda Eštawol ka gandaa monno kʼa bay. I nee i se: «Wa koy gandaa monno.» I too kate Efrayim tondi hondey ra, Mika hugoo ra ka zunbu no din ka kani. 
JDG.18.3	Kaŋ i goo Mika hugoo ra, i na arusoogaa 
JDG.18.4	A na hayey har i se kaŋ Mika nʼi tee nga se. A nee i se koyne: «A na banaw kayandi ya ne, ay tee nga 
JDG.18.5	I nee a se: «Adiši ir gʼa wiri ni ga, Irkoy ibaayoo ceeci hala ir ma bay wala naarumaa kaŋ ra ir goo ga boori.» 
JDG.18.6	Sargari juwalkaa nee i se: «Wa koy nda baani, naarumaa kaŋ ra war goo, Abadantaa goo war jine.»
JDG.18.7	Aru guwaa koy, i too Layiš. I gar kaŋ jamaa kaŋ goro a ra goo alaafiya ra sanda Sidoŋ borey takaa, i goo baani nda lakkalkanay ra. Gandaa ra boro kul si ni ceroo šiita. I ga mooru Sidoŋ borey, haya kul sii ngi nda boro kul game. 
JDG.18.8	I yee kate ngi armey do Sora nda Eštawol, armey nʼi hãa ka nee: «Alhabar?» 
JDG.18.9	I nee: «Wa tun, ir ma žigi ka koy kʼi wongu. Ir dii gandaa, a ga hanse ka boori. War mma bine-bine wala? War masi gaabuunay. Wa koy gandaa dii kʼa mayray. 
JDG.18.10	Waati kaŋ war huru a ra, war ga dii jama kaŋ goo lakkalkanay ra. Gandaa ga beeri nongoo kul here, Irkoy nʼa daŋ war kabey ra. Nongu no kaŋ haya kul kaŋ goo laboo ga goo a ra.»
JDG.18.11	Dan alkabiilaa aru zangu iddu (600) hun Sora koyraa ra nda Eštawol koyraa ra ngi nda ngi wongu jinawey. 
JDG.18.12	I žigi ka koy ngi kaloo gorandi Kiryat-Yarim kaŋ goo Žuda gandaa ra. Woo se hala hõ i ga nee nongoo din kaŋ goo Kiryat-Yarim dumaa ga se Mahane-Dan (maanaa «Dan kaloo»). 
JDG.18.13	I hun no din ka bisa ka koy Efrayim tondi hondey ra ka koy too Mika hugoo do. 
JDG.18.14	Aru guwaa kaŋ bay ka koy Layiš gandaa monno na šennoo zaa ka nee ngi armey se: «War ga bay kaŋ hugey wey, 
JDG.18.15	Aru guwaa kuubi ka koy arusoogaa Lewi boraa do kaŋ ti Mika hugoo do, i nʼa hãa wala a ga saabu. 
JDG.18.16	Woo gar Dan izey boro zangu idduwaa (600) ga kay hugoo miɲoo ga, ngi nda wongu jinawey. 
JDG.18.17	Aru guwaa kaŋ bay ka koy gandaa monno žigi, i huru hugoo ra, i na assuuraa, nda beene kaayi-izoo, nda toorey, nda guuru tooroo zaa waatoo kaŋ sargari juwalkaa ga kay hugoo miɲoo ga, nga nda boro zangu idduwaa (600), ngi wongu jinawey goo kabey ra. 
JDG.18.18	I nka huru Mika hugoo ra ka assuuraa, nda beene kaayi-izoo, nda toorey, nda nzorfu kaaray tooroo zaa kaŋ sargari juwalkaa nee i se: «Macin no war ga wiri ne ra?» 
JDG.18.19	I nee a se: «Dangay, ni kaboo daŋ ni miɲoo ga, kaa ir bande, tee ir se baaba nda sargari juwalkaw. Ma tee sargari juwalkaw aru folloku se wala ma tee sargari juwalkaw Izirayel ra alkabiila foo nda hugu foo se, affoo ka baa ma ne?» 
JDG.18.20	Sargari juwalkaa binoo kan, a na beene kaayi-izoo, nda toorey, nda assuuraa zaa, a hanga jamaa ka koy.
JDG.18.21	I na fondaa zaa ka koy, i na alaayaney, nda jawdey, nda almaanoo daŋ ngi jine. 
JDG.18.22	Waatoo kaŋ i mooru Mika hugoo, borey kaŋ goo hugey ra kaŋ ga taalamma Mika hugoo ga marga ka huru Dan izey cewey ra. 
JDG.18.23	Kaŋ i too i do, i kaati Dan izey bande. Dan izey bere, i nee Mika se: «Macin ka tee kaŋ se nʼga borey wey marga?» 
JDG.18.24	A nee: «Ay koyey, hayey kaŋ ay nʼi tee, war nʼi taa sargari juwalkaa kone, war koy. Macin ka cindi ya ne? Adiši taka foo nda war ga hin ka nee ya ne: ‹Macin ka tee?›» 
JDG.18.25	Dan izey nee a se: «Masi ir haŋawey kayri, borey kaŋ biney tun masi koy gum war ga, nʼga ni boŋ faatandi, ni nda ni hugoo.» 
JDG.18.26	Dan izey koy ngi fondaa ra. Mika dii kaŋ i gaabi nda nga, a yee nga do.
JDG.18.27	Dan izey na hayey zaa kaŋ Mika nʼa tee, i na nga 
JDG.18.28	Boro kul mana kaa kʼa kaa kabe ra, zama a ga mooru Sidoŋ, koyne mo nga nda boro kul sii cere ra. A sii kala gooroo ra kaŋ ga koy Bet-Rehob koyraa ra. Woo banda ga, Dan izey na koyraa cin ka goro a ra. 
JDG.18.29	I na koyraa maaɲoo cee Dan, ngi baaba Dan kaŋ hayandi Izirayel maaɲoo ka huru a ga, cee jinaa koyraa maaɲoo ti Layiš. 
JDG.18.30	Dan izey na assuuraa kayandi ngi mʼa gana. Musa izʼaroo ti Geršom. Geršom izʼaroo ti Žonataŋ. Žonataŋ, nga nda nga izʼarey tee sargari juwalkaw Dan borey se hala waatoo kaŋ i na jamaa dii ka koy i daŋ tamtaray. 
JDG.18.31	I na Mika assuuraa kayandi ngi boŋ se kaŋ a nʼa tee, assuuraa cindi no din waatoo kul kaŋ Irkoy 
JDG.19.1	Alwaatey wey ra kokoy sii Izirayel ra. 
JDG.19.2	Koŋŋa woyoo futu a ga, woo banda ga, woyoo nʼa naŋ ka koy nga baaba do Betelehem kaŋ goo Žuda, a na waati tee no din, handu taaci. 
JDG.19.3	Han foo kurɲoo tun ka koy dii a ka šelaŋ binoo se kʼa willi kate. Nga tamoo nda nga farka hinka goo a bande. Woyoo nʼa daŋ nga baaba hugoo ra, kaŋ woysoogaa baaba dii a, a nʼa kubay nda ɲaali. 
JDG.19.4	Nga nzuraa kaŋ ti woysoogaa baaba nʼa dii, a goro a do jirbi hinza. I ŋaa, i haŋ, i na cijiney kul tee no din. 
JDG.19.5	Jirbi taacantoo, i biya ka tun. Waatoo kaŋ Lewi boraa ga baa ka koy, woysoogaa baaba nee nga nzuraa se: «Ŋaa jina, ma duu albarka, woo banda ga, war ma koy.» 
JDG.19.6	I goro, i ŋaa, i haŋ ngi boro hinkaa kul. Woysoogaa baaba nee kurɲoo se: «Ay gʼa wiri ni ga, ma cijinoo tee koyne, ma ɲaali.» 
JDG.19.7	Kurɲoo tun nga ma koy, amma nzuraa šendandi a ga hala a na cijinoo tee no din. 
JDG.19.8	Jirbi guwantoo, a biya ka tun nga ma koy. Woysoogaa baaba nee koyne: «Ay gʼa wiri ni ga, ma duu albarka, war ma cindi ne hala waynaa ma yay.» Ngi boro hinkaa kul ŋaa. 
JDG.19.9	Woo banda ga, kurɲoo tun nga ma koy nga, nda nga koŋŋa woyoo, nda nga tamoo. Amma nzuraa, woysoogaa baaba nee a se: «Zaaroo ben, waynaa kaŋ, ay gʼa wiri war ga, war ma kani, zaaroo ben, wa kani ne, ni binoo ma ɲaali. Suba war ga biya ka tun ka fondaa zaa, nʼga koy ni do.»
JDG.19.10	Amma aroo wanji ka kani, a tun ka koy. A too hala Žebuz tenje kaŋ ti Žerizalem nda farka soolante hinkaa nda nga koŋŋa woyoo. 
JDG.19.11	Waatoo kaŋ i man Žebuz, waynaa kaŋ, tamoo nee nga koyoo se: «Ay gʼa wiri ni ga, ir ma kuubi ka koy Žebuz borey koyraa woo ra, ir ma cijinoo tee no din.» 
JDG.19.12	Nga koyoo nee a se: «Ir si kuubi ka koy koyra waani ra kaŋ ra Izirayel boro sii. Ir ma bisa ka koy hala Gibeya.» 
JDG.19.13	A nee koyne nga tamoo se: «Ir ma koy ka man Gibeya wala Rama, ir ma cijinoo tee nongu hinkaa woo affoo ra.» 
JDG.19.14	I bisa ka koy ngi fondaa ra, waynaa goo ma kaŋ kaŋ i man Gibeya kaŋ ti Benžameŋ alkabiilaa wane. 
JDG.19.15	I kuubi ka koy cijinoo tee Gibeya. I huru, i kay koyraa farroo ra. Amma boro kul manʼi zumandi nga do hala i ma kani.
JDG.19.16	Nga ne, cijinoo ra, aru žeena foo kaŋ ga hun nga faarey do, aroo manʼti kala Efrayim tondi hondey boro, taabuši no Gibeya, ka gar nongoo din borey manʼti kala Benžameŋ boroyaŋ. 
JDG.19.17	Aru žeenaa na boŋoo jer, a ga dii naarukaa koyraa farroo ra. A nee: «Man ra nʼga koy? Man ra ni hun?» 
JDG.19.18	A nee a se: «Ay mana hun kala Betelehem kaŋ goo Žuda, ay sii ma koy kala Efrayim tondi hondey koroo ra kaŋ wane nda agay. Ya na koy kala Betelehem kaŋ goo Žuda. Ay goo ma naaru ka koy ay hugoo
JDG.19.19	Ka gar subu koga nda fita goo ir kone ir farkey se, ay goo nda ŋaayan nda 
JDG.19.20	Aru žeenaa nee: «Baani kubay! Ay ga huga nda haya kul kaŋ ga nʼga too. Nʼsi cijinoo tee farroo ra.» 
JDG.19.21	A nʼi ka koy nga do, a na farkey noo fita. Naarukey na ngi cewey ɲumay, i ŋaa, i haŋ.
JDG.19.22	Waatoo kaŋ i goo binekaanay ra, koyraa aruyaŋ, aru laalayaŋ na hugoo kuubi kʼa bere ka ganboo kar-kar ka nee aru žeenaa kaŋ ti hugoo koyoo se: «Boraa fattandi kaŋ huru ni do hala ir ma kani nda a.» 
JDG.19.23	Hugoo koyoo fatta kate i do, a nee i se: «Kalaa, agʼarmey, ay gʼa wiri war ga, war masi goy laala tee, zama boraa woo mana huru kala ay do. War masi haawoo woo cine tee. 
JDG.19.24	Wa haŋajer, agay ize woyoo kaŋ si aru bay nda aroo woo koŋŋa woyoo goo ne. Ay gʼa wiri war ga, war ma naŋ yʼi fattandi war se, war mʼi hasara ka haya tee i se kaŋ kan war se. Amma war masi haawi beeroo woo tee boraa woo se.» 
JDG.19.25	Waatoo kaŋ arey mana haŋajer hugoo koyoo se, naarukaa na nga koŋŋa woyoo dii kʼa kaataray i se taray. I marga nda woyoo, i nʼa žilla cijinoo kul hala subbaahoo ra. Waatoo kaŋ moo ga baa ka boo, i na woyoo naŋ.
JDG.19.26	Subbaahoo ga baa ka too, koŋŋa woyoo koy kaŋ aroo kaŋ do nga koyoo goo hugoo miɲoo ga hala gandaa kaaray. 
JDG.19.27	Subbaahoo ra, kurɲoo tun, a na hugoo miɲoo feeri ka nga fondaa zaa. Nga ne, woyoo, nga koŋŋa woyoo ne ma daaru hugoo miɲoo ga, kabey goo hugoo jindoo ra. 
JDG.19.28	A nee nga woyoo se: «Tun, ir ma koy.» Amma zaabi sii no. Kurɲoo na bukaa fur nga farkaa boŋ ka fondaa zaa ka koy nga do. 
JDG.19.29	Waatoo kaŋ aroo too nga hugoo do, a na huryaw zaa, a na nga woyoo dii, a nʼa dunbu-dunbu, nongu ka koy nongu, dunbu woy cindi hinka (12), a nʼi sanba Izirayel laboo kul ra. 
JDG.19.30	Borey kul kaŋ dii woo nee: «Abada woo cine mana bay ka tee, a mana bay ka diyandi za Izirayel izey žigi ka hun Misira gandaa ra hala hõ.» I nee koyne: «Wa miile hayaa woo ga, wa cere guna, war ma hayaa har kaŋ war dii a.»
JDG.20.1	Woo banda ga, Izirayel izey kul fatta, jamaa kul marga ka tee sanda boro folloku za Dan hala Ber-Šeba nda Galad gandaa Abadantaa jine Mispa koyraa ra. 
JDG.20.2	Izirayel jamaa kul boŋkoyney ga kay Irkoy jamaa margaroo ra, i manʼti kala wongu-ize boro zenber zangu taaci (400.000) kaŋ goo cee ga takubakoyniyaŋ. 
JDG.20.3	Woo gar Benžameŋ izey maa kaŋ Izirayel izey žigi ka koy Mispa.
JDG.20.3	Izirayel izey nee i se: «Wa šelaŋ. Taka foo nda goy futaa woo tee?» 
JDG.20.4	Woo ga, 
JDG.20.5	Gibeya borey tun ay ga ka hugoo kaŋ ra ay goo wanga cijinoo ra. Agay no i na anniya ngi mʼay wii, amma ay koŋŋa woyoo no i nʼa hasara, a buu. 
JDG.20.6	Ay nʼay koŋŋa woyoo dii, ay nʼa dunbu-dunbu, ka dunbey sanba Izirayel laboo kul ra, zama i na almuhal nda saamataray tee Izirayel ra. 
JDG.20.7	Aywa Izirayel izey, war kul goo ne, wa cere guna ka haya kayandi.» 
JDG.20.8	Kaŋ jamaa maa woo, i kul tee mee foo, i nee: «Boro kul ir ra si koy nga hukkumoo ra, boro kul si yee nga hugoo do. 
JDG.20.9	Sohõ hayaa ne kaŋ ir gʼa tee Gibeya koyraa borey se: ir ga 
JDG.20.10	Izirayel alkabiilawey kul ra ir ga aru zangu (100) kul iwoy (10) zaa ra, aru zenber foo (1.000) ir ga zangu (100) zaa a ra, zenber woy (10.000) zenber foo (1.000) ga zandi a ra. I ga koy hunay ceeci wongu-izey se. Nda woo teendi, wongu-izey ga koy Gibeya koyraa kar ka sawa nda saamataraa kaŋ i nʼa tee Izirayel ra.»
JDG.20.11	Izirayel izey kul marga koyraa ga, i tee affoo. 
JDG.20.12	Izirayel alkabiilawey na boroyaŋ sanba Benžameŋ gandaa kul ra ka nee: «Takaa foo nda goy futaa woo cine hin ka teendi war game? 
JDG.20.13	Sohõ wa boro laaley wey kaŋ goo Gibeya dii hala ir mʼi wii ka haya futu kaa Izirayel ra.» Amma Benžameŋ izey wanji ka haŋajer ngi armey, Izirayel izey se 
JDG.20.14	hala nongu kaŋ ra i hun ngi koyrawey ra ka marga Gibeya ka fatta ka Izirayel izey wongu. 
JDG.20.15	Benžameŋ izey hun ngi koyrawey ra ka kaa, hanoo din i manʼti kala boro zenber waranka cindi iddu (26.000) kaŋ kone takuba goo kaŋ sii Gibeya borey cindey ra kaŋ kabandi, kaŋ ti wongu-ize suubante zangu iyye (700). 
JDG.20.16	Wongu-ize suubante zangu iyyaa (700) sii kala jamaa ra, kabe waawaa nda i ga goy. Ngi affoo kul ga hin ka fizza ka hinbiri-ize folloku neeši kʼa kar nda nga tondoo bila nda i mʼa hatta. 
JDG.20.17	Izirayel borey kaŋ kabandi bila Benžameŋ alkabiilaa manʼti kala boro zenber zangu taaci (400.000) kaŋ kone takuba goo, i kul manʼti kala wongaariyaŋ.
JDG.20.18	Izirayel izey tun ka žigi ka koy Betel, i na Irkoy ibaayoo ceeci ka nee: «May no ma tee ir ra boro jinaa ka koy Benžameŋ izey wongu?» Abadantaa nee: «Žuda no ma tee ijinaa ka koy.» 
JDG.20.19	Subbaahoo ra, Izirayel izey koy ngi kaloo gorandi Gibeya tenje. 
JDG.20.20	Izirayel borey fatta ka Benžameŋ wongu, i na ngi wongu-izey marga jama-jama ka koy i wongu Gibeya. 
JDG.20.21	Benžameŋ izey fatta Gibeya, i na Izirayel boro zenber waranka cindi hinka (22.000) kar ganda. 
JDG.20.22	Izirayel borey jamaa na bine tee, i na wongu-izey marga koyne nongoo kaŋ ra i bay ka marga zaari jinaa. 
JDG.20.23	Izirayel žigi ka koy, i hẽe Abadantaa jine hala cijinoo ra. I na Abadantaa ibaayoo ceeci ka nee: «Ay ga hima ka koy agʼarmaa Benžameŋ izey wongu koyne wala?» Abadantaa nee: «Wa žigi ka koy i ga.» 
JDG.20.24	Izirayel izey koy man Benžameŋ izey jirbi hinkantoo hane. 
JDG.20.25	Jirbi hinkantoo woo, Benžameŋ izey fatta Gibeya kʼi kubay. I na boro zenber woy cindi yaaha (18.000) kar ganda Izirayel izey ra koyne, borey wey kul manʼti kala takubakoyniyaŋ. 
JDG.20.26	Izirayel izey kul, jamaa kul žigi ka koy Betel, i hẽe ka cindi no din Abadantaa jine. Hanoo din, i meehaw hala cijinoo ra, i na 
JDG.20.27	Izirayel izey na Abadantaa ibaayoo ceeci. Waatoo woo, Irkoy 
JDG.20.28	Haruna izʼaroo Eleyazar, nga izʼaroo Pinehas goyoo zaaroo ti haney din. I nee: «Ay ga hima ka wongu marga ka koy agʼarmaa Benžameŋ izey wongu koyne wala ya sʼa tee koyne?» Abadantaa nee: «Wa žigi ka koy, zama suba ay gʼi daŋ ni kaboo ra.»
JDG.20.29	Woo ga, Izirayel na zanbaguusu tee ka Gibeya kuubi kʼa bere. 
JDG.20.30	Izirayel izey žigi ka koy ka Benžameŋ izey wongu jirbi hinzantoo. I na wongu-izey marga jama-jama Gibeya tenje sanda cee jinawey. 
JDG.20.31	Benžameŋ izey fatta ka koy Izirayel jamaa tangam, i nʼi gaaray ka mooru koyraa. I sintin ka wiiya Izirayel jamaa ra sanda cee jinawey takaa, i na boro waranza (30) wii hawsaa ra, i wiiya fondaa ra kaŋ ga žigi ka koy Betel, i wiiya fondaa faa ra kaŋ ga žigi ka koy Gibeya. 
JDG.20.32	Benžameŋ izey nee: «Ngi ne ka karandi ir jine sanda cee jinaa takaa!» Amma woo gar Izirayel izey nka nee: «Ir ma zuru kʼi moorandi koyraa ka koy fondawey here.» 
JDG.20.33	Izirayel borey kul na ngi dogey naŋ, jere foo koy tee jama-jama Bal-Tamar. Jere faa kaŋ na lantaa hirri haabu ka hun nongoo kaŋ ra i goo ka koy Geba farroo ra. 
JDG.20.34	Wongu-ize suubante zenber woyaa (10.000) hun Izirayel kul ra ka kaa Gibeya tenje. Wongoo koron, Benžameŋ izey si tammahã wala bone ga duu ngi. 
JDG.20.35	Abadantaa na Benžameŋ kar Izirayel jine. Hanoo din, Izirayel izey na boro zenber waranka cindi guu nda zangu (25.100) wii Benžameŋ borey ra, i kul manʼti kala takubakoyniyaŋ. 
JDG.20.36	Benžameŋ borey dii kaŋ ngi karandi.
JDG.20.36	Takaa ne kaŋ nda i nʼi kar: Izirayel borey nka muray ka zuru Benžameŋ borey jine, zama Izirayel izey ga bay kaŋ lanta no ngi nʼa hirri Gibeya. 
JDG.20.37	Borey kaŋ lanba ka zanbaguusu tee cahã ka gum Gibeya ga, i koy jine ka koyraa kul wii nda takuba. 
JDG.20.38	Izirayel borey na silbay foo noo cere se kaŋ ti zanbaguusu teekey ga hima ka dullu beeri tunandi koyraa ra. 
JDG.20.39	Izirayel borey yee banda wongoo ra. Benžameŋ sintin ka boroyaŋ wii Izirayel borey ra, boro waranza (30) cine. Benžameŋ izey nee: «Šikka sii kaŋ i karandi kaaray sanda cee jinaa wongoo takaa.» 
JDG.20.40	Amma dullu kuku sintin ka tun koyraa ra. Benžameŋ borey ɲeli, koyraa kul ti dullu kaŋ ga žigi beenaa ra. 
JDG.20.41	Waatoo kaŋ Izirayel borey bere i ga, Benžameŋ borey zalba, zama i dii kaŋ bone na ngi kar. 
JDG.20.42	I bere ka zuru Izirayel borey jine ka koy saajoo here. Amma wongoo mana ben, wey kaŋ ga hun koyrawey ra sintin kʼi wii, zama i na Benžameŋ izey daŋ game. 
JDG.20.43	I na Benžameŋ borey kuubi kʼi bere, i nʼi gaarandi hala Gibeya tenje waynahunay here kʼi motti. 
JDG.20.44	Boro zenber woy cindi yaaha (18.000) ka buu Benžameŋ borey ra, i kul manʼti kala wongaariyaŋ. 
JDG.20.45	Affooyaŋ bere ka zuru ka koy saajoo ra, Rimoŋ tondoo here, amma i na boro zenber guu (5.000) wii Benžameŋ izey fondaa ra, i koy a ga kʼi gaarandi hala Gidom, i yee ka boro zenber hinka (2.000) wii i ra. 
JDG.20.46	Boro hinnaa kaŋ buu Benžameŋ alkabiilaa ra hanoo din manʼti kala boro zenber waranka cindi guu (25.000) kaŋyaŋ ti takubakoyni, i kul manʼti kala wongaariyaŋ. 
JDG.20.47	Boro zangu iddu (600) bere ka zuru ka koy saajoo ra, Rimoŋ tondoo do, i cindi Rimoŋ tondoo do handu taaci. 
JDG.20.48	Izirayel borey yee kate Benžameŋ izey se, i na Benžameŋ izey wii nda takuba ka huru ngi koyrawey kul ra ka borey, nda adabbawey, nda haya kul wii kaŋ goo i ra. Koyrawey kul kaŋ goo no din, i na nuune daŋ i ra.
JDG.21.1	Mispa koyraa ra Izirayel borey žee ka nee: «Boro kul ir ra si nga ize woyoo hiijandi Benžameŋ boro se.» 
JDG.21.2	Jamaa koy Betel, i goro no din Irkoy jine hala almaaroo ra. I na jinde jer ka hanse ka hẽe. 
JDG.21.3	I nee: «Abadantaa, Izirayel Koyoo, macin se woo tee Izirayel ra hala nongu kaŋ ra Izirayel alkabiila foo kuma?» 
JDG.21.4	Subaa ra, jamaa biya ka tun, i na sargari tonadoo cin no din ka 
JDG.21.5	Izirayel izey nee: «Alkabiila foo no alkabiilawey ra ka mana žigi ka koy margaroo ra Abadantaa do?» Zama žeeyan beeroo kaŋ teendi nee kaŋ boro kaŋ mana žigi ka koy Abadantaa do Mispa koyraa ra, žeeyanoo nee: «A waazibi boraa ma wiiyandi.» 
JDG.21.6	Ka gar Izirayel izey biney maray ngi armey Benžameŋ borey se, i nee: «Hõ alkabiila foo halaci ka hun Izirayel ra. 
JDG.21.7	Benžameŋ arey kaŋ cindi, man ra ir ga duu i se woy hiijay se, zama ir nka žee nda Abadantaa kaŋ ir sʼi noo ir ize woyey i ma hiiji ey?»
JDG.21.8	I nee: «Izirayel alkabiilawey ra boro goo no kaŋ mana žigi ka koy Abadantaa do ne Mispa wala? Woo gar Yabeš koyraa kaŋ goo Galad gandaa ra, boro kul mana koy kaloo do margaroo ra kaŋ tee Mispa.» 
JDG.21.9	I na jamaa laasaabu, i gar kaŋ cimi no kaŋ Yabeš kaŋ goo Galad boro kul sii a ra. 
JDG.21.10	Jamaa na boro zenber woy cindi hinka (12.000) wongaariyaŋ sanba no din kʼi yaamar ka nee i se: «Wa koy Yabeš kaŋ goo Galad borey wii nda takuba, ngi, nda woyey, nda zankey. 
JDG.21.11	Hayaa ne kaŋ war gʼa tee: ‹War ma arey kul halaci sõy, nda woy kul kaŋ kani nda aru.›» 
JDG.21.12	Borey ra kaŋ goo Yabeš kaŋ goo Galad, i duu woysoogo zangu taaci (400), hondiyaw kaŋ mana bay ka marga nda aru, i kate ey kaloo do kaŋ goo Silo, Kanaŋ gandaa ra.
JDG.21.13	Woo banda ga, jamaa kul na dontokawyaŋ sanba i ma šelaŋ Benžameŋ izey se kaŋ goo Rimoŋ tondoo do ka alaafiya tee nda ey. 
JDG.21.14	Alwaatoo woo Benžameŋ izey yee kate. Izirayel izey nʼi noo woyey kaŋ cindi kaŋ mana wiiyandi kaŋ i duu ey Yabeš kaŋ goo Galad. Amma woyey hinnaa si too i se.
JDG.21.15	Jamaa hinna Benžameŋ borey se, zama Abadantaa nka folgu kaa Izirayel alkabiilawey ra. 
JDG.21.16	Jamaa boro beerey nee: «Macin no ir gʼa tee wey kaŋ cindi se hala i ma duu wande, zama Benžameŋ woyey kul halacandi?» 
JDG.21.17	I nee: «Borey kaŋ cindi Benžameŋ borey ra ma gaabu hayey ga kaŋ goo i kone hala ngi alkabiilaa masi tuusandi ka hun Izirayel ra. 
JDG.21.18	Amma ir, Izirayel izey, ir si hin kʼi noo ir ize woyey i ma tee ngi wandey, zama ir nka žee ka nee: ‹Boraa ma laali kaŋ na Benžameŋ boro noo wande.›»
JDG.21.19	Izirayel izey nee: «Aywa, jiiri kul jingar ga tee Abadantaa maaɲoo ga Silo ra kaŋ goo Betel se hawsa here, a goo waynahunay here fondaa se kaŋ ga kaŋ ga hun Betel ka žigi ka koy Šekem, Silo goo Lebona se gurma here.» 
JDG.21.20	Woo banda ga, i na Benžameŋ izey noo yaamaroo woo ka nee: «Wa koy tugu 
JDG.21.21	War ma guna, waati kaŋ Silo ize woyey ga fatta ka gan, war ma fatta alaneb faarey ra, boro foo kul ma Silo ize woy foo dii, war ma koy nda ey Benžameŋ gandaa ra. 
JDG.21.22	Nda ngi baabey wala armey kaa ka war wurru ir do, ir ga nee i se: ‹Wa alhormo tee i se, ir mana hin ka duu woy ngi affoo-foo kul se wongoo ra. Manʼti war kʼi noo woy, war mana tooɲe.›»
JDG.21.23	Woo kaŋ Izirayel izey nʼa har, Benžameŋ borey nʼa tee nda takaa din da. I na woy kaŋ hinnaa ga too zaa gankey ra kaŋ i nʼi kom, woo banda ga, i koy, i yee ngi laboo ra. I yee ka ngi koyrawey cin, i goro i ra. 
JDG.21.24	Alwaatoo din, Izirayel izey hun no din, boro foo kul koy nga alkabiilaa ra nda nga hugoo do, i hun no din, boro foo kul koy nga laboo ra.
JDG.21.25	Alwaatey din ra, kokoy sii Izirayel ra. Boro foo kul ga tee haya kaŋ kan a se.
RUT.1.1	Zamanoo kaŋ ra alkaaley no ma laama Izirayel gandaa ra, heray beeri foo tee no din. Heraa woo sabbu se aru foo kaŋ ti Betelehem koyraa boro, Žuda gandaa ra, naaru ka goro ka waati tee Mowab hawsaa ra. A gana, nga nda nga wandoo nda nga izʼaru hinkaa. 
RUT.1.2	Aroo woo maaɲoo ti Elimelek, wandoo maaɲoo ti Nawomi, izʼaru hinkaa maaɲey ti Mahiloŋ nda Kiliyoŋ. Ngi koyra-izoo maaɲoo ti Efrata kaŋ goo Betelehem, Žuda gandaa ra. I cindi Mowab hawsaa ra. 
RUT.1.3	Waatoo kaŋ i goo no din Elimelek buu kaŋ ti Nawomi kurɲoo. Nawomi cindi, nga nda nga izʼaru hinkaa hinne. 
RUT.1.4	Nga izʼaru hinkaa hiiji Mowab woyyaŋ. Woy faa maaɲoo ti Orpa, affaa maaɲoo ti Rutti. I goro no din haya kaŋ too jiiri woy (10). 
RUT.1.5	Woo banda ga, Mahiloŋ buu, Kiliyoŋ buu. Nawomi hinne ka cindi, a jaŋ kurɲoo, a jaŋ izey.
RUT.1.6	Hanoo kaŋ Nawomi maa kaŋ Abadantaa hinna nga gandaa borey ga ka heraa sanbu i ga, Nawomi soola ka hun Mowab ka yee nga koyra žeenaa ra, nga nda nga nzura woy hinkaa. 
RUT.1.7	I na fondaa zaa cere bande ka dira ka koy Žuda gandaa ra. 
RUT.1.8	Nawomi nee nga nzura hinkaa se: «War si willi war do wala? War affoo kul ma koy nga ɲaa hugoo do. Ay gʼa ŋaaray Abadantaa ga, a ma gomni tee war se, takaa kaŋ nda war nʼa tee agay nda aru bisantey se. 
RUT.1.9	Abadantaa ma war affoo kul noo hiijay taaga kaŋ ga war biney yaynandi.» Šennoo woo banda ga, kaŋ a ga baa ka šerre, a na affoo kul summu. De nzura woy hinkaa hẽe hala ngi mundawey doo. 
RUT.1.10	De i nee Nawomi se: «Kalaa, kalaa, ir si hun ni bande, ir ga hanga ni ka koy ni gandaa ra.» 
RUT.1.11	Nawomi zaabi ka nee i se: «Ay ize woyey, wa willi war do. Macin se war ga baa war ma hanga ay bande? Ay žen, ay si hay koyne, soko ya hin ka duu izʼaruyaŋ kaŋ ma war hiiji. 
RUT.1.12	Ay ize woyey, wʼay naŋ, war ma willi war do. Ay hanse ka žen hiijay se. Ba nda ay hiiji, de hõ cijinoo hunday ra ay duu izʼaruyaŋ, 
RUT.1.13	war ga hongu kaŋ war ga hin kʼi batu hala i ma beeri? Woo se war ga wanji ka hiiji jina wala? A si hin ka tee, ay ize woyey! Abadantaa kaboo kʼay kar, ay doroo ga hanse ka bisa war wanoo.»
RUT.1.14	Orpa nda Rutti yee ka hẽe hala ngi mundawey doo. Woo banda ga, Orpa na Nawomi naagu nga gandoo ra kʼa summu-summu, de a willi. Amma Rutti wanji ka hun Nawomi bande. 
RUT.1.15	Nawomi nee Rutti se: «Nʼga dii ni albora woyoo Orpa yee nga dumoo nda nga koyey do kaŋ a gʼi gana. Ni mo ma hanga a bande ka willi ni borey do.»
RUT.1.16	Rutti nee Nawomi se: «Masʼay gaabi ya hun ni bande, ka yee ay do. Nongu kul kaŋ ra nʼga koy, nga ra ay ga koy. Nongu kaŋ ra nʼga goro, nga ra ay ga goro. Ni dumoo ga tee ya ne dumi. Koyoo kaŋ nʼgʼa gana ga tee ya ne Koy. 
RUT.1.17	Nongu kaŋ ra nʼga buu nga ra ay ga buu, no din mo ra ay ga suturandi. Abadantaa ma goy goy ay ga nda ay hun ni bande, nda manʼti buuyan kʼir kaa cere ga.»
RUT.1.18	Nawomi dii kaŋ Rutti kayandi nga ma hanga nga, woo se a mana yee ka šendandi a ga. 
RUT.1.19	I dira cere bande ka koy hala Betelehem. Waatoo kaŋ i too Betelehem, koyraa borey kul miɲey cindi i ga hay. Koyraa woyey ga cere hãa ka nee: «Nawomi da ti woo?» 
RUT.1.20	A tuuru i se ka nee: «War masʼay cee nda Nawomi (maanaa ‹
RUT.1.21	Kaŋ ay ga hun ne, borotaray goo ay ga, amma Abadantaa nʼay yeeti kate ay kabe kooney. War masʼay cee koyne nda Nawomi, zama Abadantaa bere ay ga, de Hini-kul-koyoo nʼay kar.»
RUT.1.22	Takaa woo nda Nawomi kaa ka hun Mowab hawsaa ra. Nga nda nga nzura woyoo Rutti kaŋ ti Mowab boro. I mana kaa Betelehem kala 
RUT.2.1	Nawomi goo nda nga kurɲoo Elimelek boro foo kaŋ maaɲoo ti Bowazu. Almankoyni no kaŋ goo nda addawla. 
RUT.2.2	Han foo Rutti kaŋ ti Mowab boro, nee Nawomi se: «Nʼsi naŋ ya koy faarey ra ka jeeney kurma kaŋ hegaykey ga bisa i ga. Ay ga tammahã ya duu boro kaŋ ma yadda ya kurma nga dumaa ga.» Nawomi nee a se: «A boori, ay izoo, koy.»
RUT.2.3	Rutti koy faari foo ra hegaykey dumawey ga. De a sintin ka jeeney kurma kaŋ hegaykey ga bisa i ga. A kaa ka gar mo kaŋ faaroo kaŋ ra Rutti koy kurma, Elimelek baaba-ize foo kaŋ maaɲoo ti Bowazu wane nda a. 
RUT.2.4	Hala a ga gay kayna kul Bowazu hunday hun Betelehem ka kaa nga faarey ra. A too kate, kul a sallam hegaykey ga ka nee: «Abadantaa ma war gaa.» I tuuru ka nee a se: «Abadantaa ma albarka daŋ ni ra.» 
RUT.2.5	Bowazu na hegaykey jineboraa hãa ka nee: «May ti woyoo woo?» 
RUT.2.6	Hegaykey jineboraa nee a se: «Woyoo woo Mowab gandaa boro no. Nga ti boraa kaŋ hanga Nawomi bande ka kaa ka hun Mowab. 
RUT.2.7	A nkʼa wiri ir ga nga ma jeeney kaŋ ir ga bisa i ga kurma. Za subbaahoo hala sohõ da cewey ga a goo, a ga goy nda manʼti waati kayna kaŋ a hunanzam.»
RUT.2.8	Bowazu na Rutti cee ka nee a se: «Ay izoo, haŋajer ya ne, masi koy kurma faari kul ra nda manʼti ne. Ni nda ay goykaw woyey ma goy cere bande. 
RUT.2.9	Ma lakkal daŋ ka bay nongoo kaŋ ra i ga hegay. De ma hanga woyey kaŋ ga goy bande. Ay bayrandi ay goykey se kaŋ i masi haya futu kul tee ma ne. Nda jaw na ni dii, ma koy hari haŋ kusey kaŋ i nʼi too ra.» 
RUT.2.10	Kaŋ Bowazu šelaŋ ka ben, Rutti sonkom a se jina, a nee a se: «Macin se nʼga borohennataraa woo kul tee ya ne? Agay kaŋ yaw de ti agay!» 
RUT.2.11	Bowazu nee a se: «I na takaa kul filla ya ne kaŋ nʼnʼa tee ni nzura woyoo se ni kurɲoo buuyanoo banda ga. Ay ga bay kaŋ ni hun ni baaba nda ni ɲaa do, nda ni gandaa ra, ka kaa dumi waani do kaŋ mana bay kʼa bay. 
RUT.2.12	Ay ga Abadantaa ŋaaray kaŋ ti Izirayel Koyoo. A ma ni bana. A ma ni noo nga sufuraa, nga kaŋ fatawey cire nʼkaa ka talfi.» 
RUT.2.13	Rutti nee a se: «Aru beeroo, ni tee ya ne boro henna. Nʼnʼay binoo yaynandi. Šenni henney kaŋ nʼnʼi har ya ne, nʼay binoo daŋ, agay kaŋ si too ba ni goykey affoo.»
RUT.2.14	Kaŋ cirkosaa waatoo too Bowazu nee Rutti se: «Kaa ka ŋaa. Takula zaa ka sufa maafaa ra.» Rutti goro goykey jerey ga. Bowazu na taasu gurunbu haagante šerre a se. A ŋaa hala a kungu, de a na cindoo jisi. 
RUT.2.15	Waatoo kaŋ Rutti yee ka tun ka jeeni kurma, Bowazu na nga goykey yaamar ka nee i se: «Wa naŋ a ma kurma ba jeeni hawarey nda cere game. War masi haya laala kul tee a se. 
RUT.2.16	War ma muray ka jeeniyaŋ kaŋandi hala a mʼi kurma. De mo war masi šenni laala kul har a se.»
RUT.2.17	Takaa woo nda Rutti cindi a ga kurma faaroo ra hala almaaroo ra. A na jeeney kar ka 
RUT.2.18	A nʼa jere ka koy hugey do. A na taasoo kaŋ a nʼa kurma cebe nga nzuraa se. A yee ka nga cirkosaa cindoo kaŋ a kate a nga bande noo Nawomi se. 
RUT.2.19	Nawomi nʼa hãa ka nee: «Faari foo ra nʼkoy kurma hõ? Man ra nʼgoy? Abadantaa ma albarka daŋ boraa ra kaŋ na borohennataray cebe ma ne.» Rutti sintin ka deede Nawomi se kaŋ nga mana goy kala faari foo ra kaŋ koyoo maaɲoo ti Bowazu. 
RUT.2.20	Nawomi nee nga nzuraa se: «Abadantaa ma albarka daŋ aroo woo ra, nga kaŋ gomnoo ga hanga hundikoyney nda bukawey kul.» Nawomi yee ka nee a se: «Aroo woo ti ir boro maana. A goo mo borey ra kaŋ ga hima kʼir zaa.» 
RUT.2.21	Rutti kaŋ ti Mowab boro, yee ka nee nga nzuraa se: «Bowazu nee ya ne, ya cindi ka kaa ka kurma nga goykey dumawey ga hala hegaa ma ben.» 
RUT.2.22	Nawomi nee Rutti se: «A boori, ay izoo. Cindi ka koy goy Bowazu goykaw woyey bande hala boro kul masi ni žilla.»
RUT.2.23	Rutti cindi a ga koy kurma Bowazu goykaw woyey bande, hala i na orž jinaa nda alkamaa kul hegay ka ben. Woo kul ra, Rutti cindi nga nzuraa Nawomi do.
RUT.3.1	Han foo Nawomi nee Rutti se: «Ay izoo, ay ga baa ya ni hoyray. Ay ga hima ka ceeci hala ay meešennoo ma tee ma ne sabbu kaŋ ga ni moɲoo yaynandi. 
RUT.3.2	Nʼga bay kaŋ Bowazu kaŋ ni nda nga goykaw woyey cindi ka goy cere bande, ir boro no? Aywa! Hõ cijinoo no, a ga koy nongu foo ra ka 
RUT.3.3	Sohõ ɲumay, ma turaari daŋ, ma ni darbay henney daŋ. Woo banda ga, ma koy farroo kaŋ ra a ga hima ka faara. Nda nʼtoo no din masi naŋ a ma bay wala nʼgoo no kala waati kaŋ a ŋaa, a haŋ ka ben. 
RUT.3.4	Waati kaŋ a koy kani, ma hanse ka nga kanidogoo laasaabu. Nda a kani, nʼdii kaŋ a jirbi kul, ma koy a do ka nga gumtaafaa kaa ceetaamey ga.
RUT.3.5	Rutti na nga nzuraa zaabi ka nee: «Ay ɲaa, haya kul kaŋ nʼnʼa har ya ne ay gʼa tee.»
RUT.3.6	Woo banda ga, Rutti tun ka koy farroo kaŋ ra Bowazu ga nga taasoo feetu. De a na takaa kul tee kaŋ nga nzuraa nʼa har a se. 
RUT.3.7	Kaŋ Bowazu ŋaa, a haŋ ka ben, binoo ɲaali. A koy kani nga taasoo kaŋ a nʼa marga jeroo ga. Waatoo kaŋ a jirbi, Rutti moolimooli ka koy gumtaafaa hibi Bowazu ceetaamey ga ka kani i cire.
RUT.3.8	Cijinoo gamoo ra Bowazu jiti, de a fuuni nga cewey here, a dii kaŋ woy foo bara no ma kani nga cewey cire. 
RUT.3.9	De Bowazu nʼa hãa ka nee: «May ti ni?» Rutti nee a se: «Agay no Rutti, ni koŋŋaa. Tee ya ne talfikaw, zama haya kaŋ se nʼgoo ir boro maanawey ra kaŋ ga ay goo nda alhaku.» 
RUT.3.10	Bowazu nee a se: «Ay izoo, Abadantaa ma albarka daŋ ni ra. Woo kaŋ ni ne kʼa tee ga cebe ir se takaa kaŋ nda nʼga hanse ka baa ni nzura woyoo hugey borey ka bisa ba cee jinaa. Mana arusooga almankoyni wala woo kaŋ sii nda alman ceeci a ma baa ni. 
RUT.3.11	Sohõ ay izoo, ni lakkaloo ma kani. Haya kul kaŋ nʼnʼa har, ay gʼa tee, zama koyraa kul ga bay kaŋ woy atabiyahennakoyni ti ni. 
RUT.3.12	Cimi no ay goo borey ra kaŋ ga hima ka ni zaa. Amma aru foo goo no kaŋ ga man war baaba-izetaray ra ka bisa agay. 
RUT.3.13	Sohõ kani ne hala moo ma boo. Nda moo boo, ir ga kaa ka bay wala aroo din kaŋ ga man ni baaba-izetaray ka bisa agay, ga baa nga ma ni zaa jina. Nda a yadda, a boori, a mʼa tee. Amma nda a si kan a se, ay na ni noo allaahidu kaŋ ay ga ni zaa, šikka kul sii a ra, takaa kaŋ nda šikka kul sii kaŋ Abadantaa ga bara. Kani hala moo ma boo.»
RUT.3.14	Rutti cindi ka kani Bowazu cewey cire, amma a tun za alfazar. Bowazu si baa boro kul ma bay kaŋ woy kani no din ra. 
RUT.3.15	Waatoo kaŋ Rutti too koyyan Bowazu nee a se: «Ni sanfitoo kaa, de mʼa dii ya ne.» Rutti nʼa kaa, de Bowazu na orž kilo waranka (20) cine doori a ra, kʼa jerandi a se. Woo banda ga, Bowazu koy hugey do.
RUT.3.16	Waatoo kaŋ Rutti too hugey, nga nzuraa nʼa hãa ka nee: «Ay izoo, taka foo ka tee?» Rutti na hayey kul filla a se kaŋ Bowazu nʼi tee nga se. 
RUT.3.17	A yee ka nee Nawomi se kaŋ Bowazu nee nga se: «Rutti, nʼsi hima ka yee ni nzuraa do nda ni kabe kooney.» De a nʼay noo orž kaŋ ga too kilo waranka (20) cine. 
RUT.3.18	Nawomi nee Rutti se: «Dangay ka batu, ay izoo, hala ma dii hayey wey kul kokoroo, zama ay ga bay kaŋ Bowazu lakkaloo si kani nda a mana šennoo woo benandi hõ zaaroo.»
RUT.4.1	Bowazu koy goro nongoo kaŋ ra koyraa borey ga marga kaŋ sii kala koyraa miɲoo jeroo ga. Bowazu goo ma goro no din da, kaŋ aroo kaŋ ga man Rutti baaba-izetaray ra ka bisa a da ne ma kaa. Bowazu ciya a se ka nee: «Armaa aroo, kaa ka goro ne ra.» Aroo kaa, a goro Bowazu jeroo ga. 
RUT.4.2	Woo banda ga, Bowazu na boro beeri woy (10) cee koyraa alwakiiley ra. A nʼi gorandi i ma seede. 
RUT.4.3	Waatoo din Bowazu šelaŋ ka nee Rutti boro maanaa se: «Nawomi kaa ka hun Mowab, de sohõ a ga baa nga mʼir armaa Elimelek faaroo kaŋ a buu kʼa naŋ yeeti hugey borey affoo se. 
RUT.4.4	Ay baa ya ni bayrandi kaŋ, nda nʼga baa ma faaroo zaa ka huga nda a, mʼa zaa koyraa alwakiiley nda borey kaŋ goo ne kul jiney ra. Nda nʼga bagʼa, mʼa zaa. Nda nʼsi bagʼa mo, mʼa har ya ne, ya bay. Zama nda nʼsʼa zaa, kul agay ti boro maanaa kaŋ ga kaa ni dumaa ga kaŋ ga hima kʼa zaa.» Aroo nee Bowazu se: «Ay gʼa zaa.» 
RUT.4.5	Bowazu yee ka nee a se: «Nda nʼna Nawomi faaroo zaa ka huga nda a, nʼga Rutti mo sanbu kʼa hiiji kaŋ kaa ka hun a bande Mowab. Hala a ma hin ka duu izʼaru, kurɲoo kaŋ buu maaɲoo masi dere.» 
RUT.4.6	Rutti boro maanaa nee Bowazu se: «Nda takaa woo no, ay tun a ga. Ay si faaroo zaa, ay si Rutti hiiji. Zama takaa woo ra ay zankey tuboo ra haya ga kaa ka hun. Agay hunday ngi zaayanoo si tee ya ne, i zaa ay dogoo ra.»
RUT.4.7	Zamanoo din Izirayel gandaa ra ngi alaadaa ti nda boro ga baa nga ma hayayaŋ yeeti boro foo maaɲoo ga, wala ka huga nda hayayaŋ cere se, affoo mma nga taami cala faa kaa kʼa noo affaa se. Woo no ma cebe kaŋ waafakay tee. 
RUT.4.8	Woo se waatoo kaŋ Rutti boro maanaa nee Bowazu ma huga nda faaroo, kul a na nga taami cala faa kaa kʼa noo Bowazu se.
RUT.4.9	Woo banda ga, Bowazu nee koyraa alwakiiley nda borey kul kaŋ goo no se: «Hõ war ga seede kaŋ ay duu Nawomi ga Elimelek hayey kul kaŋ goo Kiliyoŋ nda Mahiloŋ maaɲey ga. 
RUT.4.10	Faaroo zaayanoo banda ga, Rutti kaŋ ti Mowab boro kaŋ Mahiloŋ buu kʼa naŋ, ay gʼa sanbu hiijay se. Takaa woo ra faaroo ga cindi bukaa borey maaɲey ga. De mo ize kaŋ Rutti nʼa hay ga tee Mahiloŋ tubukaw, hala bukaa maaɲoo masi dere armey ra nda gandaa ra. War kul ga seede hõ.» 
RUT.4.11	Alwakiiley kaŋ cindi no din nda alžamaa kul tuuru Bowazu se ka nee: «Ir ga seede. Ir gʼa ŋaaray Abadantaa ga, a ma albarka daŋ woyoo ra kaŋ ni ne kʼa zaa. A ma tee Rašel nda Leya cine kaŋyaŋ ti Izirayel hugu-izey kul ɲaa! Ni almaanoo ma boobo koyra-izoo ra kaŋ se i ga nee Efrata. De Abadantaa ma ni maaɲoo mo jer Betelehem koyraa ra. 
RUT.4.12	Abadantaa ma ni noo ize boobo woyoo woo ga, hala ni hugoo ma beeri ka tee Peres kaŋ ti Žuda nda Tamar izʼaroo, wanoo cine.»
RUT.4.13	Bowazu na Rutti hiiji. Abadantaa doonandi Rutti se, a tee boro hinka. A duu nga boŋ, a duu izʼaru. 
RUT.4.14	Waatoo kaŋ woo tee Betelehem woyey nee Nawomi se: «Albarka ma bara Abadantaa se kaŋ na ni noo talfikaw hõ. Irkoy ma ni haamaa noo maa Izirayel gandaa ra. 
RUT.4.15	Zankaa woo ga ni hunaroo noo addalil. A ga ni faaba ni ženyanoo ra, zama ni nzura woyoo kaŋ ga hanse ka baa ni ka duu ma ne izoo woo. Ni nzuraa woo bisa ma ne izʼaru boro iyye.» 
RUT.4.16	Nawomi na zankaa taanaa zaa nga gandoo ra. Nga no ka zankaa biiri. 
RUT.4.17	Nawomi taalamma woyey, nongoo kul ra i nee cere se: «War ga bay kaŋ Nawomi duu izʼaru.» De i na zankaa maaɲoo daŋ Obed. Waatoo kaŋ Obed beeri, a duu izʼaru kaŋ a na maaɲoo daŋ Yišay. Yišay woo, nga ti Dawda baaba.
RUT.4.18	Kaagey kaŋ ga Dawda hun maaɲey ti wey, kʼa zaa za Peres ga. Peres ti Hesroŋ baaba; 
RUT.4.19	Hesroŋ ti Ram baaba; Ram ti Aminadab baaba; 
RUT.4.20	Aminadab ti Nahišoŋ baaba; Nahišoŋ ti Salmuni baaba; 
RUT.4.21	Salmuni ti Bowazu baaba; Bowazu ti Obed baaba; 
RUT.4.22	Obed ti Yišay baaba; Yišay ti Dawda baaba.
1SA.1.1	Aru foo bay ka bara Ramatayim-Sofim, Efrayim tondi hondey ra, maaɲoo ti Elkana. Baaboo maaɲoo ti Yeroham, Yeroham baaba maaɲoo ti Elihu, Elihu baaba maaɲoo ti Tohu, Tohu baaba maaɲoo ti Suf, Efrayim boro no. 
1SA.1.2	Wande hinka bara Elkana se, affoo maaɲoo ti Anna, ihinkantoo maaɲoo ti Penina. Penina goo nda zankayaŋ, amma Anna sii nda zanka.
1SA.1.3	Jiiri kul, Elkana ga hun nga koyraa ra ka žigi ka koy Silo koyraa ra ka sujudu Abadantaa, Aduɲɲakoyoo se ka sargari kaa a se. No din ra Eli izʼaru hinkaa Hofni nda Pinehas kaŋyaŋ ti Abadantaa 
1SA.1.4	Han kaŋ Elkana ga nga sargaroo kaa, a ga nga wandoo Penina nda nga izʼarey nda nga ize woyey kul noo sargaroo hamoo ra. 
1SA.1.5	Amma a ga Anna noo hamoo nongu cere-cerante, zama a ga baa Anna, ba kaŋ se Abadantaa nʼa tee woy gun. 
1SA.1.6	Waccoo si fay nda kʼa dorandi, zama Abadantaa nʼa tee woy gun. 
1SA.1.7	Jiiri ka kaa jiiri takaa woo no a gʼa tee, waati kul kaŋ Anna žigi ka koy Abadantaa 
1SA.1.8	Elkana, nga kurɲoo ga nee a se: «Anna, macin se nʼga hẽe? Macin se nʼsi ŋaa? Macin se ni binoo ga maray? Ya nka mana bisa ma ne izʼaru woy (10) wala?»
1SA.1.9	Waatoo kaŋ i ŋaa, i haŋ ka ben Silo koyraa ra, Anna tun. A na 
1SA.1.10	Anna goo binemarayyan ra, a ga Abadantaa ŋaaray, a ga hẽe ka munday beeriyaŋ doori. 
1SA.1.11	A na meefur zaa Abadantaa se, a nee: «Abadantaa, Aduɲɲakoyoo, nda ni yadda ka ni koŋŋaa binemarayyanoo guna, nda ni honga agay, mana dirɲa agay kaŋ ti ni koŋŋaa, nda nʼna ni koŋŋaa noo hayyan kaŋ ti aru, ay gʼa noo Abadantaa se nga aloomuroo kul ra, šiini si zuru boŋoo ra.» 
1SA.1.12	Kaŋ a gay a ga ŋaaray Abadantaa jine, Eli ga miɲoo koroši. 
1SA.1.13	Anna ga šelaŋ nga binoo ra, miɲoo de no ma ɲuuti, amma boro si maa jindoo se. Eli miile kaŋ a nka suu. 
1SA.1.14	Eli nee Anna se: «Hala waati foo no nʼga cindi ka suu? Koy nongu tana ra hala waati kaŋ suuyanoo ben!» 
1SA.1.15	Anna nee a se: «Kalaa, ay koyoo, ay manʼti kala woy kaŋ binoo ga maray, ay mana 
1SA.1.16	Masi agay ni koŋŋaa dii woy attabiya futukoyni, ay huzun beerey nda ay binemarayyanoo no ma kate ya šelaŋ hala sohõ.» 
1SA.1.17	Eli nee: «Koy nda baani. Yala Izirayel Koyoo ma ni noo woo kaŋ nʼnʼa ŋaaray a ga.» 
1SA.1.18	Anna nee: «Ay manʼti kala ni koŋŋaa, yala ma alhormo tee ya ne.» Woo banda ga, a koy. A ŋaa, nga ndumoo feeri.
1SA.1.19	Elkana nda nga hugoo borey biya ka tun, i sujudu Abadantaa jine, woo banda ga, i willi ngi do Rama. Elkana marga nda nga wandoo Anna, Abadantaa hongu Anna. 
1SA.1.20	Jiiroo benantaa ga, Anna tee boro hinka. A na izʼaru daŋ aduɲɲa ra, a na maaɲoo daŋ Samiyel
1SA.1.21	Woo banda ga, Anna kurɲoo Elkana žigi ka koy koyraa ra, nga nda nga hugoo borey ka koy jiiri kul sargaroo kaa Abadantaa se nda ka meefuroo kaa. 
1SA.1.22	Amma Anna mana koy, zama a nka nee nga kurɲoo se: «Waati kaŋ zankaa hun waa, ay ga koy nda a kʼa cebe Abadantaa se, a ga cindi no din hala abada.» 
1SA.1.23	Elkana nga kurɲoo nee a se: «Tee woo kaŋ kan ma ne, cindi ne hala mʼa kaa waa. Yala Abadantaa ma hayaa tee kaŋ a nʼa har.» Woo ga, woyoo cindi. A na nga izoo naanandi hala a hun waa.
1SA.1.24	Waatoo kaŋ a nʼa kaa waa, a nʼa ka žigi ka koy Abadantaa 
1SA.1.25	I na yaaroo koosu sargari, a koy nda zankaaroo Eli do. 
1SA.1.26	Anna nee Eli se: «Alha-naŋ, ay koyoo! Ay ga žee nda ni hundoo, agay ti woyoo din kaŋ cindi ka kay ne ni bande ka Abadantaa ŋaaray. 
1SA.1.27	Zankaaroo woo no ay cindi kʼa ŋaaray Abadantaa ga, Abadantaa nʼay noo woo kaŋ ay nʼa wiri a ga. 
1SA.1.28	Woo maaganda se agay da mo gʼa noo Abadantaa se. Nga aloomuroo kul ra a ma tee Abadantaa wane.» Woo ga, i sujudu no din Abadantaa jine.
1SA.2.1	Anna na Irkoy ŋaaray, a nee:
1SA.2.1	«Ay binoo ga too nda ɲaali Abadantaa sabbu se,
1SA.2.1	Abadantaa na albarka daŋ ay ra,
1SA.2.1	ay miɲoo feeri ay iberey ga,
1SA.2.1	zama ay ga ɲaali nda ni hallasiroo.
1SA.2.2	Boro kul si too Abadantaa henanyan.
1SA.2.2	Koy sii no ni banda ga.
1SA.2.2	Koy sii no kaŋ ga too ir Koyoo albarka ra.
1SA.2.3	Wa fay nda bolsay šenni,
1SA.2.3	fooma šenni kul masi hun war miɲey ra.
1SA.2.3	Zama Abadantaa manʼti kala Koy kaŋ ga haya kul bay,
1SA.2.3	nga no ma teegoyey kul neeši.
1SA.2.4	Wongaarey birawey kayri,
1SA.2.4	borey kaŋ ga yalaafu duu gaabi.
1SA.2.5	Borey kaŋ kungu ga goy ka ŋaayan ceeci,
1SA.2.5	amma borey kaŋ heray kungu.
1SA.2.5	Woy gunoo ga hay cee iyye,
1SA.2.5	woyoo kaŋ ga duu hayyan ga hun hayyan.
1SA.2.6	Abadantaa no ma kate boro ma buu, nga no ma hunandi,
1SA.2.6	a ga boro zumandi alaaharaa,
1SA.2.6	a ga boro žigandi ka hun no din.
1SA.2.7	Abadantaa no ma boro tee talka,
1SA.2.7	nga no ma boro tee almankoyni.
1SA.2.7	Nga no ma boro kaynandi,
1SA.2.7	nga no ma boro beerandi.
1SA.2.8	Yalaafantey kaŋ goo kusaa ra, a gʼi tunandi,
1SA.2.8	a ga talkaa jer kʼa kaa žiiboo ra kʼa gorandi boŋkoyney bande.
1SA.2.8	A gʼi noo i ma kokoy fuula daržante tubu.
1SA.2.8	Zama Abadantaa wane nda laboo ganjey,
1SA.2.8	ngi ga a na aduɲɲa gorandi.
1SA.2.9	A ga nga laadirantey dira takawey hawgay.
1SA.2.9	Amma boro laaley ga derandi kubaa ra,
1SA.2.9	zama boro si zaame nda gaabi.
1SA.2.10	Borey kaŋ ga yenje wiri Abadantaa ga, ga tutubandi,
1SA.2.10	a ga jiŋjiŋ zumandi i ga ka hun beenaa ra.
1SA.2.10	Abadantaa ga laboo kul ciiti.
1SA.2.10	A ga gaabi noo nga kokoyoo se,
1SA.2.10	a ga albarka daŋ boraa ra kaŋ a nʼa yon.»
1SA.2.11	Woo banda ga, Elkana willi ka koy nga do Rama koyraa ra. Haya kaŋ ti zankaaroo, a goo 
1SA.2.12	Eli izʼarey manʼti kala attabiya futukoyniyaŋ, i si Abadantaa beerandi. 
1SA.2.13	 no, hayaa kaŋ i ga doonay kʼa tee jamaa se ne: waati kul kaŋ boro na sargari kaa, sargari juwalkaa goykaw-izoo ga kaa waati kaŋ i ga hamoo hina. Furšeti kaŋ goo nda mee hinza goo a kone, 
1SA.2.14	a gʼa zoko jinaa ra, wala barmaa, wala kusoo, wala taasaa ra, haya kul kaŋ furšetoo duu a, sargari juwalkaa gʼa zaa nga boŋ se. Takaa woo no a gʼa tee Izirayel borey kul se kaŋ ga kaa no din Silo koyraa ra.
1SA.2.15	Za maanoo mana dullandi, sargari juwalkaa goykaw-izoo ga kaa, a ga nee boraa kaŋ ga sargaroo kaa se: «Sargari juwalkaa noo ham kaŋ ga koy tonandi, a si yadda ma nga noo ham ninante, igani de no a ga yadda kʼa taa.» 
1SA.2.16	Nda aroo nee a se: «Naŋ ir ma maanoo dullandi jina, woo banda ga, ma haya zaa kaŋ nʼbaa.» Goykaw-izoo ga nee: «Abada, a noo ya ne sohõ da, nda manʼti woo, ay gʼa zaa nda gaabi.» 
1SA.2.17	Arusoogey wey zunuboo hanse ka beeri Abadantaa jine, zama i mma Abadantaa sargaroo kaynandi.
1SA.2.18	Samiyel ga goy Abadantaa jine. Zanka no, 
1SA.2.19	Jiiri ka kaa jiiri Samiyel ɲaa ga darbay-ize tee ka kate a Samiyel se waati kaŋ nga nda nga kurɲoo ga žigi ka koy Silo koyraa ra ka jiiri kul sargaroo kaa. 
1SA.2.20	Eli gaara Elkana nda nga wandoo se, a nee: «Yala Abadantaa ma ni noo woyoo woo ga hayyan ka yee zankaa dogoo ra kaŋ a nʼa wiri Abadantaa ga, a yee kʼa noo Abadantaa se.» Woo banda ga, i yee ngi do. 
1SA.2.21	Abadantaa mana dirɲa Anna, a tee boro hinka, a na izʼaru hinza nda ize woy hinka daŋ aduɲɲa ra. Samiyel ga tonton ka beeri Abadantaa moɲey cire.
1SA.2.22	Eli hanse ka žen, a maa hayaa kul kaŋ nga izʼarey gʼa tee Izirayel kul se, a maa mo kaŋ i mma kani nda woyey kaŋ ga kaa ka ngi goyoo tee cere kubayyan hukkumoo miɲoo ga. 
1SA.2.23	Eli nee nga izey se: «Macin se war ga hayey wey dumey tee? Ay ga maa war goy laaley jamaa kul miɲoo ra. 
1SA.2.24	Kalaa, ay izey, hayaa kaŋ ay ga maa a ga harandi Abadantaa jamaa ra si boori.
1SA.2.25	Nda boro na zunubu tee boro ga, Irkoy no ma ciiti a se, amma nda boro na zunubu tee Abadantaa ga, may no ma kay a se?» I mana haŋajer ngi baaba se, zama Abadantaa mma baa nga mʼi wii. 
1SA.2.26	Arusoogaa Samiyel ga koy jine ka tonton ka beeri. Nga takaa ga kan Abadantaa se, a ga kan adamizey se.
1SA.2.27	Irkoy boro foo kaa Eli do ka nee a se: «Hayaa ne kaŋ Abadantaa nʼa har: ‹Ay manʼay boŋ cebe kaaray ni baaba hugoo se waatoo kaŋ i goo Misira Firawuuna hugoo ra wala? 
1SA.2.28	Ay nʼa suuba Izirayel alkabiilawey kul ra a ma tee ya ne 
1SA.2.29	Macin se war gʼay sargarey nda ay nooyaney tee yaada kaŋ ay yaamar war mʼi kaa ay gorodogoo ra? Nʼga ni izey beerandi ka bisa agay hala nongu kaŋ ra war ga sargaroo kaŋ Izirayel, ay jamaa gʼi kaa nga nongu henney ka war boŋ naasandi.› 
1SA.2.30	Woo maaganda se agay Abadantaa, Izirayel Koyoo ka šelaŋ ka nee: ‹Ya nka kayandi kaŋ ni hugoo borey nda ni baaba hugoo ga cindi ay sargari juwalkawtaraa ra hala abada.› Amma sohõ agay Abadantaa ka šelaŋ ka nee: ‹A ben. Zama borey kaŋ gʼay beerandi, ay gʼi beerandi, wey kaŋ gʼay kaynandi ga kaynandi. 
1SA.2.31	Nga ne, hanyaŋ ga kaa kaŋ ra ay ga ni gaaboo nda ni baaba hugoo gaaboo kayri. Boro žeena si yee ka bara ni hugoo ra. 
1SA.2.32	Nʼga duu nkuway ay gorodogoo ra, haya henney kul kaŋ ga teendi Izirayel gamoo ra. Abada boro žeena si yee ka bara ni hugoo ra. 
1SA.2.33	Amma ay ga ni boro daŋ sargari tonadogoo goyoo ra ka ni farandi nda canseyan nda ka ni binoo ŋaa. Boro kul kaŋ ga hayandi ni hugoo ra ga buu a mana žen.
1SA.2.34	Woo kaŋ ay gʼa tee Hofni nda Pinehas se ga tee ma ne tammaasa, ni izʼaru hinkaa, ngi boro hinkaa kul ga buu zaari follokaa ra. 
1SA.2.35	Ay ga sargari juwalkaw laadirante tunandi, a ga goy nda woo kaŋ ay binoo nda ay hundoo ga bagʼa, woo se ay ga albarka daŋ nga hugoo borey ra waati kul nga hayroo ga tee sargari juwalkaw. A ga dira waati kul kokoyoo kaŋ ay nʼa yon jine. 
1SA.2.36	Boro kul kaŋ cindi ni hugoo ra ga kaa ka gunguma a jine hala nga ma duu nzorfu tamma foo nda takula, a ga nee: “Ay gʼa wiri ni ga, mʼay daŋ sargari juwalyan goy foo ra hala ya duu haya kaŋ ay gʼa ŋaa.”›»
1SA.3.1	Arusoogaa Samiyel ga goy Abadantaa se Eli jere. Alwaatoo din Abadantaa si hanse ka šelaŋ borey do, bangayyaney si boobo. 
1SA.3.2	Waati follokaa ra, Eli goo ma kani nga dogoo ra, moo gunaa sintin ka kuma, a si hin ka dii koyne. 
1SA.3.3	Woo gar Irkoy fitillaa
1SA.3.4	Abadantaa na Samiyel cee. Samiyel zaabi ka nee: «Agay ne.» 
1SA.3.5	A zuru ka koy Eli do ka nee a se: «Agay ne, ni nka ciya ya ne.» Eli nee: «Ya na ni cee, yee ka koy kani.» A koy kani.
1SA.3.6	Abadantaa yee koyne ka ciya ka nee: «Samiyel!» Samiyel tun a koy Eli do ka nee: «Agay ne, ni nka ciya ya ne.» Eli nee: «Ya na ni cee, ay izoo, yee ka koy kani.» 
1SA.3.7	Samiyel mana Abadantaa bay jina, Abadantaa šennoo mana bangay a se jina.
1SA.3.8	Abadantaa yee koyne ka ciya ka nee: «Samiyel!» Woo ti cee hinzantoo. A tun ka koy Eli do ka nee a se: «Agay ne, ni nka ciya ya ne.» Woo ga, Eli faham kaŋ Abadantaa no ma ciya arusoogaa se. 
1SA.3.9	Eli nee Samiyel se: «Koy kani, nda a ciya ma ne kul ma nee: ‹Šelaŋ Abadantaa, agay, ni tamoo ga haŋajer.›» Samiyel koy kani nga dogoo ra.
1SA.3.10	Abadantaa kaa ka kay no din. A ciya sanda taka žeenaa, a ciya ka nee: «Samiyel, Samiyel!» Samiyel zaabi ka nee: «Šelaŋ, agay, ni tamoo ga haŋajer.» 
1SA.3.11	Woo ga, Abadantaa nee Samiyel se: «Nga ne, ay ga haya foo tee Izirayel ra, boro kul kaŋ maarʼa ga kayfi. 
1SA.3.12	Hanoo din, hayaa kul kaŋ ay nʼa har Eli hugoo ga, za sintinoo hala benantaa ga, ay gʼa tabatandi a ga. 
1SA.3.13	Ay gʼa bayrandi kaŋ ay ga nga hugoo ciiti hala abada, ay gʼa tee layboo maaganda, zama a bay kaŋ nga izʼarey na Irkoy kaynandi, amma a mana citi i ga. 
1SA.3.14	Woo maaganda se haya kaŋ ti Eli hugoo, abada haya kul si Eli borey zunuboo tuusu, a ma tee sargari wala nooyan.»
1SA.3.15	Samiyel cindi a ga kani hala suba, woo banda ga, a na Abadantaa hugoo miɲey feeri. Samiyel hunbur ka bangayyanoo har Eli se. 
1SA.3.16	Amma Eli na Samiyel cee, a nee: «Samiyel, ay izʼaroo.» Samiyel nee a se: «Agay ne.» 
1SA.3.17	Eli nee: «Macin ti šennoo kaŋ a nʼa har ma ne? Ay gʼa wiri ni ga, masi haya kul tugu ay ga. Irkoy ma goy goy ni ga nda nʼna haya foo tugu ay ga šenney kaŋ a nʼi har ma ne ra.» 
1SA.3.18	Woo ga, Samiyel na šenney kul filla a se, a mana haya kul tugu a ga. Eli nee: «Abadantaa no, a ma tee woo kaŋ kan a se.»
1SA.3.19	Samiyel ga tonton ka beeri, Abadantaa goo a bande. Šenney kul kaŋ Samiyel nʼi har, Abadantaa mana naŋ ba affoo ma goro kaŋ mana tee. 
1SA.3.20	Takaa woo ra Izirayel gandaa kul, za Dan hala Ber-Šeba bay kaŋ cimi no, Samiyel nka tee Abadantaa annabi. 
1SA.3.21	Abadantaa koy a ga ka nga boŋ cebe Silo koyraa ra. Abadantaa šenney ra a na nga boŋ bangandi Samiyel se Silo.
1SA.4.1	Samiyel ga Abadantaa šennoo ka too Izirayel kul do. Han foo Izirayel borey fatta ka Filisti borey wongu. I na ngi kaloo gorandi Eben-Ezer koyraa ra, Filisti borey na ngi kaloo gorandi Afek koyraa ra. 
1SA.4.2	Filisti borey na wongu soolu ka kay ka Izirayel kubay, wongoo beeri. Filisti borey na Izirayel borey kar, i na aru zenber taaci (4.000) cine kar jamaa ra wongoo farroo ra. 
1SA.4.3	Jamaa yee kate kaloo ra, Izirayel boro beerey nee: «Macin se Abadantaa yadda Filisti borey mʼir kar? Ir ma koy Silo ka Abadantaa 
1SA.4.4	Jamaa na boroyaŋ sanba Silo, i kate Abadantaa, Aduɲɲakoyoo kaŋ ga goro almalaykayaŋ kaŋ se i ga nee šeribey boŋ amaanaa sundukoo ga. Hofni nda Pinehas, Eli izʼaru hinkaa goo no din nda Irkoy amaanaa sundukoo. 
1SA.4.5	Waatoo kaŋ Abadantaa amaanaa sundukoo kaa kaloo ra, Izirayel kul yafarhã ka hoolo beeri tee, laboo jijiri.
1SA.4.6	Filisti borey maa yafarhãa hoolaa, i nee: «Macin ti hoolo beeroo woo Eberewey kaloo ra?» Woo ra i bay kaŋ Abadantaa sundukoo kaa kaloo ra. 
1SA.4.7	Filisti borey hunbur, i nee: «Irkoy kaa kaloo ra! Woo ti ir bone. Woo cine mana bay ka tee. 
1SA.4.8	Woo ti ir bone! May no mʼir kaa koy gaabantaa woo kaboo ra? Koyoo woo no ka Misira borey kar nda balaawu dumi kul saajoo ra. 
1SA.4.9	Filisti borey, wa albarka daŋ war boŋ ra, war ma tee aruyaŋ, war masi koy huru Eberewey cire takaa kaŋ nda i bay ka huru war cire. Wa tee aruyaŋ, war ma wongu.» 
1SA.4.10	Filisti borey na wongoo feeri, i na Izirayel kar. Izirayel boro foo kul zuru ka koy nga hugoo do. Mursaa hanse ka beeri, Izirayel wongu-ize boro zenber waranza (30.000) cee dirakaw buu. 
1SA.4.11	Irkoy sundukoo zandi, Hofni nda Pinehas, Eli izʼaru hinkaa buu.
1SA.4.12	Benžameŋ aru foo zuru ka hun wongoo ra ka kaa Silo zaari follokaa ra, bankaarawey kottu, boŋoo kul ti labu. 
1SA.4.13	Waatoo kaŋ a too kate, nga ne, Eli goo ma goro nga šeezoo ga fondaa jesoo ga ka hawgay, zama binoo goo ma jijiri Irkoy sundukoo se. Kaŋ aroo too kate a na alhabaroo har koyraa ra, koyraa kul kaati. 
1SA.4.14	Waatoo kaŋ Eli maa kaatoo, a nee: «Macin ti hoolaa woo?» Aroo cahã ka kaa ka alhabaroo har Eli se. 
1SA.4.15	Eli goo nda jiiri woyyagga cindi yaaha (98), moɲey mma bakam, a si hin ka dii. 
1SA.4.16	Aroo nee Eli se: «Wongoo do ay hun, agay, ya nka zuru ka hun wongoo ra hõ.» Eli nee: «Macin ka tee, ay izoo?» 
1SA.4.17	Alhabar teekaa zaabi ka nee: «Izirayel zuru Filisti borey jine, mursay beeri tee jamaa ra, ba Hofni nda Pinehas, ni izʼaru hinkaa buu, de Irkoy sundukoo zandi.» 
1SA.4.18	Za a na Irkoy sundukoo har, Eli kaŋ, nga šeezoo bere koyraa miɲoo jere, jindebandaa kayri, a buu, zama aru žeena no, de mo a ga tiŋ. A tee alkaali jiiri woytaaci (40) Izirayel ra.
1SA.4.19	Eli nzura woyoo, Pinehas wandoo ga tee alhaamidu. A ga baa ka hay. Waatoo kaŋ a maa alhabaroo kaŋ Irkoy sundukoo zandi, kaŋ nzuraa nda nga kurɲoo buu, a sonbu, a hay, zama hayyan kuuboo nʼa dii. 
1SA.4.20	Kaŋ a ga baa ka buu, woyey kaŋ goo jeroo ga nee a se: «Masi hunbur, izʼaru no nʼnʼa hay.» Amma a mana tuuru, a mana kula. 
1SA.4.21	Woyoo na zankaa maaɲoo daŋ Ikabod (maanaa «man daržaa?»), a nee: «Daržaa hun Izirayel ra.» A na woo har, zama Irkoy sundukoo zandi, nga nzuraa nda nga kurɲoo buu. 
1SA.4.22	A nee: «Daržaa hun Izirayel ra, zama Abadantaa sundukoo zandi.»
1SA.5.1	Filisti borey na Irkoy sundukoo zaa Eben-Ezer koyraa ra kʼa koy nda a Ašdod koyraa ra. 
1SA.5.2	Filisti borey na Irkoy sundukoo zaa, i nʼa ka koy tooroo kaŋ se i ga nee Dagoŋ, hugoo ra, i nʼa jisi Dagoŋ jere. 
1SA.5.3	Subaa ra, Ašdod borey biya ka tun, nga ne, Dagoŋ kaŋ laboo ra nga ndumoo ga Abadantaa sundukoo jine. I na Dagoŋ dii kʼa daŋ nga dogoo ra. 
1SA.5.4	Subaa ra, i biya ka tun, nga ne, Dagoŋ kaŋ nga ndumoo ga laboo ra Abadantaa sundukoo jine. Dagoŋ boŋoo nda kabe hinkaa ga fura, i hun a ga, i goo hugoo jindoo ra, haya kul mana cindi a ra kala kunturoo. 
1SA.5.5	Woo se Dagoŋ 
1SA.5.6	Woo banda ga, Abadantaa kaboo hanse ka goy goy Ašdod borey ga, a nʼi torro. A na Ašdod nda nga laamaa kar nda futtayaŋ. 
1SA.5.7	Kaŋ Ašdod borey dii kaŋ takaa woo no, i nee: «Izirayel Koyoo sundukoo si cindi ir do, zama a goo ma goy goy ir ga, ir nda Dagoŋ ir koyoo.»
1SA.5.8	Ašdod borey donto ka ciya Filisti borey boŋkoyney kul se kʼi marga ngi jere. Filisti borey boŋkoyney nee: «Macin no ir gʼa tee Izirayel Koyoo sundukoo se?» I nee: «Izirayel Koyoo sundukoo ma koy Gat.» I na Izirayel Koyoo sundukoo ka koy no din. 
1SA.5.9	Waatoo kaŋ i nʼa bere no din ka ben, Abadantaa kaboo na goy goy koyraa ga, lakkaltunay beeri tee, a na koyraa borey kar, za ikaccaa hala ibeeroo. Futta fatta i ga. 
1SA.5.10	Woo ga, i na Irkoy sundukoo sanba Ekroŋ. Waatoo kaŋ Irkoy sundukoo huru Ekroŋ, Ekroŋ borey kaati ka nee: «I kate ir do Izirayel Koyoo sundukoo kʼir wii, ir nda ir jamaa.»
1SA.5.11	I donto ka ciya ka Filisti borey boŋkoyney kul se kʼi marga. I nee: «Wa Izirayel Koyoo sundukoo ka hun ne. A ma willi nga nongoo ra, a masi kaa kʼir wii, ir nda ir jamaa.» Zama koyraa kul ra buuyan lakkaltunay tee, Irkoy kaboo hanse ka goy goy i ga. 
1SA.5.12	Borey kaŋ mana buu, futta fatta i ga, koyraa kaatiroo žigi hala beenaa ra.
1SA.6.1	Abadantaa sundukoo na handu iyye tee Filisti borey gandaa ra. 
1SA.6.2	Woo banda ga, Filisti borey na 
1SA.6.3	I nee: «Nda war ga Irkoy sundukoo yeeti Izirayel, war masʼa yeeti kabe koonu, war ga hima ka 
1SA.6.4	Filisti borey nee: «Tooɲe sargari dumi foo no ir ga hima kʼa kaa a se?» Gunandikey nee: «Wura futta guu, nda wura nceŋ guu no war ga hima kʼi kaa, ka sawa nda Filisti borey boŋkoyney hinnaa, zama bone follokaa ka zunbu war kul nda war boŋkoyney boŋ. 
1SA.6.5	Wa war futtawey nda nceŋey kaŋ ga war gandaa hasara assuura tee, war ma Izirayel Koyoo beerandi, a ga hin ka tee a ma kaa war se hottaa ra, war, nda war koyey, nda war gandaa. 
1SA.6.6	Macin se war ga war biney šendandi sanda takaa kaŋ nda Misira nda Firawuuna na ngi biney šendandi? Waatoo kaŋ Irkoy goy goy i ga, i mana Izirayel izey naŋ i ma koy wala? Nda cimi i koy. 
1SA.6.7	Sohõ wa torka taji ful tee, war ma haw hinka kaŋ ga naanandi zaa kaŋyaŋ ga 
1SA.6.8	War ma Abadantaa sundukoo zaa kʼa daŋ torkaa ga, war ma wura jinawey kaŋ war gʼi kaa tooɲe sargari daŋ bata ra jeroo ga, woo banda ga, war mʼa sanba kʼa naŋ a ma koy. 
1SA.6.9	Woo ra war ga kaa ka dii, nda a žigi ka koy nda nga hirroo fondaa, Bet-Šemeš koyraa here, Abadantaa no ka kate ir ga bone beeroo woo. Nda manʼti woo, ir ga bay kaŋ manʼti nga kaboo kʼir kar, haya no kaŋ nka tun de ka tee ir ga.» 
1SA.6.10	Borey nʼa tee nda takaa din da. I na haw hinka kaŋ ga naanandi dii kʼi daŋ torka ga ka ngi izey daabu hugey do. 
1SA.6.11	I na Abadantaa sundukoo daŋ torkaa ga nda bataa kaŋ ra wura nceŋey, nda ngi futta assuurawey goo.
1SA.6.12	Hawey šerre tuy Bet-Šemeš fondaa ra, i na fondo follokaa dii i ga booro, i mana šiiri kabe henna here wala kabe waawa here. Filisti borey boŋkoyney hanga ey hala Bet-Šemeš hirroo ga. 
1SA.6.13	Bet-Šemeš borey goo ma alkama hegay gooroo ra kaŋ i na ngi boŋey jer, i dii sundukoo, nga diiyanoo tee i se ɲaali. 
1SA.6.14	Torkaa too Žozuwe, Bet-Šemeš boraa faaroo ra, a kay. Tondi beeri foo goo no din. I na torkaa bundey kayri-kayri ka hawey kaa 
1SA.6.16	Kaŋ Filisti borey boŋkoyni guwaa dii woo, i willi Ekroŋ zaaroo din da.
1SA.6.17	Futtawey kaŋ Filisti borey nʼi tee nda wura kʼi kaa tooɲe sargari Abadantaa se takaa ne: i na affoo kaa Ašdod koyraa se, affoo Gaaza koyraa se, affoo Aškeloŋ koyraa se, affoo Gat koyraa se, affoo Ekroŋ koyraa se. 
1SA.6.18	I na nceŋyaŋ mo noo Filisti borey koyra foo kul maaɲoo ga, koyrawey manʼti kala boŋkoyni guwaa wane, za koyraa kaŋ goo nda cete hala koyra kanboo kaŋ sii nda cete hala tondi beeroo kaŋ boŋ i na Abadantaa sundukoo jisi. Tondi no kaŋ goo no hala hõ Žozuwe faaroo ra Bet-Šemeš.
1SA.6.19	Abadantaa na Bet-Šemeš borey kar, zama i na Abadantaa sundukoo gundoo guna. A na aru woyye (70) kar jamaa boro zenber woyguwaa (50.000) ra. Jamaa na beray gorandi, zama Abadantaa na bone beeri kʼi kar. 
1SA.6.20	Bet-Šemeš borey nee: «May no ma hin ka kay Abadantaa, Koy henanantaa woo jine? Ir ma sundukoo kaa ne ra ka koy nda man ra?» 
1SA.6.21	I na dontokawyaŋ sanba Kiryat-Yarim borey do ka nee i se: «Filisti borey yee ka kate Abadantaa sundukoo, wa zunbu kʼa ka žigi war do.»
1SA.7.1	Kiryat-Yarim koyraa arey kaa, i na Abadantaa sundukoo žigandi ka koy. I nʼa ka koy Abinadab hugoo ra hondoo boŋ, i na nga izʼaroo Eleyazar daŋ jere ga Abadantaa sundukoo lakkalyanoo se.
1SA.7.2	Waati kuku teendi, jiiri waranka (20) za waatoo kaŋ Abadantaa sundukoo goo Kiryat-Yarim. Izirayel kul ga hẽe Abadantaa bande. 
1SA.7.3	Samiyel nee Izirayel hugoo kul se: «Nda war binoo kul nda war yee kate Abadantaa ga, wa koy waaney nda 
1SA.7.4	Izirayel izey fay nda 
1SA.7.5	Samiyel nee: «Wa Izirayel kul marga Mispa koyraa ra, ay ga Abadantaa ŋaaray war se.» 
1SA.7.6	I marga Mispa, i na hari gur kʼa doori Abadantaa jine. I meehaw hanoo din. No din ra i nee: «Ir na zunubu tee Abadantaa ga.» Samiyel tee alkaali Izirayel izey se Mispa.
1SA.7.7	Filisti borey maa kaŋ Izirayel izey marga Mispa koyraa ra, Filisti borey boŋkoyney žigi ka koy Izirayel gande. Izirayel izey maarʼa, i hunbur Filisti borey. 
1SA.7.8	Izirayel izey nee Samiyel se: «Masi fay nda ka kaati ka Abadantaa, ir Koyoo cee ir se hala a mʼir hallasi Filisti borey kabey ra.» 
1SA.7.9	Samiyel na feeji-ize dii kaŋ ga nan, a na nga kul kaa 
1SA.7.10	Waatoo kaŋ Samiyel goo ma sargari kukurantaa kaa, Filisti borey man ka kaa ka Izirayel wongu. Hanoo din, Abadantaa na jiŋjiŋ beeri hẽenandi beene Filisti borey ga, i zalba. Izirayel nʼi kar. 
1SA.7.11	Izirayel arey fatta Mispa, i na Filisti borey gaaray kʼi kar hala Bet-Kar se ganda. 
1SA.7.12	Samiyel na tondi zaa kʼa jisi Mispa nda Šen
1SA.7.13	Takaa woo nda Filisti borey kayna, i mana yee ka kaa Izirayel laboo ga. Abadantaa kaboo na Filisti borey torro Samiyel waatoo kul ra. 
1SA.7.14	Koyrawey kaŋ Filisti borey nʼi taa Izirayel kone yee Izirayel ga, za Ekroŋ hala Gat, ngi nda ngi hawsawey, Izirayel nʼi kaa Filisti borey kabey ra. Alaafiya huru Izirayel nda Amor borey game.
1SA.7.15	Samiyel tee alkaali Izirayel nga hunaroo kul ra. 
1SA.7.16	Jiiri ka kaa jiiri a ga koy windi Betel, nda Gilgal, nda Mispa. Nga ti Izirayel alkaaloo nongey wey kul ra. 
1SA.7.17	Woo banda ga, a ga yee kate Rama kaŋ ra nga hugoo goo. No din mo ra nga no ma Izirayel ciiti. No din ra a na sargari tonadoo cin Abadantaa se.
1SA.8.1	Waatoo kaŋ Samiyel žen, a na nga izʼarey daŋ i ma tee alkaali Izirayel se. 
1SA.8.2	Nga ize jinaa maaɲoo ti Žowel, ihinkantoo maaɲoo ti Abiya. Alkaaliyaŋ no Ber-Šeba. 
1SA.8.3	Samiyel izʼarey mana tee Samiyel. I ga baa haya, i ga sufuray taa, i ga ciiti šiirandi. 
1SA.8.4	Izirayel boro beerey na cere marga, i koy Samiyel do Rama. 
1SA.8.5	I nee a se: «Nga ne, ni žen, ni izey mana tee ni, sohõ kokoy gorandi ir boŋ kaŋ ma tee ir alkaaloo sanda gandawey kul takaa.» 
1SA.8.6	A mana kan Samiyel se kaŋ i nee: «Ir noo kokoy kaŋ ma tee ir alkaaloo.» Samiyel na Abadantaa ŋaaray. 
1SA.8.7	Abadantaa nee Samiyel se: «Haya kul kaŋ jamaa nʼa har ma ne, mʼa tee. Manʼti ni no i wanji ni, agay no i wanji agay. I si baa ya tee kokoy ngi boŋ. 
1SA.8.8	Sanda takaa kaŋ i nʼa tee za hanoo kaŋ ay nʼi fattandi Misira hala hõ, kʼay fur ka koy koy tanayaŋ gana, takaa din da no i gʼa tee ni mo se. 
1SA.8.9	Sohõ, haŋajer i se, amma haŋa žiibey kaa kaaray, mʼi bayrandi alhakoo kaŋ kokoyoo kaŋ ga kaa kʼi laama gʼa may i ga.»
1SA.8.10	Samiyel na Abadantaa šenney kul har jamaa se kaŋ ga kokoy ceeci a ga. 
1SA.8.11	A nee: «Kokoyoo kaŋ ga war laama alhakey ne: a ga war izʼarey dii kʼi daŋ wongu torkawey nda baryey goyey ra. I ga zuru nga kabe torkaa jine kʼa gongu. 
1SA.8.12	A gʼi tee boro zenber (1.000) se boŋkoyni nda boro woyguu (50) se boŋkoyni, a gʼi daŋ i ma nga faarey beeri, i ma nga hegaa tee, i ma nga wongu jinayyaŋ nda torka jinayyaŋ hanse a se. 
1SA.8.13	A ga war ize woyey dii kʼi tee turaari hansekawyaŋ, nda hinakawyaŋ, nda takula hansekawyaŋ. 
1SA.8.14	A ga war faari hennawey, nda war 
1SA.8.15	A ga war dumari-izey nda war alaneb faarey zamna woy kul affoo taa kʼa noo nga goykaw maaney nda nga hinoo goykey se. 
1SA.8.16	A ga war baɲɲey, nda war koŋŋey, nda arusooga henney, nda war farkey dii kʼi ka nga goyey tee. 
1SA.8.17	A ga war alman buunaa zamna woy kul affoo taa. Woo ga, war ga tee nga baɲɲey. 
1SA.8.18	Hanoo din, war ga kaati kokoyoo kaŋ war gʼa suuba maaganda, amma hanoo din, Abadantaa si tuuru war se.»
1SA.8.19	Jamaa wanji ka haŋajer Samiyel se. I nee: «Kalaa, ir si kula, ir si baa kala kokoy ma goro ir boŋ. 
1SA.8.20	Woo ra ir mo ga tee sanda gandawey kul takaa. Ir kokoyoo ga tee ir alkaaloo, a ga huru ir wongu-izey jine, a gʼir wongey juwal.» 
1SA.8.21	Samiyel na haŋajer jamaa šenney kul se, a na šenney ka too Abadantaa jine. 
1SA.8.22	Abadantaa nee Samiyel se: «Haŋajer i se, kokoy gorandi i ga.» Samiyel nee Izirayel borey se: «Boro foo kul ma willi ka koy nga koyraa ra.»
1SA.9.1	Benžameŋ boro foo goo no, maaɲoo ti Kiš. Wongaari no kaŋ goo nda maa. Baaboo maaɲoo ti Abiyel, Abiyel baaba maaɲoo ti Seror, Seror baaba maaɲoo ti Bekorat, Bekorat baaba maaɲoo ti Afiya, Benžameŋ boro ize no. 
1SA.9.2	Kiš goo nda izʼaru kaŋ maaɲoo ti Sawul. Sooga no, a ga boori. Boro sii Izirayel izey ra kaŋ ga boori nda a. A kay nda jamaa kul, borey si kay a se kala jesey ga.
1SA.9.3	Kiš, Sawul baaba farka woyey dere. Kiš nee nga izʼaroo Sawul se: «Ma sooga goykey affoo zaa ni bande ka koy farkey ceeci.» 
1SA.9.4	A na Efrayim tondi hondey dunbu ka bisa ka Šališa gandaa dunbu ka bisa bila a ma duu ey. I na Šalim gandaa dunbu ka bisa, amma i sii no. I na Benžameŋ gandaa dunbu ka bisa bila nda i ma duu ey. 
1SA.9.5	Waatoo kaŋ i too Suf gandaa ra, Sawul nee nga goykaa kaŋ goo a bande se: «Kaa, ir ma yee, ay baaba masi koy dirɲa farkey kʼir alhuzunoo zaa.» 
1SA.9.6	Goykaa nee: «Guna, koyraa woo, Irkoy boro foo goo a ra, borey gʼa beerandi. Haya kul kaŋ a nʼa har ga tee. Ir ma koy a do sohõ da, a ga hin ka tee a ma fondaa har ir se kaŋ ir ga hima kʼa zaa.» 
1SA.9.7	Sawul nee nga goykaa se: «Aywa, nda ir koy a do, macin no ir ga koy nda a aroo se? Ŋaayan sii ir foolawey ra, haya kul sii ir kone kaŋ ir gʼa noo Irkoy boraa se. Macin bara ir kone?» 
1SA.9.8	Goykaa na Sawul zaabi koyne ka nee: «Ay goo nda nzorfu kaaray tamma zamna zamna taacaa affoo. Ay gʼa noo Irkoy boraa se, a gʼir fondaa har ir se.»
1SA.9.9	Cee jinaa, Izirayel ra, boro kaŋ ga koy Irkoy ceeci a ma haya cebe nga se, boraa mma nee: «Ir ma koy gunandikaa do.» Zama boraa kaŋ se i ga nee annabi hõ, nga se waatoo din i ga nee gunandikaw. 
1SA.9.10	Sawul nee nga goykaa se: «Ni šennoo boori! Kaa ir ma koy.» I koy koyraa kaŋ ra Irkoy boraa goo. 
1SA.9.11	Kaŋ i ga žigi ka koy koyraa ra, i dii woysoogoyaŋ kaŋ ga fatta ka koy hari gur, i nee i se: «Ne no gunandikaa goo wala?»
1SA.9.12	I nee: «Ayyo, ne da ra a goo, a goo ni jine. Amma sohõ cahã, hõ a kaa koyraa ra, zama jamaa ga sargari kaa hodaddaa boŋ hõ. 
1SA.9.13	Waati kaŋ war huru koyraa ra, war gʼa gar za a mana žigi hodaddaa boŋ hala nga ka sargaroo ŋaa, nga nda jamaa. Jamaa si ŋaa kala waati kaŋ a kaa, zama a mma albarka gaara sargaroo ga. Woo banda ga, borey kaŋ a nʼi cee ga ŋaa. Wa žigi ka koy waatoo woo ra, war gʼa gar sohõ da.»
1SA.9.14	Sawul nda nga hangasinoo nka too kate koyraa gamoo ra, kaŋ Samiyel ne ka fatta ka žigi hodaddaa boŋ, i na cere kubay.
1SA.9.15	Woo gar, zaari foo za Sawul mana kaa, Abadantaa na Samiyel alhabarandi ka nee: 
1SA.9.16	«Suba dimmaa woo da ga, ay ga Benžameŋ gandaa boro sanba ni do, ma jii kʼa yon hala a ma tee boŋkoyni Izirayel, ay jamaa se. A gʼay jamaa hallasi Filisti borey kabey ra. Zama ay dii ay jamaa hayaa kaŋ ra i goo, ngi kaatiroo too kate hala ay do.» 
1SA.9.17	Samiyel dii Sawul, Abadantaa nee a se: «Boraa ne kaŋ ay nʼa har ma ne. Nga no mʼay jamaa laama.»
1SA.9.18	Koyraa miɲoo jeroo ga, Sawul man Samiyel ka nee: «Ay gʼa wiri ni ga, gunandikaa hugoo silbay ya ne.» 
1SA.9.19	Samiyel na zaabi ka nee: «Agay ti gunandikaa. Žigi ka koy ay bande hodaddaa boŋ. War ga ŋaa ay bande hõ. Ay ga ni sallama suba subbaahi, ay ga ni noo hayaa kaŋ ga ni šugulla alhabaroo. 
1SA.9.20	Masi alhuzun nda farka woyey kaŋ dere ma ne jirbi hinza hõ. I duwandi. May no ma duu Izirayel haya beerey kul? Manʼti ni nda ni baaba hugoo kul wane nda ey wala?» 
1SA.9.21	Sawul zaabi ka nee: «Ya na hun kala Benžameŋ alkabiilaa, ir alkabiilaa ti Izirayel alkabiilawey kul ikaccaa. Ir hugoo mo manʼti kala Benžameŋ hugey kul ikaccaa. Adiši macin se nʼga šennoo woo har ya ne?»
1SA.9.22	Samiyel na Sawul dii, nga nda nga goykaa kʼi daŋ ŋaadogoo nongoo ra kʼi gorandi hoyandikey kaŋ ciyandi jine kaŋyaŋ ti boro waranza (30) cine. 
1SA.9.23	Samiyel nee hinakaa se: «Kate sargaroo hamoo nongoo kaŋ ay nee ma ne kaŋ mʼa kaa jere ga.» 
1SA.9.24	Hinakaa na hamoo cewoo zaa, nga nda hayey kaŋ ga denji a ga, a nʼi gorandi Sawul jine. Samiyel nee: «Hayaa ne kaŋ jisandi, zaa ka ŋaa, zama woo no i nʼa jisi ma ne zaaroo woo se kaŋ ra ay nee: ‹Ay na jamaa hoyandi.›» Sawul ŋaa Samiyel bande hanoo din. 
1SA.9.25	I zunbu ka hun hodaddaa boŋ ka koy koyraa ra, Samiyel šelaŋ Sawul bande sooraa batumaa ra.
1SA.9.26	Subaa ra, i biya ka tun. Za alfazar, Samiyel ciya Sawul se kaŋ goo sooraa batumaa ra, a nee a se: «Tun, ay ga ni dum.» Sawul tun, nga nda Samiyel, ngi boro hinkaa kul fatta ka koy taray. 
1SA.9.27	Waatoo kaŋ i zunbu ka too koyraa boŋ faa ga, Samiyel nee Sawul se: «Nee ni goykaa se a ma koy ir jine.» A koy i jine. Samiyel nee Sawul se: «Batu, ay ga Irkoy šennoo har ma ne.»
1SA.10.1	Samiyel na zollo zaa kaŋ ra jii goo, a na jiyoo doori Sawul boŋoo boŋ. A nʼa summu, a nee: «Abadantaa nka ni yon hala ma tee nga jamaa se boŋkoyni. 
1SA.10.2	Hõ, nda ni hun ay do, nʼga aru hinka gar Rašel 
1SA.10.3	Nʼga hun no din ka koy too Tabor tuuriɲaa beeroo do, no din ra nʼga aru hinza gar kaŋ ga žigi ka koy Irkoy do Betel, affoo hancin-ize hinza goo a kone, takula tafay hinza goo affaa kone, affaa 
1SA.10.4	I ga ni foo ka ni noo takula hinka. Mʼi taa kabey ra. 
1SA.10.5	Woo banda ga, nʼga too Gibeya-Elohim kaŋ ra Filisti borey soojey gorodoo goo. Waati kaŋ nʼga huru koyraa ra no din, nʼga annabi jama kubay kaŋ ga hun hodaddaa boŋ sargari kaadogoo ra, i ga annabitaray tee
1SA.10.6	Abadantaa 
1SA.10.7	Waati kaŋ tammaasawey wey bangay ni ga, hayaa tee kaŋ huru ni boŋoo ra, zama Abadantaa goo ni bande. 
1SA.10.8	Woo banda ga, nʼga zunbu ka koy ay jine Gilgal. Nga ne, agay da ga zunbu ka kaa ni do ka 
1SA.10.9	Za Sawul na banda bere ka hun Samiyel do, Irkoy na binoo barmay, tammaasawey wey kul bangay zaari follokaa ra. 
1SA.10.10	Waatoo kaŋ i too no din Gibeya, annabi jama nʼa kubay. Irkoy Hundoo zunbu a ga, a na annabitaray tee i game. 
1SA.10.11	Borey kul kaŋ gʼa bay ga dii kaŋ a ga annabitaray tee annabey bande. Borey ga nee cere se: «Macin ka duu Kiš izoo? Sawul mo goo annabey ra wala?» 
1SA.10.12	Boro foo kaŋ goo no din nee: «May ti annabey wey baaba?» Woo ra yaasaa fatta kaŋ ga nee: «Sawul mo goo annabey ra wala?»
1SA.10.13	Waatoo kaŋ a na annabitaray tee ka ben, a koy hodaddaa boŋ sargari kaadogoo ra. 
1SA.10.14	Sawul baaba armaa nee Sawul nda nga goykaa se: «Man ra war koy?» Sawul nee: «Ir nka ka koy farka woyey ceeci, amma kaŋ ir dii kaŋ i dere, ir koy Samiyel do.» 
1SA.10.15	Baaboo armaa nee: «Hayaa har ya ne kaŋ Samiyel nʼa har war se.» 
1SA.10.16	Sawul nee nga baaba armaa se: «A nʼir bayrandi kaaray kaŋ farkey duwandi.» Amma a mana haya kul har nga baaba armaa se kokoytaraa kaŋ Samiyel nʼa har ra.
1SA.10.17	Samiyel na jamaa marga Abadantaa jine Mispa koyraa ra. 
1SA.10.18	A nee Izirayel izey se: «Hayaa ne kaŋ Abadantaa, Izirayel Koyoo nʼa har: ‹Agay ka Izirayel žigandi ka hun Misira. Ay na war kaa Misira nda gandawey kul kaŋ ga war šiita kabey ra. 
1SA.10.19	Agay ti war Koyoo kaŋ na war hallasi bonawey kul ra nda gurzugawey kul ra, amma hõ war wanji ay ga, zama war nee kaŋ ya kokoy gorandi war boŋ. Sohõ wa kay Abadantaa jine alkabiila nda alkabiila, hugu nda hugu.›»
1SA.10.20	Samiyel na Izirayel alkabiilawey kul manandi affoo-foo, alkurraa kaŋ Benžameŋ alkabiilaa ga. 
1SA.10.21	A na Benžameŋ alkabiilaa manandi affoo-foo, dumi ka kaa dumi, alkurraa kaŋ Matiri dumoo ga. Sawul, Kiš izʼaroo ga alkurraa kaŋ. I nʼa ceeci, amma i mana duu a. 
1SA.10.22	I na Abadantaa ibaayoo ceeci koyne ka nee: «Aroo goo ne wala?» Abadantaa nee: «A goo ne, a goo ma tugu jinawey game.» 
1SA.10.23	I zuru ka koy a kaataray no din, a kaa ka kay jamaa jine. A kay nda jamaa kul, borey si kay a se kala jesey ga.
1SA.10.24	Samiyel nee jamaa kul se: «War ga dii boraa kaŋ Irkoy nʼa suuba? Nga cine sii jamaa kul ra.» Jamaa kul kaati ka nee: «Kokoyoo kaboo ma gay a ra!» 
1SA.10.25	Samiyel na alhakoo har kaŋ kokoytaraa gʼa may jamaa ga kʼa hantum citaabu ra kʼa jisi Abadantaa jine. Woo banda ga, Samiyel na jamaa sallama, affoo kul koy nga hugoo do. 
1SA.10.26	Sawul mo koy nga hugoo do Gibeya. Aru wongaariyaŋ kaŋ Irkoy tuku biney ga nʼa dum. 
1SA.10.27	Amma boro laalayaŋ nee: «Macin, woo no mʼir hallasi!» I nʼa kaynandi, i manʼa noo beerayhaya kul, amma Sawul mana baffoo har.
1SA.11.1	Nahaš, Amoŋ boraa žigi ka koy Yabeš kaŋ goo Galad gandaa ra wanga kʼa daŋ game. Yabeš borey kul nee Nahaš se: «Amaana daŋ ir game, ir ga yee ni cire.» 
1SA.11.2	Amma Nahaš, Amoŋ boraa nee: «Haya foo ga ay ga amaana daŋ agay nda war game, ay ga war boro foo kul kabe hennaa moɲoo looti, a ma tee Izirayel kul se kaynandiyan.» 
1SA.11.3	Yabeš boro beerey nee a se: «Ir noo jirbi iyye šarti hala ir ma alhabar teekawyaŋ sanba Izirayel laboo kul ra, nda ir mana duu faabakaw, ir gʼir boŋ noo ma ne.»
1SA.11.4	Alhabar teekey too kate Gibeya, Sawul koyraa ra, i na šenney din ka too jamaa jine, jamaa kul na jinde jer ka hẽe. 
1SA.11.5	Woo gar Sawul hun faarey ra, nga nda hawey kaŋ nda a ga beeri. Sawul nee: «Macin ka tee kaŋ se jamaa ga hẽe?» I na Yabeš borey šenney har a se. 
1SA.11.6	Waatoo kaŋ Sawul maa šenney wey, Irkoy 
1SA.11.7	A na haw hinka dii kʼi dunbu-dunbu, kʼi noo dontokawyaŋ se i mʼi noo Izirayel laboo kul se ka nee: «Boro kul kaŋ mana koy wongu Sawul nda Samiyel bande, nga hawey ga tee takaa woo da.» Abadantaa na hunburay beeri zumandi jamaa ga, i fatta ka tee sanda boro folloku. 
1SA.11.8	Sawul nʼi kabu Bezek. Izirayel izey manʼti kala boro zenber zangu hinza (300.000), Žuda borey ti boro zenber waranza (30.000). 
1SA.11.9	I nee dontokey kaŋ kaa se: «Wa koy šenney wey har borey se kaŋ goo Yabeš kaŋ goo Galad ra ka nee: ‹Suba war ga duu hallasiyan waati kaŋ waynaa sintin ka koron.›» Dontokey koy alhabaroo woo har Yabeš borey se, i ɲaali. 
1SA.11.10	Yabeš borey nee: «Suba ir ga ir boŋ noo war se, war ma haya tee ir se kaŋ kan war se.»
1SA.11.11	Subaa ra, Sawul na jamaa zamna zamna hinza. I huru Amoŋ izey kaloo gamoo ra za moo mana boo, i nʼi kar hala zaarikayaa ra. Borey kaŋ mana buu say-say, boro hinka sii no kaŋ cindi cere bande. 
1SA.11.12	Jamaa nee Samiyel se: «Man borey kaŋ nee: ‹Adiši Sawul no ma tee ir se kokoy wala?› Wa kate nda ey ir mʼi wii.» 
1SA.11.13	Amma Sawul nee: «Boro kul si wiiyandi hõ, zama hõ Abadantaa nka Izirayel noo hallasiyan.» 
1SA.11.14	Samiyel nee jamaa se: «Wa kaa, ir ma koy Gilgal ka kokoytaraa tabatandi no din.» 
1SA.11.15	Jamaa kul koy Gilgal. No din ra i na Sawul tee kokoy Abadantaa jine Gilgal. I na 
1SA.12.1	Samiyel nee Izirayel kul se: «Ay na haŋajer hayaa kul kaŋ war nʼa har se, ay na kokoy gorandi war boŋ. 
1SA.12.2	Sohõ kokoyoo ne kaŋ ga dira war jine. Agay, ay žen, ay hinbirey kaaray. Nga ne, ay izʼarey goo war bande. Agay, ay dira war bande za ay zankataraa ga hala hõ. 
1SA.12.3	Agay ne, wa seedetaray tee ay ga Abadantaa jine nda boraa kaŋ yonandi jine. May ga ay na haw kom? May ga ay na farka kom? May no ay nʼa zanba? May no ay nʼa kankam? May no ay na sufuray taa a kone ka moo daabu nga takaa ga? Wʼa har ya ne, ay ga war bana.» 
1SA.12.4	I nee: «Manʼir zanba, manʼir kankam, mana yadda ka haya taa boro kul kone.» 
1SA.12.5	A nee i se koyne: «Abadantaa ga seede war se, boraa kaŋ yonandi ga seede hõ kaŋ war mana haya kul dii ay kaboo ra.» I nee: «Boraa ga seede.»
1SA.12.6	Woo ga, Samiyel nee jamaa se: «Abadantaa ka Musa nda Haruna daŋ nga goyoo ra, de mo nga ka war baabey žigandi ka hun Misira gandaa ra. 
1SA.12.7	Sohõ wa tun ka kay, ciiti ga huru ir game Abadantaa jine, ay ga war cee ciiti ra kaŋ ay nʼa daŋ agay nda war game Abadantaa jine. Ay ga war lakkaley zumandi hayey beerey kul ga kaŋ Abadantaa nʼi tee war baabey se. 
1SA.12.8	Waatoo kaŋ Yakuba kaa Misira, war baabey kaati ka Abadantaa cee, Abadantaa na Musa nda Haruna sanba kaŋ na war baabey fattandi Misira kʼi gorandi nongoo woo ra. 
1SA.12.9	Amma i dirɲa Abadantaa, ngi Koyoo. A nʼi kaŋandi Sisera, Hasor wongu-izey jineboraa, nda Filisti borey, nda Mowab kokoyoo kabey ra kaŋ nʼi wongu. 
1SA.12.10	I kaati ka Abadantaa cee ka nee: ‹Ir na zunubu tee, ir na Abadantaa naŋ, ir na 
1SA.12.11	Abadantaa na Yerub-Bal
1SA.12.12	Woo banda ga, kaŋ war dii Nahaš, Amoŋ izey kokoyoo ga kaa war ga ka war tangam, war nee ya ne: ‹Woo si tee ir se, ir si baa kala kokoy ma goro ir boŋ.› Ka gar Abadantaa, war Koyoo ti war kokoyoo. 
1SA.12.13	Sohõ kokoyoo ne kaŋ war nʼa suuba, woo kaŋ war nʼa wiri, Abadantaa na kokoy gorandi war boŋ. 
1SA.12.14	Nda war ga hunbur Abadantaa, nda war gʼa gana, nda war ga haŋajer a se, nda war si ture Abadantaa meešenney ga, woo ra war ga hanga Abadantaa, war Koyoo, war nda kokoyoo kaŋ ga war laama. 
1SA.12.15	Amma nda war si haŋajer Abadantaa se, nda war ga ture Abadantaa meešenney ga, Abadantaa kaboo ga almasiiba sanba war ga sanda takaa kaŋ nda a na war baabey wongu. 
1SA.12.16	Aywa, wa tun ka kay, war ma haya beeroo woo guna kaŋ Abadantaa gʼa tee war moɲey cire. 
1SA.12.17	Manʼti alkamaa hegaa waatoo ra ir goo sohõ da wala? Ay ga Abadantaa cee, a ga jiŋjiŋyaŋ hẽenandi, a ga ncirɲi kaŋandi. Woo ra war ga dii kaŋ war na goy futu laala tee Abadantaa moɲey cire ka kokoy ceeci.»
1SA.12.18	Samiyel na Abadantaa cee, hanoo din Abadantaa na jiŋjiŋyaŋ hẽenandi, a na ncirɲi kaŋandi. Jamaa kul hanse ka hunbur Abadantaa nda Samiyel. 
1SA.12.19	Jamaa kul nee Samiyel se: «Abadantaa, ni Koyoo ŋaaray ir kaŋ ti ni tamey se hala ir masi buu, zama ir tonton ir zunubey ga ka kokoy wiri.» 
1SA.12.20	Samiyel nee jamaa se: «War masi hunbur, war na haya laalaa woo kul tee, amma war masi mooru Abadantaa ga, war ma Abadantaa gana nda war binoo kul. 
1SA.12.21	War masi mooru a ga ka koy hanga haya yaadayaŋ bande kaŋ si haya hanse war se, i si war feeri, zama i manʼti kala yaada. 
1SA.12.22	Abadantaa si nga jamaa naŋ nga maa beeroo maaganda se, Abadantaa nka kayandi nga ma war tee nga jamaa. 
1SA.12.23	Abada ay si zunuboo woo tee Abadantaa do kaŋ ti ka fay nda ka Irkoy ŋaaray war se. Ay ga war cawandi fondaa kaŋ ga boori a ga šerre. 
1SA.12.24	Hayaa hinne kaŋ no ti war ma hunbur Abadantaa, wʼa gana nda cimi nda war binoo kul, wa hongu haya beerey kaŋ a nʼi tee war se. 
1SA.12.25	Amma nda war na goy futu tee, war ga tuusandi, war nda war kokoyoo.»
1SA.13.1	Sawul goo nda jiiri [waranza (30)] waatoo kaŋ a ga tee kokoy. A na Izirayel laama jiiri [woytaaci (40) cindi] hinka. 
1SA.13.2	Sawul na aru zenber hinza (3.000) suuba Izirayel ra. Zenber hinka (2.000) goo a bande Mikmas koyraa nda Betel koyraa tondi hondey ra. Boro zenber foo (1.000) goo Žonataŋ bande Gibeya, Benžameŋ gandaa ra. A na jamaa cindoo sallama, boro foo kul ma koy nga hugoo do.
1SA.13.3	Žonataŋ na Filisti borey soojey gorodogoo kar kaŋ goo Geba, Filisti borey maarʼa. Sawul na hilli hẽenandi gandaa kul ra ka nee: «Eberewey
1SA.13.4	Izirayel kul maa kaŋ i ga nee: «Sawul na Filisti borey soojey gorodogoo kar, woo se Filisti borey dukur Izirayel ga.» Jamaa marga ka hanga Sawul bande Gilgal. 
1SA.13.5	Filisti borey marga ka Izirayel wongu: torka zenber waranza (30.000)
1SA.13.6	Izirayel borey dii kaŋ ngi goo farratay ra, jamaa hanse ka kankam. I tugu tondi guusuyaŋ, nda karjiɲaayaŋ, nda tondiyaŋ, nda folguyaŋ, nda dayyaŋ ra. 
1SA.13.7	Ebere fooyaŋ mo na Žurdeŋ isaa deŋ ka koy Gad nda Galad gandawey ra ka tugu. Woo gar kaŋ Sawul goo Gilgal, jamaa kul kaŋ goo a bande ga jijiri. 
1SA.13.8	A na jirbi iyye batu, hala waatoo kaŋ Samiyel nʼa kayandi ga. Amma Samiyel mana kaa Gilgal, jamaa say-say kʼa naŋ. 
1SA.13.9	Sawul nee: «Wʼay noo almaney kaŋ ga kaandi 
1SA.13.10	A nka benandi ka sargari kukurantaa kaa kaŋ Samiyel too kate. Sawul fatta ka koy a kubay kʼa foo. 
1SA.13.11	Samiyel nee: «Cin no nʼnʼa tee?» Sawul nee: «Waatoo kaŋ ay dii kaŋ jamaa goo ma say-say kʼay naŋ, waatoo too mana kaa, de mo Filisti borey goo ma marga Mikmas, 
1SA.13.12	ay nee ay boŋ se: ‹Filisti borey ga zunbu ay ga Gilgal, ka gar ya na Abadantaa ŋaaray jina. Woo ga, ay nʼay boŋ gaabi, ay na sargari kukurantaa kaa.›» 
1SA.13.13	Samiyel nee Sawul se: «Nʼna lakkal jaŋante goy tee, mana yaamaroo dii kaŋ Abadantaa, ni Koyoo nʼa noo ma ne. Abadantaa nka baa nga ma ni kokoytaraa tabatandi hala abada Izirayel ra. 
1SA.13.14	Sohõ, ni kokoytaraa si gay a ga ben. Abadantaa na aru ceeci nga boŋ se kaŋ nga binoo ga bagʼa, a nʼa tee boŋkoyni nga jamaa se, zama mana hayaa dii kaŋ Abadantaa na ni yaamar nda a.»
1SA.13.15	Woo banda ga, Samiyel tun ka hun Gilgal ka koy Gibeya, Benžameŋ gandaa ra. Sawul na wongu-izey kabu kaŋ goo nga bande, i manʼti kala aru zangu iddu (600) cine. 
1SA.13.16	Sawul, nda nga izʼaroo Žonataŋ, nda jamaa kaŋ goo a bande cindi Geba, Benžameŋ gandaa ra. Filisti borey na ngi kaloo gorandi Mikmas koyraa ra. 
1SA.13.17	Wongu-ize futante margari hinza fatta Filisti borey kaloo ra, margari foo na Ofra fondaa zaa Šuwal gandaa here, 
1SA.13.18	margari foo na Bet-Horoŋ fondaa zaa, ikokorantaa na Seboyim gooroo hirroo fondaa zaa kaŋ ga koy saajoo here.
1SA.13.19	Garaasa mana duwandi Izirayel kul ra, zama Filisti borey nee: «Eberewey masi takuba tee, i masi yaaji tee.» 
1SA.13.20	Izirayel boro foo kul mma zunbu ka koy Filisti borey do ka nga kuumoo, nda nga beeriguuroo, nda nga daašoo, nda nga cendoo miɲey kaanandi. 
1SA.13.21	Kuumey, nda beeriguurey, nda daašey, nda guuru mee cuutey šerrandi hayoo manʼti kala nzorfu kaaray tamma kaŋ zamnandi ihinza zamna hinkaa. 
1SA.13.22	Wongoo hane, takuba nda yaaji mana duwandi jamaa kul kone kaŋ goo Sawul nda Žonataŋ bande. Sawul nda nga izʼaroo hinne bara nda ey.
1SA.13.23	Filisti borey wongu-izey jere foo kaa ka goro Mikmas ka bisadogoo dii.
1SA.14.1	Han foo Žonataŋ, Sawul izʼaroo nee nga arusooga goykaa kaŋ ga nga wongu jinawey zaa se: «Kaa ir ma bisa ka koy nongoo here kaŋ ra Filisti borey wongu-izey ga goro.» Žonataŋ mana haya kul har nga baaba se. 
1SA.14.2	Woo gar Sawul goo Gibeya boŋoo ga, grenadɲaŋoo cire kaŋ goo Migroŋ, jamaa kaŋ goo a bande ti aru zangu iddu (600) cine. 
1SA.14.3	Ahiya no ma 
1SA.14.4	Bisadogey kaŋ nda Žonataŋ ga ceeci ka bisa ka koy Filisti borey wongu-izey gorodogoo tangam, tondi kuku goo caraw foo ga, affoo goo affaa ga. Affoo maaɲoo ti Boses, affaa maaɲoo ti Sene. 
1SA.14.5	Tondi kukey din affoo ga kay hawsa here, Mikmas tenje, affaa ga kay gurma here, Geba tenje. 
1SA.14.6	Žonataŋ nee goykaa kaŋ ga nga wongu jinawey zaa se: «Kaa, ir ma bisa ka koy hala jofolowey wey wongu-izey gorodogoo ra. A ga hin ka tee Abadantaa ma faaba ir ga, zama haya kul si hin ka Abadantaa ganji a ma faaba, nda a baa a ma tee boro boobo wala a ma tee boro kaccu.» 
1SA.14.7	Boraa kaŋ ga nga wongu jinawey zaa nee a se: «Hayaa tee kaŋ goo ni binoo ra, masi bine-bine. Ay goo ni bande nda woo kaŋ ni binoo ga bagʼa.» 
1SA.14.8	Žonataŋ nee: «Aywa, ir ma bisa ka koy hala arey hetti do, ir mʼir boŋ cebe i se. 
1SA.14.9	Nda i nee ir se: ‹War masi hun war dogey ra, ir ga kaa war do!›, ir ga kay ir dogey ra, ir si žigi ka koy i here. 
1SA.14.10	Amma nda i nee: ‹Wa žigi kate ir do!›, ir ga žigi, zama woo ga tee ir se silbay kaŋ Abadantaa kʼi daŋ ir kabey ra.»
1SA.14.11	Ngi boro hinkaa kul naŋ Filisti borey wongu-izey gorodogoo borey ma dii ngey. Filisti borey nee: «Eberewey ne ma fatta guusey kaŋ ra i ga tugu.» 
1SA.14.12	Gorodogoo borey nee Žonataŋ nda nga jinay zaakaa se: «Wa žigi ka kaa ir do, ir goo nda haya kaŋ ir ga baa ir ma har war se.» Žonataŋ nee nga jinay zaakaa se: «Žigi ka hanga agay, zama Abadantaa nʼi daŋ Izirayel kaboo ra.» 
1SA.14.13	Žonataŋ gangama ka žigi, nga banda ga, nga jinay zaakaa žigi. Žonataŋ ga Filisti borey kar kʼi kaŋandi, de nga jinay zaakaa gʼi timmandi dumaa ga. 
1SA.14.14	Žonataŋ nda nga jinay zaakaa yenje jinaa kaŋ i nʼa tee ti woo, i na aru boro waranka (20) cine wii farru ize kaccu cine ra. 
1SA.14.15	Hunburay tun kaloo ra, nda hawsaa ra, nda jamaa kul ra. Wongu-izey gorodogoo borey nda wongu-ize futantey mo hunbur. Laboo jijiri, Irkoy do hunburaa hun.
1SA.14.16	Sawul wongu-izey kaŋ ga Gibeya koyraa kaŋ goo Benžameŋ gandaa ra koroši dii kaŋ Filisti borey wongu-izey zuru ka say-say nongoo kul here. 
1SA.14.17	Sawul nee jamaa kaŋ goo a bande se: «Sohõ wa kabu ka dii borey kaŋ hun ir ra.» I na kaburoo tee, de nga ne, Žonataŋ nda nga wongu jinawey zaakaa no ma kuma. 
1SA.14.18	Sawul nee sargari juwalkaa Ahiya se: «Irkoy sundukoo
1SA.14.19	Waatoo kaŋ Sawul goo ma šelaŋ 
1SA.14.20	Woo banda ga, Sawul nda nga borey kul marga ka koy hala wongudogoo ra. No din ra Filisti borey affoo kul bere nga ceroo ga nda takuba, lakkaltunay beeri tee. 
1SA.14.21	Ebereyaŋ kaŋ za gayyan i hanga Filisti borey bande ka koy i bande, ngi ka kaa ka tonton Izirayel borey kaŋ cindi Sawul nda Žonataŋ bande. 
1SA.14.22	Izirayel borey kul kaŋ cindi ka tugu Efrayim tondi hondey ra maa kaŋ Filisti borey zuru, Izirayel borey mo ceeci kʼi gaarandi wongoo ra. 
1SA.14.23	Hanoo woo, Abadantaa na Izirayel hallasi, wongoo koy hala Bet-Abeŋ se jine.
1SA.14.24	Izirayel borey hottu hanoo din. Sawul na nga borey žeendi ka nee: «Boraa ma laali kaŋ ŋaa za almaaroo mana too, za ya nʼay boŋ faasa agay iberey ra.» Za waatoo woo boro kul mana haya kul ŋaa. 
1SA.14.25	Gandaa kul kaa ganjoo ra, yuu goo nongoo kul ra. 
1SA.14.26	Waatoo kaŋ ra borey huru ganjoo ra, yuwoo ga doo, amma boro kul mana kabe sufa a ra kʼa daŋ nga miɲoo ra, zama borey ga hunbur žeeyanoo. 
1SA.14.27	Žonataŋ mana maa kaŋ nga baaba na jamaa žeendi. A na goboo kaŋ goo kaboo ra boŋoo miti yuwoo ra kʼa daŋ nga miɲoo ra. Moɲey nere. 
1SA.14.28	Jamaa ra boro foo nee a se: «Ni baaba nʼi žeendi ka nee: ‹Boraa ma laali kaŋ ŋaa hõ.› Ka gar borey fara.» 
1SA.14.29	Žonataŋ nee: «Ay baaba na gandaa torro. Ay gʼa wiri war ga, wa guna takaa kaŋ nda ay moɲey nere kaŋ ay na yuwoo woo ikaccu taba. 
1SA.14.30	Nda a gar jamaa nka ŋaa 
1SA.14.31	Hanoo din, i na Filisti borey kar za Mikmas hala Ayaloŋ. Jamaa hanse ka fara, 
1SA.14.32	i sar ka gum ganiimaa ga. I na alman buunaa, nda hawey, nda haw-izey zaa kʼi koosu laboo ga, jamaa nʼi ŋaa nda kuroo. 
1SA.14.33	I nʼa har Sawul se ka nee: «Guna, jamaa na zunubu tee Abadantaa ga ka hamoo ŋaa nda kuroo.» Sawul nee: «War tooɲe, wa tondi beeri gunguray kʼa ka kaa sohõ da ay do.» 
1SA.14.34	Sawul yee ka nee: «Wa say jamaa ra, war ma nee: ‹Boro foo kul ma kate ya ne nga hawoo wala nga feejoo, a mʼa koosu ne. War ma ŋaa, war masi zunubu tee Abadantaa ga ka hamoo ŋaa nda kuroo.›» Cijinoo ra boro foo kul kate nga boŋ hawoo kʼa koosu no din. 
1SA.14.35	Sawul na sargari tonadoo cin Abadantaa se, sargari tonadoo jinaa ti woo kaŋ a nʼa cin Abadantaa se.
1SA.14.36	Sawul nee: «Ir ma doo ka Filisti borey tangam hõ cijinoo, ir ma ngi hayey kom hala moo ga boo, de mo ba boro foo masi cindi i ra.» I nee: «Haya kul kaŋ ga kan ma ne tee.» Woo ga, sargari juwalkaa nee: «Wa naŋ ir ma Irkoy ibaayoo ceeci ne ra jina.» 
1SA.14.37	Sawul na Irkoy ibaayoo ceeci ka nee: «Ya doo ka Filisti borey tangam wala? Nʼgʼi daŋ ay kaboo ra wala?» Amma hanoo din, a manʼa noo zaabi.
1SA.14.38	Sawul nee: «Wa war jamaa boŋkoyney kul manandi kate ne. Wa koroši ka bay haya kaŋ ti zunuboo woo hõ. 
1SA.14.39	Ay ga žee nda Abadantaa kaŋ ga huna maaɲoo, Izirayel Hallasikaa, ba nda ay izoo Žonataŋ no kʼa tee, šikka sii a ga buu.» Amma jamaa kul ra boro mana tuuru a se. 
1SA.14.40	A nee Izirayel kul se: «Wa yee jere ga, agay nda Žonataŋ ay izoo, ir ga koy jere foo ga.» Jamaa nee Sawul se: «Tee woo kaŋ kan ma ne.» 
1SA.14.41	Sawul nee Abadantaa se: «Izirayel Koyoo, cimoo bangandi ir se.» Alkurra karandi, a kaŋ Žonataŋ nda Sawul ga, jamaa henan.
1SA.14.42	Sawul nee: «Wa 
1SA.14.43	Sawul nee Žonataŋ se: «Hayaa har ya ne kaŋ nʼnʼa tee.» Žonataŋ nʼa har a se. A nee: «Ya nka ikayna taba yuwoo ra nda goboo kaŋ goo ay kaboo ra boŋoo. Nga ne, ay yadda ya buu.» 
1SA.14.44	Sawul nee: «Irkoy ma goy goy ay ga nda mana buu, Žonataŋ.» 
1SA.14.45	Jamaa nee Sawul se: «Macin, Žonataŋ ga buu, nga kaŋ na hallasi beeroo woo noo Izirayel se, abada! Ir ga žee nda Abadantaa kaŋ ga huna maaɲoo, ba hinbiri ize foo si hun boŋoo ra ka kaŋ laboo ra, zama Abadantaa bande a goy hõ.» Takaa woo nda jamaa na Žonataŋ soolam, a mana buu. 
1SA.14.46	Sawul fay nda ka Filisti borey gaaray, a žigi ka koy. Filisti borey koy ngi do.
1SA.14.47	Waatoo kaŋ Sawul na kokoytaraa zaa Izirayel ra, nongoo kul here a na nga iberey Mowab, nda Amoŋ izey, nda Edom, nda Soba kokoyey, nda Filisti borey wongu. Nongu kul kaŋ ra a koy, a gʼi kar. 
1SA.14.48	A na nga gaaboo daŋ ka Amalek kar, a na Izirayel kaa nga komakey kabey ra.
1SA.14.49	Sawul izʼarey ti Žonataŋ, nda Yišwi, nda Malkišuwa. Ize woyey manʼti kala ihinka: ijinaa maaɲoo ti Merab, ikaccaa maaɲoo ti Mikal. 
1SA.14.50	Sawul wandoo maaɲoo ti Ahinowam, Ahimas ize woy no. Nga wongu-izey jineboraa manʼti kala Abner, Sawul hasaa Ner izʼaroo. 
1SA.14.51	Kiš ti Sawul baaba, Ner ti Abner baaba, i manʼti kala Abiyel izey.
1SA.14.52	Wongu hotta ka huru Filisti borey nda Sawul game, Sawul waatoo kul ra. Aru wongaari gaabikoyni kul kaŋ Sawul dii a, a mmʼa tonton nga kaboo ga.
1SA.15.1	Samiyel nee Sawul se: «Abadantaa nʼay sanba ya ni yon hala ma tee kokoy nga jamaa boŋ, Izirayel boŋ. Adiši haŋajer hayaa kaŋ Abadantaa gʼa har se. 
1SA.15.2	Hayaa ne kaŋ Abadantaa, Aduɲɲakoyoo nʼa har: ‹Ay kayandi ka bana Amalek borey ra, woo kaŋ i nʼa tee Izirayel se ka fondaa daabu waatoo kaŋ a ga žigi ka hun Misira. 
1SA.15.3	Sohõ koy, ma Amalek borey kar, ngi nda haya kul kaŋ ti ngi wane, mʼi halaci sõy, masʼi naŋ, ma aru nda woy wii, zanka, nda taana, nda haw, nda feeji, nda hancin, nda yoo, nda farka.›»
1SA.15.4	Sawul na jamaa cee kʼi kabu Telem, boro zenber zangu hinka (200.000) ti cee dirakey, Žuda se boro zenber woy (10.000). 
1SA.15.5	Sawul too hala Amalek koyraa ra, a na kumsay hirri gooru ra. 
1SA.15.6	Sawul nee Keni borey se: «Wa koy, wa zunbu ka mooru Amalek borey ya si koy war derandi i bande, zama nʼgoy nda borohennataray Izirayel izey here waatoo kaŋ i žigi ka hun Misira.» Keni borey mooru Amalek borey. 
1SA.15.7	Sawul na Amalek borey kar za Hawila hala Šur kaŋ ga tenje Misira. 
1SA.15.8	A na Agag, Amalek borey kokoyoo dii a ga huna. A na jamaa kul halaci sõy, a nʼi wii nda takuba. 
1SA.15.9	Amma Sawul nda jamaa na Agag naŋ a ga huna, nga nda haya kaŋ ti ihenna alman buuney nda alman beerey ra, nda alman naasey, nda gaaru izey, haya kul kaŋ goo no kaŋ ti ihenna. Wey din kul i mana baa ngi mʼi halaci sõy. Hayey kaŋ i nʼi halaci sõy ti wey kaŋ ga faabu nda wey kaŋ ga ɲom.
1SA.15.10	Abadantaa na šenni har Samiyel se ka nee: 
1SA.15.11	«Ay nimsi nda haya kaŋ se ay na Sawul daŋ kokoytaraa ra, zama a na banda bere ya ne, a manʼay šenney ka goy.» Samiyel futu, a kaati ka Abadantaa cee cijinoo kul.
1SA.15.12	Samiyel biya ka tun ka koy Sawul kubay. Fondaa ra, a maa kaŋ Sawul koy Karmel, nga ne, a na hongandihaya foo kayandi nga boŋ maaɲoo ga, woo banda ga, a kuubi ka doo Gilgal. 
1SA.15.13	Samiyel koy Sawul do, Sawul nee a se: «Abadantaa ma albarka daŋ ni ra. Ay na Abadantaa šennoo tee.» 
1SA.15.14	Samiyel nee: «Macin ti alman buuna hẽenoo woo nda alman beeri booroyanoo woo kaŋ ay haŋawey ga maarʼey?» 
1SA.15.15	Sawul nee: «Amalek borey do i nʼi ka hun. Jamaa nka kate alman buuna henney nda alman beeri henney hala ngi ma duu kʼi kaa sargari Abadantaa, ni Koyoo se, cindey ir nʼi halaci sõy.» 
1SA.15.16	Samiyel nee Sawul se: «A wasa, ay ga hayaa har ma ne kaŋ Abadantaa nʼa har ya ne cijin.» Sawul nee: «Šelaŋ.»
1SA.15.17	Samiyel nee: «Manʼti waatoo kaŋ nʼga hongu kaŋ boro kaccu ti ni, nga no ni tee boŋkoyni Izirayel alkabiilawey se, nga ra Abadantaa na ni yon hala ma tee kokoy Izirayel se wala? 
1SA.15.18	Abadantaa nka ni sanba ka nee: ‹Koy ma Amalek boro zunubantey halaci sõy. Mʼi wongu hala i ma ben. 
1SA.15.19	Macin se mana haŋajer Abadantaa se? Macin se nʼna ni boŋ warra 
1SA.15.20	Sawul nee Samiyel se: «Ay na haŋajer Abadantaa se, ay koy fondaa bande kaŋ ra Abadantaa nʼay sanba. Ay kate Agag, Amalek borey kokoyoo, ay na Amalek borey kar kʼi halaci sõy. 
1SA.15.21	Amma borey na haya zaa alganiimaa ra, alman buuna henney, nda alman beeri henney kʼi zaa hayey kaŋ halaci ra kʼi kaa sargari Abadantaa, ni Koyoo se Gilgal koyraa.» 
1SA.15.22	Samiyel nee:
1SA.15.22	«
1SA.15.22	ga kan Abadantaa se ka bisa boro ma haŋajer Abadantaa se wala?
1SA.15.22	Kalaa, kalaa, ka haŋajer Abadantaa se baa sargari kaayan,
1SA.15.22	ka lakkal daŋ baa gaarey maaney sargari.
1SA.15.23	Zama tureyan Abadantaa ga, ga too gunandiyan zunuboo,
1SA.15.23	hiɲešenday ga sawa nda tooru ganayan laalaroo.
1SA.15.23	Zama ni wanji Abadantaa šennoo ga,
1SA.15.23	nga mo ga wanji ni ga, nʼsi yee ka tee kokoy.»
1SA.15.24	Sawul nee Samiyel se: «Ay na zunubu tee, ay na Abadantaa yaamaroo hoo, ay na ni šenney hoo. Ya nka hunbur jamaa, ay hanga ngi šenney. 
1SA.15.25	Sohõ ay gʼa wiri ni ga, ay zunuboo yaafa ya ne, ir ma yee cere bande, ay ga koy sujudu Abadantaa se.» 
1SA.15.26	Samiyel nee Sawul se: «Ay si yee ni bande. Ni wanji Abadantaa šenney ga, Abadantaa ga wanji ni ga, nʼsi yee ka tee kokoy Izirayel se.»
1SA.15.27	Samiyel na duma bere ka koy, waatoo kaŋ a ga koy, Sawul na Samiyel darbaa miɲoo dii, darbaa kottu. 
1SA.15.28	Samiyel nee a se: «Abadantaa na Izirayel kokoytaraa kottu kʼa taa ni kone hõ, a gʼa noo boro se kaŋ baa ni. 
1SA.15.29	Izirayel Koy daržantaa si taari, a si nimsi, manʼti adamize no kaŋ ga nimsi.» 
1SA.15.30	Sawul nee: «Ay na zunubu tee, sohõ ay gʼa wiri ni ga, ay beerandi ay jamaa boro beerey jine nda Izirayel jine. Ir ma yee cere bande, ay ga koy sujudu Abadantaa, ni Koyoo jine.» 
1SA.15.31	Samiyel yee kate, a hanga Sawul bande, Sawul sujudu Abadantaa jine.
1SA.15.32	Samiyel nee: «Wa kate ya ne Agag, Amalek borey kokoyoo.» Agag man ka kaa a do nda farhã, a mma nee nga boŋ se: «Šikka sii buuyanoo šennoo sii no.» 
1SA.15.33	Samiyel nee: «Ni takubaa ka kate woyyaŋ izey faati, ni ɲaa mo wanoo dere.» Samiyel na Agag dunbu-dunbu kʼa wii Abadantaa jine Gilgal.
1SA.15.34	Samiyel koy Rama, Sawul žigi ka koy nga do Gibeya, Sawul koyraa ra. 
1SA.15.35	Hala Samiyel buuroo ga, a mana yee ka dii Sawul. Samiyel cindi binehẽenay ra Sawul misoo se, zama Abadantaa nimsi nda haya kaŋ se nga na Sawul tee kokoy Izirayel se.
1SA.16.1	Abadantaa nee Samiyel se: «Hala waati foo no ni binoo ga hẽe ka ben Sawul misoo se? Agay, ay wanji a ga, a si yee ka tee kokoy Izirayel se. Ni hilloo too nda jii ma koy. Ay ga ni sanba Yišay, Betelehem boraa do, zama ay dii kokoy nga izʼarey ra ya ne.» 
1SA.16.2	Samiyel nee: «Takaa foo nda ay ga koy? Nda Sawul maarʼa, a gʼay wii.» Abadantaa nee: «Ma koy nda ni bande haw zan, ma nee kaŋ ni nka kaa ka sargari kaa Abadantaa se. 
1SA.16.3	Ma Yišay cee sargari kaadogoo ra, agay hunday ga ni bayrandi hayaa kaŋ nʼga hima kʼa tee. Boraa kaŋ ay ga cebe ma ne, ma jii doori boŋoo boŋ kʼa tee kokoy.»
1SA.16.4	Samiyel na hayaa tee kaŋ Abadantaa nʼa har a se, a koy Betelehem. Koyraa boro beerey kaa a do nda jijiriyan kʼa kubay, i nee a se: «Baani?» 
1SA.16.5	A nee: «Baani de. Sargari no ay kaa kʼa kaa Abadantaa se. Wa war boŋ henanandi ka kaa ay bande sargari kaadogoo ra.» A na Yišay nda nga izʼarey daŋ jere ga Irkoy se kʼi cee sargari kaadogoo ra. 
1SA.16.6	Waatoo kaŋ i too, Samiyel dii Eliyab, a nee nga boŋ se: «Šikka sii boraa kaŋ Abadantaa nʼa suuba a ma yonandi, nga ti woo Abadantaa jine.» 
1SA.16.7	Abadantaa nee Samiyel se: «Masi nga kunturoo wala nga kayyanoo guna, zama ay wanji a ga. Abadantaa laasaaboo nda adamize wanoo manʼti affoo. Adamize si haya guna kala nda tarayheroo, amma Abadantaa, bine no a gʼa guna.»
1SA.16.8	Yišay ciya Abinadab se a ma bisa Samiyel jine. Samiyel nee: «Abadantaa mana woo mo suuba.» 
1SA.16.9	Yišay na Šamma bisandi, Samiyel nee: «Abadantaa mana woo mo suuba.» 
1SA.16.10	Yišay na nga izʼarey boro iyye bisandi Samiyel jine. Samiyel nee Yišay se: «Abadantaa mana boro kul suuba i ra.» 
1SA.16.11	Woo banda ga, Samiyel nee Yišay se: «Soogey kul ti wey?» A nee: «Ikaccaa ka cindi, amma almaney no a goo mʼi kur.» Woo ga, Samiyel nee Yišay se: «Boro daŋ i mʼa ceeci kate, zama ir si goro sargaroo ŋaadogoo ra nda a mana kaa ne.»
1SA.16.12	Yišay daŋ i mʼa ceeci kate. Gaahamoo ga ciray, a goo nda mootondi hennayaŋ, nga kunturoo ga boori. Abadantaa nee Samiyel se: «Tun kʼa yon, nga no.» 
1SA.16.13	Samiyel na hilloo zaa kʼa yon armey game. Za hanoo din, Abadantaa 
1SA.16.14	Abadantaa 
1SA.16.15	Sawul goykey nee a se: «Nga ne, hundi laala kaŋ hun Irkoy do na ni torro. 
1SA.16.16	Ir gʼa wiri ni ga, ir koyoo, ma naŋ ir ma aru ceeci kaŋ ga wan kurbu karyan, a gʼa kar nda nga kaboo waati kaŋ hundi laalaa kaŋ hun Irkoy do zunbu ni ga, de a ga baa ma ne.» 
1SA.16.17	Sawul nee: «Ay gʼa wiri war ga, wa duu ya ne aru kaŋ ga kara henna, wa kate a ya ne.» 
1SA.16.18	Arusooga goykey affoo zaabi ka nee: «Ay dii Yišay, Betelehem boraa izʼaru foo kaŋ ga wan karyan, wongaari mo no, asaja no, a ga wan šenni, aru henna no, Abadantaa goo a bande.»
1SA.16.19	Sawul na dontokawyaŋ sanba Yišay do i ma nee a se: «Ni izʼaroo Dawda kaŋ goo almaney bande sanba ya ne.» 
1SA.16.20	Yišay na farka foo dii, a na ŋaayan, nda hunbar foo 
1SA.16.21	Dawda koy Sawul do ka goy a se. Sawul hanse ka bagʼa. A nʼa tee nga wongu jinawey zaakaa. 
1SA.16.22	Sawul daŋ i ma nee Yišay se: «Ay gʼa wiri ni ga, ma Dawda naŋ ya ne, zama ay na alhormo tee a se.» 
1SA.16.23	Waati kul kaŋ hundoo kaŋ hun Irkoy do kaa Sawul ga, Dawda ga kurboo zaa kʼa kar, Sawul ga hunsar, de a ga baa a se, hundi laalaa ga mooru Sawul.
1SA.17.1	Filisti borey na ngi wongu-izey marga wongoo se. I na cere marga Soko koyraa ra kaŋ ti Žuda wane. I na ngi kaloo gorandi Soko nda Azeka koyrawey game Efes-Damin ra. 
1SA.17.2	Sawul nda Izirayel borey mo na cere marga. I na ngi kaloo gorandi tuuriɲaa beerey gooroo ra, i na ngi wongu-izey marga jama-jama Filisti borey tenje. 
1SA.17.3	Filisti borey goo ma kay jere ga tondi hondu foo boŋ, Izirayel mo goo ma kay jere ga tondi hondu tana foo boŋ, gooroo goo gamey ra.
1SA.17.4	Asaja foo fatta Filisti borey kaloo ra ka dira ka kaa. Maaɲoo ti Goliyat, Gat koyraa boro no, kabedaaru iddu nda kabetaami foo kuuyan bara a se. 
1SA.17.5	Alhan fuula bara boŋoo ra, alhan kaŋ i nʼa tee kokoši kaayi kaŋ tiŋaa ti kilo woydu (60) bara a ga. 
1SA.17.6	Ceehamey ga daabu nda alhan, alhan yaaji goo jesoo ga. 
1SA.17.7	Nga yaaji hinkantoo bundoo ga hima maalawey kaymi bundoo, yaajoo boŋoo, guuru no, nga tiŋaa ti kilo iyye. Boraa kaŋ ga nga koraa zaa ga dira jinoo ra. 
1SA.17.8	A ga kay, a ga kaati Izirayel wongu-izey jamaa ga ka nee: «Macin se war ga fatta ka war wongu-izey marga jama-jama? Manʼti agay no Filisti boraa wala, manʼti war ti Sawul baɲɲey? Wa aru suuba kaŋ ma zunbu ka kaa ay ga. 
1SA.17.9	Nda a hin agay kʼay kar, ir ga tee war baɲɲey, amma nda ay hin a kʼa kar, war ga tee ir baɲɲey, war ga alhaadimay ir se.» 
1SA.17.10	Filisti boraa nee koyne: «Hõ agay, ay ga Izirayel wongu-izey jamaa wow. Wʼay noo aru kaŋ agay nda a ga cere kar.» 
1SA.17.11	Sawul nda Izirayel kul maa Filisti boraa šenney. Biney dunbu, i hanse ka hunbur.
1SA.17.12	Woo gar Dawda manʼti kala Efrata kaŋ goo Betelehem, Žuda gandaa ra boro izʼaru. Maaɲoo ti Yišay, izʼaru yaaha bara a se. Sawul waatoo ra, aru no kaŋ hanse ka žen. 
1SA.17.13	Yišay izʼaru hinza jinaa koy kara Sawul ga ka wongu. Izʼaru hinzaa kaŋ koy wongu maaɲey ne: Eliyab ti izʼaru jinaa, ihinkantoo ti Abinadab, ihinzantoo ti Šamma. 
1SA.17.14	Dawda ti i kul koddaa. Kaŋ izʼaru beeri hinzaa koy Sawul bande, 
1SA.17.15	Dawda ga doonay ka koy Sawul do, woo banda ga, a yee kate ka nga baaba almaney kur Betelehem.
1SA.17.16	Filisti boraa ga man kate cijin nda zaari. A ga woo tee ka kay jiney ra jirbi woytaaci (40). 
1SA.17.17	Yišay nee nga izʼaroo Dawda se: «Zaa ka koy nda ni armey se taasu gurunbu haagantaa saakoo woo nda takula woyaa (10) woo, ma zuru ka koy nda ey ni armey do kaloo ra. 
1SA.17.18	Ma koy nda gaši woyaa (10) woo boro zenber (1.000) boŋkoynoo se. Nʼga dii taka kaŋ ti ni armey takaa, de ma kate ya ne haya kaŋ ga cebe kaŋ i ga huna. 
1SA.17.19	I goo Sawul bande nda Izirayel arey kul tuuriɲaa beerey gooroo ra ka Filisti borey wongu.»
1SA.17.20	Dawda biya ka tun. A na almaney talfi boro foo ga, a na nga jinawey zaa ka koy nda takaa kaŋ nda Yišay nʼa yaamar. Waatoo kaŋ a too kaloo do, wongu-izey goo ma koy wongudogoo ra, i ga wongu kaati tee. 
1SA.17.21	Izirayel nda Filisti borey na ngi wongu-izey marga jama-jama, i ga cere tenje. 
1SA.17.22	Dawda na jinawey kaŋ goo a kone naŋ jinay lakkalkaa do, a zuru ka koy wongudogoo ra. Za a too, a na nga armey hãa wala i ga saabu. 
1SA.17.23	A goo ma šelaŋ i bande kaŋ nga ne ma fatta kate Filisti borey ra, asajaa kaŋ se i ga nee Goliyat, Filisti boraa kaŋ si hun kala Gat. A goo ma šenni follokaa har, Dawda maarʼa. 
1SA.17.24	Waati kaŋ Izirayel borey dii aroo woo, i zuru ka yee banda, i hanse ka hunbur. 
1SA.17.25	Izirayel borey nee: «War ga dii aroo woo kaŋ ga fatta kate wala? A mma Izirayel wow, nga se a ga fatta kate. Boro kaŋ nʼa wii, kokoyoo ga alman beeri noo a se, a gʼa noo nga ize woyoo, nga hugoo si yee ka alkaasi bana Izirayel ra.»
1SA.17.26	Dawda nee arey kaŋ nga nda ey ga kay se: «Macin no i gʼa tee boraa se kaŋ ga Filisti boraa woo wii ka haawoo kaa Izirayel ga? May ti Filisti boraa woo, jofolaa woo kaŋ ga yadda ka Irkoy hunantaa wongu-izey jamaa wow?» 
1SA.17.27	Jamaa na šenni follokaa har a se ka nee: «Hayaa ne kaŋ i gʼa tee boraa se kaŋ gʼa wii.» 
1SA.17.28	Eliyab, Dawda beerʼaroo kaŋ ga maa Dawda ga šelaŋ arey bande futu Dawda ga. A nee: «Macin se ni zunbu kate, may no nʼnʼa naŋ alman kur kaccaa din do saajoo ra? Agay, ay ga ni moo-izetaraa nda ni anniya laalataraa bay. Hala ma duu ka dii wongoo, nga se ni zunbu kate ne ra.» 
1SA.17.29	Dawda nee: «Macin no ay nʼa tee? Ya nka hãa de.» 
1SA.17.30	A hun nga beeroo do ka bere boro foo here kʼa hãa nda šenni follokey. Jamaa na zaabi follokaa har a se.
1SA.17.31	Borey maa hayaa kaŋ Dawda gʼa har, i koy alhabar daŋ Sawul ra. Sawul donto i ma kate a. 
1SA.17.32	Dawda nee Sawul se: «Boro kul binoo masi hun boraa woo maaganda se. Agay, ni tamoo, ay ga koy yenje Filisti boraa woo bande.» 
1SA.17.33	Sawul nee Dawda se: «Nʼsi hin ka koy yenje Filisti boraa woo bande, zama ni manʼti kala arwasu. Nga, wongaari no za nga zankataraa ra.» 
1SA.17.34	Dawda nee Sawul se: «Waatoo kaŋ agay, ni tamoo cindi kʼay baaba almaney kur, nda ganjihayla wala 
1SA.17.35	ya mma zuru a bande, ay gʼa kar, ay ga almanoo kaa miɲoo ra. Nda a kay ya ne, ay gʼa dii nda kaaboo, ay gʼa kar, ay gʼa wii. 
1SA.17.36	Takaa woo nda ni tamoo ga ganjihaylaa wala ursoo wii. Filisti boraa jofolaa woo ga tee ngi cine, zama a nka Irkoy hunantaa wongu-izey jamaa wow.» 
1SA.17.37	Dawda nee koyne: «Abadantaa kaŋ nʼay kaa ganjihaylaa nda ursoo kabeboyey ra, nga kʼay kaa Filisti boraa woo kaboo ra.» Woo banda ga, Sawul nee Dawda se: «Koy, Abadantaa ma bara ni bande.»
1SA.17.38	Sawul na nga boŋ darbawey daŋ Dawda ga, a na alhan darbay daŋ boŋoo ra, a na guuru darbay daŋ jindoo ra. 
1SA.17.39	Dawda na Sawul takubaa daŋ nga centoo ga nga bankaarawey ga, a ceeci ka dira, a mana hin, a mana doona ey. A nee Sawul se: «Ay si hin ka dira nda wey, ya na doona ey.» Dawda nʼi kaa nga ga. 
1SA.17.40	A na nga goboo zaa kaboo ra, a na tondi-ize yutta guu suuba gooroo ra, a nʼi daŋ nga kurkaw bolboloo ra, nga foolaa ra. Woo banda ga, nga fizzaa goo kaboo ra, a ga dira ka man Filisti boraa. 
1SA.17.41	Filisti boraa ga man Dawda kayna-kayna, boraa kaŋ ga nga koraa zaa goo a jine. 
1SA.17.42	Filisti boraa ga Dawda guna nda dondaceray, a si dii de kala zanka ciray kaŋ kunturoo ga boori. 
1SA.17.43	Filisti boraa nee Dawda se: «Hanši ti agay kaŋ se nʼga kaa ay ga nda gobuyaŋ?» Filisti boraa na Dawda danga nda nga toorey maaɲey. 
1SA.17.44	Woo banda ga, Filisti boraa nee Dawda se: «Kaa ne, ay ga ni hamoo noo cirawey nda ganji hoogawey se.» 
1SA.17.45	Dawda nee Filisti boraa se: «Ni, nʼga kaa ay ga nda takuba, nda yaajiyaŋ. Agay, ay ga kaa ni ga nda Abadantaa, Aduɲɲakoyoo maaɲoo kaŋ ti Izirayel wongu-izey jamaa Koyoo kaŋ nʼnʼa wow. 
1SA.17.46	Hõ, Abadantaa ga ni daŋ ay kaboo ra, ay ga ni kar, ay ga ni boŋoo dunbu. Hõ ay ga Filisti borey kaloo bukawey noo cirawey nda laboo hoogawey se. Woo ra laboo kul ga bay Izirayel goo nda Koy. 
1SA.17.47	Takaa woo ra jamaa woo kul ga bay kaŋ manʼti takuba, manʼti yaaji nda Abadantaa ga boro hallasi. Zama wongoo manʼti kala Abadantaa wane, nga no ka war daŋ ir kabey ra.» 
1SA.17.48	Waatoo kaŋ Filisti boraa tun ka man Dawda, Dawda cahã ka koy wongudogoo ra ka Filisti boraa kubay. 
1SA.17.49	Dawda na nga kaboo daŋ nga bolboloo ra ka tondi-ize foo zaa kʼa warra nda nga fizzaa, tondoo huru teɲaa ra, Filisti boraa kaŋ nga ndumoo ga laboo ra.
1SA.17.50	Takaa woo nda fizza nda tondi-ize foo Dawda hin Filisti boraa. A nʼa wii bila nda takuba ma bara a kone. 
1SA.17.51	Dawda zuru ka koy Filisti boraa jeroo ga, a na nga takubaa zaa, a nʼa hoobu kʼa kaa ɲaŋoo ra kʼa wii, a na boŋoo kaa jindoo ga nda takubaa. Kaŋ Filisti borey ga dii kaŋ ngi wongaaroo buu, i zuru. 
1SA.17.52	Dogoo din da Izirayel nda Žuda borey na wurru tee. I na Filisti borey gaarandi hala gooroo hurudogoo ra, hala Ekroŋ miɲoo ga. Filisti borey kaŋ ka buu Šarayim fondaa ra hala Gat nda Ekroŋ.
1SA.17.53	Waatoo kaŋ Izirayel izey fay nda ka Filisti borey gaaray, Izirayel izey yee kate ka 
1SA.17.54	Dawda na Filisti boraa boŋoo zaa, a nʼa ka koy Žerizalem. A na Filisti boraa wongu jinawey daŋ nga hukkumoo ra.
1SA.17.55	Waatoo kaŋ Sawul dii kaŋ Dawda ga fatta ka koy Filisti boraa kubay, a nee Abner kaŋ ti wongu-izey jineboraa se: «May ize ti woo, Abner?» Abner nee: «Ay ga žee nda ni hundoo, kokoyoo, ay si bay.» 
1SA.17.56	Kokoyoo nee a se: «Alhabar ceeci ka bay boro kaŋ ize ti woo.» 
1SA.17.57	Waatoo kaŋ Dawda yee kate ka hun Filisti boraa wiidogoo ra, Abner nʼa dii ka koy nda a Sawul do. Filisti boraa boŋoo goo Dawda kaboo ra. 
1SA.17.58	Sawul nee a se: «Ay zankaa, may ize ti ni?» Dawda nee: «Ni tamoo Yišay, Betelehem boraa izoo ti agay.»
1SA.18.1	Za Dawda šelaŋ ka ben Sawul bande, Žonataŋ nda Dawda hundey denji cere ga, Žonataŋ bagʼa sanda nga boŋ hunday. 
1SA.18.2	Zaari follokaa ra Sawul na Dawda dii, a mana naŋ a ma yee nga baaba hugoo do. 
1SA.18.3	Žonataŋ na amaana daŋ nga nda Dawda game, zama Žonataŋ bagʼa sanda nga boŋ hunday. 
1SA.18.4	A na burmusoo kaŋ goo a ga kaa kʼa noo Dawda se, nda nga bankaarawey, nda takubaa, nda nga biraa, nda nga gamahawoo.
1SA.18.5	Dawda ga koy nongu kul kaŋ ra Sawul nʼa donto, nga teegoyey kul ga boori. Sawul nʼa daŋ nga wongu-izey jine, jamaa kul ga bagʼa, ba Sawul goykey.
1SA.18.6	Waatoo kaŋ borey ga yee kate ka hun wongudogoo ra, kaŋ Dawda willi kate ka hun Filisti boraa Goliyat wiidogoo ra, woyey hun Izirayel koyrawey kul ra ka don ka gaani ka kokoyoo Sawul kubay nda tubal-izeyaŋ, nda ɲaali, nda guuruyaŋ kaŋ ga hẽe. 
1SA.18.7	Woyey kaŋ ga don ga cere zaabi ka nee:
1SA.18.7	«Sawul na boro zenberyaŋ wii,
1SA.18.7	Dawda na zenber woyyaŋ wii.»
1SA.18.8	Sawul hanse ka futu, woo mana kan a se. A nee: «I ga zenber woyyaŋ har Dawda se, agay zenberyaŋ. Haya kul mana cindi a se kala kokoytaraa.» 
1SA.18.9	Za hanoo din, Sawul mma Dawda guna nda gulluyan.
1SA.18.10	Subaa ra, Irkoy naŋ hundi laala
1SA.18.11	Sawul na nga yaajoo šerre ka nee nga boŋ se: «Ay ga Dawda denjandi cetaa ga.» Amma cee hinka Dawda gʼa mulay. 
1SA.18.12	Sawul hunbur Dawda, zama Abadantaa goo Dawda bande, Abadantaa na Sawul naŋ. 
1SA.18.13	Sawul na Dawda moorandi nga, a nʼa tee wongu-ize boro zenber foo (1.000) se boŋkoyni. Dawda goo wongu-izey jine waati kaŋ i ga fatta ka koy wongu nda waati kaŋ i ga yee kate. 
1SA.18.14	Dawda teegoyey kul ga boori, Abadantaa goo a bande. 
1SA.18.15	Kaŋ Sawul dii kaŋ Dawda teegoyey ga hanse ka boori, a hunbur Dawda. 
1SA.18.16	Amma Izirayel kul nda Žuda ga baa Dawda, zama nga no ma huru i jine ka koy wongu ka yee kate.
1SA.18.17	Sawul nee Dawda se: «Ay ize woy beeroo Merab ne, ay gʼa noo ma ne a ma tee ma ne wande nda nʼga goy ya ne nda hinay, ma Abadantaa wongey tee.» Sawul nee nga boŋ se: «Agay hunday si hima ka Dawda wongu, Filisti borey mʼa wongu.» 
1SA.18.18	Dawda na Sawul zaabi ka nee: «May ti agay, macin ti ay borey, macin ti ay baaba alkabiilaa Izirayel ra hala ya tee kokoyoo nzuraa?» 
1SA.18.19	Waatoo kaŋ Merab, Sawul ize woyoo waatoo too kaŋ ra a ga hima ka nondi Dawda se, i nʼa noo Adiriyel, Mehola boraa se a ma tee nga wandoo.
1SA.18.20	Mikal, Sawul ize woyoo ga baa Dawda. I nʼa har Sawul se, woo kan a se. 
1SA.18.21	Sawul nee nga boŋ se: «Ay gʼa noo a se hala a ma tee a se kumsay, de Filisti borey mʼa wii.» Sawul nee Dawda se: «Hõ ti cee hinkantoo kaŋ ay ga nee ma ne kaŋ nʼga tee ya ne nzura.» 
1SA.18.22	Sawul nee nga goykey se: «Wa ciinay ka nee Dawda se: ‹Nga ne, nʼga kan kokoyoo se, nga goykey kul ga baa ni, tee a se nzura.›» 
1SA.18.23	Sawul goykey nʼa har Dawda jine, Dawda nee: «War ga hongu haya kaccu no boro ma tee kokoyoo nzuraa? Agay, ay ga talka, ay ga kacca.»
1SA.18.24	Sawul goykey na Dawda šenney ka too Sawul do. 
1SA.18.25	Sawul nee: «Wa nee Dawda se: ‹Kokoyoo si baa hiijay alman, a si baa kala Filisti borey aru zangu (100) toošidoo mee kuurey, hala a ma nga boŋ faasa kokoyoo iberey ra.›» Sawul mma hongu nga ga taka tee kaŋ ra Filisti borey ma Dawda kaŋandi. 
1SA.18.26	Sawul goykey na šenney wey ka too Dawda do. Woo kan Dawda se nga ma tee kokoyoo se nzura. Za waatoo kaŋ kayandi mana too, 
1SA.18.27	Dawda tun ka koy, nga nda nga borey, a na boro zangu hinka (200) wii Filisti borey ra. Dawda kate ngi toošidoo mee kuurey, i na hinna timmantaa noo kokoyoo se hala a ma duu ka tee kokoyoo se nzura. Woo ga, Sawul nʼa noo nga ize woyoo Mikal a ma tee nga wandoo.
1SA.18.28	Sawul dii, a faham kaŋ Abadantaa goo Dawda bande, de mo kaŋ nga ize woyoo Mikal ga baa Dawda. 
1SA.18.29	Sawul mma koy de a ga hunbur Dawda. Sawul tee Dawda se iberi nga hunaroo kul ra.
1SA.18.30	Waatoo din Filisti borey boŋkoyney ga fatta ka koy wongu, waati kul kaŋ i fatta ka koy wongu, Dawda ga zaame wongey ra ka bisa Sawul goykey jerey kul. Dawda hanse ka duu maa.
1SA.19.1	Sawul šelaŋ nga izʼaroo Žonataŋ nda nga goykey kul se kaŋ nga ga Dawda wii. Ka gar Dawda ga hanse ka kan nga izʼaroo Žonataŋ se. 
1SA.19.2	Žonataŋ na alhabar daŋ Dawda ra ka nee: «Ay baaba Sawul goo ma ceeci ka ni wii. Ay gʼa wiri ni ga, suba subbaahi ma ni boŋ hawgay, ma koy tugudoo ra, ma tugu. 
1SA.19.3	Agay, ay ga fatta ka koy ay baaba jere hawsaa kaŋ ra nʼgoo ra, ay ga šelaŋ a se ni ga, woo ra ay ga anniyaa bay, de ay ga alhabar daŋ ni ra.»
1SA.19.4	Žonataŋ na Dawda maa henna har nga baaba Sawul se, a nee: «Kokoyoo masi duu zunubu nga tamoo Dawda ga, zama a mana duu ni ga zunubu. Hayey kaŋ a nʼi tee hanse ka ni nafa. 
1SA.19.5	A na nga hundoo fur ka Filisti boraa Goliyat wii, Abadantaa na Izirayel kul noo zaame beeri. Nʼdii a, ni ɲaali. Macin se nʼga duu zunubu ka boro kaŋ mana haya kul tee kuroo mun, ka Dawda wii bila addalil?» 
1SA.19.6	Sawul na haŋajer Žonataŋ se, a žee ka nee: «Ay ga žee nda Abadantaa kaŋ ga huna maaɲoo, Dawda si wiiyandi.» 
1SA.19.7	Žonataŋ na Dawda cee, a na šenney wey kul har a se. Woo banda ga, Žonataŋ koy nda Dawda Sawul do, a koy a ga nda nga goyoo Sawul jere sanda cee jinaa takaa.
1SA.19.8	Wongoo yee ka sintin. Dawda fatta ka Filisti borey tangam, a nʼi kar karyan laala hala nongu kaŋ ra i mma zuru a jine.
1SA.19.9	Abadantaa naŋ hundi laalaa
1SA.19.10	Dogoo din da Sawul baa nga ma Dawda hay nda nga yaajoo hala kʼa denji cetaa ga. Amma Dawda na Sawul mulay, yaajoo koy suka cetaa ra. Woo ga, Dawda zuru, cijinoo din ra a yena. 
1SA.19.11	Sawul na dontokawyaŋ sanba i ma koy Dawda hugoo do kʼa koroši, subbaahoo ra i mʼa wii. Amma Mikal, Dawda wandoo na alhabar daŋ Dawda ra ka nee: «Nda mana zuru hõ cijinoo, suba nʼga wiiyandi.» 
1SA.19.12	Mikal na Dawda zumandi nda funeetaraa, a koy, a zuru ka yena. 
1SA.19.13	Woo banda ga, Mikal na nga tooroo zaa kʼa jisi daaroo ra, a na hancin hinbiri šukka kaccu daŋ daaroo boŋoo ga, a nʼa gum nda zaara. 
1SA.19.14	Waatoo kaŋ Sawul na dontokawyaŋ sanba i ma koy Dawda dii, Mikal nee: «A mma wirci.» 
1SA.19.15	Sawul yee kʼi sanba i ma koy dii Dawda, a nee: «Wa kate a ya ne kʼa žigandi nda nga daaroo, a ma wiiyandi.»
1SA.19.16	Dontokey yee kate, de i gar tooroo goo daaroo ra, hancin hinbiri šukkaa goo daaroo boŋoo ga. 
1SA.19.17	Sawul nee Mikal se: «Macin se nʼna takaa woo kʼay darga? Macin se nʼna agay iberoo naŋ a ma yena?» Mikal nee Sawul se: «A nka nee ya ne: ‹Ay naŋ ya koy, nda manʼti woo, ay ga ni wii.›»
1SA.19.18	Takaa woo nda Dawda zuru ka nga boŋ kaa. A koy Samiyel jeroo ga Rama, a na hayaa kul har a se kaŋ Sawul nʼa goy nga ga. Woo banda ga, a koy Samiyel bande, de i goro Nayot. 
1SA.19.19	Sawul duu alhabar kaŋ Dawda goo Nayot kaŋ goo Rama. 
1SA.19.20	Sawul na dontokawyaŋ sanba i ma koy Dawda dii. I dii annabi jamaa kaŋ goo ma annabitaray tee
1SA.19.21	Sawul duu alhabaroo, a na dontokaw tanayaŋ sanba, ngi mo na annabitaray tee. A yee koyne ka dontokaw tanayaŋ sanba cee hinzantoo, ngi mo na annabitaray tee. 
1SA.19.22	Woo ga, Sawul hunday koy Rama. Waatoo kaŋ a too day beeroo do kaŋ goo Seku, a hãa ka nee: «Man ra Samiyel nda Dawda goo?» I nee a se: «I goo Nayot kaŋ goo Rama.» 
1SA.19.23	A hun no din ka koy Nayot kaŋ goo Rama. Irkoy Hundoo zunbu nga mo ga, a koy nga fondaa ra a ga annabitaray tee hala a too Nayot kaŋ goo Rama ra. 
1SA.19.24	Kaŋ a too no din, nga mo na nga bankaarawey kaa, nga mo ga annabitaray tee Samiyel jine. A na nga boŋ kaŋandi laboo ra, a cindi no din gaa koonu zaaroo kul nda cijinoo kul. Woo se i ga nee: «Sawul mo mma bara annabey ra wala?»
1SA.20.1	Dawda zuru ka hun Nayot kaŋ goo Rama. A koy Žonataŋ gar ka nee a se: «Macin no ay nʼa tee? Macin ti ay layboo, man zunuboo kaŋ ay duu a ni baaba ga kaŋ se a ga baa nga mʼay hundoo kaa?» 
1SA.20.2	Žonataŋ nee a se: «Abada nʼsi buu. Guna, ay baaba si haya kul tee nda a mana alhabar daŋ ay ra, a ma tee haya beeri wala ikaccu. Adiši macin se ay baaba ga woo tugu ya ne? Woo si kubay.» 
1SA.20.3	Dawda žee ka nee: «Ni baaba ga bay kaŋ nʼna alhormo tee ya ne, woo se a ga nee nga boŋ se: ‹Žonataŋ masi bay, a masi dor.› Ay ga žee nda Abadantaa kaŋ ga huna maaɲoo nda ni maaɲoo, ceedaaru folloku bara agay nda buuyan game.»
1SA.20.4	Žonataŋ nee Dawda se: «Woo kaŋ nʼnʼa har, nga no ay gʼa tee ma ne.» 
1SA.20.5	Dawda nee Žonataŋ se: «Nga ne, suba no handoo ga kay, ay ga hima ka goro ka ŋaa kokoyoo bande, amma naŋ ya koy, ay ga tugu hawsaa ra hala jirbi hinzantoo cijinoo. 
1SA.20.6	Nda ni baaba dii kaŋ ay sii no, ma nee a se: ‹Dawda nkʼa wiri ay ga nda šenday kaŋ ya naŋ nga ma cahã ka koy Betelehem, nga koyraa ra, zama ngi alkabiilaa kul jiiri kul sargaroo no ma hun.› 
1SA.20.7	Nda a nee: ‹A boori›, agay, baffoo si duu agay, ni tamoo, amma nda a futu, ma bay kaŋ a kayandi kaŋ nga ga bone tee. 
1SA.20.8	Ma goy nda laadirtaray agay, ni tamoo here, zama Abadantaa maaɲoo ga nʼna amaana daŋ ir game. Amma nda goy futu goo no kaŋ ay nʼa tee, ni hunday mʼay wii, macin se nʼgʼay ka koy ni baaba do?»
1SA.20.9	Žonataŋ nee: «Abada, masi hongu kaŋ nda ay bay kaŋ ay baaba ga baa nga ma bone tee ma ne, ay sʼa har ma ne.» 
1SA.20.10	Dawda nee Žonataŋ se: «Nda ni baaba na ni zaabi futay, may no mʼa har ya ne?» 
1SA.20.11	Žonataŋ nee Dawda se: «Kaa, ir ma koy hawsaa ra.» Ngi boro hinkaa fatta ka koy hawsaa ra. 
1SA.20.12	Žonataŋ nee Dawda se: «Abadantaa, Izirayel Koyoo ga tee ya ne seede kaŋ suba dimmaa woo cine ga ay gʼay baaba hãa ka bay haya kaŋ a ga baa nga mʼa tee. Dawda, guna, nda gomni goo ma ne a ra, ay ga boro sanba kʼa har ma ne, 
1SA.20.13	Amma nda ifutu no a ga baa nga mʼa tee ma ne, de agay, Žonataŋ, ya na haya kul har ma ne ka ni naŋ, ya na ni kaa kaboo ra, Abadantaa ma goy goy ay ga. Abadantaa ma bara ni bande takaa kaŋ nda a cindi ay baaba bande cee jinaa. 
1SA.20.14	Kullihinne ay ga huna, ma alhormo tee ya ne Abadantaa maaganda se, ya si buu. 
1SA.20.15	Abada ni alhormaa masi hun ay hugoo here, ba waati kaŋ Abadantaa na Dawda iberey kul halaci laboo ga.» 
1SA.20.16	Žonataŋ na amaana daŋ nga nda Dawda hugoo game ka nee: «Abadantaa ma Dawda alhakoo kaa nga iberey ra.» 
1SA.20.17	Žonataŋ nee Dawda se kaŋ a ma yee ka žee nga se ka nga bajoo cebe nga se, zama Žonataŋ ga bagʼa sanda takaa kaŋ nda a ga baa nga boŋ.
1SA.20.18	Žonataŋ nee a se: «Suba no handu taagaa ga kay, borey ga dii ni dogoo, zama boro sii a ra. 
1SA.20.19	Jirbi hinzantoo, ma cahã ka zunbu, ma koy nongoo ra kaŋ hanoo kaŋ hayey ɲaami
1SA.20.20	Ay ga biraw-ize hinza warra nga here, sanda haya foo no ay gʼa ceeci. 
1SA.20.21	Nga ne, ay ga arusoogaa sanba, ay ga nee a se: ‹Koy biraw-izey ceeci.› Nda ay nee a se kaaray: ‹Guna, ni bisa biraw-izey ga, i zaa›, adiši kaa, haya kul si duu ni, masi hunbur haya kul, ay ga žee nda Abadantaa kaŋ ga huna maaɲoo. 
1SA.20.22	Amma nda ay nee arusoogaa se: ‹Guna, biraw-izey goo ma ne jine›, adiši koy, zama Abadantaa no ma baa nga ma ni naŋ ni ma koy. 
1SA.20.23	Haya kaŋ ti šennoo kaŋ ir nʼa har cere se, agay nda ni, Abadantaa no ma tee seede agay nda ni game hala abada.»
1SA.20.24	Dawda tugu hawsaa ra. Handu taagaa kayyanoo no, kokoyoo goro ka ŋaa. 
1SA.20.25	Kokoyoo goro sanda waati kul takaa nga gorodogoo ra kaŋ ga jeesi cetaa ga. Žonataŋ tun, Abner goro Sawul jeroo ga. Amma Dawda dogoo, boro kul sii a ra. 
1SA.20.26	Sawul mana haya kul har hanoo din, a mma nee nga boŋ se: «Manʼti yaada no, haya ka Dawda žiibandi, šikka sii a nka si henan.» 
1SA.20.27	Subaa ra, handu taaga jirbi hinkantoo, Dawda dogoo hala sohõ boro kul sii a ra. Sawul nee nga izʼaroo Žonataŋ se: «Macin se Yišay izʼaroo mana kaa ka ŋaa bi, a mana kaa ka ŋaa hõ?» 
1SA.20.28	Žonataŋ na Sawul zaabi ka nee: «Dawda nkʼa wiri ay ga nda gaabi ya naŋ nga ma koy Betelehem.» 
1SA.20.29	A nee ya ne: «Ay gʼa wiri ni ga, alhormo tee ya ne, ma naŋ ya koy, zama ir goo nda alkabiila sargari koyraa ra, agʼarmey hunday ka ciya ya ne, naŋ ya koy hala ya dii agʼarmey.» Woo se a mana kaa kokoyoo hoyandoo dogoo ra. 
1SA.20.30	Woo ga, Sawul dukur Žonataŋ ga. A nee a se: «Woy laadir jaŋante turante ize, ya nka si bay kaŋ ni nka hanga Yišay izʼaroo bande, ni haawoo ga nda ni ɲaa haawoo ga wala? 
1SA.20.31	Zama kullihinne Yišay izʼaroo goo laboo ga, nʼsi duu fondo, ni kokoytaraa mo si duu fondo. Sohõ boro sanba i mʼa ceeci, ma kate a ya ne, zama buuyan nda a ga hima.» 
1SA.20.32	Žonataŋ na Sawul zaabi ka nee: «Macin se a ga wiiyandi? Macin no a nʼa tee?» 
1SA.20.33	Sawul na nga yaajoo ka Žonataŋ warra hala nga mʼa kar. Woo ra Žonataŋ bay kaŋ nga baaba nka kayandi nga ma Dawda wii. 
1SA.20.34	Žonataŋ tun ŋaadogoo ra nda futay beeri, a mana haya kul ŋaa handu taagaa jirbi hinkantoo. Binoo maray Dawda maaganda, zama baaboo nʼa wow.
1SA.20.35	Subaa ra, Žonataŋ koy hawsaa ra nga nda Dawda cere kubayyanoo se, zankaaru foo goo a bande. 
1SA.20.36	A nee zankaaroo se: «Ay gʼa wiri ni ga, zuru ka koy ay biraw-izey kaŋ ay gʼi warra ceeci.» Zankaa zuru, Žonataŋ na biraw-ize foo warra kaŋ bisa a ga. 
1SA.20.37	Waatoo kaŋ zankaa too nongoo kaŋ ra biraw-izoo goo kaŋ Žonataŋ nʼa warra, Žonataŋ kaati a ga ka nee: «Manʼti biraw-izoo goo ma ne jine wala?» 
1SA.20.38	A yee ka kaati zankaa ga ka nee: «Cahã, tanba, masi kay!» Žonataŋ zankaa na biraw-izey kuuna, a yee kate nga aru beeroo do. 
1SA.20.39	Zankaa mana faham haya kul se woo ra, Žonataŋ nda Dawda hinne no ma bay haya kaŋ ti woo. 
1SA.20.40	Žonataŋ na nga wongu jinawey noo zankaa se kaŋ goo a bande, a nee a se kaŋ a ma koy nda ey koyraa ra. 
1SA.20.41	Waatoo kaŋ zankaa koy, Dawda tun gurma here, a na nga ndumoo sinji laboo ra ka gunguma cee hinza. Dawda nda Žonataŋ na cere naagu cere gande ra, i hẽe cere bande hala waatoo kaŋ ra Dawda hẽenoo jer ka bisa Žonataŋ wanoo. 
1SA.20.42	Žonataŋ nee Dawda se: «Ma koy nda alaafiya, woo kaŋ agay nda ni nʼa žee Abadantaa maaɲoo ga, yala Abadantaa ma tee seede agay nda ni game, a ma tee seede ay hayroo nda ni hayroo game hala abada.»
1SA.21.1	Dawda tun ka koy, Žonataŋ huru koyraa ra.
1SA.21.2	Dawda koy koyraa ra 
1SA.21.3	Dawda nee sargari juwalkaa Ahimelek se: «Kokoyoo nkʼay noo yaamar foo, a nee ya ne: ‹Boro kul masi bay hayaa kaŋ se ay na ni sanba nda yaamaroo kaŋ ay nʼa noo ma ne.› Ya nka daŋ agay nda ay soogey ma cere kubay nongu foo ra. 
1SA.21.4	Sohõ macin bara ma ne? Ay noo takula guu wala woo kaŋ nʼga hin a.» 
1SA.21.5	Sargari juwalkaa na Dawda zaabi ka nee: «Takula koonu sii ya ne, takulawey kaŋ yeetandi jere ga Irkoy se de bara ne, kala de nda ni soogey mana man woy-boro.» 
1SA.21.6	Dawda na sargari juwalkaa zaabi ka nee: «Waati kul, nda ay fatta ka koy wongu ir sii nda fondo ka marga nda woy-boro. Nda arusoogey wongu jinawey mana kayandi kala wongu kaŋ manʼti koonu se, i ga henan soko hõ diraa woo cine kaŋ ra ir goo.» 
1SA.21.7	Woo ga, sargari juwalkaa nʼa noo takulayaŋ kaŋ yeetandi jere ga Irkoy se, zama takula sii a se kala wey kaŋ jisandi Abadantaa jine, kaŋ i nʼi kaa no ka takula konnayaŋ yeeti dogey ra.
1SA.21.8	Hanoo din hunday, Sawul goykey boro foo kaŋ i nʼa dii goo no din Abadantaa jine, Edom boro no kaŋ maaɲoo ti Doyeg, Sawul kurkey jineboraa no.
1SA.21.9	Dawda nee Ahimelek se: «Yaaji wala takuba sii ni kone? Ya nʼay takubaa zaa, ya na wongu jinawey zaa, zama kokoyoo dontaa ga hanse ka cahã.» 
1SA.21.10	Sargari juwalkaa nee: «Filisti boraa Goliyat kaŋ nʼnʼa wii tuuriɲaa beerey gooroo ra takubaa ne, a goo ma didiji darbay ra 
1SA.21.11	Hanoo din, Dawda tun ka zuru ka hun Sawul ra. A too Akiš, Gat kokoyoo do. 
1SA.21.12	Akiš goykey nee a se: «Manʼti Dawda ti woo, gandaa kokoyoo? Manʼti nga se i ga don ka nee:
1SA.21.12	‹Sawul na zenberyaŋ wii,
1SA.21.12	Dawda na zenber woyyaŋ wii.›
1SA.21.13	Dawda na šenney wey dii nda soobay, a ga hanse ka hunbur Akiš, Gat kokoyoo. 
1SA.21.14	Waatoo din, a na nga boŋ tee i jine sanda boro kaŋ lakkaloo hun a ga, a ga žeeriyaŋ daŋ hugey miɲey ga, a ga naŋ nga yololaa ma doo nga kaaboo ga. 
1SA.21.15	Akiš nee nga goykey se: «War ga dii kaŋ aroo woo hollo, macin se war ga kate a ya ne? 
1SA.21.16	Ya nka sii nda hollokom kaŋ se war ga kate ya ne woo a ma hollokomtaray tee ay jine? Aroo woo ga hima ka huru ay hugoo ra wala?»
1SA.22.1	Dawda hun Gat koyraa ra ka koy tugu Adulam tondi horboo ra. Nga armey nda nga hugoo borey kul maarʼa, de i zunbu ka koy a do. 
1SA.22.2	Borey kul kaŋ ga fara, nda borey kaŋ ga garaw goo, nda borey kaŋ biney gʼi maray kaa ka marga a do, a tee ngi boŋkoynoo. Aru zangu taaci (400) cine bara a bande.
1SA.22.3	Dawda hun no din ka koy Mispe kaŋ goo Mowab gandaa ra. A nee Mowab kokoyoo se: «Ay gʼa wiri ni ga, ma naŋ ay ɲaa nda ay baaba ma koy goro ni do hala waati kaŋ ay na hayaa bay kaŋ Irkoy gʼa tee ya ne.» 
1SA.22.4	A nʼi ka koy Mowab kokoyoo jine. I cindi Mowab kokoyoo do waatoo kul kaŋ Dawda goo tondi guusoo ra. 
1SA.22.5	Annabi Gad nee Dawda se: «Masi cindi tondi guusoo ra, koy huru Žuda gandaa ra.» Dawda dira, a koy Heret hawsaa ra.
1SA.22.6	Sawul maa kaŋ alhabar duwandi Dawda nda borey kaŋ goo a bande ga. Sawul goo ma goro Gibeya tamaris tuuriɲaŋoo cire hodaddaa ra, nga yaajoo goo kaboo ra, nga goykey kul goo ma kay jeroo ga. 
1SA.22.7	Sawul nee nga goykey kaŋ goo jeroo ga se: «Ay gʼa wiri war ga, Benžameŋ borey, wa haŋajer ya ne, Yišay izʼaroo ga kaa ka war noo faariyaŋ nda 
1SA.22.8	War kul ka hawandifutay ay ga, boro kul manʼay bayrandi kaŋ ay izʼaroo na amaana daŋ nga nda Yišay izʼaroo game. War affoo kul si alhuzun ya ne, a sʼay bayrandi kaŋ ay izʼaroo nʼay goykaa taŋ ay ra hala a ma kumsay hirri ya ne sanda woo kaŋ ne ka tee hõ.»
1SA.22.9	Doyeg, Edom boraa kaŋ goo Sawul goykey jine nee: «Ay dii Yišay izʼaroo a ga kaa Nob koyraa ra, Ahitub izʼaroo Ahimelek do. 
1SA.22.10	Ahimelek na Abadantaa ibaayoo ceeci a se, a nʼa noo hunay, a nʼa noo Filisti boraa Goliyat takubaa.»
1SA.22.11	Kokoyoo daŋ i ma ciya 
1SA.22.12	Sawul nee: «Ay gʼa wiri ni ga, Ahitub izʼaroo, ma haŋajer.» A nee: «Agay ne, ay koyoo.» 
1SA.22.13	Sawul nee a se: «Macin se ni nda Yišay izʼaroo, war ga hawandifutay ay ga? Macin se nʼnʼa noo takula nda takuba, de nʼna Irkoy ibaayoo ceeci a se hala a ma kay ya ne ka kumsay hirri ya ne sanda woo kaŋ ne ka tee hõ.» 
1SA.22.14	Ahimelek na kokoyoo zaabi ka nee: «Ni goykey kul ra, may bara no kaŋ ga too Dawda, a ga laadir, kokoyoo nzuraa no, nga kaŋ goo ni lakkalkaw maanawey ra, a goo nda beeray ni hugoo ra? 
1SA.22.15	Hõ no ay sintin ka Irkoy ibaayoo ceeci a se wala? Abada. Kokoyoo masi woo daŋ ay ga, a masʼa daŋ ay baaba hugoo boro kul ga, zama agay, ni tamoo si haya bay woo kul se, ay si ikaccu bay a ra, ay si ibeeri bay a ra.» 
1SA.22.16	Amma kokoyoo nee: «Šikka sii nʼga buu, Ahimelek, ni nda ni baaba hugoo borey kul.»
1SA.22.17	Kokoyoo nee nga lakkalkey kaŋ goo nga jeroo ga se: «Wa bere, war ma Abadantaa sargari juwalkey wii, zama ngi mo na kabe daŋ Dawda se. I bay kaŋ a ga zuru, amma i mana alhabar daŋ ay ra.» Amma kokoyoo goykey si baa ngi ma kabe deke Abadantaa sargari juwalkey ga kʼi wii. 
1SA.22.18	Woo ga, kokoyoo nee Doyeg se: «Bere, ni, ma sargari juwalkey wii.» Woo banda ga, Doyeg Edom boraa bere. Nga no ka sargari juwalkey wii. Hanoo din, a na boro woyyaaha cindi guu (85) wii kaŋ ga 
1SA.22.19	A na Nob kaŋ ti sargari juwalkey koyraa borey wii nda takuba. Aru, nda woy, nda zanka, nda taana, nda haw, nda farka, nda feeji wiiyandi nda takuba. 
1SA.22.20	Ahitub izʼaroo Ahimelek, nga hinne izʼaroo ka yena, maaɲoo ti Abiyatar. A zuru ka hanga Dawda bande. 
1SA.22.21	Abiyatar na alhabar daŋ Dawda ra kaŋ Sawul na Abadantaa sargari juwalkey wii. 
1SA.22.22	Dawda nee Abiyatar se: «Hanoo din ay dii kaŋ Doyeg Edom boraa goo no, šikka sii a ga alhabar daŋ Sawul ra. Agay ka tee sabbu kaŋ na ni baaba hugoo borey kul wii. 
1SA.22.23	Cindi ay bande, masi hunbur, zama boraa kaŋ ga baa nga mʼay hundoo kaa, ga baa nga ma ni da hundoo kaa, ay jeroo ga haya kul si duu ni.»
1SA.23.1	I na alhabar daŋ Dawda ra ka nee: «Nga ne, Filisti borey na Kela tangam, i goo ma taasoo kaŋ goo taasu kar ganganey ra kom.» 
1SA.23.2	Dawda na Abadantaa ibaayoo ceeci ka nee: «Ya koy Filisti borey kar wala?» Abadantaa nee a se: «Koy, nʼga Filisti borey kar, nʼga Kela hallasi.» 
1SA.23.3	Amma Dawda borey nee a se: «Guna, ne Žuda hunday ra ir ga hunbur, adiši taka foo nda ir ga koy Kela kaŋ ra Filisti borey wongu-izey ga marga?» 
1SA.23.4	Dawda yee ka Abadantaa ibaayoo ceeci, Abadantaa nʼa zaabi ka nee: «Tun ka doo ka koy Kela, zama ay ga Filisti borey daŋ ni kaboo ra.» 
1SA.23.5	Woo ga, Dawda nda nga borey koy Kela. A na Filisti borey tangam, a na ngi adabbawey ka kaa, a hin ey hinyan beeri. Takaa woo nda Dawda na Kela borey hallasi.
1SA.23.6	Waatoo kaŋ Ahimelek izʼaroo Abiyatar zuru ka koy Dawda do Kela, a koy nda nga bande 
1SA.23.7	Sawul duu alhabar kaŋ Dawda too Kela. Sawul nee: «Irkoy kʼa daŋ ay kaboo ra, zama a kaa ka nga boŋ daŋ koyraa ra kaŋ miɲey ga kufalandi.» 
1SA.23.8	Sawul na nga jamaa kul daŋ cere ga i ma wongu hala i ma doo ka koy ka Dawda nda nga borey wanga kʼi daŋ game kʼi dii. 
1SA.23.9	Dawda bay kaŋ Sawul nka haya futu soolu nga se, a nee 
1SA.23.10	Dawda na Irkoy ibaayoo ceeci ka nee: «Abadantaa, Izirayel Koyoo, agay, ni tamoo maa kaŋ šikka sii Sawul goo ma ceeci ka kaa Kela ka koyraa kayri agay maaganda se. 
1SA.23.11	Kela borey gʼay daŋ kaboo ra wala? Sawul ga doo kate sanda takaa kaŋ agay, ni tamoo maarʼa wala? Abadantaa, Izirayel Koyoo, ay gʼa wiri ni ga, ma agay, ni tamoo bayrandi.» Abadantaa nee: «Sawul ga doo kate.» 
1SA.23.12	Dawda nee koyne: «Kela borey ga agay nda ay borey daŋ kaboo ra wala?» Abadantaa nee: «I ga ni noo a se.» 
1SA.23.13	Dawda nda nga borey, i ga too boro zangu iddu (600) cine, i tun ka hun Kela ka koy nongu kaŋ i ga hin ra. Sawul duu alhabar kaŋ Dawda zuru ka hun Kela, Sawul na diraa naŋ.
1SA.23.14	Dawda koy saajoo tee nga gorodogoo, tondey nongey ra. Kaŋ a goo ma goro Zif saajoo hondey boŋ, Sawul gʼa ceeci zaari kul, amma Irkoy manʼa daŋ kaboo ra. 
1SA.23.15	Dawda dii kaŋ Sawul goo ma yaara ka ceeci ka nga hundoo kaa. Dawda goo Horša, Zif saajoo ra.
1SA.23.16	Woo banda ga, Žonataŋ, Sawul izʼaroo koy Dawda do Horša ka Dawda binoo daŋ a ma koy a ga ka nga naanaa daŋ Irkoy ra. 
1SA.23.17	A nee a se: «Masi hunbur. Ay baaba Sawul si hin ka too ni do. Ni no ma tee kokoy Izirayel se, ay ga tee ni ihinkantoo. Sawul ay baaba hunday mo ga bay.» 
1SA.23.18	Ngi boro hinkaa kul na amaana zaa cere se Abadantaa jine. Dawda cindi Horša, Žonataŋ koy nga do.
1SA.23.19	Zif boroyaŋ žigi ka koy Sawul do Gibeya, i nee: «Manʼti Dawda mma goo ma tugu ir do Horša, Hakila tondi nongey ra, labu kogaa se gurma? 
1SA.23.20	Sohõ, kokoyoo, nda ni mma baa ma doo ka koy, doo. Ir no mʼa daŋ kokoyoo kaboo ra.» 
1SA.23.21	Sawul nee: «Abadantaa ma albarka daŋ war ra, zama war hinne ya ne. 
1SA.23.22	Ay gʼa wiri war ga, war ma koy, war ma guna koyne ka dii nongoo kaŋ ra a goo, wa hãa may ka dii a, zama ay maa kaŋ a ga hanse ka caram. 
1SA.23.23	Wa tugudogey kul guna ka dii nongu kaŋ ra a ga hin ka tugu, war ma willi ka kaa ka dii agay nda alhabar kayante, de ay ga koy war bande. Nda a goo gandaa ra, ay gʼa ceeci Žuda boro zenberey kul ra.»
1SA.23.24	I tun ka koy Zif Sawul jine. Dawda nda nga borey goo Mawoŋ saajoo ganganoo gandaa ra, labu kogaa se gurma. 
1SA.23.25	Sawul nda nga borey koy huru Dawda cewoo ra. Dawda duu alhabar, a zunbu tondey ra, a cindi Mawoŋ saajoo ra. Sawul maarʼa, a na Dawda gaarandi Mawoŋ saajoo ra. 
1SA.23.26	Sawul goo ma dira hondoo caraa ga, Dawda nda nga borey mo ga dira caraw faa ga. Dawda cahã ka hun Sawul ra. Amma a gar Sawul nda nga borey ceeci ka Dawda nda nga borey kuubi kʼi bere hala ngi mʼi dii. 
1SA.23.27	Alhabar teekaw foo kaa ka nee Sawul se: «Cahã ka kaa, Filisti borey huru gandaa ra.» 
1SA.23.28	Sawul willi banda, a fay nda ka Dawda gaarandi, a koy Filisti borey kubay. Woo din se i ga nee nongoo din se Sela-Malekot (maanaa «fayyan tondoo»).
1SA.24.1	Dawda žigi ka hun no din ka koy goro En-Gedi tondi nongey ra. 
1SA.24.2	Waatoo kaŋ Sawul willi ka hun Filisti borey gaarandiroo ra, i nee a se: «Nga ne, Dawda goo En-Gedi saajoo ra.» 
1SA.24.3	Sawul na wongu-ize suubante zenber hinza (3.000) zaa Izirayel kul ra, a koy Dawda nda nga borey ceeci hala ganjihanciney tondey jere. 
1SA.24.4	A too alman buuney kaley do kaŋ goo fondaa jeroo ga, no din tondi horbu goo a ra. Sawul huru a ra ka koy saaji. Dawda nda nga borey goo ma goro horboo koroo ra. 
1SA.24.5	Dawda borey nee a se: «Nga ne, zaaroo no kaŋ Abadantaa nee ma ne: ‹Guna, ay ga ni iberoo daŋ ni kaboo ra, ma tee a se woo kaŋ kan ma ne.›» Dawda tun ka mossoyaada ka Sawul burmusoo miɲoo dunbu. 
1SA.24.6	Woo banda ga, Dawda ga maate nga binoo ga zarga, zama a na Sawul burmusoo miɲoo dunbu. 
1SA.24.7	A nee nga borey se: «Yala Abadantaa mʼay waa ya si woo dumoo tee, ka tee ay koyoo sotoloo, boraa kaŋ Abadantaa nʼa yon. Zama nga no Abadantaa nʼa yon.» 
1SA.24.8	Šenney wey ga, Dawda na nga borey kayandi, a nʼi ganji i ma too Sawul do. Sawul fatta horboo ra ka nga fondaa zaa ka koy.
1SA.24.9	Woo banda ga, Dawda tun ka fatta horboo ra, a kaati Sawul bande ka nee: «Ay koyoo, ay kokoyoo.» Sawul ɲeli ka banda bere ka guna, Dawda na nga ndumoo sinji laboo ra ka gunguma. 
1SA.24.10	Dawda nee Sawul se: «Macin se nʼga haŋajer borey šenney se kaŋ ga nee: ‹Dawda mma baa nga ma ni bonandi?› 
1SA.24.11	Guna, hõ zaaroo ni hunday ma dii nda ni moɲey kaŋ hõ Abadantaa na ni daŋ ay kaboo ra horboo ra. Borey nee kaŋ ay ma ni wii, amma ay na ni naŋ, ya nka nee: ‹Ay si tee ay koyoo sotoloo, zama nga no Abadantaa nʼa yon.› 
1SA.24.12	Guna, ay baaba, ni burmusoo miɲoo guna ay kaboo ra. Ay na ni burmusoo miɲoo dunbu, ay mana ni wii. Nʼga dii kaŋ anniya futu sii ay do, tureyan sii ay do, ay mana duu ni ga zunubu. Amma ni, nʼgʼay hundoo ceeci kʼa kaa. 
1SA.24.13	Abadantaa ga ciiti agay nda ni game, Abadantaa ga bana ya ne, amma ay kaboo si too ni do. 
1SA.24.14	Yaasay žeena foo ga nee: ‹Ifutu ra ifutu ga hun.› Ay kaboo si too ni do. 
1SA.24.15	May no Izirayel kokoyoo koy a wongu? May no nʼgʼa gaarandi? Hanši bukaw, nkanji yaada? 
1SA.24.16	Abadantaa ga ciiti dunbu, a ga ciiti agay nda ni game. A ga dii, a ga faasa ya ne, a ga ciiti kʼay kaa ni kaboo ra.»
1SA.24.17	Waatoo kaŋ Dawda na wey har ka ben Sawul se, Sawul nee: «Ni jindoo da no, ay izoo Dawda wala?» Sawul na nga jindoo jer ka hẽe. 
1SA.24.18	Woo banda ga, a nee Dawda se: «Nʼgoo nda cimi nda agay, zama ni, nʼna ihenna tee ya ne, ka gar agay ilaala no ay nʼa tee ma ne. 
1SA.24.19	Hõ, ni cebe kaŋ gomni no nʼga tee ya ne, Abadantaa nʼay daŋ ni kaboo ra, amma manʼay wii. 
1SA.24.20	Nda boro duu ni iberoo, nga naŋ a ma koy yaada nga fondaa ra wala? Yala Abadantaa ma ni bana gomnoo woo kaŋ nʼnʼa tee ya ne hõ se. 
1SA.24.21	Sohõ guna, ay bay kaŋ šikka sii nʼga kaa ka tee kokoy, Izirayel kokoytaraa ga tabati waati kaŋ a huru ni kaboo ra. 
1SA.24.22	Sohõ žee ya ne Abadantaa maaɲoo ga kaŋ nʼsʼay hayroo halaci ay banda ga, nʼsʼay maaɲoo derandi ay baaba hugoo ra.» 
1SA.24.23	Dawda nʼa žee Sawul se. Woo banda ga, Sawul koy nga do, Dawda nda nga borey žigi ka koy tondi guusoo ra.
1SA.25.1	Samiyel faati. Izirayel kul marga kʼa hẽe, i nʼa sutura nga do Rama. Waatoo din no Dawda doo Paraŋ saajoo ra.
1SA.25.2	Aru foo goo Mawoŋ kaŋ ga goy Karmel. Boro beeri no, a goo nda feeji zenber hinza (3.000) nda hancin zenber foo (1.000). Woo gar a goo Karmel ka nga feejey kosu. 
1SA.25.3	Aroo woo maaɲoo ti Nabal, wandoo maaɲoo ti Abigayel. Woy lakkalkoyni no, a ga boori mo, amma kurɲoo binoo si boori, nga teegoyey ga laala. Kaleb alkabiilaa boro no.
1SA.25.4	Saajoo ra Dawda maa kaŋ Nabal goo ma nga feejey kosu. 
1SA.25.5	A na arusooga woy (10) sanba a do, a nee arusoogey se: «Wa žigi ka koy Karmel. War ma koy Nabal do, ay maaɲoo ga war mʼa foo ya ne. 
1SA.25.6	War ma nee a se: ‹Kay yeeši, alaafiya ma kaa ni, nda ni hugoo, nda haya kul kaŋ ti ni wane ga. 
1SA.25.7	Ay maa kaŋ alman kosukawyaŋ bara ni do. Ka gar ni kurkey goo ir bande. Ir mana haya laala kul tee i se, haya kul mana dere i se waatoo kul kaŋ i nʼa tee Karmel. 
1SA.25.8	Ni borey hãa, ngi hunday gʼa har ma ne. Woo ga, alhormo tee ay borey se, zama ir mana kaa kala jingar zaari. Ir gʼa wiri ni ga, mʼir kaŋ ti ni tamey nda Dawda ni izʼaroo noo woo kaŋ goo ni kaboo ra.› »
1SA.25.9	Waatoo kaŋ Dawda borey too kate, i nʼa har Nabal se nda takaa din da Dawda maaɲoo ga. Woo banda ga, i batu. 
1SA.25.10	Nabal tuuru Dawda dontokey se ka nee: «May ti Dawda, may ti Yišay izʼaroo? Hõ tam booboyaŋ goo no kaŋ ga zuru ngi koyey ga. 
1SA.25.11	Ay takulaa, nda ay haroo, nda ay hamoo kaŋ ay nʼi soolu ay kosukey se, ngi no ay gʼi noo boroyaŋ se kaŋ ay si ba ngi hundogoo bay wala?» 
1SA.25.12	Dawda arusoogey na ngi fondaa zaa ka willi. Kaŋ i too, i na hayaa kul har Dawda se. 
1SA.25.13	Dawda nee nga borey se: «Boro foo kul ma nga takubaa haw centoo ga.» Boro foo kul na nga takubaa haw centoo ga. Dawda mo na nga takubaa haw centoo ga. Boro zangu taaci (400) cine hanga a bande ka koy tangam. Boro zangu hinka (200) cindi jinawey do.
1SA.25.14	Nabal sooga goykey affoo nee Nabal wandoo Abigayel se: «Guna, Dawda na dontokawyaŋ sanba ka hun saajoo ra ka kaa kʼir koyoo foo, amma ir koyoo nʼi kubay, kubay laala. 
1SA.25.15	Ka gar borey wey hanse ka boori ir se, ir mana alhuzun, haya kul mana dere ir se waatoo kul kaŋ ir goo cere bande fondaa ra, waatoo kaŋ ir goo hawsaa ra. 
1SA.25.16	I nʼir lakkal haya kul ma si duu ir cijin nda zaari, waatoo kul kaŋ ir goo i bande ka alman buunaa kur. 
1SA.25.17	Ni no ma guna sohõ haya kaŋ nʼga hima kʼa tee, nda manʼti woo, šikka sii ir koyoo nda nga hugoo kul ga bone. Nga woo, boro no kaŋ sii nda attabiya, boro si hin ka šelaŋ a se.» 
1SA.25.18	Abigayel cahã ka takula zangu hinka (200) zaa, nda 
1SA.25.19	A nee nga tamey se: «Wa koy ay jine, guna, ay goo war bandawey ga.» A mana haya kul har Nabal, nga kurɲoo se. 
1SA.25.20	A žigi farka boŋ, a zunbu ka koy nda tondi hondoo caraa, ka sawa nda Dawda nda nga borey zunbu a tenje, i nʼa kubay. 
1SA.25.21	Dawda nee nga boŋ se: «Ay nʼay boŋ tooɲe ka aroo woo almaanoo kul lakkal saajoo ra, haya kul mana hun nga almaanoo ra. Ihennaa kaŋ ay nʼa tee a se, a nʼa bana nda ifutu. 
1SA.25.22	Irkoy ma goy goy ay ga, agay Dawda, nda ne nda suba ay na aru foo naŋ Nabal borey ra.»
1SA.25.23	Waatoo kaŋ Abigayel dii Dawda, a cahã ka zunbu farkaa boŋ, a na nga ndumoo sinji laboo ra, a gunguma Dawda jinoo ra. 
1SA.25.24	A kaŋ cewey cire, a nee: «Ay na laybu tee, ay koyoo. Ay gʼa wiri ni ga, ma agay, ni tamoo naŋ ya šelaŋ, haŋajer ni tamoo šenney se. 
1SA.25.25	Ay gʼa wiri ni ga, ay koyoo, masi hanga Nabal bande, boro no kaŋ sii nda attabiya, a nka tuuru nga maaɲoo se, maaɲoo manʼti kala Nabal (maanaa ‹almunkarteeri›), almunkarteeri no. Agay, ni tamoo, ya na bay ka dii ay koyoo arusoogey kaŋ nʼnʼi sanba. 
1SA.25.26	Sohõ ay koyoo, ay ga žee nda Abadantaa kaŋ ga huna maaɲoo nda ni maaɲoo, Abadantaa ka ni ganji ma kuri mun, ka ni boŋ faasa. Ay koyoo, yala ni iberey nda borey kaŋ ga ceeci kʼi ifutu tee ma ne, ma tee sanda Nabal. 
1SA.25.27	Gomnoo kaŋ agay, ni tamoo kate a ma ne ma zamnandi soogey se kaŋ goo ni bande. 
1SA.25.28	Ay gʼa wiri ni ga, ma agay, ni tamoo layboo yaafa. Abadantaa ga albarka daŋ ni hugoo borey ra kʼi gorandi waati kul kokoytaraa ra, zama Abadantaa wongey ra nʼgoo. Yala haya futu kul masi garandi ni do ni hunaroo kul ra. 
1SA.25.29	Nda boro tun ka ni gurzugay, ka ceeci ka ni hundoo kaa, Abadantaa, ni Koyoo ga ni hundoo marga henna. Amma a ga ni iberey hunaroo warra sanda takaa kaŋ nda fizza ga tondi warra. 
1SA.25.30	Waati kaŋ Abadantaa ga gomnoo kul tee ma ne kaŋ a na nga allaahidoo zaa ma ne ka ni tee Izirayel boŋkoynoo, 
1SA.25.31	woo ra ni binoo si ni zarabi ka nee ma ne kaŋ nʼna boro wii yaada ka ni dukuroo kaa. Nda Abadantaa na gomni tee ma ne, masi dirɲa agay, ni tamoo.»
1SA.25.32	Dawda nee Abigayel se: «Albarka Abadantaa, Izirayel Koyoo kaŋ na ni sanba mʼay kubay hõ. 
1SA.25.33	Albarka ma huru ni lakkaloo ra, albarka ma huru ni ra kaŋ nʼay ganji hõ ya boro wii yaada, yʼay dukuroo kaa. 
1SA.25.34	Ay ga žee nda Abadantaa, Izirayel Koyoo kaŋ ga huna maaɲoo kaŋ nʼay ganji ya ifutu tee ma ne, nda manʼti kaŋ ni cahã ka kaa kʼay kubay, ne nda alfazar ba aru foo si cindi Nabal borey ra.»
1SA.25.35	Dawda na hayaa taa kaŋ Abigayel kate a se, a nee a se: «Žigi ka koy ni do nda baani. Guna, ay na haŋajer ma ne, ay yadda woo kaŋ nʼnʼa har.»
1SA.25.36	Abigayel too kate Nabal do, a gar hoyandi beeri tee a do kaŋ ga hima nda kokoy hoyandi. Nabal binoo ga hanse ka kan, a hanse ka suu. Abigayel mana haya kul har a se šenni kaccu ra wala ibeeri ra hala moo boo. 
1SA.25.37	Subbaahoo ra, suuyanoo ben Nabal ga, wandoo na hayaa deede a se kaŋ tee. Ni mma nee haya ka binoo hay, Nabal gaahamoo buu. 
1SA.25.38	Jirbi woy (10) cine banda ga, Abadantaa na Nabal kar, a buu.
1SA.25.39	Dawda maa kaŋ Nabal buu, a nee: «Albarka Abadantaa kaŋ faasa ya ne tooɲaa kaŋ Nabal nʼa tee ya ne ra, kaŋ na agay, nga tamoo moorandi ifutu. Abadantaa na Nabal goy futaa kaŋandi a boŋ.» Dawda sanba ka Abigayel wiri hiijay. 
1SA.25.40	Dawda borey too kate Abigayel do Karmel, i šelaŋ a bande ka nee: «Dawda kʼir sanba ni do ir ma ni zaa nga se wande.» 
1SA.25.41	A tun, a gunguma, a na nga ndumoo sinji laboo ra, a nee: «Nga ne, ni tamoo ti agay, ay ga tee koŋŋa kaŋ ga ni tamey cewey ɲumay, ay koyoo.» 
1SA.25.42	Abigayel cahã ka tun, a žigi farka boŋ, woysoogo guu hanga a bande, a hanga Dawda dontokey. A tee Dawda wandoo.
1SA.25.43	Woo gar Dawda na Ahinowam, Žizireyel boraa sanbu wande. Ngi boro hinkaa kul tee Dawda se wande. 
1SA.25.44	Amma haya kaŋ ti Dawda wandoo Mikal, Sawul ize woyoo, Sawul nʼa noo Layiš izʼaroo, Palti, Galim koyraa boraa se.
1SA.26.1	Zif borey koy Sawul do Gibeya, i nee: «Manʼti Dawda mma goo ma tugu Hakila hondoo ga, labu kogaa tenje?» 
1SA.26.2	Sawul doo Zif saajoo ra nda Izirayel wongu-ize suubante zenber hinza (3.000) ka koy Dawda ceeci Zif saajoo ra. 
1SA.26.3	A na nga kaloo gorandi Hakila hondey ra, labu kogaa tenje, fondaa jesoo ga. Dawda si goro kala saajoo ra. Waatoo kaŋ a bay kaŋ Sawul na nga gaarandi hala saajoo ra, 
1SA.26.4	Dawda na monnokawyaŋ sanba, a bay kaŋ cimi no Sawul too kate. 
1SA.26.5	Woo ga, Dawda tun ka koy nongoo kaŋ ra Sawul na kali tee. A dii nongoo kaŋ ra Sawul ga kani, nda nga wongu-izey jineboraa Abner, Ner izʼaroo. Sawul ga kani kaloo gamoo ra, wongu-izey jamaa gʼa kuubi kʼa bere.
1SA.26.6	Dawda nee Heti boraa Ahimelek, nda Žowab armaa kaŋ ti Seruya
1SA.26.7	Dawda nda Abišay koy cijinoo ra jamaa do. Woo gar Sawul goo ma kani, a ga jirbi kaloo gamoo ra, nga yaajoo ga sinji laboo ra nga boŋoo jere. Abner nda jamaa ga kani kʼa kuubi ka bere. 
1SA.26.8	Abišay nee Dawda se: «Hõ Irkoy na ni iberoo daŋ ni kaboo ra, ay gʼa wiri ni ga, naŋ ya yaaji kʼa hay laboo ra cee folloku, ay sʼa kar cee hinka.» 
1SA.26.9	Amma Dawda nee Abišay se: «Masʼa wii! May no ma hin ka too boraa do kaŋ Abadantaa nʼa yon kʼa tee kokoy, nga alhakoo mana hun boraa ra?» 
1SA.26.10	Dawda nee koyne: «Ay ga žee nda Abadantaa kaŋ ga huna maaɲoo, Abadantaa no ma hin kʼa kar, nga waatoo mma too a ma buu, wala a ma doo wongoo ra i mʼa halaci. 
1SA.26.11	Yala Abadantaa mʼay waa ay kaboo ma too boraa do kaŋ Abadantaa nʼa yon. Sohõ ay gʼa wiri ni ga, yaajoo zaa kaŋ goo boŋoo jere nda hooboo, ir ma koy.»
1SA.26.12	Dawda na yaajoo nda hooboo zaa kaŋ goo Sawul boŋoo jere, i koy. Boro kul mana dii ey, boro kul mana bay, boro kul moɲey mana hay, zama boraa kul goo ma jirbi. Abadantaa nʼi kaŋandi jirbi koma ra.
1SA.26.13	Dawda bere hondoo boŋ faa here, a kay nongu mooro ra, tondi hondu faa boŋoo ga, farru beeri goo gamey ra. 
1SA.26.14	Dawda kaati ka nee jamaa nda Ner izʼaroo Abner se: «Nʼsi tuuru, Abner?» Abner nee: «May ti ni, ni kaŋ ga kaati kokoyoo bande?» 
1SA.26.15	Dawda nee Abner se: «Manʼti aru ti ni wala? Ni cine mma bara Izirayel ra? Macin se mana kokoyoo, ni koyoo hawgay? Jamaa boro foo kaa ka kokoyoo, ni koyoo halaci. 
1SA.26.16	Woo kaŋ nʼnʼa tee mana boori. Ay ga žee nda Abadantaa kaŋ ga huna maaɲoo, war ga hima ka buu, zama war mana war koyoo hawgay, boraa kaŋ Abadantaa nʼa yon. Sohõ guna, man ra kokoyoo yaajoo nda hooboo kaŋ cindi boŋoo jere?»
1SA.26.17	Sawul na Dawda jindoo bay, a nee: «Ay izʼaroo, ni jindoo hunday no wala?» Dawda nee: «Ay jindoo no, ay koyoo, ay kokoyoo.» 
1SA.26.18	A nee koyne: «Macin se ay koyoo ga agay, nga tamoo gaarandi ka ceeci kʼay wii? Macin no ay nʼa tee? Macin ti ifutaa kaŋ ay nʼa tee? 
1SA.26.19	Sohõ ay koyoo, ay kokoyoo, ay gʼa wiri ni ga, haŋajer agay, ni tamoo se, nda Abadantaa no ma ni daŋ ma ifutu tee ya ne, ay ga sargari kaa a se hala a mʼay yaafa, amma nda adamizeyaŋ no, yala i ma laali Abadantaa jine, zama i gʼay gaarandi kʼay kaa Abadantaa tuboo ra kaŋ ti nga jamaa ka nee ya ne: ‹Koy koy tanayaŋ gana.› 
1SA.26.20	Yala ay kuroo masi mun ganda Abadantaa ndumoo se nongu mooro ra, zama Izirayel kokoyoo fatta ka nkanji yaada ceeci sanda takaa kaŋ nda boro ga daaniŋaana gaaray tondi hondey ra.»
1SA.26.21	Sawul nee: «Ay na zunubu tee, yee kate, Dawda ay izʼaroo. Ay si yee ka ifutu tee ma ne, zama hõ ay hundoo duu beeray ni do, ay na lakkal jaŋante goy tee, ay hanse ka dere.» 
1SA.26.22	Dawda zaabi ka nee: «Kokoyoo yaajoo ne, arusoogey affoo ma kaa kʼa taa. 
1SA.26.23	Abadantaa ga boro foo kul bana nda nga šerretaraa nda nga laadirtaraa, zama hõ Abadantaa nka ni daŋ ay kaboo ra, amma ya na baa ay kaboo ma too boraa do kaŋ Abadantaa nʼa yon. 
1SA.26.24	Takaa kaŋ nda hõ ni hunaroo duu ay do alkadar beeri, takaa din da ay hunaroo ma duu alkadar beeri Abadantaa do, de a mʼay kaa torro kul ra.» 
1SA.26.25	Sawul nee Dawda se: «Albarka ma huru ni ra Dawda, ay izʼaroo. Goy kul kaŋ nʼnʼa tee ga koy jine.» Woo banda ga, Dawda koy nga fondaa ra, Sawul willi nga do.
1SA.27.1	Woo banda ga, Dawda nee nga boŋ se: «Sawul kokoroo kul ti han foo a mʼay halaci. Hayaa de kaŋ ay ga hima kʼa tee ti ya zuru ka koy Filisti borey gandaa ra, hala Sawul ma fay nda kʼay ceeci Izirayel laboo kul ra, ay ga hallasi kaboo ra.» 
1SA.27.2	Woo ga, Dawda nda aru zangu idduwaa (600) kaŋ goo a bande bisa ka koy Gat kokoyoo Akiš do kaŋ ti Mawok izʼaroo. 
1SA.27.3	Dawda goro Akiš, Gat boraa do, nga nda nga borey, boro foo kul nda nga alaayaney, Dawda nda nga wande hinkaa, Ahinowam, Žizireyel boraa nda Abigayel, Nabal, Karmel boraa aduɲɲa wandoo. 
1SA.27.4	Sawul duu alhabar kaŋ Dawda zuru ka koy Gat, a fay nda nga ceeciyanoo.
1SA.27.5	Dawda nee Akiš se: «Ay gʼa wiri ni ga, alhormo tee ya ne, mʼay noo koyrawey kaŋ goo hawsaa ra affoo ra nongu kaŋ ra ay hin ka goro. Macin se ay ga goro ni do, agay, ni tamoo, kokoyoo koyraa ra?» 
1SA.27.6	Zaari follokaa ra Akiš nʼa noo Siklak. Woo se Siklak manʼti kala Žuda kokoyoo wane hala hõ. 
1SA.27.7	Waatoo kaŋ Dawda nʼa tee Filisti borey gandaa ra manʼti kala jiiri foo nda handu taaci.
1SA.27.8	Dawda nda nga borey ga koy Gešur borey, nda Girzi borey, nda Amalek borey tangam affoo-foo, zama borey wey gay, waatoo kul i sii kala Šur laboo ga hala Misira gandaa ra. 
1SA.27.9	Dawda ga doona ka gandaa kar, a si aru naŋ, a si woy naŋ. A ga alman buuney nda alman beerey zaa, nda farkey, nda yoowey, nda bankaarawey, woo banda ga, a willi Akiš do. 
1SA.27.10	Akiš ga doona ka nee: «Man ra war koy tangam hõ?» Dawda nee: «Negew saajoo kaŋ goo Žuda gandaa ra here no ir koy, nda Negew saajoo kaŋ goo Yeramel borey here, nda Negew saajoo kaŋ goo Keni borey here.» 
1SA.27.11	Dawda si aru naŋ, a si woy naŋ ka kate ey Gat. A mma nee nga boŋ se: «I ga hin ka šelaŋ ir ga ka nee: ‹Wa guna hayaa kaŋ Dawda goo mʼa tee.›» Woo ti takaa kaŋ a gʼa tee waatoo kul kaŋ a goo Filisti borey laboo ga. 
1SA.27.12	Akiš ga naanay Dawda, a mma nee nga boŋ se: «Dawda hanse ka nga boŋ konnandi Izirayel izey se. Sohõ a ga tee ya ne tam hala abada.»
1SA.28.1	Alwaatoo woo ra, Filisti borey na ngi wongu-ize jamawey marga ka Izirayel tangam. Akiš nee Dawda se: «Nʼga bay kaaray kaŋ ni nda ni arey ga tonton ay ga ka koy wongu.» 
1SA.28.2	Dawda nee Akiš se: «Aywa, hayaa kaŋ agay, ni tamoo gʼa tee, nʼga kaa ka dii a.» Akiš nee Dawda se: «Woo ga, ay ga ni tee ay lakkalkaa hala abada.»
1SA.28.3	Woo gar Samiyel buu, Izirayel kul nʼa hẽe, a suturandi Rama nga koyraa ra. Sawul na borey kaŋ ga bukawey cee nda gunandikey gaaray kʼi kaa gandaa ra.
1SA.28.4	Filisti borey marga ka koy ngi kaloo gorandi Šunem. Sawul na Izirayel kul marga, i na ngi kaloo gorandi Gilbowa. 
1SA.28.5	Waatoo kaŋ Sawul dii Filisti borey kaloo, a hunbur, binoo hanse ka dunbu. 
1SA.28.6	Sawul na Abadantaa ibaayoo ceeci, Abadantaa manʼa zaabi, a manʼa zaabi handiri ra, a manʼa zaabi nda 
1SA.28.7	Sawul nee nga goykey se: «Wa woy ceeci ya ne kaŋ ga bukawey cee ka šelaŋ i bande hala ya koy a do kʼa hãa.» Goykey nee a se: «Guna, En-Dor ra woy foo goo no kaŋ ga bukawey cee ka šelaŋ i bande.» 
1SA.28.8	Sawul na nga boŋ bere ka bankaaray tanayaŋ daŋ ka koy, nga nda boro hinka a bande. I too woyoo do cijinoo ra. Sawul nee a se: «Ay gʼa wiri ni ga, ma bukawey cee ka gunandi ya ne, boraa kaŋ ay gʼa har ma ne tunandi ya ne.» 
1SA.28.9	Woyoo nee a se: «Guna, nʼga bay far hayaa kaŋ Sawul nʼa tee, takaa kaŋ nda a na borey kaŋ ga bukawey cee nda wey kaŋ ga gunandi gaaray kʼi kaa gandaa ra. Adiši macin se nʼga kumsay hirri ya ne kʼay noo buuyan se?» 
1SA.28.10	Sawul žee a se Abadantaa maaɲoo ga ka nee: «Ay ga žee nda Abadantaa kaŋ ga huna maaɲoo, haya kul si duu ni hayaa woo se.» 
1SA.28.11	Woyoo nee: «May no nʼga baa yʼa tunandi ma ne?» A nee: «Samiyel tunandi ya ne.»
1SA.28.12	Waatoo kaŋ woyoo dii Samiyel, a na kaati beeri tee, a nee Sawul se: «Macin se nʼnʼay darga? Sawul ti ni.» 
1SA.28.13	Kokoyoo nee a se: «Masi hunbur. Macin no nʼga dii a?» Woyoo nee Sawul se: «Ay ga dii koy kaŋ ga fatta laboo ra.» 
1SA.28.14	Sawul nee a se: «Taka foo nda a ga hima?» Woyoo nee: «Aru žeena kaŋ ga fatta, burmusu ga didiji a ga.» Sawul bay kaŋ Samiyel no. A sonbu ka nga ndumoo sinji laboo ra ka gunguma. 
1SA.28.15	Samiyel nee Sawul se: «Macin se nʼnʼay torro kʼay fattandi?» Sawul nee: «Kankamyan beeri ra ay goo, Filisti borey goo mʼay wongu, Irkoy mooru agay, a mana tuuru ya ne nda annabey, a mana tuuru ya ne handiri ra. Ya nka ni cee hala ma hayaa har ya ne kaŋ ay ga hima kʼa tee.» 
1SA.28.16	Samiyel nee: «Nda Abadantaa mooru ni, a tee ni yenjekasinaa, adiši macin se nʼgʼay hãa koyne? 
1SA.28.17	Hayaa kaŋ Abadantaa bay kʼay donto yʼa har ma ne nga maaɲoo ga, da ti woo ka tee. Abadantaa nka kokoytaraa taa ni kone kʼa noo boro tana se kaŋ ti Dawda. 
1SA.28.18	Zama mana haŋajer Abadantaa se, takaa kaŋ nda Abadantaa futu Amalek borey ga ka nee ma ne mʼi halaci, mana woo din tee, woo maaganda se Abadantaa mo ga woo tee ma ne hõ. 
1SA.28.19	Ni bande, Abadantaa ga Izirayel mo daŋ Filisti borey kabey ra. Suba, ni nda ni izʼarey, war ga bara ay bande, Abadantaa ga Izirayel wongu-izey daŋ Filisti borey kabey ra.»
1SA.28.20	Dogoo din da Sawul kaŋ ganda nga kuuroo kul bande. A hanse ka hunbur Samiyel šenney maaganda. Koyne mo gaabi sii a ra, zama zaaroo kul nda cijinoo kul a mana haya kul ŋaa. 
1SA.28.21	Woyoo kaa Sawul do, a dii kaŋ a hanse ka zalba, a nee a se: «Agay ni tamoo, ay na haŋajer ma ne, ay nʼay hundoo daŋ farratay ra ka haŋajer ni šenney se kaŋ nʼnʼi har ya ne. 
1SA.28.22	Sohõ ay gʼa wiri ni ga, ni mo ma haŋajer agay, ni tamoo se, naŋ ya ni noo haya kaŋ mʼa ŋaa, hala ma duu sahã ka koy ni fondaa ra.» 
1SA.28.23	Amma Sawul wanji, a nee: «Ay si ŋaa.» Nga goykey nda woyoo gaabandi a ga a ma ŋaa, a kokor ka haŋajer i se. A tun laboo ra ka goro daaroo ga. 
1SA.28.24	Woyoo goo nda haw-ize biirimaw nga windoo ra, a cahã ka koy a wii, a na farin zaa, a nʼa loobu, a na takulayaŋ kaŋ ra dolobiri sii tee. 
1SA.28.25	A nʼi daŋ Sawul nda nga goykey jine, i ŋaa. I tun ka koy cijin follokaa din da ra.
1SA.29.1	Filisti borey na ngi wongu-ize jamawey kul marga Afek. Izirayel na nga kaloo gorandi hari hundogoo kaŋ goo Žizireyel jere. 
1SA.29.2	Filisti borey boŋkoyney ga dira ngi wongu-ize margari zangu zangu nda zenber zenber jine, margari foo kul boŋkoyni foo. Dawda nda nga borey goo Akiš bande banda here, i ga koy jine. 
1SA.29.3	Filisti borey boŋkoyney nee: «Mayyaŋ ti Eberewey wey?» Akiš nee Filisti borey boŋkoyney se: «Dawda no kaŋ ga goy Sawul, Izirayel kokoyoo se. A goo ay bande za waatiyaŋ, a bisa jiiri, kʼa dii za hanoo kaŋ a ma kaa hala hõ ay si hin ka haya kul har a ga.»
1SA.29.4	Filisti borey boŋkoyney futu Akiš ga, i nee a se: «Aroo woo willandi, a ma yee nga gorodogoo ra kaŋ nʼnʼa kayandi a se. A masi koy ir bande wongoo ra, a masi koy tee ir se iberi wongoo ra. Taka foo nda aroo woo ga hin ka kan nga koyoo Sawul se nda a manʼti a nka koy ir aruyaŋ jindey kaa? 
1SA.29.5	Manʼti Dawda woo da se i ga don ka nee:
1SA.29.5	‹Sawul na boro zenberyaŋ wii,
1SA.29.5	Dawda na boro zenber woyyaŋ wii?›
1SA.29.6	Akiš na Dawda cee ka nee a se: «Ay ga žee nda Abadantaa kaŋ ga huna maaɲoo, boro šerrante ti ni, a ga kan ya ne ma koy wongoo ra ka yee kate ay bande, ir nda wongu-izey, zama ya na dii ni ga haya futu kul za hanoo kaŋ nʼkaa ay do hala hõ, amma Filisti borey boŋkoyney si baa ni. 
1SA.29.7	Woo ga, willi nda baani, hala masi haya kul tee kaŋ si kan Filisti borey boŋkoyney se.» 
1SA.29.8	Dawda nee Akiš se: «Macin no ay nʼa tee, macin no nʼdii a agay, ni tamoo ga za ay goo ni jeroo ga hala hõ, hala ya si koy ay koyoo, ay kokoyoo iberey wongu?» 
1SA.29.9	Akiš zaabi ka nee Dawda se: «Ay ga bay, zama nʼga kan ya ne sanda Irkoy almalayka. Amma Filisti borey boŋkoyney nee kaŋ nʼsi žigi ka koy ir bande wongoo ra. 
1SA.29.10	Adiši ma biya ka tun, ni nda ni koyoo goykey kaŋ kaa ni bande. Wa biya ka tun, war ma koy za moo boo.»
1SA.29.11	Dawda nda nga borey biya ka tun ka koy za moo boo, i willi Filisti borey gandaa ra. Filisti borey žigi ka koy Žizireyel.
1SA.30.1	Dawda nda nga borey too Siklak koyraa ra ngi diraa jirbi hinzantoo hane, i gar kaŋ Amalek borey kaŋ Negew borey nda Siklak borey ga kʼi kar ka nuune daŋ Siklak kʼa ton hala a tee boosu. 
1SA.30.2	I na woyey kaŋ goo a ra dii, i na borey kul kaŋ goo no dii, soogey nda boro beerey. I mana boro kul wii, amma i nkʼi ka koy nda ey ngi bande. 
1SA.30.3	Waatoo kaŋ Dawda nda nga borey too koyraa ra, i gar koyraa ton, ngi woyey, nda ngi izʼarey, nda ngi ize woyey, Amalek borey nʼi ka koy. 
1SA.30.4	Woo ga, Dawda nda jamaa kaŋ goo a bande na jinde jer ka hẽe hala nongu kaŋ ra i sii nda gaabi ka hẽe. 
1SA.30.5	I koy nda Dawda wande hinkaa mo kaŋyaŋ ti Ahinowam, Žizireyel boraa nda Abigayel kaŋ ti Nabal, Karmel boraa aduɲɲa wandoo. 
1SA.30.6	Dawda binoo hanse ka maray, zama jamaa goo ma nee kaŋ i ma Dawda warra nda tondi kʼa wii, zama jamaa kul biney tun, boro foo kul nga izʼarey wala ize woyey maaganda. Amma Dawda na bine tee Abadantaa, nga Koyoo albarkaa ra.
1SA.30.7	Dawda nee Ahimelek izʼaroo Abiyatar kaŋ ti 
1SA.30.8	Dawda na Abadantaa ibaayoo ceeci ka nee: «Ya komakaw jamaa woo gaarandi wala? Ay ga duu ey wala?» A nee a se: «I gaarandi, šikka sii nʼga duu ey, šikka sii nʼgʼi taa i kone.»
1SA.30.9	Dawda na fondaa zaa, nga nda boro zangu idduwaa (600) kaŋ goo a bande. Kaŋ i too gooroo kaŋ se i ga nee Besor ra, boroyaŋ i ra kay no din. 
1SA.30.10	Dawda na Amalek borey gaarandi nda boro zangu taacaa (400), zama boro zangu hinkaa (200) ka kay kaŋyaŋ mana hin ka Besor gooroo deŋ ka bisa takaa kaŋ nda i fara. 
1SA.30.11	I na Misira boro foo gar saajoo ra, i nʼa ka koy Dawda do. I nʼa noo takula, a ŋaa, i nʼa noo hari, a haŋ. 
1SA.30.12	I na jeejay-ize koga gabante nda 
1SA.30.13	Dawda nee a se: «May ti ni koyoo? Man ra ni hun?» A nee: «Misira soogo ti agay, Amalek boro baɲɲa. Ay goo nda jirbi hinza hõ kaŋ ay koyoo kʼay naŋ, zama ay sii nda baani. 
1SA.30.14	Ir nka Keret borey kaŋ goo Negew saajoo ra, nda Žuda laboo, nda Kaleb Negew saajoo kar, ir na nuune daŋ Siklak koyraa ra kʼa tee boosu.» 
1SA.30.15	Dawda nee a se: «Nʼga hin ka koy nda agay komakaw jamaa woo do wala?» A nee: «Žee ya ne nda Irkoy kaŋ nʼsʼay wii, de mo nʼsʼay daŋ ay koyoo kaboo ra, ay ga ni ka koy komakey wey do.»
1SA.30.16	Aroo na Dawda ka doo ka koy Amalek borey dogey cebe a se. I na Amalek borey gar nongoo kul ra, i ga ŋaa, i ga haŋ, i ga hooray, zama 
1SA.30.17	Dawda nʼi kar za alfazar hala subaa cijinoo ra, boro kul mana hallasi i ra nda manʼti arusooga zangu taaci (400) kaŋyaŋ žigi yooyaŋ ga ka zuru. 
1SA.30.18	Dawda na hayaa kul taa kaŋ Amalek borey bay kʼa zaa. Woo ra Dawda na nga wande hinkaa mo taa i kone. 
1SA.30.19	Boro kul mana kuma Dawda borey ra, a ma tee ikaccu, wala ibeeri, wala izʼaru, wala ize woy, wala alganiimaa, haya kul mana kuma hayey kaŋ i bay kʼi taa i kone ra, Dawda kate nda a kul. 
1SA.30.20	Dawda na adabba buuney nda adabba beerey kul zaa. Borey kaŋ ga alman kurey boy ga dira adabbawey jine ka nee: «Dawda alganiimaa ti woo kaŋ a duu a wongoo ra.»
1SA.30.21	Woo banda ga, Dawda yee kate boro zangu hinkaa (200) do kaŋ faraa se i mana hin ka hanga a, i cindi Besor gooroo ra. I fatta ka Dawda nda jamaa kaŋ goo a bande kubay. Dawda too i do kʼi hãa wala i ga saabu. 
1SA.30.22	Boro laaley kul nda boro attabiya futey kul borey ra kaŋ hanga Dawda ka koy, nee: «Zama i mana hanga ir bande, ir si haya kul noo i se alganiimaa ra kaŋ ir nʼa taa, nda manʼti boro foo kul nga wandoo nda nga izey, i mʼi zaa ka koy.» 
1SA.30.23	Amma Dawda nee: «War masi takaa woo tee, agʼarmey, hayaa kaŋ Abadantaa nʼa noo ir se ra. Zama a nʼir lakkal, a na komakaw jamaa kaŋ kaŋ ir ga daŋ ir kabey ra. 
1SA.30.24	May no ma yadda war šennoo woo se? Boraa kaŋ doo ka koy wongoo ra bagaa nda boraa kaŋ cindi ka jinawey hawgay kul ga hima ka sawa, i mma zamna cere game.» 
1SA.30.25	Dawda na woo hantum kʼa tee ašariya Izirayel se za hanoo din hala hõ.
1SA.30.26	Waatoo kaŋ Dawda too Siklak, a na alganiimaa jere foo sanba Žuda boro beerey, nga cerey se ka nee i se: «Nga ne, war gomnoo no kaŋ hun alganiimaa ra kaŋ taandi Abadantaa iberey kone.» 
1SA.30.27	A sanba Betel boro beerey se, nda Ramot boro beerey kaŋ goo Negew se, nda Yatir boro beerey se, 
1SA.30.28	nda Aroyer boro beerey se, nda Sifmot boro beerey se, nda Eštemowa boro beerey se, 
1SA.30.29	nda Rakal boro beerey se, nda boro beerey kaŋ goo Yeramel borey koyrawey ra se, nda boro beerey kaŋ goo Keni borey koyrawey ra se, 
1SA.30.30	nda Horma boro beerey se, nda Bor-Ašaŋ boro beerey se, nda Atak boro beerey se, 
1SA.30.31	nda Hebroŋ boro beerey se, nda nongey kul kaŋ ra Dawda nda nga borey bay ka bisa boro beerey se.
1SA.31.1	Filisti borey koy Izirayel wongu. Wongoo ra Izirayel borey zuru Filisti borey jine. I na Izirayel boroyaŋ wii Gilbowa tondi hondoo boŋ. 
1SA.31.2	Filisti borey hanse ka Sawul nda nga izʼarey šiita. I na Žonataŋ, nda Abinadab, nda Malkišuwa kaŋyaŋ ti Sawul izʼarey wii. 
1SA.31.3	Wongoo hanse ka koron Sawul ga. Birawkarkawyaŋ dii Sawul, jijiri hunburay se birawkarkey jine. 
1SA.31.4	Sawul nee boraa kaŋ ga nga wongu jinawey zaa se: «Ni takubaa hoobu mʼay hay nda a kʼay wii, jofolowey wey masi kaa kʼay hay ka hooray ay ra.» Boraa kaŋ ga nga wongu jinawey zaa mana yadda, zama a hanse ka hunbur. Woo ga, Sawul na nga takubaa zaa, a na nga boŋ warra a ga. 
1SA.31.5	Boraa kaŋ ga Sawul wongu jinawey zaa, ga dii kaŋ a buu, nga mo na nga boŋ warra nga takubaa ga, a buu a bande. 
1SA.31.6	Cere bande, zaari follokaa din da ra, Sawul nda nga izʼaru hinzaa, nda nga boraa kaŋ ga nga wongu jinawey zaa, nda nga wongu-izey kul buu.
1SA.31.7	Izirayel borey kaŋ ga goro gooroo jere faa ga nda wey kaŋ goo Žurdeŋ isaa jere faa ga dii Izirayel borey zuru, de mo Sawul nda nga izʼarey buu. I na koyrawey naŋ ka zuru. Filisti borey kaa ka goro dogey ra.
1SA.31.8	Subaa ra, Filisti borey kaa ka bukawey hayey kaa i ga, i dii Sawul nda nga izʼaru hinzaa kaŋyaŋ kaŋ Gilbowa tondi hondoo boŋ. 
1SA.31.9	I na Sawul boŋoo dunbu ka nga wongu jinawey kaa a ga. Woo banda ga, i koy alhabar kaanaa har Filisti borey gandaa kul ra ngi tooru hugey ra nda jamaa ra. 
1SA.31.10	I na Sawul wongu jinawey daŋ tooru woyey kaŋ se i ga nee 
1SA.31.11	Waatoo kaŋ Yabeš kaŋ goo Galad gandaa ra, borey maa hayaa kaŋ Filisti borey nʼa tee Sawul se, 
1SA.31.12	woo ga, asajawey kul tun ka dira cijinoo kul ka koy Sawul bukaa, nda nga izʼarey bukawey kaa Bet-Šeyaŋ cetaa ga. Woo banda ga, i willi kate Yabeš, i nʼi ton no din. 
1SA.31.13	I na ngi birey zaa kʼi fiji Yabeš tuuriɲaa beeroo cire kaŋ maaɲoo ti tamaris. Woo banda ga, i na jirbi iyye tee i ga meehaw.
1KI.1.1	Kokoyoo Dawda žen, a duu jiiri boobo. I ga gumtaafeyaŋ kʼa gum, woo kul, hargu si hun a ga. 
1KI.1.2	Nga tamey nee a se: «Ir koyoo, naŋ ir ma hondiyaw kaŋ si aru bay ceeci ma ne, ir kokoyoo, a ma goro ni jere ka ni saajaw. Nda a ga kani ni gandoo ra, hargoo ga hun ir koyoo, ir kokoyoo ga.» 
1KI.1.3	I koy yaara Izirayel gandaa kul ra ka hondiyaw kaŋ ga hanse ka boori ceeci. I duu Šunem boro hondiyaw, maaɲoo ti Abišag. I kate nda a kokoyoo do. 
1KI.1.4	Hondiyaa woo ga hanse ka boori. A kaa ka goro kokoyoo jere, kʼa saajaw. Amma kokoyoo mana marga nda a.
1KI.1.5	Waatoo woo, izʼaroo kaŋ Dawda duu a nga wandoo Hagit ga, kaŋ maaɲoo ti Adoniya tun ka nga boŋ daŋ hayey jine. A nee: «Agay no ma tee kokoy!» A na torkayaŋ ceeci, nda bari zurandikaw, nda aru woyguu (50) kaŋ ga zuru a jine. 
1KI.1.6	Za Adoniya huru aduɲɲa ra, baaboo mana bay ka futu a ga wala ka nee a se: «Macin se nʼna woo tee?» A goo nda kunturu kaŋ ga hanse ka hennay sanda nga armaa Absalom kaŋ dumaa ga a hayandi. 
1KI.1.7	A koy šelaŋ ka waafaku nda Seruya
1KI.1.8	Amma sargari juwalkaa Sadok, nda Yehoyada izʼaroo Benaya, nda annabi Nataŋ, nda Šimeyi, nda Reyi, nda Dawda wongaarey sii Adoniya bande.
1KI.1.9	Han foo Adoniya na alman buunayaŋ, nda alman beeriyaŋ, nda adabba beeri naasayaŋ koosu Zohelet tondi hondoo jere kaŋ goo En-Rogel jere. Nga armey kaŋ ti kokoyoo izʼarey, a nʼi kul hoyandi nda Žuda borey kaŋyaŋ ti kokoyoo tamey. 
1KI.1.10	Amma annabi Nataŋ, nda Benaya, nda wongaarey, nda nga armaa Sulaymaana, a mana yadda ka borey wey cee.
1KI.1.11	Kaŋ woo teendi, Nataŋ nee Sulaymaana ɲaa Batšeba se: «Mana maa kaŋ Hagit izʼaroo Adoniya tee kokoy, ka gar ir koyoo Dawda mana haya kul bay woo se? 
1KI.1.12	Sohõ kaa, ay ga ni hoyray nda šenni foo kaŋ ga kate ni hundoo ma hallasi, ni izʼaroo Sulaymaana hundoo ma hallasi. 
1KI.1.13	Koy kokoyoo Dawda do, ma nee a se: ‹He, ay koyoo, ay kokoyoo, manʼti ni no ka žee ni koŋŋaa se ka nee kaŋ nga izʼaroo Sulaymaana ga tee kokoy ni dumaa ga, nga no ma huru kokoytaraa ra ni dogoo ra? Adiši, macin se Adoniya kaa ka goro kokoytaraa ra?› 
1KI.1.14	Waati kaŋ nʼgoo ma šelaŋ kokoyoo se, agay hunday ga kaa ka tonton ni šennoo ga.»
1KI.1.15	Woo ga, Batšeba koy kokoyoo do hugoo kunehere ra. Waatoo woo kokoyoo hanse ka žen. Šunem boro woysoogo kaŋ ti Abišag, nga no ma kokoyoo saajaw. 
1KI.1.16	Batšeba sonbu ka gunguma kokoyoo se. Kokoyoo nee a se: «Macin no nʼga baa?» 
1KI.1.17	A nee: «Ay koyoo, ni hunday ka žee Abadantaa, ni Koyoo maaɲoo ga ni koŋŋaa se ka nee: ‹Ni izʼaroo Sulaymaana ga tee kokoy ay dumaa ga, nga no ma huru kokoytaraa ra ay dogoo ra.› 
1KI.1.18	Amma nga ne, sohõ Adoniya ka tee kokoy, ka gar ni, ay koyoo, ay kokoyoo si haya bay a se. 
1KI.1.19	A na yaaru boobo, nda adabba beeri naasa boobo, nda alman buuna boobo koosu. A na kokoyoo izʼarey kul hoyandi, nda 
1KI.1.20	Ka gar, ay koyoo, ay kokoyoo, ni ga Izirayel kul moɲey goo, hala ma boraa har i se kaŋ ga fuulaa zaa ay koyoo, ay kokoyoo dumaa ga. 
1KI.1.21	Nda manʼti woo, han kaŋ ay koyoo, ay kokoyoo koy nga hayragey gar alaaharaa, waatoo din i ga agay nda ay izʼaroo Sulaymaana tee goy futu teekaw.»
1KI.1.22	Batšeba mma goo ma šelaŋ kokoyoo bande kaŋ annabi Nataŋ huru kate. 
1KI.1.23	I nee kokoyoo se: «Nga ne, annabi Nataŋ kaa.» Annabi Nataŋ huru kokoyoo do, a na nga ndumoo sinji laboo ra ka gunguma kokoyoo se. 
1KI.1.24	A nee: «He, ay koyoo, ay kokoyoo, ni no ka nee Adoniya se kaŋ a ga tee kokoy ni dumaa ga, kaŋ nga no ma goro ni dogoo ra wala? 
1KI.1.25	Zama hõ a zunbu ka koy ka yaaru boobo, nda adabba beeri naasa boobo, nda alman buuna boobo koosu. A na kokoyoo izʼarey kul hoyandi, nda wongu-izey jineborey, nda sargari juwalkaa Abiyatar. Nga ne, i ga ŋaa ka haŋ a jine kʼa saabu ka cebe a se kaŋ ngi goo a bande. 
1KI.1.26	Amma agay kaŋ ti ni tamoo, a manʼay cee, a mana sargari juwalkaa Sadok cee, a mana Yehoyada izʼaroo Benaya cee, a mana ni tamoo Sulaymaana mo cee. 
1KI.1.27	Ay koyoo, ay kokoyoo da ka woo kayandi wala? Macin se boraa kaŋ ga goro kokoytaraa ra ni dumaa ga, manʼa har ir se, ir kaŋ ti ni tamey?»
1KI.1.28	Kokoyoo Dawda na annabi Nataŋ zaabi ka nee: «Wa Batšeba cee kate ya ne.» I nʼa cee, a huru ka kay kokoyoo jine. 
1KI.1.29	Kokoyoo žee ka nee: «Ay ga žee nda Abadantaa kaŋ ga huna maaɲoo, nga no kʼay kaa almasiibawey kul ra. 
1KI.1.30	Takaa kaŋ nda ay žee ma ne Abadantaa, Izirayel Koyoo maaɲoo ga ka nee: ‹Šikka sii ni izʼaroo Sulaymaana no ma kaa ka tee kokoy ay dumaa ga, nga no ma huru kokoytaraa ra ay dogoo ra,› woo, ay gʼa tee hõ.» 
1KI.1.31	Batšeba hanse ka gunguma kokoyoo jine ka nee: «He, ay koyoo, ay kokoyoo Dawda, ma huna abada!»
1KI.1.32	Woo banda ga, kokoyoo Dawda nee: «Wa 
1KI.1.33	Kokoyoo nee i se: «War ma agay, war koyoo tamey zaa war bande kʼay izʼaroo Sulaymaana kaarandi agay hunday lanbaana woyoo ga kʼa ka koy hala Gihoŋ hari hundogoo do. 
1KI.1.34	Nda war too no din, sargari juwalkaa Sadok nda annabi Nataŋ ma jii doori boŋoo ga kʼa tee kokoy Izirayel se. War ma hilli hẽenandi ka nee: ‹Kokoyoo Sulaymaana kaboo ma gay a ra!› 
1KI.1.35	Woo banda ga, war ma hanga a bande ka žigi ka koy no din kʼa hurandi, war mʼa gorandi ay kokoy gorodogoo ra. Nga no ma tee kokoy ay dumaa ga, zama nga no ay gʼa gorandi a ma tee Izirayel nda Žuda gandawey se boŋkoyni.» 
1KI.1.36	Yehoyada izʼaroo Benaya nee kokoyoo se: «Amin!» A nee: «Ay koyoo, ay kokoyoo Koyoo kaŋ ti Abadantaa, ma yadda ni šennoo ga! 
1KI.1.37	Takaa kaŋ nda Abadantaa cindi ay koyoo, ay kokoyoo bande, a ma cindi Sulaymaana mo bande taka follokaa. A ma Sulaymaana kokoytaraa jer ka bisa ay koyoo, ay kokoyoo Dawda wanoo.»
1KI.1.39	Sargari juwalkaa Sadok na hilloo kaŋ ra jiyoo goo zaa Irkoy hukkumoo ra. A na Sulaymaana yon. Woo banda ga, i na hilli hẽenandi, jamaa kul nee: «Sulaymaana kaboo ma gay a ra!» 
1KI.1.40	Jamaa kul hanga a bande ka žigi, i ga laati kar, i ga hanse ka ɲaali, ngi kaati beeroo na laboo jijirandi.
1KI.1.41	Adoniya nda borey kul kaŋ kaa hoyandidogoo ra maa kaatoo, woo gar i ŋaa ka ben. Waatoo kaŋ Žowab maa hilloo jindoo, a nee: «Macin ti kaati beeroo woo koyraa ra?»
1KI.1.42	A goo ma šelaŋ da kaŋ nga ne, 
1KI.1.43	Žonataŋ na Adoniya zaabi ka nee a se: «Kalaa! Manʼti alhabar henna no ay kate de! Ir koyoo, ir kokoyoo Dawda ka Sulaymaana tee kokoy 
1KI.1.44	ka sargari juwalkaa Sadok, nda annabi Nataŋ, nda Yehoyada izʼaroo Benaya, nda Keret borey, nda Pelet borey sanba a bande. I na Sulaymaana kaarandi kokoyoo lanbaana woyoo boŋ. 
1KI.1.45	Sargari juwalkaa Sadok nda annabi Nataŋ nʼa yon a ma tee kokoy Gihoŋ hari hundogoo do. Waatoo kaŋ i hun no din, koyraa kul ɲaali cere ra, woo ti kaati beeroo kaŋ war maarʼa. 
1KI.1.46	De mo Sulaymaana huru fuulaa ra ka ben. 
1KI.1.47	Kokoyoo tamey mo huru kate kʼir koyoo, ir kokoyoo Dawda foo, i nee a se: ‹Yala ni Koyoo ma Sulaymaana noo maa ka bisa ni, a ma nga kokoytaraa jer ka bisa ni wanoo!› Kokoyoo sujudu nga kanidogoo ra, 
1KI.1.48	a nee: ‹Albarka ma bara Abadantaa, Izirayel Koyoo se kaŋ na boro gorandi ay kokoy gorodogoo ra, ka naŋ ay moɲey ma dii woo hõ.› »
1KI.1.49	Kaŋ Adoniya nda hoyandikey kaŋ goo a bande maa woo, i kul hunbur, i tun, boro foo kul koy nga fondaa ra. 
1KI.1.50	Adoniya hunbur Sulaymaana, a tun ka koy sargari tonadogoo hilley dii
1KI.1.51	Boroyaŋ nʼa deede Sulaymaana se ka nee: «Adoniya hunbur ni, ir kokoyoo hala nongu kaŋ ra a koy sargari tonadogoo hilley dii, a nee kaŋ ni, ir kokoyoo ma žee nga se hõ kaŋ nʼsi ni tamoo wii nda takuba.» 
1KI.1.52	Sulaymaana nee: «Nda a na nga boŋ tee laadirante, ba nga boŋ hinbiroo ize foo si kaŋ ganda, haya kul si duu a, amma nda a na goy futu tee, a ga buu.»
1KI.1.53	Woo banda ga, kokoyoo Sulaymaana na boroyaŋ sanba i mʼa zumandi sargari tonadogoo ga. Adoniya kaa ka gunguma kokoyoo Sulaymaana jine. Sulaymaana nee a se: «Koy ni hine ni hugoo do.»
1KI.2.1	Waatoo kaŋ Dawda man buuyan, a na Sulaymaana yaamar, a nee: 
1KI.2.2	«Ne nda kayna, ay ga fondaa zaa kaŋ aduɲɲa boro foo kul gʼa zaa han foo. Ma albarka daŋ ni boŋ ra, ma tee aru. 
1KI.2.3	Ma laadir Abadantaa, ni Koyoo here ka nga fondawey gana, ka nga hantumey, nda nga yaamarey, nda nga šenney, nda nga seedetarawey dii kaŋ nda a nʼi har takaa kaŋ nda i hantumandi Musa 
1KI.2.4	hala allaahidoo kaŋ Abadantaa nʼa zaa ya ne, a mʼa too. A nka allaahidu zaa ya ne ka nee: ‹Nda ni izey ga lakkal daŋ ngi dira takaa se, nda i ga dira nda cimi ay jine nda ngi binoo kul nda ngi hundoo kul, woo ra nʼsi jaŋ ni izey ra boro kaŋ ga goro Izirayel kokoy gorodogoo ra.› 
1KI.2.5	Woo banda ga mo, nʼga hayaa bay kaŋ Seruya izʼaroo Žowab nʼa tee ya ne, nda hayaa kaŋ a nʼa tee Izirayel wongu-izey jineboro hinkaa se kaŋ ti Ner izʼaroo Abner nda Yeter izʼaroo Amasa. A nʼi wii ka ngi kurey doori ganda, ni mma nee kaŋ wongu ra i goo, ka gar haya kul sii ir nda borey game kala alaafiya. A na kuroo din daŋ nga gamahawoo kaŋ goo centoo ga nda taamey kaŋ goo cewey ra ga, woo ga cebe kaŋ nga ti bone teekaa. 
1KI.2.6	Woo se, ma goy nda lakkal, masi naŋ nga hinbirey ma kaaray ka zunbu alaaharaa nda alaafiya, nda manʼa wii. 
1KI.2.7	Amma borohennataray tee Galad boraa Barzilay izʼarey se, borey kaŋ ga ŋaa ni bande, i ma bara i ra, zama waatoo kaŋ ay zuru ni beeroo Absalom se, i cindi ay bande kʼay faaba. 
1KI.2.8	Gera izʼaroo Šimeyi kaŋ ti Benžameŋ boro kaŋ hun Bahurim goo ni bande, a nʼay danga dangayan laala hanoo kaŋ ay ga koy Mahanayim. Amma waatoo kaŋ a koy ay kubay Žurdeŋ isaa here, ay žee a se Abadantaa maaɲoo ga ka nee kaŋ ay sʼa wii nda takuba. 
1KI.2.9	Amma sohõ, masʼa dii sanda boro kaŋ mana taali tee. Lakkalkoyni ti ni, nʼga hayaa bay kaŋ nʼga hima kʼa tee a se. Ba kaŋ se hinbirey kaaray, ma kuroo mun kʼa zumandi alaaharaa.»
1KI.2.10	Dawda koy nga hayragey gar alaaharaa, i nʼa sutura nga koyraa ra kaŋ se i ga nee Dawda koyraa. 
1KI.2.11	Dawda na jiiri woytaaci (40) tee a ga tee kokoy Izirayel se. A na jiiri iyye tee a ga goro Hebroŋ ka laama, a na jiiri waranza cindi hinza (33) tee a ga goro Žerizalem ka laama.
1KI.2.12	Sulaymaana goro nga baaba Dawda kokoy gorodogoo ra. Nga kokoytaraa hanse ka tabati. 
1KI.2.13	Han foo, Hagit izʼaroo kaŋ ti Adoniya koy Sulaymaana ɲaa Batšeba do. Batšeba nee a se: «Baani?» Adoniya nee: «Baani de.» 
1KI.2.14	A nee: «Šenni foo bara ay do kaŋ ay ga baa yʼa har ma ne.» Batšeba nee: «Šelaŋ.» 
1KI.2.15	Adoniya nee: «Ni hunday ga bay kaŋ agay no ma hima ka kokoytaraa zaa, Izirayel kul moɲey sii kala ay ga ya tee kokoy. Amma kokoytaraa bere, a nondi ay kaynoo Sulaymaana se, zama Abadantaa do a hun a ma duu a. 
1KI.2.16	Aywa sohõ, haya folloku no ay gʼa wiri ni ga, masʼa wanji ya ne!» Batšeba nee a se: «A har.» 
1KI.2.17	Adoniya nee: «Ay gʼa wiri ni ga, ma nee kokoyoo Sulaymaana se kaŋ a ma Šunem woyoo Abišag noo ya ne, yʼa tee ay wandoo, zama nda nʼna haya wiri kokoyoo ga, a si wanji ma ne.» 
1KI.2.18	Batšeba nee: «Ay maa, agay hunday ga koy ni šennoo har kokoyoo se.»
1KI.2.19	Batšeba koy kokoyoo Sulaymaana do ka nee kaŋ nga ga Adoniya šennoo har a se, kokoyoo tun kʼa kubay ka gunguma a se jina a goro nga kokoy gorodogoo ra. A daŋ i ma gorohaya gorandi nga ɲaa Batšeba se. Ɲaŋoo goro a ga kokoyoo kabe hennaa here 
1KI.2.20	ka nee: «Haya kaccu foo goo ay do kaŋ ay gʼa wiri ni ga, masi wanji ya ne.» Kokoyoo nee: «Ay ɲaa, a har, ay si wanji ma ne.» 
1KI.2.21	Batšeba nee: «Naŋ Šunem woyoo Abišag ma nondi ni beeroo Adoniya se a mʼa tee nga wandoo.» 
1KI.2.22	Kokoyoo Sulaymaana na nga ɲaa zaabi ka nee: «Macin se nʼga Šunem woyoo Abišag wiri Adoniya se? Adiši nda woo no, kokoytaraa hunday wiri a se, zama haya kul kaŋ no, ay beeroo no. Kokoytaraa wiri nga, nda 
1KI.2.23	Woo banda ga, kokoyoo Sulaymaana žee nda Abadantaa maaɲoo ka nee: «Irkoy ma goy goy ay ga, hayaa kaŋ Adoniya nʼa wiri, nda ay mana nga zaaboo tee nga buuyanoo. 
1KI.2.24	Sohõ ay ga žee nda Abadantaa kaŋ ga huna maaɲoo kaŋ nʼay tabatandi kʼay gorandi ay baaba Dawda kokoy gorodogoo ra ka kokoytaraa allaahidoo zaa ya ne agay nda ay hayroo, Adoniya ga buu hõ.» 
1KI.2.25	Kokoyoo Sulaymaana na Yehoyada izʼaroo Benaya sanba a ma koy a wii. Takaa woo nda Adoniya buu.
1KI.2.26	Woo banda ga, kokoyoo nee 
1KI.2.27	Takaa woo nda Sulaymaana na Abiyatar kaa Abadantaa sargari juwalkawtaraa ra, woo ti hayaa kaŋ Abadantaa nʼa har Eli hugoo ga Silo.
1KI.2.28	Waatoo kaŋ Žowab maa hayaa kaŋ duu Adoniya nda Abiyatar, a zuru ka koy Abadantaa hukkumoo ra ka sargari tonadogoo hilley dii
1KI.2.29	Boroyaŋ koy nee kokoyoo se kaŋ Žowab zuru ka koy sargari tonadogoo jere Abadantaa hukkumoo ra. Sulaymaana na Yehoyada izʼaroo Benaya sanba ka nee a se: «Koy a wii.»
1KI.2.30	Benaya koy Abadantaa hukkumoo ra ka nee Žowab se: «Kokoyoo nee kaŋ ma hun ne.» Žowab nee: «Abada, kala nda ay buu ne.» Woo kaŋ Žowab nʼa har, Benaya koy a har kokoyoo se. 
1KI.2.31	Kokoyoo nee Benaya se: «Woo kaŋ a nʼa har, koy a tee. Koy a wii, mʼa fiji. Nda woo teendi, borey kaŋ Žowab nʼi wii yaada, ngi kuroo alhakoo si hanga agay nda ay baaba hugoo borey bande. 
1KI.2.32	Borey kaŋ a nʼi wii, Abadantaa ga ngi kuroo alhakoo kaa a ra, zama a na aru hinka wii kaŋ tee boro šerrante nda a, i tee boro henna nda a. Boro hinkaa manʼti kala Ner izʼaroo Abner, Izirayel wongu-izey jineboraa nda Yeter izʼaroo Amasa, Žuda wongu-izey jineboraa, a na takuba kʼi wii bila nda ay baaba Dawda ma bay. 
1KI.2.33	Borey kuroo alhakoo ga hanga Žowab nda nga hayroo bande waati kul. Abadantaa alaafiyaa ga hanga Dawda nda nga hayroo, nda nga hugoo borey, nda nga kokoytaraa bande waati kul.» 
1KI.2.34	Yehoyada izʼaroo Benaya žigi ka koy Žowab kar kʼa wii. I koy a fiji nga hugoo ra saajoo ra. 
1KI.2.35	Kokoyoo na Yehoyada izʼaroo Benaya daŋ Žowab dogoo ra wongu-izey jineborotaraa ra, a na 
1KI.2.36	Woo banda ga, kokoyoo na boro donto a ma koy Šimeyi cee kate. A nee Šimeyi se: «Hugu cin ni boŋ se Žerizalem, ma goro a ra, masi koy ne wala ne. 
1KI.2.37	Han kul kaŋ ni fatta ka Sedoroŋ gooroo deŋ, ma bay kaŋ šikka sii a ra kaŋ nʼga buu, ni kuroo alhakoo goo ni ga.» 
1KI.2.38	Šimeyi nee kokoyoo se: «A boori. Hayaa kaŋ ay koyoo, ay kokoyoo nʼa har, ni tamoo gʼa tee.» Šimeyi goro Žerizalem ka waati kuku tee.
1KI.2.39	Amma jiiri hinza benantaa ga, Šimeyi tam hinka zuru ka koy Maaka izʼaroo Akiš do kaŋ ti Gat koyraa kokoyoo. Boroyaŋ koy a har Šimeyi se, i nee: «Ni tamey goo Gat.» 
1KI.2.40	Šimeyi tun, a na nga farkaa soolu, a koy Akiš do Gat. A na nga tamey ceeci, a dii ey, a kate nda ey ka hun Gat. 
1KI.2.41	Boroyaŋ koy nee Sulaymaana se kaŋ Šimeyi hun Žerizalem, a koy Gat, a willi kate. 
1KI.2.42	Woo ga, Kokoyoo na Šimeyi cee ka nee a se: «Ya na ni žeendi Abadantaa maaɲoo ga, ya na kašeta ni ga kaŋ han kaŋ ni fatta ka koy ne wala ne ma bay kaŋ šikka sii nʼga buu? Ni hunday ka nee kaŋ a boori, ni maa. 
1KI.2.43	Macin se hayaa kaŋ ni žee a ga nda Abadantaa maaɲoo, manʼa too? Macin se yaamaroo kaŋ nda ay na ni yaamar, manʼa dii?» 
1KI.2.44	Kokoyoo nee koyne Šimeyi se: «Goy futaa kul kaŋ nʼnʼa tee ay baaba Dawda se, nʼgʼa kul bay, a kul goo ni binoo ra. Aywa, haya futaa kaŋ nʼnʼa tee, Abadantaa ga nga alhakoo zumandi ni boŋ. 
1KI.2.45	Amma a ga albarka daŋ kokoyoo Sulaymaana ra, Dawda kokoytaraa ga tabati Abadantaa jine hala abada.»
1KI.2.46	Kokoyoo na Yehoyada izʼaroo Benaya yaamar a ma fatta ka koy Šimeyi kar kʼa wii, a nʼa tee. Takaa woo nda kokoytaraa hanse ka tabati Sulaymaana kaboo ra.
1KI.3.1	Kokoyoo Sulaymaana hiiji Firawuuna Misira kokoyoo ize woyoo, a tee Firawuuna se nzura. A nʼa ka koy Dawda koyraa ra hala nga ga nga boŋ hugoo cin ka ben, nda Abadantaa 
1KI.3.2	Alwaatoo din borey si sargari kaa kala tooru ganadogey ra, zama 
1KI.3.3	Sulaymaana na nga bajoo cebe Abadantaa se ka dira ka sawa nda šenney kaŋ Dawda nʼi har a se. Amma woo kul, nga mo ga sargariyaŋ nda dugu kaa sargari tooru ganadogey ra.
1KI.3.4	Han foo, kokoyoo Sulaymaana koy Gabawoŋ koyraa ka sargari kaa, no din sargari kaadogoo ka bisa sargari kaadogey kul. Sulaymaana na adabba boŋ zenber foo (1.000) kaa 
1KI.3.5	Gabawoŋ din ra, Abadantaa na nga boŋ cebe Sulaymaana se cijin here handiri ra. Irkoy nee: «Hayaa wiri ay ga kaŋ nʼbaa, ay gʼa noo ma ne.» 
1KI.3.6	Sulaymaana nee: «Ni ka borohennataray beeri tee ni tamoo Dawda se kaŋ ti ay baaba, zama a dira ni jine nda laadirtaray, nda šerretaray, nda bine henna. Nʼna borohennataraa woo tee a se kʼa noo izʼaru kaŋ ga goro nga kokoy gorodogoo ra sanda woo kaŋ ne ka tee hõ. 
1KI.3.7	Sohõ, Abadantaa, ay Koyoo, ni no ka agay, ni tamoo gorandi ay baaba Dawda dogoo ra, ka gar ay manʼti baffoo kala zanka kaccu, ay si haya kul bay. 
1KI.3.8	Ni tamoo goo ni jamaa game kaŋ nʼnʼi suuba, jama boobo kaŋ si hin ka kabandi, ngi hinnaa si hin ka bayrandi ngi booboyanoo se. 
1KI.3.9	Woo ga, lakkal noo ni tamoo se, hala a ma ni jamaa juwal ka boori, ka ihenna nda ilaala kaa cere ra. Nda manʼti woo, may no ma hin ka ni borey laama, jama beeroo woo?»
1KI.3.10	Hayaa kaŋ Sulaymaana nʼa wiri kan Abadantaa se. 
1KI.3.11	Woo ga, Irkoy nee a se: «Haya kaŋ se woo no nʼnʼa wiri, mana aloomur ceeci, wala alman, wala ni iberey ma buu, amma lakkal no ni ceeci, hala ma duu ka juwal nda šerretaray, 
1KI.3.12	nga ne, woo kaŋ nʼnʼa wiri, ay gʼa tee. Ay ga ni tee boro kaŋ goo nda bayray, ay ga ni noo lakkal kaŋ ay mana bay ka nga cinaa noo boro se, ay si yee ka nga cine noo boro kul se koyne ni banda ga. 
1KI.3.13	Ka tonton, woo kaŋ manʼa wiri ay ga, ay gʼa noo ma ne. Ay ga ni noo alman nda darža, takaa kaŋ ra ni alwaatoo kul ra, ni cine, kokoyey ra si tee. 
1KI.3.14	Nda nʼnʼay fondawey gana, ka agay hantumey nda ay yaamarey dii sanda takaa kaŋ ni baaba Dawda nʼa tee, ay ga ni noo aloomur.»
1KI.3.15	Woo banda ga, Sulaymaana moɲey hay, a bay kaŋ handiri no. A willi Žerizalem, a koy kay Abadantaa 
1KI.3.16	Han foo woykuuru hinka koy kokoyoo Sulaymaana do, i kay a jine. 
1KI.3.17	Woyey affoo nee: «Hinžee ya ne ay koyoo, agay nda woyoo woo kul sii kala hugu follokaa ra. Ay duu ay boŋ jeroo ga hugoo ra. 
1KI.3.18	Kaŋ ay duu ay boŋ, jirbi hinzantoo hane, woyoo woo mo duu nga boŋ. Ir boro hinkaa bara hugoo ra, boro tana sii hugoo ra kaŋ manʼti ir boro hinkaa hinne. 
1KI.3.19	Woyoo woo izʼaroo buu, zama cijinoo jirboo ra a kani nga zankaa ga. 
1KI.3.20	A hanna ka tun cijinoo gamoo ra kʼay izʼaroo zaa ay jeroo ga ka koy a kanandi nga gandoo ra, a gar agay ni koŋŋaa ga jirbi, a na nga izʼaroo kaŋ buu kanandi ay gandey ra. 
1KI.3.21	Subbaahoo ra, ay tun ka nee kaŋ ay gʼay izʼaroo naanandi, nga ne, a buu, ay nʼa laasaabu, manʼti izʼaroo no kaŋ ay nʼa hay.»
1KI.3.22	Woy faa nee: «Kalaa, ay izʼaroo no ma huna, ni wanoo ka buu.» Woy jinaa nee: «Kalaa, ni izʼaroo no ka buu, ay wanoo no ma huna.» I cindi i ga cere kakaw kokoyoo jine.
1KI.3.23	Kokoyoo nee: «Woo nee: ‹Ay izʼaroo ti woo kaŋ ga huna, ni izʼaroo ti woo kaŋ buu.› Woo mo nee: ‹Kalaa, ni izʼaroo ka buu, ay izʼaroo no ma huna.› » 
1KI.3.24	Kokoyoo nee: «Wa kate ya ne takuba.» I kate kokoyoo se takuba. 
1KI.3.25	Kokoyoo nee: «Wa zanka hunantaa fay ihinka, war ma affoo noo jere foo, war jere faa noo affaa se.»
1KI.3.26	Woyoo kaŋ ti izoo kaŋ ga huna ɲaa, tamalla nga izʼaroo se, a nee: «Alha-naŋ ay koyoo, wʼa noo zankaa kaŋ ga huna, war masʼa wii kul.» Amma woy faa nee: «Wʼa zamna ihinka, ya si duu a, a masi duu a!» 
1KI.3.27	Woo ga, kokoyoo nee: «Wa zanka hunantaa noo woy jinaa se, war masʼa wii. Nga ti ɲaŋoo.»
1KI.3.28	Izirayel kul maa ciitoo kaŋ kokoyoo nʼa dunbu, i hunbur kokoyoo, zama i dii kaŋ Irkoy lakkaloo nda a ga ciiti.
1KI.4.1	Kokoyoo Sulaymaana ti Izirayel kul se kokoy. 
1KI.4.2	Nga boŋkoyney kaŋ goo a cire maaɲey ne: Sadok izʼaroo Azarya kaŋ ti 
1KI.4.3	nda Šiša izʼarey Elihoref nda Ahiya, i manʼti kala hantumkawyaŋ, nda Ahilud izʼaroo Žozafat, nga bara kaddaasey gande. 
1KI.4.4	Yehoyada izʼaroo Benaya ti wongu-izey jineboraa. Sadok nda Abiyatar ti sargari juwalkawyaŋ. 
1KI.4.5	Nataŋ izʼaroo Azarya manʼti kala gofornerey jineboraa. Nataŋ izʼaroo Zabud manʼti kala sargari juwalkaw, kokoyoo cere no. 
1KI.4.6	Ahišar ti kokoyoo hugoo goykey jineboraa. Abda izʼaroo Adoniram ti waazibi goyey jineboraa.
1KI.4.7	Goforner woy cindi hinka (12) no Sulaymaana nʼi gorandi Izirayel boŋ. Ngi no ma alman taa jamaa ga kokoyoo ŋaahayaa nda nga boro kul kaŋ goo nga hugoo ra ŋaahayaa se. Ngi affoo kul ga huga nda a handu foo jiiroo ra.
1KI.4.8	Maaɲey ne: Hur izʼaroo no ma Efrayim tondi hondey juwal. 
1KI.4.9	Deker izʼaroo no ma Makas, nda Šalbim, nda Bet-Šemeš, nda Eloŋ, nda Bet-Hanaŋ juwal. 
1KI.4.10	Hesed izʼaroo si goro kala Arubot koyraa ra ka Soko koyraa nda Hefer gandaa kul laama. 
1KI.4.11	Abinadab izʼaroo no ma Dor hondey laamaa kul juwal. Sulaymaana ize woyoo Tafat ti nga wandoo. 
1KI.4.12	Ahilud izʼaroo Baana no ma Tanak laamaa, nda Megido laamaa, nda Bet-Šeyaŋ kul laamaa kaŋ goo Sartaŋ jere, Žizireyel se ganda juwal, za Bet-Šeyaŋ hala Abel-Mehola hala Yokmeyam se jine. 
1KI.4.13	Geber izʼaroo si goro kala Ramot koyraa ra kaŋ goo Galad gandaa ra. A ga Manase izʼaroo Yahir koyra buuna-buunawey kaŋ goo Galad nda Argob nongey kaŋ goo Bašaŋ laama, maanaa koyra beeri woydu (60) kaŋ goo nda cete, koyrawey miɲey hawandi nda alhan guuru warga. 
1KI.4.14	Ido izʼaroo Ahinadab no ma Mahanayim juwal. 
1KI.4.15	Ahimas no ma Neftali juwal. Nga mo na Sulaymaana ize woy hiiji kaŋ maaɲoo ti Basemat. 
1KI.4.16	Hušay izʼaroo Baana no ma Aser nda Beyalot juwal. 
1KI.4.17	Paruwa izʼaroo Žozafat no ma Isakar juwal. 
1KI.4.18	Ela izʼaroo Šimeyi no ma Benžameŋ juwal. 
1KI.4.19	Uri izʼaroo Geber no ma Galad gandaa juwal kaŋ bay ka tee Amor borey kokoyoo Sihoŋ nda Og, Bašaŋ kokoyoo wane. Boŋkoyni folloku no ma gandaa din juwal.
1KI.4.20	Alwaatoo woo, Žuda borey nda Izirayel borey ga boobo ni mma nee teekoo miɲoo labutaasoo ga. I ga ŋaa, i ga haŋ ka wasa, i ga maakaani.
1KI.5.1	Sulaymaana hinoo goo laamawey kul ga, kʼa dii za isaa
1KI.5.2	Zaari kul Sulaymaana hunaa manʼti kala farin hamni baana ton yagga nda farin ton woy cindi yaaha (18), 
1KI.5.3	nda haw naasa woy (10), nda haw kurante waranka (20), nda alman buuna boŋ zangu (100) kaŋ sii hamey cindey ra: hirayaŋ, nda suwayaŋ, nda cofoowayaŋ nda ciraw naasayaŋ.
1KI.5.4	Gandaa kul kaŋ goo isaa
1KI.5.5	Sulaymaana waatoo kul ra, Žuda borey nda Izirayel borey kul, kʼa dii Dan ka koy hala Ber-Šeba, i kul goo baani nda alaafiya ra, boro foo kul goo nga 
1KI.5.6	Bari kaŋ ga torka cendi hawdoo zenber woytaaci (40.000)
1KI.5.7	Gofornerey no ma kokoyoo Sulaymaana nda borey kul kaŋ ga goro nga ŋaadogoo ra ŋaahayaa ceeci ka kate a i se. Goforner foo kul gʼa tee handu foo jiiroo ra. I si naŋ haya kul ma kuma. 
1KI.5.8	I ga kate 
1KI.5.9	Irkoy na Sulaymaana noo lakkal nda fahamay kaŋ ga hanse ka boobo, ni mma nee teekoo miɲoo labutaasoo. 
1KI.5.10	Sulaymaana lakkaloo bisa waynahunay izey lakkalkoyney kul nda Misira borey lakkaloo kul. 
1KI.5.11	A goo nda lakkal ka bisa borey kul, a goo nda lakkal ka bisa ba Etaŋ, Ezra boraa wanoo. A goo nda lakkal ka bisa Mahol izʼarey kaŋ ti Hemaŋ, nda Kalkol, nda Darda. Maaɲoo huru gandawey kul ra kaŋ gʼa kuubi kʼa bere. 
1KI.5.12	A na yaasay zenber hinza (3.000) har, a na bayti zenber foo nda igguu (1.005) fasal. 
1KI.5.13	A šelaŋ tuurey ga, kʼa dii Libaŋ 
1KI.5.14	Nga lakkaloo alhabaroo too aduɲɲa gandawey kokoyey kul do, i ga boroyaŋ sanba ka hun nongoo kul ra ka kaa ka haŋajer Sulaymaana lakkal šenney se.
1KI.5.15	Tir koyraa kokoyoo kaŋ ti Hiram, waatoo kaŋ a maa kaŋ Sulaymaana yonandi ka tee kokoy ka huru nga baaba Dawda dogoo ra, a na nga tamey sanba Sulaymaana do, zama waati kul ceretaray bara nga nda Dawda game. 
1KI.5.16	Sulaymaana mo na alhabar tee Hiram se ka nee: 
1KI.5.17	«Ni hunday ga bay kaŋ wongu hun ay baaba Dawda se nongoo kul here. I cindi wongu ra hala waatoo kaŋ nga Koyoo, Abadantaa nʼi daŋ cewey cire. Woo maaganda se a mana hin ka 
1KI.5.18	Amma sohõ, Abadantaa, ay Koyoo nʼay noo hunanzamay nongoo kul here. Boro kul sʼay wongu, bone mo sii no. 
1KI.5.19	Sohõ nga ne, ay ga baa ya hugu cin Abadantaa, ay Koyoo maaɲoo ga takaa kaŋ nda Abadantaa nʼa har ay baaba Dawda se ka nee: ‹Ni izʼaroo kaŋ ay gʼa gorandi ni dogoo ra kokoytaraa ra, nga no ma hugu cin ay maaɲoo ga.› 
1KI.5.20	Woo ga, daŋ i ma Libaŋ gandaa 
1KI.5.21	Kaŋ Hiram maa Sulaymaana šenney, a hanse ka ɲaali, a nee: «Albarka ma bara Abadantaa se zaaroo woo ra kaŋ na Dawda noo izʼaru lakkalkoyni kaŋ ga jamaa boobaa woo juwal.» 
1KI.5.22	Hiram na alhabar sanba Sulaymaana do ka nee a se: «Alhabaroo kaŋ nʼnʼa sanba ay do, ay maarʼa. Hayaa kul kaŋ nʼnʼa wiri, ay gʼa tee. Ay ga sedere nda sipres bundu kaŋ ga too sanba ma ne. 
1KI.5.23	Ay tamey ga bundey zaa ka hun Libaŋ ka koy teekoo jaboo ga. I gʼi haw cere ga kʼi doyandi haroo boŋ kʼi ka koy hala nongoo kaŋ nʼnʼa har ra. Nda i too no din, i ga bundey feeri kʼi kaa cere ga, war gʼi zaa ka koy nda ey. Ay binoo daŋ ka ŋaayan sanba ay hugoo goykey se.»
1KI.5.24	Woo ga, Hiram na Sulaymaana noo sedere bundu nda sipres bundu hinna kaŋ a ga bagʼa. 
1KI.5.25	Sulaymaana mo na Hiram noo alkama ton zenber iddu (6.000) nda jii kaŋ mana hun kala 
1KI.5.26	Abadantaa na Sulaymaana noo lakkal sanda takaa kaŋ nda a nʼa har a se. Alaafiya goo Hiram nda Sulaymaana game. Ngi boro hinkaa na amaana zaa cere se.
1KI.5.27	Kokoyoo Sulaymaana na aruyaŋ zaa Izirayel gandaa kul ra kʼi daŋ waazibi goyyaŋ ra. I manʼti kala aru zenber waranza (30.000). 
1KI.5.28	Handu kul a ga boro zenber woy (10.000) kaa i ra kʼi sanba Libaŋ. Nda i na handu foo tee no din, i ga willi ngi do, a ga boro zenber woy (10.000) tana sanba. Woo ra boro foo kul ga handu foo tee Libaŋ ka willi ka kaa ka handu hinka tee nga hugoo do. Adoniram ti waazibi goykey jineboraa. 
1KI.5.29	Sulaymaana goo nda aru zenber woyye (70.000) kaŋ ga jeraw zaa nda aru zenber woyyaaha (80.000) kaŋ ga tondi hoy tondey ra. 
1KI.5.30	Lakkalkawyaŋ mo goo no kaŋ ti boro zenber hinza nda zangu hinza (3.300) kaŋ ga jamaa lakkal kaŋ ga goyoo tee. 
1KI.5.31	Kokoyoo yaamar kaŋ i ma tondi babbeeriyaŋ kaa, tondi hennayaŋ, ngi no ma tee Irkoy 
1KI.5.32	Sulaymaana cinakey, nda Hiram cinakey, nda Gebal borey na bundey nda tondey soolu ka hugoo cin.
1KI.6.1	Izirayel izey fattaroo Misira banda ga, jiiri zangu taaci nda woyyaahantoo (480to) handu hinkantoo kaŋ ti Zib handoo ra Sulaymaana na Abadantaa 
1KI.6.2	Hugoo kaŋ kokoyoo Sulaymaana nʼa cin Abadantaa se, nga kuuyanoo ti kabedaaru woydu (60), nga hayyanoo ti kabedaaru waranka (20), nga kayyanoo ti kabedaaru waranza (30). 
1KI.6.3	Šiifaa kaŋ goo hugu beeroo jine goo nda kabedaaru waranka (20) kuuyan kaŋ ga sawa nda hugoo hayyanoo, nga hayyanoo ti kabedaaru woy (10). 
1KI.6.4	A na funeetaryaŋ kaŋ ra guurusuti goo kaa hugoo se. 
1KI.6.5	Hugoo beeroo kaŋ ti hugu nda nga kuneheroo, a na hugu-izeyaŋ cin nga tarayhere cetaa ga kʼa kul kuubi kʼa bere. 
1KI.6.6	Hugu-izey kaŋ cinandi taray cetaa ga gandahere waney hayyanoo ti kabedaaru guu, sooraa kaŋ goo a boŋ ti kabedaaru iddu, sooro hinkantoo ti kabedaaru iyye. A tonton Irkoy hugoo taray here cetewey tafayroo ga, cetaa tafayroo ga bisa cere, cetaa mma koy de nga tafayroo ga kacca. Woo ra bundey kaŋ ga hugoo kaŋ goo jere ga dii si naaga Irkoy hugoo cetaa ga. 
1KI.6.7	Waatoo kaŋ i ga Irkoy hugoo cin, tondiyaŋ kaŋ soolandi ka hun tondi guusoo ra nda i nʼa cin, woo se cinaroo waati boro si maa ndarka, wala daaši, wala guuru jinay kul jinde. 
1KI.6.8	Sooraa miɲoo sii kala kabe henna here hugoo se. Sooro žigimee golbante nda boro ga žigi ka koy sooro hugoo boŋ ka hun no din ka koy sooro hugoo hinkantoo ra. 
1KI.6.9	Kaŋ hugoo cinandi ka ben, Sulaymaana nʼa daabandi nda garbunduyaŋ nda 
1KI.6.10	A na huguyaŋ cin hugoo kuubi-ka-beraa kul ra, ngi kayyanoo ti kabedaaru guu, sedere bunduyaŋ no ma ngi nda hugoo dii cere ga.
1KI.6.11	Abadantaa na šenni har Sulaymaana se ka nee: 
1KI.6.12	«Hugoo woo kaŋ nʼgoo mʼa cin ya ne, nda ni dira ka sawa nda ay hantumey, ka agay ašariyawey dii, nda nʼnʼay yaamarey kul dii, ni hanga ey, šennoo kaŋ ay nʼa har ni baaba Dawda se, ay gʼa tabatandi ma ne. 
1KI.6.13	Ay ga goro Izirayel izey game, ay sʼay jamaa Izirayel naŋ.»
1KI.6.14	Waatoo kaŋ Sulaymaana na Irkoy 
1KI.6.15	a na hugoo gundoo cetewey daabu nda 
1KI.6.16	A na kuneheroo hugoo din kaŋ goo nda kabedaaru waranka (20) cetewey daabu nda sedere bunduyaŋ kʼa za ganda hala beene. A na hugoo din hanse kʼa tee nongu henanantey ihenanantaa. 
1KI.6.17	Hugoo kaŋ ra boro ga huru jina ma koy kunehere hugoo ra kuuyanoo ti kabedaaru woytaaci (40). 
1KI.6.18	Sedere bundey kaŋ i nʼi daŋ Irkoy hugoo gundoo ra, i na bunduyaŋ fasal kʼi tee labtanda, nda kutukuryayaŋ. Hugoo gundoo kul ka tee sedere bundu, boro si dii tondi kul. 
1KI.6.19	A na Irkoy hugoo kunehere hugoo soolu ka Abadantaa 
1KI.6.20	Hugoo kunehere hugoo kuuyanoo ti kabedaaru waranka (20), nga hayyanoo ti kabedaaru waranka (20), nga kayyanoo ti kabedaaru waranka (20), a nʼa kul daabu nda wura alhakiika, a na sargari tonadogoo kaŋ teendi nda sedere bundu mo daabu nda wura. 
1KI.6.21	Sulaymaana na hugoo gundoo daabu nda wura alhakiika. Kunehere hugoo kaŋ a nʼa daabu nda wura, a na wura šešeriyaŋ daŋ jineheroo ra. 
1KI.6.22	Takaa woo nda a na wura ka hugoo gundoo kul daabu hala a ben. Sargari tonadogoo mo kul kaŋ goo kunehere hugoo jere, a na nga mo kul daabu nda wura.
1KI.6.23	Almalayka hinka kaŋ se i ga nee šerib kaŋ a nʼi tee nda 
1KI.6.24	Šerib faa fata jinaa goo nda kabedaaru guu, fata hinkantoo goo nda kabedaaru guu, woo ti ka hun fata foo boŋoo ga ka koy fata faa boŋoo ti kabedaaru woy (10). 
1KI.6.25	Šerib hinkantoo mo fatawey ti kabedaaru woy (10). Šerib hinkaa diidaa nda ngi assuuraa kul ti affoo. 
1KI.6.26	Šerib jinaa kayyanoo ti kabedaaru woy (10), ihinkantoo mo takaa din da. 
1KI.6.27	A na Šeribey daŋ kʼi kayandi kunehere hugoo gamoo ra. Šeribey fatawey ga feera, ijinaa fata foo ga tuku cetaa ga, ihinkantoo fata foo ga tuku cete faa ga. Ngi fata hinkaa kaŋ cindi ga tuku cere ga hugoo gamoo ra. 
1KI.6.28	A na wura ka šeribey daabu.
1KI.6.29	Hugoo cetewey kul bande, hugu jinaa nda kuneheroo gundey, a na šeribyaŋ caaray i ga, nda teenayɲaayaŋ, nda kutukuryayaŋ. 
1KI.6.30	A na hugoo gandaheroo daabu nda wura, hugu jinaa nda kuneheroo.
1KI.6.31	Kunehere hugoo miɲoo, a na ganbu kaŋ teendi nda zaytu bundu daŋ a ga, ganboo beene bundey nda nga carawey bundey ga too cetaa zamna guu, affoo. 
1KI.6.32	Ganboo caraw hinkaa lefewey teendi nda zaytu bundu. A na šeribyaŋ caara i ga, nda teenayɲaayaŋ, nda kutukuryayaŋ, a nʼi daabu nda wura. A na wura daŋ šeribey nda teenayɲaŋey mo ga. 
1KI.6.33	Takaa follokaa no a nʼa tee Irkoy hugoo gundoo miɲoo se, a na ganbu kaŋ teendi nda zaytu bundu daŋ a ga, ganboo beene bundey nda nga carawey bundey ga too cetaa zamna taacaa, affoo. 
1KI.6.34	Ganbu kaŋ caraw hinkaa lefewey teendi sipres bundu ra, caraw jinaa lefaa teendi nda bundu tafay hinka kaŋ ga koy ka kaa, ihinkantoo lefaa bundu tafay hinka kaŋ ga koy ka kaa goo a ga. 
1KI.6.35	A na šeribyaŋ, nda teenayɲaayaŋ, nda kutukuryayaŋ caara ganbey ga. Nongey kaŋ a nʼi caara, a na wura kʼi daabu.
1KI.6.36	Woo banda ga, a na hugoo batumaa kaŋ goo batuma beeroo gundoo ra cin nda tondi beeri sorro hinza, nda sedere bundu sorro foo.
1KI.6.37	Sulaymaana laamaa jiiri taacantoo, Zib handoo ra, Abadantaa hugoo asaasoo cina ka ben. 
1KI.6.38	Jiiri woy cindi faantoo (11to), Bul handoo kaŋ ti handu yaahantoo, hugoo nongey kul ben ka sawa nda woo kaŋ a ga hima ka tiya. Jiiri iyye ra Sulaymaana na hugoo cin ka ben.
1KI.7.1	Sulaymaana na nga hugoo cin. Jiiri woy cindi hinza (13) no a nʼa tee nga cinyanoo ra hala a kul ga ben. 
1KI.7.2	Hugoo kaŋ maaɲoo ti «Libaŋ hawsa guzubaa», nga no a jin kʼa cin. Nga kuuyanoo ti kabedaaru zangu (100), nga hayyanoo ti kabedaaru woyguu (50), nga kayyanoo ti kabedaaru waranza (30). A na daabandoo gorandi 
1KI.7.3	I na sedere bundu woy cindi guu (15) daŋ hala sorro hinza sedere garbundey boŋ ka hugoo daabu, i kul cere ra ti woytaaci cindi guu (45). I kul si goro kala ganjey ga. 
1KI.7.4	Funeetar sorro hinza bara a ra. I kul ga cere tenje. 
1KI.7.5	Hurudogey nda ngi kaadarey kul kuuyaney nda hayyaney ga sawa. Funeetarawey kul miɲey ga cere guna nongu hinza ra.
1KI.7.6	Woo banda ga, Sulaymaana na galliyaa cin kaŋ ganjey gʼa dii, nga kuuyanoo ti kabedaaru woyguu (50), nga hayyanoo ti kabedaaru waranza (30), galliya goo hugoo jinoo ra kaŋ ga kay ganjiyaŋ ga, tende goo miɲoo ra.
1KI.7.7	A yee ka šiifaa cin kaŋ ra kokoyoo gorohayaa goo, no din ra a ga ciiti dunbu, i ga nee a se ciitihugoo, a nʼa daabu nda sedere bundu za ganda hala beene.
1KI.7.8	Nga hugoo kaŋ ra a ga goro cinandi nda taka follokaa batuma tana ra šiifaa din dumaa ga.
1KI.7.8	Firawuuna ize woyoo kaŋ Sulaymaana hiiji a, hugoo kaŋ a nʼa cin a se, nga nda hugoo woo kul ti cine foo.
1KI.7.9	Hugey wey kul cinandi tondi beeri hennayaŋ kaŋyaŋ ga sawa, i hoyandi nda cendi jinehere nda bandahere, kʼa dii za asaasoo hala beene, za taray hala batumaa ra. 
1KI.7.10	Asaasoo mo mana teendi kala nda tondi henna beeriyaŋ, tondiyaŋ no kaŋ affooyaŋ goo nda kabedaaru woy (10), affooyaŋ mo goo nda kabedaaru yaaha. 
1KI.7.11	A na tondi hennayaŋ kaŋ hoyandi, ngi nda sedere bunduyaŋ daŋ asaasoo boŋ. 
1KI.7.12	Batuma beeroo kuubi-ka-beraa kul bande, cete kaŋ teendi nda tondi hoyanteyaŋ sorro hinza goo, nda sedere garbundu sorro foo, Abadantaa 
1KI.7.13	Woo banda ga, kokoyoo Sulaymaana donto i ma koy Tir ka kate boro foo kaŋ maaɲoo ti Hiram. 
1KI.7.14	Hiram manʼti kala woy foo kaŋ ti Neftali alkabiilaa boro kaŋ kurɲoo buu izʼaroo, baaboo ti Tir boro, alhan goykaw no. A goo nda lakkal, nda bayray, nda fahamay ka goy dumi kul tee alhan ra. A kaa kokoyoo Sulaymaana do ka nga goyey kul tee.
1KI.7.15	Hiram na alhan ganji hinkaa hanse, ihinkaa, affoo kul goo nda kabedaaru woy cindi yaaha (18) kayyan, karfu kaŋ goo nda kabedaaru woy cindi hinka (12) ga hin ka ganji hinkaa affoo kul kuubi-ka-beraa neeši.
1KI.7.16	A na ganjey daabirji hinka tee nda alhan mennante, i ga fura ganjey boŋ, ijinaa goo nda kabedaaru guu kayyan, ihinkantoo goo nda kabedaaru guu kayyan. 
1KI.7.17	Guuru fun-funante nda šešeri guli-gulanteyaŋ taalam goo ganjey daabirjey ga kaŋ goo ganjey boŋ, a na iyye tee ijinaa se, a na iyye tee ihinkantoo se. 
1KI.7.18	A na grenad-izey tee sorro hinka kʼi ka guuru fun-funantey ijinaa kuubi kʼa bere, ka daabirjey kaŋ goo ganjey boŋ daabu, taka follokaa no a nʼa tee ihinkantoo se. 
1KI.7.19	Daabirjey kaŋ ga fura ganjey boŋ galliyaa ra, ga hima nda kutukuryayaŋ, ngi affoo kul goo nda kabedaaru taaci. 
1KI.7.20	Daabirjey kaŋ goo ganji hinkaa boŋ beene grenad-ize zangu hinka (200) ga affoo kul kuubi kʼa bere guurey se banda. 
1KI.7.21	A na ganjey tee Irkoy 
1KI.7.22	Waatoo kaŋ ganjey boŋey kutukuryayaŋ huru i ga, ganjey goyoo ben.
1KI.7.23	Woo banda ga, Hiram na alhan mennante doori mul ra ka hanfi beeri tee, maaɲoo ti «teekoo». Boŋ faa ka koy affaa ga ti kabedaaru woy (10), nga kunturoo kul mma gunguti, nga kayyanoo ti kabedaaru guu, nga kuubi-ka-beraa ti kabedaaru waranza (30). 
1KI.7.24	Hanfoo din boŋoo cire nda nga kuubi-ka-beraa kul bande labtandayaŋ goo kaŋ gʼa taalam, kabedaaru foo kul ize woy (10) goo a ga. Labtanda sorro hinka no kaŋ mennandi nda alhan hanfi follokaa. 
1KI.7.25	Hanfoo gorandi alhan haw woy cindi hinka (12) boŋ: ihinza ga hawsa here tenje, ihinza ga waynakaŋay here tenje, ihinza ga gurma here tenje, ihinza ga waynahunay here tenje, hanfoo goo i boŋ, ngi kul dumawey ga koy kunehere. 
1KI.7.26	Hanfoo meefendoo wargayanoo ti kabetaami foo. Miɲoo teendi ma nee hari haŋ poti, ma nee kutukurya. Liitar zenber woytaaci cindi taaci (44.000) no a ga zaa.
1KI.7.27	Woo banda ga, Hiram na alhan torka woyaa (10) hanse. Torka foo kul kuuyanoo ti kabedaaru taaci, kabedaaru taaci hayyan, kabedaaru hinza kayyan. 
1KI.7.28	Takaa ne kaŋ nda torkawey teendi: alhan tafayyaŋ nda kunturoo teendi, alhan tafayyaŋ mo goo bunduyaŋ game. 
1KI.7.29	Ganjihaylayaŋ, nda hawyaŋ, nda almalaykayaŋ kaŋ se i ga nee šerib biyey goo alhan tafawey ga kaŋ goo bundey game. Ganjihaylawey nda hawey beene nda i cire taalam alhan šešeriyaŋ goo. 
1KI.7.30	Alhan cee taaci goo torka foo kul se, alhan guuruyaŋ gʼi dii. Haya gaabanteyaŋ bara cee taacaa se, i ga koy too kanje taacaa cire, šešeriyaŋ kaŋ ga taalam gʼi kul tenje. 
1KI.7.31	Torka foo kul beeneheroo ra, fun goo carawey game kaŋ bisa ey nda kabedaaru foo. Beeneheroo miɲoo ga gunguti, nga ti hanfoo jisidogoo, nga hayyanoo ti kabedaaru foo nda jere. Hayayaŋ biyey kaŋ žeerandi goo miɲoo ga. Torkaa alhan tafawey caraw taacaa kul ga sawa, i si gunguti. 
1KI.7.32	Torkaa cee taacaa goo torkaa alhan tafawey cire. Guurey kaŋ ga cewey dii si denji kala torkaa gandaheroo ga. Torkaa cee foo kul kayyanoo manʼti kala kabedaaru foo nda jere. 
1KI.7.33	Cewey teendi sanda bari torkawey cewey takaa. Ngi cewey daŋdogey, nda žantey, nda humekarfey, nda humey, i kul mana teendi kala alhan mennante ra. 
1KI.7.34	Haya gaabante taaci goo torkaa kanje taacaa ga, ngi nda torkaa kunturoo kul ka karandi cere ra. 
1KI.7.35	Torka kunturoo foo kul miɲoo kaŋ goo beene, meefendu kokoyfuula alhaali goo a ga kaŋ kayyanoo ti kabedaaru jere kaŋ ga torkaa miɲoo kuubi kʼa bere. Beeneheroo din ga kabeyaŋ goo kaŋ ngi nda alhan tafawey kul teendi guuru follokaa ra. 
1KI.7.36	A na šeribyaŋ, nda ganjihaylayaŋ, nda teenayɲaayaŋ žeeri torkawey guuru tafawey ga, nda nongu kooney kul ga, a na šešeriyaŋ kaŋ ga taalam žeeri kʼi kuubi ka bere. 
1KI.7.37	Takaa follokaa nda a na torka woyaa (10) kul tee: guuru no a nʼa mennandi ka affoo kul kunturoo tee. I kul kuuyanoo, nda ngi hayyanoo, nda ngi takaa kul ti affoo.
1KI.7.38	Woo banda ga, Hiram na alhan hanfi woy (10) tee. Hanfi foo kul ga liitar zangu yagga (900) cine zaa, ngi affoo kul manʼti kala kabedaaru taaci. Hanfi foo kul furandi torka woyaa (10) affoo boŋ. 
1KI.7.39	A na torka guu daŋ Irkoy 
1KI.7.40	Hiram na barmawey, nda doosiɲawey, nda taasawey tee. A na goyey kul benandi kaŋ a nʼi tee kokoyoo Sulaymaana se Abadantaa 
1KI.7.41	ganji hinka, nda ganji daabirji hinka kaŋ goo ganji hinkaa boŋ, nda guuru fun-funante hinkaa kaŋ ga ganji daabirji hinkaa kaŋ goo ganji hinkaa boŋ daabu, 
1KI.7.42	nda grenad-ize zangu taaci (400) guuru fun-funante hinkaa se, grenad-ize sorro hinka guuru fun-funante foo kul se, ka ganji daabirji hinkaa kaŋ goo ganji hinkaa boŋ daabu, 
1KI.7.43	nda torka woyaa (10), nda hanfi woyaa (10) kaŋ goo torkawey boŋ, 
1KI.7.44	nda hanfi beeroo kaŋ se i ga nee «teekoo», nda haw woy cindi hinkaa (12) kaŋ goo «teekoo» cire, 
1KI.7.45	barmawey, nda doosiɲawey, nda taasawey. Jinawey wey kul kaŋ Hiram nʼi tee kokoyoo Sulaymaana se Abadantaa hugoo se mana teendi nda kala alhan yutta. 
1KI.7.46	Žurdeŋ isaa ganganoo ra kokoyoo nʼi mennandi, laboo tafayyanoo ga, Sukot koyraa nda Sartaŋ koyraa game. 
1KI.7.47	Sulaymaana na jinawey kul daŋ Irkoy hugoo ra, ngi booboyanoo se boro si ceeci ka alhanoo tiŋaa hinnaa bay.
1KI.7.48	Sulaymaana na Abadantaa hugoo jinawey kul tee: sargari tonadogoo kaŋ teendi nda wura, taabaloo kaŋ teendi nda wura kaŋ ga i ga takulawey kaŋ jisandi Irkoy se daŋ, 
1KI.7.49	nda fitilla canbey kaŋ teendi nda wura alhakiika, igguu goo kabe henna here, igguu goo kabe waawa here kunehere hugoo miɲoo tenje, nda kutukurya biyey, nda fitillawey, nda kanbey kaŋ ga fitilla zaara boosoo dunbu, i kul ti wura. 
1KI.7.50	Taasa beerey, nda huryawey, nda taasawey, nda potey, nda boosu-kaa-jinawey, i kul teendi nda wura alhakiika. Hugoo kunehere, nongu henanantey ihenanantaa ganbey nda Irkoy hugoo miɲoo guuru-izey kaŋ ga ganboo lefewey dii carawey ga mana teendi nda kala wura.
1KI.7.51	Takaa woo nda goyey kul kaŋ kokoyoo Sulaymaana nʼi tee Abadantaa hugoo ra ben. Sulaymaana kate jinay henanantey kaŋ nga baaba Dawda nʼi daŋ jere ga Abadantaa se kaŋ ti nzorfu kaaray, nda wura, nda jinawey. A nʼi jisi Abadantaa hugoo alman jisidogey ra.
1KI.8.1	Waatoo woo, kokoyoo Sulaymaana na Izirayel boro beerey marga nga do Žerizalem, nda alkabiilawey boŋkoyney, nda Izirayel izey hugu boŋey i ma kaa ka Abadantaa 
1KI.8.2	Izirayel arey kul kaa ka marga kokoyoo Sulaymaana do, handoo kaŋ se i ga nee Etanim ra, jingaroo
1KI.8.3	Izirayel boro beerey kul kaa, 
1KI.8.4	I na Abadantaa sundukoo zaa ka koy, nda cere kubayyan hukkumoo, nda jinay henanantey kul kaŋ goo hukkumoo ra. Sargari juwalkey nda 
1KI.8.5	Kokoyoo Sulaymaana nda Izirayel jamaa kul kaŋ goo a jere, i kul goo sundukoo jine, i ga alman buuna nda ibeeri kaa sargari, ngi booboyanoo se boro si hin kʼi kabu ka ngi hinnaa bay.
1KI.8.6	Sargari juwalkey koy nda Abadantaa amaanaa sundukoo kʼa jisi nga dogoo ra, Irkoy 
1KI.8.7	zama šeribey nka ngi fatawey daaru sundukoo jisidogoo boŋ. Ngi fatawey ga sundukoo nda bundey kaŋ gʼa zaa kul daabu. 
1KI.8.8	Bundey ga kuu, taka kaŋ ra ba nda boro goo nongu henanantaa ra, kunehere hugoo miɲoo ga boro ga dii ey, amma boro si hin ka bara taray ka dii a. I cindi no din hala hõ. 
1KI.8.9	Haya kul sii sundukoo ra nda manʼti tondi walha hinkaa hinne kaŋ Musa nʼi jisi a ra Horeb tondi hondoo jere waatoo kaŋ Abadantaa na amaana daŋ nga nda Izirayel izey game, waatoo kaŋ i fatta Misira gandaa ra.
1KI.8.10	Waatoo kaŋ sargari juwalkey ga fatta nongu henanantaa ra, duulaa na Abadantaa hugoo too met. 
1KI.8.11	Sargari juwalkey mana hin ka sargari kaa koyne duulaa sabbu se, zama Abadantaa daržaa na nga hugoo too.
1KI.8.12	Waatoo din Sulaymaana nee: «Abadantaa, nʼnee kaŋ nʼga goro duula bibi tik ra. 
1KI.8.13	Ay na hugu henna alhakiika cin ma ne kaŋ ga tee ni gorodogoo, nʼga goro a ra hala abada.»
1KI.8.14	Kokoyoo bere Izirayel jamaa here ka gaara i kul se. Izirayel jamaa kul goo ma kay. 
1KI.8.15	A nee: «Ay ga albarka daŋ Abadantaa, Izirayel Koyoo se kaŋ šelaŋ nda nga miɲoo ay baaba Dawda se, kaboo na hayaa tee kaŋ a nʼa har ka nee: 
1KI.8.16	‹Za hanoo kaŋ ay nʼay jamaa Izirayel fattandi Misira, ay mana koyra suuba Izirayel alkabiila kul koyra ra hala 
1KI.8.17	A goo ay baaba Dawda binoo ra nga ma hugoo cin Abadantaa, Izirayel Koyoo maaɲoo ga. 
1KI.8.18	Amma Abadantaa nee ay baaba Dawda se: ‹Zama a goo ni binoo ra ma hugu cin ay maaɲoo ga, haya henna no kaŋ goo ni binoo ra. 
1KI.8.19	Amma hayaa kaŋ no ti, manʼti ni no ma hugoo cin. Ni izʼaroo, woo kaŋ hun ni hamoo ra, nga no ma hugu cin ay maaɲoo ga.› » 
1KI.8.20	Sulaymaana yee koyne ka nee: «Abadantaa na šennoo tee kaŋ a nʼa har. Ay huru ay baaba Dawda dogoo ra ka goro kokoytaraa ra Izirayel jamaa boŋ sanda takaa kaŋ nda Abadantaa nʼa har, ay na hugoo cin Abadantaa, Izirayel Koyoo maaɲoo ga. 
1KI.8.21	Waatoo kaŋ Abadantaa gʼir baabey fattandi Misira, 
1KI.8.22	Sulaymaana kay Abadantaa sargari tonadogoo jine ka Izirayel jamaa kul tenje. A na nga kabey jer beene 
1KI.8.23	ka nee: «Ya Abadantaa, Izirayel Koyoo, koy kul sii no sanda ni cine beenaa ra beene wala laboo ga ganda. Ni tamey kaŋ ga ni fondaa gana nda ngi binoo kul, nʼga 
1KI.8.24	Woo ra, woo kaŋ nʼnʼa har ni tamoo ay baaba Dawda se, woo kaŋ ni hunday miɲoo nʼa har, ni hunday kaboo nʼa tee hõ. 
1KI.8.25	Sohõ Abadantaa, Izirayel Koyoo, hayaa tee kaŋ nʼnʼa har ni tamoo ay baaba Dawda se ka nee: ‹Nʼsi jaŋ ni hayroo ra boro kaŋ ga goro Izirayel kokoy gorodogoo ra ay jine, nda de ni izʼarey na lakkal daŋ ngi fondaa kaŋ i gʼa gana se, ka dira ay jine sanda takaa kaŋ nda ni dira ay jine.›
1KI.8.26	Sohõ Izirayel Koyoo, ay gʼa wiri ni ga, šennoo kaŋ nʼnʼa har ni tamoo ay baaba Dawda se ma tabati.
1KI.8.27	Amma nda cimi, Irkoy ga kaa ka goro laboo ga wala? Beenawey nda ngi beeriyanoo kul si hin ka ni zaa, soko 
1KI.8.28	Woo kul, Abadantaa, ay Koyoo, haŋajer ni tamoo ŋaarayroo se ka maa suurandiyanoo kaŋ agay, ni tamoo gʼa wiri ni ga hõ. 
1KI.8.29	Yala ni moɲey ma bara hugoo woo ga cijin nda zaari kʼa hawgay, nongoo ga kaŋ nʼnee: ‹Ay maaɲoo goo nongoo woo ga.› Haŋajer ni tamoo ŋaarayroo se kaŋ a gʼa tee ne ra. 
1KI.8.30	Haŋajer ni tamoo suurandiyanoo se nda ni jamaa Izirayel suurandiyanoo se waati kaŋ i bere nongoo woo here ka ni ŋaaray. Haŋajer ir se beenaa ra kaŋ ti ni gorodogoo, haŋajer ir se, ma yaafa ir se.
1KI.8.31	Boro kaŋ duu nga cinaa ga zunubu, de i nee kaŋ boraa ma žee, nda a kaa ni sargari tonadogoo jere žeeyanoo se hugoo woo ra, 
1KI.8.32	ma haŋajer i se beenaa ra ka misoo woo guna, ma goy ka ni tamey ciiti ka tooɲekaa zukandi ka nga goy futaa kaŋandi a boŋ, ka šerrantaa henanandi ka sawa nda nga šerreyanoo.
1KI.8.33	Waati kaŋ iberiyaŋ na Izirayel ni jamaa kar, zama Izirayel na zunubu tee ni ga, nda i yee kate ni ga ka ni maaɲoo beerandi, ka ni ŋaaray ka ni suurandi hugoo woo ra, 
1KI.8.34	ma haŋajer i se beenaa ra, ma ni jamaa Izirayel zunuboo yaafa. Mʼi willi kate gandaa ra kaŋ nʼnʼa noo ngi baabey se.
1KI.8.35	Nda beenaa daaba, de ncirɲi si kaŋ, zama i na zunubu tee ma ne, nda i bere nongoo woo here ka ni ŋaaray, ka ni maaɲoo beerandi, ka ngi zunuboo naŋ ka kaa ni ga, zama nʼnʼi kaynandi, 
1KI.8.36	ma haŋajer i se beenaa ra, ma ni tamey nda ni jamaa kaŋ ti Izirayel zunuboo yaafa. Nʼga fondo hennaa cebe i se kaŋ i ga hima kʼa gana, ni gandaa kaŋ nʼnʼa noo ni jamaa se sanda tubu noo ncirɲi.
1KI.8.37	Nda heray kaa gandaa ra, wala wirci laala kaŋ ga bere, wala kogay, wala ka dumari-izey funbandi, wala ndoo, wala nooni, wala nda iberiyaŋ kaa ka ni jamaa wanga kʼa daŋ game kʼa dii nga gandaa koyrawey ra, nda dori dumi kul kaŋ no, wala wirci dumi kul kaŋ no, 
1KI.8.38	nda ni jamaa Izirayel boro foo kul binoo hanse ka maray, nda a na ni ŋaaray ka ni suurandi, nda a na nga kabey jer hugoo woo here ka ni ŋaaray, 
1KI.8.39	ma haŋajer a se beenaa ra kaŋ ti ni gorodogoo. Ma yaafa, ma boro foo kul bana ka sawa nda nga teegoyoo, zama nʼga bine bay, zama ni hinne no ma adamize kul binoo bay. 
1KI.8.40	Nda woo teendi i ga hunbur ni jirbey kul kaŋ i gʼi tee gandaa ra kaŋ nʼnʼa noo ir baabey se.
1KI.8.41	Taka follokaa no yawoo se kaŋ manʼti Izirayel boro kaŋ ti ni jamaa, nda a kaa ka hun nongu mooro ra ni maaɲoo sabbu se, 
1KI.8.42	zama i ga kaa ka maa ni maa beeroo, nda ni kabe gaabantaa, nda ni hinoo. Nda a bere hugoo woo here ka ni ŋaaray, 
1KI.8.43	ma haŋajer a se beenaa ra kaŋ ti ni gorodogoo. Haya kul kaŋ nda a na ni ŋaaray, mʼa tee a se hala laboo kul jamawey ma ni maaɲoo bay, ka hunbur ni sanda takaa kaŋ nda ni jamaa Izirayel ga hunbur ni, i ma bay mo kaŋ hugoo woo kaŋ ay nʼa cin, ni maaɲoo no ma ciyandi a ga.
1KI.8.44	Waati kaŋ ni jamaa fatta ka koy nga iberoo wongu, a ma tee nongu kul kaŋ ra nʼnʼi sanba, nda i bere koyraa here kaŋ nʼnʼa suuba, ka bere hugoo woo here kaŋ ay nʼa cin ni maaɲoo ga, nda i na ni, Abadantaa ŋaaray, 
1KI.8.45	beenaa ra, haŋajer ngi ŋaarayrey nda ngi suurandiyaney se ka ngi almuraadoo hanse.
1KI.8.46	Nda i na zunubu tee ma ne, zama boro sii no kaŋ si zunubu tee, nda ni futu i ga kʼi daŋ ngi iberey kabey ra kaŋ hin ey koy nda ey ngi gandaa ra kʼi daŋ tamtaray, a ma tee ganda mooro wala imaana, 
1KI.8.47	i diyandi ka koy nda ey gandaa kaŋ no ra, nda no din ra i na lakkal barmay, nda i 
1KI.8.48	gandaa kaŋ ra i goo kaŋ ra ngi iberey koy nda ey, nda i tuubi ka kaa ni ga nda ngi binoo kul, nda ngi hundoo kul, ka bere gandaa woo here, gandaa kaŋ nʼnʼa noo ngi baabey se, de mo i bere koyraa woo here, koyraa woo kaŋ nʼnʼa suuba, ka bere hugoo woo here kaŋ ay nʼa cin ma ne, ka ni ŋaaray, 
1KI.8.49	beenaa ra kaŋ ti ni gorodogoo, haŋajer ngi ŋaarayrey nda ngi suurandiyaney se ka ngi almuraadoo hanse. 
1KI.8.50	Yaafa ni jamaa se kaŋ na zunubu tee ma ne, goy futu kul kaŋ i nʼa tee, mʼa kul yaafa i se, ma naŋ borey kaŋ nʼi tee tam ma hinna i se, 
1KI.8.51	zama ni jamaa no, ni tuboo no kaŋ nʼnʼi fattandi Misira kaŋ tee war se ma nee guusu kaŋ ra guuru ga mennandi.
1KI.8.52	Suuri ka lakkal daŋ ni tamoo suurandiyanoo se nda ni jamaa Izirayel suurandiyanoo se, waati kul kaŋ i na ni maaɲoo cee, ma haŋajer ir se, 
1KI.8.53	zama ni ti ir Koyoo, Abadantaa, ni no kʼir suuba kʼir kaa aduɲɲa jama cindey kul ra kʼir tee ni wane, takaa kaŋ nda nʼnʼa har nda ni tamoo Musa waatoo kaŋ nʼnʼir baabey fattandi Misira.»
1KI.8.54	Waatoo kaŋ Sulaymaana na ŋaarayroo nda suurandiyanoo woo kul tee Abadantaa se ka ben, a tun ka hun Abadantaa sargari tonadogoo jine kaŋ ra a cindi ka sonbu ka kabey jer beene ka Irkoy ŋaaray. 
1KI.8.55	Woo banda ga, a tun ka kay, a na jinde jer ka gaara Izirayel jamaa kul se ka nee: 
1KI.8.56	«Albarka Abadantaa kaŋ na nga jamaa Izirayel noo hunanzamay sanda takaa kaŋ nda a nʼa har. Šenni henney kul kaŋ a nʼi har nda nga tamoo Musa, haya kul mana cindi i ra kaŋ mana tee. 
1KI.8.57	Yala Abadantaa, ir Koyoo ma cindi ir bande sanda takaa kaŋ nda a cindi ir baabey bande, a masʼir naŋ, a masʼir fur. 
1KI.8.58	A mʼir biney ka koy nga here hala ir ma nga fondawey kul gana, ir ma nga yaamarey, nda nga hantumey, nda nga ašariyawey dii kaŋ nda a nʼir baabey yaamar. 
1KI.8.59	Šenney wey kul kaŋ ay nʼi har Abadantaa jine kaŋ ti suurandiyaney, i ma cindi Abadantaa, ir Koyoo jine cijin nda zaari, a ma nga tamoo nda nga jamaa Izirayel faaba, haya kul kaŋ ga i ga too, waati kul a mʼa hanse i se. 
1KI.8.60	Nda woo teendi, dumey kul kaŋ goo laboo ga, ga bay kaŋ Abadantaa ti Irkoy, nga dumaa ga koy tana sii no. 
1KI.8.61	Woo se, war ma hawa Abadantaa, ir Koyoo ga nda war biney kul, ka hanga nga hantumey, ka nga yaamarey dii, sanda takaa kaŋ war goo mʼa tee hõ.»
1KI.8.62	Kokoyoo Sulaymaana nda Izirayel kul na sargari kaa Abadantaa se. 
1KI.8.63	 kaŋ Sulaymaana nʼi kaa Abadantaa se manʼti kala haw kobsi zenber waranka cindi hinka (22.000), feejey nda hanciney cere ra mana tee kala alman boŋ zenber zangu nda zenber waranka (120.000). Takaa woo no kokoyoo nda Izirayel izey kul nʼa tee ka Abadantaa 
1KI.8.64	Han follokaa din da, Abadantaa hugoo batumaa kaŋ goo a jine, kokoyoo Sulaymaana na gamoo daŋ jere ga Abadantaa se hala nga ma 
1KI.8.65	Sulaymaana nda Izirayel kul na hooray tee waatoo woo. Kʼa dii za Hamat koyraa miɲoo ga hala Misira gooroo do, alžama beeri kaa ka margaroo tee Abadantaa, ir Koyoo jine, i na margaroo tee jirbi iyye, nga banda ga, i yee ka jirbi iyye tana tee, woo ti cere ra jirbi woy cindi taaci (14). 
1KI.8.66	Jirbiiyye hinkantoo woo subaa ra, Sulaymaana na jamaa sallama. I gaara kokoyoo se jina i koy ngi do. Haya henney kul kaŋ Abadantaa nʼi tee nga tamoo Dawda se nda nga jamaa Izirayel se, woo se i kul ɲaali ka binekaanay.
1KI.9.1	Sulaymaana na Abadantaa 
1KI.9.2	Abadantaa na nga boŋ cebe a se cee hinkantoo sanda takaa kaŋ nda a na nga boŋ cebe a se Gabawoŋ. 
1KI.9.3	Abadantaa nee a se: «Ay maa ni ŋaarayroo nda suurandiyanoo kaŋ nʼnʼi har ya ne. Hugoo kaŋ nʼnʼa cin, ay nʼa tee nongu henanante kʼay maaɲoo daŋ a ga hala abada. Ay moɲey ga cindi hugoo woo ga waati kul, ay binoo goo a se waati kul. 
1KI.9.4	Ni, nda ni dira ay jine sanda takaa kaŋ nda ni baaba Dawda dira ay jine nda bine foo nda šerretaray, ka hayaa tee nda takaa hunday kaŋ nda ay na ni yaamar, nda nʼnʼay hantumey nda ay ašariyawey dii, 
1KI.9.5	ay ga ni kokoytaraa tabatandi Izirayel boŋ hala abada ka sawa nda woo kaŋ ay nʼa har ni baaba Dawda ga waatoo kaŋ ay nee: ‹Nʼsi jaŋ ni hayroo ra boro kaŋ ga goro Izirayel kokoy gorodogoo ra.›
1KI.9.6	Amma nda war mooru ay ga, war nda war hayrey, nda war mana yadda ka dira nda ay yaamarey nda ay hantumey kaŋ ay nʼi daŋ war jine, nda war koy koy tanayaŋ gana ka sujudu i se, 
1KI.9.7	gandaa woo kaŋ ay nʼa noo war se, ay ga war, Izirayel izey kaa a ra, hugoo woo kaŋ ay nʼa daŋ jere ga kʼa kayandi ay maaɲoo se, ay si yee ka bagʼa koyne, Izirayel ga tee yaasayhaya nda haarayhaya dumey kul game. 
1KI.9.8	Hugoo woo kayriroo, boro kul kaŋ kaa ka bisa a jere, boraa gʼa guna nda kayfi ka nee: ‹Macin se Abadantaa na takaa woo tee gandaa woo nda hugoo woo se?› 
1KI.9.9	Borey ga zaabi ka nee: ‹I nka banda bere Abadantaa se, ngi Koyoo kaŋ na baabey fattandi Misira gandaa ra, i koy hanga koy tanayaŋ ka sujudu i se kʼi gana. Woo se Abadantaa kate i ga bonaa woo kul.›»
1KI.9.10	Jiiri waranka (20) no Sulaymaana nʼa tee hugu hinkaa cinyanoo ra: Abadantaa 
1KI.9.11	 bundoo, nda sipres bundoo, nda wura hinnaa kaŋ Sulaymaana ga bagʼey, Tir kokoyoo kaŋ ti Hiram nʼi kul noo a se, Sulaymaana na Hiram noo koyra waranka (20) Galile gandaa ra. 
1KI.9.12	Hiram hun Tir ka kaa ka dii koyrawey kaŋ Sulaymaana nʼi noo nga se, koyrawey mana kan a se. 
1KI.9.13	A nee: «Agʼarmaa, koyrawey wey no ni yadda kʼi noo ya ne wala?» Hiram na no din maaɲoo daŋ Kabul gandaa (maanaa «ganda kaŋ manʼti haya»), maaɲoo woo da bara a ga hala hõ. 
1KI.9.14	Ka gar wura ton hinza nda jere no Hiram nʼa sanba Sulaymaana se.
1KI.9.15	Borey kaŋ kokoyoo Sulaymaana nʼi daŋ waazibi goy ra, ngi goyey ne: i na Abadantaa 
1KI.9.16	Firawuuna kaŋ ti Misira kokoyoo žigi ka koy kaŋ Gezer koyraa ga kʼa dii, nga koyraa borey kaŋyaŋ ti Kanaŋ borey, a nʼi wii, a na nuune daŋ koyraa ra kʼa tee boosu. Woo banda ga, waatoo kaŋ nga ize woyoo nda Sulaymaana hiiji, a na koyraa noo nga ize woyoo se kʼa tee a se gomni. 
1KI.9.17	Sulaymaana na Gezer cin koyne, nda Bet-Horoŋ koyraa kaŋ goo ganda, 
1KI.9.18	nda Balat, nda Tadmor kaŋ goo saajoo ra, Žuda gandaa ra, 
1KI.9.19	nda nga koyrawey kul kaŋ ra a ga ŋaayan jisi, nda koyrawey kaŋ ra nga torkawey nda nga baryey goo. Cinari kul kaŋ a ga baa nga mʼa tee, a nʼi kul tee Žerizalem, nda Libaŋ, nda gandaa kul kaŋ goo nga hinoo cire. 
1KI.9.20	Dumiyaŋ goo gandaa ra kaŋyaŋ manʼti Izirayel ize. I manʼti kala Amor borey, nda Heti borey, nda Ferezi borey, nda Hewi borey, nda Žebus borey. 
1KI.9.21	Dumey wey hayrey nka cindi gandaa ra, wey kaŋ Izirayel mana hin kʼi halaci. Wey din no Sulaymaana nʼi daŋ waazibi goyyan ra, i cindi woo da ra hala hõ. 
1KI.9.22	Amma Sulaymaana mana Izirayel ize kul daŋ tamtaray ra. A nʼi tee wongu-ize, a na affooyaŋ tee nga goykey, a na affooyaŋ tee nga wongu-izey jineborey, ka affooyaŋ tee nga torkawey jineborey, ka affooyaŋ tee nga baryey jineborey. 
1KI.9.23	Ngi ti lakkalkey boŋkoyney. Goykaw izey kaŋ ga waazibi goyey tee Sulaymaana se lakkalkey hinnaa ti zangu guu nda woyguu (550), ngi no ma jamaa goyey hawgay.
1KI.9.24	Waatoo kaŋ Firawuuna ize woyoo kaŋ Sulaymaana hiiji a hun Dawda koyraa ra ka gana ka koy nga hugoo ra kaŋ Sulaymaana nʼa cin a se, a na nongoo mo cin kaŋ se i ga nee Milo
1KI.9.25	Cee hinza jiiroo ra no Sulaymaana ga 
1KI.9.26	Kokoyoo Sulaymaana na harihii beeriyaŋ hanse Esiyoŋ-Geber koyraa ra, Elat koyraa jere, Kakaarey teekoo miɲoo ga, Edom gandaa ra. 
1KI.9.27	Hiram na nga tamey sanba i ma koy Sulaymaana tamey gaa ngi harihii goyoo ra, goniyaŋ no harihii zurandiyan ra. 
1KI.9.28	I na harihiyey zurandi ka koy Ofir gandaa ra, i willi kate nda wura kaŋ i nʼa noo kokoyoo Sulaymaana se, a ga koy too ton woy cindi hinka (12).
1KI.10.1	Saba gandaa kokoy woyoo maa maaɲoo kaŋ Sulaymaana duu a Abadantaa albarkaa ra, woo se a kaa Sulaymaana do kʼa sii kʼa hãa ka dii nga lakkaloo. 
1KI.10.2	Kokoy woyoo kaa Žerizalem, nga nda jama beeri kaŋ goo a bande, nda yooyaŋ kaŋ ga duguyaŋ, nda wura boobo-boobo, nda tondi hay šendayaŋ ga jeeje. A kaa Sulaymaana do ka haya kul kaŋ goo nga binoo ra har a se. 
1KI.10.3	Haya kul kaŋ nda a na Sulaymaana hãa, Sulaymaana nʼa kul zaabi. Nga hãayaney kul ra, affoo kul sii no kaŋ šendi Sulaymaana se kaŋ a mana nga zaaboo noo. 
1KI.10.4	Saba kokoy woyoo dii Sulaymaana lakkaloo kul, kokoy hugoo kaŋ a nʼa cin mo a dii a, 
1KI.10.5	nda kokoyoo hugoo ŋaayaney, nda nga tamey gorodogey, a dii mo goykey goy takaa kaŋ ga ŋaayan noo borey se, nda ngi bankaarawey, nda nga haŋhayey, a dii mo nga 
1KI.10.6	Woo ga, a nee kokoyoo se: «Waatoo kaŋ ay goo ay gandaa ra, woo kaŋ ay maarʼa ni goyey ga nda ni lakkaloo ga, cimi no. 
1KI.10.7	Ay mana naanay a, kala agay hunday kaa ka dii a nda ay moɲey. Nda cimi, woo kaŋ harandi ya ne ni ga si too ba jeroo. Woo kaŋ ay maarʼa, ni lakkaloo nda ni almaanoo bisa pew. 
1KI.10.8	Ni borey nda ni tamey maakaani, zama i goo ni jere waati kul ka maa ni lakkal šenney. 
1KI.10.9	Albarka ma bara Abadantaa, ni Koyoo se, kaŋ ni kan a se, a na ni gorandi Izirayel fuulaa ra, zama a ga baa Izirayel hala abada. A na ni tee kokoy hala ma goy nda cimi nda šerretaray.»
1KI.10.10	Woo banda ga, Saba kokoy woyoo na Sulaymaana beerandi kʼa noo wura ton hinza nda jere, nda dugu boobo-boobo, nda tondi hay šendayaŋ. Dugoo hinnaa kaŋ a nʼa noo Sulaymaana se boro kul mana kate nga cine koyne.
1KI.10.11	Ka tonton, Hiram harihiyey kaŋ koy Ofir gandaa ra willi kate nda wura, nda santal bundu hay šenda boobo, nda tondi hay šendayaŋ. 
1KI.10.12	Kaŋ i too kate, kokoyoo Sulaymaana na santal bundey daŋ beene Abadantaa hugoo ga nda kokoyoo hugoo ga, a na kurbuyaŋ nda kuntijiyaŋ tee donkey se. Santal bundey wey cine mana yee ka kaa, i mana yee ka diyandi hala hõ zaaroo.
1KI.10.13	Haya kul kaŋ Saba kokoy woyoo bagʼa a nʼa hãa, kokoyoo Sulaymaana nʼi kul noo a se, kokoyoo na kabedoonay ka gomniyaŋ tonton a se. Woo banda ga, nga nda nga tamey willi ka koy ngi gandaa ra.
1KI.10.14	Wuraa woo kaŋ Sulaymaana duu a jiiri foo ra manʼti kala wura ton waranka (20). 
1KI.10.15	Hayaa kaŋ a ga duu a maamalakey kone, nda hayey kaŋ a ga duu ey neerekey ga, nda ganda waaney kokoyey, nda hayey kaŋ a gʼi dii gandaa gofornerey ga, wey din mana kabandi woo ra.
1KI.10.16	Kokoyoo Sulaymaana na koray beeri zangu hinka (200) tee, affoo kul, a nʼa daabu nda wura kilo iddu cine, 
1KI.10.17	nda koray kaccu zangu hinza (300) tee, affoo kul, a nʼa daabu nda wura kilo foo nda jere cine. Kokoyoo nʼi daŋ hugoo ra kaŋ se i ga nee «Libaŋ hawsa guzubaa».
1KI.10.18	Kokoyoo na kokoy gorodoo beeri tee nda tarkunday hiɲe, a nʼa daabu nda wura alhakiika. 
1KI.10.19	Žigidoo kaŋ ti tintim ize iddu goo kokoy gorodogoo ga, beeneheroo mma gunguti ka koy banda here, kabeyaŋ goo kokoy gorodogoo caraw hinka bande, ganjihayla hinka ga kay kabey jere. 
1KI.10.20	Ganjihayla woy cindi hinka (12) goo tintim idduwaa caraw hinkaa bande. Kokoy gorodogoo din cine mana bay ka teendi kokoytaray kul se.
1KI.10.21	Kokoyoo Sulaymaana haŋ potey kul manʼti kala wura. Nga hugoo kaŋ se i ga nee «Libaŋ hawsa guzubaa» ŋaa jinawey kul mana teendi kala wura alhakiika ra. Haya kul sii i ra kaŋ teendi nda nzorfu kaaray, zama Sulaymaana waatoo ra nzorfu manʼti baffoo. 
1KI.10.22	Kokoyoo goo nda harihii beeriyaŋ kaŋ ga naarumay kuku tee. Nga harihii zurandikey nda Hiram harihii zurandikey ga naaru cere bande teekoo boŋ. Jiiri hinza kul cee foo harihii beerey ga kate wura, nda nzorfu kaaray, nda tarkunday hiɲe, nda foono, nda ciraw dumi henna.
1KI.10.23	Kokoyoo Sulaymaana duu maa ka bisa laboo kokoyey kul, nga almaanoo nda nga lakkaloo maaganda. 
1KI.10.24	Aduɲɲa kul si baa kala nga ma dii Sulaymaana hala lakkaloo kaŋ Irkoy nʼa noo a se, nga ma maa a se. 
1KI.10.25	Boro foo kul ga kate nga gomnoo kʼa noo a se, jinayyaŋ kaŋ teendi nzorfu kaaray, nda wura ra, nda bankaarayyaŋ, nda wongu jinayyaŋ, nda dugu, nda bariyaŋ, nda lanbaanayaŋ. Jiiri ka kaa jiiri takaa woo no.
1KI.10.26	Sulaymaana na torkayaŋ nda barikaarukawyaŋ marga, torka zenber foo nda zangu taaci (1.400) bara a se, nda barikaarukaw zenber woy cindi hinka (12.000). A na boroyaŋ sanba koyrawey ra kaŋ ra nga torkawey goo, a na jerey jisi nga jere Žerizalem. 
1KI.10.27	Kokoyoo na nzorfu kaaray boobandi Žerizalem ni mma nee tondi. 
1KI.10.28	Sulaymaana baryey si hun a se kala Misira nda Silisi gandaa ra. Kokoyoo maamalakey no ma koy i day Silisi ka kate ey. 
1KI.10.29	Torkawey kaŋ ga hun Misira, affoo kul hayoo manʼti kala nzorfu kaaray tamma zangu iddu (600), bari foo hayoo manʼti kala nzorfu kaaray tamma zangu nda woyguu (150). Maamalakey ga kate bariyaŋ kʼi neere Heti borey kokoyey nda Siiri borey kokoyey se.
1KI.11.1	Kokoyoo Sulaymaana na dumi tanayaŋ woy boobo bajoo zaa, kʼi tonton Firawuuna ize woyoo ga. Mowab boro woyyaŋ goo i ra, nda Amoŋ boro woyyaŋ, nda Edom boro woyyaŋ, nda Sidoŋ boro woyyaŋ, nda Heti boro woyyaŋ. 
1KI.11.2	Woyey wey mana hun kala ganda tanayaŋ ra, ka gar Abadantaa nka nee Izirayel izey se: «War masi hiiji i ra, ngi mo masi hiiji war ra, nda manʼti woo, šikka sii kaŋ i ga war biney bere, war ma ngi koyey gana.»
1KI.11.3	A goo nda woy zangu iyye (700) kaŋ ti kokoy ize woyyaŋ nda woy zangu hinza (300) kaŋ ti 
1KI.11.4	Waatoo kaŋ Sulaymaana kaa ka žen, nga woyey na binoo bere kʼa ka koy koy tanayaŋ bande. Woo ga, binoo mana yee ka hanga Abadantaa, nga Koyoo hinne, sanda takaa kaŋ nda nga baaba Dawda hanga Irkoy nda nga binoo kul. 
1KI.11.5	Sulaymaana na Sidoŋ borey koy woyoo kaŋ ti 
1KI.11.6	A na goy futu tee Abadantaa jine. A mana Abadantaa gana nda fondaa, sanda takaa kaŋ nga baaba Dawda nʼa tee. 
1KI.11.7	Tondi hondoo kaŋ ga Žerizalem waynahunay here tenje, kokoyoo koy tooru ganadoo cin no din Kemoš se kaŋ ti Mowab borey koy harramantaa, a na affoo mo cin Molok se kaŋ ti Amoŋ izey koy harramantaa. 
1KI.11.8	A cindi takaa din da a ga tooru ganadoo cin nga woyey kul se kaŋyaŋ ti dumi tanayaŋ hala i ma duguyaŋ nda sargari kaa ngi koyey se.
1KI.11.9	Abadantaa futu Sulaymaana ga, zama a na nga binoo bere ka mooru Abadantaa kaŋ ti Izirayel Koyoo kaŋ bangay a se cee hinka 
1KI.11.10	ka šelaŋ a se haya ga kaŋ ti a masi hanga koy tanayaŋ. Amma woo kaŋ Abadantaa nʼa har, Sulaymaana manʼa tee. 
1KI.11.11	Woo ga, Abadantaa nee Sulaymaana se: «Zama nʼna woo tee ka 
1KI.11.12	Amma ni baaba Dawda maaganda se ay sʼa tee ni hunaroo ga. Ni izʼaru kone ay gʼa taa. 
1KI.11.13	Ay si kokoytaraa kul taa, ay ga ni izʼaru naŋ fuulaa ra Izirayel alkabiila foo boŋ, ay tamoo Dawda maaganda nda Žerizalem maaganda kaŋ ti koyraa kaŋ ay nʼa suuba.»
1KI.11.14	Abadantaa na nkuway tunandi Sulaymaana se, boraa manʼti kala Edom boro kaŋ ti Hadad. Edom kokoyoo hugoo boro no. 
1KI.11.15	Zamanoo kaŋ kokoyoo Dawda ga Edom borey tangam, Dawda wongu-izey jineboraa kaŋ ti Žowab, kaŋ a ga koy Izirayel borey wongu-ize bukawey sutura, a na Edom arey kul wii.
1KI.11.16	Zamanoo din da ra, Žowab nda Izirayel wongu-izey kul cindi Edom hala handu iddu, a na Edom arey kul halaci. 
1KI.11.17	Waatoo din Hadad zuru ka koy Misira, nga nda Edom boroyaŋ kaŋyaŋ ti nga baaba goykawyaŋ. Waatoo woo, Hadad manʼti kala zanka arusooga. 
1KI.11.18	Hadad nda borey kaŋ goo a bande hun Majaŋ gandaa ra ka koy Paraŋ saajoo ra. I na Paraŋ aruyaŋ kar ngi ga ka koy Misira kokoyoo Firawuuna do. Firawuuna nʼi noo hugu foo, a nʼi ŋandi, a nʼi noo labu farru. 
1KI.11.19	Hadad hanse ka duu alhormo Firawuuna do hala nongu kaŋ ra Firawuuna na nga wandoo Tapenes kaŋ ti kokoy woy woymaa hiijandi a se. 
1KI.11.20	Tapenes woymaa duu izʼaru Hadad se, a na maaɲoo daŋ Genubat. Tapenes na zankaa kaa waa Firawuuna hugoo ra, takaa din nda Genubat cindi Firawuuna hugoo ra, nga nda Firawuuna izʼarey.
1KI.11.21	Waatoo kaŋ Hadad goo Misira, a maa kaŋ Dawda koy nga hayragey gar alaaharaa, nga wongu-izey jineboraa kaŋ ti Žowab mo buu. Woo ga, Hadad nee Firawuuna se: «Naŋ ya koy ay gandaa ra.» 
1KI.11.22	Firawuuna nee a se: «Macin no ma ni kuma ay do kaŋ se nʼga nee kaŋ nʼga koy ni gandaa ra?» Hadad nee a se: «Baffoo, amma woo kul, naŋ ya koy.»
1KI.11.23	Irkoy yee ka nkuway foo tunandi Sulaymaana se. Boraa manʼti kala Elyada izʼaroo Rezoŋ kaŋ zuru ka hun nga koyoo Hadadezer do kaŋ ti Soba kokoyoo. 
1KI.11.24	Zamanoo kaŋ kokoyoo Dawda na Hadadezer borey halaci, waatoo din no Rezoŋ na boroyaŋ tonton nga ga ka tee ngi jineboraa. Rezoŋ nda nga borey koy Damas koyraa ra ka goro no din ka goro no din ka laama. 
1KI.11.25	Rezoŋ tee Izirayel se nkuway Sulaymaana laamaa waatoo kul ra, ka tonton Hadad goy futaa ga. Rezoŋ konna Izirayel, a tee Siiri gandaa kokoyoo.
1KI.11.26	Nebat, Efrayim boro kaŋ ga hun Sereda, izʼaroo Žeroboham mo tun kokoyoo Sulaymaana se. A manʼti kala Sulaymaana tam. Baaboo buu ka ɲaŋoo naŋ, ɲaŋoo maaɲoo ti Seruwa. 
1KI.11.27	Addaliloo ne kaŋ se a tun Sulaymaana se: waatoo woo a gar Sulaymaana goo ma nongoo kaŋ se i ga nee Milo
1KI.11.28	Žeroboham manʼti kala aru kaŋ ga gaabi a ga albarka. Sulaymaana dii arusoogaa woo goyoo, a nʼa tee jineboro Isufi borey se kaŋ goo waazibi goy ra. 
1KI.11.29	Han foo, Žeroboham fatta Žerizalem ka koy sawa nda Irkoy annabi foo kaŋ maaɲoo ti Ahiya kaŋ si hun kala Silo. Bankaaray taji goo jindoo ra. Aru hinkaa woo hinne na cere kubay hawsaa ra. 
1KI.11.30	Bankaaray tajoo kaŋ goo Ahiya jindoo ra, Ahiya nʼa dii kʼa dunbu-dunbu kʼa tee dunbu woy cindi hinka (12). 
1KI.11.31	A nee Žeroboham se: «Dunbu woy (10) zaa, zama hayaa ne kaŋ Abadantaa, Izirayel Koyoo nʼa har: ‹Nga ne, ay ga kokoytaraa taa Sulaymaana kone ka ni gorandi kokoytaraa ra Izirayel alkabiila woy (10) boŋ. 
1KI.11.32	Amma alkabiila foo ga cindi a kone ay tamoo Dawda maaganda, nda Žerizalem maaganda, koyraa kaŋ ay nʼa suuba Izirayel alkabiilawey koyrawey kul ra. 
1KI.11.33	Ay ga woo tee, zama i nkʼay fur ka koy sujudu Sidoŋ borey koy woyoo jine kaŋ ti 
1KI.11.34	Amma ay si kokoytaraa kul taa Sulaymaana kone, ay gʼa naŋ boŋkoynitaraa ra hala nga buuyan ga. Ay si woo tee kala ay tamoo Dawda maaganda kaŋ ay nʼa suuba, zama nga, a nʼay yaamarey nda ay hantumey dii. 
1KI.11.35	Ay ga kokoytaraa taa Sulaymaana izʼaroo kone kʼa noo ma ne, maanaa nʼga duu alkabiila woy (10) ka tee i se kokoy. 
1KI.11.36	Ay ga alkabiila foo noo Sulaymaana izʼaroo se a ma tee a se kokoy hala ya naŋ ay tamoo Dawda hayroo boro ma cindi kokoytaraa ra waati kul ay jine Žerizalem, koyraa kaŋ ay nʼa suuba kʼay maaɲoo daŋ a ga. 
1KI.11.37	Ay ga ni zaa ka ni gorandi kokoytaraa ra Izirayel boŋ, haya kul kaŋ kan ma ne mʼa laama. 
1KI.11.38	Šenney kaŋ ay gʼi har ma ne, nda ni yadda ka haŋajer i kul se, ka yadda kʼay fondaa gana, ka haya tee kaŋ ga šerre ay jine, kʼay hantumey nda ay yaamarey dii sanda takaa kaŋ ay tamoo Dawda nʼa tee, woo ra ay ga cindi ni bande ka ni hugoo borey cindandi kokoytaraa ra waati kul, sanda takaa kaŋ ay nʼa tee Dawda se. Ay ga Izirayel noo ma ne. 
1KI.11.39	Ay ga Dawda banda-ka-zunboo kaynandi, amma manʼti hala abada.› »
1KI.11.40	Woo banda ga, Sulaymaana ga ceeci ka Žeroboham wii. Žeroboham tun ka zuru ka koy Misira, Šišak do kaŋ ti Misira kokoyoo. A cindi Misira hala Sulaymaana buuroo ga.
1KI.11.41	Sulaymaana teegoyey cindey, hayey kul kaŋ a nʼi tee, nda nga lakkalkoynitaraa, i kul hantumandi Sulaymaana teegoyey citaaboo ra. 
1KI.11.42	Waatoo kaŋ Sulaymaana nʼa tee a ga goro Žerizalem kokoytaraa ra Izirayel gandaa kul boŋ manʼti kala jiiri woytaaci (40). 
1KI.11.43	Woo banda ga, Sulaymaana koy nga hayragey gar alaaharaa. I nʼa sutura nga baaba Dawda koyraa ra. Nga izʼaroo Roboham huru dogoo ra kokoytaraa ra.
1KI.12.1	Roboham koy Šekem, zama Izirayel kul nka koy Šekem ka Roboham tee kokoy. 
1KI.12.2	Waatoo kaŋ Nebat izʼaroo Žeroboham maa šennoo, a gar a goo Misira, zama a nka zuru kokoyoo Sulaymaana se ka koy tugu no din. Žeroboham cindi Misira.
1KI.12.3	I koy a cee a ma kaa. Žeroboham nda Izirayel jamaa kul marga ka koy šelaŋ Roboham se ka nee: 
1KI.12.4	«Ni baaba hanse ka jeraw fur ir boŋ. Ni, kaa ir se gaabi goyoo woo ra nda jeraw beeroo woo ra kaŋ ra ni baaba nʼir daŋ, woo ra ir ga alhaadimay ma ne.» 
1KI.12.5	Roboham nee i se: «Wa koy jina, ne nda jirbi hinza war ma willi kate ay do.» Borey tun ka koy.
1KI.12.6	Boro beerey kaŋ ti gandaa jineborey waatoo kaŋ Roboham baaba Sulaymaana ga huna, kokoyoo Roboham nʼi hãa ka nee: «Macin ti hoyraa kaŋ war gʼa noo ya ne kaŋ nda ay ga jamaa woo zaabi?» 
1KI.12.7	I šelaŋ a se ka nee: «Hõ, nda ni yadda ka goy jamaa woo se kʼi zaabi nda šenni henna, ngi mo ga goy ma ne waati kul.»
1KI.12.8	Amma Roboham wanji boro beerey hoyraa ga kaŋ i nʼa noo a se. Arusoogey kaŋ ti nga alwaddey, wey kaŋ goo a jere, a nʼi hãa. 
1KI.12.9	A nee i se: «Macin ti war hoyraa? Macin nda ir ga hima ka borey wey zaabi? I nee kaŋ jeraw beeroo kaŋ ay baaba nʼa daŋ ngi ga, ya kaa a ra.» 
1KI.12.10	Arusoogey kaŋ ti nga alwaddey šelaŋ Roboham se ka nee: «Borey wey kaŋ ga nee ma ne: ‹Ni baaba na jeraw beeri fur ir boŋ, ni, ma kaa a ra›, koy nee i se: ‹Ay kabe-ize koddaa bisa ay baaba centoo wargayan. 
1KI.12.11	Ay baaba na jeraw beeri daŋ war ga, agay, ay ga tonton jeraa ga. Ay baaba na war gooji nda barzuyaŋ, agay, ay ga war gooji nda dontonyaŋ.›»
1KI.12.12	Jirbi hinzantoo hane Žeroboham nda Izirayel jamaa kul koy Roboham do, sanda takaa kaŋ nda kokoyoo nʼa har, a nka nee: «Jirbi hinza banda ga, war ma willi kate ay do.» 
1KI.12.13	Hoyraa kaŋ boro beerey nʼa noo a se, a wanji a ga. A na borey zaabi nda šenni šendayaŋ. 
1KI.12.14	Hoyraa kaŋ arusoogey nʼa noo a se, nga no a nʼa har jamaa se ka nee: «Jeraw beeroo kaŋ ay baaba nʼa daŋ war ga, agay, ay ga tonton war se a ga, ay baaba na war gooji nda barzuyaŋ, agay, ay ga war gooji nda dontonyaŋ.» 
1KI.12.15	Woo ga, a mana haŋajer jamaa se, nda cimi, woo kul mana hun kala Abadantaa do, hala šennoo kaŋ Abadantaa nʼa har nda Silo boraa Ahiya miɲoo kʼa ka too Nebat izʼaroo Žeroboham do ma tabati.
1KI.12.16	Waatoo kaŋ Izirayel kul dii kaŋ kokoyoo mana haŋajer ngi se, i nee kokoyoo se:
1KI.12.16	«Macin baa bara ir se Dawda do?
1KI.12.16	Tubuhaya sii ir se Yišay izʼaroo do.
1KI.12.16	Izirayel borey, ir ma koy ir do,
1KI.12.16	ni, Dawda hayroo, ni hunday ma lakkal daŋ ni hugoo se.»
1KI.12.16	A tee takaa din da, Izirayel borey koy ngi do. 
1KI.12.17	Haya kaŋ ti Izirayel izey kaŋ goo Žuda koyrawey ra, Roboham nʼi laama. 
1KI.12.18	Kokoyoo Roboham na Adoram kaŋ ti waazibi goyey jineboraa donto. Amma Izirayel kul nʼa warra nda tondi, a buu. Kokoyoo Roboham cahã ka žigi torka boŋ ka zuru ka koy Žerizalem. 
1KI.12.19	Takaa woo nda Izirayel ture Dawda hugoo ga hala hõ.
1KI.12.20	Waatoo kaŋ Izirayel kul maa kaŋ Žeroboham willi kate, i donto ka alžamaa cee kʼi marga ngi mʼa gorandi fuulaa ra Izirayel kul boŋ. Žuda alkabiilaa hinne no ka cindi Dawda hugoo borey bande.
1KI.12.21	Waatoo kaŋ Roboham too Žerizalem, a na Žuda hugoo borey kul nda Benžameŋ alkabiilaa marga. A na wongaari boro zenber zangu nda zenber woy yaaha (180.000) zaa i ra hala i ma koy Izirayel hugoo borey wongu ka gandaa kul daŋ Sulaymaana izʼaroo Roboham kokoytaraa cire. 
1KI.12.22	Amma Irkoy na šenni har Irkoy boraa Šemaya se ka nee: 
1KI.12.23	«Nee Sulaymaana izʼaroo Roboham se kaŋ ti Žuda kokoyoo, nda Žuda hugoo kul, nda Benžameŋ borey se, nda jamaa cindoo se: 
1KI.12.24	‹Hayaa ne kaŋ Abadantaa nʼa har: “War masi žigi ka koy war armey Izirayel izey wongu de! Wa willi, war affoo kul ma koy nga hugoo do, zama hayaa woo mana hun kala agay hunday do.”› » Aywa, i na haŋajer Abadantaa se, i willi ka koy ngi do sanda takaa kaŋ nda Abadantaa nʼa har.
1KI.12.25	Žeroboham na ceteyaŋ cin Šekem koyraa se kaŋ goo Efrayim tondi hondey ra ka goro a ra. Woo banda ga, a tun no din ka koy ceteyaŋ cin Penuwel koyraa se.
1KI.12.26	Žeroboham nee nga binoo ra: «Sohõ kokoytaraa mma yee Dawda hugoo borey se, 
1KI.12.27	zama nda jamaa woo žigi ka koy Žerizalem ka sargari kaa Abadantaa 
1KI.12.28	Kokoyoo na hoyray ceeci. Woo banda ga, a na yagaw hinka tee nda wura, a nee jamaa se: «War hanse ka koy Žerizalem. War koyey ne ti woo! Ngi ka war žigandi ka hun Misira gandaa ra.» 
1KI.12.29	A na yagaw foo daŋ Betel koyraa ra, a na affaa daŋ Dan koyraa ra. 
1KI.12.30	Woo tee addalil ka jamaa daŋ zunubu ra, zama borey koy hala Dan ka yagaa din gana.
1KI.12.31	Žeroboham na huguyaŋ cin tooru ganadogey ra ngi koyey se, a na boroyaŋ zaa jamaa ra kʼi tee 
1KI.12.32	Žeroboham na jingar zaari kayandi kaŋ ti handu yaahantoo jirbi woy cindi guwantoo (15to), a ga hima nda jingaroo kaŋ ga tee Žuda gandaa ra, nga hunday ga sargari kaa sargari tonadogoo ga. Woo no a nʼa tee Betel. A na sargari kaa yagawey se kaŋ a nʼi tee. Betel ra, a na sargari juwalkawyaŋ gorandi kaŋ ma sargari kaa tooru ganadogey ra toorey se kaŋ a nʼi tee.
1KI.12.33	Handu yaahantoo, jirbi woy cindi guwantoo (15to), a žigi ka koy sargari tonadogoo do kaŋ a nʼa cin Betel, nga hunday ka handoo woo kayandi. A na hanoo din tee jingar Izirayel izey se, hanoo din, nga hunday no ma koy dugu sargarey kaa sargari tonadogoo boŋ.
1KI.13.1	Abadantaa na Irkoy boro foo donto ka hun Žuda gandaa ra ka kaa Betel koyraa ra. Waatoo kaŋ dontokaa too Betel, a gar Žeroboham goo ma kay a ga dugu diinandi sargari tonadogoo ga. 
1KI.13.2	Irkoy boraa kaati sargari tonadogoo ga nda takaa kaŋ nda Abadantaa nʼa har a se, a nee: «Sargari tonadogoo, sargari tonadogoo, hayaa ne kaŋ Abadantaa nʼa har, a nee: ‹Izʼaru ga kaa ka hayandi Dawda hugoo ra, maaɲoo ti Žoziyas. 
1KI.13.3	Zaari follokaa din ra, Irkoy boraa na tammaasa foo cebe, a nee: «Tammaasaa kaŋ ga cebe kaŋ šennoo woo mana hun kala Abadantaa do, nga ne ti woo: sargari tonadogoo woo ga waaru ka boosoo doori ganda.»
1KI.13.4	Waatoo kaŋ kokoyoo maa šennoo kaŋ Irkoy boraa kaati kʼa har Betel sargari tonadogoo ga, a na nga kaboo šerre sargari tonadogoo ga ka nee: «Wa aroo woo dii.» Amma Žeroboham kaboo kaŋ a nʼa šerre Irkoy boraa ga cindi takaa din da, a mana hin kʼa zumandi koyne. 
1KI.13.5	Sargari tonadogoo waaru, boosoo kaŋ goo a ra mun ganda. Tammaasaa kaŋ Irkoy boraa nʼa har tee ka sawa nda šennoo kaŋ Abadantaa nʼa har. 
1KI.13.6	Kaŋ woo tee, kokoyoo nee Irkoy boraa se: «Ay ga wiri ni ga, Abadantaa, ni Koyoo ŋaaray ya ne hala ya hin kʼay kaboo zumandi.» Irkoy boraa na Irkoy ŋaaray, kokoyoo hin ka nga kaboo zumandi, kaboo yee nga taka žeenaa ga.
1KI.13.7	Kokoyoo nee Irkoy boraa se: «Kaa ay hugoo ra ka ŋaa, nga banda ga, ay ga gomni tee ma ne.» 
1KI.13.8	Amma Irkoy boraa nee kokoyoo se: «Ba nda nʼnʼay noo ni hugoo jere faa, ay si koy ni do. Ay si haya kul ŋaa, ay si haya kul haŋ ne ra, 
1KI.13.9	zama Abadantaa nka šelaŋ kʼay yaamar ka nee: ‹Masi haya kul ŋaa, masi haya kul haŋ, ni williroo ga, masi yee nda fondaa kaŋ nda nʼkaa.› » 
1KI.13.10	Irkoy boraa willi nda fondo tana, a mana yee nda fondaa kaŋ nda a kaa Betel.
1KI.13.11	Aywa alwaatoo din, annabi aru žeena foo goo Betel koyraa ra. Irkoy boraa, hayaa kaŋ a kaa kʼa tee hanoo din Betel, nda šenney kul kaŋ a nʼi har kokoyoo se, annabi aru žeenaa izʼarey kaa kʼi kul deede ngi baaba se. 
1KI.13.12	Ngi baaba nee i se: «Fondo foo nda a koy?» Annabi aru žeenaa izʼarey na fondaa cebe ngi baaba se kaŋ nda Irkoy boraa kaŋ hun Žuda koy. 
1KI.13.13	A nee nga izʼarey se: «Wʼay farkaa soolu ya ne.» I na farkaa soolu a se, a kaaru a ga. 
1KI.13.14	A na Irkoy boraa gaarandi, a nʼa gar a ga goro tuuriɲaa beeri foo cire. A nee a se: «Ni ti Irkoy boraa kaŋ hun Žuda?» Irkoy boraa nee a se: «Agay no.» 
1KI.13.15	Annabi aru žeenaa nee a se: «Ir ma koy hugey do ma ŋaa.» 
1KI.13.16	Irkoy boraa nee: «Ay si hin ka willi ni bande ka koy ni do. Ay si haya kul ŋaa wala ka hari haŋ ni bande nongoo woo ra, 
1KI.13.17	zama ay duu šenni ka hun Abadantaa do kaŋ nee: ‹Nʼsi hima ka ŋaa wala ka hari haŋ nongoo din ra, fondaa kaŋ nda ni koy, nʼsi hima ka willi nda a.›» 
1KI.13.18	Aru žeenaa nee a se: «Agay hunday manʼti kala annabi sanda ni. Almalayka ka Abadantaa šennoo ka too ay do ka nee ya ne: ‹Koy aroo do kʼa ka willi ni do a ma ŋaayan ŋaa, a ma hari haŋ.› » Nda cimi, aru žeenaa nka taari a se. 
1KI.13.19	Kaŋ Irkoy boraa maa woo, a willi a bande ka ŋaa ka haŋ.
1KI.13.20	I goo ma goro ka ŋaa kaŋ Abadantaa na šenni har annaboo se kaŋ na Irkoy boraa ka willi kate. 
1KI.13.21	A kaati ka nee Irkoy boraa se kaŋ hun Žuda: «Hayaa ne kaŋ Abadantaa nʼa har, a nee kaŋ mana yadda Irkoy šennoo ga, Abadantaa, ni Koyoo, šennoo kaŋ a nʼa har ma ne, manʼa dii. 
1KI.13.22	Ni willi ka kaa ka ŋaayan ŋaa ka hari haŋ nongoo kaŋ ra Irkoy nee ma ne kaŋ masi ŋaa a ra, masi hari haŋ a ra. Woo se ni bukaa si huru ni baabey 
1KI.13.23	Waatoo kaŋ Irkoy boraa ŋaa, a na hari haŋ ka ben, a na annaboo kaŋ nʼa willandi farkaa hanse a se. 
1KI.13.24	Kaŋ Irkoy boraa goo ma koy, a kubay nda ganjihayla fondaa ra, ganjihaylaa nʼa wii. Bukaa cindi a ga daaru fondaa ra. Farkaa ga kay jeroo ga no din, ganjihaylaa mo ga kay bukaa jeroo ga. 
1KI.13.25	Bisakawyaŋ dii bukaa kaŋ ga daara fondaa ra, ganjihaylaa ga kay a jere. I koy šennoo har koyraa ra kaŋ ra annabi aru žeenaa goo. 
1KI.13.26	Annaboo kaŋ na Irkoy boraa ka willi kʼa kaa nga fondaa ra, waatoo kaŋ a maa woo, a nee: «Irkoy boraa no kaŋ mana haŋajer Abadantaa se. Abadantaa kʼa noo ganjihaylaa se, ganjihaylaa na birey kayri kʼa wii sanda takaa kaŋ nda Abadantaa nʼa har a se.» 
1KI.13.27	Woo banda ga, a nee nga izʼarey se kaŋ i ma nga farkaa soolu nga se, i nʼa soolu a se. 
1KI.13.28	A koy, a dii Irkoy boraa bukaa fondaa ra, farkaa nda ganjihaylaa ga kay bukaa jere. Ganjihaylaa mana bukaa ŋaa, a mana farkaa wii. 
1KI.13.29	Annabi aru žeenaa na Irkoy boraa bukaa zaa kʼa fur nga farkaa ga kʼa ka willi koyraa ra. A nʼa hẽe kʼa sutura. 
1KI.13.30	Saaraa kaŋ a nʼa soolu nga boŋ se, nga ra a na bukaa daŋ. Borey na nga buuroo hẽe ka nee: «He, agʼarmaa!»
1KI.13.31	Suturayanoo banda ga, aru žeenaa nee nga izʼarey se: «Nda ay buu, wʼay sutura saaraa kaŋ ra Irkoy boraa goo, ay birey ma bara nga birey jere. 
1KI.13.32	Zama šennoo kaŋ nda Abadantaa nʼa donto a ma har Betel koyraa sargari tonadogoo nda 
1KI.13.33	Hayey wey banda ga, Žeroboham mana yee nga teegoy futaa se banda. Alkabiila kul kaŋ no, a na boroyaŋ tee tooru ganadogey 
1KI.13.34	Woo tee Žeroboham hugoo borey zunuboo. Woo ka tee sabaabu nga hugoo borey halaci ka dere pew laboo ga.
1KI.14.1	Alwaatoo woo ra, Žeroboham izʼaroo Abiya wirci. 
1KI.14.2	Žeroboham nee nga wandoo se: «Ay gʼa wiri ni ga, tun ni boŋ ga, ma ni boŋ bere taka kaŋ ra boro masi bay wala agay Žeroboham wandoo ti ni. Ma koy Silo koyraa ra, annaboo kaŋ ti Ahiya goo no din, nga no ka nee kaŋ ay ga tee gandaa woo se kokoy. 
1KI.14.3	Ma takula woy (10), nda gatoyaŋ, nda yuu kulba foo ka koy ni bande. Nda nʼtoo a do, hayaa kaŋ ti zankaa alhabaroo, a gʼa har ma ne.» 
1KI.14.4	Hayaa kaŋ Žeroboham nʼa har, wandoo nʼa tee. A tun ka koy Ahiya hugoo do, Silo koyraa ra. Ahiya hanse ka žen, moɲey mma bakam, a si hin ka dii koyne. 
1KI.14.5	Amma Abadantaa nee Ahiya se: «Guna, Žeroboham wandoo ne ma kaa ni do ka ni hãa nga izʼaroo misoo ra, zama izʼaroo nka sii nda baani. Nda a too ni do, ma woo nda woo har a se. Nda a kaa, a mma nga boŋ bere ka nga boŋ tee boro tana.»
1KI.14.6	Waatoo kaŋ Ahiya maa woyoo cewey jindoo kaŋ too hugoo miɲoo ga, a nee: «Žeroboham wandoo, huru. Macin se nʼga ni boŋ bere ka ni tee boro tana? Ay dontandi ni do nda šenni šenda. 
1KI.14.7	Koy nee Žeroboham se: ‹Hayaa ne kaŋ Abadantaa, Izirayel Koyoo nʼa har: “Ay na ni jer jamaa game, ay na ni tee boŋkoyni ay jamaa Izirayel se. 
1KI.14.8	Ay na kokoytaraa taa Dawda hugoo kone kʼa noo ma ne. Amma mana tee sanda ay tamoo Dawda kaŋ nʼay yaamarey dii, ka hanga agay nda nga binoo kul, ka haya hinne tee kaŋ ga šerre ay jine. 
1KI.14.9	Nʼna goy futu tee ka bisa borey kul kaŋ bisa ni jine. Nʼkoy, nʼna koy tanayaŋ tee ni boŋ se. Nʼna guuru mennandi kʼa tee tooruyaŋ kʼi gana, nʼnʼay binoo tunandi. Nʼnʼay warra ni banda ga. 
1KI.14.10	Woo maaganda se, ay ga kate Žeroboham hugoo ga bone ka Žeroboham aru borey kul halaci, baɲɲa nda borcin Izirayel ra. Ay ga Žeroboham hugoo haabu sanda takaa kaŋ nda boro ga žiibi haabu hala a ma ben pat. 
1KI.14.11	Žeroboham hugoo boro kaŋ buu koyraa ra, hanšey gʼa ŋaa. Boro kaŋ buu ganjoo ra, cirawey gʼa ŋaa. Woo ti hayaa kaŋ Abadantaa nʼa har.”› »
1KI.14.12	Ahiya nee woyoo se: «Aywa, ni, koy ni hugoo do. Za ni cewoo huru koyraa ra, ni izoo ga buu. 
1KI.14.13	Izirayel kul ga ni izoo hẽe, i gʼa sutura. Žeroboham borey ra, nga hinne no ma huru saaray ra, zama Žeroboham hugoo borey ra, nga hinne ra Abadantaa, Izirayel Koyoo dii haya henna. 
1KI.14.14	Woo banda ga, Abadantaa ga kokoy foo tunandi nga boŋ se kʼa gorandi Izirayel boŋ kaŋ ga Žeroboham hugoo tuusu. Hanoo ne ma kaa. Macin no ay ga nee? A kaa ka ben! 
1KI.14.15	Abadantaa ga Izirayel kar hala a ma tee sanda kakaaru kaŋ ga zinji-zinji haroo ra. A ga Izirayel kaa labu hennaa ga kaŋ a nʼa noo ngi baabey se, a gʼi say-say ka koy isaa
1KI.14.16	A ga Izirayel fur zunubey kaŋ Žeroboham nʼi tee, de a na Izirayel kaŋandi i ra maaganda se.» 
1KI.14.17	Žeroboham wandoo tun ka koy. A willi Tirsa. A mma too hugoo jindoo ga kaŋ zankaa buu. 
1KI.14.18	Izirayel kul nʼa sutura, i nʼa hẽe sanda takaa kaŋ nda Abadantaa nʼa har nda nga tamoo, annabi Ahiya.
1KI.14.19	Žeroboham teegoyey cindey, takaa kaŋ nda a na wongey tee, nda takaa kaŋ nga kokoytaraa tiya, i kul mana hantumandi kala Izirayel kokoyey teegoyey citaaboo ra. 
1KI.14.20	Jiiri waranka cindi hinka (22) no Žeroboham nʼa tee kokoytaraa ra. Woo banda ga, a koy nga hayragey gar alaaharaa. Nga izʼaroo Nadab tee kokoy dogoo ra.
1KI.14.21	Sulaymaana izʼaroo Roboham goro kokoytaraa ra Žuda gandaa ra waatoo kaŋ a goo nda jiiri woytaaci cindi foo (41). Jiiri woy cindi iyye (17) no a nʼa tee kokoytaraa ra a ga goro Žerizalem koyraa ra, koyraa kaŋ Abadantaa nʼa suuba Izirayel alkabiilawey koyrawey kul ra ka nga maaɲoo daŋ a ga. Roboham ɲaa manʼti kala Amoŋ boro, maaɲoo ti Naama. 
1KI.14.22	Žuda borey na goy futu tee Abadantaa jine. I na zunubu tee ka bisa wey kaŋ ngi baabey nʼi tee ka Abadantaa canseroo tunandi. 
1KI.14.23	Ngi mo na tooru ganadooyaŋ cin, ka tondi kayandi, i na bunduyaŋ sinji tooru woyoo 
1KI.14.24	Ba arey kaŋ cindi ka zinaa tee tooru hugey ra goo gandaa ra. Dumey kaŋ Abadantaa nʼi gaaray Izirayel izey jine, ngi almuhaley kul no i cindi kʼi denden.
1KI.14.25	Roboham laamaa jiiri igguwantoo, Misira kokoyoo Šišak na Žerizalem tangam. 
1KI.14.26	A na Abadantaa 
1KI.14.27	Kokoyoo Roboham na alhan korayaŋ tee dogey ra kʼi talfi lakkalkey jineborey ga kaŋ ga kokoyoo hugoo miɲoo lakkal. 
1KI.14.28	Waati kul kaŋ kokoyoo koy huru Abadantaa hugoo ra, nga lakkalkey ga koy nda ngi bande korawey, woo banda ga, i gʼi ka willi lakkalkey hugoo do.
1KI.14.29	Roboham teegoyey cindey, hayey kul kaŋ a nʼi tee, i kul mana hantumandi kala Žuda kokoyey teegoyey citaaboo ra. 
1KI.14.30	Waati kul wongu goo Roboham nda Žeroboham game. 
1KI.14.31	Woo banda ga, Roboham koy nga hayragey gar alaaharaa. I nʼa sutura nga baabey jere Dawda koyraa ra. Ɲaŋoo maaɲoo ti Naama, Amoŋ boro no. Roboham izʼaroo Abiyam tee kokoy dogoo ra.
1KI.15.1	Nebat izʼaroo kaŋ ti Kokoyoo Žeroboham, laamaa jiiri woy cindi yaahantoo (18to) ra Abiyam tee kokoy Žuda gandaa se. 
1KI.15.2	A laama jiiri hinza Žerizalem ra. Ɲaŋoo maaɲoo ti Maaka, Abišalom ize woy no. 
1KI.15.3	Zunubey kul kaŋ baaboo nʼi tee za a mana kaa, nga da nʼi kul cine tee. A mana hanga Abadantaa, nga Koyoo nda nga binoo kul sanda takaa kaŋ nda nga baaba Dawda hanga Irkoy nda nga binoo kul. 
1KI.15.4	Amma Dawda maaganda, Abadantaa, nga Koyoo ga naŋ Dawda izʼaru ma cindi dumaa ga kokoytaraa ra Žerizalem ra ka naŋ Žerizalem ma duu albarka. 
1KI.15.5	Zama Dawda nka haya tee kaŋ ga šerre Abadantaa jine. Hayaa kul kaŋ Abadantaa nʼa yaamar nda a, a manʼi hoo nga hunaroo kul ra, nda manʼti Heti boraa Uri hayaa kaŋ tee.
1KI.15.6	Roboham aloomuroo kul ra, wongu goo nga nda Žeroboham game.
1KI.15.7	Abiyam teegoyey cindey, hayey kul kaŋ a nʼi tee, i kul mana hantumandi kala Žuda kokoyey teegoyey citaaboo ra. Wongu goo Abiyam nda Žeroboham game. 
1KI.15.8	Abiyam koy nga hayragey gar alaaharaa, i nʼa sutura Dawda koyraa ra, nga izʼaroo Asa tee kokoy dogoo ra.
1KI.15.9	Izirayel kokoyoo Žeroboham laamaa jiiri warankantoo (20to) ra Asa tee kokoy Žuda ra. 
1KI.15.10	A laama jiiri woytaaci cindi foo (41) Žerizalem ra. Kaaga woyoo maaɲoo ti Maaka, Abišalom ize woy no. 
1KI.15.11	Haya kaŋ ga šerre no Asa nʼa tee Abadantaa jine, sanda nga baaba Dawda takaa. 
1KI.15.12	Arey kaŋ ga zinaa tee tooru hugey ra, a nʼi kul gaaray kʼi kaa gandaa ra. Toorey kul kaŋ nga hayragey nʼi tee, a nʼi kaa no din. 
1KI.15.13	A na nga ɲaa Maaka kaa kokoy wandetaraa ra, zama a nka haya harramante kaŋ ti tooru tee kʼa daŋ tooru woyoo 
1KI.15.14	Amma woo kul, a mana tooru ganadogey kayri, ba kaŋ Asa ga Abadantaa gana nda nga binoo kul nga hunaroo ra. 
1KI.15.15	A kate nda Abadantaa 
1KI.15.16	Wongu goo Asa nda Izirayel kokoyoo Bayeša game ngi hunaroo kul ra. 
1KI.15.17	Izirayel kokoyoo Bayeša koy Žuda gandaa tangam. A na ceteyaŋ cin Rama se hala boro masi duu ka huru ka fatta Žuda kokoyoo Asa do. 
1KI.15.18	Nzorfu kaaraa kul nda wuragoo kul kaŋ cindi Abadantaa alman jisidogoo ra nda almaanoo kaŋ goo kokoyoo alman jisidogoo ra, a nʼi kul zaa kʼi talfi nga tamey ga, a nʼi sanba Siiri kokoyoo Ben-Hadad se, woo kaŋ baaba maaɲoo ti Tabrimoŋ, Tabrimoŋ baaba ti Heziyoŋ. Ben-Hadad si goro kala Damas koyraa ra. Asa nee Ben-Hadad se: 
1KI.15.19	«Amaana ma huru agay nda ni game sanda takaa kaŋ nda a goo ay baaba nda ni baaba game. Guna, ay ga nzorfu kaaray nda wura sanba ma ne sanda gomni. Woo ga, ma koy amaanaa hasara kaŋ goo ni nda Izirayel kokoyoo Bayeša game, woo ra, a ga mooru ay ga.» 
1KI.15.20	Ben-Hadad yadda kokoyoo Asa šennoo. A na nga wongu-izey jineborey sanba i ma koy Izirayel koyrawey tangam. I na Iyoŋ koyraa, nda Dan koyraa, nda Abel-Bet-Maaka koyraa, nda Kineret laamaa kul, nda Neftali gandaa kul kar. 
1KI.15.21	Waatoo kaŋ Bayeša maarʼa, a fay nda ka Rama koyraa cetewey cin, a koy goro Tirsa koyraa ra. 
1KI.15.22	Woo ga, kokoyoo Asa na Žuda borey kul cee, boro sii no kaŋ a manʼa cee, tondey kaŋ nda Bayeša ga Rama cin, nda bundey, a daŋ kaŋ borey ma koy i zaa kate. Kokoyoo Asa nʼi kul marga ka Geba koyraa cetewey cin Benžameŋ gandaa ra, a na Mispa koyraa cetewey mo cin.
1KI.15.23	Asa teegoyey cindey, nga wangaaritaraa kul, nda haya kul kaŋ a nʼa tee, nda koyrawey kaŋ a nʼi cin, i mana hantumandi kala Žuda kokoyey teegoyey citaaboo ra. Amma waatoo kaŋ a žen cee dori duu a. 
1KI.15.24	Woo banda ga, Asa koy nga hayragey gar alaaharaa. I nʼa sutura nga baabey jere, nga baaba Dawda koyraa ra. Nga izʼaroo Žozafat tee kokoy dogoo ra.
1KI.15.25	Žuda kokoyoo Asa laamaa jiiri hinkantoo ra, Žeroboham izʼaroo Nadab tee kokoy Izirayel se. A na Izirayel laama jiiri hinka. 
1KI.15.26	A na goy futu tee Abadantaa jine, fondaa kaŋ ra baaboo dira, nga no a hangʼa. Zunuboo kaŋ ra baaboo na Izirayel kaŋandi, nga mo na woo din da dumoo tee. 
1KI.15.27	Ahiya izʼaroo Bayeša kaŋ ti Isakar alkabiilaa boro kaa ka hawandifutay Nadab ga. Han foo, waatoo kaŋ Nadab nda Izirayel kul na Gibetoŋ koyraa wanga kʼa daŋ game kʼa dii, Bayeša koy Nadab wii Gibetoŋ koyraa ra. Gibetoŋ, Filisti borey wane nda a. 
1KI.15.28	Bayeša mana Nadab wii kala Žuda kokoyoo Asa laamaa jiiri hinzantoo ra, a tee kokoy dogoo ra. 
1KI.15.29	Waatoo kaŋ Bayeša goro kokoytaraa ra, a na Žeroboham hugey borey kul wii. A mana Žeroboham boro kul hundoo naŋ a ra. A nʼi kul wii ka sawa nda Abadantaa šennoo kaŋ a nʼa har nda nga tamoo Silo boraa Ahiya. 
1KI.15.30	Žeroboham zunuboo ka kate woo, nda zunuboo kaŋ ra a na Izirayel kaŋandi ka Abadantaa, Izirayel Koyoo futandi.
1KI.15.31	Nadab teegoyey cindey, hayey kul kaŋ a nʼi tee, i kul mana hantumandi kala Izirayel kokoyey teegoyey citaaboo ra.
1KI.15.32	Wongu goo Asa nda Izirayel kokoyoo Bayeša game ngi aloomuroo kul ra.
1KI.15.33	Žuda kokoyoo Asa laamaa jiiri hinzantoo ra, Ahiya izʼaroo Bayeša huru kokoytaraa ra Izirayel kul boŋ. A si goro kala Tirsa koyraa ra. Jiiri waranka cindi taaci (24) no a nʼa tee kokoytaraa ra. 
1KI.15.34	A na goy futu tee Abadantaa jine, fondaa kaŋ ra Žeroboham dira, nga no a hangʼa. Zunuboo kaŋ ra Žeroboham na Izirayel kaŋandi, nga mo na woo din da dumoo tee.
1KI.16.1	Abadantaa na šenni har Hanani izʼaroo kaŋ ti Žehu se kaŋ a mʼa ka too Bayeša do ka nee: 
1KI.16.2	«Ni Bayeša manʼti baffoo. Agay ka ni jer ka ni tee ay jamaa Izirayel boŋkoynoo, amma ni hanga Žeroboham fondaa, kʼay jamaa kaŋ ti Izirayel kaŋandi zunubu ra kʼay futandi ngi zunuboo maaganda. 
1KI.16.3	Woo se ay ga ni nda ni hugoo borey kul haabu ka ni hugoo tee sanda takaa kaŋ Nebat izʼaroo Žeroboham hugoo ti a. 
1KI.16.4	Ni boro kaŋ buu koyraa ra, hanšey gʼa ŋaa, woo kaŋ buu hawsaa ra, cirawey gʼa ŋaa.»
1KI.16.5	Bayeša teegoyey cindey, hayey kul kaŋ a nʼi tee, nda nga asajataraa, i kul mana hantumandi kala Izirayel kokoyey teegoyey citaaboo ra. 
1KI.16.6	Bayeša koy nga hayragey gar alaaharaa, i nʼa sutura Tirsa koyraa ra. Nga izʼaroo Ela tee kokoy dogoo ra.
1KI.16.7	Abadantaa na šenni har annabi Žehu kaŋ ti Hanani izʼaroo se, a mʼa too Bayeša nda nga hugoo borey do. Abadantaa mana šennoo har kala nga goy laaley maaganda kaŋ a nʼi tee nga jine ka nga futandi nda nga teegoy laaley, sanda takaa kaŋ nda Žeroboham hugoo borey nʼa tee, koyne mo Bayeša na Žeroboham hugoo borey halaci.
1KI.16.8	Žuda kokoyoo Asa laamaa jiiri waranka cindi idduwantoo (26to) ra, Bayeša izʼaroo Ela tee kokoy Izirayel se. Jiiri hinka no a nʼa tee kokoytaraa ra, a si goro kala Tirsa koyraa ra. 
1KI.16.9	Nga goykaa kaŋ maaɲoo ti Zimri hawandifutay a ga. Nga ti torka barikoyney jamaa jeroo jineboraa. Han foo, Ela goo Tirsa, a ga harifutu haŋ ka suu Arsa hugoo ra. Arsa ti boraa kaŋ ga huga nda kokoyoo hugoo hayaa kul Tirsa koyraa ra. 
1KI.16.10	Zimri huru hugoo ra kʼa wii, a tee kokoy dogoo ra. Woo mana teendi kala Žuda kokoyoo Asa laamaa jiiri waranka cindi iyyantoo (27to) ra. 
1KI.16.11	Za Zimri tee kokoy ka goro fuulaa ra, a na Bayeša hugoo borey kul wii. A mana aru kul naŋ, a mana nga boro kul naŋ, a mana nga cere kul naŋ. 
1KI.16.12	Zimri na Bayeša borey kul halaci ka sawa nda Abadantaa šennoo, woo kaŋ a nʼa har annabi Žehu se a mʼa ka too Bayeša do. 
1KI.16.13	Woo kul, Bayeša nda nga izʼaroo Ela zunubey ka kate a, ka Izirayel borey daŋ zunubu ra ka Abadantaa, Izirayel Koyoo futandi nda ngi haya yaadawey.
1KI.16.14	Ela teegoyey cindey, hayey kul kaŋ a nʼi tee, i kul mana hantumandi kala Izirayel kokoyey teegoyey citaaboo ra.
1KI.16.15	Zimri huru fuulaa ra Izirayel Žuda kokoyoo Asa laamaa jiiri waranka cindi iyyantoo (27to) ra. A si goro kala Tirsa koyraa ra. Jirbi iyye no a nʼa tee kokoytaraa ra. Waatoo woo ra, Izirayel wongu-izey jamaa na Gibetoŋ wanga kʼa daŋ game, koyra no kaŋ Filisti borey wane nda a. 
1KI.16.16	Jamaa cindi no din, i maa kaŋ Zimri hawandifutay kokoyoo ga, a nʼa wii. Han follokaa ra, Izirayel kul na wongu-izey jineboraa kaŋ ti Omri tee kokoy Izirayel se jamaa kaloo ra. 
1KI.16.17	Kaŋ woo tee, Omri nda wongu-izey kul fatta Gibetoŋ ka koy Tirsa koyraa wanga kʼa daŋ game kʼa dii. 
1KI.16.18	Kaŋ Zimri dii kaŋ i duu koyraa ga hini, a koy huru kokoy hugoo ra ka nuune daŋ a ra, nga hunday buu nuunaa din ra. 
1KI.16.19	A buu nda takaa woo, nga zunubey maaganda, zama a na goy futu tee Abadantaa jine. Žeroboham fondaa no a nʼa gana ka zunubu tee, ka kate Izirayel ma kaŋ zunubu ra.
1KI.16.20	Zimri teegoyey cindey nda hawandifutaa kaŋ a nʼa tee, i kul mana hantumandi kala Izirayel kokoyey teegoyey citaaboo ra.
1KI.16.21	Waatoo woo ra, Izirayel jamaa fay ihinka. Zamna foo hanga Ginat izʼaroo Tibni bande kʼa tee ngi kokoyoo. Zamna faa hanga Omri bande. 
1KI.16.22	Amma wey kaŋ hanga Omri bande ga hin wey kaŋ hanga Ginat izʼaroo Tibni bande. Tibni buu, Omri huru kokoytaraa ra.
1KI.16.23	Žuda kokoyoo Asa laamaa jiiri waranza cindi faantoo (31to) ra, Omri tee kokoy Izirayel se. A na Izirayel laama jiiri woy cindi hinka (12). A jin ka Tirsa koyraa laama jiiri iddu. 
1KI.16.24	Woo banda ga, a koy 
1KI.16.25	Omri na goy futu tee Abadantaa jine. A na ifutu tee ka bisa kokoyey kul kaŋ bisa a jine. 
1KI.16.26	Omri hanga fondaa kaŋ bande Nebat izʼaroo Žeroboham hanga, ka nga zunubey cine tee, ka Izirayel izey kaŋandi zunubu ra, ka Abadantaa, Izirayel Koyoo futandi nda ngi haya yaadawey.
1KI.16.27	Omri teegoyey cindey, hayey kaŋ a nʼi tee, nda nga asajataraa, i kul mana hantumandi kala Izirayel kokoyey teegoyey citaaboo ra. 
1KI.16.28	Omri koy nga hayragey gar alaaharaa, i nʼa sutura Samari. Nga izʼaroo Akab tee kokoy dogoo ra.
1KI.16.29	Žuda kokoyoo Asa laamaa jiiri waranza cindi yaahantoo (38to) ra Omri izʼaroo Akab tee kokoy Izirayel se. A na jiiri waranka cindi hinka (22) tee kokoytaraa ra Izirayel, a si goro kala 
1KI.16.30	Akab na goy futu tee Abadantaa jine ka bisa borey kul kaŋ bisa a jine. 
1KI.16.31	A na Nabat izʼaroo Žeroboham zunuboo cine tee. Amma woo kul mana wasa a se, a koy Sidoŋ borey kokoyoo Etbal ize woyoo hiiji kaŋ maaɲoo ti Žezabel. A ga sujudu tooroo jine kaŋ ti 
1KI.16.32	A na tooru hugu cin Samari ka sargari tonadoo tee a ra Bal se. 
1KI.16.33	Akab na bunduyaŋ mo sinji tooru woyoo 
1KI.16.34	Akab waatoo ra, Betel koyraa boraa Hiyel na Žeriko koyraa cin. Waatoo kaŋ a na koyraa asaasey kaa, nga izʼaru jinaa kaŋ ti Abiram buu. Hanoo kaŋ a ga koyraa miɲey daŋ, nga izʼaru koraa kaŋ ti Segub mo buu. Woo teendi ka sawa nda Abadantaa šennoo kaŋ a nʼa har nda Nun izʼaroo Žozuwe.
1KI.17.1	Aru foo goo Tišib koyraa ra, Galad gandaa ra, maaɲoo ti Ilyasu, a nee Akab se: «Ay ga žee nda Abadantaa, Izirayel Koyoo kaŋ ga huna maaɲoo, Koyoo kaŋ goyoo ra ay goo, jiirey wey ra, harandaŋ si tee, ncirɲi si kaŋ, kala nda agay hunday kaa ka šelaŋ.»
1KI.17.2	Abadantaa na šenni har Ilyasu se ka nee: 
1KI.17.3	«Hun ne ra, koy waynahunay here ka tugu Kerit gooroo ra, Žurdeŋ isaa tenje. 
1KI.17.4	Nʼga cindi ka gooroo haroo haŋ. Ay ga gaaru-gaaruyaŋ yaamar i ma ni ŋandi no din.» 
1KI.17.5	Ilyasu koy, a goy ka sawa nda woo kaŋ Abadantaa nʼa har a se. A koy goro Kerit gooroo ra, Žurdeŋ isaa tenje. 
1KI.17.6	Gaaru-gaaruyaŋ ga kate a se takula nda ham cijin nda zaari. A cindi a ga gooroo haroo haŋ.
1KI.17.7	Hala a ga too waati foo, gooroo haroo kogu, zama ncirɲi mana kaŋ gandaa ra. 
1KI.17.8	Woo ga, Abadantaa na šenni har Ilyasu se ka nee: 
1KI.17.9	«Tun ka koy Serepta koyraa ra, Sidoŋ laamaa ra, ma cindi no din. Ay nee woy foo kaŋ kurɲoo buu se a ma ni ŋandi no din ra.»
1KI.17.10	Ilyasu tun ka koy Serepta. A mma too koyraa miɲoo ga kaŋ woy foo kaŋ kurɲoo buu ne ma tuuri kuuna. Ilyasu nʼa cee ka nee a se: «Suuri, ma koy kate ya ne hari kayna jinay ra ya haŋ.» 
1KI.17.11	A goo ma koy hari ceeci, Ilyasu nʼa cee koyne ka nee: «Suuri, nda nʼga yee kate, ma takula mo kabay kate ya ne ni bande.» 
1KI.17.12	Woyoo nee: «Ay ga žee nda Abadantaa, ni Koyoo kaŋ ga huna maaɲoo, ŋaayan kul sii ay kone hugey do nda manʼti kabe mee foo farin kaŋ goo jinay ra nda jii kayna kaŋ goo kulba ra. Woo se ay goo ma tuuri kuuna ka koy hugey ka hina agay nda ay izʼaroo se. Nda ir nʼa ŋaa ka ben, ir ga buu ŋaayan jaŋay se.» 
1KI.17.13	Ilyasu nee woyoo se: «Masi hunbur, koy hugey, ma hayaa tee kaŋ nʼnʼa har. Amma farinoo nda jiyoo kaŋ goo ni kone tee ya ne furme kayna, ma kate a ya ne jina, nga banda ga, ma tee ni nda ni izʼaroo se, 
1KI.17.14	zama hayaa ne kaŋ Abadantaa, Izirayel Koyoo nʼa har, a nee: ‹Farinoo si ben jinaa ra, jiyoo kulbaa si koonu hala han kaŋ Abadantaa na ncirɲi doori laboo ga.› »
1KI.17.15	Woyoo koy. A nʼa tee nda takaa kaŋ nda Ilyasu nʼa har. Woyoo, nda nga hugoo borey, nda Ilyasu, ŋaayan goo i kone waati kuku. 
1KI.17.16	Farinoo si ben jinaa ra, jiyoo kulbaa si koonu, ka sawa nda šennoo kaŋ Abadantaa nʼa har nda Ilyasu miɲoo.
1KI.17.17	Hayey wey banda ga, woyoo kaŋ do Ilyasu zunbu, izʼaroo wirci, wircoo hanse ka futu hala nongu kaŋ ra hundoo hun. 
1KI.17.18	Woyoo nee Ilyasu se: «Irkoy boraa, macin no ay nʼa hasara ma ne? Ni nka kaa ay do kʼay hongandi ay layboo, kʼay izʼaroo wii wala?» 
1KI.17.19	Ilyasu nee a se: «Ay noo ni izʼaroo.» Ilyasu na zankaa zaa nga gandoo ra kʼa ka žigi ka koy soorohugoo ra kaŋ ti nga dogoo, a nʼa kanandi nga daaroo boŋ. 
1KI.17.20	A kaati ka Abadantaa cee ka nee: «Abadantaa, ay Koyoo, nʼga yadda ka woyoo woo kaŋ kurɲoo buu dor ka naŋ nga izʼaroo ma buu, ka kar nga kʼay zumandi nga do?»
1KI.17.21	Woo banda ga, Ilyasu na nga boŋ daaru zankaa ga hala cee hinza, ka kaati ka Abadantaa cee ka nee: «Abadantaa, ay Koyoo, ay ga ni ŋaaray, ma naŋ zankaa woo hundoo ma yee kate a ra!» 
1KI.17.22	Abadantaa na haŋajer Ilyasu se, zankaa hundoo yee kate a ra, a huna. 
1KI.17.23	Ilyasu na zankaa zaa ka zunbu ka hun soorohugoo boŋ kʼa noo ɲaŋoo se ganda hugoo ra. Ilyasu nee: «Ni izʼaroo ne, a huna.» 
1KI.17.24	Woyoo nee Ilyasu se: «Sohõ ay bay kaŋ Irkoy boro ti ni, šennoo kaŋ Abadantaa gʼa daŋ ni miɲoo ra, mʼa har ti cimi.»
1KI.18.1	Waati kuku banda ga, kogaa jiiri hinzantoo ra, Abadantaa na šenni har Ilyasu se ka nee: «Koy Akab do, ay ga ncirɲi kaŋandi laboo ga.» 
1KI.18.2	Ilyasu koy Akab do. Woo gar heraa laala 
1KI.18.3	Akab na Abdiyas kaŋ ga huga nda kokoyoo hugoo cee. Abadantaa hunburaa ga hanse ka bara Abdiyas ra, 
1KI.18.4	waatoo kaŋ Žezabel na Abadantaa annabey halaci, Abdiyas na annabi zangu (100) zaa kʼi tugu boro woyguu (50) woyguu (50) tondi guusu ra, ka cindi kʼi noo ŋaayan nda hari. 
1KI.18.5	Akab nee Abdiyas se: «Koy gandaa yaara, ma koy hari dogey kul ra, nda goorey kul ra, a ga hin ka tee subu ma duwandi i ra, ir mʼa noo ir baryey nda ir lanbaanawey se hala ir masi kaa ka tilasu ka wiiya i ra.» 
1KI.18.6	I na gandaa zamna ngi game kʼa yaara. Akab koy fondo foo ra, Abdiyas koy fondo tana ra.
1KI.18.7	Abdiyas goo fondaa ra, a kubay nda Ilyasu. Waatoo kaŋ Abdiyas dii a, a na Ilyasu bay, a na nga ndumoo sinji laboo ra kʼa foo ka nee: «Ni no ay koyoo Ilyasu wala?» 
1KI.18.8	Ilyasu nee a se: «Agay no. Koy nee ni koyoo Akab se kaŋ ay goo ne.» 
1KI.18.9	Abdiyas nee: «Macin ti zunuboo kaŋ ay nʼa tee kaŋ se nʼga agay, ni tamoo daŋ Akab kaboo ra a mʼay wii? 
1KI.18.10	Ay ga žee nda Abadantaa kaŋ ga huna maaɲoo, ganda sii no, laama mo sii no kaŋ ra ay koyoo mana boro sanba ka koy ni ceeci. Nda borey willi kate ka nee kaŋ nʼsii no, a ga nee nongoo borey wala gandaa borey se kaŋ i ma žee, nda cimi no kaŋ i mana dii ni. 
1KI.18.11	Nga no sohõ nʼga nee kaŋ ya koy nee ay koyoo se: ‹Ilyasu goo ne.› 
1KI.18.12	Nda ay koy a har Akab se, ka gar a mana duu ni, zama nda ay hun ni do sohõ da, Abadantaa 
1KI.18.13	Waatoo kaŋ Žezabel ga Abadantaa annabey wii, hayaa kaŋ ay nʼa tee mana maarʼa wala, ay koyoo? Ya nka annabi zangu (100) zaa Abadantaa annabey ra ka koy i tugu boro woyguu (50) woyguu (50) tondi guusu ra, ka cindi kʼi noo ŋaayan nda hari. 
1KI.18.14	Nga no, sohõ ni, nʼga nee kaŋ ya koy nee ay koyoo se kaŋ Ilyasu goo ne. A ga kaa kʼay wii.» 
1KI.18.15	Ilyasu nee: «Ay ga žee nda Abadantaa, Aduɲɲakoyoo kaŋ ga huna maaɲoo, nga kaŋ goyoo ra ay goo, kaŋ hõ, ay ga koy Akab do.»
1KI.18.16	Abdiyas koy Akab kubay kʼa noo Ilyasu alhabar. Woo ga, Akab koy Ilyasu kubay. 
1KI.18.17	Za kaŋ Akab dii Ilyasu, Akab nee a se: «Ni no ka kate Izirayel ga bone!» 
1KI.18.18	Ilyasu nee: «Manʼti agay no ma kate Izirayel ga bone. Ni nda ni baaba hugoo no ma kate Izirayel ga bone, zama war na Abadantaa yaamarey naŋ ka koy 
1KI.18.19	Sohõ, daŋ Izirayel kul ma kaa ka marga ay jere Karmel tondi hondoo here nda annabi zangu taaci nda woyguwaa (450) kaŋ ga Bal gana, nda annabi zangu taacaa (400) kaŋ ga 
1KI.18.20	Akab donto Izirayel izey kul do ka 
1KI.18.21	Ilyasu man jamaa ka nee: «Hala waati foo no war ga fondo hinka ganayan naŋ? Nda Abadantaa ti Irkoy, wa hanga a bande, nda Bal no, wa hanga a bande.» Jamaa manʼa zaabi nda baffoo.
1KI.18.22	Ilyasu nee jamaa se: «Agay hinne ka cindi Abadantaa annabey ra, ka gar Bal annabey manʼti kala boro zangu taaci nda woyguu (450). 
1KI.18.23	Aywa, wa kate ya ne yaaru hinka. Bal annabey ma yaaru foo suuba i ra kʼa fooru kʼa fur tuurey boŋ, amma i masi nuune daŋ a ra. Agay mo ga yaaru faa zaa kʼa fooru kʼa fur tuurey boŋ bila nda ya nuune daŋ a ra. 
1KI.18.24	Woo banda ga, war ma war koyoo maaɲoo cee kʼa ŋaaray, agay mo ga Abadantaa maaɲoo cee kʼa ŋaaray. Koyoo kaŋ zaaboo ti nuune, nga ti Irkoy.» Jamaa kul na Ilyasu zaabi ka nee: «Ir yadda ni šennoo.» 
1KI.18.25	Ilyasu nee Bal annabey se: «Wa yaaru foo suuba, war ma jin kʼa hanse, zama war ga boobo, woo banda ga, war ma war koyoo cee, amma war masi nuune daŋ a ra.»
1KI.18.26	I na yaaroo zaa kaŋ i nʼa noo i se, i nʼa hanse kʼa fur tuurey boŋ. I kaati ka Bal maaɲoo cee za subbaahi hala zaarikayaa ra ka nee: «Bal, ir zaabi.» Amma šenni sii no, zaabi sii no. I ga sar ka gan sargari tonadogoo kaŋ i nʼa tee jere. 
1KI.18.27	Zaaroo gamoo ra, Ilyasu nʼi ɲooɲo, a nee: «Wa hanse ka kaati, zama koy no, a goo ma miile, wala a goo salangaa ra, wala a goo naarumay ra, wala a ga hin ka tee a goo ma jirbi, a ga tun.» 
1KI.18.28	I na kaati beeri tee, i sintin ka ngi boŋ hay nda ngi takubawey nda ngi yaajey ka sawa nda ngi alaadaa takaa hala nongu kaŋ ra kuri hun i ga. 
1KI.18.29	Waatoo kaŋ zaarikayaa bisa, i tee hollay-ize ka koy hala aluulaa 
1KI.18.30	Waatoo woo, Ilyasu nee jamaa kul se: «Wa man kate ay do ne.» Jamaa kul man a. Abadantaa sargari tonadogoo kaŋ kayri, a nʼa hanse. 
1KI.18.31	Ilyasu na tondi woy cindi hinka (12) zaa ka sawa nda Yakuba izey alkabiila hinnaa, Yakuba woo da se Abadantaa na šenni har ka nee: «Ni maaɲoo ga tee Izirayel.»
1KI.18.32	A na tondey ka sargari tonadoo cin Abadantaa maaɲoo ga. A na guusu kaa sargari tonadogoo kuubi-ka-beraa ra, guusoo ga hin ka hari liitar waranza (30) cine zaa. 
1KI.18.33	A na tuurey hanse, a na yaaroo fooru kʼa daŋ tuurey boŋ. 
1KI.18.34	Woo banda ga, a nee: «Wa koy hoobu taaci too hari, war mʼi doori 
1KI.18.35	Sargari tonadogoo kul tee hari, guusoo mo too nda hari.
1KI.18.36	Taasu sargaroo kaayanoo waati, Ilyasu man kate, a nee: «Abadantaa, Ibirahima Koyoo, Isiyaka Koyoo, Izirayel Koyoo, hõ bayrandi kaŋ ni ti Irkoy Izirayel ra, kaŋ agay ti ni tamoo, kaŋ hayey wey mo kul ay manʼi tee nda kala ni yaamaroo. 
1KI.18.37	Ay zaabi, Abadantaa, ay zaabi hala jamaa woo ma bay kaŋ ni, Abadantaa ti Irkoy, ni no ma ngi biney yeeti kate ni ga.» 
1KI.18.38	Woo ga, Abadantaa nuunaa zunbu ka sargari kukurantaa, nda tuurey, nda tondey, nda nongoo din laboo ton. Haroo kaŋ goo guusoo ra, nuunaa nʼa kogandi. 
1KI.18.39	Waatoo kaŋ jamaa kul dii woo, i sujudu ka ngi ndumey sinji laboo ra ka nee: «Abadantaa ti Irkoy, Abadantaa ti Irkoy!» 
1KI.18.40	Ilyasu nee i se: «Wa Bal annabey dii, ba affoo masi hun i ra.» I nʼi dii. Ilyasu nʼi ka zunbu ka koy Kišoŋ gooroo ra ka jindey kaa.
1KI.18.41	Ilyasu nee Akab se: «Koy ŋaa ka haŋ, zama jiŋjiŋoo woo kaŋ nʼga maarʼa, hirri no.» 
1KI.18.42	Akab koy ŋaa ka haŋ. Amma Ilyasu žigi Karmel tondi hondoo boŋoo boŋ, a gunguma ganda ka nga ndumoo daŋ nga cee gamey ra. 
1KI.18.43	A nee nga tamoo se: «Ay gʼa wiri ni ga, žigi ka teekoo here guna.» Tamoo žigi kʼa guna. A nee Ilyasu se: «Haya sii no.» Cee iyye Ilyasu ga nee a se kaŋ a ma koy guna. 
1KI.18.44	Cee iyyantoo, tamoo nee: «Duula kaccu foo kaŋ ga too boro kabe gundoo goo ma tun teekoo boŋ.» Ilyasu nee: «Koy nee Akab se kaŋ a ma nga bari torkaa soolu ka koy nga do, ncirɲoo masi koy a ganji a ma koy.»
1KI.18.45	Waati kayna banda ga, beenaa kul bibi nda duula. Hewoo tun, ncirɲi beeri kaŋ. Akab žigi nga torkaa ga ka koy Žizireyel. 
1KI.18.46	Abadantaa na albarka daŋ Ilyasu ra kaŋ na gamahaw ka nga centoo šiita ka huru Akab jine ka koy too hala Žizireyel.
1KI.19.1	Hayey kul kaŋ Ilyasu nʼi tee, nda takaa kaŋ nda a na 
1KI.19.2	Žezabel na dontokaw sanba Ilyasu do ka nee: «Koyey ma goy goy ay ga nda subaa dimmaa woo ga, ay mana hayaa tee ma ne kaŋ nʼnʼa tee annabey affoo kul se.» 
1KI.19.3	Ilyasu hunbur, a zuru ka nga hundoo hallasi. A koy too Ber-Šeba kaŋ goo Žuda gandaa ra, a na nga tamoo naŋ no din. 
1KI.19.4	Nga hunday na saajoo fondaa zaa, a na zaari foo tee a ga dira hala a too saabay foo jere kaŋ goo jere ga, a goro a cire. A nee nga binoo ra nga mma baa nga ma buu, a nee: «A wasa, sohõ Abadantaa, ay hundoo dii, zama ya na bisa ay baabey.» 
1KI.19.5	Woo banda ga, a kani saabaa cire, a jirbi. Dogoo din da almalayka too a do kʼa taaru, a nee a se: «Tun ka ŋaa.» 
1KI.19.6	A tun, a ga dii takula kaŋ tonandi tondi ga nda zollo hari goo nga jeroo ga. A ŋaa, a haŋ, woo banda, a yee ka kani. 
1KI.19.7	Abadantaa almalaykaa yee koyne ka kaa a do cee hinkantoo kʼa taaru ka nee a se: «Tun, ma ŋaa, zama fondaa ga kuu ma ne.» 
1KI.19.8	A tun, a ŋaa, a haŋ. Gaaboo kaŋ a duu a ŋaahayaa woo banda ga, a tun ka dira zaari woytaaci (40) nda cijin woytaaci (40) ka koy too hala Irkoy tondi hondoo do kaŋ ti Horeb.
1KI.19.9	Kaŋ Ilyasu too no din, a huru tondi guusu ra ka cijinoo tee. Abadantaa na šenni har a se ka nee: «Macin no nʼga tee ne ra, Ilyasu?» 
1KI.19.10	A nee: «Ay hanse ka gurgay Abadantaa, Aduɲɲakoyoo se. 
1KI.19.11	Abadantaa nee: «Fatta ka kay tondi hondoo boŋ agay, Abadantaa jine.» Abadantaa kaa ka bisa. Hew beeri gaabikoyni tun ka tondi hondey waaru, ka tondey kayri-kayri Abadantaa jine. Amma Abadantaa sii hewoo ra. Hewoo banda ga, laboo jijiri, amma Abadantaa sii labu jijiroo ra. 
1KI.19.12	Labu jijiroo banda ga, nuune tee, amma Abadantaa sii nuunaa ra. Nuunaa banda ga, jinde baana fatta. 
1KI.19.13	Kaŋ Ilyasu maa jindoo woo, Ilyasu na nga burmusoo ka nga ndumoo daabu, ka fatta ka kay tondi guusoo miɲoo ga. Jinde foo ne ka fatta ka nee a se: «Macin no nʼga tee ne ra, Ilyasu?» 
1KI.19.14	Ilyasu nee: «Ay hanse ka gurgay Abadantaa, Aduɲɲakoyoo se. 
1KI.19.15	Abadantaa nee Ilyasu se: «Fondaa kaŋ nʼnʼa zaa ka kaa ne, willi a bande ka koy saajoo ra ka koy hala Damas. Nda nʼtoo no din, ma Hazayel yon kʼa tee Siiri gandaa kokoyoo. 
1KI.19.16	Woo banda ga, ma koy Nimši izʼaroo Žehu mo yon kʼa tee Izirayel kokoyoo. Ma Šafat izʼaroo Alyasu mo yon kaŋ si hun kala Abel-Mehola kʼa tee annabi ni dogoo ra. 
1KI.19.17	Boro kaŋ zuru ka hun Hazayel takubaa cire, Žehu gʼa wii, boro kaŋ zuru ka hun Žehu takubaa cire, Alyasu gʼa wii. 
1KI.19.18	Amma ay ga boro zenber iyye (7.000) hallasi Izirayel ra kaŋ mana bay ka kanje sonbu 
1KI.19.19	Ilyasu hun no din ka koy Šafat izʼaroo Alyasu do. A gar Alyasu mma beeri, haw hinka-hinka hala cee woy cindi hinka (12) nda a ga beeri, iwoy cindi hinkantoo (12to) bara a kone. Kaŋ a bisa Alyasu jere, a na nga burmusoo warra a boŋ. 
1KI.19.20	Alyasu na nga hawey naŋ, a zuru ka hanga Ilyasu bande, a nee: «Ay gʼa wiri ni ga, ma naŋ ya koy ay baaba nda ay ɲaa hoybaani jina ya hanga ni.» Ilyasu nee a se: «Koy, ma willi kate. Hayaa kaŋ ay nʼa tee ma ne maaganda se nʼga willi kate.» 
1KI.19.21	Alyasu hun Ilyasu do ka koy, a na haw hinkaa wii kʼi tee sargari. Beeri bundey kaŋ goo hawey ga nda a na hawey ton kʼi noo borey se i mʼi ŋaa. Woo banda ga, a tun ka hanga Ilyasu bande ka alhaadimay a se.
1KI.20.1	Siiri gandaa kokoyoo Ben-Hadad na nga wongu-izey kul marga. Kokoy waranza cindi hinka (32) tonton a ga nda bariyaŋ nda torka barikoyniyaŋ. A žigi ka koy 
1KI.20.2	A na dontokawyaŋ sanba koyraa ra, Izirayel kokoyoo Akab do, 
1KI.20.3	a nee kaŋ i ma koy nee a se kaŋ nga, Ben-Hadad nee: «Ni nzorfu kaaraa nda ni wuragoo kul ti agay wane, ni wandey nda ni izey kul ihenney ti agay wane.» 
1KI.20.4	Izirayel kokoyoo nʼa zaabi ka nee: «Ay koyoo, kokoyoo, woo kaŋ nʼnʼa har ti cimi, agay nda ay kabe hayaa kul ti ni wane.» 
1KI.20.5	Dontokey willi kate koyne, i nee kaŋ Ben-Hadad nee: «Ay na dontokawyaŋ sanba ni do ka nee ma ne kaŋ ma ni nzorfoo, nda ni wuragoo, nda ni wandey, nda ni izʼarey noo ya ne. 
1KI.20.6	Šikka sii, suba dimmaa woo cine ga ay gʼay tamey sanba ni do, i ga koy ni hugoo nongey kul guna, nda ni tamey hugey, haya kul kaŋ ni do, a goo nda alfayda, i ga koy nda a kul.»
1KI.20.7	Izirayel kokoyoo na gandaa boro beerey kul cee ka nee i se: «Ay gʼa wiri war ga, war ma dii takaa kaŋ nda aroo woo ga ifutu ceeci ir se, zama a nka dontokaw sanba ka nee kaŋ ya nga noo ay wandey, nda ay izey, nda agay nzorfoo, nda ay wuragoo, ya na wanji a se.» 
1KI.20.8	Boro beerey kul nda jamaa kul nee a se: «Masi haŋajer a se, masi yadda šennoo woo se.» 
1KI.20.9	Akab nee Ben-Hadad dontokey se: «Wa koy nee ay koyoo, kokoyoo se kaŋ woo kaŋ a na dontokey sanba kʼa har cee jinaa, ay yadda a ga, amma woo kaŋ nga ne kʼa har sohõ da, ay si hin kʼa tee.» Dontokey koy šennoo har Ben-Hadad se.
1KI.20.10	Ben-Hadad yee koyne ka alhabar sanba Akab do ka nee a se: «Koyey ma goy goy ay ga nda ay mana Samari koyraa kayri-kayri hala nongu kaŋ ra wongu-izey kaŋ goo ay bande, laboo kayriroo hamnoo, i kul si hin ka ngi kabey too a ra.» 
1KI.20.11	Amma Izirayel kokoyoo na Ben-Hadad zaabi, a nee: «Wa koy nee Ben-Hadad se: ‹Boro kaŋ ga nga gamoo haw wongu se si hima ka bolsay sanda boro kaŋ kaa ka hun wongu ra.› » 
1KI.20.12	Waatoo kaŋ šennoo too Ben-Hadad do, a gar nga nda kokoy tanayaŋ goo ma harifutu haŋ hukkumey ra. A nee nga tamey se: «Wa soolu!» I koy jine tee Samari koyraa se kʼa tangam.
1KI.20.13	Waatoo woo ra, annabi foo man Izirayel kokoyoo Akab ka nee a se: «Abadantaa nee: ‹Nʼga dii jama beeroo woo kul, guna, ay gʼi daŋ ni kaboo ra hõ. Nda woo tee, nʼga bay kaŋ agay ti Abadantaa.› » 
1KI.20.14	Akab nee: «May no a gʼa tee sibil kʼi daŋ ay kaboo ra?» Annaboo nee: «Hayaa ne kaŋ Abadantaa nʼa har: ‹Sibiloo manʼti kala gandaa boŋkoyney arusooga goykey.› » Akab nee: «May ma jin ka wongoo sintin?» Annaboo nee: «Ni.»
1KI.20.15	Akab na gandaa boŋkoyney arusooga goykey kul kabu, i tee zangu hinka nda waranza cindi hinka (232). Nga banda ga, a na Izirayel izey jamaa wongu-izey kul kabu, i tee boro zenber iyye (7.000). 
1KI.20.16	I fatta ka koy wongu zaarikayaa ra. Woo gar Ben-Hadad nda kokoy tana waranza cindi hinkaa (32) kaŋ gʼa faaba goo hukkumey ra i ga harifutu haŋ ka suu. 
1KI.20.17	Gandaa boŋkoyney arusooga goykey ti boro jinawey kaŋ fatta. Ben-Hadad na boroyaŋ sanba ka koy dii macin bara no. I willi kate ka nee a se: «Boroyaŋ ka hun 
1KI.20.18	Ben-Hadad nee: «Nda alaafiya se i fatta, wʼi dii kate i ga huna, nda wongu se i fatta, wʼi dii kate i ga huna.» 
1KI.20.19	Gandaa boŋkoyney arusooga goykey fatta koyraa ra, Izirayel wongu-izey jamaa hanga ey. 
1KI.20.20	Ngi affoo kul na Siiri borey aru foo kar. Kaŋ woo tee, Siiri borey zuru. Izirayel izey nʼi gaaray. Siiri kokoyoo Ben-Hadad kaaru bari boŋ, a zuru ka hun i ra, nga nda bari kaarukaw fooyaŋ. 
1KI.20.21	Izirayel kokoyoo na Siiri borey wongu, a na ngi baryey wii ka torka barikoyney kar, ka hasaraw beeri tee i se. 
1KI.20.22	Annaboo yee koyne ka kaa kokoyoo do ka nee a se: «Albarka daŋ ni boŋ ra, ma gaabandi, ma dii woo kaŋ nʼga hima kʼa tee, zama yeeši dimmaa woo cine ga, Siiri kokoyoo ga yee ka kaa ka ni tangam.»
1KI.20.23	Siiri kokoyoo goykaw beerey nee a se: «Izirayel izey Koyoo manʼti kala tondi hondey Koyoo. Woo se i hin ir. Ir ma koy i tangam gangani ra, šikka sii a ra kaŋ ir ga hin ey. 
1KI.20.24	Hayaa kaŋ nʼga hima kʼa tee manʼti kala ma kokoy waranza cindi hinkaa (32) kul kaa ngi fuulaa ra, ma goforneryaŋ daŋ dogey ra. 
1KI.20.25	Ni wongu-izey kaŋ halaci, nʼga hima ka ngi hinnaa wongu-ize soolu. Bari hinnaa kaŋ buu, ma nga cinaa ceeci, torka barikoyney kaŋ hasara, ma ngi cinaa ceeci. Nga banda ga, ir ga koy Izirayel izey tangam ganganoo ra. Nda woo teendi, šikka sii a ra kaŋ ir ga hin ey.» Kokoyoo yadda i se, woo kaŋ i nʼa har, a nʼa tee.
1KI.20.26	Jiiri taagaa ra, waati follokaa ra, Ben-Hadad yee koyne ka Siiri borey kabu. Woo banda ga, a žigi ka koy Afek koyraa ra ka Izirayel wongu. 
1KI.20.27	Izirayel izey mo kabandi, i nʼi noo haya kaŋ nda i ga huna. Woo banda ga, i koy Siiri borey kubay. Izirayel izey na ngi kaloo sinji i tenje. Izirayel ga tee i jine sanda hancin kur-ize kaccu hinka, ka gar Siiri borey na gandaa too. 
1KI.20.28	Irkoy boraa
1KI.20.29	Wongu-ize jama hinkaa koy goro ka cere tenje jirbi iyye. Jirbi iyyantoo hane i na wongoo sintin. Izirayel izey na Siiri borey wongu-ize kaŋ goo cee ga boro zenber zangu (100.000) wii zaari folloku. 
1KI.20.30	Cindey zuru ka koy Afek koyraa ra. Amma cetaa kaŋ ga Afek koyraa kuubi kaŋ aru zenber waranka cindi iyye (27.000) boŋ i ra kʼi wii. Ben-Hadad zuru, a too koyraa ra, a koy tugu hugu-izoo ra kaŋ goo hala kunehere.
1KI.20.31	Nga tamey nee a se: «Ir maa kaŋ Izirayel hugoo kokoyey manʼti kala boro hennayaŋ. Naŋ ir mʼir boŋ yeeti ganda ka saaku kasayaŋ daŋ ir ga, ir ma karfu didiji ir boŋey ga ka fatta ka koy šelaŋ Izirayel kokoyoo se. A ga hin ka tee a ma ni hundoo naŋ ni ra.» 
1KI.20.32	I na saaku kasayaŋ daŋ ngi ga, i na karfu haw ngi boŋey ga ka koy Izirayel kokoyoo do ka nee a se: «Ni tamoo Ben-Hadad nee kaŋ ma suuri ka nga hundoo naŋ nga ra.» Akab nee: «A ga huna wala? Agʼarmaa no.»
1KI.20.33	Borey din, šennoo tee i se silbay henna, woo kaŋ Akab nʼa har, i cahã ka naanay a. I nee: «Cimi no, Ben-Hadad manʼti kala ni armaa.» Akab nee: «Wa koy kate a.» Ben-Hadad hun nga tugudogoo ra ka koy Akab do. Akab nʼa žigandi nga torkaa boŋ. 
1KI.20.34	Ben-Hadad nee Akab se: «Koyrawey kaŋ ay baaba nʼi taa ni baaba kone, ay gʼi yeeti ma ne. Nʼga hin ka maamaladooyaŋ tee Damas koyraa ra sanda takaa kaŋ nda ni baaba nʼa tee 
1KI.20.35	Han foo, boro foo kaŋ goo annabey ra nee nga cine annabi tana foo se: «Abadantaa nee kaŋ mʼay kar.» Amma ceroo mana yadda kʼa kar. 
1KI.20.36	Woo banda ga, annabi jinaa nee nga cinaa se: «Mana haŋajer Abadantaa šennoo se, woo maaganda se nda ni hun ay do ka koy, ganjihayla ga ni kubay ka ni kar ka ni wii.» A hun a do ka koy, kul ganjihayla foo nʼa kubay kʼa wii.
1KI.20.37	Annaboo yee koyne ka aru foo kubay, a nee a se: «Ay gʼa wiri ni ga mʼay kar.» Aroo woo nʼa kar hala a maray. 
1KI.20.38	Annaboo na zaara didiji nga moɲey ga ka nga boŋ bere ka koy kay fondaa ga, ka kokoyoo bisaroo batu. 
1KI.20.39	Waatoo kaŋ kokoyoo kaa ka bisa, annaboo na nga jindoo jer kʼa cee ka nee a se: «Agay, ni tamoo nka fatta ka koy wongoo ra kaŋ aru foo hun wongu-izey ra ka kate ay do aru foo ka nee ya ne: ‹Aroo woo lakkal, nda ni naŋ a zuru, nʼga wiiyandi dogoo ra, wala ma nzorfu kaaray tamma zenber hinza (3.000) bana.› 
1KI.20.40	Amma kaŋ ay ga almuraadey ra nongoo woo ra nda nongoo woo here, aroo dere.» Izirayel kokoyoo nee a se: «Ni hunday na ni ciitoo dunbu ka ben.» 
1KI.20.41	Dogoo din da, annaboo na zaaraa kaa nga moɲey ga. Kokoyoo nʼa bay kaŋ annabey affoo no. 
1KI.20.42	A nee kokoyoo se: «Hayaa ne kaŋ Abadantaa nʼa har: ‹Hayaa kaŋ se boraa kaŋ ay daŋ a ma wiiyandi, nʼnʼa naŋ a ma koy, woo se ni hundoo ga huru nga hundoo dogoo ra, ni borey hundey ga huru nga borey hundey dogoo ra.› » 
1KI.20.43	Izirayel kokoyoo willi ka koy nda gaabuunay nda binemarayyan nga hugoo do 
1KI.21.1	Hayey din kaŋ tee banda ga, woo kaŋ tee ne. Aru foo goo no kaŋ ti Žizireyel boro, maaɲoo ti Nabot. A goo nda 
1KI.21.2	Han foo Akab nee Nabot se: «Ay noo ni alaneb faaroo yʼa tee saddiŋa, zama a goo ay hugoo jere. Ay ga alaneb faari tana kaŋ baa ni wanoo noo ma ne dogoo ra, wala mo nda ni baa ay ga nga hayoo bana ma ne.» 
1KI.21.3	Amma Nabot nee Akab se: «Yala Abadantaa mʼay waa ya tuboo noo ma ne kaŋ ay baabey nʼa naŋ ya ne.»
1KI.21.4	Akab koy nga do nda gaabuunay nda binemarayyan Žizireyel boraa Nabot šennoo maaganda, zama Nabot nka nee: «Tuboo kaŋ ay baabey nʼa naŋ ya ne, ay sʼa noo ma ne.» Akab koy kani nga daaroo ga ka nga jinoo tenjandi cetaa, ka wanji ka ŋaa. 
1KI.21.5	Nga wandoo Žezabel kaa jeroo ga ka nee a se: «Macin se nʼga gaabuunay hala nongu kaŋ ra ma wanji ŋaayan?» 
1KI.21.6	A na nga wandoo zaabi ka nee: «Ya nka šelaŋ Žizireyel boraa Nabot se kaŋ a ma nga alaneb faaroo neere ya ne wala nda a baa ya alaneb faari tana yeeti a se dogoo ra. A nee kaŋ nga si nga alaneb faaroo noo ya ne.» 
1KI.21.7	Woo ga, nga wandoo Žezabel nee a se: «Adiši manʼti ni bara Izirayel kokoytaraa ra? Tun ka ŋaa, ni binoo ma kan. Ay ga Žizireyel boraa Nabot faaroo noo ma ne.»
1KI.21.8	Žezabel na batagayaŋ hantum Akab maaɲoo ga ka Akab tammaasaa daŋ i ga. Koyraa kaŋ ra Nabot goo nda goray, a na batagawey sanba boro beerey nda jineborey se. 
1KI.21.9	A nee batagawey din ra: «War ma zaari kayandi kaŋ ra boraa kul ga meehaw. War ma Nabot gorandi jamaa kul jine. 
1KI.21.10	Woo banda ga, war ma boro hinka attabiya futukoyni gorandi a jine, i ga seedetaray tee a ga ka nee: ‹Ni, nʼna Irkoy wow, nʼna kokoyoo mo wow.› Woo ga, war ma koy nda a koyraa dumaa ga kʼa warra nda tondi kʼa wii.»
1KI.21.11	Nabot koyraa borey, nda boro beerey, nda jineborey kaŋ ga huna koyraa ra goy nda takaa kaŋ nda Žezabel nʼa har. Šennoo kaŋ a nʼa har batagawey ra, i nʼa tee nda takaa din da. 
1KI.21.12	I na zaari kayandi ka meehaw, i na Nabot gorandi jamaa jine. 
1KI.21.13	Aru attabiya futukoyni hinkaa kaa ka goro ka Nabot tenje, i na taari seedetaray tee Nabot ga jamaa jine ka nee: «Nabot na Irkoy wow, a na kokoyoo wow.» Woo ga, i nʼa ka koy koyraa dumaa ga, i nʼa warra nda tondi, a buu.
1KI.21.14	I sanba ka alhabar daŋ Žezabel ra ka nee: «I na Nabot warra nda tondi, a buu.» 
1KI.21.15	Waatoo kaŋ Žezabel maa kaŋ i na Nabot warra nda tondi, a buu, a nee Akab se: «Tun ka koy ka Žizireyel boraa Nabot alaneb faaroo zaa, woo kaŋ a wanji kʼa neere ma ne, zama Nabot sii hundi ra, a buu.» 
1KI.21.16	Waatoo kaŋ Akab maa kaŋ Nabot buu, a tun ka koy Žizireyel boraa Nabot alaneb faaroo ra kʼa tee nga wane.
1KI.21.17	Woo kaŋ tee banda ga, Abadantaa na šenni har Tišib boraa Ilyasu se ka nee: 
1KI.21.18	«Tun ka koy Izirayel kokoyoo Akab do kaŋ goo 
1KI.21.19	Ma nee a se: ‹Hayaa ne kaŋ Abadantaa nʼa har, a nee: “Nʼna boro wii jina, ni yadda ka nga kabe almaanoo mo taa!”› Ma nee a se koyne: ‹Hayaa ne kaŋ Abadantaa nʼa har, a nee: “Nongoo kaŋ ra hanšey na Nabot kuroo logu, no din hunday ra i ga ni mo kuroo logu.”› »
1KI.21.20	Akab nee Ilyasu se: «Ni duu agay, agay iberoo.» Ilyasu nee a se: «Ay duu ni, zama ni ka ni boŋ daŋ haya ra ka goy futu tee Abadantaa jine. 
1KI.21.21	Woo se ay ga kate ni ga bone, ay ga ni tuusu pat. Aru kul kaŋ ti Akab boro, a ma tee tam wala borcin, ay gʼi kul kaa Izirayel ra. 
1KI.21.22	Ay ga ni hugoo tee sanda Nebat izʼaroo Žeroboham hugoo cine, nda sanda Ahiya izʼaroo Bayeša hugoo cine, zama nʼnʼay futandi ka Izirayel izey kaŋandi zunubu ra. 
1KI.21.23	Haya kaŋ ti Žezabel mo, Abadantaa šelaŋ a ga ka nee: ‹Hanšey ga Žezabel ŋaa Žizireyel koyraa cetaa cire.› 
1KI.21.24	Akab boro kaŋ buu koyraa ra, hanšey gʼa ŋaa, woo kaŋ buu hawsaa ra, cirawey gʼa ŋaa.»
1KI.21.25	Boro kul mana goy futu tee Abadantaa jine ka nga boŋ daŋ haya ka too Akab. Nga wandoo Žezabel kʼa tusa. 
1KI.21.26	Haya harramante no a na tee ka toorey gana sanda Amor borey takaa kaŋ Abadantaa nʼi gaaray Izirayel izey jine.
1KI.21.27	Waatoo kaŋ Akab maa šenney wey, a na nga darbawey kottu. A na saaku kasayaŋ daŋ nga jindoo ra ka meehaw. A ga kani nda saaku kasaa, a ga mossoyaada ka dira. 
1KI.21.28	Abadantaa na šenni har Tišib boraa Ilyasu se ka nee: 
1KI.21.29	«Nʼdii takaa kaŋ nda Akab na nga boŋ yeeti ganda ay jine? Zama de a na nga boŋ yeeti ganda ay jine, ay si bonaa nga hugoo se tee nga hunaroo ra. Ay gʼa tee nga izʼaroo waatoo ra.»
1KI.22.1	Jiiri hinza tee kaŋ wongu mana huru Siiri borey nda Izirayel izey game. 
1KI.22.2	Amma jiiri hinzantoo ga, Žuda kokoyoo Žozafat doo ka koy Izirayel kokoyoo do kaŋ ti Akab. 
1KI.22.3	Woo gar Izirayel kokoyoo nee nga goykey se: «War ga bay kaŋ Ramot koyraa kaŋ goo Galad gandaa ra manʼti kala ir wane wala? Woo kul, ir si haya kul tee kʼa taa Siiri kokoyoo kone.» 
1KI.22.4	Akab nee Žozafat se: «Nʼga hanga ay bande ka koy Ramot wongu Galad ra wala?» Žozafat nee Izirayel kokoyoo se: «Agay nda ni manʼti kala sanda affoo, ay borey nda ni borey ti sanda affoo, ay baryey nda ni baryey ti sanda affoo.»
1KI.22.5	Žozafat nee Izirayel kokoyoo se: «Ay gʼa wiri ni ga, ma Abadantaa hoyraa wiri jina.» 
1KI.22.6	Izirayel kokoyoo na annabey marga, i ga too boro zangu taaci (400) cine. A nʼi hãa ka nee: «Ya koy Ramot kaŋ goo Galad gandaa ra wongu wala ya si koy?» Annabey nee: «Žigi ka koy, Abadantaa ga koyraa daŋ ni kaŋ ti kokoyoo kaboo ra.» 
1KI.22.7	Amma Žozafat nee: «Abadantaa annabi kul sii no koyne kaŋ ga Abadantaa ibaayoo ceeci ir se?» 
1KI.22.8	Izirayel kokoyoo nee Žozafat se: «Aru folloku ka cindi kaŋ ga hin ka Abadantaa ibaayoo ceeci ir se, amma agay, ay ga konna a, zama a si haya henna kul har ay ga, ifutu de no a gʼa har. Yimla izʼaroo Miše no.» Žozafat nee: «Kokoyoo, masi woo har.» 
1KI.22.9	Izirayel kokoyoo na hinoo goykaw foo cee ka nee a se: «Cahã ka Yimla izʼaroo Miše ceeci kate.»
1KI.22.10	Woo gar Izirayel kokoyoo nda Žuda kokoyoo Žozafat, affoo kul goo ma goro nga kokoy gorodogoo ra, kokoy darbawey goo jindey ra, i goo farroo kaŋ goo 
1KI.22.11	Kenana izʼaroo Sedesiyas na guuru hilliyaŋ tee, a nee: «Hayaa ne kaŋ Abadantaa nʼa har: ‹Nʼga Siiri borey tuti nda hilley hala i ma halaci ka ben.› » 
1KI.22.12	Annabey jerey kul na šenni follokaa har ka nee: «Koy Ramot, Galad gandaa ra, nʼga hin ey Abadantaa gʼa daŋ kokoyoo kaboo ra.»
1KI.22.13	Dontokaa kaŋ koy Miše cee, nee Miše se: «Aywa, annabey kul yadda ka tee mee foo ka ihenna har kokoyoo se. Ay gʼa wiri ni ga, ma naŋ ni šennoo nda ngi wanoo ma tee affoo, ma ihenna har.» 
1KI.22.14	Amma Miše nee: «Ay ga žee nda Abadantaa kaŋ ga huna maaɲoo, woo kaŋ Abadantaa gʼa har, nga hinne no ay gʼa har.»
1KI.22.15	Waatoo kaŋ Miše too kokoyoo do, kokoyoo nee a se: «Miše, ir ma koy Ramot koyraa kaŋ goo Galad gandaa ra wongu wala ir masi koy?» Miše nee: «Koy, nʼga zaame, Abadantaa gʼa daŋ ni kaŋ ti kokoyoo kaboo ra.» 
1KI.22.16	Amma kokoyoo nee a se: «Cee marje no ay ga ni žeendi Abadantaa maaɲoo ga kaŋ ma cimoo hinne har ya ne?» 
1KI.22.17	Woo ga, Miše nee:
1KI.22.17	«Ay dii Izirayel izey kul ga say-say tondi hondey boŋ
1KI.22.17	ma nee alman kur kaŋ sii nda kurkaw.
1KI.22.17	Woo se Abadantaa nee:
1KI.22.17	‹Borey wey sii nda jineboro,
1KI.22.17	boro foo kul ma koy nda baani nga hugoo do.› »
1KI.22.18	Izirayel kokoyoo nee Žozafat se: «Ya na nee ma ne kaŋ a si haya henna kul har ay ga, ifutu de no a gʼa har.»
1KI.22.19	Miše yee ka nee: «Aywa, haŋajer Abadantaa šennoo se. Ay dii Abadantaa a ga goro nga kokoy gorodogoo ra, beenaa hayey kul ga kay a jere, kabe hennaa nda iwaawaa ga. 
1KI.22.20	Abadantaa nee: ‹May no ma Akab derandi hala a ma koy Ramot koyraa kaŋ goo Galad gandaa ra tangam, de mo a ga wiiyandi?› Affoo kul ga nga wanoo har. 
1KI.22.21	I goo woo da ra kaŋ hundi foo
1KI.22.22	A nee: ‹Ay ga fatta ka tee hundi kaŋ ga taari daŋ nga annabey kul miɲey ra.› Abadantaa nee: ‹Šikka sii a ra, nʼgʼa derandi, nʼga hin, fatta ka koy a tee.› » 
1KI.22.23	Miše nee koyne: «Aywa, a tee takaa woo, sohõ Abadantaa na hundi kaŋ ga taari šenni har daŋ ni annabey kul miɲey ra, zama Abadantaa ka bone kayandi ma ne.»
1KI.22.24	Kenana izʼaroo Sedesiyas man Miše kʼa kar garboo ga ka nee: «Taka foo nda Abadantaa 
1KI.22.25	Miše nee: «Nʼga kaa ka dii a han kaŋ nʼkoy tugu hugu nda hugu ra.» 
1KI.22.26	Izirayel kokoyoo nee nga tamey affoo se: «Miše dii ka koy nda a koyraa goforneroo Amoŋ nda kokoyoo izʼaroo Yowaš do. 
1KI.22.27	Ma nee: ‹Kokoyoo nee: “Wa aroo woo daŋ kasaa ra, war ma cindi kʼa noo ŋaayan kayna nda hari kayna hala waati kaŋ ra ay willi kate nda baani.”›» 
1KI.22.28	Amma Miše nee: «Nda ni willi kate nda baani, adiši Abadantaa mana šelaŋ nda ay miɲoo.» Miše yee koyne ka nee: «Jamaa, war kul ma haŋajer.»
1KI.22.29	Izirayel kokoyoo nda Žuda kokoyoo Žozafat koy Ramot koyraa kaŋ goo Galad gandaa ra tangam. 
1KI.22.30	Izirayel kokoyoo nee Žozafat se: «Ay gʼay boŋ bere ka koy wongoo ra. Ni, ma ni kokoy bankaarawey daŋ.» Woo ga, Izirayel kokoyoo na nga boŋ bere ka koy wongoo ra. 
1KI.22.31	Siiri kokoyoo na nga torka barikoyni boŋkoyni waranza cindi hinkaa (32) yaamar kaŋ i masi boro kaccu wala boro beeri tangam nda manʼti Izirayel kokoyoo hinne. 
1KI.22.32	Waatoo kaŋ torka barikoyni boŋkoyney dii Žozafat, i nee: «Šikka sii kaŋ Izirayel kokoyoo no.» I bere a ga kʼa tangam, amma Žozafat kaati ka ciya. 
1KI.22.33	Torka barikoyni boŋkoyney dii kaŋ manʼti Izirayel kokoyoo no, i mooru a ga.
1KI.22.34	Waatoo woo, aru foo na nga biraa cetaw, a koy duu Izirayel kokoyoo, a nʼa kar koraa nongu feerante ra. Kokoyoo nee nga torka zurandikaa se: «Bere kʼay ka fatta wongoo ra, zama ay maray.»
1KI.22.35	Hanoo woo, wongoo hanse ka koron hala nongu kaŋ ra kokoyoo mma kay torkaa ra ka Siiri borey tangam. Aluulaa ra, a faati. Kokoyoo kuroo doori torkaa ra. 
1KI.22.36	Waynaa kaŋyanoo ga, kaati tee wongu dogoo ra ka nee: «Boro foo kul ma koy nga koyraa ra, boro foo kul ma koy nga gandaa ra.»
1KI.22.37	Takaa woo nda Izirayel kokoyoo buu. I nʼa zaa ka koy 
1KI.22.38	Waatoo kaŋ i koy nga torkaa ɲumay Samari bangoo miɲoo ga, hanšey koy nga kuroo logu, woykuurey kaa ka ɲumay haroo din ra. Hayey wey tee nda takaa kaŋ nda Abadantaa šennoo nʼa har.
1KI.22.39	Akab teegoyey cindey, hayey kul kaŋ a nʼi tee, nda hugoo kaŋ a nʼa cin nda tarkunday hiɲe, nda koyrawey kul kaŋ a nʼi cin, i kul hantumandi Izirayel kokoyey teegoyey citaaboo ra. 
1KI.22.40	Akab koy nga hayragey gar alaaharaa. Nga izʼaroo Akaziya tee kokoy dogoo ra.
1KI.22.41	Asa izʼaroo Žozafat tee kokoy Žuda se Izirayel kokoyoo Akab laamaa jiiri taacantoo ra. 
1KI.22.42	Žozafat huru kokoytaraa ra ka gar a goo nda jiiri waranza cindi guu (35). A laama jiiri waranka cindi guu (25) Žerizalem. Ɲaŋoo maaɲoo ti Azuba. Šili ize woy no. 
1KI.22.43	A na nga baaba Asa fondaa gana haya kul ra, a mana šiiri nongu kul here, haya kaŋ ga šerre no a nʼa tee Abadantaa jine. 
1KI.22.44	Woo kul, a na tooru ganadogey naŋ i ma cindi. Borey ga sargarey kaa, ka dugu sargariyaŋ kaa tooru ganadogey ra. 
1KI.22.45	Alaafiya goo Žozafat nda Izirayel kokoyoo game.
1KI.22.46	Žozafat teegoyey cindey, nda nga asajataraa, nda wongey kaŋ a nʼi tee, i kul hantumandi Žuda kokoyey teegoyey citaaboo ra. 
1KI.22.47	Arey kaŋ ga zina tee tooru hugey ra, wey din kaŋ cindi za nga baaba Asa waati, a nʼi kul kaataray gandaa ra. 
1KI.22.48	Waatoo woo, kokoy sii Edom gandaa boŋ. Goforner no mʼa laama sanda kokoy. 
1KI.22.49	Žozafat na harihii beeriyaŋ tee kaŋ maaɲey ti Tarsis, kaŋyaŋ ga koy wura zaa kate ka hun Ofir gandaa ra. Amma i mana hin ka naarumay tee, zama harihiyey kayri Esiyoŋ-Geber koyraa here. 
1KI.22.50	Waatoo din ra, Akab izʼaroo Akaziya nee Žozafat se: «Naŋ ay goykey nda ni goykey ma goy cere bande harihiyey ra.» Amma Žozafat mana yadda. 
1KI.22.51	Woo banda ga, Žozafat koy nga hayragey gar alaaharaa. I nʼa sutura nga hayragey jere, nga hayraa Dawda koyraa ra. Nga izʼaroo Yoram tee kokoy dogoo ra.
1KI.22.52	Akab izʼaroo Akaziya tee kokoy Izirayel se 
1KI.22.53	A na goy futu tee Abadantaa jine. A na nga baaba nda nga ɲaa fondaa gana, nda Nebat izʼaroo Žeroboham fondaa kaŋ na Izirayel kaŋandi zunubu ra. 
1KI.22.54	A ga sujudu tooroo se kaŋ ti 
JON.1.1	Abadantaa na šenni har Amitay izʼaroo Yunusa se ka nee:
JON.1.2	«Tun ni boŋ ga, ma koy koyra beeroo ra kaŋ se i ga nee Niniwe, mʼay meešennoo ka too i do! Zama haya kaŋ se koyraa din borey laalayanoo hoo.»
JON.1.3	Amma Yunusa tun ka zuru ka koy koyra mooro foo ra kaŋ maaɲoo ti Tarsis hala Abadantaa masi dii nga. A jin ka too koyra foo ra kaŋ se i ga nee Žafa, no din ra a na harihii beeri foo gar kaŋ ga koy Tarsis. A na hii hayoo bana ka naaru hala Tarsis. Nga lakkaloo ra nga mma dere Abadantaa ga.
JON.1.4	Amma nga naarumaa ra Abadantaa na hew beeri foo tunandi teekoo boŋ kaŋyaŋ hanse ka harihiyoo zinji-zinji hala ni mma nee a mma fay ka hun cere ga, 
JON.1.5	woo maaganda se harihiyoo dirandikey hanse ka hunbur. De affoo kul sintin ka nga koyoo kaŋ a gʼa gana ŋaaray. I yee ka jinawey kul fur haroo ra, hala hiyoo ma felaw. Woo kul kaa ka gar Yunusa zunbu harihiyoo koroo ra ka hunanzam. Hunanzamoo ra jirbi komante nʼa zaa. 
JON.1.6	Harihiyoo jineboraa nʼa gar jirboo ra. A nʼa tunandi kʼa hãa ka nee:
JON.1.6	«Taka foo nda nʼga jirbi? Tun ka ni koyoo ŋaaray! A ga hin ka tee ni koyoo ma hinna ir ga, de a mʼir soolam.» 
JON.1.7	Woo banda ga, hiyoo dirandikey nee cere se:
JON.1.7	«Borey kul ma kaa hala ir na gunandi ka dii boraa kaŋ kate ir ga bonaa woo.» I na 
JON.1.8	Waatoo din hiyoo dirandikey nee a se:
JON.1.8	«Ir fahamandi boraa kaŋ kate ir ga bonaa woo. Cin ka kate ni ne? Man ra ni hun? Ganda foo boro ti ni? Dumi foo wane ni?»
JON.1.9	Yunusa nʼi zaabi ka nee:
JON.1.9	«Ay dumoo maaɲoo ti Ebere, ay ga hunbur Abadantaa kaŋ ti beenaa Koyoo kaŋ na teekoo nda laboo kul taka.»
JON.1.10	Woo banda ga, Yunusa bayrandi hiyoo dirandikey se kaŋ nga mma goo ma zuru Abadantaa ga. Kaŋ i maa šennoo woo, ngi biney dunbu, de i nʼa hãa ka nee:
JON.1.10	«Macin ka ni zaa nda bonaa woo teeyanoo?» 
JON.1.11	Waatoo din kaŋ i goo ma šelaŋ a se kul gar kaŋ teekoo goo ma zarga ka tonton. De i yee kʼa hãa ka nee: «Cin no ir mʼa tee ma ne hala teekoo ma yay?» 
JON.1.12	Yunusa nʼi zaabi ka nee:
JON.1.12	«Wʼay zaa kʼay warra teekoo ra, kul teekoo ga yay, zama ay ga bay kaŋ agay ka kate war ga hew beeroo woo kul.»
JON.1.13	Hiyoo dirandikey na taka kul tee hala ngi ma duu ka duu fondo ka koy guraa ga, amma i mongu, zama teekoo mma koy de a ga boosu. 
JON.1.14	Woo banda ga, i na Abadantaa ŋaaray ka nee:
JON.1.14	«Ya Abadantaa masi naŋ ir hundey ma faati aroo woo sabbu se, de mo masʼir hãa nda aroo woo hundoo alhakoo kaŋ mana haya futu kul tee ir se, zama ni ti Abadantaa kaŋ haya kaŋ kan ma ne no nʼgʼa tee.»
JON.1.15	Ŋaarayroo banda ga, i na Yunusa zaa kʼa warra teekoo ra, dogoo din da ra teekoo laalayanoo ben. 
JON.1.16	Hiyoo dirandikey hanse ka hunbur Abadantaa, za i dii hayaa kaŋ a nʼa tee, woo se i na sargari kaa, i yee ka meefur zaa Abadantaa maaɲoo ga.
JON.2.1	Za i na Yunusa warra teekoo ra, Abadantaa na hamiisa beeri foo tunandi kaŋ na Yunusa gon. De Yunusa na cijin hinza nda zaari hinza tee hamiisa beeroo gundoo ra. 
JON.2.2	Hamiisa beeroo woo gundoo ra Yunusa na nga Koyoo, Abadantaa ŋaaray.
JON.2.3	A nee:
JON.2.3	«Ay binoo kankamyanoo ra, ay na Abadantaa cee,
JON.2.3	a nʼay zaabi,
JON.2.3	alaaharaa gundoo ra, ay na faabayan wiri ni ga,
JON.2.3	nʼna haŋajer ya ne.
JON.2.4	Nʼnʼay warra hala teekoo haroo cire.
JON.2.4	Bondawey nʼay wanga,
JON.2.4	mennawey kul nʼay kar ka bisa.
JON.2.5	Ay nee ay hundoo ra:
JON.2.5	‹Nga ne, nʼnʼay moorandi ni!
JON.2.5	Amma ba woo tee, ay naataa goo kaŋ ay ga kaa ka dii
JON.2.5	ni hugoo kaŋ ra i ga ni ŋaaray.›
JON.2.6	Haroo nʼay dii hala ay kormollaa ga,
JON.2.6	guusu futaa nʼay kuubi kʼay bere.
JON.2.6	Subey kaŋ goo teekoo cire didiji ay boŋoo ga.
JON.2.7	Ay zunbu teekoo cire ka too hala
JON.2.7	nongoo kaŋ ra tondi hondey asaasoo goo,
JON.2.7	no din ra alaaharaa ganbey baa ka daabu ay ga hala abada.
JON.2.7	Amma Abadantaa, ni kaŋ ti ay Koyoo,
JON.2.7	nʼnʼay hundoo yeeti ay ra kʼay kaa guusu futu ra.
JON.2.8	Waatoo kaŋ ay huru buuyan nda hunayan gamoo ra, ay na ni cee, Abadantaa, de ŋaarayroo kaŋ ay nʼa tee, too hala ni do 
JON.2.9	Tooru ganakey na Abadantaa yankar ka mooru nga arrahamaa.
JON.2.10	Ay ga don ka albarka tee ma ne, ka sargari kaa ma ne. Ay ga meefurey kul kaa kaŋ ay nʼi sanbu ni maaɲoo ga, zama cimi no hallasikaw kul sii kala ni, Abadantaa.»
JON.2.11	Woo banda ga, Abadantaa na hamiisaa yaamar a ma koy guraa ga ka Yunusa yeeri.
JON.3.1	Abadantaa na šenni har Yunusa se cee hinkantoo ka nee:
JON.3.2	«Tun ni boŋ ga, ma koy koyra beeroo ra kaŋ maaɲoo ti Niniwe, mʼay dontaa har i se kaŋ ay nʼa talfi ni ga.»
JON.3.3	Yunusa yadda Abadantaa yaamaroo se, de a na fondaa zaa ka dira ka koy Niniwe. Niniwe woo koyra kaŋ ga hanse ka beeri, jirbi hinza diray no boro gʼa tee hala nʼgʼa yaara ka ben. 
JON.3.4	Kaŋ Yunusa too Niniwe, a na zaari jinaa tee a ga dira koyraa ra a ga nee borey se: «Aywa! Niniwe borey, wa haŋajer! Ne nda jirbi woytaaci (40), war koyraa ga halaci.» 
JON.3.5	Kaŋ Niniwe borey maa šennoo woo, kul i hunbur Irkoy. Borey kul tee mee foo ka meehaw, ka ngi boŋ yeeti ganda, za boro beeri hala zanka kaccu na saaku kasa daŋ ngi ga ka cebe kaŋ ngi 
JON.3.6	Waatoo kaŋ alhabaroo too Niniwe kokoyoo do, a tun nga gorodogoo ra, a na nga kokoy kaayey kaa, ka saaku darbay daŋ ka goro boosey ra. 
JON.3.7	Woo banda ga, kokoyoo nee i ma fee Niniwe borey ga ka nee i se: «Wa haŋajer ka maa šennoo kaŋ kokoyoo nda nga alhukumoo jineborey nʼa kayandi.» I nee: «Za adamizey hala almaney kul masi haŋ, i masi ŋaayan kul taba, 
JON.3.8	i ma saaku darbay daŋ. Boro foo kul ma Irkoy cee nda soobay, a ma tuubi ka yee nga teegoy futawey se banda, ka nga kabey kokobu kʼi moorandi ifutu. 
JON.3.9	May no ma bay wala Irkoy si kaa ka hinna ir ga, ka nga futay beeroo naŋ, kʼir hallasi bonaa ra kaŋ a ga baa kʼa zumandi ir ga.»
JON.3.10	Sohõ kaŋ Irkoy dii kaŋ Niniwe borey tuubi nda cimi, a hinna i ga. Woo maaganda se Irkoy tun bonaa ga kaŋ a baa kʼa kaŋandi i boŋ.
JON.4.1	Woo kaŋ Irkoy nʼa tee Niniwe borey se mana kan Yunusa se, a hanse ka futu. 
JON.4.2	A nee Abadantaa se:
JON.4.2	«Nhuu, ay Koyoo, ay na woo hongu za ay goo ay gandaa ra, nga se ay zuru ka koy hala Tarsis. Zama ay bay kaŋ Koy ti ni kaŋ goo nda arrahama, nʼga hinne, ni binoo si cahã ka tun. Ni cine sii gomni teekey ra, de nʼga tun ni zukandey boŋ. 
JON.4.3	Sohõ kaŋ ni takaa ti woo, Abadantaa, ay hundoo dii, zama ay baa buuyan ka bisa hunayan.»
JON.4.4	Woo banda ga, Abadantaa na Yunusa hãa ka nee: «Nʼga hongu nʼgoo nda cimi ka futu wala?»
JON.4.5	Yunusa fatta koyraa ra ka koy Niniwe waynahunay kaboo here. No din ra a na tende-ize kaccu foo cin kaŋ cire a ga goro ka koyraa honnay hala nga ma dii haya kaŋ ga kaa ka tee koyraa ga. 
JON.4.6	Irkoy Abadantaa na tuuri-ize foo tunandi kaŋ kay nda Yunusa kaŋ na bii tee a se. De a na nga futuyanoo benandi. Tuuri-izoo woo hanse ka Yunusa ɲaalandi. 
JON.4.7	Amma suba alfazaroo ra tuuri-izoo kogu, zama Irkoy ka nooni tunandi tuuroo ra kaŋ nʼa ŋaa hala a buu. 
JON.4.8	Waatoo kaŋ waynaa fatta, Irkoy na dandi hew konna foo tunandi. Waynaa na Yunusa kar hala a kaŋ bininiyan se, Yunusa nee nga mma baa nga ma buu, a nee: «Irkoy, agay woo, ay baa buuyan ka bisa hunayan.» 
JON.4.9	Waatoo din Irkoy na Yunusa hãa ka nee: «Nʼga hongu nʼgoo nda cimi ka futu tuuri-izoo sabbu se wala?» Yunusa nʼa zaabi ka nee: «Ayyo, ay goo nda cimi ka futu hala nongoo kaŋ ra ay goo sohõ da buuyan no ay ga baa.»
JON.4.10	Abadantaa nee a se:
JON.4.10	«Ayyo, Yunusa! Tuuri-izoo woo kaŋ manʼa duma, manʼa zayandi, nʼga tamalla a se. Tuuri-ize kaŋ nka zay cijin foo ra, nga subaa cijinoo ra a buu. 
JON.4.11	Taka foo nda nʼga baa ya si tamalla Niniwe koyra beeroo woo se kaŋ borey kaŋ goo a ra ga bisa boro zenber zangu nda zenber waranka (120.000) kaŋ si ifutu nda ihenna kaa cere ra, almaney mo kaŋ goo a ra ga hanse ka boobo?»
MAT.1.1	Isa 
MAT.1.2	Ibirahima na Isiyaka hay. Isiyaka na Yakuba hay. Yakuba na Žuda nda nga armey hay. 
MAT.1.3	Žuda na Peres nda Zera hay Tamar ga. Peres na Hesroŋ hay. Hesroŋ na Aram hay. 
MAT.1.4	Aram na Aminadab hay. Aminadab na Nahišoŋ hay. Nahišoŋ na Salmuni hay. 
MAT.1.5	Salmuni na Bowazu hay Rahab ga. Bowazu na Obed hay Rutti ga. Obed na Yišay hay. 
MAT.1.6	Yišay na Dawda hay kaŋ ga kaa ka tee kokoy.
MAT.1.6	Dawda na Sulaymaana hay Uri wandoo ga. 
MAT.1.7	Sulaymaana na Roboham hay. Roboham na Abiya hay. Abiya na Azaf hay. 
MAT.1.8	Azaf na Žozafat hay. Žozafat na Žoram hay. Žoram na Oziyas hay. 
MAT.1.9	Oziyas na Yotam hay. Yotam na Akaz hay. Akaz na Ezekiyas hay. 
MAT.1.10	Ezekiyas na Manase hay. Manase na Amoŋ hay. Amoŋ na Žosiyas hay. 
MAT.1.11	Žosiyas na Žožakin nda nga armey hay Babiloŋ koyyanoo waati.
MAT.1.12	Babiloŋ koyyanoo banda ga, Žožakin na Šaltiyel hay. Šaltiyel na Zorobabel hay. 
MAT.1.13	Zorobabel na Abihud hay. Abihud na Eliyakim hay. Eliyakim na Azor hay. 
MAT.1.14	Azor na Sadok hay. Sadok na Ašim hay. Ašim na Eliyud hay. 
MAT.1.15	Eliyud na Eleyazar hay. Eleyazar na Mataŋ hay. Mataŋ na Yakuba hay. 
MAT.1.16	Yakuba na Isufi hay. Isufi ti Maryama kurɲoo. Maryama ga Isa hun kaŋ se i ga nee Almasihu.
MAT.1.17	Zamaney kul, kʼa dii za Ibirahima ga ka koy Dawda ga manʼti kala zaman woy cindi taaci (14). Za Dawda ka koy hala Babiloŋ koyyanoo ga manʼti kala zaman woy cindi taaci (14). Babiloŋ koyyanoo hala Almasihu ga manʼti kala zaman woy cindi taaci (14).
MAT.1.18	Takaa ne kaŋ nda Isa 
MAT.1.19	Isufi, nga kurɲe wiroo manʼti kala boro šerrante, a si baa nga ma moo kayandi a ga, woo se a baa nga mʼa naŋ tuguyan ra. 
MAT.1.20	A goo ma miile kaŋ ir Koyoo almalayka foo ne ka bangay a se handiri ra ka nee a se: «Isufi, Dawda haamaa masi hunbur ka Maryama zaa, a ma tee ma ne wande, zama gundoo kaŋ a nʼa zaa, Hundi Henanantaa hinoo kʼa tee. 
MAT.1.21	A ga izʼaru hay, de ma maaɲoo daŋ Isa (maanaa ‹ir Koyoo ti hallasiyan›), zama nga no ma nga jamaa hallasi ngi zunuboo ra.»
MAT.1.22	Woo kul teendi hala hayaa kaŋ ir Koyoo na annaboo donto a mʼa har ma tabati, a nee:
MAT.1.23	«Nga ne, hondiyaa ga gunde zaa, a ga izʼaru hay,
MAT.1.23	i ga maaɲoo daŋ Emanuwel»
MAT.1.23	kaŋ maanaa ti «Irkoy goo ir gamey ra».
MAT.1.24	Kaŋ Isufi tun jirboo ra, a nʼir Koyoo almalaykaa yaamaroo tee ka nga wande wiroo dii. 
MAT.1.25	A mana gorokasinay nda a hala a na izʼaroo hay, a na maaɲoo daŋ Isa.
MAT.2.1	Isa hayandi Betelehem, Žude gandaa ra, kokoyoo kaŋ se i ga nee 
MAT.2.2	i nee: «Man Alyahuudey kokoyoo kaŋ hayandi? Ir dii nga handaraa
MAT.2.3	Kaŋ kokoyoo Herod maa woo, a zalba, de Žerizalem kul zalba a bande. 
MAT.2.4	A na jamaa 
MAT.2.5	I nee a se: «Betelehem kaŋ goo Žude, zama hayaa ne kaŋ annaboo nʼa hantum:
MAT.2.6	‹Ni, Betelehem kaŋ goo Žude gandaa ra,
MAT.2.6	šikka sii kaŋ ni manʼti Žude koyra ɲaŋey kul ikaccaa,
MAT.2.6	zama jineboro foo ga hun ni ra kaŋ gʼay jamaa Izirayel kur.›
MAT.2.7	Waatoo din Herod na bayraykoyney cee tuguyan ra ka alhabar cimoo ceeci waatoo kaŋ handaraa bangay ga. 
MAT.2.8	Woo banda ga, a nʼi donto Betelehem ka nee: «Wa koy, de war ma zanka taanaa alhabar cimoo ceeci. Nda war dii a, war mʼa bayrandi ya ne hala agay mo ma koy sujudu a se.» 
MAT.2.9	Waatoo kaŋ i na haŋajer kokoyoo se ka ben, i koy. Nga ne, handaraa kaŋ i dii a waynahunay goo ma dira jiney ra hala waatoo kaŋ ra a kay nongoo kaŋ ra zankaa goo se beene. 
MAT.2.10	Kaŋ i dii handaraa, i hanse ka ɲaali. 
MAT.2.11	I huru hugoo ra, i dii zanka taanaa nda Maryama nga ɲaa. I sonbu ka sujudu zankaa se. I na jinawey feeri kaŋ ra ngi almaney goo ka gomni tee zankaa se kaŋ ti wura, nda dugu, nda 
MAT.2.12	Woo banda ga, Irkoy bayrandi i se handiri ra kaŋ i masi yee Herod do. I na fondo tana zaa ka yee ngi gandaa ra.
MAT.2.13	Waatoo kaŋ i koy, ir Koyoo almalayka foo ne ka bangay Isufi se handiri ra ka nee: «Tun ni boŋ ga, ma zanka taanaa nda ɲaŋoo zaa, ma zuru ka koy Misira. Ma cindi no din hala waati kaŋ ay šelaŋ ma ne, zama 
MAT.2.14	Isufi tun, a na zanka taanaa nda ɲaŋoo zaa cijinoo ra ka koy tugu Misira. 
MAT.2.15	I cindi no din hala Herod buuyanoo ga, hala hayaa kaŋ ir Koyoo na annaboo donto a mʼa har ma tabati, a nee:
MAT.2.15	«Ay ciya agʼizʼaroo se a ma hun Misira.»
MAT.2.16	Kaŋ Herod dii kaŋ bayraykoyney na nga kuubi, a hanse ka futu, de a sanba ka nee i ma Betelehem nda nga laamaa kul zankey wii kaŋ goo nda jiiri hinka nda wey kaŋ goo jiiri hinka se ganda, zama bayraykoyney šennoo ga nga jiirey si bisa woo. 
MAT.2.17	Waatoo din hayaa kaŋ annabi Žeremi dontandi a mʼa har tabati. A nee:
MAT.2.18	«Kaati mandi Rama ra,
MAT.2.18	hẽeni nda booro booboyaŋ.
MAT.2.18	Rašel ga nga izey hẽe.
MAT.2.18	A mana yadda nga binoo ma yay,
MAT.2.18	zama i mana cindi.»
MAT.2.19	Waatoo kaŋ 
MAT.2.20	A nee: «Tun ni boŋ ga, ma zanka taanaa nda ɲaŋoo zaa, ma koy Izirayel gandaa ra, zama borey buu kaŋ ga baa ngi ma zanka taanaa hundoo kaa.» 
MAT.2.21	Isufi tun, a na zanka taanaa nda ɲaŋoo zaa, de a koy Izirayel gandaa ra. 
MAT.2.22	Amma kaŋ a maa kaŋ Arkelus no ma Žude laama nga baaba Herod dogoo ra, a hunbur ka koy no din. Irkoy šelaŋ a se handiri ra, a koy Galile gandaa ra. 
MAT.2.23	A kaa ka goro koyraa ra kaŋ se i ga nee Nazaret, hala šennoo kaŋ annabey nʼa har ma tabati kaŋ ti: «I ga maaɲoo daŋ Nazaret boraa.»
MAT.3.1	Haney din ra, Yehiya kaŋ ti 
MAT.3.2	ka nee: «Wa 
MAT.3.3	Nga ti boraa kaŋ ga annabi Ezayi dontandi a ma šelaŋ ka nee:
MAT.3.3	«Jinde foo ga kaati saajoo ra ka nee:
MAT.3.3	‹Wa ir Koyoo fondaa soolu, wa nga lolawey šerrandi.›
MAT.3.4	Yehiya, yoo hinbiri darbay bara jindoo ra nda kuuru gamahaw kaŋ goo centoo ga. Nga meehunaa manʼti kala ndooyaŋ nda yuu gani. 
MAT.3.5	Waatoo din no, Žerizalem koyraa borey, nda Žude kul, nda nongey kul kaŋ goo isaa here kaŋ se i ga nee Žurdeŋ, i kul fatta ka koy Yehiya do. 
MAT.3.6	Yehiya na borey batize Žurdeŋ isaa ra, waatoo kaŋ i na ngi zunubey har kaaray.
MAT.3.7	Kaŋ a dii 
MAT.3.8	Wa teegoy tee kaŋ ga cebe kaŋ war tuubi. 
MAT.3.9	War masi nee war boŋ se: ‹Ibirahima ti ir baaba›, zama ay ga war bayrandi kaŋ ba tondey wey, Irkoy ga hin ka hundi daŋ i ra kʼi tee Ibirahima se izeyaŋ. 
MAT.3.10	Aywa, daašoo soolu ka tuuroo dunbu hala linjoo ga. Tuuri kul kaŋ si ize henna tee ga dunbandi ka warrandi nuune ra. 
MAT.3.11	Agay, ay ga war batize nda hari ka cebe kaŋ war tuubi, amma boraa kaŋ ga kaa ay dumaa ga, hinoo bisa ay wanoo, de mo ay si hima nda ka nga taamey zaa. Nga, a ga war batize 
MAT.3.12	Nga fendoo goo kaboo ra ka nga taasu kar ganganoo haabu. A ga nga alkamaa fanji suuroo ra, amma toosaa, a gʼa ton nuune ra kaŋ si buu.»
MAT.3.13	Alwaatoo din Isa hun Galile ka kaa Yehiya do Žurdeŋ isaa here hala a ma nga 
MAT.3.14	Amma Yehiya nʼa kakaw ka nee: «Agay no ma hima ka kaa mʼay batize, amma ni, ni ka kaa ay do!» 
MAT.3.15	De Isa nʼa zaabi ka nee: «Naŋ woo ma teendi sohõ, zama a tilasu ir ma Irkoy ibaayoo kul tee.» Yehiya nʼa naŋ a mʼa tee. 
MAT.3.16	Za Isa batizandi, a fatta haroo ra. Beenawey ne ka feeri [a se], de a dii Irkoy 
MAT.3.17	De jinde foo ne ka šelaŋ beenaa ra ka nee: «Woo ti agay 
MAT.4.1	Woo banda ga, Irkoy 
MAT.4.2	Isa meehaw zaari woytaaci (40) nda cijin woytaaci (40), a too nongu kaŋ ra a heray. 
MAT.4.3	Siiyakaa man a ka nee a se: «Nda Irkoy 
MAT.4.4	A zaabi ka nee: «A hantumandi 
MAT.4.5	Woo banda ga, Ibilisi nʼa zaa ka koy koyra henanantaa
MAT.4.6	A nee a se: «Nda Irkoy Izʼaroo ti ni, ni boŋ warra ganda, zama a hantumandi kaŋ
MAT.4.6	nga ga nga almalaykey yaamar ma ne,
MAT.4.6	i ga kabe gaaru ma ne
MAT.4.6	hala ni cewoo masi cabu tondi ga.»
MAT.4.7	Isa nee a se: «A hantumandi koyne: ‹Masi ni Koyoo Irkoy sii.›
MAT.4.8	Ibilisi yee kʼa zaa ka koy tondi hondu foo boŋ kaŋ ga hanse ka beeri, de a nʼa cebe aduɲɲa laamawey kul nda ngi daržaa. 
MAT.4.9	A nee Isa se: «Ay ga ni noo hayey wey kul nda ni sujudu ya ne.» 
MAT.4.10	Isa nee a se: «Hun ne, Šaytan. A hantumandi: ‹Masi sujudu kala ni Koyoo Irkoy se, de nga hinne no mʼa gana.›
MAT.4.11	Woo banda ga, Ibilisi fay nda a, de almalaykayaŋ ne ka man a, i nʼa saajaw.
MAT.4.12	Waatoo kaŋ Isa maa kaŋ i na Yehiya nondi, a mooru no din ka koy Galile. 
MAT.4.13	A hun Nazaret koyraa ra, a koy goro Kaparnahum kaŋ goo Galile isabangoo miɲoo ga, Zabuloŋ nda Neftali laamaa ra. 
MAT.4.14	Woo teendi hala šennoo kaŋ annabi Ezayi dontandi a mʼa har ma tabati, a nee:
MAT.4.15	«Zabuloŋ laboo nda Neftali laboo
MAT.4.15	kaŋ goo teekoo fondaa ga, Žurdeŋ isaa se banda
MAT.4.15	kaŋ ti Galile boro dumey kaŋ manʼti Alyahuudu gandaa,
MAT.4.16	Jamaa woo kaŋ goro kubaa ra dii gaay beeri,
MAT.4.16	de wey kaŋ goro gandaa ra nda buuyan biyoo ra, gaay fatta i se.»
MAT.4.17	Za waatoo woo ra Isa sintin ka waazu ka nee: «Wa 
MAT.4.18	Woo banda ga, Isa goo ma dira Galile isabangoo miɲoo ga, a dii arma hinka. Simoŋ kaŋ se i ga nee Piyer nda nga armaa Andere, i goo ma filiji warra isabangoo ra, zama sorkoyaŋ no. 
MAT.4.19	A nee i se: «Wa kaa ka hanga ay bande. Ay ga taka tee kaŋ ra boro no war ga hoo.» 
MAT.4.20	Dogoo din da i na ngi filijey naŋ ka hanga a bande. 
MAT.4.21	A hun no din ka koy jine, a dii arma hinka foo koyne, Žak kaŋ ti Zebede izʼaru, nga nda nga armaa Yehiya. Ngi nda ngi baaba Zebede goo harihiyoo ra ka ngi filijey hanse. Isa ciya i se. 
MAT.4.22	Dogoo din da i na hiyoo nda ngi baaba naŋ ka hanga a bande.
MAT.4.23	Isa dira Galile kul bande ka cawandi ngi 
MAT.4.24	Maaɲoo huru Siiri gandaa kul ra. I kate a do wircikoyney kul kaŋ ga dori dumi-dumiyaŋ goo, nda boroyaŋ kaŋ ra ganji goo, nda cirawcirawkoyniyaŋ nda bonguyaŋ. A nʼi noo baani. 
MAT.4.25	Alžama beeri hanga a bande ka hun Galile, nda Dekapol (maanaa «koyra woy (10)»), nda Žerizalem, nda Žude, nda Žurdeŋ isaa se banda.
MAT.5.1	Waatoo kaŋ Isa dii jamaa, a žigi tondi hondoo boŋ ka goro, nga taalibey man jeroo ga. 
MAT.5.2	A na šennoo zaa kʼi cawandi ka nee:
MAT.5.3	«Borey duu gomni kaŋ ga ngi yaadataraa bay Irkoy jine,
MAT.5.3	zama ngi, ngi wane beenaa 
MAT.5.4	Borey duu gomni kaŋ ga hẽe,
MAT.5.4	zama ngi, i ga kaa ka duu bineyaynay.
MAT.5.5	Borey duu gomni kaŋ biney ga yay,
MAT.5.5	zama ngi no ma laboo tubu.
MAT.5.6	Borey duu gomni kaŋ ga boonay šerretaray sanda heraykoyni nda jawkoyni,
MAT.5.6	zama ngi, i ga kaa ka kungu.
MAT.5.7	Borey duu gomni kaŋ ga tamalla,
MAT.5.7	zama ngi se i ga tamalla.
MAT.5.8	Borey duu gomni kaŋ biney ga henan,
MAT.5.8	zama ngi, i ga kaa ka dii Irkoy.
MAT.5.9	Borey duu gomni kaŋ ga kate alaafiyaa,
MAT.5.9	zama ngi se i ga nee Irkoy izey.
MAT.5.10	Borey duu gomni kaŋ i gʼi gurzugay šerretaray maaganda se,
MAT.5.10	zama ngi, ngi wane beenaa Laamaa.
MAT.5.11	War duu gomni waati kaŋ borey ga war kaynandi, i ga war gurzugay ka haya futu dumi kul taari war ga ay sabbu se. 
MAT.5.12	Wa binekaanay, war ma hanse ka ɲaali, zama war ga duu sufuray beeri beenaa ra. Takaa woo da nda i na annabey gurzugay kaŋ kaa war jine.»
MAT.5.13	«War, war ti gandaa ciiroo. Nda ciiri tar, macin nda boro gʼa noo tenbe? A si haya hanse kala a ma warrandi taray, borey mʼa taama.
MAT.5.14	War, war ti aduɲɲa gaayoo. Koyra kaŋ goo tondi hondu boŋ si hin ka tugu. 
MAT.5.15	Boro si fitilla diinandi ka kusu gum a boŋ, a si jisandi kala fitilla canboo ga hala a ma gaay tee hugoo ra borey kul se. 
MAT.5.16	Takaa din da, war gaayoo ma dii adamizey jine, taka kaŋ ra i ma dii war teegoy henney, de i ma war Baaba Irkoy kaŋ goo beenaa ra beerandi.»
MAT.5.17	«War masi hongu kaŋ ya nka kaa ka 
MAT.5.18	zama cimoo ne kaŋ ay gʼa har war se, kullihinne beenaa nda gandaa ga bara, tonbi-ize foo wala zeeri-ize foo si dere ašariyaa ra hala hayey kul ma tee. 
MAT.5.19	Woo se boro kaŋ ga yaamarey wey ikaccu foo kaa ka borey cawandi i ma taka follokaa tee, boraa ga tee borey kul ikaccaa beenaa 
MAT.5.20	Ay ga war bayrandi kaŋ, nda war šerretaraa mana bisa 
MAT.5.21	«War maa kaŋ i nee boro jinawey se: ‹Masi boro wii.›
MAT.5.22	Amma agay, ay ga war bayrandi kaŋ boro kul kaŋ futu nga armaa ga, ga hima ka koy ciitikey jine. Boro kaŋ nee nga armaa se ‹saama›, ga hima ka koy 
MAT.5.23	Nda nʼna ni sargaroo ka koy sargari tonadogoo ra, de ni hongu kaŋ ni armaa goo nda ni ga alhaku, 
MAT.5.24	ni sargaroo naŋ no din da sargari tonadogoo jeroo ga. Ma koy waafaku nda ni armaa jina, woo banda ga, ma kaa ka ni sargaroo kaa. 
MAT.5.25	Cahã ka waafaku nda ni yenjekasinaa za ni nda a goo fondaa ra. Ni yenjekasinaa masi koy ni daŋ alkaaloo jine, alkaaloo ma ni noo alkaatoo se, alkaatoo ma ni warra kasaa ra. 
MAT.5.26	Cimoo ne kaŋ ay gʼa har ma ne, nʼsi fatta no din mana nooroo bana hala nongu kaŋ ra ba tanka si cindi.»
MAT.5.27	«War maa kaŋ a harandi ka nee: ‹Masi zina.›
MAT.5.28	Amma agay, ay ga war bayrandi kaŋ boro kul kaŋ na woy guna kʼa boonay, boraa na zina tee nda a ka ben nga binoo ra. 
MAT.5.29	Nda ni kabe hennaa moɲoo no ma kate ma kaŋ zunubu ra, a dogu mʼa warra a ma mooru ni, zama ni nongu foo ma hasara baa ma ne ni kunturoo kul ma warrandi žahannam. 
MAT.5.30	Koyne mo nda ni kabe hennaa no ma kate ma kaŋ zunubu ra, a dogu mʼa warra a ma mooru ni, zama ni nongu foo ma hasara baa ma ne ni kunturoo kul ma koy žahannam.»
MAT.5.31	«A harandi ka nee: ‹Boro kaŋ na nga wandoo fay mʼa noo fay-kaddaasu.›
MAT.5.32	Amma agay, ay ga war bayrandi kaŋ boro kul kaŋ ga nga wandoo fay, nda manʼti woyoo mma izefututaray tee, boraa na woyoo daŋ zinaa ra. Boro mo kaŋ na woy hiiji kaŋ kurɲoo nʼa fay na zina tee.»
MAT.5.33	«War maa koyne kaŋ a harandi boro jinawey se ka nee: ‹Masi žee taari ga, amma meefurey kaŋ nʼnʼi zaa ni Koyoo maaɲoo ga, mʼi kaa.›
MAT.5.34	Amma agay, ay ga war bayrandi kaŋ war masi žee kul. War masi žee nda beenaa, zama nga ti Irkoy kokoy gorodogoo. 
MAT.5.35	War masi žee nda laboo, zama nga ti nga cee jisidogoo. War masi žee nda Žerizalem, zama nga ti Kokoy beeroo koyraa. 
MAT.5.36	Masi žee nda ni boŋoo, zama nʼsi hin ka ba hinbiri-ize folloku kaarayandi wala kʼa bibandi. 
MAT.5.37	War meešennoo ra, nda war nee ayyo, a ma tee ayyo, nda war nee kalaa, a ma tee kalaa. Šenni kaŋ tonton woo ga mana hun kala boro laalaa do kaŋ ti Ibilisi.»
MAT.5.38	«War maa kaŋ a harandi ka nee: ‹Moo no ma moo bana, hiɲe no ma hiɲe bana.›
MAT.5.39	Amma agay, ay ga war bayrandi, war masi faasa war boŋ se boro laala jine. Nda boro na ni saŋ ni garbe hennaa ga, ma affaa mo šerre a se. 
MAT.5.40	Nda boro ga baa nga ma ni cee hinoo do ka ni kaayoo taa, ni burmusoo mo naŋ a se. 
MAT.5.41	Nda boro ga ni gaabi ma kilomeetar foo dira nga bande, a tee a se kilomeetar hinka. 
MAT.5.42	Boro kaŋ na ni ŋaaray, mʼa noo. Boro kaŋ ga baa nga ma garaw ni ga, masi wanji a se.»
MAT.5.43	«War maa kaŋ a harandi ka nee: ‹Ma baa ni cinaa
MAT.5.44	Amma agay, ay ga war bayrandi, wa baa war iberey, wa Irkoy ŋaaray wey kaŋ ga war gurzugay se, 
MAT.5.45	hala war ma tee ize war Baaba Irkoy kaŋ goo beenaa ra se, zama a ga nga waynaa fattandi boro laaley nda ihenney se, a ga ncirɲi kaŋandi boro šerrantey nda wey kaŋ si šerre se. 
MAT.5.46	Nda war si baa kala war baakey, macin ti tiyaaboo kaŋ war ga duu a? Manʼti woo da no, ba 
MAT.5.47	Nda war si boro foo kala war armey, macin ti haya beeroo kaŋ war nʼa tee? Kutakey hunday nka si woo tee wala? 
MAT.5.48	War, war ma tee boroyaŋ kaŋ tee ka timme sanda takaa kaŋ nda war Baaba Irkoy kaŋ goo beenaa ra ga timme.»
MAT.6.1	«Wa war boŋ hawgay, war masi cebe borey se kaŋ boro šerranteyaŋ ti war. Nda war na woo tee, war si duu sufuray war Baaba Irkoy do kaŋ goo beenaa ra. 
MAT.6.2	Nda nʼga sargari noo, masi laati beeri kar ni jine, sanda takaa kaŋ almunafikey gʼa tee 
MAT.6.3	Amma nda nʼga sargari noo, ni kabe laalaa masi bay hayaa kaŋ ni kabe hennaa goo mʼa tee, 
MAT.6.4	hala ni sargaroo ma tee sutura ra, de ni Baaba Irkoy kaŋ ga dii sutura ra ga ni bana.»
MAT.6.5	«Nda war ga Irkoy ŋaaray, war masi tee almunafikey cine kaŋ ga baa ngi ma tun ka kay 
MAT.6.6	Amma nda nʼga Irkoy ŋaaray, huru ni hugoo kunehere, ma miɲoo daabu, ma ni Baaba Irkoy ŋaaray sutura ra, de ni Baaba Irkoy kaŋ ga dii sutura ra ga ni bana. 
MAT.6.7	Nda war ga Irkoy ŋaaray, war masi šenney doori cere boŋ sanda kutakey takaa. I ga hongu kaŋ ngi šenni boobey haryanoo se, ngi ŋaarayroo ga taandi. 
MAT.6.8	War masi hima nda ey, zama war Baaba Irkoy ga haya bay kaŋ ga war ga too, za war manʼa ŋaaray. 
MAT.6.9	War, takaa ne kaŋ nda war ma Irkoy ŋaaray:
MAT.6.9	‹Ir Baaba Irkoy kaŋ goo beenaa ra,
MAT.6.9	yala ni maaɲoo ma zandi sanda henanante,
MAT.6.10	ni 
MAT.6.10	ni ibaayoo ma tee laboo ga sanda beenaa takaa.
MAT.6.11	Ir noo ir hõ zaaroo meehunaa.
MAT.6.12	Ir alhakey yaafa ir se,
MAT.6.12	sanda takaa kaŋ nda ir, ir ga yaafa borey se kaŋ nʼir tooɲe.
MAT.6.13	Masi naŋ ir ma siyandi ka kaŋ zunubu ra,
MAT.6.13	amma ir hallasi boro laalaa ra kaŋ ti Ibilisi.›
MAT.6.14	Nda war na borey laybey yaafa i se, war Baaba Irkoy kaŋ goo beenaa ra mo ga yaafa war se. 
MAT.6.15	Amma nda war mana yaafa borey se, war Baaba Irkoy mo si war laybey yaafa war se.»
MAT.6.16	«Waati kaŋ war ga meehaw, war masi hima nda almunafikey kaŋ ga ngi boŋ haŋ ka ngi ndumey daŋ cere ra, ka cebe borey se kaŋ ngi ga meehaw. Cimoo ne kaŋ ay gʼa har war se, i duu ngi sufuraa ka ben. 
MAT.6.17	Amma ni, waati kaŋ nʼga meehaw, turaari daŋ ni boŋoo ga, ma ni ndumoo ɲumay, 
MAT.6.18	hala a masi tee sanda borey se nʼgoo ma meehaw, amma meehaw ni Baaba Irkoy se kaŋ goo sutura ra. De ni Baaba Irkoy kaŋ ga dii sutura ra ga ni bana.»
MAT.6.19	«War masi alman marga aduɲɲa kaŋ ra dusu nda guuruboosu gʼa halaci, de mo kaŋ ra zayey ga kayra kʼa zay. 
MAT.6.20	Amma wa alman marga beenaa kaŋ ra dusu nda guuruboosu sʼa halaci, de kaŋ ra zayey si kayra, i si zay. 
MAT.6.21	Zama nongoo kaŋ ra ni almaanoo goo, nga ra ni binoo goo.»
MAT.6.22	«Moo ti gaaham fitillaa. Nda ni moɲoo ga boori, ni gaahamoo kul goo gaay ra. 
MAT.6.23	Amma nda a ga laala, ni gaahamoo kul goo kubay ra. Nda gaayoo kaŋ goo ni ra tee kubay, de kubaa, cin no a ga ti a!»
MAT.6.24	«Boro sii no kaŋ ga hin ka goy gaakoy hinka se. A mma konna affaa ka baa affaa wala a ma denji affaa ga ka donda affaa. War si hin ka tee tam Irkoy se, war ma tee tam nooru se.»
MAT.6.25	«Woo se ay ga war bayrandi kaŋ war masi huzun war hunaroo se nda woo kaŋ war gʼa ŋaa, [wala woo kaŋ war gʼa haŋ], wala war gaahamoo se, woo kaŋ nda war ga daabu. Hundi mana bisa ŋaayan, gaaham mana bisa bankaaray wala? 
MAT.6.26	Wa cirawey guna: i si duma, i si hegay, i si taasu fanji, amma war Baaba Irkoy kaŋ goo beenaa ra gʼi ŋandi, de war, war mana bisa ey wala? 
MAT.6.27	War ra, may ti boraa kaŋ nga alhuzunoo ga kate a ma hin ka ba alwaati kayna tonton nga aloomuroo ga?
MAT.6.28	Adiši cin se war ga huzun nda bankaaray? Wa faarey kutukuryey guna takaa kaŋ nda i ga zay. I si taabi, i si haabu bii. 
MAT.6.29	Ay ga war bayrandi kaŋ Sulaymaana nda nga daržaa kul, a mana bankaaray daŋ ka too ngi affoo. 
MAT.6.30	Nda faari suboo kaŋ hõ a ga bara, suba a ga warrandi alforonoo ra, Irkoy gʼa bankaaray nda takaa woo, taka foo nda a si war bankaaray, naanaykaccukoyney? 
MAT.6.31	War masi alhuzun ka nee: ‹Macin no ir gʼa ŋaa?› wala: ‹Macin no ir gʼa haŋ?› wala: ‹Macin nda ir ga bankaaray?› 
MAT.6.32	Zama hayey wey kul, kutakey no mʼi ceeci. War Baaba Irkoy kaŋ goo beenaa ra ga bay kaŋ war ga too i ga. 
MAT.6.33	Haya jinaa kaŋ war ga hima kʼa ceeci manʼti kala [Irkoy] 
MAT.6.34	War masi huzun nda suba. Suba ga alhuzun nga boŋ se. Zaari foo kul nda nga farayanoo.»
MAT.7.1	«War masi boro ciiti, nga ra war si ciitandi, 
MAT.7.2	zama takaa kaŋ nda war ga ciiti, nga nda war ga ciitandi, de mo takaa kaŋ nda war ga neeši, nga nda i ga neeši war se. 
MAT.7.3	Cin se nʼga dii subu-izoo kaŋ goo ni armaa moɲoo ra, amma nʼsi maate bundoo kaŋ goo ni moɲoo ra? 
MAT.7.4	Wala mo, taka foo nda nʼga nee ni armaa se: ‹Naŋ ya subu-izoo kaa kaŋ goo ni moɲoo ra›, ka gar, nga ne bundu bara ni moɲoo ra. 
MAT.7.5	Almunafikoo, bundoo kaa ni moɲoo ra jina, waatoo din nʼga dii boryo ka subu-izoo kaa ni armaa moɲoo ra.
MAT.7.6	War masi haya henanantey noo hanšey se, i masi koy bere war ga ka war kottu. War masi war alyakuutey daŋ nbirŋawey jine, i masi koy i taama nda ngi cewey.»
MAT.7.7	«Wa Irkoy ŋaaray, a ga war noo, wa ceeci, war ga duu, wa kara-kara, a ga feera war se. 
MAT.7.8	Zama boro kul kaŋ ŋaaray, i gʼa noo, boro kaŋ ceeci ga duu, de mo i ga feera boro kaŋ kara-kara se. 
MAT.7.9	War ra, may ti boraa kaŋ, nda izoo nʼa wiri takula, a gʼa noo tondi? 
MAT.7.10	Wala nda a nʼa wiri hamiisa, a gʼa noo gondi hamiisaa dogoo ra? 
MAT.7.11	Nda war kaŋ ga laala ga wan ka war izey noo haya hennayaŋ, taka foo nda war Baaba Irkoy kaŋ goo beenaa ra si haya hennayaŋ noo boro kaŋ gʼa ŋaaray se?
MAT.7.12	Haya kul kaŋ war ga baa borey mʼa tee war se, war mo ma nga cine tee i se, zama woo ti hayaa kaŋ 
MAT.7.13	«Wa huru nda hugu mee kaccaa, zama hugoo miɲoo ga yilwa, fondaa ga hay kaŋ ga koy halaciyanoo here, de boro boobo goo no kaŋ ga huru nda a. 
MAT.7.14	Amma hugoo miɲoo ga kacca, fondaa ga šiita kaŋ ga koy hunayan here, de boro kaynayaŋ no ma duu a.»
MAT.7.15	«Wa war boŋ hawgay taari annabey ga. I ga kaa war ga sanda feejiyaŋ, amma ngi kuneheroo manʼti kala ganjihanši futuyaŋ. 
MAT.7.16	Ngi teegoyey nda war gʼi bay. Boro ga 
MAT.7.17	Takaa woo no, tuuri henna kul, ize henna no a ga hay, amma tuuri futu, ize laalayaŋ no a ga hay. 
MAT.7.18	Tuuri henna si hin ka ize laalayaŋ hay, tuuri futu si hin ka ize hennayaŋ hay. 
MAT.7.19	Tuuri kul kaŋ si ize henna hay, ga dunbandi ka warrandi nuune ra. 
MAT.7.20	Adiši ngi teegoyey nda war gʼi bay.»
MAT.7.21	«Manʼti boro kul kaŋ ga nee ya ne: ‹Ay Koyoo, ay Koyoo›, nga no ma huru beenaa 
MAT.7.22	Boro booboyaŋ, hanoo din, i ga nee ya ne: ‹Ir Koyoo, ir Koyoo, manʼti ni maaɲoo nda ir na hayey har kaŋ ga kaa ka tee, manʼti ni maaɲoo nda ir na ganjey gaaray, manʼti ni maaɲoo nda ir na kayfiyaŋ tee?› 
MAT.7.23	Waatoo din ay gʼi bayrandi ka nee i se: ‹Ya na bay ka war bay. Wa mooru ay ga, goy futu teekey!›»
MAT.7.24	«Boro kul kaŋ maa ay šenney, de a gʼi ka goy, ga hima nda lakkalkoyni kaŋ na nga hugoo cin tondi boŋ, 
MAT.7.25	ncirɲi kaŋ, isa kabey haroo dandi, hewoo hẽe. I na hugoo kar, amma a mana kaŋ, zama tondi boŋ a cinandi. 
MAT.7.26	Amma boro kul kaŋ maa ay šenney, de a manʼi ka goy, ga hima nda aru lakkal jaŋante kaŋ na nga hugoo cin labutaasi boŋ, 
MAT.7.27	ncirɲi kaŋ, isa kabey haroo dandi, hewoo hẽe. I na hugoo kar. Hugoo kaŋ, kaŋyan beeri.»
MAT.7.28	Waatoo kaŋ Isa na šenney wey har ka ben, nga cawandiyanoo tee jamaa se boŋhaway, 
MAT.7.29	zama a mmʼi cawandi sanda boro kaŋ goo nda hini kʼi juwal kaŋ manʼti ngi 
MAT.8.1	Waatoo kaŋ Isa zunbu tondi hondoo boŋ, alžama beeri hanga a bande. 
MAT.8.2	 foo ne ka man a ka sujudu jinoo ra ka nee: «Ay Koyoo, nda nʼbaa, nʼga hin kʼay noo baani hala ya duu ka henan.» 
MAT.8.3	Isa na nga kaboo šerre kʼa taaru ka nee a se: «Ay yadda, henan!» Dogoo din da jiraa ben a ga, a henan. 
MAT.8.4	Isa nee a se: «Gaabandi masʼa har boro kul se. Amma ma koy ni boŋ cebe 
MAT.8.5	Waatoo kaŋ Isa ga huru Kaparnahum, jalakoyni foo man a kʼa suurandi 
MAT.8.6	ka nee a se: «Ay Koyoo, ay tamoo goo ma kani hugey, jere faa buu, a ga hanse ka maray.» 
MAT.8.7	Isa nee a se: «Ay ga koy, ay gʼa noo baani.» 
MAT.8.8	Jalakoynoo zaabi ka nee: «Ay Koyoo, ay si hima nda ma huru ay hugoo ra, amma kalima foo hinne har, de ay tamoo ga duu baani. 
MAT.8.9	Zama agay hunday goo jineboroyaŋ hinoo cire. Agay mo goo nda soojeyaŋ kaŋ goo ay hinoo cire. Nda ay nee woo se: ‹Koy›, a ga koy, nda ay nee affoo se: ‹Kaa›, a ga kaa. Nda ay nee ay tamoo se: ‹Woo tee›, a gʼa tee.» 
MAT.8.10	Kaŋ Isa maa woo, a kan a se, de a nee nga hangakey se: «Cimoo ne kaŋ ay gʼa har war se, Izirayel ra, ya na dii boro kul ra naanay kaŋ ga too woo. 
MAT.8.11	Ay gʼa har war se kaŋ boro booboyaŋ ga hun dandi nda dangay ka kaa ka goro ganda ka ŋaa Ibirahima, nda Isiyaka, nda Yakuba bande beenaa 
MAT.8.12	Amma Laamaa izey ga warrandi taray, taray kubaa ra. No din ra hẽeni nda hiɲekaamayan ga tee.» 
MAT.8.13	Woo banda ga, Isa nee jalakoynoo se: «Koy ni hugoo do, hayaa kaŋ nʼnaanay a ma teendi ma ne.» Waatoo din da, jalakoynoo tamoo duu baani.
MAT.8.14	Isa koy Piyer hugoo do. A gar wandoo ɲaa ga kani, gaaham konni wirci bara a ga. 
MAT.8.15	A na kaboo taaru, de gaaham konnoo ben a ga, dogoo din da woyoo tun nga boŋ ga kʼa alhaadimay.
MAT.8.16	Waatoo kaŋ cijinoo too, i kate a do boro booboyaŋ kaŋ ra ganjiyaŋ goo. A na kalima foo har ka ganjey gaaray, de a na wircikoyney kul noo baani, 
MAT.8.17	hala šennoo kaŋ annabi Ezayi dontandi a mʼa har ma tabati, a nee:
MAT.8.17	«Nga, a nʼir borojeretarawey zaa,
MAT.8.17	a nʼir wircey jeeje nga ga.»
MAT.8.18	Isa dii kaŋ alžama beeri ga nga kuubi ka nga bere. A yaamar kaŋ nga nda nga taalibey ma koy haroo boŋ faa ga. 
MAT.8.19	 baykaw foo man a ka nee a se: «Alfagaa, ay ga hanga ni bande nongu kul kaŋ ra nʼga koy.» 
MAT.8.20	Isa nee a se: «Nzungey goo nda guusu, cirawey goo nda teji, amma 
MAT.8.21	[Nga] taalibey affoo nee a se: «Ay Koyoo, naŋ ya koy ay baaba sutura jina.» 
MAT.8.22	Amma Isa nee a se: «Hanga agay, de ma naŋ bukawey ma ngi bukawey sutura.»
MAT.8.23	Isa huru harihiyoo ra, de nga taalibey hanga a. 
MAT.8.24	Hew beeri ne ka tun isabangoo boŋ hala nongu kaŋ ra bondawey na hiyoo daabu. Isa goo ma jirbi. 
MAT.8.25	Taalibey man a kʼa tunandi ka nee a se: «Ir Koyoo, faaba ir ga, ir ga halaci!» 
MAT.8.26	A nee i se: «Macin se war ga arkubu, naanaykaccukoyney?» Woo banda ga, a tun, a zahã hewoo nda isabangoo ga, de nongoo kul tee sõy. 
MAT.8.27	Borey boŋey haw, de i hãa ka nee: «Boro dumi foo ti woo kaŋ ba hewoo nda isabangoo ga hayaa tee kaŋ a nʼa har?»
MAT.8.28	Waatoo kaŋ Isa too haroo boŋ faa ga, Gadara koyraa borey laamaa ra, aru hinka kaŋ ra ganjiyaŋ goo fatta 
MAT.8.29	Ngi ne ma kaati ka nee: «Macin kʼir nda ni marga, Irkoy 
MAT.8.30	A gar, ngi se nongu mooro ra, nbirŋa booboyaŋ goo ma kur. 
MAT.8.31	Ganjey na Isa suurandi ka nee: «Nda nʼgʼir gaaray, ir sanba nbirŋa boobaa woo ra.» 
MAT.8.32	A nee i se: «Wa koy!» I fatta ka koy nbirŋawey ra. Nga ne, nbirŋawey kul hun tondi hondoo jesoo ga beene ka isabangoo gaarandi, i buu haroo ra. 
MAT.8.33	Borey kaŋ gʼi kur zuru, de i koy koyraa ra ka alhabaroo kul filla, nda takaa kaŋ borey kaŋ ra ganjey cindi ti a. 
MAT.8.34	Koyraa kul ne ka fatta ka Isa kubay. Kaŋ i dii a, i nʼa wiri a ga a ma hun ngi gandaa ra.
MAT.9.1	Isa huru harihii foo ra ka deŋ ka koy nga koyraa
MAT.9.2	Boroyaŋ ne ka kate a do bongu foo kaŋ ga kani balankar ra. Isa dii ngi naanaa, a nee bongoo se: «Bine tee, ay izoo, ni zunubey yaafandi.» 
MAT.9.3	Nga ne, 
MAT.9.4	Isa dii ngi anniyawey, a nee: «Macin se miile futuyaŋ goo war biney ra? 
MAT.9.5	Affoo no ma faala, ka nee: ‹Ni zunubey yaafandi› wala ka nee: ‹Tun ka dira›? 
MAT.9.6	Sohõ kala war ma bay kaŋ 
MAT.9.7	A tun ka koy nga hugoo do. 
MAT.9.8	Kaŋ alžamaa dii woo, i hunbur, de i ga Irkoy beerandi kaŋ na adamizey noo hinoo woo cine.
MAT.9.9	Kaŋ Isa ga hun no din, a dii boro foo kaŋ maaɲoo ti Matiyu
MAT.9.10	Waatoo kaŋ Isa koy goro ŋaadogoo ra, Matiyu hugoo ra, nga ne, alkaasidiikaw nda zunubu teekaw booboyaŋ kaa ka goro no din, Isa nda nga taalibey bande. 
MAT.9.11	Kaŋ 
MAT.9.12	Isa maa šennoo, a nee: «Manʼti borey kaŋ ga saabu no ma too lotokor ga, wircikoyney no ma too a ga. 
MAT.9.13	Wa šennoo koroo hongu kaŋ ga nee: ‹Hinnari no ma kan ya ne, manʼti sargariyaŋ.›
MAT.9.14	Waatoo din ra, Yehiya taalibey man Isa ka nee a se: «Macin se ir nda 
MAT.9.15	Isa nee i se: «Taka foo nda aruhiiji taaga nda nga cerey goo hiijaa hugoo ra, de cerey ga ngi biney kankam? Hanyaŋ ga kaa kaŋ aruhiijoo ga zandi, waatoo din i ga meehaw.
MAT.9.16	Boro kul si šukka dunba taaga ka darbay žeena baka. Nda a teendi mo, šukka kaŋ daŋandi ga ižeenaa dogu, de nga hinoo kottoo ga jaase ijinaa. 
MAT.9.17	 hari moora taaga si huru hunbar žeenayaŋ ra. Nda a teendi mo, hunbarey ga bagu. Alaneb haroo mun, hunbarey mursu. Adiši alaneb hari taaga si huru kala hunbar taagayaŋ ra, nga ra ihinkaa kul ga duu aloomur.»
MAT.9.18	Isa goo ma šenney wey har borey se kaŋ boŋkoyni foo ne ka kaa ka sujudu jinoo ra ka nee: «Ay ize woyoo faati sohõ da, kaa ka ni kaboo fur a ga, de a ga huna.» 
MAT.9.19	Isa tun ka hanga a, nga nda nga taalibey.
MAT.9.20	Woy foo ne kaŋ jiiri woy cindi hinka (12) kuri ga mun a bande, a man Isa nda banda here ka tuku nga bankaaraa miɲoo ga. 
MAT.9.21	A nka nee nga boŋ se: «Jalla, nda ya nka tuku hinne nga bankaaraa ga, ay ga hallasi.» 
MAT.9.22	Isa bere, a dii woyoo, a nee: «Bine tee, ay izoo, ni naanaa na ni hallasi.» Za alwaatoo din da woyoo hallasi.
MAT.9.23	Waatoo kaŋ Isa too boŋkoynoo hugoo do, de a dii laatikarkey nda alžamaa kaŋ goo ma ɲiimiɲaama cere ra, 
MAT.9.24	a nee: «Wa fatta, zankawoyoo mana buu, a mma jirbi.» I nʼa kašikaši. 
MAT.9.25	Waatoo kaŋ i na jamaa fattandi, a huru, a na zankawoyoo dii nda kaboo, de a tun. 
MAT.9.26	Šennoo huru gandaa din kul ra.
MAT.9.27	Kaŋ Isa hun no din ka koy, danaw hinka hanga a ka kaati ka nee: «Hinna ir ga, 
MAT.9.28	Waatoo kaŋ a too hugey, danawey man a. Isa nee i se: «War ga naanay kaŋ ay ga hin ka woo tee?» I nee a se: «Ayyo, ir Koyoo.» 
MAT.9.29	Woo banda ga, a tuku moɲey do ka nee: «A ma tee sanda war naanaa.» 
MAT.9.30	Ngi moɲey feera. Isa gaabandi i ga kaŋ i ma hawgay boro kul masi bay. 
MAT.9.31	Amma za i fatta, i na maaɲoo daŋ gandaa din kul ra.
MAT.9.32	I nka koy kaŋ, nga ne, i kate Isa do benbaw aru foo kaŋ ra ganji goo. 
MAT.9.33	Ganjoo gaarayandi, benbaa šelaŋ. Jamaa boŋhaway, de i nee: «Abada woo cine mana bay ka tee Izirayel ra.» 
MAT.9.34	Amma 
MAT.9.35	Isa dira koyrawey nda koyra kanbey kul bande, a ga cawandi 
MAT.9.36	Kaŋ a dii alžamaa, a tamalla a se, zama i fara, biney hun sanda feejiyaŋ kaŋ sii nda kurkaw. 
MAT.9.37	A nee nga taalibey se: «Hegaa ga beeri, amma goykey si boobo. 
MAT.9.38	Adiši wa hegaa Koyoo ŋaaray a ma goykawyaŋ sanba nga hegaa ra.»
MAT.10.1	Woo banda ga, Isa na nga taalibi woy cindi hinkaa (12) cee kʼi noo hini i ma ganjey gaaray, i ma wirci dumi kul nda dori dumi kul noo baani. 
MAT.10.2	 woy cindi hinkaa (12) maaɲey ne: ijinaa ti Simoŋ kaŋ se i ga nee Piyer, nda nga armaa Andere, nda Žak Zebede izoo, nda nga armaa Yehiya, 
MAT.10.3	nda Filip, nda Bartelemi, nda Toma, nda Matiyu kaŋ ti 
MAT.10.4	nda Simoŋ kaŋ ti 
MAT.10.5	Wey ti aru woy cindi hinkaa (12) kaŋ Isa nʼi sanba kʼi yaamar ka nee: «War masi koy dumey kaŋ manʼti Alyahuudu fondaa here, war masi huru koyra ra kaŋ ti 
MAT.10.6	wa koy Izirayel hugoo feeji derantey here. 
MAT.10.7	Nda war koy, wa waazu ka nee: ‹Beenaa 
MAT.10.8	War ma kate wircikoyney se baani, war ma bukawey hunandi, war ma 
MAT.10.9	War masi wura, wala nzorfu kaaray, wala nooru zaa war gamahawey ra. 
MAT.10.10	War masi bolbol, wala darbay hinka, wala taami, wala gobu ceeci diraa se, zama goykaw ga hima nda woo kaŋ a gʼa ŋaa.
MAT.10.11	Koyra wala koyra kanbe kul kaŋ ra war huru, wa alhabar ceeci wala boroyaŋ goo no kaŋ ga hin ka war zumandi. War ma cindi no din hala waati kaŋ war ga koy. 
MAT.10.12	Nda war huru hugoo ra, war ma foo ka nee: ‹Alaafiyaa ma kaa war ga!› 
MAT.10.13	Nda hugoo borey na war zumandi, yala war alaafiyaa ma kani i ga. Amma nda i mana war zumandi, yala war alaafiyaa ma yee war ga. 
MAT.10.14	Waati kaŋ i wanji ka war zumandi, i wanji ka haŋajer war šenney se, wa hun hugoo din ra, wala koyraa din ra, war ma kusaa kokobu kʼa kaa war cewey ga. 
MAT.10.15	Cimoo ne kaŋ ay gʼa har war se kaŋ kayandoo hane, Sodom nda Gomor gandaa gurzugaa ga kacca nda koyraa din wanoo.»
MAT.10.16	«Nga ne, agay, ay ga war sanba sanda feejiyaŋ kaŋ ga koy ganjihanšiyaŋ game. War ma lakkal daŋ sanda gondi, war ma war boŋ yeeti ganda sanda tuuzun. 
MAT.10.17	Wa hawgay adamizey ga, i ga war nondi alkaaley se, i ga war barzu ngi 
MAT.10.18	I ga war ka koy gofornerey nda kokoyey jine agay maaganda se, hala a ma tee seedetaray ngi nda dumiyaŋ se. 
MAT.10.19	Amma waati kaŋ i na war nondi, war masi alhuzun nda takaa kaŋ nda war ga šelaŋ wala hayaa kaŋ war gʼa har. Hayaa kaŋ war ga hima kʼa har, ga nondi war se waatoo din da, 
MAT.10.20	zama manʼti war no ma šelaŋ, war Baaba Irkoy 
MAT.10.21	Arma ga nga armaa noo i mʼa wii, baaba ga nga izoo noo i mʼa wii. Zankey ga ture ngi baabey ga kʼi noo i ma wiiyandi. 
MAT.10.22	Borey kul ga konna war ay maaɲoo maaganda se, amma boro kaŋ gaabandi hala benantaa ga, a ga hallasi.
MAT.10.23	Waati kaŋ i na war gurzugay koyra foo ra, wa zuru ka koy affoo ra. Zama cimoo ne kaŋ ay gʼa har war se, war si Izirayel koyrawey kul dira ka ben 
MAT.10.24	Taalibi si bisa nga alfagaa, tam si bisa nga koyoo. 
MAT.10.25	A wasa taalibi se a ma tee sanda nga alfagaa, tam ma tee sanda nga koyoo. Nda i nee hugoo koyoo se Belzebil
MAT.10.26	«War masi hunbur ey, zama haya tugante sii no kaŋ si kaa ka bangay, sirri sii no kaŋ si kaa ka bayrandi. 
MAT.10.27	Woo kaŋ ay gʼa har war se kubaa ra, wʼa har gaayoo ra. Woo kaŋ war haŋaa maarʼa, wʼa fee soorawey boŋ. 
MAT.10.28	War masi hunbur borey kaŋ ga boro kunturoo wii, amma i si hin ka hundi wii. Amma wa hunbur boraa kaŋ ga hin ka hundi nda kunturu kul halaci žahannam.
MAT.10.29	Takirya hinka si neerandi kala tamma foo wala? Woo kul, ba affoo si kaŋ ganda nda manʼti Irkoy ibaayoo no. 
MAT.10.30	Koyne mo ba war boŋ hinbirey, i kul kabandi. 
MAT.10.31	Adiši war masi hunbur, takirya boobo cere ra, war bisa ey.»
MAT.10.32	«Woo se boro kul kaŋ nee nga goo ay mayraa ra adamizey jine, agay mo ga nee ay Baaba Irkoy kaŋ goo beenaa ra jine kaŋ boraa din goo ay mayraa ra. 
MAT.10.33	Amma, boro kaŋ nʼay yankar adamizey jine, agay mo gʼa yankar ay Baaba Irkoy do kaŋ goo beenaa ra.»
MAT.10.34	«War masi hongu kaŋ alaafiyaa no ay kate aduɲɲa ra, manʼti alaafiyaa no ay kate a, takuba no ay kate a. 
MAT.10.35	Zama ya nka kaa ka aru nda baaboo fay, ka ize woy nda ɲaŋoo fay, ka izʼaru wande nda nga nzura woyoo fay. 
MAT.10.36	De mo adamize hugoo borey no ma tee nga iberey.
MAT.10.37	Boro kaŋ baa nga baaba wala nga ɲaa ka bisa agay si hima nda agay. Boro kaŋ baa nga izʼaroo wala nga ize woyoo ka bisa agay si hima nda agay. 
MAT.10.38	Boro kaŋ mana nga 
MAT.10.39	Boro kaŋ ga baa nga ma duu nga hundoo gʼa mursu, boro kaŋ ga nga hundoo mursandi ay maaganda se ga duu a.»
MAT.10.40	«Boro kaŋ yadda ka war dii, agay ga a yadda. Boro kaŋ yadda ay ga, boraa kaŋ nʼay sanba ga a yadda. 
MAT.10.41	Boro kaŋ yadda ka annabi dii nga annabitaraa dogoo ra, ga duu annabi sufuray. Boro kaŋ yadda ka boro šerrante dii nga šerretaraa dogoo ra, ga duu boro šerrante sufuray. 
MAT.10.42	Boro kul kaŋ na boro kaccey wey affoo haŋandi hari yaynaa poti foo haya kaŋ se ay taalibi no, cimoo ne kaŋ ay gʼa har war se, nga sufuraa si dere.»
MAT.11.1	Waatoo kaŋ Isa na nga yaamarey noo nga taalibi woy cindi hinkaa (12) se ka ben, a hun no din ka koy cawandi, ka waazu gandaa koyrawey ra.
MAT.11.2	Yehiya goo kasaa ra kaŋ a maa 
MAT.11.3	i ma nee a se: «Ni ti boraa kaŋ ga hima ka kaa wala manʼti ni no, ir ma boro tana batu?» 
MAT.11.4	Isa nʼi zaabi ka nee: «Wa koy hayey filla Yehiya se kaŋ war maarʼey war dii ey kaŋ ti: 
MAT.11.5	danawey dii, bongey dira, 
MAT.11.6	Boraa ga duu gomni kaŋ si naanay naŋ ay sabbu se.»
MAT.11.7	Kaŋ dontokey koy, Isa šelaŋ jamaa se Yehiya ga ka nee: «Macin no war koy a guna saajoo ra? Kakaaru kaŋ hewoo gʼa zinji-zinji wala? 
MAT.11.8	Adiši macin no war koy a guna? Boro kaŋ ga bankaaray hennayaŋ goo wala? Nga ne, borey kaŋ ga bankaaray hennayaŋ goo sii kala kokoyey hugey ra. 
MAT.11.9	Adiši macin no war koy a guna? Annabi wala? Ay ga war bayrandi kaŋ a bisa annabi. 
MAT.11.10	Nga ga a hantumandi 
MAT.11.10	‹Nga ne, agay, ay gʼay dontokaa sanba ni jine
MAT.11.10	hala a ma ni fondaa hanse kaŋ goo ni jine.›
MAT.11.11	Cimoo ne kaŋ ay gʼa har war se, woyhay-ize mana tee kaŋ ga bisa Yehiya kaŋ ti 
MAT.11.12	Mʼa dii Yehiya kaŋ ti batizekaa waatoo ga hala hõ beenaa Laamaa goo gaabi cire, gaabikoyney no mʼa kom. 
MAT.11.13	Zama annabey kul nda 
MAT.11.14	Nda war ga baa war ma yadda, nga ti Ilyasu kaŋ ga hima ka kaa. 
MAT.11.15	Boro kaŋ goo nda haŋa ma haŋajer!
MAT.11.16	May nda ay ga zamanoo woo borey sawandi? I si hima nda kala zankayaŋ kaŋ ga goro farrey ra, i ga kaati cere ga 
MAT.11.17	ka nee: ‹Ir na laati kar war se, war mana gan, ir na binehẽenay dooniyaŋ tee, war mana yooyo.› 
MAT.11.18	Yehiya kaa, a si ŋaa a si haŋ, i nee: ‹Ganji bara a ra.› 
MAT.11.19	 kaa, a ga ŋaa a ga haŋ, i nee: ‹Ŋaabagante nda harifutu haŋkaw no, 
MAT.11.20	Woo banda ga, Isa sintin ka citi koyrawey ga kaŋ ra nga kayfey jere beeroo teendi, zama i mana 
MAT.11.21	A nee: «Ni bone, Korazin! Ni bone, Betsayda! Zama nda a gar kayfey kaŋ teendi war game nka teendi Tir nda Sidoŋ ra, i gay i na saaku daŋ ngi ga ka boosu gum ngi ga, ka cebe kaŋ ngi tuubi. 
MAT.11.22	Woo se ay ga war bayrandi kaŋ kayandoo hane, Tir nda Sidoŋ gurzugaa ga kacca nda war wanoo. 
MAT.11.23	Ni Kaparnahum, nʼga hongu kaŋ nʼga jerandi hala ma too beenaa? Žahannam no i ga ni zumandi, zama nda a gar kayfey kaŋ teendi ni do nka teendi Sodom ra, a ga cindi hala hõ. 
MAT.11.24	Amma ay ga war bayrandi kaŋ kayandoo hane Sodom gandaa gurzugaa ga kacca nda ni wanoo.»
MAT.11.25	Alwaatoo din ra, Isa na šennoo zaa ka nee: «Ay ga albarka daŋ ma ne, Baaba Irkoy, beenaa nda gandaa Koyoo, zama nʼna hayey wey tugu lakkalkoyney nda borey kaŋ ga faham se, amma nʼnʼi bangandi zanka kaccey se. 
MAT.11.26	Cimi, ya Baaba Irkoy, zama takaa woo no nʼbaa mʼa tee.
MAT.11.27	Ay Baaba Irkoy na hayey kul daŋ ay kaboo ra. Boro kul si 
MAT.11.28	Wa kaa ay do, war kul kaŋ goo ma fara, de jeeje goo war ga, agay, ay ga war noo hunanzamay. 
MAT.11.29	Wʼay 
MAT.11.30	Zama ay tiŋay-zaa-bundoo ga ban, jeejaa kaŋ ay gʼa daŋ war ga, ga don.»
MAT.12.1	Alwaatoo din 
MAT.12.2	Kaŋ 
MAT.12.3	A nee i se: «War mana bay ka hayaa caw kaŋ Dawda nda nga hangasiney nʼa tee han foo kaŋ i heray? 
MAT.12.4	Takaa kaŋ nda a huru Irkoy 
MAT.12.5	Wala mo, war mana bay kʼa caw 
MAT.12.6	Ay ga war bayrandi kaŋ boro ne kaŋ bisa Irkoy hugu beeroo. 
MAT.12.7	Nda a gar war mma šennoo maanaa bay kaŋ ti: ‹Hinnari no ma kan ya ne, manʼti sargariyaŋ›
MAT.12.8	Zama 
MAT.12.9	Isa hun no din ka koy 
MAT.12.10	Aru foo ne kaŋ kaboo buu. I na Isa hãa ka nee: «A ga bisa boro ma boro noo baani 
MAT.12.11	Isa nee i se: «May ti boraa war ra kaŋ goo nda feeji folloku kaŋ, nda a kaŋ guusu ra hunanzam zaari hane, a sʼa cendi kʼa kaa? 
MAT.12.12	Nga binde, adamize bisa feeji! Adiši a ga bisa boro ma ihenna tee hunanzam zaari hane.» 
MAT.12.13	Woo banda ga, a nee aroo se: «Ni kaboo šerre.» A nʼa šerre, de a duu baani, a boori sanda kabe faa. 
MAT.12.14	Fariziyeŋey fatta ka koy cere marga hala ngi ma taka guna kaŋ nda ngi ga Isa halaci.
MAT.12.15	Isa bay hayaa kaŋ i ga baa ngi mʼa tee nga se, a mooru no din. Alžama beeri hanga a. A na wircikoyney kul noo baani. 
MAT.12.16	A zahã i ga kaŋ i masi nga bayrandi borey se, 
MAT.12.17	hala šennoo kaŋ annabi Ezayi dontandi a mʼa har ma tabati, a nee:
MAT.12.18	«Ay tamoo ne kaŋ ay nʼa suuba,
MAT.12.18	ay baakaa kaŋ ay binoo ga hanse ka bagʼa.
MAT.12.18	Ay gʼay 
MAT.12.19	A si yenje, a si kaati,
MAT.12.19	boro si maa jindoo farrey ra.
MAT.12.20	A si kakaaroo kaŋ golbi kayri.
MAT.12.20	A si fitilla zaaraa kaŋ ga dullu wii,
MAT.12.20	hala a ma tee taka kaŋ ra šerretaraa ma hin.
MAT.12.21	Nga maaɲoo ga gandawey ga naata.»
MAT.12.22	Woo banda ga, i kate Isa do boro kaŋ ganji bara a ra, danaw no kaŋ ga benbaw. A nʼa noo baani taka kaŋ ra benbaa ga šelaŋ, a ga dii. 
MAT.12.23	Jamaa kul boŋhaway, de i nee: «Manʼti 
MAT.12.24	 maa woo, i nee: «Aroo woo si ganjey gaaray nda kala Belzebil
MAT.12.25	Isa ga ngi anniyawey bay, a nee i se: «Laama kul kaŋ izey dunbu, laamaa din ga halaci. Koyra wala hugu kul kaŋ izey dunbu si kay. 
MAT.12.26	Nda Ibilisi na Ibilisi gaaray, a na nga boŋ zamna. Adiši taka foo nda nga laamaa ga kay? 
MAT.12.27	Nda agay, Belzebil nda ay ga ganjey gaaray, de may nda war borey gʼi gaaray? Woo se ngi no ma tee war ciitikey. 
MAT.12.28	Amma nda Irkoy 
MAT.12.29	Wala mo, taka foo nda boro ga hin ka huru gaabikoyni hugoo ra ka nga jinawey kom, nda manʼti a nkʼa haw? Waatoo din ra, a ga nga hugoo jinawey kom. 
MAT.12.30	Boro kaŋ sii ay bande, mma konna agay. Boro kaŋ si borey marga ay bande, mmʼi say-say.
MAT.12.31	Woo se ay ga nee war se kaŋ adamize zunubey kul nda wowey ga yaafandi. Amma Hundi Henanantaa wowyanoo si yaafandi. 
MAT.12.32	Boro kaŋ na ifutu har 
MAT.12.33	«Nda tuuri ga boori, izoo ga boori. Nda tuuri ga futu, izoo ga futu. Zama tuuri, izoo nda a ga bayrandi. 
MAT.12.34	Gondi izey, taka foo nda war ga haya henna har, war kaŋ ga laala? Zama haya kaŋ na bine too, nga no mee gʼa filla. 
MAT.12.35	Boro boryoo, nga bine boryaa ra a ga haya henna kaa. Boro futu, nga bine futaa ra a ga haya futu kaa. 
MAT.12.36	Ay ga war bayrandi kaŋ kayandoo hane adamizey ga tuuru šenni yaada kul kaŋ i nʼa har se. 
MAT.12.37	Zama ni meešennoo no ma ni kaa, ni meešennoo no ma ni zukandi.»
MAT.12.38	Woo banda ga, 
MAT.12.39	Isa nʼi zaabi ka nee: «Zamanoo woo borey manʼti kala boro laalayaŋ, zinateeri
MAT.12.40	Zama takaa kaŋ nda ‹Yunusa na zaari hinza nda cijin hinza tee hamiisa beeroo gundoo ra›
MAT.12.41	Niniwe borey ga tun kayandoo hane ka alhukum zurandi zamanoo woo izey ga, zama Niniwe borey nka 
MAT.12.42	Gurma here kokoy woyoo ga tun kayandoo hane, nga nda zamanoo woo izey, a ga alhukum zurandi i ga, zama a nka hun aduɲɲa kanjoo ga ka kaa ka haŋajer Sulaymaana lakkaloo se. Sohõ boro ne kaŋ bisa Sulaymaana.»
MAT.12.43	«Waati kaŋ ganji hun boro ra, a mma koy nongey kaŋ goo saajoo ra ka hunanzamay wiri, amma a si duu a. 
MAT.12.44	Waatoo din a ga nee: ‹Ay ga yee ay hugoo kaŋ ra ay hun ra.› Nda a yee kate, a gʼa gar nga koonoo no, a haaba, a taalam. 
MAT.12.45	Woo banda ga, a ga yee ka koy ka ganji iyye zaa kaŋ laala nda a. I ga huru hugoo ra ka goro. Boraa din cee koraa ga jaase ijinaa. Woo no ma tee zamanoo woo boro laaley ga.»
MAT.12.46	Isa goo ma šelaŋ jamaa se kaŋ nga armey nda nga ɲaa ne, i goo ma kay taray, i ga baa ngi ma šelaŋ a se. 
MAT.12.47	[Boro foo nee a se: «Guna, ni ɲaa nda ni armey goo ma kay taray, i ga baa ngi ma šelaŋ ma ne.»] 
MAT.12.48	Isa na boraa kaŋ šelaŋ zaabi ka nee: «May ti ay ɲaa, may ti ay armey?» 
MAT.12.49	Woo banda ga, a na nga kaboo šerre nga taalibey ga ka nee: «Ay ɲaa nda ay armey ne. 
MAT.12.50	Zama boro kul kaŋ gʼay Baaba Irkoy kaŋ goo beenaa ra ibaayoo tee, boraa din ti agʼarmaa, nga ti ay woymaa, nga ti ay ɲaa.»
MAT.13.1	Zaari follokaa din ra, Isa fatta hugoo ra ka koy goro isabangoo miɲoo ga. 
MAT.13.2	Alžama beeri marga a boŋ hala nongu kaŋ ra a nka koy huru harihii ra ka goro. Jamaa kul goo ma kay guraa ga. 
MAT.13.3	A na filla yaasayante boobo deede i se ka nee: «Sayakaw foo ne ka fatta ka koy saya. 
MAT.13.4	Kaŋ a goo ma saya, dumi fooyaŋ kaŋ fondaa bande. Cirawey kaa, de i nʼi gon. 
MAT.13.5	Affooyaŋ kaŋ tondidoo ra kaŋ ra labu boobo sii. Dogoo din da i zay, zama labu boobo sii i boŋ. 
MAT.13.6	Amma kaŋ waynaa fatta, i ton. I kogu, zama i sii nda linji gaabante. 
MAT.13.7	Affooyaŋ kaŋ dumari karjikoyniyaŋ ra, karjey beeri, i nʼi hewguba. 
MAT.13.8	Affooyaŋ kaŋ labu henna ra. I na ize tee. Affoo na ize zangu (100) hay, affoo woydu (60), affoo waranza (30). 
MAT.13.9	Boro kaŋ goo nda haŋa ma haŋajer!»
MAT.13.10	Taalibey man Isa ka nee a se: «Macin se nʼga šelaŋ i se nda filla yaasayanteyaŋ?» 
MAT.13.11	A nʼi zaabi ka nee: «Hayaa kaŋ se, war, war duu beenaa 
MAT.13.12	Boro kaŋ goo nda a, i gʼa noo koyne, a ga feeri. Amma boro kaŋ sii nda a, ba woo kaŋ a goo nda a, ga taandi. 
MAT.13.13	Woo se ay ga filla yaasayanteyaŋ ka šelaŋ i se, zama i ga guna i si dii, i ga maa i si faham. 
MAT.13.14	Ngi se annabi Ezayi šennoo ga tabati kaŋ šelaŋ ka nee:
MAT.13.14	‹“War ga haŋajer ka maa, amma war si faham baffoo se,
MAT.13.14	war ga moo feeri ka dii, amma war si dii baffoo.”
MAT.13.15	Zama jamaa woo binoo šendi, i na ngi haŋawey tiŋandi,
MAT.13.15	i na ngi moɲey daabu, hala moɲey masi duu ka dii,
MAT.13.15	haŋawey masi duu ka maa, biney masi faham, i masi 
MAT.13.15	yʼi noo baani.›
MAT.13.16	War, war moɲey duu gomni, zama i ga dii, war haŋawey mo, zama i ga maa. 
MAT.13.17	Cimoo ne kaŋ ay gʼa har war se kaŋ annabi nda boro šerrante boobo boonay ngi ma dii woo kaŋ war goo ma dii a, amma i mana dii a, ngi ma maa woo kaŋ war goo ma maarʼa, amma i mana maarʼa.»
MAT.13.18	«Adiši war, wa faham sayakaa filla yaasayantaa se. 
MAT.13.19	Boro kul kaŋ ga haŋajer 
MAT.13.20	Tondidogoo kaŋ ra a saya manʼti kala boraa kaŋ maa Šennoo, dogoo din da a gʼa dii nda ɲaali, 
MAT.13.21	amma a mana linji tee a ra, a si gay a ra. Nda zarabiyan wala gurzugayyan kaa a ga Šennoo maaganda se, dogoo din da a ga murti. 
MAT.13.22	Dumari karjikoyney kaŋ ra a saya manʼti kala boraa kaŋ maa Šennoo, amma zamanoo alhuzunoo, nda almaanoo kaŋ ga zanba ga Šennoo hewguba, a masi ize tee. 
MAT.13.23	Labu hennaa kaŋ ra a say manʼti kala boraa kaŋ maa Šennoo, a faham. Šikka sii, a ga ize tee, affoo ize zangu (100), affoo ize woydu (60), affoo ize waranza (30).»
MAT.13.24	Isa yee ka filla yaasayante daŋ i jine ka nee: «Beenaa 
MAT.13.25	Waatoo kaŋ borey ga jirbi, nga iberi foo kaa ka dumaray-ize laalayaŋ say nga alkamaa ra jina, a koy. 
MAT.13.26	Waatoo kaŋ taasoo zay ka ize tee, subu laalaa mo fatta. 
MAT.13.27	Faaroo koyoo tamey nee a se: ‹Ir koyoo, manʼti dumi henna no nʼnʼa duma ni faaroo ra? Adiši man ra subu laaley hun?› 
MAT.13.28	A nee i se: ‹Iberi ka woo tee.› Tamey nee a se: ‹Nʼga baa ir ma koy i dunbu?› 
MAT.13.29	A nee i se: ‹Kalaa, ay ga hunbur subu laalaa kaayanoo ra war ma alkamaa dunbu a bande. 
MAT.13.30	Wa naŋ ihinkaa kul ma zay cere bande hala hegaa ga. Hegaa waatoo ga, ay ga nee hegaykey se i ma subu laalaa kaa jina kʼa haw taranji taranji kʼa ton. Amma alkamaa, i mʼa fanji ay mangasaa ra.›»
MAT.13.31	Isa yee ka filla yaasayante daŋ i jine ka nee: «Beenaa 
MAT.13.32	A kacca nda dumiyey kul, amma nda a zay, a ga bisa dumarey, a ga tee tuuriɲaa hala nongu kaŋ ra cirawey mma kaa ka teji tee kabey ra.»
MAT.13.33	Isa na filla yaasayante har i se koyne ka nee: «Beenaa 
MAT.13.34	Šenney wey kul filla yaasayanteyaŋ nda Isa gʼi har jamaa se. A si haya kul har i se nda kala filla yaasayanteyaŋ hinne, 
MAT.13.35	hala šennoo kaŋ annaboo dontandi a mʼa har ma tabati, a nee:
MAT.13.35	«Ay ga šelaŋ i se filla yaasayanteyaŋ ra,
MAT.13.35	ay ga hayey har i se kaŋ za [aduɲɲa] daaruroo ga i goo tuguyan ra.»
MAT.13.36	Woo banda ga, Isa na jamaa naŋ, a huru hugoo ra. Nga taalibey man a ka nee a se: «Faaroo subu laalaa filla yaasayantaa maanaa har ir se.» 
MAT.13.37	Isa zaabi ka nee: «Boraa kaŋ ga dumi hennaa say manʼti kala 
MAT.13.38	Faaroo ti aduɲɲa. Dumi hennaa manʼti kala 
MAT.13.39	iberoo kaŋ nʼa say ti Ibilisi. Hegaa ti zamanoo benantaa. Hegaykey ti almalaykey. 
MAT.13.40	Sanda takaa kaŋ nda subu laalaa ga dunbandi ka tonandi nuune ra ka tee boosu, takaa din da no ma tee zamanoo benantaa ra. 
MAT.13.41	Boraa kaŋ tee Adamize ga nga almalaykey sanba i ma hayey kaŋ ga borey kaŋandi zunubu ra nda borey kaŋ ga ifutu tee kaa nga Laamaa ra, 
MAT.13.42	kʼi warra alforonoo nuunaa ra. No din ra hẽeni nda hiɲekaamayan ga tee. 
MAT.13.43	Waatoo din boro šerrantey ga nere ngi Baaba Irkoy Laamaa ra sanda waynaa. Boro kaŋ goo nda haŋa ma haŋajer!»
MAT.13.44	«Beenaa 
MAT.13.45	«Beenaa 
MAT.13.46	A duu alyakuutu henna folloku hay šenda, a koy haya kul kaŋ goo maaɲoo ga neere kʼa day.»
MAT.13.47	«Beenaa 
MAT.13.48	Kaŋ a too, i nʼa cendi kʼa ka kaa guraa ga. I goro ka hamiisa henney marga sejiyaŋ ra, amma ilaaley, i nʼi warra. 
MAT.13.49	Takaa woo da no ma tee zamanoo benantaa ra, almalaykey ga koy boro laaley kaa išerrantey ra, 
MAT.13.50	kʼi warra alforonoo nuunaa ra. No din ra hẽeni nda hiɲekaamayan ga tee.»
MAT.13.51	Isa nee nga taalibey se: «War faham hayey wey kul se wala?» I nee a se: «Ayyo.» 
MAT.13.52	A nee i se: «Woo se 
MAT.13.53	Waatoo kaŋ Isa na filla yaasayantey wey benandi, a hun no din. 
MAT.13.54	A kaa nga koyraa
MAT.13.55	Manʼti bundu goykaa izoo no wala? Manʼti Maryama ti ɲaŋoo, manʼti nga armey ti Žak, nda Isufi, nda Simoŋ, nda Žud? 
MAT.13.56	Koyne mo nga woymey kul sii ir do wala? Adiši man ra a duu hayey wey kul?» 
MAT.13.57	Woo se i wanji a ga. Amma Isa nee i se: «Nongu sii no kaŋ ra annabi si beerandi nda manʼti nga koyraa ra nda nga hugey borey do.» 
MAT.13.58	A mana kayfi boobo tee no din, ngi naanay jaŋaa maaganda se.
MAT.14.1	Alwaatoo woo, kokoy kaccaa kaŋ se i ga nee 
MAT.14.2	A nee nga tamey se: «Yehiya kaŋ ti 
MAT.14.3	Herod nka Yehiya haw kʼa daŋ kasaa ra, zama Herod nka hiija nga boŋ armaa gundoo, Filip wandoo kaŋ ti Herodiyad. 
MAT.14.4	Zama Yehiya nka nee Herod se: «A si bisa ma ne woyoo woo ma bara ni kone.» 
MAT.14.5	A baa nga mʼa wii, amma a ga hunbur jamaa, zama i mma Yehiya dii annabi.
MAT.14.6	Hanoo kaŋ ra Herod hayyanoo jiiri bereyanoo too, Herodiyad ize woyoo gan hoyandikey game, a kan Herod se, 
MAT.14.7	hala nongu kaŋ ra a žee ka meefur kaŋ nga gʼa noo haya kul kaŋ a nʼa wiri. 
MAT.14.8	Ɲaŋoo šennoo ga, a nee: «Ay noo ne ra Yehiya kaŋ ti batizekaa boŋoo fendu boŋ.» 
MAT.14.9	Kokoyoo binoo maray, amma nga žeeyaney nda hoyandikey maaganda se, a yaamar kaŋ i mʼa noo a se. 
MAT.14.10	A sanba i ma koy Yehiya boŋoo dunbu kasaa ra. 
MAT.14.11	I kate boŋoo fendu boŋ, i nʼa noo woysoogaa se. A koy nda a nga ɲaa se. 
MAT.14.12	Yehiya taalibey kaa ka kunturoo zaa ka koy a sutura, woo banda ga, i koy alhabar daŋ Isa ra.
MAT.14.13	Waatoo kaŋ Isa maa alhabaroo, a huru harihii ra ka mooru no din ka koy nongu soyante ra nga hinne. Amma kaŋ alžamaa maarʼa, i hun koyra kanbey ra ka hanga a nda cee.
MAT.14.14	Kaŋ a zunbu harihiyoo ra, a dii alžamaa beeri, a tamalla i se, de a na wircikoyney noo baani. 
MAT.14.15	Waatoo kaŋ cijinoo too, taalibey man a ka nee: «Nongoo, haya kul sii a ra, zaaroo koy ka ben. Alžamaa naŋ i ma koy koyra kanbey ra ka ŋaayan day ngi boŋ se.» 
MAT.14.16	Amma [Isa] nee i se: «A si too i ma koy. War hunday mʼi noo ŋaayan!» 
MAT.14.17	I nee a se: «Haya kul sii ir kone ne ra nda manʼti takula guu nda hamiisa hinka.» 
MAT.14.18	A nee i se: «Wa kate ey.» 
MAT.14.19	A na alžamaa yaamar i ma goro suboo boŋ. A na takula guwaa nda hamiisa hinkaa zaa, a na nga boŋoo jer ka beenaa guna, a na albarka tee Irkoy se. A na takulawey dunbu kʼi noo taalibey se i mʼi noo alžamaa se. 
MAT.14.20	Borey kul ŋaa hala i kungu. I koy nda kokondo woy cindi hinka (12) kaŋ ga too nda wey kaŋ cindi. 
MAT.14.21	Borey kaŋ nʼi ŋaa manʼti kala boro zenber guu (5.000) cine kaŋ ra woyey nda zankey mana kabandi.
MAT.14.22	Woo banda ga, dogoo din da Isa na nga taalibey gaabi i ma huru harihiyoo ra ka koy nga jine haroo boŋ faa ga. Nga hunday cindi hala nga ma alžamaa naŋ i ma koy. 
MAT.14.23	Waatoo kaŋ a na alžamaa naŋ i ma koy, a žigi tondi hondu foo boŋ ka Irkoy ŋaaray jere ga. Kaŋ cijinoo too, a cindi no din nga hinne. 
MAT.14.24	Kilomeetar boobo goo hiyoo nda guraa game, bondawey gʼa bere-bere, zama hewoo mmʼa gande. 
MAT.14.25	Kaŋ moo ga baa ka boo, Isa dira nda nga cewey isabangoo boŋ ka koy nga taalibey do. 
MAT.14.26	Waatoo kaŋ taalibey ga dii a goo ma dira isabangoo boŋ, i hanse ka hunbur, de i nee kaŋ boro kaŋ buu biyoo no, i hunbur, i kaati. 
MAT.14.27	Dogoo din da Isa šelaŋ i se ka nee: «Wa bine tee, agay no, war masi hunbur.»
MAT.14.28	Piyer nʼa zaabi ka nee: «Ay Koyoo, nda ni no, yaamar noo ya too kate ni do haroo boŋ.» 
MAT.14.29	A nee a se: «Kaa.» Piyer zunbu hiyoo ra, a dira haroo boŋ ka koy Isa do. 
MAT.14.30	Amma kaŋ Piyer ga dii hewoo [beeri], a hunbur, de a sintin ka sundu. A kaati ka nee: «Ay Koyoo, ay hallasi!» 
MAT.14.31	Dogoo din da Isa na nga kaboo šerre kʼa dii, de a nee a se: «Naanaykaccukoynoo, macin se nʼga šikka?» 
MAT.14.32	Woo banda ga, i huru harihiyoo ra, hewoo kay. 
MAT.14.33	Borey kaŋ goo hiyoo ra sujudu Isa jine ka nee: «Nda cimi, Irkoy 
MAT.14.34	Waatoo kaŋ i deŋ ka ben, i too Genezaret laboo ra. 
MAT.14.35	Kaŋ nongoo din borey na Isa bay, i donto ka alhabar daŋ gandaa kul ra. I kate a do ngi wircikoyney kul. 
MAT.14.36	I gʼa suurandi a ma naŋ ngi ma tuku hinne nga darbaa miɲoo ga. Borey kul kaŋ tuku a ga hallasi.
MAT.15.1	Alwaatoo woo, 
MAT.15.2	«Macin se ni taalibey ga alaadaa hoo kaŋ ir nʼa gar ir kaagey ga? Zama i si ngi kabey ɲumay nda i ga ŋaa.» 
MAT.15.3	A nʼi zaabi ka nee: «Macin se war hunday ga Irkoy yaamaroo hoo war alaadaa se? 
MAT.15.4	Zama Irkoy nka nee: ‹Ma ni ɲaa nda ni baaba beerandi.›
MAT.15.5	Amma war, war ga nee: ‹Boro kaŋ nee nga ɲaa wala nga baaba se: “Hayaa kaŋ ay ga hima kʼa noo ma ne, nga ti sargaroo kaŋ ga hima ka nondi Irkoy maaɲoo ga, 
MAT.15.6	boro kaŋ na woo tee, a si too a ma nga baaba gaa.”› Takaa woo nda war ga Irkoy meešennoo derandi war alaadaa se. 
MAT.15.7	Almunafikey, Ezayi ga cum kaŋ na annabitaray tee war ga ka nee:
MAT.15.8	‹Alžamaa woo, miɲey de nda i gʼay beerandi,
MAT.15.8	amma biney ga hanse ka mooru agay.
MAT.15.9	Sujudu kaŋ i nʼa tee ya ne manʼti kala yaada,
MAT.15.9	zama hayey kaŋ i gʼi cawandi manʼti kala borey yaamarey.›
MAT.15.10	Isa ciya alžamaa se ka nee: «Wa haŋajer ka faham. 
MAT.15.11	Manʼti haya kaŋ ga huru mee ra no ma boro žiibandi, amma haya kaŋ ga hun mee ra, woo din no mʼa žiibandi.» 
MAT.15.12	Waatoo woo, taalibey man a ka nee a se: «Nʼga bay kaŋ šennoo kaŋ 
MAT.15.13	A zaabi ka nee: «Dumari kul kaŋ ay Baaba Irkoy kaŋ goo beenaa ra manʼa duma ga dogandi. 
MAT.15.14	Wʼi naŋ. Danawyaŋ no kaŋ ga danawyaŋ gongu. Nda danaw na danaw gongu, ngi boro hinkaa kul ga kaŋ guusu ra.» 
MAT.15.15	Piyer nʼa zaabi ka nee: «Filla yaasayantaa woo fahamandi ir se.» 
MAT.15.16	A nee: «Hala sohõ war mo si faham? 
MAT.15.17	War si faham kaŋ haya kul kaŋ ga huru mee ra si koy kala gunde ra jina a ma warrandi salangaa ra?
MAT.15.18	Amma hayey kaŋ ga fatta mee ra si hun kala bine ra, wey ti hayey kaŋ ga boro žiibandi. 
MAT.15.19	Zama bine ra hongu futawey, nda borowiiyaney, nda zinayaney, nda woy nda aru izefututarawey, nda zaytarawey, nda taari seedetarawey, nda wowyaney ga hun. 
MAT.15.20	Wey ti hayey kaŋ ga boro žiibandi. Amma ka ŋaa bila nda ma ni kabey ɲumay, woo si boro žiibandi.»
MAT.15.21	Isa mooru no din ka koy Tir nda Sidoŋ laamaa ra. 
MAT.15.22	Kanaŋ woy foo ne ka hun laamaa din ra ka kaati ka nee: «Hinna ay ga, ay Koyoo, 
MAT.15.23	A manʼa zaabi nda ba kalima foo. Isa taalibey man a kʼa suurandi ka nee: «Woyoo woo gaaray, zama a goo ma kaati ir bande.» 
MAT.15.24	A zaabi ka nee: «Ay mana sanbandi kala Izirayel hugoo feeji derantey hinne se.» 
MAT.15.25	Woyoo kaa ka sujudu a se ka nee: «Ay Koyoo, ay faaba!» 
MAT.15.26	Isa zaabi ka nee: «A si boori boro ma zankey ŋaahayaa zaa kʼa warra hanši-izey se.»
MAT.15.27	Woyoo nee: «Cimi no, ay Koyoo, amma hanši-izey ga meecindey ŋaa kaŋ ga kaŋ ka hun ngi koyey taabaloo boŋ.» 
MAT.15.28	Isa zaabi ka nee woyoo se: «Woyoo, ni hanse ka naanay. Woo kaŋ nʼga baa ma tee.» Za alwaatoo woo, nga ize woyoo duu baani.
MAT.15.29	Isa hun no din ka koy Galile isabangoo miɲoo ga. A žigi tondi hondoo boŋ ka goro. 
MAT.15.30	Alžama beeri man a kaŋ ra bonguyaŋ goo, nda danawyaŋ, nda borojereyaŋ, nda benbawyaŋ, nda wircikoyni booboyaŋ koyne. I gʼi jisi Isa cewey cire, de a gʼi noo baani. 
MAT.15.31	Alžamaa almunkar kaŋ i ga dii benbawey ga šelaŋ, borojerewey duu baani, bongey ga dira, danawey ga dii. I na Izirayel Koyoo beerandi.
MAT.15.32	Isa ciya nga taalibey se ka nee: «Ay ga tamalla jamaa se, zama jirbi hinza ti woo kaŋ i goo ay bande, i sii nda haya kaŋ i gʼa ŋaa. Ay si baa yʼi yeeti nda heraa, i masi koy kaŋ fondaa ra.» 
MAT.15.33	Nga taalibey nee a se: «Man ra ir ga duu saajoo woo ra ŋaayan kaŋ ga jama beeroo woo kungandi?» 
MAT.15.34	Isa nee i se: «Takula marje bara war kone?» I nee a se: «Iyye nda hamiisa kayna fooyaŋ.»
MAT.15.35	Woo banda ga, Isa na alžamaa yaamar i ma goro laboo ra. 
MAT.15.36	A na takula iyyaa nda hamiisawey zaa, a na albarka tee Irkoy se, a nʼi dunbu kʼi noo taalibey se, taalibey mʼi noo alžamaa se. 
MAT.15.37	Borey kul ŋaa hala i kungu. I koy nda kokondo beeri iyye kaŋ ga too nda wey kaŋ cindi. 
MAT.15.38	Borey kaŋ nʼi ŋaa manʼti kala boro zenber taaci (4.000) kaŋ ra woyey nda zankey mana kabandi. 
MAT.15.39	Woo banda ga, a na alžamaa naŋ i ma koy. A huru harihiyoo ra ka koy Magadaŋ laboo ra.
MAT.16.2	A nʼi zaabi ka nee: [«Nda cijinoo too, war ga nee: ‹Zaaroo ga boori, zama beenaa mma ciray.› 
MAT.16.3	Subbaahi tayaa ra, war ga nee: ‹Hõ ncirɲi ga kaŋ, zama beenaa ga ciray, a ga žiibi.› War ga wan ka beenaa alhaaley kaa cere ra, amma war si wan ka zamanoo woo tammaasawey kaa cere ra!] 
MAT.16.4	Zamanoo woo borey manʼti kala boro laalayaŋ, zinateeri
MAT.16.5	Waatoo kaŋ taalibey ga deŋ ka koy haroo boŋ faa ga, i dirɲa ka takula zaa ngi bande. 
MAT.16.6	Isa nee i se: «Guna, wa war boŋ hawgay 
MAT.16.7	Taalibey šelaŋ-šelaŋ cere game, de i nee: «Kaŋ se ir mana takula zaa se.» 
MAT.16.8	Isa bay, a nee: «Macin se war ga šelaŋ-šelaŋ cere game, naanaykaccukoyney ka nee kaŋ war sii nda takula se? 
MAT.16.9	War si faham hala sohõ, war si hongu takula guwaa kaŋ zamnandi boro zenber guwaa (5.000) se, kokondo mee marje no ka cindi kaŋ war nʼi ka koy? 
MAT.16.10	Kaŋ sii takula iyyaa ra kaŋ na boro zenber taacaa (4.000) ŋandi, kokondo beeri mee marje no ka cindi kaŋ war nʼi ka koy? 
MAT.16.11	Taka foo ra war si faham kaŋ manʼti takulawey šennoo ga ay ga šelaŋ war se? Wa war boŋ hawgay Fariziyeŋey nda Sadusiyeŋey dolobiroo ga.» 
MAT.16.12	Sohõ kul ra taalibey faham kaŋ manʼti dolobiroo kaŋ ga huru takula ra ga a nee ngi ma ngi boŋ hawgay, amma Fariziyeŋey nda Sadusiyeŋey cawandoo ga a goo.
MAT.16.13	Waatoo kaŋ Isa koy laamaa ra kaŋ se i ga nee Sezare Filip
MAT.16.14	I nee: «Boro fooyaŋ ga nee Yehiya kaŋ ti 
MAT.16.15	A nee i se: «De war, war mma nee, may ti agay?» 
MAT.16.16	Simoŋ Piyer zaabi ka nee: «Ni ti 
MAT.16.17	Isa zaabi ka nee: «Nʼduu gomni, Simoŋ, Bar-Yunusa
MAT.16.18	Agay mo gʼa har ma ne kaŋ ni ti Piyer (maanaa ‹tondi›), de mo tondoo woo boŋ ay gʼay 
MAT.16.19	Ay ga ni noo beenaa 
MAT.16.20	Woo banda ga, Isa na taalibey yaamar kaŋ i masi nee boro kul se kaŋ nga ti Almasihu.
MAT.16.21	Za woo tee, Isa sintin ka nga taalibey cebe kaŋ kala nga ma koy Žerizalem ka hanse ka zarabi boro beerey, nda 
MAT.16.22	Piyer nʼa dii jere ga ka citi a ga ka nee: «Jam, ay Koyoo, woo si tee ni ga.» 
MAT.16.23	Isa bere ka nee a se: «Mooru ay ga, Šaytan, nʼga tee ya ne haya kaŋ gʼay ganji yʼay goyoo tee, zama nʼsi alhuzun nda Irkoy ibaayoo, borey wanoo nda nʼga alhuzun.»
MAT.16.24	Woo banda ga, Isa nee nga taalibey se: «Boro kaŋ ga baa nga ma hanga ay bande, kala a ma nga alhawaa naŋ, a ma nga 
MAT.16.25	Boro kaŋ ga baa nga ma nga hundoo hallasi gʼa mursu, amma boro kaŋ ga nga hundoo mursandi ay maaganda se ga duu a. 
MAT.16.26	Macin no a gʼa hanse boro se a ma duu aduɲɲa kul, nda nga hundoo ga mursu? Wala mo, macin no boro gʼa barmay nda nga hundoo?
MAT.16.28	Cimoo ne kaŋ ay gʼa har war se, boroyaŋ goo ne kaŋ si buuyan taba i mana dii Boraa kaŋ tee Adamize kaa nga 
MAT.17.1	Jirbi iddu banda ga, Isa na Piyer, nda Žak, nda nga armaa Yehiya zaa ka koy jere ga tondi hondu beeri foo ga. 
MAT.17.2	Nga kunturoo alhaaloo barmay jiney ra. Ndumoo nere ma nee waynaa. Nga darbawey kaaray sanda gaay. 
MAT.17.3	Musa nda Ilyasu ne ka bangay i se, de i cindi ka šelaŋ a bande. 
MAT.17.4	Piyer na šennoo zaa ka nee Isa se: «Ay Koyoo, a ga boori ir ma cindi ne ra. Nda nʼbaa, ay ga hukkum hinza cin ne, affoo ni se, affoo Musa se, affaa Ilyasu se.» 
MAT.17.5	A goo ma šelaŋ kaŋ duula nerante foo ne ka nga biyoo kʼi gum. Jinde foo ne ka fatta duulaa ra ka nee: «Woo ti agay 
MAT.17.6	Waatoo kaŋ taalibey maa woo, i na ngi ndumey ka sujudu, i hanse ka hunbur. 
MAT.17.7	Isa man ey ka tuku i ga ka nee: «Wa tun, war masi hunbur!» 
MAT.17.8	I na ngi boŋey jer, de i si dii boro kul nda manʼti Isa hinne. 
MAT.17.9	Kaŋ i goo ma zunbu tondi hondoo boŋ, Isa nʼi yaamar ka nee: «Woo kaŋ war dii a, war masʼa deede boro kul se hala waati kaŋ ra 
MAT.17.10	Woo banda ga, taalibey na Isa hãa ka nee: «Adiši macin se 
MAT.17.11	A zaabi ka nee: «Cimi no kaŋ Ilyasu ga kaa ka hayey kul gorandi. 
MAT.17.12	Amma ay ga war bayrandi kaŋ Ilyasu kaa ka ben, i manʼa bay, de borey nʼa tee woo kaŋ kan i se. Takaa din da Boraa kaŋ tee Adamize ga zarabi kabey ra.» 
MAT.17.13	Taalibey faham kaŋ Yehiya kaŋ ti 
MAT.17.14	Waatoo kaŋ Isa nda nga taalibey too jamaa do, aru foo kaa ka sonbu a jine 
MAT.17.15	ka nee: «Ay Koyoo, hinne ay izʼaroo ga, cirawciraw bara a ga, a ga hanse ka zarabi. Cee fooyaŋ a ga kaŋ nuune ra, cee fooyaŋ hari ra. 
MAT.17.16	Ay kate a ni taalibey do, amma i mongu kʼa noo baani.» 
MAT.17.17	Isa zaabi ka nee: «Dumi kaŋ si naanay, a ga Irkoy hoo, hala waati foo no ay ga hima ka cindi war bande? Hala waati foo no ay ga hima ka war suuri? Wa kate ya ne zankaa.» 
MAT.17.18	Isa zahã ganjoo ga. Ganjoo fatta zankaa ra, za waatoo woo a duu baani. 
MAT.17.19	Woo banda ga, taalibey man Isa, ngey foo nda a, i nee: «Macin se ir, ir mana hin ka ganjoo gaaray?» 
MAT.17.20	A nee i se: «War naanaa no ma kacca. Cimoo ne kaŋ ay gʼa har war se: nda war naanaa ga too mutardi gurunbu-ize foo, war ga nee tondi hondoo woo se: ‹Hun ne ka koy ya here›, a ga hun dogoo ra, haya kul si mongu war se. 
MAT.17.21	[Amma ganjoo woo dumoo si fatta nda manʼti Irkoy ŋaarayyan nda meehawyan.]»
MAT.17.22	Waatoo kaŋ Isa nda nga taalibey goo Galile, a nee i se: «
MAT.17.23	I ga kaa kʼa wii, de jirbi hinzantoo hane a ga tun.» Taalibey biney hanse ka maray.
MAT.17.24	Waatoo kaŋ Isa nda nga taalibey koy Kaparnahum, Irkoy 
MAT.17.25	A nee: «A gʼa kaa.» Kaŋ a huru hugoo ra, Isa nʼa jin ka šelaŋ ka nee: «Macin no nʼga hongu, Simoŋ? Mayyaŋ no ma hima ka saala wala alkaasi bana aduɲɲa kokoyey se, koyra-izey wala yawey?» 
MAT.17.26	A nee: «Yawey.»
MAT.17.27	Amma hala ir masi koy i maray, koy isabangoo miɲoo ga, ma delbu warra, ma hamiisa jinaa cendi kaŋ kaa, ma miɲoo feeri, de nʼga nzorfu kaaray tamma foo gar a ra. A zaa, de mʼa bana i se, agay nda ni maaɲoo ga.»
MAT.18.1	Alwaatoo woo, Isa taalibey man a ka nee: «May ka bisa borey kul beenaa 
MAT.18.2	Isa na zanka kaccu foo cee kʼa daŋ ngi gamey ra, 
MAT.18.3	a nee: «Cimoo ne kaŋ ay gʼa har war se, nda war mana 
MAT.18.4	Woo se boro kul kaŋ na nga boŋ yeeti ganda sanda zanka kaccaa woo cine ga bisa borey kul beenaa Laamaa ra. 
MAT.18.5	De mo boro kul kaŋ yadda ka zanka kaccaa woo cine foo dii ay maaganda se, boraa, agay hunday ga a yadda.»
MAT.18.6	«Amma boro kaŋ na boro kaccey wey affoo kaŋ ga naanay agay kaŋandi zunubu ra, boraa, fufutondi beeri ma hawandi jindoo ga ka warrandi teekoo ra baa a se. 
MAT.18.7	Aduɲɲa bone hayey kaŋ ga boro kaŋandi zunubu ra maaganda se, zama tilasu no hayey kaŋ ga boro kaŋandi zunubu ra ma tee, amma boraa bone kaŋ ti addaliloo kaŋ nda i ga teendi. 
MAT.18.8	Nda ni kaboo wala ni cewoo no ma ni kaŋandi zunubu ra, a dunbu mʼa warra kʼa moorandi ni. Ma tee kabefookoyni wala bongu ka huru hunaroo ra baa ma ne ma bara nda kabe hinka wala cee hinka, ma warrandi nuune abadantaa ra. 
MAT.18.9	Nda ni moɲoo no ma ni kaŋandi zunubu ra, a dogu mʼa warra kʼa moorandi ni. Ma huru hunaroo ra nda moo foo baa ma ne nʼgoo nda moo hinka ma warrandi žahannam nuunaa ra.»
MAT.18.10	«Wa hawgay war masi boro kaccey wey affoo kaynandi. Ay ga war bayrandi kaŋ beenaa ra ngey almalaykey ga dii ay Baaba Irkoy kaŋ goo beenaa ra ndumoo waati kul. 
MAT.18.11	[Zama 
MAT.18.12	Macin no war gʼa hongu? Nda boro foo goo nda feeji boŋ zangu (100), de affoo dere i ra, a si woyyagga cindi yaggaa (99) naŋ tondi hondey boŋ ka koy woo kaŋ dere ceeci? 
MAT.18.13	Nda a hin ka duu a, cimoo ne kaŋ ay gʼa har war se, a ga tee a se ɲaali ka bisa woyyagga cindi yaggaa (99) kaŋ mana dere. 
MAT.18.14	Takaa din da, manʼti war Baaba Irkoy kaŋ goo beenaa ra ibaayoo no boro kaccey wey affoo ma dere.»
MAT.18.15	«Nda ni armaa duu [ni ga] zunubu, koy zunuboo cebe a se ni nda a hinne game. Nda a na haŋajer ma ne, nʼduu ni armaa. 
MAT.18.16	Amma nda a mana haŋajer ma ne, hiino boro foo wala ihinka zaa ni bande ‹hala šennoo kul ma teendi seede hinka wala ihinza jine.›
MAT.18.17	Nda a wanji ka maa i se, a har 
MAT.18.18	Cimoo ne kaŋ ay gʼa har war se: Haya kul kaŋ war nʼa guli laboo ga, ga gulandi beenaa ra, haya kul kaŋ war nʼa feeri laboo ga, ga feerandi beenaa ra.
MAT.18.19	Koyne mo [cimoo ne kaŋ] ay gʼa har war se kaŋ war ra, nda boro hinka waafaku laboo ga ka haya kul kaŋ no ŋaaray, ay Baaba Irkoy kaŋ goo beenaa ra gʼa noo i se. 
MAT.18.20	Zama nongu kaŋ ra boro hinka wala ihinza marga ay maaɲoo se, ay goo gamey ra.»
MAT.18.21	Woo banda ga, Piyer man Isa ka nee a se: «Ay Koyoo, ay armaa kaŋ ga zunubu tee ay ga, hala cee marje no ay ga hima ka yaafa a se? Hala cee iyye wala?» 
MAT.18.22	Isa nee a se: «Ay si nee ma ne hala cee iyye, amma hala cee woyye cindi iyye (77)
MAT.18.23	Woo se beenaa 
MAT.18.24	Waatoo kaŋ a sintin ka laasaabu, i kate a do garawkoyni foo kaŋ ga a goo nda 
MAT.18.25	Kaŋ tamoo si hin kʼa bana, nga koyoo daŋ i ma nga, nda wandoo, nda izey, nda haya kul kaŋ goo a se neere ka nga bana. 
MAT.18.26	Tamoo kaŋ ka gunguma a se ka nee: ‹Suuri ya ne, ay gʼa kul bana ma ne.› 
MAT.18.27	Koyoo tamalla a se, a nʼa feeri, a na garaa naŋ a se.
MAT.18.28	Tamoo din fatta, a na nga tam hangasine foo kubay kaŋ ga a goo nda nzorfu kaaray tamma boŋ zangu (100). A nʼa dii kʼa koote ka nee a se: ‹Hayaa kaŋ ay gʼa may ni ga bana.› 
MAT.18.29	Nga tam hangasinoo kaŋ ka gunguma a se ka wiri a ga ka nee: ‹Suuri ya ne, ay gʼa bana ma ne.› 
MAT.18.30	Amma a mana yadda. A koy a warra kasaa ra, hala a ma garaa bana.
MAT.18.31	Nga tam hangasiney dii woo kaŋ tee, biney hanse ka maray, de i koy hayaa kul kaŋ teendi har ngi koyoo se. 
MAT.18.32	Woo banda ga, koyoo nʼa cee ka nee a se: ‹Tam laalaa, ay na ni garaa din kul naŋ ma ne, zama nʼnʼay suurandi. 
MAT.18.33	Ni mo, nʼsi hima ka hinna ni tam hangasinoo se sanda takaa kaŋ nda agay, ay hinna ni ga?› 
MAT.18.34	Koyoo futu, de a nʼa daŋ zukandikey kabey ra hala a ma hayaa kul kaŋ nga gʼa may a ga bana.
MAT.18.35	Takaa woo da no ay Baaba Irkoy kaŋ goo beenaa ra gʼa tee war se nda war affoo kul si yaafa nga armaa se nda nga binoo kul.»
MAT.19.1	Waatoo kaŋ Isa na šenney wey har ka ben, a hun Galile ka koy Žude gandaa ra, Žurdeŋ isaa se banda. 
MAT.19.2	Alžama beeri hanga a, a na wircikoyney noo baani no din ra. 
MAT.19.3	 man a kʼa sii, i nee: «A ga bisa boro se a ma fay nga wandoo addalil kul kaŋ ga wala?» 
MAT.19.4	Isa zaabi ka nee: «War mana bay ka hayaa caw kaŋ za sintinoo ga, ‹aru nda woy no Takakaa nʼi tee›
MAT.19.5	ka nee: ‹Woo ka kate, boro ga hun nga ɲaa nda nga baaba do ka denji nga wandoo ga, de ngi boro hinkaa ga tee gaaham folloku.›
MAT.19.6	Woo ra i si yee ka tee ihinka, amma i mma tee gaaham folloku. Borey kaŋ Irkoy nʼi marga, adamize masʼi fayandi.» 
MAT.19.7	I nee Isa se: «Adiši macin se Musa yaamar kaŋ boro ma fay-kaddaasu noo nga wandoo se jina, a ma fay [a]?»
MAT.19.8	Isa nee i se: «War biney šendiyanoo se Musa yadda war ma war wandey fay. Amma za sintinoo ga manʼti takaa woo no. 
MAT.19.9	Ay ga war bayrandi kaŋ boro kaŋ na nga wandoo fay ka hiiji affoo, nda manʼti woyoo mma izefututaray tee, aroo na zina tee.»
MAT.19.10	Nga taalibey nee a se: «Nda takaa woo no boro ga ti a woy se, boro masi hiiji baa.» 
MAT.19.11	A nee i se: «Manʼti borey kul no ma faham šennoo [woo] se, nda manʼti borey kaŋ se a nondi. 
MAT.19.12	Zama boroyaŋ goo no kaŋ si hiiji, za ɲaŋey gundey ra a tee i se. Boroyaŋ goo no kaŋ si hiiji kaŋ adamizey kʼi daasu. Boroyaŋ goo no kaŋ na ngi boŋ daasu beenaa 
MAT.19.13	Woo banda ga, boroyaŋ kate Isa do zankayaŋ hala a ma nga kabey fur i ga ka Irkoy ŋaaray i se, amma taalibey citi i ga. 
MAT.19.14	Amma Isa nee: «Wa zankey naŋ, war masʼi ganji i ma kaa ay do, zama borey kaŋ ga hima nda ey wane nda beenaa 
MAT.19.15	A na nga kabey fur i ga, de a hun no din ka koy.
MAT.19.16	Aru foo ne ka man Isa ka nee: «Alfagaa, macin ti haya boryaa kaŋ ay ga hima kʼa tee hala ya duu hunayan abadantaa?» 
MAT.19.17	A nee a se: «Macin se nʼgʼay hãa nda haya boryaa? Boro folloku ti iboryaa, nda nʼga baa ma duu hunayan, yaamarey dii.» 
MAT.19.18	Aroo nee a se: «Affooyaŋ?» Isa nee: «Masi boro wii, masi zina, masi zay, masi taari seedetaray tee, 
MAT.19.19	ma ni ɲaa nda ni baaba beerandi, de ma baa ni cinaa sanda takaa kaŋ nda nʼga baa ni boŋ.»
MAT.19.20	Arusoogaa nee a se: «Wey kul ay nʼi dii, macin kʼay kuma koyne?» 
MAT.19.21	Isa nee a se: «Nda nʼga baa ma tee boro kaŋ tee ka timme, koy hayey kaŋ goo ma ne neere, de ma hayoo noo talkey se, woo ra nʼga duu alman beenaa ra. Nga banda ga, ma kaa ka hanga agay.» 
MAT.19.22	Kaŋ arusoogaa maa šennoo woo, a koy nda binemarayyan, zama a goo nda alman boobo.
MAT.19.23	Isa nee nga taalibey se: «Cimoo ne kaŋ ay gʼa har war se, a ga šendi almankoyni se a ma huru beenaa 
MAT.19.24	Ay gʼa har war se koyne kaŋ yoo ma bisa nda sana fun ga faala nda almankoyni ma huru Irkoy Laamaa ra.» 
MAT.19.25	Kaŋ taalibey maa woo, boŋey hanse ka haw, i nee: «Adiši may no ma hin ka hallasi?» 
MAT.19.26	Isa nʼi guna, de a nee i se: «Adamizey se woo ga mongu, amma Irkoy se haya kul si mongu.»
MAT.19.27	Waatoo din Piyer zaabi ka nee a se: «Ir ne, ir na hayey kul naŋ ka hanga ni bande. Macin no ir ga duu a?» 
MAT.19.28	Isa nee i se: «Cimoo ne kaŋ ay gʼa har war se, nda 
MAT.19.29	De mo boro kul kaŋ na nga hugey naŋ, wala nga armey, wala nga woymey, wala nga baaba, wala nga ɲaa, wala nga izey, wala nga faarey ay maaɲoo maaganda se, boraa ga duu nga cine zangu (100), a ga hunayan abadantaa tubu. 
MAT.19.30	Amma boro booboyaŋ kaŋ goo jine ga kaa ka tee ikokoranteyaŋ, ibooboyaŋ kaŋ ti ikokoranteyaŋ ga kaa ka tee ijinayaŋ.»
MAT.20.1	«Zama beenaa 
MAT.20.2	A waafaku nda ey zaari foo kul nzorfu kaaray tamma foo, de a nʼi sanba nga alaneb faaroo ra. 
MAT.20.3	A yee ka fatta guuru yagga dimma ga, a dii boro fooyaŋ kaŋ goo farroo ra i si goy. 
MAT.20.4	A nee i se: ‹War mo ma koy goy agʼalaneb faaroo ra, ay ga war bana nda woo kaŋ nda war ga hima.› 
MAT.20.5	I koy. A yee ka fatta guuru woy cindi hinka (12) dimma ga nda guuru hinza dimma ga ka taka follokaa tee. 
MAT.20.6	Guuru guu dimma ga, a fatta, a na affooyaŋ gar kaŋ goo farroo ra, a nee i se: ‹Macin se zaaroo kul ra war goo ne war si goy?› 
MAT.20.7	I nee a se: ‹Haya kaŋ se boro kul manʼir zaa goy.› A nee i se: ‹War mo ma koy agʼalaneb faaroo ra.›
MAT.20.8	Waatoo kaŋ waynaa kaŋ, alaneb faaroo koyoo nee nga goykey jineboraa se: ‹Goykey cee, mʼi bana ka sintin nda ikokorantey ka koy ijinawey ga.› 
MAT.20.9	Guuru guwaa borey kaa, affoo kul duu nzorfu kaaray tamma foo. 
MAT.20.10	Waatoo kaŋ wey kaŋ jin ka zandi kaa, i hongu kaŋ ngi ga duu ka bisa jerey. Amma ngi mo affoo kul duu nzorfu kaaray tamma foo. 
MAT.20.11	Kaŋ i banandi, i ŋuunuŋuunu hugoo koyoo ga 
MAT.20.12	ka nee: ‹Boro kokorantey wey, guuru folloku no i nʼa goy, amma nʼgʼi sawandi nda ir kaŋ na zaaroo farawoo nda konnoo suuri.› 
MAT.20.13	A na affoo zaabi i ra ka nee: ‹Ay ceroo, ya na ni zanba. Manʼti nzorfu kaaray tamma foo ga ir waafaku? 
MAT.20.14	Ni banaa dii ma koy. Ay ga ikokorantaa woo noo woo kaŋ ay nʼa noo ma ne cine. 
MAT.20.15	Wala a si hima ya agʼalmaanoo tee woo kaŋ ay baa? Ni nka canse kaŋ ay na haya henna tee?› 
MAT.20.16	Takaa woo no, ikokorantey ga tee ijinawey, de ijinawey ga tee ikokorantey.»
MAT.20.17	Waatoo kaŋ Isa ga žigi ka koy Žerizalem, a na taalibi woy cindi hinkaa (12) dii jere ga fondaa ra ka nee i se: 
MAT.20.18	«Nga ne, ir goo ma žigi ka koy Žerizalem. I ga 
MAT.20.19	I gʼa nondi kutakey se i mʼa kaynandi kʼa barzu kʼa 
MAT.20.20	Woo banda ga, Zebede izʼarey ɲaa nda nga izʼarey man Isa ka sujudu ka haya foo wiri a ga. 
MAT.20.21	Isa nee a se: «Macin no nʼga baa?» A nee Isa se: «Daŋ kaŋ agʼizʼaru hinkaa woo, affoo ma goro ni kabe hennaa ga, affaa ma goro ni kabe laalaa ga ni 
MAT.20.22	Isa zaabi ka nee: «War si haya bay kaŋ war gʼa ŋaaray. War ga hin ka gurzugaa potoo hayaa haŋ kaŋ ay ga kaa kʼa haŋ wala?» I nee a se: «Ir ga hin.» 
MAT.20.23	A nee i se: «Cimi no kaŋ war ga kaa kʼay potoo hayaa haŋ, amma ka goro ay kabe hennaa wala ilaalaa ga, manʼti agay no ma woo kayandi. A si nondi kala borey kaŋ se ay Baaba Irkoy nʼa soolu.» 
MAT.20.24	Kaŋ taalibi woyaa (10) maa woo, i dukur arma hinkaa ga.
MAT.20.25	Isa ciya i se, a nee: «War ga bay kaŋ gandawey alwakiiley ga koytaray fur i boŋ, boro beerey ga hini fur i boŋ. 
MAT.20.26	Amma war game manʼti takaa woo no, boro kaŋ ga baa nga ma tee war ra boro beeri, kala a ma tee war tamoo. 
MAT.20.27	Boro kul kaŋ ga baa nga ma huru war ra jine, kala a ma tee war baɲɲaa. 
MAT.20.28	Takaa din da 
MAT.20.29	Waatoo kaŋ i ga fatta Žeriko koyraa ra, alžama beeri hanga Isa. 
MAT.20.30	Danaw hinka ne ma goro fondaa jeroo ga. Kaŋ i ga maa Isa ga bisa, i kaati ka nee: «Hinna ir ga, [ir Koyoo,] 
MAT.20.31	Alžamaa ga citi i ga i ma dangay. Amma i mma kaati ka tonton ka nee: «Hinna ir ga, ir Koyoo, Dawda Haamaa!» 
MAT.20.32	Isa kay, a ciya i se ka nee: «Macin no war ga baa yʼa tee war se?» 
MAT.20.33	I nee a se: «Ir Koyoo, ir mma baa ir moɲey ma feera.» 
MAT.20.34	Isa tamalla i se, a tuku ngi moɲey ga, de dogoo din da i yee ka dii, i hanga a bande.
MAT.21.1	Waatoo kaŋ i man Žerizalem, de i too Betefaže, 
MAT.21.2	ka nee i se: «Wa koy koyra-izoo ra kaŋ ga war tenje. Dogoo din da war ga farka woy foo gar kaŋ ga hawa, nga nda farka-ize foo. Wʼi feeri, war ma kate ey ya ne. 
MAT.21.3	Nda boro šelaŋ war se, war ma nee a se: ‹Ir Koyoo no ma too i ga, sohõ da a gʼi yeeti.›
MAT.21.4	Woo teendi hala hayaa kaŋ annaboo dontandi a mʼa har ma tabati, a nee:
MAT.21.5	«Wa nee 
MAT.21.5	‹Ni kokoyoo ne ma kaa ni ga,
MAT.21.5	binoo ga yay, a žigi farkaa woy
MAT.21.5	nda farka-ize boŋ, adabba kaarumay izʼaru.›»
MAT.21.6	Taalibey koy, de i na hayaa tee sanda takaa kaŋ nda Isa nʼa har. 
MAT.21.7	I kate farka woyoo nda farka-izoo, i na ngi darbawey fur i boŋ, de Isa goro i boŋ.
MAT.21.8	Alžamaa beeri na ngi darbawey daaru fondaa ra, affooyaŋ na tuuri kabeyaŋ dunbu kʼi daaru fondaa ra. 
MAT.21.9	Alžamaa kaŋ goo jinoo ra nda wey kaŋ goo dumaa ga kaati ka nee:
MAT.21.9	«
MAT.21.9	Albarka ma huru boraa ra kaŋ goo kaa ir Koyoo maaɲoo ga!
MAT.21.9	Hozaana beenaa se beene!»
MAT.21.10	Waatoo kaŋ Isa huru Žerizalem, koyraa kul jijiri ka nee: «May ti woo?» 
MAT.21.11	Alžamaa nee: «Woo ti annabi Isa, Nazaret kaŋ goo Galile boro no.»
MAT.21.12	Isa huru Irkoy 
MAT.21.13	A nee i se: «A hantumandi 
MAT.21.13	‹Ay hugoo ga ciyandi nda hugu kaŋ ra Irkoy ga ŋaarayandi›
MAT.21.13	amma war wey, war nʼa tee zay lanbadoo.»
MAT.21.14	Danawyaŋ nda bonguyaŋ man a Irkoy hugu beeroo ra, a nʼi noo baani. 
MAT.21.15	Kaŋ 
MAT.21.16	de i nee a se: «Nʼga maa hayaa kaŋ wey goo mʼa har wala?» Isa nee i se: «Ayyo. War mana bay ka šennoo woo caw: ‹Nʼna ni saaburoo daŋ zanka kaccey nda naanandey miɲey ra?›
MAT.21.17	Woo banda ga, a nʼi naŋ, a fatta koyraa ra ka koy Betani, no din ra a na cijinoo tee.
MAT.21.18	Subbaahi tayaa ra, kaŋ Isa ga yee koyraa ra, a heray. 
MAT.21.19	Kaŋ a ga jeejayɲaa foo honnay fondaa ra, a koy a here, amma a mana haya kul gar a ga kala fitawey hinne. A nee a se: «Ize masi zay ni ga hala abada.» Dogoo din da jeejayɲaŋoo kogu. 
MAT.21.20	Taalibey dii woo, boŋey haw, i nee: «Taka foo dogoo din da jeejayɲaŋoo kogu?» 
MAT.21.21	Isa nʼi zaabi ka nee i se: «Cimoo ne kaŋ ay gʼa har war se, nda war ga naanay, war si šikka, war ga hayaa tee kaŋ teendi jeejayɲaŋoo se, koyne mo ba tondi hondoo woo, nda war nee a se: ‹Hun ne ma ni boŋ warra teekoo ra›, a ga tee. 
MAT.21.22	Haya kul kaŋ war nʼa wiri Irkoy ŋaarayyan ra, nda war ga naanay, war ga duu a.»
MAT.21.23	Isa koy Irkoy 
MAT.21.24	Isa nʼi zaabi ka nee: «Agay mo ga war hãa nda haya folloku. Nda war nʼa har ya ne, ay ga hinoo har war se kaŋ nda ay ga wey tee: 
MAT.21.25	Yehiya 
MAT.21.26	Nda ir nee mo: ‹Adamizey›, ir ga hunbur alžamaa, zama borey kul ga Yehiya dii annabi.» 
MAT.21.27	I na Isa zaabi ka nee: «Ir si bay.» A nee i se: «Agay da si hinoo har war se kaŋ nda ay ga wey tee.»
MAT.21.28	«Macin no war nee fillaa woo ra? Aru foo kaŋ goo nda zanka hinka. A man ijinaa ka nee: ‹Ay zankaa, koy goy hõ 
MAT.21.29	A zaabi ka nee: ‹A si tee ya ne.› Waati banda ga, zanka yee nga šennoo se banda, a koy. 
MAT.21.30	A man affaa ka šenni follokaa har a se. Zankaa nʼa zaabi ka nee: ‹A boori, ay koyoo.› Amma a mana koy. 
MAT.21.31	Ihinkaa ra, affoo ka nga baaba ibaayoo tee?» I nee: «Ijinaa.» Isa nee i se: «Cimoo ne kaŋ ay gʼa har war se, 
MAT.21.32	Zama Yehiya kaa war do nda fondo šerrantaa, war mana naanay a. Amma alkaasidiikey nda woykuurey naanay a. De mo ba kaŋ war dii woo, war mana kokor ka nimsi ka naanay a.»
MAT.21.33	«Wa haŋajer filla yaasayante foo se koyne. Aru foo kaŋ hugukoy no, a na 
MAT.21.34	Kaŋ hegaa waatoo man, a na nga tamey sanba beerikey do hala nga ma duu faari-izey ra. 
MAT.21.35	Beerikey na tamey dii ka affoo kar, ka affoo wii, ka affaa warra nda tondi kʼa wii. 
MAT.21.36	A yee koyne ka tam fooyaŋ kaŋ boobo nda ijinawey sanba. I na taka follokaa tee i se. 
MAT.21.37	Woo kul banda ga, a na nga izʼaroo sanba i do, a nee: ‹I gʼay izʼaroo beerandi.› 
MAT.21.38	Amma kaŋ beerikey ga dii izʼaroo, i nee cere se: ‹Woo ti tubukaa. Wa kaa, ir mʼa wii, ir ma nga tubuhayaa taa.› 
MAT.21.39	I nʼa dii, i nʼa warra taray kʼa kaa faaroo ra, i nʼa wii. 
MAT.21.40	Nda faaroo koyoo kaa, macin no a gʼa tee beerikey wey se?» 
MAT.21.41	I nee a se: «A ga boro laaley wey halaci laala. A ga faaroo yeeti beerikaw tanayaŋ se kaŋ gʼa noo faari-izey hegaa waati.»
MAT.21.42	Isa nee i se: «War mana bay ka woo caw 
MAT.21.42	‹Tondoo kaŋ cinakey nʼa fur,
MAT.21.42	nga no ka tee hugoo kanjoo tondoo.
MAT.21.42	Ir Koyoo ka baa woo ma tee,
MAT.21.42	alaabiina no ir moɲey cire!›
MAT.21.43	Woo se ay ga nee war se, Irkoy 
MAT.21.44	[De mo boro kaŋ kaŋ tondoo woo boŋ ga say. Boro kaŋ ga a kaŋ ga motti.]»
MAT.21.45	Kaŋ 
MAT.21.46	I ceeci ngi mʼa dii, amma i hunbur jamaa, zama jamaa mmʼa dii annabi.
MAT.22.1	Isa yee ka zaabi ka šelaŋ i se nda filla yaasayante ka nee: 
MAT.22.2	«Beenaa 
MAT.22.3	A na nga tamey sanba i ma hoyandikey cee. Amma hoyandikey mana baa ngi ma koy. 
MAT.22.4	A yee koyne ka tam fooyaŋ sanba ka nee: ‹Wa nee hoyandikey se: “Nga ne, ay ŋaahayaa soolu. Ay yaarey nda agʼalman naasey koosandi. Hayey kul soolu. Wa kaa hiijaa ra.”› 
MAT.22.5	Amma i mana hoyandoo daŋ assal, affoo kul koy nga fondaa ra. Affooyaŋ koy ngi faarey ra, affooyaŋ ngi maamalaa ra. 
MAT.22.6	Wey kaŋ cindi na tamey dii kʼi zarabi kʼi wii. 
MAT.22.7	Kokoyoo futu, a na nga soojey sanba i ma borowiikey din halaci ka ngi koyraa ton. 
MAT.22.8	Woo banda ga, a nee nga tamey se: ‹Ŋaahayey soolu, amma hoyandikey mana hima nda a. 
MAT.22.9	Adiši wa koy nongey kaŋ ra fondawey ga cere kubay, boro kul kaŋ war nʼa gar no din, war mʼa cee a ma kaa hiijaa ra.› 
MAT.22.10	Tamey din fatta ka koy fondawey bande ka borey kul marga kaŋ i duu ey, ilaala nda ihenna. Hiijaa hugoo too.
MAT.22.11	Kokoyoo huru ka dii hoyandikey, a dii affoo kaŋ ga hiijaa hoyandoo darbaa sii. 
MAT.22.12	A nee a se: ‹Ay ceroo, taka foo nda ni huru ne ra hiijaa hoyandoo darbaa sii ni jindoo ra?› Boraa dangay suk. 
MAT.22.13	Kokoyoo nee tamey se: ‹Wa cewey nda kabey haw, war mʼa warra taray, taray kubaa ra. No din ra hẽeni nda hiɲekaamayan ga tee.› 
MAT.22.14	Zama boro boobo goo no kaŋ ciyandi, amma Irkoy boro suubantey ga kacca.»
MAT.22.15	Woo banda ga, 
MAT.22.16	I na ngi taalibey nda 
MAT.22.17	Adiši ir bayrandi woo kaŋ nʼgʼa hongu. A ga hima alkaasi ma banandi kokoy beeroo se wala a si hima?» 
MAT.22.18	Isa na ngi laalayyanoo bay, a nee: «Macin se war gʼay sii, almunafikey? 
MAT.22.19	Wa alkaasoo nooroo cebe ya ne.» I kate a se nzorfu kaaray tamma foo. 
MAT.22.20	A nee i se: «May biyoo nda nga maaɲoo ti woo?» 
MAT.22.21	I nee a se: «Kokoy beeroo.» Waatoo din a nee i se: «Adiši wa kokoy beeroo hayey noo kokoy beeroo se, Irkoy waney, war mʼi noo Irkoy se.» 
MAT.22.22	Boŋey haw nda woo kaŋ i maarʼa, i na Isa naŋ ka koy.
MAT.22.23	Zaari follokaa ra, 
MAT.22.24	ka nee: «Alfagaa, Musa nee: ‹Nda aru buu a mana duu ize, nga armaa ga hiija woyoo hala a ma duu bukaa se ize.›
MAT.22.25	Arma iyye bay ka bara ir ra, ijinaa hiiji, a buu a mana duu ize. Armaa na wandoo zaa. 
MAT.22.26	Takaa din da ihinkantoo, ihinzantoo hala iyyantoo ga. 
MAT.22.27	I kul dumaa ga, woyoo mo buu. 
MAT.22.28	Adiši tunyanoo hane, iyyaa ra, may se a ga tee wande? Zama i kul hiiji a ka bisa.»
MAT.22.29	Isa zaabi ka nee i se: «War dere, war si 
MAT.22.30	Zama tunyanoo hane, arey si hiiji, woyey si nondi hiijay. Amma i mma tee sanda almalaykayaŋ beenaa ra. 
MAT.22.31	Bukawey tunyanoo šennoo ga, war mana bay ka hayaa caw kaŋ Irkoy nʼa har war se: 
MAT.22.32	‹Agay ti Ibirahima Koyoo, Isiyaka Koyoo, Yakuba Koyoo?›
MAT.22.33	Alžamaa kaŋ ga haŋajer a se, nga cawandoo tee i se boŋhaway.
MAT.22.34	Waatoo kaŋ 
MAT.22.35	Ngi affoo [kaŋ ti 
MAT.22.36	«Alfagaa, ašariyaa yaamarey kul ibeeroo ti affoo?» 
MAT.22.37	Isa nee a se: «‹Ma baa ni Koyoo Irkoy nda ni binoo kul, nda ni hundoo kul, nda ni lakkaloo kul.›
MAT.22.38	Woo ti yaamarey kul ibeeroo, nga ti yaamar jinaa. 
MAT.22.39	Ihinkantoo ne kaŋ ga hima nda ijinaa: ‹Ma baa ni cinaa sanda takaa kaŋ nda nʼga baa ni boŋ.›
MAT.22.40	Yaamar hinkaa woo ga, ašariyaa kul nda annabey ga deeja.»
MAT.22.41	Waatoo kaŋ 
MAT.22.42	ka nee: «Macin no war gʼa hongu 
MAT.22.43	A nee i se: «Adiši taka foo nda Dawda Irkoy 
MAT.22.44	‹Ir Koyoo nee ay Koyoo se:
MAT.22.44	“Goro ay kabe hennaa here,
MAT.22.44	hala waati kaŋ ra ay na ni iberey daŋ ni cewey cire?”›
MAT.22.45	Adiši nda Dawda gʼa cee nda Koy, taka foo nda a ga tee a se Haama?» 
MAT.22.46	Boro kul mana hin kʼa zaabi nda šenni foo. Za hanoo din, boro kul mana yadda ka hãayan fur a ga.
MAT.23.1	Woo banda ga, Isa šelaŋ jamaa nda nga taalibey se 
MAT.23.2	ka nee: «Musa dogoo ra 
MAT.23.3	Adiši haya kul kaŋ i nʼa har war se, war mʼa dii, war mʼa tee. Amma war masi ngi teegoyey tee. Zama i si hayaa tee kaŋ i gʼa har. 
MAT.23.4	I ga jeeje tiŋayaŋ [kaŋ borey si hin ey] haw kʼi daŋ adamizey jesey ga, amma ngi, i si baa ngi ma kabe-ize foo daŋ i se. 
MAT.23.5	Ngi teegoyey kul i sʼi tee kala hala adamizey ma dii ngey sabbu se. I ga ngi tiirawey tefayandi, i ga ngi kaayey miɲey buzu-buzey kukandi
MAT.23.6	I ga baa jine gorodogey ŋaadogey nda margahugey ra. 
MAT.23.7	I ga baa borey ma ngi foo nda beeray farrey ra, adamizey ma nee ngi se Rabbi.
MAT.23.8	Amma war, war masi ciyandi nda Rabbi, zama boro folloku ti war alfagaa, de war kul ti cere armayaŋ. 
MAT.23.9	War masi nee boro kul se war Baaba laboo ga, zama boro folloku ti war Baaba Irkoy kaŋ goo beenaa ra. 
MAT.23.10	War masi ciyandi nda jineboro, zama boro folloku ti war jineboraa kaŋ ti 
MAT.23.11	War kul ibeeroo ga tee war tamoo. 
MAT.23.12	Boro kaŋ na nga boŋ jer ga yee ganda, boro kaŋ na nga boŋ yeeti ganda ga jerandi.»
MAT.23.13	«War bone, 
MAT.23.14	[War bone, Citaaboo baykey nda Fariziyeŋey, almunafikey, zama war ga woyey kaŋ kurɲey faati kabey koonandi. Nda war ga Irkoy ŋaaray, war si cahã ka ben hala borey ma dii war. Woo se war zukandoo ga hanse ka boobo.]
MAT.23.15	War bone, Citaaboo baykey nda Fariziyeŋey, almunafikey, zama war ga teekoo nda laboo dira ka duu boro folloku kaŋ huru alyahuudutaray. Nda a huru, war gʼa tee žahannam ize cee hinka ka bisa war.
MAT.23.16	War bone, gongukaw danawey kaŋ ga nee: ‹Nda boro žee nda Irkoy 
MAT.23.17	Danaw saamey, affoo ti ibeeroo, wuragoo wala Irkoy hugoo kaŋ ga wuragoo henanandi? 
MAT.23.18	War ga nee koyne: ‹Nda boro žee nda Irkoy hugoo manʼti baffoo no, amma nda boro žee nda sargaroo kaŋ goo sargari tonadogoo boŋ, nga žeeyanoo ga diyandi.› 
MAT.23.19	Danawey, affoo ti ibeeroo, sargaroo wala sargari tonadogoo kaŋ ga sargaroo henanandi? 
MAT.23.20	Boro kaŋ žee nda sargari tonadogoo, žee nda a nda haya kul kaŋ goo a boŋ. 
MAT.23.21	Boro kaŋ žee nda Irkoy hugoo, žee nda a nda Boraa kaŋ ga goro a ra. 
MAT.23.22	Boro kaŋ žee nda beenaa, žee nda Irkoy kokoy gorodogoo nda Boraa kaŋ ga goro a ra.
MAT.23.23	War bone, Citaaboo baykey nda Fariziyeŋey, almunafikey, zama war ga anaanawoo, nda kaabaa, nda day-day kaŋ se i ga nee kumin, 
MAT.23.24	Gongukaw danawey kaŋ ga hamni-ize soogu kʼa kaa ngi haŋhayaa ra, amma war ga yoo gon.
MAT.23.25	War bone, Citaaboo baykey nda Fariziyeŋey, almunafikey, zama war ga potoo nda taasaa dumaa ɲumay, amma kuneheroo ga too nda komari nda alhawa futu. 
MAT.23.26	Fariziyeŋ danaa, potoo gundoo ɲumay jina hala dumaa mo ma henan.
MAT.23.27	War bone, Citaaboo baykey nda Fariziyeŋey, almunafikey, zama war ga hima nda 
MAT.23.28	Takaa din da, war da mo, tarayhere war ga hima nda boro šerranteyaŋ adamizey jine, amma kunehere war ga too nda almunafikitaray nda goy futu teeyan.
MAT.23.29	War bone, Citaaboo baykey nda Fariziyeŋey, almunafikey, zama war ga annabey saarawey cin ka boro šerrantey saarawey taalam, 
MAT.23.30	de war ga nee: ‹Nda a gar ir mma bara ir kaagey zamanoo ra, ir si hanga ey ka annabey kurey mun.› 
MAT.23.31	Woo ra war mma seedetaray tee war boŋ ga kaŋ annabey wiikey izey ti war. 
MAT.23.32	War, wa hayaa kaŋ war kaagey nʼa sintin ka too nga kaydogoo ga! 
MAT.23.33	Gandakarfey, gondi izey, taka foo ra war ga zuru žahannam ciitoo se?
MAT.23.34	Woo se nga ne, ay ga annabiyaŋ, nda lakkalkoyniyaŋ, nda Citaaboo baykawyaŋ sanba war ga. War ga wiiya i ra, war ga boroyaŋ 
MAT.23.35	hala kuri šerrantaa kaŋ mun laboo ga ma kaŋ war boŋ, mʼa dii za Habila kaŋ ti boro šerrante kuroo munyanoo hala Zakarya, Barki izoo kuroo munyanoo ga kaŋ war nʼa wii Irkoy hugoo nda sargari tonadogoo game.
MAT.23.36	Cimoo ne kaŋ ay gʼa har war se, woo kul si kaŋ kala zamanoo woo izey boŋ.»
MAT.23.37	«Žerizalem, Žerizalem kaŋ ga annabey wii, a ga tondi ka borey warra kʼi wii kaŋ sanbandi a ga. Cee marje ay baa ya ni izey marga sanda takaa kaŋ nda gorgo ga nga izey marga nga fatawey cire, amma war wanji! 
MAT.23.38	Nga ne, war hugoo ga naŋandi ka tee gangani furante. 
MAT.23.39	Ay gʼa har war se kaŋ war si dii agay koyne za sohõ da hala waati kaŋ ra war ga nee: ‹Albarka ma huru boraa ra kaŋ ga kaa ir Koyoo maaɲoo ga.›
MAT.24.1	Waatoo kaŋ Isa goo ma fatta Irkoy 
MAT.24.2	A nʼi zaabi ka nee: «War ga dii woo kul? Cimoo ne kaŋ ay gʼa har war se, tondi foo si cindi affoo boŋ kaŋ si kaa ka kayra.»
MAT.24.3	Woo banda ga, kaŋ Isa goro 
MAT.24.4	Isa nʼi zaabi ka nee: «Wa hawgay boro kul masi war darga, 
MAT.24.5	zama boro booboyaŋ ga kaa ay maaɲoo ga ka nee kaŋ ngi ti 
MAT.24.6	War ga kaa ka maa wonguyaŋ nda wongu alhabaryaŋ, wa war boŋ hawgay war masi hunbur. Kala wey ma teendi, amma hala sohõ manʼti benantaa no. 
MAT.24.7	Ganda foo ga tun ka ganda foo wongu, laama foo ga tun ka laama foo wongu. Herayyaŋ nda labu jijiriyaŋ ga tee nongu boobo ra. 
MAT.24.8	Wey kul manʼti kala sintinoo, i ga hima nda hayyan kuubi jina-jinawey.
MAT.24.9	Waatoo woo, i ga war nondi zarabiyan se, i ga war wii, gandawey kul ga konna war ay maaɲoo sabbu se. 
MAT.24.10	Alwaatoo woo, boro boobo ga murti, i ga cere nondi, i ga konna cere. 
MAT.24.11	Taari annabi boobo ga tun ka boro boobo darga. 
MAT.24.12	Goy futu teeyanoo booboyanoo se, boro boobo bajoo ga yee ganda. 
MAT.24.13	Amma boro kaŋ gaabandi hala benantaa ga, a ga hallasi. 
MAT.24.15	«Waati kaŋ war ga dii ‹haya harramantaa›
MAT.24.16	Waatoo din borey kaŋ goo Žude gandaa ra ma zuru ka koy tondi hondey ra. 
MAT.24.17	Boro kaŋ goo sooro boŋ masi zunbu ka hayey zaa kaŋ goo nga hugoo ra. 
MAT.24.18	Boro kaŋ goo faarey ra masi yee ka koy nga burmusoo zaa. 
MAT.24.19	Woyey bone kaŋ ga tee boro hinka nda wey kaŋ ga naanandi haney din. 
MAT.24.20	Wa Irkoy ŋaaray hala war zuruyanoo masi tee jiyaw ra wala 
MAT.24.21	Zama waatoo din zarabi beeri ga tee kaŋ cine mana bay ka tee za aduɲɲa sintinoo ga hala sohõ. Šikka sii nga cine si yee ka tee. 
MAT.24.22	Nda a gar haya nka mana kumandi zaarey din ra, boro kul si hallasi. Amma Irkoy boro suubantey maaganda se haya ga kumandi zaarey din ra. 
MAT.24.23	Nda boro nee war se: ‹
MAT.24.24	Zama taari almasihuyaŋ nda annabiyaŋ ga tun. I ga tammaasa beeriyaŋ nda kayfiyaŋ tee hala, nda a ga hin ka tee, ngi ma Irkoy boro suubantey mo darga. 
MAT.24.25	Nga ne, ay na war haŋa žiibey kaa.
MAT.24.26	Adiši nda i nee war se: ‹Nga ne saajoo ra›, war masi koy, ‹Nga ne hugoo kunehere›, war masi naanay. 
MAT.24.27	Zama takaa kaŋ nda meloo ga dii waynahunay ka koy hala waynakaŋay, takaa din no 
MAT.24.28	Nongoo kaŋ ra bukaa goo, no din ra dutaley ga marga.»
MAT.24.29	«Dogoo din da zaraboo haney din banda ga,
MAT.24.29	waynaa ga tee kubay,
MAT.24.29	handoo si nga gaayoo noo,
MAT.24.29	handarawey ga kaŋ ka hun beenaa ra,
MAT.24.29	beenaa hayey ga jijiri.
MAT.24.30	Waatoo din 
MAT.24.31	A ga nga almalaykey sanba nda laati beeri hẽeni beeri hala i ma nga boro suubantey marga ka hun gandaa kanje taacaa kul ga aduɲɲa boŋ foo ga ka koy boŋ faa ga.»
MAT.24.32	«Wa faham bayraa se kaŋ jeejayɲaŋoo gʼa noo. Za tuuroo kabey subey ban, i na fita taagayaŋ tee, war ga bay kaŋ konnoo waatoo man. 
MAT.24.33	Takaa din da, war mo, nda war dii hayey wey kul, war ma bay kaŋ a man, a goo koyraa miɲoo ga. 
MAT.24.34	Cimoo ne kaŋ ay gʼa har war se, zamanoo woo borey si ben hala hayey wey kul ma teendi. 
MAT.24.35	Beenaa nda gandaa ga dere, amma ay meešenney si dere abada.»
MAT.24.36	«Boro kul si hanoo wala waatoo bay kaŋ hayey wey ga kaa ka tee. Almalaykey kaŋ goo beenaa ra sʼa bay, 
MAT.24.37	Hayaa kaŋ tee Nuhu zaarey hane, takaa din da no ma tee 
MAT.24.38	Haney kaŋ hari beeroo mana kaa, borey ga ŋaa i ga haŋ, i ga hiiji i ga ngi izey hiijandi hala hanoo kaŋ Nuhu huru sunduku beeroo ra kaŋ tee harihii. 
MAT.24.39	I mana haya kul bay hala waatoo kaŋ ra hari beeroo kaa kʼi kul tuusu. Takaa woo da cine no ma tee Boraa kaŋ tee Adamize kaayanoo ga. 
MAT.24.40	Waatoo woo, boro hinka kaŋ goo faari ra, affaa ga zandi, affaa ga naŋandi. 
MAT.24.41	Woy hinka kaŋ ga fufu fufutondi ga, affaa ga zandi, affaa ga naŋandi.
MAT.24.42	Adiši wa hanna cijin nda zaari, zama war si bay han kaŋ no war Koyoo ga kaa. 
MAT.24.43	War ma haya foo bay kaŋ ti, nda a gar hugukoy ga bay waatoo kaŋ ga zayoo ga kaa, a ga hanna, a si naŋ a ma nga hugoo kayri. 
MAT.24.44	Woo se war mo ma soolu, zama waatoo kaŋ war sʼa hongu ra Boraa kaŋ tee Adamize ga kaa.»
MAT.24.45	«May ti tam laadirante lakkalkoynoo kaŋ nga koyoo gʼa daŋ nga borey jine hala a mʼi noo ŋaayan waatoo ra kaŋ ga hima? 
MAT.24.46	Tamoo din duu gomni kaŋ nga koyoo kaayanoo ga, a gʼa gar a ga takaa woo tee. 
MAT.24.47	Cimoo ne kaŋ ay gʼa har war se, a gʼa daŋ nga almaanoo kul jine. 
MAT.24.48	Amma nda tam laala no, a nee nga binoo ra: ‹Ay koyoo ga gay›, 
MAT.24.49	nda a sintin ka nga tam hangasiney kar, ka ŋaa ka haŋ harifutu haŋkey bande, 
MAT.24.50	tamoo woo koyoo ga kaa zaari kaŋ a sʼa hongu ra nda waati kaŋ a sʼa bay ra. 
MAT.24.51	A gʼa zukandi futu ka nga nda almunafikey tee affoo. No din ra hẽeni nda hiɲekaamayan ga tee.»
MAT.25.1	«Hanoo din, beenaa 
MAT.25.2	Igguu i ra sii nda lakkal, igguu goo nda lakkal, 
MAT.25.3	zama lakkal jaŋantey na ngi fitillawey zaa, i mana jii zaa ngi bande. 
MAT.25.4	Amma lakkalkoyney na jii daŋ ngi jinawey ra ka koy nda ngi fitillawey. 
MAT.25.5	Kaŋ aruhiijoo gay a mana kaa, i kul dusungu ka jirbi. 
MAT.25.6	Cijinoo gamoo ra, kaati foo tee ka nee: ‹Aruhiijoo ne, wa fatta kʼa kubay!› 
MAT.25.7	Hondiyawey kul tun ka ngi fitillawey hanse. 
MAT.25.8	Lakkal jaŋantey nee lakkalkoyney se: ‹Wa ir noo war jiyey ra, zama ir fitillawey goo ma buu.› 
MAT.25.9	Lakkalkoyney zaabi ka nee: ‹Kalaa, a si too ir nda war. Wa koy maamalakey do ka day war boŋ se.› 
MAT.25.10	Waatoo kaŋ i koy day, aruhiijoo kaa, soolantey huru a bande hiijaa hugoo ra, i na hugoo miɲoo daabu. 
MAT.25.11	Kayna, hondiyawey jerey kaa ka nee: ‹Ir koyoo, ir koyoo, feeri ir se!› 
MAT.25.12	Amma a nʼi zaabi ka nee: ‹Cimoo ne kaŋ ay gʼa har war se, ay si war bay.› 
MAT.25.13	Adiši wa hanna cijin nda zaari, zama war si zaaroo bay, war si waatoo bay.»
MAT.25.14	«A ga hima nda boro kaŋ ga koy naaru. A ciya nga tamey se kʼi noo nga almaanoo. 
MAT.25.15	A na affoo noo 
MAT.25.16	woo kaŋ duu talaŋ guwaa koy i ka goy, a duu igguu tana. 
MAT.25.17	Takaa din da, woo kaŋ duu ihinkaa, duu ihinka tana. 
MAT.25.18	Amma woo kaŋ duu afolloku koy guusu fanši laboo ra ka nga koyoo nooroo tugu a ra.
MAT.25.19	Waati kuku banda ga, tamey wey koyoo kaa, a na nooroo laasaaburoo tee i bande. 
MAT.25.20	Woo kaŋ duu talaŋ guwaa man, a kate ey nda igguu tana kaŋ a duu ey, a nee: ‹Ay koyoo, talaŋ guu no nʼnʼay noo, igguu tana ne kaŋ ay duu ey.› 
MAT.25.21	Nga koyoo nee a se: ‹A boori, tam henna laadirantaa, ni laadir ikaccu ra, ay ga ni daŋ haya boobo jine, huru ir ma ɲaali.› 
MAT.25.22	Woo kaŋ duu talaŋ hinkaa mo man, a nee: ‹Ay koyoo, talaŋ hinka no nʼnʼay noo, ihinka tana ne kaŋ ay duu ey.› 
MAT.25.23	Nga koyoo nee a se: ‹A boori, tam henna laadirantaa, ni laadir ikaccu ra, ay ga ni daŋ haya boobo jine, huru ir ma ɲaali.› 
MAT.25.24	Woo kaŋ duu talaŋ follokaa mo man, a nee: ‹Ay koyoo, ay ga bay kaŋ boro šenda ti ni, nʼga hegay nongu kaŋ ra mana duma, nʼga marga nongu kaŋ ra mana saya. 
MAT.25.25	Ay hunbur, ay koy ni talaŋoo tugu laboo cire, ni wanoo ne.› 
MAT.25.26	Nga koyoo nʼa zaabi ka nee: ‹Tam laala fuyyantaa, nʼga bay kaŋ ay ga hegay nongu kaŋ ra ay mana duma, ay ga marga nongu kaŋ ra ay mana saya. 
MAT.25.27	Adiši ni hima kʼay nooroo jisi bankoo borey do. Nga ra, nda ay kaa, ay ga duu nga nda albaha. 
MAT.25.28	Wa talaŋoo taa a kone kʼa noo boraa se kaŋ kone iwoyaa (10) goo. 
MAT.25.29	Zama i ga boraa noo kaŋ goo nda a, de a ga feeri, amma boraa kaŋ sii nda a, ba woo kaŋ a goo nda a, ga taandi. 
MAT.25.30	Tamoo kaŋ si haya hanse wʼa warra taray, taray kubaa ra. No din ra hẽeni nda hiɲekaamayan ga tee.›»
MAT.25.31	«Waati kaŋ 
MAT.25.32	Gandawey kul ga marga a jine. A gʼi fay-fay, sanda takaa kaŋ nda kurkaw ga feejey fay kʼi kaa hanciney ra. 
MAT.25.33	A ga feejey daŋ nga kabe hennaa here ka hanciney daŋ ilaalaa here.
MAT.25.34	Woo banda ga, kokoyoo ga nee borey kaŋ goo nga kabe hennaa here se: ‹Wa kaa, war kaŋ ay Baaba Irkoy na albarka daŋ war ra. Wa 
MAT.25.35	zama ay heray, war nʼay noo ya ŋaa. Ay jaw, war nʼay noo ya haŋ. Ay tee yaw, war nʼay yawzunbay. 
MAT.25.36	Ay baɲi, war nʼay bankaaray. Ay wirci, war koy ay guna. Ay huru kasa, war koy ay do.› 
MAT.25.37	Waatoo din boro šerrantey gʼa zaabi ka nee: ‹Ir Koyoo, waati foo no ir dii ni heray, ir na ni ŋandi wala ni jaw, ir na ni noo ma haŋ? 
MAT.25.38	Waati foo no ir dii ni tee yaw, ir na ni yawzunbay wala ni baɲi, ir na ni bankaaray? 
MAT.25.39	Waati foo no ir dii ni wirci wala ni huru kasa, ir koy ni do?› 
MAT.25.40	Kokoyoo gʼi zaabi ka nee: ‹Cimoo ne kaŋ ay gʼa har war se, haya kul kaŋ war nʼa tee agʼarmey wey i kul ikaccaa affoo se, agay se war nʼa tee.›
MAT.25.41	Woo banda ga, a ga nee borey kaŋ goo nga kabe laalaa here se: ‹Wa hun ay ga, dangantey! Wa koy nuune abadantaa ra kaŋ soolandi Ibilisi nda nga dontokey se, 
MAT.25.42	zama ay heray, war manʼay noo ya ŋaa. Ay jaw, war manʼay noo ya haŋ. 
MAT.25.43	Ay tee yaw, war manʼay yawzunbay. Ay baɲi, war manʼay bankaaray. Ay wirci, ay huru kasa, war mana koy ay guna.› 
MAT.25.44	Waatoo din ngi mo gʼa zaabi ka nee: ‹Ir Koyoo, waati foo no ir dii ni heray wala ni jaw, wala ni tee yaw, wala ni baɲi, wala ni wirci, wala ni huru kasa, ir mana ni alhaadimay?› 
MAT.25.45	Waatoo din a gʼi zaabi ka nee: ‹Cimoo ne kaŋ ay gʼa har war se, haya kul kaŋ war manʼa tee ikaccey wey affoo se, agay se war manʼa tee. 
MAT.25.46	Wey ga koy zukandi abadantaa ra, amma boro šerrantey ga koy hunayan abadantaa ra.›»
MAT.26.1	Waatoo kaŋ Isa na šenney wey kul har ka ben, a nee nga taalibey se: 
MAT.26.2	«War ga bay kaŋ ne nda jirbi hinka 
MAT.26.4	I na cere guna ka dii taka kaŋ nda ngi na Isa dii nda carmay kʼa wii. 
MAT.26.5	I nee: «A masi tee jingaroo ra hala alžamaa masi koy ture.»
MAT.26.6	Isa goo Betani, Simoŋ 
MAT.26.7	Kaŋ a goo ŋaadogoo ra, woy foo man jeroo ga kaŋ kone tondi kulba goo. A ga too nda turaari hay šenda. A nʼa doori Isa boŋoo boŋ. 
MAT.26.8	Kaŋ taalibey dii woo, i dukur ka nee: «Cin no hasaraa woo gʼa hanse? 
MAT.26.9	A ga hin ka neerandi hay šenda ka nondi talkey se.» 
MAT.26.10	Isa bay, a nee i se: «Macin se war ga woyoo farandi? Zama teegoy henna no a nʼa tee ya ne. 
MAT.26.11	War nda talkey no waati kul, amma agay si cindi war bande waati kul. 
MAT.26.12	Turaaroo kaŋ a nʼa doori ay gaahamoo ga, ay suturayanoo se a nʼa tee. 
MAT.26.13	Cimoo ne kaŋ ay gʼa har war se, nongu kul kaŋ ra 
MAT.26.14	Woo banda ga, taalibi woy cindi hinkaa (12) affoo kaŋ se i ga nee Žudas Iskariyot koy 
MAT.26.15	ka nee: «Macin no war gʼa noo ya ne nda ay na Isa nondi war se?» Borey na nzorfu kaaray tamma boŋ waranza (30) kayandi a se. 
MAT.26.16	Za waatoo woo, Žudas cindi a ga dimma henna ceeci ka Isa nondi.
MAT.26.18	A nee: «Wa koy koyraa ra boro filaana do ka nee a se: ‹Alfagaa nee: “Ay waatoo man, ni do agay nda ay taalibey ga Borcintaraa jingaroo tee.”›» 
MAT.26.19	Taalibey na Isa yaamaroo tee, i na Borcintaraa jingaroo soolu.
MAT.26.20	Kaŋ cijinoo too, Isa goro ŋaadogoo ra, nga nda taalibi woy cindi hinkaa (12). 
MAT.26.21	Waatoo kaŋ i goo ma ŋaa, a nee: «Cimoo ne kaŋ ay gʼa har war se, war affoo gʼay nondi.» 
MAT.26.22	Ngi biney hanse ka maray, de affoo kul sintin ka nee a se: «Nʼbay manʼti agay no, ay Koyoo?» 
MAT.26.23	A zaabi ka nee: «Boraa kaŋ goo ma sufa ay bande taasaa ra, woo din no mʼay nondi. 
MAT.26.24	Šikka sii, 
MAT.26.25	Žudas kaŋ gʼa nondi zaabi ka nee: «Nʼbay manʼti agay no, Rabbi?» A nee a se: «Ni hunday kʼa har.»
MAT.26.26	Waatoo kaŋ i goo ma ŋaa, Isa na takula zaa, a na albarka daŋ, a nʼa dunbu. A nʼa noo taalibey se ka nee: «Wa dii ka ŋaa, woo ti ay gaahamoo.» 
MAT.26.27	Woo banda ga, a na poti zaa, a na albarka daŋ. A nʼa noo i se ka nee: «War kul ma haŋ a ra, 
MAT.26.28	zama woo ti ay kuroo, 
MAT.26.29	Ay ga war bayrandi kaŋ waatoo woo banda ga, ay si 
MAT.26.30	I na baytiyaŋ don, de i fatta ka koy 
MAT.26.31	Waatoo woo, Isa nee nga taalibey se: «Hõ cijinoo woo, war kul ga zuru kʼay naŋ, zama a hantumandi 
MAT.26.31	‹Ay ga kurkaa kar,
MAT.26.31	de feejey kaŋ goo feeji kuroo ra ga say-say.›
MAT.26.32	Amma waati kaŋ ay tun koyne, ay ga koy war jine Galile.»
MAT.26.33	Piyer zaabi ka nee a se: «Nda borey kul na ni naŋ, agay, ay si ni naŋ abada.» 
MAT.26.34	Isa nee a se: «Cimoo ne kaŋ ay gʼa har ma ne, hõ cijinoo woo hunday gorgaa si ciya jina kaŋ nʼgʼay yankar cee hinza.» 
MAT.26.35	Piyer nee a se: «Ba nda ya mma buu ni bande, ay si ni yankar.» Taalibey kul mo na šenni follokaa har.
MAT.26.36	Isa nda nga taalibey koy nongu foo ra kaŋ se i ga nee Getesemane. A nee i se: «Wa goro ne hala ay ga koy hetti ka Irkoy ŋaaray.» 
MAT.26.37	A na Piyer nda Zebede izʼaru hinkaa zaa nga bande, binemarayyan nda hunburay sintin ka tee a se. 
MAT.26.38	A nee i se: «Ay binoo ga hanse kʼay maray hala ay ga baa ka buu. Wa cindi ne, war ma hanna ay bande.» 
MAT.26.39	A koy jine kayna, de a na nga ndumoo sinji laboo ra ka Irkoy ŋaaray ka nee: «Ay Baaba Irkoy, nda ay ga duu a, gurzugaa potoo woo moorandi ay ga. Amma agay ibaayoo masi tee, ni wanoo ma tee.»
MAT.26.40	A yee kate taalibey do, a nʼi gar i ga jirbi. A nee Piyer se: «Adiši war mana hin ka ba guuru foo hannʼay bande? 
MAT.26.41	Wa hanna, war ma Irkoy ŋaaray hala war masi koy siyandi ka kaŋ zunubu ra. Anniya henna goo, amma gaaham sii nda gaabi.»
MAT.26.42	Isa yee koyne ka hibi i ga cee hinkantoo, a na Irkoy ŋaaray ka nee: «Ay Baaba Irkoy, nda potoo woo si hin ka mooru agay ya nʼa haŋ, ni ibaayoo ma teendi.»
MAT.26.43	A yee kate koyne, a na taalibey gar i ga jirbi, zama jirbi se, ngi moɲey si hin ka feeri. 
MAT.26.44	A nʼi naŋ ka koy koyne, a na Irkoy ŋaaray cee hinzantoo, šenni follokaa no a yee kʼa har. 
MAT.26.45	Woo banda ga, a koy taalibey do ka nee i se: «Adiši war mma jirbi, war mma hunanzam! Waatoo ne ka too, 
MAT.26.46	Wa tun, ir ma koy! Boraa kaŋ gʼay nondi ne ka man.»
MAT.26.47	Isa goo ma šelaŋ da kaŋ Žudas, taalibi woy cindi hinkaa (12) affoo ne ka kaa, nga nda alžama beeri kaŋ kone takubayaŋ nda gobuyaŋ goo. I mana hun kala 
MAT.26.48	Boraa kaŋ gʼa nondi nkʼi noo tammaasa, a nee: «Boraa kaŋ ay gʼa summu, nga no. Wʼa dii.» 
MAT.26.49	Dogoo din da a man Isa ka nee: «Ay ga sallam ni ga, Rabbi!» A nʼa summu. 
MAT.26.50	Amma Isa nee a se: «Ay ceroo, cin ti woo kaŋ nʼkaa kʼa tee?» Woo banda ga, borey man Isa ka kabe fur a ga kʼa dii. 
MAT.26.51	Borey kaŋ goo Isa bande, affoo ne ka nga takubaa hoobu ka sargari juwalkey jineboraa tamoo kar ka haŋaa kaa. 
MAT.26.52	Waatoo din Isa nee a se: «Ni takubaa yeeti dogoo ra, zama borey kul kaŋ ga takuba zaa ga halacandi nda takuba. 
MAT.26.53	Ni mma hongu kaŋ ay si hin kʼay Baaba Irkoy ŋaaray kaŋ gʼay noo sohõ da haya kaŋ bisa almalayka wongu jama woy cindi hinka (12)? 
MAT.26.54	Adiši taka foo nda 
MAT.26.55	Waatoo din Isa nee jamaa se: «War kaa ay ga nda takubayaŋ nda gobuyaŋ kʼay dii sanda zay beeri. Zaari kul ay ga goro ka cawandi Irkoy 
MAT.26.56	Woo kul teendi hala annabey citaabey šenney ma tabati.» Woo banda ga, taalibey kul zuru kʼa naŋ.
MAT.26.57	Borey kaŋ na Isa dii nʼa ka koy 
MAT.26.58	Piyer goo nongu mooro ra, a hanga Isa hala nga ma huru sargari juwalkey jineboraa batumaa ra ka goro lakkalkey bande ka dii hayaa woo benantaa.
MAT.26.59	Sargari juwalkey jineborey nda 
MAT.26.60	Amma i mana duu baffoo, ba kaŋ taari seede boobo bangay. Woo kul banda ga, boro hinka man ey 
MAT.26.61	ka nee: «Woo nee: ‹Ay ga hin ka Irkoy 
MAT.26.62	Sargari juwalkey jineboraa tun ka nee Isa se: «Nʼsi haya kul har hayey ra kaŋ seedewey gʼi har ni ga?» 
MAT.26.63	Amma Isa mana tuuru. Sargari juwalkey jineboraa nee a se: «Ay nʼa kar ni ga nda Irkoy hunantaa kala mʼir bayrandi nda ni ti 
MAT.26.64	Isa nee a se: «Ni hunday kʼa har. Ay gʼa har war se mo kaŋ hõ banda ga, war ga dii 
MAT.26.65	Waatoo din sargari juwalkey jineboraa na nga darbawey kottu ka nga futuyanoo cebe. A nee: «A na Irkoy wow! Cin no ir gʼa tee seede se koyne? Nga ne, sohõ war maa wowyanoo. 
MAT.26.66	Macin no war nee?» I nʼa zaabi ka nee: «A ga hima ka wiiyandi.»
MAT.26.67	Woo banda ga, i tufa ndumoo ga ka kabe kʼa kar, i nʼa saŋ 
MAT.26.68	ka nee: «Annabitaray tee, Almasihu! May ka ni kar?»
MAT.26.69	Piyer goo ma goro taray batumaa ra, koŋŋa woy-ize foo man a ka nee: «Ni mo cindi Isa Galile boraa bande.» 
MAT.26.70	Amma a nʼa yankar borey kul jine ka nee: «Ay si hayaa bay kaŋ nʼga baa mʼa har.» 
MAT.26.71	Piyer goo ma koy hugoo miɲoo here, koŋŋa foo dii a, a nee borey kaŋ goo no se: «Woo cindi Isa Nazaret boraa bande.» 
MAT.26.72	A žee ka yee kʼa yankar ka nee: «Ay si boraa woo bay.» 
MAT.26.73	Kayna, borey kaŋ goo no din man Piyer ka nee a se: «Nda cimi, ni mo, nʼgoo i ra, zama ni deene šennoo no mʼa cebe.» 
MAT.26.74	A sintin ka nga boŋ danga ka žee ka nee: «Ay si boraa woo bay.» Dogoo din da gorgaa ciya. 
MAT.26.75	Waatoo din Piyer hongu šennoo kaŋ Isa nʼa har kaŋ ti: «Gorgaa si ciya jina kaŋ nʼgʼay yankar cee hinza.»
MAT.27.1	Subbaahi tayaa ra, 
MAT.27.2	I na Isa haw, i nʼa gongu ka koy a daŋ 
MAT.27.3	Woo banda ga, Žudas kaŋ na Isa nondi dii kaŋ i kayandi kaŋ a ga wiiyandi, a nimsi, a na nzorfu kaaray tamma boŋ waranzaa (30) yeeti 
MAT.27.4	ka nee: «Ay duu zunubu ka boraa kaŋ mana haya kul tee nondi.» I nee: «Ir baa foo? Woo ti ni šenni.» 
MAT.27.5	Žudas na noorey warra Irkoy 
MAT.27.6	Sargari juwalkey jineborey na noorey kuuna ka nee: «A si hima noorey wey ma daŋandi Irkoy hugoo almaanoo ra, zama kuri hay no.» 
MAT.27.7	I na cere guna ka kayandi kaŋ ngi ma yoonaa faaroo day nda ey, kʼa tee yawey se 
MAT.27.8	Woo se hala hõ i ga nee faaroo din se kuroo hayoo faaroo. 
MAT.27.9	Waatoo din hayaa kaŋ annabi Žeremi dontandi a mʼa har tabati kaŋ ti: «I na nzorfu kaaray tamma boŋ waranzaa (30) zaa, hayoo alkadaroo kaŋ nda Izirayel izey nʼa himandi. 
MAT.27.10	I na nooroo noo a ma tee yoonaa faaroo sanda takaa kaŋ nda ir Koyoo nʼay yaamar.»
MAT.27.11	I na Isa ka koy goforneroo jine. Goforneroo nʼa hãa ka nee: «Ni ti Alyahuudey kokoyoo wala?» Isa nee: «Ni hunday kʼa har.» 
MAT.27.12	Kaŋ 
MAT.27.13	Waatoo din 
MAT.27.14	Isa manʼa zaabi ba ngi šenni folloku ga, woo ti haya kaŋ hanse ka goforneroo boŋoo haw.
MAT.27.15	Jingar kul ga, goforneroo ga doona ka kasa-ize foo taŋ kaŋ kan jamaa se. 
MAT.27.16	Boro foo goo kasaa ra kaŋ goo nda maa, i ga nee a se [Isa] Barabas. 
MAT.27.17	Waatoo kaŋ borey marga, 
MAT.27.18	A ga bay kaŋ canseyan ka kate i ma Isa daŋ nga kaboo ra. 
MAT.27.19	Kaŋ Pilat goro ciitidogoo ra, wandoo donto ka nee a se: «Haya kul masi huru ni nda boro šerrantaa woo game. Hõ ay hanse ka zarabi handiri ra nga maaganda se.»
MAT.27.21	Goforneroo yee ka šennoo zaa ka nee i se: «Affoo no war ga baa yʼa fur war se ihinkaa ra?» I nee: «Barabas.» 
MAT.27.22	Pilat nee i se: «Macin no yʼa tee Isa se kaŋ se i ga nee Almasihu?» I kul nee: «A ma 
MAT.27.23	A nee: «Macin ti goy futaa kaŋ a nʼa tee?» Borey kaati ka tonton ka nee: «A ma kanjandi.» 
MAT.27.24	Kaŋ Pilat ga dii kaŋ nga si duu fondo, hoolaa mma koy de a ga tonton, a na hari zaa ka nga kabey ɲumay alžamaa jine ka nee: «Ay ga henan boro šerrantaa woo kuroo munyanoo ra. A goo war jine.» 
MAT.27.25	Alžamaa kul zaabi ka nee: «Nga hundoo alhakoo ma kaŋ ir nda ir izey boŋ!» 
MAT.27.26	Woo banda ga, Pilat na Barabas taŋ i se. Amma a na Isa barzu jina, a duu kʼa noo hala a ma kanjandi.
MAT.27.27	Woo banda ga, goforneroo soojey na Isa dii kʼa ka koy goforneroo tuujidogoo ra, soojey kul nʼa kuubi kʼa bere. 
MAT.27.28	I na nga darbawey kaa jindoo ra ka kaayi beeri ciray zaram
MAT.27.29	I na tuuri fita karjikoyniyaŋ tur kʼi tee kokoy fuula kʼa daŋ boŋoo ra. I na kakaaru daŋ kabe hennaa ra ka sujudu a jine kʼa ɲooɲo ka nee: «Ir ga sallam ni ga, Alyahuudey kokoyoo!» 
MAT.27.30	I tufa a ga ka kakaaroo taa kʼa kar boŋoo ra. 
MAT.27.31	Kaŋ i nʼa ɲooɲo, i na kaayi beeri ciraa kaa a ga ka nga darbawey yeeti a ga. Woo banda ga, i nʼa ka koy kʼa 
MAT.27.32	Waatoo kaŋ i ga fatta ka koy, i na aru foo kubay kaŋ koyraa ti Siren, maaɲoo ti Simoŋ. I nʼa gaabi a ma Isa 
MAT.27.33	Kaŋ i too nongu foo kaŋ se i ga nee Golgota kaŋ maanaa ti «Boŋgaasoo dogoo», 
MAT.27.34	i nʼa noo 
MAT.27.35	Waatoo kaŋ i nʼa 
MAT.27.36	Woo banda ga, i goro no din kʼa hawgay. 
MAT.27.37	I na hantum daŋ boŋoo se beene kaŋ ga hayaa cebe kaŋ i nʼa daŋ a ga kaŋ ti: «Woo ti Isa, Alyahuudey kokoyoo.» 
MAT.27.38	I na zay beeri hinka kanji a bande, affoo nga kabe hennaa here, affaa nga kabe laalaa here.
MAT.27.39	Bisakey gʼa wow, i ga ngi boŋey zinji-zinji, 
MAT.27.40	ka nee: «Ni kaŋ ga Irkoy 
MAT.27.41	 mo gʼa ɲooɲo 
MAT.27.42	«A na boroyaŋ hallasi, a si hin ka nga boŋ hallasi. Izirayel kokoyoo no, a ma zunbu sohõ da kanjandibundoo ga, woo ra ir ga naanay a. 
MAT.27.43	A na nga boŋ talfi Irkoy ga. Sohõ a mʼa feeri ya, nda a ga bagʼa, zama a nee: ‹Irkoy Izʼaroo ti agay.›» 
MAT.27.44	Takaa din da, zay beerey kaŋ kanjandi Isa bande mo gʼa wow.
MAT.27.45	Za guuru woy cindi hinkantoo (12to) ga, kubay tee laboo kul ga hala guuru hinzantoo ga. 
MAT.27.46	Guuru hinzantoo dimma ga, Isa na jinde jer ka kaati ka nee: «Eli, Eli, lama sabaktani?» Šennoo woo maanaa ti: «Ay Koyoo, ay Koyoo, macin se nʼnʼay naŋ?»
MAT.27.47	Boroyaŋ kaŋ goo no maa a se, de i nee: «Ilyasu se woo ga ciya.» 
MAT.27.48	Dogoo din da ngi affoo zuru ka koy zaara sufa kʼa too nda binegar kʼa didiji dii ga kʼa noo a se a ma haŋ. 
MAT.27.49	Cindey nee: «Naŋ, ir ma dii wala Ilyasu ga kaa kʼa hallasi.» 
MAT.27.50	Isa yee koyne ka jinde jer ka kaati, hundoo hun.
MAT.27.51	Nga ne, Irkoy 
MAT.27.52	 feerandi, Irkoy boro henanante booboyaŋ kaŋ faati tun. 
MAT.27.53	I fatta saarawey ra, Isa tunyanoo banda ga, i huru koyra henanantaa
MAT.27.54	Jalakoynoo nda borey kaŋ goo a bande ka Isa hawgay dii laboo jijiroo nda hayey kaŋ tee, i hanse ka hunbur, de i nee: «Nda cimi, woo Irkoy 
MAT.27.55	Woy boobo goo no din nongu mooro ra, i ga honnay. I hanga Isa bande za Galile kʼa alhaadimay. 
MAT.27.56	Maryama Magdala boraa, nda Maryama kaŋ ti Žak nda Isufi ɲaa, nda Zebede izʼarey ɲaa goo woyey din ra.
MAT.27.57	Waatoo kaŋ cijinoo too, almankoyni foo kaa kaŋ ti Arimate koyraa boro kaŋ maaɲoo ti Isufi, nga mo tee Isa taalibi. 
MAT.27.58	Aroo woo koy 
MAT.27.59	Isufi na kunturoo zaa kʼa didiji kasance kaaray ra. 
MAT.27.60	A nʼa daŋ 
MAT.27.61	Maryama Magdala boraa nda Maryama faa goo no din, i mana goro kala saaraa tenje.
MAT.27.62	Subaa kaŋ ti hanoo kaŋ goo 
MAT.27.63	ka nee: «Ir koyoo, ir hongu a kaŋ dargantaa woo, waatoo kaŋ a ga huna, a nee: ‹Jirbi hinza banda ga, ay ga tun.› 
MAT.27.64	Adiši daŋ kaŋ 
MAT.27.65	Pilat nee i se: «Wa lakkalkawyaŋ zaa, wa koy a ma lakkalandi nda war hinoo kul.» 
MAT.27.66	I koy taka guna kaŋ nda saaraa lakkalyanoo ga tee. I na tammaasa daŋ tondoo ga, ka lakkalkawyaŋ daŋ. 
MAT.28.2	Labu jijiri beeri ne ka tee, zama ir Koyoo almalayka foo zunbu ka hun beenaa ra ka kaa ka tondoo gunguray ka goro a boŋ. 
MAT.28.3	Almalaykaa alhaaloo ga hima nda meli, de nga darbaa ga kaaray ma nee waa. 
MAT.28.4	Hawgaykey jijiri hunburay se, de i tee sanda bukawyaŋ. 
MAT.28.5	Almalaykaa na šennoo zaa ka nee woyey se: «War, war masi hunbur, zama ay ga bay kaŋ Isa kaŋ 
MAT.28.6	A sii ne, zama a tun nda takaa kaŋ nda a nʼa har. Wa kaa ka dii nongoo kaŋ ra a cindi ka kani. 
MAT.28.7	Wa cahã ka koy nee nga taalibey se kaŋ a tun bukawey ra. Nga ne, a ga koy war jine Galile, no din ra war ga dii a. Nga ne, ay nʼa har war se.»
MAT.28.8	Nda cahãyan i mooru saaraa nda hunburay nda ɲaali beeri ka zuru ka koy a bayrandi nga taalibey se. 
MAT.28.9	Isa ne kʼi kubay, a nee: «Ay ga sallam war ga.» I man Isa ka cewey dii ka sujudu a se. 
MAT.28.10	Woo banda ga, Isa nee woyey se: «War masi hunbur, wa koy alhabaroo too agʼarmey se, i ma koy Galile, no din ra i ga dii agay.»
MAT.28.11	Waatoo kaŋ woyey goo ma koy, nga ne, lakkalkey ra, boroyaŋ huru koyraa ra ka hayaa kul kaŋ tee bayrandi 
MAT.28.12	Sargari juwalkey jineborey nda boro beerey na cere guna ka waafaku ka soojey noo nooru beeri, 
MAT.28.13	ka nee: «Wa nee: ‹Nga taalibey ka kaa cijinoo ra kʼa zay waatoo kaŋ ir ga jirbi.› 
MAT.28.14	Nda goforneroo maa woo, ir, ir gʼa dangayandi ka taka tee kaŋ ra baffoo si duu war.» 
MAT.28.15	Soojey na nooroo dii ka takaa tee kaŋ harandi i se. Šennoo woo ga deedandi hala hõ Alyahuudey do.
MAT.28.16	Taalibi woy cindi faa (11) koy Galile, tondi hondoo boŋ kaŋ Isa nʼa har i se. 
MAT.28.17	Waatoo kaŋ i dii Isa, i sujudu a jine, amma affooyaŋ šikka. 
MAT.28.18	Isa man ey, a šelaŋ i se ka nee: «Hini timmante nondi ya ne beenaa nda gandaa ga. 
MAT.28.19	Adiši wa koy dumey kul tee taalibiyaŋ kʼi 
MAT.28.20	kʼi cawandi i ma hayey kul dii kaŋ nda ay na war yaamar. Nga ne, ay goo war bande zaari kul hala zamanoo benantaa ga.»
MRK.1.1	Woo ti 
MRK.1.2	A ga tee nda takaa kaŋ nda a hantumandi annabi Ezayi citaaboo ra:
MRK.1.2	«Nga ne, ay gʼay dontakaa sanba ni jine
MRK.1.2	hala a ma ni fondaa hanse.
MRK.1.3	Jinde foo ga kaati saajoo ra ka nee:
MRK.1.3	‹Wa ir Koyoo fondaa soolu,
MRK.1.3	wa nga lolawey šerrandi.›»
MRK.1.4	Dontokaa woo manʼti kala Yehiya. A ga borey 
MRK.1.5	Žude gandaa borey nda Žerizalem koyraa borey, i kul fatta ka koy a do. A gʼi batize isaa ra kaŋ se i ga nee Žurdeŋ, waatoo kaŋ i na ngi zunubey har kaaray.
MRK.1.6	Yoo hinbiri darbay bara Yehiya jindoo ra, kuuru gamahaw goo centoo ga. Nga hunaa manʼti kala ndooyaŋ nda yuu gani. 
MRK.1.7	A ga waazu ka nee: «Boro foo ga kaa ay dumaa ga, boraa din hinoo bisa ay wanoo. Ay si hima nda ka gunguma ka nga taamey karfey feeri. 
MRK.1.8	Agay woo, ay na war batize nda hari, amma nga ga war batize 
MRK.1.9	Haney din Isa hun koyraa kaŋ maaɲoo ti Nazaret kaŋ goo Galile gandaa ra. Yehiya nʼa 
MRK.1.10	Waatoo hunday kaŋ Isa goo ma fatta haroo ra, a dii kaŋ beenaa fay ihinka, Irkoy 
MRK.1.11	De jinde foo šelaŋ beenaa ra ka nee: «Ni ti agay 
MRK.1.12	Waatoo din da, Irkoy 
MRK.1.13	No din ra Isa na jirbi woytaaci (40) tee. Ibilisi nʼa sii. Ganjihoogawey sii kala saajoo kaŋ ra Isa goo. Almalaykey gʼa saajaw.
MRK.1.14	Waatoo kaŋ Yehiya nondi banda ga, Isa koy Galile gandaa ra. No din ra a na Irkoy 
MRK.1.15	ka nee: «Waatoo too, Irkoy 
MRK.1.16	Woo banda ga, Isa goo ma dira Galile isabangoo miɲoo bande, a dii Simoŋ nda Andere kaŋ ti armayaŋ kaŋ goo ma filiji warra isabangoo ra, zama sorkoyaŋ no. 
MRK.1.17	Isa nee i se: «Wa kaa ka hanga ay bande. Ay ga taka tee kaŋ ra boro no war ga hoo.» 
MRK.1.18	Dogoo din da i na ngi filijey naŋ ka hanga a bande. 
MRK.1.19	Kaŋ Isa dira ka koy jine kayna, a dii Žak kaŋ ti Zebede izʼaru, nga nda nga armaa Yehiya. I goo harihii foo ra, i ga filiji hanse. 
MRK.1.20	Dogoo din da Isa ciya i se. I na ngi baaba Zebede nda goykey naŋ hiyoo ra, i hanga a bande.
MRK.1.21	Isa nda nga taalibey koy too koyra foo kaŋ maaɲoo ti Kaparnahum. De 
MRK.1.22	Nga cawandiyanoo tee nga haŋajerkey se boŋhaway, zama a mmʼi cawandi sanda boro kaŋ goo nda hini kʼi juwal kaŋ manʼti 
MRK.1.23	Waati follokaa ra, aru foo goo ngi margahugoo ra kaŋ ra ganji goo. Aroo kaati 
MRK.1.24	ka nee: «Macin kʼir nda ni marga, Isa Nazaret boraa? Ni nka kaa kʼir halaci wala? Ay ga bay boro kaŋ ti ni: ni manʼti kala Irkoy Boro Henanantaa!» 
MRK.1.25	Isa zahã ganjoo ga ka nee: «A dii ni ra, hun aroo ra!» 
MRK.1.26	Ganjoo na aroo jijirandi. A na jinde jer ka kaati, de a hun a ra. 
MRK.1.27	A tee alžamaa kul se boŋhaway hala i cindi de i ga cere hãa ka nee: «Macin ti woo? Cawandi taaga kaŋ ga tee nda hini! Aroo woo ga ba ganjey yaamar, de i ga hayaa tee kaŋ a nʼa har.» 
MRK.1.28	Dogoo din da Isa maaɲoo huru Galile gandaa kul ra.
MRK.1.29	Kaŋ i fatta 
MRK.1.30	Waatoo kaŋ i too, Simoŋ wandoo ɲaa ga kani, gaaham konni wirci bara a ga. Dogoo din da nga borey na nga šennoo har Isa se. 
MRK.1.31	Isa koy nongoo kaŋ ra wircikoynoo goo. A nʼa dii nda kaboo, de a nʼa tunandi. Gaaham konnoo ben a ga. Woyoo na borey alhaadimay.
MRK.1.32	Waatoo kaŋ cijinoo too, waynaa kaŋyanoo ga, borey kate Isa do ngi wircikoyney kul nda borey kul kaŋ ra ganjiyaŋ goo. 
MRK.1.33	Koyraa kul kaa ka marga hugoo miɲoo ga. 
MRK.1.34	Isa na wircikoyni booboyaŋ noo baani kaŋ ga dori dumi-dumiyaŋ goo. A na ganji boobo gaaray, i ma hun borey kaŋ ra i goo. Amma Isa si naŋ ganjey ma šelaŋ, zama i ga bay boro kaŋ no.
MRK.1.35	Subbaahi tayaa ra, kubaa goo beene kaŋ Isa tun ka fatta ka koy nongu soyante ra. No din ra a cindi ka Irkoy ŋaaray. 
MRK.1.36	Simoŋ nda nga hangasiney huru cewoo ra. 
MRK.1.37	Waatoo kaŋ i dii a, i nee a se: «Borey kul goo ma ni wiri.» 
MRK.1.38	Isa tuuru i se ka nee: «Ir ma koy koyra kanbey here kaŋ ga taalamma ne ga, hala ya waazu nongey din mo ra, zama woo se ay fatta.» 
MRK.1.39	Takaa woo nda a hanga Galile gandaa kul bande, a ga waazu ngi 
MRK.1.41	Kaŋ a na woo har, Isa hanse ka tamalla a se. A na nga kaboo tuku a ga ka nee a se: «Ay yadda, henan!» 
MRK.1.42	Dogoo din da jiraa ben a ga, a henan. 
MRK.1.43	Isa nʼa naŋ a ma koy, amma a citi a ga 
MRK.1.44	ka nee a se: «Gaabandi masʼa har boro kul se. Amma ma koy ni boŋ cebe 
MRK.1.45	Za aroo koy, nga no a sintin kʼa fee. A mana fay nda šennoo haryanoo. Woo sabbu se, Isa si hin ka huru koyraa ra waati kaŋ borey ga dii a. A cindi saajoo ra, de borey ga hun nongu kul here ka kaa a do.
MRK.2.1	Jirbiyaŋ banda ga, Isa yee kate Kaparnahum. Borey maa kaŋ a goo hugey do. 
MRK.2.2	Alžama beeri foo kaa, hala ba hugoo miɲoo too nda boro. Isa cindi a ga Irkoy meešennoo har i se, 
MRK.2.3	kaŋ boro fooyaŋ kate a do bongu foo kaŋ aru taaci no kʼa zaa ka kaa. 
MRK.2.4	Kaŋ i mana hin kʼa too Isa jine alžamaa booboyanoo se, i na sooraa fun ka sawa nda nongoo kaŋ ra Isa goo, de i na daarijoo kaŋ ga bongoo ga kani, zumandi. 
MRK.2.5	Waatoo kaŋ Isa dii borey wey naanaa, a šelaŋ bongoo se ka nee: «Ay izoo, ni zunubey yaafandi.»
MRK.2.7	«Cin se boraa woo ga yadda ka šennoo woo har? A mma Irkoy wow! May no ma hin ka zunubey yaafa nda manʼti boro folloku kaŋ ti Irkoy?» 
MRK.2.8	Dogoo din da Isa bay nga hundoo ra hayaa kaŋ i goo mʼa miile ngi biney ra, woo se a nee i se: «Macin se war goo ma hayey wey miile war biney ra? 
MRK.2.9	Affoo no ma faala, ka nee bongoo se: ‹Ni zunubey yaafandi› wala ka nee: ‹Tun, ma ni daarijoo zaa, ma dira›? 
MRK.2.10	Sohõ kala war ma bay kaŋ 
MRK.2.11	«Ay nee ma ne, ma tun, ma ni daarijoo zaa, ma koy ni hugoo do.» 
MRK.2.12	Bongoo tun, dogoo din da a na nga daarijoo zaa ka koy borey kul jine. A tee borey se boŋhaway, de i cindi ka Irkoy beerandi ka nee: «Hũ, ir mana bay ka dii woo cine!»
MRK.2.13	Isa fatta koyne ka koy isabangoo miɲoo ga. Borey kul ga koy a do, a gʼi cawandi. 
MRK.2.14	Kaŋ a ga bisa, a dii Alfe izʼaroo kaŋ maaɲoo ti Lewi
MRK.2.15	Waatoo kaŋ Isa koy goro ŋaadogoo ra, Lewi hugoo ra, alkaasidiikaw nda zunubu teekaw booboyaŋ kaa Isa nda nga taalibey bande ka ŋaa. Borey kaŋ koy a bande ga hanse ka boobo. 
MRK.2.16	Kaŋ 
MRK.2.17	Isa maa šennoo, a nee i se: «Manʼti borey kaŋ ga saabu no ma too lotokor ga, wircikoyney no ma too a ga. Ya na kaa ka boro šerrantey cee, zunubantey no ay gʼi cee.»
MRK.2.18	Han foo Yehiya taalibey nda 
MRK.2.19	Isa nee i se: «Taka foo nda aruhiiji taaga nda nga cerey goo hiijaa hugoo ra, de cerey ga meehaw? Kullihinne aruhiijoo goo i bande, i si hin ka meehaw. 
MRK.2.20	Hanyaŋ ga kaa kaŋ aruhiijoo ga zandi, hanoo din, i ga meehaw.
MRK.2.21	Boro kul si šukka dunba taaga ka darbay žeena baka. Nda a teendi mo, kul šukka taagaa ga ižeenaa dogu, de nga hiino kottoo ga jaase ijinaa. 
MRK.2.22	Koyne mo boro kul si 
MRK.2.24	 šelaŋ a se ka nee: «Macin se ni taalibey ne ma haya tee kaŋ si teendi hunanzam zaari hane?» 
MRK.2.25	A nee i se: «War mana bay ka hayaa caw kaŋ Dawda nda nga hangasiney nʼa tee han foo kaŋ i samagaatar, i heray? 
MRK.2.26	Dawda huru Irkoy 
MRK.2.27	Isa nee i se koyne: «Hunanzam zaaroo mana tee kala borey se, amma borey mana tee hunanzam zaaroo se. 
MRK.2.28	Woo se 
MRK.3.1	Isa yee ka huru 
MRK.3.2	 ga hanse ka Isa koroši ka dii wala a ga boraa noo baani 
MRK.3.3	Isa nee aroo kaŋ kaboo buu se: «Tun ni boŋ ga borey game.» 
MRK.3.4	A na borey hãa ka nee: «Ka ihenna tee wala ka ifutu tee hunanzam zaaroo hane? Ka hundi hallasi wala kʼa naŋ a ma buu? Affoo no ma bisa?» Borey dangay. 
MRK.3.5	Isa na moo fur i ga, a futu ngi binešendaa se. A nee aroo se: «Ni kaboo šerre.» A nʼa šerre, de kaboo duu baani, a boori. 
MRK.3.6	Kaŋ woo tee, dogoo din da Fariziyeŋey fatta margahugoo ra. I koy cere marga, ngi nda 
MRK.3.7	Isa mooru no din ka koy isabangoo here, nga nda nga taalibey. Boro booboyaŋ koy a bande kaŋ hun Galile, nda Žude, 
MRK.3.8	nda Žerizalem, nda Idume, nda gandaa kaŋ goo Žurdeŋ isaa se banda, nda gandaa kaŋ goo Tir nda Sidoŋ jeroo ga. Borey ga maa hayey kul kaŋ a gʼi tee, woo se i ga koy a do nda alžamaa beeri. 
MRK.3.9	Isa nee nga taalibey ma harihii foo soolu nga se, hala alžamaa masi nga šiita. 
MRK.3.10	Wircikoyni boobaa kaŋ a nʼi noo baani maaganda se, jerey ga gurgay ka man a, hala ngi ma tuku a ga. 
MRK.3.11	Waati kaŋ ganjey kaŋ goo borey ra dii Isa, kul i mma sujudu jinoo ra ka kaati ka nee: «Ni ti Irkoy 
MRK.3.12	Amma a zahã i ga nda gaabi ka nee i se kaŋ i masi nga bayrandi borey se.
MRK.3.13	Isa žigi tondi hondu foo boŋ. A ciya arey se kaŋ a ga baa nga mʼi suuba, de i kaa a do. 
MRK.3.14	A na aru woy cindi hinka (12) zaa [kaŋ a na maaɲey daŋ 
MRK.3.15	A nʼi noo hini i ma ganjey gaaray. 
MRK.3.16	Aru woy cindi hinkaa (12) kaŋ a nʼi zaa ti: Simoŋ kaŋ a nʼa maagaaru Piyer, 
MRK.3.17	nda Žak, nda nga armaa Yehiya kaŋ ti Zebede izʼarey kaŋ a nʼi maagaaru Bonarge kaŋ maanaa ti «borey kaŋ ga hima nda beenaa jiŋjiŋoo»
MRK.3.18	nda Andere, nda Filip, nda Bartelemi, nda Matiyu, nda Toma, nda Žak kaŋ ti Alfe izʼaroo, nda Tade, nda Simoŋ kaŋ ti 
MRK.3.19	nda Žudas Iskariyot kaŋ ti boraa kaŋ gʼa nondi.
MRK.3.20	Isa yee ka koy hugey do. Alžama foo marga koyne hala nongu kaŋ ra Isa nda nga taalibey si hin ka ba ŋaa. 
MRK.3.21	Waatoo kaŋ Isa ɲaa-izey maa woo, i fatta ka nee ngi mmʼa dii, zama i nee: «Lakkaloo ka hun a ga.»
MRK.3.23	Isa ciya i se, de a na filla yaasayanteyaŋ har i se ka nee: «Taka foo nda Ibilisi ga nga boŋ gaaray? 
MRK.3.24	Laama kaŋ izey dunbu, laamaa din si hin ka kay. 
MRK.3.25	Hugu kaŋ izey dunbu, hugoo din si hin ka kay. 
MRK.3.26	Adiši nda Ibilisi tun nga boŋ se, a na nga boŋ zamna, a si hin ka kay. A ben a se.
MRK.3.27	Koyne mo boro kul si hin ka huru gaabikoyni hugoo ra ka nga jinawey kom, nda manʼti a nkʼa haw. Waatoo din ra, a ga nga hugoo jinawey kom. 
MRK.3.28	Cimoo ne kaŋ ay gʼa har war se, zunubey kaŋ adamize nʼi tee, nda wowyaney kul kaŋ a nʼi tee Irkoy se, i kul ga yaafandi. 
MRK.3.29	Amma boro kul kaŋ na 
MRK.3.30	Isa na woo har, zama i nka nee: «Ganji bara a ra.»
MRK.3.31	Isa armey nda nga ɲaa kaa. I kay taray, de i na boro sanba kaŋ ma ciya a se. 
MRK.3.32	Alžamaa goo ma goro kʼa wanga, de i nee a se: «Guna, ni ɲaa nda ni armey [nda ni woymey] goo taray, i ga ni hãa.» 
MRK.3.33	Isa zaabi ka nee i se: «May ti ay ɲaa nda agʼarmey?» 
MRK.3.34	Woo banda ga, a na moo fur borey ga kaŋ ga goro kʼa wanga. A nee i se: «Ay ɲaa nda ay armey ne. 
MRK.3.35	[Zama] boro kul kaŋ ga Irkoy ibaayoo tee, boraa din ti agʼarmaa, nga ti ay woymaa, nga ti ay ɲaa.»
MRK.4.1	Isa sintin koyne ka cawandi isabangoo miɲoo ga. Alžama beeri marga a boŋ hala nongu kaŋ ra a nka koy huru harihii ra ka goro, amma borey kul cindi guraa ga isabangoo tenje. 
MRK.4.2	A na haya boobo cawandi i se filla yaasayanteyaŋ ra. Nga cawandoo ra, a nee i se: 
MRK.4.3	«Wa haŋajer! Sayakaw foo ne ka fatta ka koy saya. 
MRK.4.4	Kaŋ a goo ma saya, dumiyoo jere foo kaŋ fondaa bande. Cirawey kaa, de i nʼa gon. 
MRK.4.5	Jere foo kaŋ tondidoo ra kaŋ ra labu boobo sii. Dogoo din da a zay, zama labu boobo sii a boŋ. 
MRK.4.6	Waatoo kaŋ waynaa fatta, a ton. A kogu, zama a sii nda linji gaabante. 
MRK.4.7	Jere foo kaŋ dumari karjikoyniyaŋ ra. Karjey beeri, i nʼa hewguba, woo se a mana ize tee. 
MRK.4.8	Jere foo kaŋ labu hennaa ra. A zay, a boosu, de a na izeyaŋ tee. Affoo na ize waranza (30) hay, affoo woydu (60), affoo zangu (100).» 
MRK.4.9	Isa yee ka nee i se: «Boro kaŋ goo nda haŋa ka maa, ma haŋajer!» 
MRK.4.10	Waatoo kaŋ Isa goo nga hinne, borey kaŋ goo a bande nda taalibi woy cindi hinkaa (12) nʼa hãa nda filla yaasayantey addaliloo. 
MRK.4.11	A nee i se: «War, war duu Irkoy 
MRK.4.12	Nga ra
MRK.4.12	‹ba kaŋ i ga guna, i si dii,
MRK.4.12	ba kaŋ i ga maa, i si faham,
MRK.4.12	hala i masi 
MRK.4.12	de ngi zunubey ga yaafandi!›
MRK.4.13	Woo banda ga, Isa nʼi hãa ka nee: «War si filla yaasayantaa woo maanaa bay? Taka foo nda war ga hin ka faham filla yaasayantey jerey se? 
MRK.4.14	Sayakaa manʼti kala boraa kaŋ ga Irkoy meešennoo say. 
MRK.4.15	Wey kaŋ kaŋ fondaa bande manʼti kala borey kaŋ se Šennoo ga sayandi, za i maarʼa, Ibilisi ga kaa ka Šennoo kaa kaŋ huru biney ra. 
MRK.4.16	Tondidogoo kaŋ ra a saya manʼti kala borey kaŋ, nda i maa Šennoo, dogoo din da i gʼa dii nda ɲaali, 
MRK.4.17	amma a mana linji tee i ra, i si gay a ra. Nda zarabiyan wala gurzugayyan kaa i ga Šennoo maaganda se, dogoo din da i ga murti. 
MRK.4.18	Dumari karjikoyney kaŋ ra dumiyoo jere faa sayandi manʼti kala borey kaŋ maa Šennoo, 
MRK.4.19	amma aduɲɲa alhuzuney, nda nga almaanoo kaŋ ga zanba, nda boonawey jerey no ma Šennoo hewguba, a masi ize tee. 
MRK.4.20	Labu hennaa kaŋ ra jerey goo manʼti kala borey kaŋ maa Šennoo, i nʼa dii. I ga ize tee, affoo waranza (30), affoo woydu (60), affoo zangu (100).»
MRK.4.21	Isa nee i se: «Boro ga fitilla zaa ka kusu gum a boŋ, wala kʼa daŋ daari cire wala? Nʼbay a si daŋandi kala fitilla canboo ga? 
MRK.4.22	Haya tugante sii no kaŋ si kaa ka fataw. Sirri sii no kaŋ si kaa ka fataw. 
MRK.4.23	Boro kaŋ goo nda haŋa ka maa, ma haŋajer!» 
MRK.4.24	Woo banda ga, a nee i se: «Wa lakkal daŋ hayey kaŋ war ga maarʼey se. Takaa kaŋ nda war ga neeša, nga nda i ga neeši war se, de mo war ga duu tontoni. 
MRK.4.25	Zama boro kaŋ goo nda a, i gʼa noo koyne. Boro kaŋ sii nda a, ba woo kaŋ a goo nda a, ga taandi.»
MRK.4.26	Isa nee: «Irkoy 
MRK.4.27	Nda aroo na cijiney kul tee a ga kani, a na zaarey kul tee a ga hoy, dumiyoo ga bagu ka beeri ka gar a mana bay takaa kaŋ nda a zay. 
MRK.4.28	Laboo ga dumiyoo zayandi nga foo nda nga boŋ. A mma jin ka tee subu, nga banda ga, a ma tee jeeni, a ma yee koyne ka tee taasu kaŋ goo jeenoo ga. 
MRK.4.29	Za taasoo nin, aroo ga borey daŋ a ra nda cendi, zama hegaa ka too.»
MRK.4.30	Isa nee: «Macin nda ir ga Irkoy 
MRK.4.31	A si hima nda kala dumi gurunbu-ize kaccu foo kaŋ se i ga nee mutardi. Waati kaŋ a sayandi, a kacca nda dumiyey kul kaŋ goo aduɲɲa ra. 
MRK.4.32	Amma waati kaŋ a dumandi ka ben, a ga zay ka beeri ka bisa dumarey kul. A ga kabe beeriyaŋ tee hala cirawey ga hin ka teji tee a ra.»
MRK.4.33	Filla yaasayantey wey dumi boobo nda Isa na Irkoy meešennoo har i se. A na taka tee kaŋ ra i ma hin ka faham a se. 
MRK.4.34	A si šelaŋ i se kala nda filla yaasayanteyaŋ hinne. Amma nda ngi hinne no, a ga šenney kul feeri taalibey se.
MRK.4.35	Zaari follokaa din da, kaŋ cijinoo too, Isa nee nga taalibey se: «Ir ma deŋ ka koy haroo boŋ faa ga.» 
MRK.4.36	Waatoo kaŋ i na alžamaa naŋ a ma koy, taalibey huru Isa bande harihiyoo kaŋ ra a goo kʼa hun. De mo harihii fooyaŋ hanga ey ka koy. 
MRK.4.37	Hew beeri foo tun hala nongu kaŋ ra bondawey ga say hiyoo ra. Hiyoo too nda hari. 
MRK.4.38	Isa goo ma jirbi hiyoo koroo ra, furkanga goo boŋoo cire. Taalibey nʼa tunandi, i nee a se: «Alfagaa, ir ga halaci, nʼsi huzun nda iri?»
MRK.4.39	A tun jirboo ra, a zahã hewoo ga jina, a šelaŋ isabangoo se ka nee: «Dangay suk!» Hewoo kay, de nongoo kul tee sõy. 
MRK.4.40	Woo banda ga, Isa nee nga taalibey se: «Macin se war ga arkubu? War si naanay hala sohõ?» 
MRK.4.41	I hanse ka hunbur, de i ga cere hãa ka nee: «May ti boraa woo kaŋ ba hewoo nda isabangoo ga hayaa tee kaŋ a nʼa har?»
MRK.5.1	Isa nda nga taalibey too isabangoo boŋ faa ga, Geraza koyraa borey laamaa ra. 
MRK.5.2	Isa zunbu harihiyoo ra. Dogoo din da aru foo kaŋ ra ganji goo fatta 
MRK.5.3	Saarawey ti nga gorodogoo. Boro sii no kaŋ ga hin kʼa haw koyne, ba nda guuru karfu. 
MRK.5.4	Cee booboyaŋ i ga gaalayaŋ daŋ cewey ra, i gʼa haw nda guuru karfuyaŋ, amma a ga guuru karfey dunbu, a ga gaalawey kayri. Boro kul gaaboo si hin kʼa gooji. 
MRK.5.5	Waati kul, cijin nda zaari, a sii kala saarawey ra nda tondi hondey boŋ. A ga kaati, a ga nga boŋ maray nda tondey.
MRK.5.6	Waatoo kaŋ a na Isa honnay, kul a zuru ka koy sujudu jinoo ra, 
MRK.5.7	de a na jinde jer ka kaati ka nee: «Macin ka agay nda ni marga, Isa Irkoy Jerantaa 
MRK.5.8	Hayaa kaŋ se a na woo har manʼti kala Isa nka nee a se: «Ganjoo, hun aroo woo ra.» 
MRK.5.9	Woo banda ga, Isa nʼa hãa ka nee: «Macin ti ni maaɲoo?» A tuuru a se ka nee: «Ay maaɲoo ti Alžama, zama ir ga boobo.» 
MRK.5.10	Aroo na Isa suurandi nda gaabi ka nee: «Masi ganjey gaaray kʼi fattandi gandaa ra.»
MRK.5.11	A gar kaŋ nbirŋa booboyaŋ goo ma kur tondi hondoo jesoo ga. 
MRK.5.12	De ganjey na Isa suurandi ka nee a se: «Ir sanba nbirŋawey wey ra, hala ir ma huru i ra!» 
MRK.5.13	A nʼa tee i se. Ganjey fatta aroo ra ka huru nbirŋawey ra. Nbirŋawey zuru ka hun tondi hondoo jesoo ga beene
MRK.5.14	Kaŋ woo tee kul, wey kaŋ gʼi kur zuru ka koy alhabaroo filla koyraa nda saajoo borey se. De borey koy dii hayaa kaŋ tee. 
MRK.5.15	Waatoo kaŋ i too nongoo kaŋ ra Isa goo, i dii aroo kaŋ ra ganjey cindi. A ga goro, darbay goo jindoo ra, lakkaloo ga timme daku. Borey kaŋ dii a hunbur. 
MRK.5.16	Wey kaŋ dii hayaa kaŋ Isa nʼa tee aroo nda nbirŋawey se no ma filla borey kaŋ kokor ka kaa se. 
MRK.5.17	Woo banda ga, borey sintin ka wiri Isa ga, a ma mooru ngi gandaa ga.
MRK.5.18	Waatoo kaŋ Isa goo ma huru harihiyoo ra ka koy, boraa kaŋ ra ganjey cindi na Isa suurandi a ma naŋ nga ma cindi nga bande. 
MRK.5.19	Amma Isa mana yadda, a nee aroo se: «Koy ni hugoo do nda ni borey do ka hayaa kul filla i se kaŋ ni Koyoo nʼa tee ma ne, nda takaa kaŋ nda a hinna ma ne.» 
MRK.5.20	Aroo dira gandaa kaŋ maaɲoo ti Dekapol (maanaa «koyra woy (10)»), kul bande ka takaa kul deede kaŋ Isa nʼa tee nga se. Borey kul na almunkar.
MRK.5.21	Isa deŋ koyne ka koy haroo boŋ faa ga [harihii ra]. Kaŋ a too, alžama beeri foo marga a boŋ haroo miɲoo ga. 
MRK.5.22	Aru foo kaa kaŋ maaɲoo ti Žayrus kaŋ goo 
MRK.5.23	kʼa suurandi nda gaabi ka nee a se: «Ay ize woy kaccaa goo buuyan mee ga. Kaa ka ni kaboo fur a ga hala a ma duu ka hallasi ka huna.» 
MRK.5.24	Isa koy a bande. Alžamaa beeri hanga a bande, i gʼa šiita.
MRK.5.25	Woo gar kaŋ woy foo goo jamaa ra kaŋ nga jiiri woy cindi hinka (12) a ga kuri mandi. 
MRK.5.26	A hanse ka fara lotokorey kabey ra waatey kaŋ i gʼa safar. Alman kul kaŋ goo a se no a nʼa daŋ wircoo ra, amma a manʼa nafa. Wircoo mma koy de a ga tonton. 
MRK.5.27	Kaŋ a maa Isa maaɲoo, a huru alžamaa ra ka koy Isa dumaa ga ka tuku nga bankaaraa ga, 
MRK.5.28	zama a nka nee nga boŋ se: «Jalla, nda ya nka tuku ba nga bankaaraa ga, ay ga hallasi.» 
MRK.5.29	Dogoo din da kuri mandiroo kay, de a maate nga gaahamoo ra kaŋ nga doroo duu baani. 
MRK.5.30	Kaŋ woo tee, kul Isa maate kaŋ gaabi foo fatta nga ra. A bere alžamaa gamoo ra ka borey hãa ka nee: «May ka tuku ay bankaaraa ga?» 
MRK.5.31	Nga taalibey nee a se: «Nʼga dii alžamaa kaŋ ga ni šiita. Taka foo nda nʼga yee ka hãa: ‹May ka tuku ay ga?›» 
MRK.5.32	Amma Isa cindi ka moo fur borey ga, hala nga ma dii boraa kaŋ too nga do. 
MRK.5.33	Woyoo jijiri hunburay se. Nga kaŋ ga bay hayaa kaŋ tee. A kaa ka sujudu Isa se. A na cimoo kul har a se. 
MRK.5.34	Isa nee woyoo se: «Ay izoo, ni naanaa na ni hallasi. Ma koy nda baani, de mo duu baani wircoo woo ra.»
MRK.5.35	A goo ma šelaŋ kaŋ boroyaŋ hun margahugoo boŋkoynoo windoo do ka nee: «Ni ize woyoo faati. Macin se nʼga alfagaa zaa ka kay koyne?» 
MRK.5.36	Isa maa šenney wey, amma a mana kula. A nee margahugoo boŋkoynoo se: «Masi hunbur, naanay hinne.» 
MRK.5.37	Kaŋ Isa koy a do, a mana naŋ boro kul ma hanga nga nda manʼti Piyer, nda Žak, nda Yehiya kaŋ ti Žak armaa. 
MRK.5.38	Waatoo kaŋ i too nga windoo do, Isa gar kaŋ borey goo ma ɲiimiɲaama. I ga hẽe, i ga yooyo. 
MRK.5.39	Kaŋ Isa huru hugoo ra, a nʼi hãa ka nee: «Macin ti ɲiimiɲaamayanoo woo nda hẽeney wey? Zankaa mana buu, a mma jirbi.» 
MRK.5.40	Borey nʼa kašikaši. A na borey kul fattandi taray jina, a duu ka zankaa ɲaa nda baaboo nda borey kaŋ a nʼi hangandi nga bande, ka huru nongoo kaŋ ra zankaa goo. 
MRK.5.41	Isa na zankaa dii nda kaboo ka nee a se: «Taliita kum!» kaŋ maanaa ti «Woy-izoo, ay nee, ma tun ni boŋ ga». 
MRK.5.42	Dogoo din da woy-izoo tun ka dira. A goo nda jiiri woy cindi hinka (12). A tee borey kul se boŋhaway. 
MRK.5.43	Woo banda ga, Isa hanse ka gaabandi i ga kaŋ i masi naŋ boro kul ma bay. A nee i se i ma zankaa noo ŋaayan.
MRK.6.1	Isa hun nongoo kaŋ ra a cindi. A kaa nga koyraa
MRK.6.2	Hunanzam zaaroo hane, a sintin ka cawandi 
MRK.6.3	Manʼti bundu goykaa no wala? Manʼti Maryama izʼaroo no? Manʼti Žak, nda Žoses, nda Žud, nda Simoŋ armaa no wala? Koyne mo nga woymey sii ir do ne ra wala?» Woo se i wanji a ga. 
MRK.6.4	Isa nee i se: «Nongu sii no kaŋ ra annabi si beerandi nda manʼti nga koyraa ra, nda nga alkabiilaa do, nda nga hugey borey do.» 
MRK.6.5	No din ra Isa mana hin ka kayfi kul tee, nda manʼti wircikoyni fooyaŋ kaŋ a na nga kabey fur i ga kʼi noo baani. 
MRK.6.6	Isa na alaabiina nda borey wey naanay jaŋaa. Woo banda ga, a dira koyra kanbey bande kaŋ ga man no din ka cawandi.
MRK.6.7	Isa ciya taalibi woy cindi hinkaa (12) se. A soolu kʼi sanba ngi boro hinka-hinka. A nʼi noo hini ganjey ga. 
MRK.6.8	A nʼi yaamar ka nee i se: «War masi haya kul zaa diraa se nda manʼti gobu. War masi ŋaayan wala bolbol zaa, war masi nooru zaa war gamahawey ra. 
MRK.6.9	War ma taami daŋ, amma war masi darbay hinka zaa.» 
MRK.6.10	A nee i se: «Hugu kul kaŋ ra war zunbu, war ma cindi no din da ra hala waati kaŋ war ga koy. 
MRK.6.11	Nongu kaŋ borey wanji ka war zumandi, i wanji ka haŋajer war se, war ma hun no din ra war ma kusaa kokobu kʼa kaa war cewey ga, woo ga tee seede kaŋ haya futa no i nʼa tee.»
MRK.6.12	Taalibey koy borey waazu ka nee i ma 
MRK.6.13	I na ganji booboyaŋ gaaray. I na wircikoyni booboyaŋ noo baani kʼi yon nda jii.
MRK.6.14	Kokoyoo kaŋ se i ga nee 
MRK.6.15	Affooyaŋ ga nee: «Ilyasu no.» Affooyaŋ mo ga nee: «Annabi no sanda annabey kaŋ bay ka bara cine.» 
MRK.6.16	Kaŋ Herod maa hayey wey, a nee: «Yehiya kaŋ ay na boŋoo kaa jindoo ga, nga no ka tun!»
MRK.6.17	Herod sanba ka Yehiya haw kʼa daŋ kasaa ra, zama Herod nka hiija nga boŋ armaa gundoo, Filip wandoo kaŋ ti Herodiyad. 
MRK.6.18	Zama Yehiya nka nee Herod se: «A si bisa ma ne, ni armaa wandoo ma bara ni kone.» 
MRK.6.19	Woo se Herodiyad ga konna Yehiya. A baa nga mʼa wii, amma a mongu. 
MRK.6.20	Herod ga hunbur Yehiya. A ga bay kaŋ aru no kaŋ ga šerre, de mo a ga henan, a gʼa lakkal henna haya kul masi duu a. Waati kaŋ a ga maa Yehiya ga šelaŋ, a si bay haya kaŋ nga mʼa tee, amma woo kul, a ga baa nga ma haŋajer a se.
MRK.6.21	Han foo Herodiyad duu waati henna. Waatoo manʼti kala hanoo kaŋ Herod na nga hayyanoo jiiri bereyanoo hoyandoo tee kaŋ ra a na boro beerey, nda sooje boŋkoyni beerey, nda Galile boro kayantey kul cee i ma ŋaa nga do. 
MRK.6.22	Herodiyad ize woyoo huru nongoo kaŋ ra hoyandikey goo, de a gan jiney ra. A kan Herod nda hoyandikey se. Kokoyoo nee woysoogaa se: «Haya kul kaŋ nʼga bagʼa wiri ay ga, ay gʼa noo ma ne.» 
MRK.6.23	A yee ka žee woysoogaa se ka nee: «Haya kul kaŋ nʼgʼa wiri, ay gʼa noo ma ne, ba nda ay kokoytaraa jere faa no.» 
MRK.6.24	Woysoogaa fatta ka koy nga ɲaa hãa ka nee a se: «Macin no yʼa wiri?» Ɲaŋoo nee: «Yehiya kaŋ ti batizekaa, boŋoo wiri.»
MRK.6.25	Dogoo din da woysoogaa koy nda cahãyan kokoyoo do kʼa ŋaaray ka nee a se: «Ay si baa kala mʼay noo sohõ da Yehiya kaŋ ti batizekaa boŋoo fendu boŋ.» 
MRK.6.26	Kokoyoo binoo hanse ka maray, amma nga žeeyaney nda hoyandikey maaganda se a mana baa nga ma wanji woysoogaa se.
MRK.6.27	Dogoo din da a na sooje foo sanba kʼa yaamar kaŋ a ma koy kate Yehiya kaŋ ti batizekaa boŋoo. Soojaa koy Yehiya boŋoo dunbu kasahugoo ra 
MRK.6.28	ka kate a fendu boŋ. A nʼa noo woysoogaa se, woysoogaa nʼa noo nga ɲaa se. 
MRK.6.29	Waatoo kaŋ Yehiya taalibey maa alhabaroo, i koy nga bukaa zaa kʼa daŋ 
MRK.6.31	A nee i se: «Wa kaa ir ma koy jere ga nongu soyante ra ka hunanzam kayna.» Zama boro boobo ga koy i ga kaa i do, woo se i si duu ngi boŋ ka ba ŋaa. 
MRK.6.32	I koy harihiyoo ra nongu soyante ra ngi hinne. 
MRK.6.33	Amma boro boobo dii ngi tunyanoo, i nʼi bay. I ga hun koyra kanbey kul ra ka zuru nda cee ka Isa nda nga taalibey jin nongoo kaŋ ra i ga koy.
MRK.6.34	Kaŋ Isa zunbu harihiyoo ra, a dii alžamaa beeri, a tamalla i se, zama i ga hima nda sanda feejiyaŋ kaŋ sii nda kurkaw. De a na haya boobo cawandi i se. 
MRK.6.35	Waatoo kaŋ zaaroo koy, Isa taalibey man a ka nee: «Nongoo, haya kul sii a ra, waatoo koy ka ben. 
MRK.6.36	Borey wey naŋ i ma koy hawsaa nda koyra kanbey borey do kaŋ ga man ne ga ka ŋaayan day ka ŋaa.» 
MRK.6.37	Amma a zaabi ka nee i se: «War hunday mʼi noo ŋaayan!» I nee a se: «Nʼga hongu ir ma koy nzorfu kaaray tamma boŋ zangu hinka (200) takula day i se kʼi noo i ma ŋaa wala?» 
MRK.6.38	Isa nee i se: «Wa koy guna wala takula marje bara war kone?» I koy borey hãa, de i yee a do ka nee: «Takula guu nda hamiisa hinka bara ir kone.» 
MRK.6.39	A nʼi yaamar ka nee: «Wa borey gorandi soofu-soofu subu firzoo boŋ.» 
MRK.6.40	Borey goro, alžama fooyaŋ boro zangu (100) no, affooyaŋ boro woyguu (50). 
MRK.6.41	Woo banda ga, Isa na takula guwaa nda hamiisa hinkaa zaa, a na nga boŋoo jer ka beenaa guna, a na albarka tee Irkoy se. A na takulawey dunbu kʼi noo nga taalibey se i mʼi zamna borey game. A na hamiisa hinkaa mo zamna borey kul game. 
MRK.6.42	Borey kul ŋaa hala i kungu. 
MRK.6.43	I koy nda kokondo woy cindi hinka (12) kaŋ ga too nda takula dunbu-dunbantey nda hamiisaa kaŋ cindi. 
MRK.6.44	Borey kaŋ na [takulawey] ŋaa, manʼti kala aru zenber guu (5.000).
MRK.6.45	Woo banda ga, dogoo din da Isa na nga taalibey gaabi i ma huru harihiyoo ra ka koy nga jine haroo boŋ faa ga Betsayda koyraa here. Nga hunday cindi ka alžamaa naŋ i ma koy. 
MRK.6.46	Kaŋ nga nda borey fay, a žigi tondi hondu foo boŋ ka Irkoy ŋaaray.
MRK.6.47	Waatoo kaŋ cijinoo too, harihiyoo goo isabangoo gamoo ra, Isa hinne ka cindi guraa ga. 
MRK.6.48	A dii kaŋ hiyoo hunyanoo hanse ka šendi taalibey ga, zama hewoo mmʼi gande. Kaŋ moo ga baa ka boo, Isa dira nda nga cewey isabangoo boŋ ka koy i here. A baa nga ma bisa i ga. 
MRK.6.49	Waatoo kaŋ taalibey ga dii a goo ma dira isabangoo boŋ, i hongu kaŋ boro kaŋ buu biyoo no, woo se i kaati. 
MRK.6.50	Kaŋ i kul dii a, i hunbur, amma dogoo din da Isa šelaŋ i se ka nee: «Wa bine tee, agay no, war masi hunbur.» 
MRK.6.51	A huru i bande harihiyoo ra, de hewoo kay. Woo hanse ka taalibey boŋey haw. 
MRK.6.52	Zama i mana faham ba takulawey kayfoo se. Ngi boŋey no ma šendi.
MRK.6.53	Waatoo kaŋ i deŋ ka ben, i too Genezaret laboo ra. I too guraa ga. 
MRK.6.54	Kaŋ i fatta hiyoo ra, dogoo din da borey na Isa bay. 
MRK.6.55	I koy gandaa din kul ra. Nongu kul kaŋ ra borey maa kaŋ a kaa, i ga sintin ka kate a do wircikoyney daarijiyaŋ ga. 
MRK.6.56	A ma tee koyra kanbey, wala koyrawey, wala hawsa kul kaŋ ra Isa koy, i mma ngi wircikoyney kanandi farrey ra. I gʼa suurandi a ma naŋ ngi ma tuku nga darbaa miɲoo hinne ga. Borey kul kaŋ tuku a ga hallasi.
MRK.7.2	I dii Isa taalibi fooyaŋ ga ŋaa nda ngi kabe žiibey, maanaa i manʼi ɲumay. 
MRK.7.3	Fariziyeŋey nda Alyahuudey kul, i si ŋaa nda i mana ngi kabey ɲumay hala i ma henan, zama i mma alaadaa beerandi kaŋ i nʼa gar ngi kaagey ga. 
MRK.7.4	Takaa din da, nda i hun yooboo ra, i si ŋaa nda i mana ɲumay ka henan. I goo nda alaada boobo fooyaŋ kaŋ i gʼi kayandi, sanda ka potey, nda kusey, nda alhan taasawey, [nda daarey] ɲumay.
MRK.7.5	Fariziyeŋey nda Citaaboo baykey na Isa hãa ka nee: «Macin se ni taalibey si hanga alaadaa bande kaŋ ir nʼa gar ir kaagey ga? Macin se i ga ŋaa nda ngi kabe žiibey?» 
MRK.7.6	Isa nee i se: «Ezayi ga cum kaŋ na annabitaray tee war ga kaŋ ti almunafikey, sanda takaa kaŋ nda a hantumandi Citaaboo ra ka nee:
MRK.7.6	‹Alžamaa woo, miɲey de nda i gʼay beerandi,
MRK.7.6	amma biney ga hanse ka mooru agay.
MRK.7.7	Sujudu kaŋ i nʼa tee ya ne manʼti kala yaada,
MRK.7.7	zama hayey kaŋ i gʼi cawandi manʼti kala borey yaamarey.›
MRK.7.8	War ga Irkoy yaamaroo naŋ ka borey alaadaa kayandi.»
MRK.7.9	Isa tonton ka nee: «War goo ma Irkoy yaamaroo yankar henna ka koy war alaadaa gorandi! 
MRK.7.10	Zama Musa nka nee: ‹Ni ɲaa nda ni baaba beerandi.›
MRK.7.11	Amma war, war ga nee: ‹Boro kaŋ nee nga ɲaa wala nga baaba se: “Haya kaŋ ay ga hima kʼa noo ma ne manʼti kala ‘korban’ kaŋ maanaa ti ‘sargaroo kaŋ ga hima ka nondi Irkoy maaɲoo ga’.”› 
MRK.7.12	Nga ne, war si naŋ a ma faabari kul tee nga ɲaa wala nga baaba se. 
MRK.7.13	Takaa woo nda war ga Irkoy meešennoo derandi war alaadaa se kaŋ war gʼa har war banda-ka-zunbey se. War ga takawey wey dumi boobo tee.»
MRK.7.14	Isa ciya alžamaa se koyne ka nee: «War kul ma haŋajer ya ne ka faham. 
MRK.7.15	Haya sii no kaŋ hun tarayhere ka huru boro ra kaŋ ga hin kʼa žiibandi, amma hayey kaŋ ga hun boro binoo ra, wey din no mʼa žiibandi. 
MRK.7.16	[Boro kaŋ goo nda haŋa ka maa, ma haŋajer!]»
MRK.7.17	Waatoo kaŋ Isa na alžamaa naŋ ka huru hugoo ra, nga taalibey nʼa hãa nda filla yaasayantaa woo maanaa. 
MRK.7.18	A nee i se: «War mo si faham? War si faham kaŋ haya kul kaŋ hun tarayheroo ra ka huru boro ra si hin kʼa žiibandi? 
MRK.7.19	A si huru binoo ra, amma nga gundoo ra a ga huru jina a ma warrandi salangaa ra.» Šennoo woo ga, ŋaayan kul, Isa nʼa halalandi.
MRK.7.20	Isa nee: «Haya kaŋ ga hun boro binoo ra, woo din no ma boro žiibandi. 
MRK.7.21	Zama borey kuneheroo ra, bine ra hongu laaley ga hun kaŋ ti woy nda aru izefututarawey, nda zaytarawey, nda borowiiyaney, 
MRK.7.22	nda zinayaney, nda haya ceeciyaney albahiiritaray ra, nda binekoguyaney, nda dargayan, nda haya futu boonayyan, nda canseyan, nda wowyan, nda binebeeritaray, nda saamataray. 
MRK.7.23	Haya laaley wey kul si hun kala kunehere ra, ngey no ma boro žiibandi.»
MRK.7.24	Isa tun no din ka koy Tir laamaa ra. A zunbu hugu foo ra, a si baa boro kul ma bay kaŋ nga goo no, amma a mana hin ka tugu borey se. 
MRK.7.25	Woy foo kaŋ ize woy kaccaa ganji goo a ra, maa Isa maaɲoo, de a kaa a do ka sujudu a jine cewey cire. 
MRK.7.26	Woyoo woo manʼti Alyahuudu no, nga dumoo ti Grek, a mana hayandi kala gandaa kaŋ se i ga nee Siro-Fenisi. A nʼa wiri Isa ga, a ma ganjoo gaaray kʼa kaa nga ize woyoo ra. 
MRK.7.27	Isa nee a se: «Naŋ zankey ma ŋaa ka kungu jina, zama a si boori boro ma zankey ŋaahayaa zaa kʼa warra hanši-izey se.»
MRK.7.28	Woyoo na Isa zaabi ka nee: «Ay Koyoo, hanši-izey kaŋ goo taabaloo cire ga zankey meecindey ŋaa.» 
MRK.7.29	Isa nee a se: «Šennoo woo kaŋ nʼnʼa har se, willi, ganjoo hun ni ize woyoo ra.» 
MRK.7.30	Woyoo koy nga hugoo do, a na nga izoo gar a ga kani nda baani daaroo boŋ, ganjoo hun a ra.
MRK.7.31	Isa hun Tir laamaa ra ka bisa nda koyraa kaŋ maaɲoo ti Sidoŋ ka yee ka kaa Galile isabangoo here ka bisa nda Dekapol (maanaa «koyra woy (10)») laamaa game. 
MRK.7.32	Boroyaŋ kate a do boro foo kaŋ ga lutu, a si šelaŋ mo ka boori. I na Isa suurandi a ma kabe fur a ga. 
MRK.7.33	Isa nʼa ka mooru alžamaa ka koy jere ga. A na nga kabe-izey daŋ lutoo haŋawey ra jina, a tufa, a na tufaa zaa kʼa tuku lutoo deenoo ga, 
MRK.7.34	de a na nga boŋoo jer ka beenaa guna ka hunsar beeri foo tee ka nee a se: «Efaata!» kaŋ maanaa ti «Wa feeri!». 
MRK.7.35	[Dogoo din da] haŋawey feeri, deenoo hun denjiyanoo ga, de a šelaŋ nda fondaa. 
MRK.7.36	Isa na borey yaamar kaŋ i masʼa har boro kul se. Waati kul kaŋ Isa ga nee borey masʼa har, waati din no borey ga alhabaroo fee ka tonton. 
MRK.7.37	A tee alžamaa se boŋhaway beeri, de i nee: «Haya henna koonu no a gʼa tee! A ga lutey haŋawey feeri, a ga benbawey šelaŋandi.»
MRK.8.1	Jirbey wey alžama beeri foo goo Isa bande koyne. I sii nda haya kaŋ i gʼa ŋaa. Isa ciya nga taalibey se ka nee i se: 
MRK.8.2	«Ay ga tamalla jamaa se, zama jirbi hinza ti woo kaŋ i goo ay bande, i sii nda haya kaŋ i gʼa ŋaa. 
MRK.8.3	Nda ay nʼi yeeti ngi hugey do nda heraa, i ga kaŋ fondaa ra, zama affooyaŋ mana hun kala nongu mooro ra.» 
MRK.8.4	Nga taalibey tuuru a se ka nee: «Man ra boro ga hin ka duu saajoo woo ra ŋaayan kaŋ ga borey wey kungandi?» 
MRK.8.5	Isa nʼi hãa ka nee: «Takula marje bara war kone?» I nʼa zaabi ka nee: «Iyye bara ir kone.»
MRK.8.6	Woo banda ga, Isa na alžamaa yaamar i ma goro laboo ra. A na takula iyyaa zaa, a na albarka tee Irkoy se, a nʼi dunbu kʼi noo nga taalibey se i mʼi zamna. Taalibey nʼi zamna alžamaa se. 
MRK.8.7	Hamiisa kayna fooyaŋ cindi i kone. Isa na albarka daŋ i ra. A nee i ma ngi mo zamna. 
MRK.8.8	Borey ŋaa hala i kungu. I koy nda kokondo beeri iyye kaŋ ra wey kaŋ cindi goo. 
MRK.8.9	I ga too boro zenber taaci (4.000) cine. Woo banda ga, Isa nʼi naŋ i ma koy. 
MRK.8.10	Dogoo din da Isa huru harihiyoo ra, nga nda nga taalibey ka koy laamaa ra kaŋ maaɲoo ti Dalmanuta.
MRK.8.12	Isa hunsar nga binoo ra nda sahã, de a nee: «Cin se zamanoo woo borey ga tammaasa kayfante ceeci? Cimoo ne kaŋ ay gʼa har war se, tammaasa kayfante kul si teendi zamanoo woo borey se koyne!» 
MRK.8.13	Isa na Fariziyeŋey naŋ, a yee ka huru harihiyoo ra ka koy haroo boŋ faa ga.
MRK.8.14	Taalibey dirɲa ka takula zaa ngi bande nda manʼti ize folloku kaŋ cindi i kone harihiyoo ra. 
MRK.8.15	Isa nʼi yaamar ka nee: «Guna, wa hawgay 
MRK.8.16	Zama takula sii taalibey kone, i šelaŋ-šelaŋ cere game. 
MRK.8.17	Isa bay, a nee i se: «Macin se war ga šelaŋ-šelaŋ ka nee kaŋ war sii nda takula se? War si faham, war si dii hala sohõ? War boŋey no ma šendi wala? 
MRK.8.18	War goo nda mooyaŋ, war si dii wala? War goo nda haŋayaŋ, war si maa wala? War si hongu 
MRK.8.19	waatoo kaŋ ay na takula guwaa dunbu boro zenber guwaa (5.000) se, wey kaŋ cindi kokondo marje ra war nʼi daŋ ka koy?» Taalibey nee a se: «Kokondo woy cindi hinka (12).» 
MRK.8.20	«De waatoo kaŋ ay na iyyaa dunbu boro zenber taacaa (4.000) se, kokondo beeri marje no war nʼi too nda wey kaŋ cindi kʼi ka koy?» I tuuru a se ka nee: «Kokondo beeri iyye.» 
MRK.8.21	A nee i se: «Woo kul, hala sohõ war si faham wala?»
MRK.8.22	Isa nda nga taalibey too Betsayda. Boroyaŋ kate a do danaw foo, de i nʼa suurandi kaŋ a ma danaa taaru kʼa noo baani. 
MRK.8.23	Isa na danaa dii nda kaboo, a nʼa gongu ka hibi koyraa ga. A na tufay daŋ danaa moɲey ga. A na nga kabey fur a ga, de a nee a se: «Nʼga dii haya wala?» 
MRK.8.24	Danaa na nga moɲey feeri. A nee: «Ay ga dii borey, amma i mma tee ya ne sanda tuuriyaŋ kaŋ ga dira.» 
MRK.8.25	Isa yee koyne ka nga kabey daŋ moɲey ga, de a dii henna, a yee nga taka žeenaa ga, nga moo gunaa henan. 
MRK.8.26	Woo banda ga, Isa na aroo yeeti a ma koy nga hugoo do, a nee a se: «Masi ba huru koyraa ra.»
MRK.8.27	Isa nda nga taalibey dira ka koy koyra kanbey kaŋ ga man koyraa ga kaŋ se i ga nee Sezare Filip
MRK.8.28	I nee a se: «Boro fooyaŋ ga nee kaŋ Yehiya kaŋ ti 
MRK.8.29	A nʼi hãa ka nee: «De war, war mma nee, may ti agay?» Piyer nʼa zaabi ka nee: «Ni ti 
MRK.8.30	Isa hanse kʼi yaamar kaŋ i masi nga maaɲoo har boro kul se.
MRK.8.31	Woo banda ga, Isa sintin ka nga taalibey bayrandi ka nee i se kaŋ kala 
MRK.8.32	A na šennoo woo har i se kaaray. Piyer nʼa dii jere ga ka citi a ga. 
MRK.8.33	Isa bere, de a na nga taalibey guna. A citi Piyer ga ka nee a se: «Mooru ay ga, Šaytan, zama nʼsi alhuzun nda Irkoy ibaayoo, borey wanoo nda nʼga alhuzun.»
MRK.8.34	Woo banda ga, Isa ciya alžamaa nda nga taalibey se, a nee i se: «Boro kaŋ ga baa nga ma hanga ay bande, kala a ma nga alhawaa naŋ, a ma nga 
MRK.8.35	Boro kaŋ ga baa nga ma nga hundoo hallasi gʼa mursu, amma boro kaŋ ga nga hundoo mursandi agay nda 
MRK.8.36	Macin no a gʼa hanse boro se a ma duu aduɲɲa kul, nda nga hundoo ga mursu? 
MRK.8.37	Macin no boro gʼa barmay nda nga hundoo?
MRK.8.38	Boro kul kaŋ agay nda ay meešenney gʼa haawandi zamanoo woo boro zinateerey nda zunubantey game, 
MRK.9.1	Isa nee i se: «Cimoo ne kaŋ ay gʼa har war se, boroyaŋ goo ne kaŋ si buuyan taba i mana dii Irkoy 
MRK.9.2	Jirbi iddu banda ga, Isa na Piyer, nda Žak, nda Yehiya zaa ka koy jere ga, ngi hinne tondi hondu beeri foo ga. Nga kunturoo alhaaloo barmay jiney ra. 
MRK.9.3	Nga darbawey tee ikaaray far. Boro sii aduɲɲa ra kaŋ ga hin ka darbay kaarayandi ka too nga waney takaa. 
MRK.9.4	Ilyasu nda Musa bangay i se, de i cindi ka šelaŋ Isa bande. 
MRK.9.5	Piyer na šennoo zaa ka nee Isa se: «Rabbi, a ga boori ir ma cindi ne ra, adiši ir ma hukkum hinza cin, affoo ni se, affoo Musa se, affaa Ilyasu se.» 
MRK.9.6	Piyer si bay haya kaŋ nga mʼa har, zama taalibi hinzaa kul nka hunbur. 
MRK.9.7	Duula foo na nga biyoo kʼi gum, de jinde foo fatta duulaa ra ka nee: «Woo ti agay 
MRK.9.8	Dogoo din da taalibey guna-guna ngi jerey ga, amma i mana dii boro kul, ngi nda Isa hinne no.
MRK.9.9	Kaŋ i goo ma zunbu tondi hondoo boŋ, Isa nʼi yaamar ka nee kaŋ woo kaŋ i dii a, i masʼa deede boro kul se hala waati kaŋ ra 
MRK.9.10	I na yaamaroo dii, amma i cindi ka cere hãa ka nee: «‹Ka tun bukawey ra›, woo din ti macin?»
MRK.9.11	Woo banda ga, i na Isa hãa ka nee: «Macin se 
MRK.9.12	A nee i se: «Cimi no kaŋ Ilyasu ga kaa ka hayey kul gorandi jina. Macin se a hantumandi Citaaboo ra 
MRK.9.13	Amma ay ga war bayrandi kaŋ Ilyasu kaa, de borey nʼa tee woo kaŋ kan i se, sanda takaa kaŋ nda a hantumandi a ga.»
MRK.9.14	Waatoo kaŋ i too taalibey cindey do, i dii alžama beeri foo kaŋ gʼi wanga nda 
MRK.9.15	Kaŋ borey dii Isa, boŋey hanse ka haw. I zuru ka koy a do kʼa foo. 
MRK.9.16	A nʼi hãa ka nee: «Macin ga war goo ma kakaw i bande?» 
MRK.9.17	Boro foo kaŋ goo alžamaa ra, nʼa zaabi ka nee: «Alfagaa, ya nka kate ni do ay izʼaroo kaŋ ra ganji goo kaŋ gʼa benbandi. 
MRK.9.18	Nongu kul kaŋ ra zankaa goo, nda a tun a se, a gʼa warra ganda, a ga kufu kar, a ga hiɲey kaama, gaahamoo ga kogu karbaši. Ay nʼa wiri ni taalibey ga i ma ganjoo gaaray, amma i mana hin.» 
MRK.9.19	Isa zaabi ka nee i se: «Dumi kaŋ si naanay, hala waati foo no ay ga hima ka cindi war bande? Hala waati foo no ay ga hima ka war suuri? Wa kate zankaa ya ne.»
MRK.9.20	I kate nda a do. Kaŋ ganjoo dii Isa, a na zankaa guzuguzu. A nʼa kaŋandi ganda. A cindi ka bilimbilim laboo ra, de miɲoo ga kufu kar. 
MRK.9.21	Isa na zankaa baaba hãa ka nee: «Za waati foo no woo ga tee a se?» Baaboo tuuru a se ka nee: «Za nga zankakaccutaraa ga. 
MRK.9.22	Cee booboyaŋ ganjoo gʼa warra nuune ra wala hari ra hala nga mʼa halaci. Nda nʼga hin, hinna ir ga, mʼir soolam!» 
MRK.9.23	Isa tuuru a se ka nee: «Nʼnee: ‹Nda nʼga hin…›! Haya kul ga hin ka tee boro kaŋ naanay se.» 
MRK.9.24	Dogoo din da zankaa baaba kaati ka nee: «Ay naanay. Ay faaba kʼay naanay jaŋaa kaa!»
MRK.9.25	Kaŋ Isa dii alžamaa goo ma zuru ka kaa, a zahã ganjoo ga ka nee a se: «Ganjoo kaŋ ga boro tee lutu nda benbaw, ay na ni yaamar, hun zankaa woo ra, de mo masi yee ka huru a ra hala abada!» 
MRK.9.26	Ganjoo na kaati beeri tee, a na zankaa guzuguzu futu, de a hun a ra. Zankaa hima nda bukaw. Woo se boro boobo nee: «A buu.» 
MRK.9.27	Amma Isa na zankaa dii nda kaboo. A nʼa tunandi, de zankaa kay nga boŋ ga.
MRK.9.28	Waatoo kaŋ Isa huru hugoo ra, nga nda nga taalibey hinne bara no, i nʼa hãa ka nee: «Macin se ir, ir mana hin ka ganjoo gaaray?» 
MRK.9.29	Isa nee i se: «Ganjoo woo dumoo si hin ka fatta nda manʼti Irkoy ŋaarayyan [nda meehawyan].»
MRK.9.30	I hun no din, i koy bisa nda Galile, amma Isa si baa borey ma bay. 
MRK.9.31	Zama haya kaŋ se a mma nga taalibey cawandi, a nee i se: «
MRK.9.32	Amma taalibey mana faham šennoo woo se, de i ga hunbur kʼa hãa.
MRK.9.33	I koy Kaparnahum. Waatoo kaŋ i goo hugoo ra, Isa nʼi hãa ka nee: «Macin ga war cindi ka kakaw fondaa ra?» 
MRK.9.34	I mana tuuru, zama fondaa ra i nka cindi ka cere kakaw ka bay, ngi ra, may ka bisa borey kul. 
MRK.9.35	Isa goro, a ciya taalibi woy cindi hinkaa (12) se. A nee i se: «Boro kaŋ ga baa nga ma huru jine, kala a ma nga boŋ yeeti borey kul se banda. A ma tee borey kul se tam.» 
MRK.9.36	Woo banda ga, a na zanka kaccu foo zaa kʼa daŋ ngi gamey ra. A nʼa naagu nga gandoo ra, de a nee i se: 
MRK.9.37	«Boro kul kaŋ yadda ka zanka kaccaa woo cine dii ay maaganda se, boraa, agay hunday ga a yadda. Boro kul kaŋ yadda ay ga manʼti agay hinne ga a yadda, amma boraa kaŋ nʼay sanba ga a yadda.»
MRK.9.38	Yehiya nee Isa se: «Alfagaa, ir dii aru foo kaŋ ga ni maaɲoo cee ka ganjey gaaray. Ir nʼa ganji a mʼa tee, zama a sii ir bande.» 
MRK.9.39	Isa nee: «War masʼa ganji, zama boro sii no kaŋ gʼay maaɲoo cee ka kayfi tee, de koyne dogoo din da a ma haya futu har ay ga. 
MRK.9.40	Boro kaŋ si konna ir, goo ir bande. 
MRK.9.41	Boro kaŋ na war haŋandi hari yaynaa poti foo 
MRK.9.42	«Boro kaŋ na boro kaccey wey affoo kaŋ ga naanay [agay] kaŋandi zunubu ra, boraa din, fufutondi beeri ma hawandi jindoo ga ka warrandi teekoo ra baa a se. 
MRK.9.43	Nda ni kaboo no ma ni kaŋandi zunubu ra, a dunbu kʼa kaa. Ma tee kabefookoyni ka huru hunaroo ra baa ma ne ma bara nda kabe hinka, ma koy žahannam nuunaa ra kaŋ si buu. 
MRK.9.44	[No din nooney kaŋ ga boro hamoo ŋaa si buu, nuunaa mo si buu abada.] 
MRK.9.45	Nda ni cewoo no ma ni kaŋandi zunubu ra, a dunbu kʼa kaa. Ma huru hunaroo ra nda cee foo baa ma ne nʼgoo nda cee hinka, ma warrandi žahannam ra. 
MRK.9.46	[No din nooney kaŋ ga boro hamoo ŋaa si buu, nuunaa mo si buu abada.] 
MRK.9.47	Nda ni moɲoo no ma ni kaŋandi zunubu ra, a dogu. Ma huru Irkoy 
MRK.9.48	No din nooney kaŋ ga boro hamoo ŋaa si buu, nuunaa mo si buu abada. 
MRK.9.49	Zama boro foo kul ga ciiri-ciirandi nda nuune.
MRK.9.50	Ciiri ga boori, amma nda ciiri tenbaa hun, macin nda boro ga yee kʼa noo tenbe? Ciiri tenbe ma bara war ra, alaafiya ma bara war nda cere game.»
MRK.10.1	Isa hun no din, a tun ka koy Žude gandaa ra, a koy Žurdeŋ isaa se banda. Alžama foo yee ka marga a boŋ. A sintin kʼi cawandi koyne, sanda takaa kaŋ a doona kʼa tee. 
MRK.10.2	 fooyaŋ man a kʼa sii. I nʼa hãa ka nee: «A ga bisa aru se a ma fay nga wandoo wala?» 
MRK.10.3	Isa nʼi zaabi ka nee: «Macin nda Musa na war yaamar?» 
MRK.10.4	I nee: «Musa yadda aru ma fay-kaddaasu hantum jina, a ma fay.
MRK.10.5	Isa nee i se: «War biney šendiyanoo se a na yaamaroo woo hantum war se, 
MRK.10.6	amma za aduɲɲa takaroo sintinoo ga, ‹aru nda woy no Irkoy nʼi tee.›
MRK.10.7	‹Woo ka kate, boro ga hun nga ɲaa nda nga baaba do [ka denji nga wandoo ga], 
MRK.10.8	de ngi boro hinkaa ga tee gaaham folloku.›
MRK.10.9	Borey kaŋ Irkoy nʼi marga, adamize masʼi fayandi.»
MRK.10.10	Waatoo kaŋ i willi hugey do, taalibey yee ka Isa hãa nda fayyan šennoo. 
MRK.10.11	A nee i se: «Boro kul kaŋ na nga wandoo fay ka hiiji affoo, a na zina tee ka duu zunubu ijinaa ga. 
MRK.10.12	Woy mo kaŋ na nga kurɲoo fay ka hiiji aru foo na zina tee.»
MRK.10.13	Boroyaŋ kate Isa do zankayaŋ hala a mʼi taaru, amma taalibey citi i ga. 
MRK.10.14	Waatoo kaŋ Isa dii woo, a futu ka nee i se: «Wa zankey naŋ i ma kaa ay do, war masʼi ganji, zama borey kaŋ ga hima nda ey wane nda Irkoy 
MRK.10.15	Cimoo ne kaŋ ay gʼa har war se, boro kul kaŋ mana Irkoy Laamaa dii sanda takaa kaŋ nda zanka kaccu gʼa dii, šikka sii kaŋ boraa si huru a ra.» 
MRK.10.16	Woo banda ga, a na zankey naagu nga gandoo ra, a na nga kabey fur i ga ka albarka daŋ i ra.
MRK.10.17	Waatoo kaŋ Isa na fondaa zaa, aru foo zuru ka kaa. A kaŋ kanjey ga Isa jine kʼa hãa ka nee: «Alfa boryaa, macin no ay ga hima kʼa tee hala ya hunayan abadantaa tubu?» 
MRK.10.18	Isa nee a se: «Macin se nʼga nee ay ga boori? Boro kul si boori nda manʼti Irkoy hinne. 
MRK.10.19	Nʼga yaamarey bay: ‹Masi boro wii, masi zina, masi zay, masi taari seedetaray tee›, masi boro kul tooɲe, ‹ni ɲaa nda ni baaba beerandi.›
MRK.10.20	Aroo nʼa zaabi ka nee: «Alfagaa, wey kul ay nʼi dii za ay zankataraa ga.» 
MRK.10.21	Isa nʼa guna, a bagʼa. A nee a se: «Haya foo ga ni kuma: hayey kul kaŋ goo ma ne neere, de ma hayoo noo talkey se, woo ra nʼga duu alman beenaa ra. Nga banda ga, ma kaa ka hanga agay.» 
MRK.10.22	Aroo gaahamoo buu a ga kaŋ Isa na šennoo woo har. A koy nda binemarayyan, zama a goo nda alman boobo.
MRK.10.23	Isa guna jine nda banda, de a nee nga taalibey se: «A ga šendi borey kaŋ goo nda alman se i ma huru Irkoy 
MRK.10.24	Šenney kaŋ a nʼi har hanse ka taalibey boŋey haw. Isa yee ka nee i se: «He zankey, Irkoy Laamaa huruyanoo ga šendi! 
MRK.10.25	Yoo ma bisa nda sana fun ga faala nda almankoyni ma huru Irkoy Laamaa ra.» 
MRK.10.26	Taalibey boŋhawaa mma koy de a ga tonton. I nee cere se: «Adiši may no ma hin ka hallasi?» 
MRK.10.27	Isa nʼi guna, de a nee i se: «Adamizey se a ga mongu, amma manʼti Irkoy se, zama haya sii no kaŋ ga mongu Irkoy se.»
MRK.10.28	Woo banda ga, Piyer nee a se: «Ir ne, ir na hayey kul naŋ ka hanga ni bande.» 
MRK.10.29	Isa nʼa zaabi ka nee: «Cimoo ne kaŋ ay gʼa har war se, boro kul sii no kaŋ ga nga hugoo naŋ, wala nga armey, wala nga woymey, wala nga ɲaa, wala nga baaba, wala nga izey, wala nga faarey agay nda 
MRK.10.30	kaŋ si duu hayey wey cine zangu (100) zamanoo woo ra: huguyaŋ, nda armayaŋ, nda woymeyaŋ, nda ɲaayaŋ, nda izeyaŋ, nda faariyaŋ. A ga kaa ka duu gurzugayyaŋ, amma alaaharaa hane a ga duu hunayan abadantaa. 
MRK.10.31	Amma boro booboyaŋ kaŋ goo jine ga kaa ka tee ikokoranteyaŋ, ikokorantey ga kaa ka tee ijinawey.»
MRK.10.32	Isa nda borey kaŋ goo a bande dira ka žigi ka koy Žerizalem. Isa goo ma dira jiney ra. Taalibey biney nʼi kankam, de borey kaŋ hanga i bande ga hunbur. Isa yee ka taalibi woy cindi hinkaa (12) dii ka sintin ka hayey har i se kaŋ ga kaa ka tee nga ga. 
MRK.10.33	A nee: «Nga ne, ir goo ma žigi ka koy Žerizalem. I ga 
MRK.10.34	I gʼa kaynandi, i ga tufa a ga, i gʼa barzu, de i gʼa wii. Jirbi hinza banda ga, a ga tun.»
MRK.10.35	Zebede izʼarey kaŋ ti Žak nda Yehiya, man Isa ga. I nee a se: «Alfagaa, ir ga haya foo wiri ni ga, mʼa tee ir se.» 
MRK.10.36	A nʼi hãa ka nee: «Macin no war ga baa yʼa tee war se?» 
MRK.10.37	I nee a se: «Ir mma baa ma naŋ ir affoo ma goro ni kabe hennaa ga, affaa ma goro ni kabe laalaa ga ni daržaa ra.» 
MRK.10.38	Isa nee i se: «War si haya bay kaŋ war gʼa wiri. War ga hin ka gurzugaa potoo hayaa haŋ kaŋ ay gʼa haŋ wala? War ga hin ka 
MRK.10.39	I nee a se: «Ir ga hin.» Isa nee i se: «War ga kaa ka potoo hayaa haŋ kaŋ ay gʼa haŋ, war ga kaa ka batizandi nda batizeyanoo kaŋ nda ay ga batizandi, 
MRK.10.40	amma ka goro ay kabe hennaa wala ilaalaa ga, manʼti agay no mʼa kayandi. A si nondi kala borey kaŋ se Irkoy nʼa soolu.» 
MRK.10.41	Kaŋ taalibi woyaa (10) maa woo, i sintin ka dukur Žak nda Yehiya ga.
MRK.10.42	Isa ciya i se, a nee i se: «War ga bay kaŋ borey kaŋ i gʼi himandi nda gandawey boŋkoyney ga koytaray fur i boŋ, ngi boro beerey ga hini fur i boŋ. 
MRK.10.43	Amma war game manʼti takaa woo no, boro kaŋ ga baa nga ma tee boro beeri war ra, kala a ma tee war tamoo. 
MRK.10.44	Boro kul kaŋ ga baa nga ma huru war ra jine, kala a ma nga boŋ tee borey kul se baɲɲa. 
MRK.10.45	Zama 
MRK.10.46	I naaru ka koy too Žeriko. Waatoo kaŋ Isa ga fatta koyraa ra, nga, nda nga taalibey, nda alžama beeri, danaw gariibu goo ma goro fondaa jeroo ga. Maaɲoo ti Bartime, baaboo ti Time.
MRK.10.47	Waatoo kaŋ a maa kaŋ Isa Nazaret boraa no, kul a sintin ka kaati ka nee: «
MRK.10.48	Boro boobo ga citi danaa ga a ma dangay. Amma a mma kaati ka tonton ka nee: «Dawda Haamaa, hinna ay ga!» 
MRK.10.49	Isa kay, de a nee: «Wa ciya a se.» I ciya danaa se ka nee: «Bine tee, tun ni boŋ ga, a ga ciya ma ne.» 
MRK.10.50	Danaa na nga darbay beeroo warra, a sar ka tun ka koy Isa do. 
MRK.10.51	Isa nʼa hãa ka nee: «Macin no nʼga baa yʼa tee ma ne?» Danaa nee a se: «Rabbuni (maanaa ‹alfagaa›), ya mma baa ya yee ka dii.» 
MRK.10.52	Isa nee a se: «Ma koy nda baani, ni naanaa na ni hallasi.» Dogoo din da moɲey yee ka dii, a hanga Isa ka fondaa tee a bande.
MRK.11.1	Waatoo kaŋ i ga man Žerizalem, de i too Betefaže nda Betani kaŋ goo 
MRK.11.2	A nee i se: «Wa koy koyra-izoo ra kaŋ ga war tenje. Za war too, nga no war ga farka-ize foo gar kaŋ ga hawa kaŋ boro kul mana bay ka žigi a boŋ. Wʼa feeri, war ma kate a. 
MRK.11.3	Nda boro nee war se: ‹Macin se war ga woo tee?›, wa nee a se: ‹Ir Koyoo no ma too a ga, sohõ da a gʼa yeeti kate ne ra.›»
MRK.11.4	I koy, de i na farka-ize foo gar. A ga hawa hugu mee foo ga taray, lolaa ra. I nʼa feeri. 
MRK.11.5	Borey kaŋ goo no din, affooyaŋ i ra nʼi hãa ka nee: «Macin no war goo mʼa tee? Macin se war ga farka-izoo feeri?» 
MRK.11.6	I šelaŋ i se sanda takaa kaŋ nda Isa nʼa har. I na taalibey naŋ i mʼa tee. 
MRK.11.7	I kate farka-izoo Isa do. I na ngi darbawey fur a boŋ, de Isa goro a ga.
MRK.11.8	Boro boobo na ngi darbawey daaru fondaa ra, affooyaŋ na tuuri kabeyaŋ kaŋ ga fita goo kaŋ i nʼi dunbu faarey ra, kanandi. 
MRK.11.9	Borey kaŋ goo jinoo ra nda wey kaŋ goo dumaa ga kaati ka nee:
MRK.11.9	«
MRK.11.9	Albarka ma bara boraa se
MRK.11.9	kaŋ goo kaa ir Koyoo maaɲoo ga!
MRK.11.10	Albarka ma huru 
MRK.11.10	kaŋ goo kaa, ir kaagaa Dawda Laamaa!
MRK.11.10	Hozaana beenaa se beene!»
MRK.11.11	Isa too Žerizalem, de a huru Irkoy 
MRK.11.12	Subaa ra, kaŋ Isa nda nga taalibey na fondaa zaa ka fatta Betani, a heray. 
MRK.11.13	A ga jeejayɲaa foo kaŋ ga fita goo honnay nongu mooro ra. A koy tuuroo do ka guna wala nga ga duu a ga izeyaŋ kʼi ŋaa. Amma kaŋ a man a, a mana haya kul gar a ga kala fitawey, zama jeejayɲaŋey hayyanoo waatoo mana too. 
MRK.11.14	Isa nee jeejayɲaŋoo se: «Yala boro kul masi yee ka ni izoo ŋaa hala abada!» Taalibey maa šennoo kaŋ a nʼa har.
MRK.11.15	I too Žerizalem. Isa huru Irkoy 
MRK.11.16	A mana yadda mo boro kul ma jinay zaa ka Irkoy hugu beeroo dunbu ka bisa. 
MRK.11.17	Woo banda ga, a nʼi cawandi ka nee: «A nka mana hantumandi 
MRK.11.17	‹Ay hugoo ga ciyandi nda hugu kaŋ ra dumi kul ga Irkoy ŋaaray›
MRK.11.17	amma war wey, war nʼa tee zay lanbadoo.»
MRK.11.19	Kaŋ cijinoo too, Isa nda nga taalibey fatta koyraa ra.
MRK.11.20	Subbaahi tayaa ra, kaŋ i goo ma bisa fondaa ra, i dii jeejayɲaŋoo. A kogu hala linjey ga. 
MRK.11.21	Piyer hongu hayaa kaŋ tee, de a nee Isa se: «Rabbi, guna jeejayɲaŋoo kaŋ nʼnʼa danga, nga ka kogu.» 
MRK.11.22	Isa na šennoo zaa ka nee nga taalibey se: «Wa naanay Irkoy! 
MRK.11.23	Cimoo ne kaŋ ay gʼa har war se, boro kul kaŋ nee tondi hondoo woo se: ‹Hun ne, ma ni boŋ warra teekoo ra›, nda a mana šikka nga binoo ra, a naanay, šennoo kaŋ a nʼa har ga tee. 
MRK.11.24	Woo se ay ga nee war se: haya kul kaŋ war gʼa ŋaaray Irkoy ga kʼa wiri a ga, wa naanay kaŋ war duu a, a gʼa tee war se. 
MRK.11.25	Waati kaŋ war kayandi ka Irkoy ŋaaray, nda a gar dooray goo war biney ra boro se, wa yaafa a se, hala war Baaba Irkoy mo kaŋ goo beenaa ra ma war laybey yaafa. 
MRK.11.26	[Amma nda war si yaafa, war Baaba Irkoy kaŋ goo beenaa ra mo si war laybey yaafa.]»
MRK.11.27	Isa nda nga taalibey yee koyne Žerizalem. Kaŋ Isa goo ma dira-dira Irkoy 
MRK.11.28	I šelaŋ a se ka nee: «Hini foo nda nʼga wey tee, wala mo, may ka ni noo hinoo woo mʼi tee?» 
MRK.11.29	Isa nee i se: «Ay ga war hãa nda haya folloku. Nda war nʼay zaabi, kul ay ga hinoo har kaŋ nda ay ga wey tee. 
MRK.11.30	Yehiya 
MRK.11.31	I šelaŋ-šelaŋ cere game ka nee: «Nda ir nee: ‹Beenaa ra›, a ga nee: ‹[Adiši] macin se war mana naanay a?› 
MRK.11.32	Nda ir nee mo: ‹Adamizey›, …» – I ga hunbur alžamaa, zama borey kul ga Yehiya dii annabi. 
MRK.11.33	I na Isa zaabi ka nee: «Ir si bay.» Isa nee i se: «Agay da si hinoo har war se kaŋ nda ay ga wey tee.»
MRK.12.1	Isa yee ka sintin ka šelaŋ i se nda filla yaasayanteyaŋ. A nee: «Aru foo na 
MRK.12.2	Waatoo kaŋ hegaa too, a na tam foo sanba beerikey do hala nga ma duu faari-izey ra. 
MRK.12.3	Amma i nʼa dii, i nʼa kar, de i nʼa naŋ a ma koy kabe koonu. 
MRK.12.4	A yee ka tam foo sanba. Nga mo, i nʼa maray boŋoo ra, i nʼa kaynandi. 
MRK.12.5	A yee ka affoo sanba. Woo din, i nʼa wii. Nga banda ga, ibooboyaŋ kaŋ a nʼi sanba, i na affooyaŋ kar, i na jerey wii. 
MRK.12.6	Boro follokaa kaŋ cindi a se koyne manʼti kala nga izʼaroo, nga baakaa. Nga ti ikokorantaa, a nʼa sanba i do ka nee: ‹I gʼay izʼaroo beerandi.› 
MRK.12.7	Amma beerikey nee cere se: ‹Woo ti tubukaa. Wa kaa, ir mʼa wii, nga ra tubuhayaa ga tee ir wane.› 
MRK.12.8	I nʼa dii, i nʼa wii, de i nʼa warra taray kʼa kaa faaroo ra. 
MRK.12.9	[Sohõ] macin no faaroo koyoo gʼa tee? A ga kaa ka beerikey halaci ka faaroo yeeti itanayaŋ se. 
MRK.12.10	War mana bay ka 
MRK.12.10	‹Tondoo kaŋ cinakey nʼa fur,
MRK.12.10	nga no ka tee hugoo kanjoo tondoo.
MRK.12.11	Ir Koyoo ka baa woo ma tee,
MRK.12.11	alaabiina no ir moɲey cire!›
MRK.12.13	Woo banda ga, i na 
MRK.12.14	I koy a do ka nee a se: «Alfagaa, ir ga bay kaŋ cimi harkaw ti ni. Nʼsi hunbur boro kul. Nʼsi borey ndumey guna, ni mma Irkoy fondaa cawandi nda cimi. A ga hima alkaasi ma banandi kokoy beeroo se wala a si hima? Ir mʼa bana wala ir masʼa bana?» 
MRK.12.15	Isa bay ngi almunafikitaraa ga, a nee i se: «Macin se war gʼay sii? Wa kate ya ne nzorfu kaaray tamma foo hala ya dii a.» 
MRK.12.16	I kate a se. A nee i se: «May biyoo nda nga maaɲoo ti woo?» I nee a se: «Kokoy beeroo.» 
MRK.12.17	Isa nee i se: «Wa kokoy beeroo hayey noo kokoy beeroo se, Irkoy waney, war mʼi noo Irkoy se.» Boŋey hanse ka haw nda Isa.
MRK.12.19	«Alfagaa, Musa na yaamar hantum ir se ka nee: ‹Nda aru buu ka wande naŋ kaŋ mana duu a se ize, aroo armaa ga hima ka hiiji woyoo hala a ma duu bukaa se ize.›
MRK.12.20	Arma iyye bay ka bara kaŋ ijinaa hiiji, a buu, a mana ize naŋ. 
MRK.12.21	Arma hinkantoo hiiji woyoo, a buu, a mana ize naŋ, arma hinzantoo mo taka follokaa. 
MRK.12.22	Iyyaa kul mana ize naŋ. Woo banda ga, woyoo mo buu. 
MRK.12.23	Tunyanoo hane, [waatoo kaŋ bukawey ga tun,] iyyaa ra, may se a ga tee wande? Zama ngi boro iyyaa hiiji woyoo ka bisa.»
MRK.12.24	Isa nee i se: «War dere, war ga addaliloo bay wala? Addaliloo manʼti kala war si 
MRK.12.25	Zama han kaŋ i tun bukawey ra, arey si hiiji, woyey si nondi hiijay. Amma i mma tee sanda almalaykayaŋ beenaa ra. 
MRK.12.26	Haya kaŋ ti bukawey tunyanoo, war mana bay kʼa caw Musa citaaboo ra, nongoo kaŋ ga šelaŋ saabayɲaŋoo ga kaŋ ra Irkoy nee Musa se: ‹Agay ti Ibirahima Koyoo, Isiyaka Koyoo, Yakuba Koyoo.›
MRK.12.27	Irkoy manʼti bukawey Koyoo, baahunantey Koyoo no. War hanse ka dere.»
MRK.12.29	Isa nʼa zaabi ka nee: «Yaamarey kul ibeeroo ne: ‹Haŋajer, Izirayel, ir Koyoo Irkoy ti ir Koy follokaa.
MRK.12.30	Ma baa ni Koyoo Irkoy nda ni binoo kul, nda ni hundoo kul, nda ni lakkaloo kul, nda ni gaaboo kul.›
MRK.12.31	Ihinkantoo ti: ‹Ma baa ni cinaa sanda takaa kaŋ nda nʼga baa ni boŋ.›
MRK.12.32	Citaaboo baykaa nee Isa se: «A boori, alfagaa! Nʼna cimi har: nga ti ir Koy follokaa, ‹de mo koy sii no kala nga hinne.›
MRK.12.33	Boro ma bagʼa nda nga binoo kul, nda nga lakkaloo kul, nda nga gaaboo kul, de mo boro ma baa nga cinaa sanda takaa kaŋ nda boro ga baa nga boŋ.
MRK.12.34	Kaŋ Isa dii kaŋ a tuuru nda lakkalkoynitaray, a nee a se: «Nʼsi mooru Irkoy 
MRK.12.35	Waatoo kaŋ Isa goo ma cawandi Irkoy 
MRK.12.36	Dawda hunday nee 
MRK.12.36	‹Ir Koyoo nee ay Koyoo se:
MRK.12.36	“Goro ay kabe hennaa here,
MRK.12.36	hala waati kaŋ ra ay na ni iberey daŋ ni cewey cire.”›
MRK.12.37	Dawda hunday gʼa cee nda Koy, adiši taka foo ra a ga tee a se Haama?» Alžama beeri foo ga haŋajer Isa se nda ɲaali.
MRK.12.38	Isa nee nga cawandiyanoo ra: «Wa war boŋ hawgay 
MRK.12.39	I ga baa mo jine gorodogey 
MRK.12.40	I ga woyey kaŋ kurɲey faati kabey koonandi. Nda i ga Irkoy ŋaaray, i si cahã ka ben hala borey ma dii ngi. Ngi zukandoo ga hanse ka boobo.»
MRK.12.41	Kaŋ Isa goro nooroo jinaa tenje, a dii takaa kaŋ nda alžamaa goo ma nooru daŋ a ra. Almankoyni booboyaŋ ga nooru beeri jisi, 
MRK.12.42	amma woy talka foo kaŋ kurɲoo buu kaa, de a na nooru tamma hinka kaŋ si too haya daŋ a ra. 
MRK.12.43	Woo banda ga, Isa ciya nga taalibey se ka nee i se: «Cimoo ne kaŋ ay gʼa har war se, woy talkaa woo kaŋ kurɲoo buu daŋ ka bisa borey kul kaŋ na haya daŋ nooroo jinaa ra. 
MRK.12.44	Zama borey kul, woo kaŋ ga i si too, nga no i nʼa daŋ, amma nga, nga talkataraa ra, hayaa kul kaŋ goo a se, maanaa nga hunaa kul no a nʼa daŋ.»
MRK.13.1	Waatoo kaŋ Isa goo ma fatta Irkoy 
MRK.13.2	Isa nee a se: «Nʼga dii hugu beerey wey wala? Tondi foo si cindi affoo boŋ kaŋ si kaa ka kayra.»
MRK.13.3	Woo banda ga, kaŋ Isa goro 
MRK.13.4	«Ir fahamandi waati foo no woo ga kaa ka tee, de mo macin ti tammaasaa kaŋ gʼir bayrandi kaŋ hayey wey ga hima ka kaa ka tee ka ben.»
MRK.13.5	Isa na šennoo zaa ka nee i se: «Wa hawgay boro kul masi war darga. 
MRK.13.6	Boro booboyaŋ ga kaa ay maaɲoo ga ka nee kaŋ ngi ti 
MRK.13.7	Waati kaŋ war ga maa wonguyaŋ tun nda wongu alhabaryaŋ, war masi hunbur. Kala wey ma teendi, amma hala sohõ manʼti benantaa no. 
MRK.13.8	Ganda foo ga tun ka ganda foo wongu, laama foo ga tun ka laama foo wongu. Labu jijiriyaŋ ga tee nongu booboyaŋ ra. Herayyaŋ ga tee. Wey manʼti kala sintinoo, i ga hima nda hayyan kuubi jina-jinawey.
MRK.13.9	War, wa war boŋ hawgay. I ga war nondi alkaaley se, i ga war barzu 
MRK.13.10	Kala 
MRK.13.11	Waati kaŋ i ga war ka koy ka war nondi, war masi alhuzun nda hayaa kaŋ war gʼa har. Wa hayaa har kaŋ nondi war se waatoo din da, zama manʼti war no ma šelaŋ, amma 
MRK.13.12	Arma ga nga armaa noo i mʼa wii, baaba ga nga izoo noo i mʼa wii. Zankey ga ture ngi baabey ga kʼi noo i ma wiiyandi. 
MRK.13.13	Borey kul ga konna war ay maaɲoo sabbu se, amma boro kaŋ gaabandi hala benantaa ga, a ga hallasi.»
MRK.13.14	«Waati kaŋ war ga dii ‹haya harramantaa›
MRK.13.15	Boro kaŋ goo sooro boŋ masi zunbu, a masi huru hugoo ra ka haya zaa kaŋ goo nga hugoo ra. 
MRK.13.16	Boro kaŋ goo faarey ra masi yee ka koy nga burmusoo zaa. 
MRK.13.17	Woyey bone kaŋ ga tee boro hinka nda wey kaŋ ga naanandi haney din. 
MRK.13.18	Wa Irkoy ŋaaray hala hayey wey masi tee jiyaw ra. 
MRK.13.19	Haney din zarabi ga tee kaŋ cine mana bay ka tee za aduɲɲa takaroo sintinoo ga kaŋ Irkoy nʼa taka hala sohõ. Šikka sii nga cine si yee ka tee. 
MRK.13.20	Nda ir Koyoo mana kumandi zaarey din ra, boro kul si hallasi. Amma nga boro suubantey maaganda se a kumandi zaarey din ra.
MRK.13.21	Nda boro nee war se: ‹
MRK.13.22	Zama taari almasihuyaŋ nda annabiyaŋ ga tun. I ga tammaasayaŋ nda kayfiyaŋ tee hala, nda a ga hin ka tee, ngi ma Irkoy boro suubantey darga. 
MRK.13.23	War, wa hawgay! Hayey kul ra ay na war haŋa žiibey kaa.»
MRK.13.24	«Amma haney din, zaraboo woo banda ga,
MRK.13.24	waynaa ga tee kubay,
MRK.13.24	handoo si nga gaayoo noo,
MRK.13.25	handarawey ga kaŋ ka hun beenaa ra,
MRK.13.25	hayey kaŋ goo beenaa ra ga jijiri.
MRK.13.26	Waatoo din i ga dii ‹
MRK.13.27	A ga almalaykey sanba hala i ma [nga] boro suubantey marga ka hun gandaa kanje taacaa kul ga beenaa boŋ foo ga ka koy boŋ faa ga.»
MRK.13.28	«Wa faham bayraa se kaŋ jeejayɲaŋoo gʼa noo. Za tuuroo kabey subey ban, i na fita taagayaŋ tee, war ga bay kaŋ konnoo waatoo man. 
MRK.13.29	Takaa din da, war mo, nda war dii hayey wey teendi, war ma bay kaŋ a man, a goo koyraa miɲoo ga. 
MRK.13.30	Cimoo ne kaŋ ay gʼa har war se, zamanoo woo borey si ben hala hayey wey kul ma teendi. 
MRK.13.31	Beenaa nda gandaa ga dere, amma ay meešenney si dere abada.»
MRK.13.32	«Boro kul si hanoo wala waatoo bay kaŋ hayey wey ga kaa ka tee. Almalaykey kaŋ goo beenaa ra sʼa bay, 
MRK.13.33	Wa hawgay! War ma hanna cijin nda zaari, zama war si waatoo woo kaayanoo bay. 
MRK.13.34	A ga hima nda boro kaŋ ga koy naaru. A na nga hugoo naŋ nga tamey kabey ra kʼi noo jineborotaraa. A na ngi affoo kul noo goyoo kaŋ a ga hima kʼa tee. A nee aroo kaŋ ga hugoo miɲoo hawgay se a ma hanna cijin nda zaari. 
MRK.13.35	Adiši wa hanna, zama war si bay waati kaŋ no hugoo koyoo ga kaa. A ma kaa cijinoo sintinoo ga, wala cijinoo gamoo ra, wala gorgey ciyayanoo ga, wala subbaahi tayaa ra, 
MRK.13.36	ba nda a kaa waati ra kaŋ war sʼa hongu, a masi war gar jirbi ra. 
MRK.13.37	Hayaa kaŋ ay goo mʼa har war se, borey kul ga ay goo: Wa hanna!»
MRK.14.1	A cindi jirbi hinka 
MRK.14.2	I nee: «A masi tee jingaroo ra hala alžamaa masi koy ture.»
MRK.14.3	Isa goo Betani, Simoŋ 
MRK.14.4	Boro fooyaŋ kaŋ goo no dukur, de i nee cere se: «Cin no turaaroo hasaraa woo gʼa hanse? 
MRK.14.5	Turaaroo woo ga hin ka neerandi haya kaŋ bisa nzorfu kaaray tamma boŋ zangu hinza (300) ka nondi talkey se.» I citi woyoo ga. 
MRK.14.6	Amma Isa nee: «Wʼa naŋ! Macin se war gʼa farandi? Teegoy henna no a nʼa tee ya ne. 
MRK.14.7	War nda talkey no waati kul, war ga hin ka haya henna tee i se waati kul kaŋ war ga baa. Amma agay si cindi war bande waati kul. 
MRK.14.8	Woyoo woo na nga hinagoo tee. A na turaaroo doori ay gaahamoo ga ay suturayanoo se za a mana tee. 
MRK.14.9	Cimoo ne kaŋ ay gʼa har war se, nongu kul kaŋ ra 
MRK.14.10	Woo banda ga, Žudas Iskariyot kaŋ ti taalibi woy cindi hinkaa (12) affoo, koy 
MRK.14.11	Kaŋ i maa woo, i ɲaali, de i nʼa noo allaahidu kaŋ ngi gʼa noo nooru. Žudas cindi a ga taka ceeci kaŋ nda nga ga Isa nondi dimma hennaa ga.
MRK.14.13	Isa na nga taalibi hinka donto. A nee i se: «Wa koy koyraa ra. War ga aru foo kubay kaŋ kone hoobu goo kaŋ ra hari goo. War ma hanga a bande. 
MRK.14.14	Nongoo kaŋ ra a ga huru, war ma nee hugoo koyoo se: ‹Alfagaa nee wala man yawzunbu hugoo kaŋ ra nga nda nga taalibey ga Borcintaraa jingaroo feeji-izoo ŋaa?› 
MRK.14.15	A ga hugu beeri foo kaŋ goo sooro boŋ cebe war se, hayey kaŋ ga ir ga too goo a ra, nongu soolante no. No din ra war mʼa soolu ir se.» 
MRK.14.16	Taalibey koy. I too koyraa ra, i na hayey gar nda takaa kaŋ nda a nʼa har, de i na Borcintaraa jingaroo soolu.
MRK.14.17	Kaŋ cijinoo too, Isa kaa, nga nda taalibi woy cindi hinkaa (12). 
MRK.14.18	Waatoo kaŋ i goo ŋaadogoo ra ka ŋaa, Isa nee: «Cimoo ne kaŋ ay gʼa har war se, war affoo kaŋ goo ma ŋaa ay bande gʼay nondi.» 
MRK.14.19	Ngi biney maray, de i sintin kʼa hãa nda affoo-foo ka nee: «Nʼbay manʼti agay no?» 
MRK.14.20	A nee i se: «War boro woy cindi hinkaa (12) affoo no kaŋ goo ma sufa ay bande taasaa ra. 
MRK.14.21	Šikka sii, 
MRK.14.22	Waatoo kaŋ i goo ma ŋaa, Isa na takula zaa, a na albarka daŋ a ra, a nʼa dunbu. A nʼa noo taalibey se, de a nee: «Wa dii, woo ti ay gaahamoo.» 
MRK.14.23	Woo banda ga, a na poti zaa, a na albarka daŋ. A nʼa noo i se. Taalibey kul haŋ. 
MRK.14.24	A nee i se: «Woo ti ay kuroo, 
MRK.14.25	Cimoo ne kaŋ ay gʼa har war se, ay si yee ka 
MRK.14.26	I na baytiyaŋ don, de i fatta ka koy 
MRK.14.27	Isa nee nga taalibey se: «War kul ga zuru kʼay naŋ, zama a hantumandi 
MRK.14.27	‹Ay ga kurkaa wii,
MRK.14.27	de feejey ga say-say.›
MRK.14.28	Amma waati kaŋ ay tun koyne, ay ga koy war jine Galile.»
MRK.14.29	Piyer nee a se: «Ba nda borey kul na ni naŋ, agay, ay si ni naŋ.» 
MRK.14.30	Isa nee a se: «Cimoo ne kaŋ ay gʼa har ma ne, hõ cijinoo hunday gorgaa si ciya cee hinka kaŋ nʼgʼay yankar cee hinza.» 
MRK.14.31	Amma Piyer jindegaabay ka nee: «Ba nda ya mma buu ni bande, ay si ni yankar.» Taalibey kul mo na šennoo woo da dumoo har.
MRK.14.32	Isa nda nga taalibey koy nongu foo ra kaŋ maaɲoo ti Getesemane. A nee i se: «Wa goro ne ra hala ay ga koy Irkoy ŋaaray.» 
MRK.14.33	A na Piyer, nda Žak, nda Yehiya zaa nga bande, de binekankamyan beeri nda hunburay sintin ka tee a se. 
MRK.14.34	A nee i se: «Ay binoo ga hanse kʼay maray hala ay ga baa ka buu. Wa cindi ne, war ma hanna.» 
MRK.14.35	A koy jine kayna, de a kaŋ laboo ra ka Irkoy ŋaaray kaŋ, nda nga ga duu a, gurzugaa waatoo woo ma moora nga. 
MRK.14.36	A nee: «Abba, ay Baaba Irkoy, nʼga hin ka haya kul tee. Gurzugaa potoo woo moorandi ay ga. Amma agay ibaayoo masi tee, ni wanoo ma tee.»
MRK.14.37	A yee kate i do, a nʼi gar i ga jirbi. A nee Piyer se: «Simoŋ, ni mma jirbi? Mana hin ka hanna ba guuru foo? 
MRK.14.38	Wa hanna, war ma Irkoy ŋaaray hala war masi koy siyandi ka kaŋ zunubu ra. Anniya henna goo, amma gaaham sii nda gaabi.»
MRK.14.39	Isa yee ka hibi i ga ka Irkoy ŋaaray, šenni follokey no a nʼi har. 
MRK.14.40	A yee kate koyne, a na taalibey gar i ga jirbi, zama jirbi se, i si hin ka ba ngi moɲey kaa cere ga. I si haya bay kaŋ nda ngi gʼa zaabi.
MRK.14.41	A yee kate cee hinzantoo, de a nee i se: «Adiši war mma jirbi! War mma hunanzam! A ben! Waatoo too! Sohõ 
MRK.14.42	Wa tun, ir ma koy! Boraa kaŋ gʼay nondi ne ka man.»
MRK.14.43	Isa goo ma šelaŋ kaŋ dogoo din da Žudas, taalibi woy cindi hinkaa (12) affoo kaa, nga nda alžama kaŋ kone takubayaŋ nda gobuyaŋ goo. I mana hun kala 
MRK.14.44	Boraa kaŋ gʼa nondi nkʼi noo silbay ka nee: «Boraa kaŋ ay gʼa summu, nga no. Wʼa dii, de war ma gaabu a ga henna ka koy.» 
MRK.14.45	Za Žudas too kate, a man Isa ka nee a se: «Rabbi!» A nʼa summu. 
MRK.14.46	Borey na kabe fur a ga kʼa dii. 
MRK.14.47	Boro foo kaŋ goo no din na nga takubaa hoobu ka sargari juwalkey jineboraa tamoo kar ka haŋaa kaa. 
MRK.14.48	Isa na šennoo zaa ka nee i se: «War kaa ay ga nda takubayaŋ nda gobuyaŋ kʼay dii sanda zay beeri. 
MRK.14.49	Zaari kul ay goo war bande Irkoy 
MRK.14.50	Isa taalibey kul zuru kʼa naŋ. 
MRK.14.51	Arusooga foo kaŋ taafe hinne no ma didiji a ga hanga Isa bande. I nʼa dii, 
MRK.14.52	amma a na taafaa fur ka zuru nga gaa koonoo.
MRK.14.53	I na Isa ka koy 
MRK.14.54	Piyer goo nongu mooro ra, a hanga Isa hala sargari juwalkey jineboraa batumaa ra. A goro lakkalkey bande ka cankan.
MRK.14.55	Sargari juwalkey jineborey nda 
MRK.14.56	Boro booboyaŋ na seedetaray tee, amma taari de no i gʼa har a ga. Ngi seedetarawey ga cere kakaw. 
MRK.14.57	Boro fooyaŋ tun ka seedetaray tee ka taari a ga ka nee: 
MRK.14.58	«Ir maa a ga nee: ‹Ay ga Irkoy 
MRK.14.59	Ba woo ra borey seedetarawey ga cere kakaw. 
MRK.14.60	Sargari juwalkey jineboraa tun margaroo gamoo ra, de a na Isa hãa ka nee: «Nʼsi haya kul har hayey ra kaŋ seedewey gʼi har ni ga?» 
MRK.14.61	Amma Isa mana tuuru, a mana baffoo har. Sargari juwalkey jineboraa yee kʼa hãa ka nee: «Ni ti 
MRK.14.62	Isa nee: «Agay no. War ga dii 
MRK.14.63	Sargari juwalkey jineboraa na nga jinde darbaa kottu ka nga futuyanoo cebe. A nee: «Cin no ir gʼa tee seede se koyne? 
MRK.14.64	War maa wowyanoo. Macin no war nee?» Borey kul kayandi kaŋ a mma hima ka wiiyandi.
MRK.14.65	Boro fooyaŋ sintin ka tufa Isa ga. I na ndumoo haw, de i na kabe kʼa kar ka nee: «Annabitaray tee!»
MRK.14.66	Waatoo kaŋ Piyer goo ganda, batumaa ra, 
MRK.14.67	Kaŋ a dii Piyer goo ma cankan, a na moo basu a ra, de a nee a se: «Ni mo cindi Isa Nazaret boraa bande.» 
MRK.14.68	Amma a nʼa yankar ka nee: «Ay si hayaa bay kaŋ nʼga baa mʼa har, ya na faham.» Woo banda ga, a koy taray šiifaa ra, [de gorgaa ciya]. 
MRK.14.69	Koŋŋa woy-izoo dii a, de a yee ka nee borey se kaŋ goo no din: «Woo goo borey din ra.» 
MRK.14.70	Amma a yee kʼa yankar. Hala kayna ga too, kul borey kaŋ goo no din nee Piyer se: «Nda cimi nʼgoo i ra, zama ni mo, Galile boro ti ni.» 
MRK.14.71	Piyer sintin ka nga boŋ danga ka žee ka nee: «Ay si boraa woo bay kaŋ war gʼa har!» 
MRK.14.72	Dogoo din da gorgaa na nga ciyayan hinkantoo tee, de Piyer hongu šennoo kaŋ Isa nʼa har nga se: «Gorgaa si ciya cee hinka kaŋ nʼgʼay yankar cee hinza.»
MRK.15.1	Subbaahi tayaa ra, 
MRK.15.2	Pilat na Isa hãa ka nee: «Ni ti Alyahuudey kokoyoo wala?» A nʼa zaabi ka nee: «Ni hunday kʼa har.» 
MRK.15.3	Sargari juwalkey jineborey na haya booboyaŋ daŋ a ga. 
MRK.15.4	Pilat yee kʼa hãa ka nee: «Nʼsi baffoo har? Maa hayey kul kaŋ i gʼi daŋ ni ga!» 
MRK.15.5	Isa manʼa zaabi nda baffoo koyne, woo ti haya kaŋ na Pilat boŋoo haw.
MRK.15.6	Jingar kul ga, 
MRK.15.7	Aru foo kaŋ maaɲoo ti Barabas nda turanteyaŋ goo kasaa ra. Boro no i nʼa wii tureroo ra kaŋ bay ka tee. 
MRK.15.8	Alžamaa žigi ka koy Pilat do, de i na hayaa wiri a ga kaŋ a ga doona kʼa tee ngi se. 
MRK.15.9	Pilat nʼi zaabi ka nee: «War ga baa ya Alyahuudey kokoyoo taŋ war se wala?» 
MRK.15.10	A bay kaŋ canseyan ka kate 
MRK.15.11	Amma sargari juwalkey jineborey daŋ alžamaa boŋoo ra kaŋ i ma nee Pilat se kaŋ ngi si baa kala a ma Barabas taŋ ngi se. 
MRK.15.12	Pilat yee ka šennoo zaa ka nee i se: «Macin no [war ga baa] yʼa tee [boraa se kaŋ se war ga nee] Alyahuudey kokoyoo?» 
MRK.15.13	Amma i yee ka kaati ka nee: «A 
MRK.15.14	Pilat nee i se: «Macin ti goy futaa kaŋ a nʼa tee?» Borey kaati ka tonton ka nee: «A kanji!» 
MRK.15.15	Pilat baa nga ma alžamaa binoo kaanandi, woo se a na Barabas taŋ i se. A na Isa barzu jina, a duu kʼa noo hala a ma kanjandi.
MRK.15.16	Soojey na Isa ka koy batumaa ra kaŋ ti goforneroo tuujidogoo, de i ciya soojey kul se. 
MRK.15.17	I na darbay ciray zaram
MRK.15.18	Woo banda ga, i sintin kʼa foo ka nee: «Ir ga sallam ni ga, Alyahuudey kokoyoo!» 
MRK.15.19	I nʼa kar nda kakaaru boŋoo ra, i tufa a ga, i sonbu ngi kanjey ga ka sujudu a se. 
MRK.15.20	Kaŋ i nʼa ɲooɲo, i na darbay ciraa kaa a ga ka nga darbawey yeeti a ga. Woo banda ga, i nʼa ka koy taray hala ngi mʼa 
MRK.15.21	Aru foo kaŋ maaɲoo ti Simoŋ, nga koyraa ti Siren, goo ma bisa ka hun faarey do. Nga ti Aleksander nda Rufus baaba. Soojey na Simoŋ gaabi a ma Isa 
MRK.15.22	I na Isa gongu ka koy nongu foo ra kaŋ se i ga nee Golgota kaŋ maanaa ti «Boŋgaasoo dogoo». 
MRK.15.23	I na 
MRK.15.24	Woo banda ga, i nʼa 
MRK.15.25	Guuru yaggantoo ga, i na Isa kanji. 
MRK.15.26	Hantum goo bundoo ga kaŋ ga hayaa cebe kaŋ i nʼa daŋ a ga kaŋ ti: «Alyahuudey kokoyoo». 
MRK.15.27	I na zay beeri hinka kanji a bande, affoo nga kabe hennaa here, affaa nga kabe laalaa here. 
MRK.15.28	[
MRK.15.29	Bisakey gʼa wow, i ga ngi boŋey zinji-zinji ka nee: «Aywa! Ni kaŋ ga Irkoy 
MRK.15.30	ni boŋ hallasi, ma zunbu kanjandibundoo ga!» 
MRK.15.31	 nda 
MRK.15.32	, Izirayel kokoyoo ma zunbu sohõ da kanjandibundoo ga, woo ra ir ga dii nga hinoo ka naanay.» Borey kaŋ kanjandi Isa bande mo gʼa wow.
MRK.15.33	Guuru woy cindi hinkantoo (12to) ga, kubay tee laboo kul ga hala guuru hinzantoo ga. 
MRK.15.34	Guuru hinzantoo ga, Isa na jinde jer ka kaati ka nee: «Eloyi, Eloyi, lama sabaktani?» kaŋ maanaa ti «Ay Koyoo, ay Koyoo, macin se nʼnʼay naŋ?»
MRK.15.35	Boroyaŋ kaŋ goo no, maa a se, de i nee: «Wa maa, Ilyasu se a ciya!» 
MRK.15.36	Boro foo zuru ka koy zaara sufa kʼa too nda binegar. A nʼa didiji dii foo ga kʼa šerre Isa se hala a mʼa haŋ, a nee: «Wa naŋ, ir ma dii wala Ilyasu ga kaa kʼa zumandi!» 
MRK.15.37	Isa na kaati beeri tee, de hundoo hun.
MRK.15.38	Irkoy 
MRK.15.39	Jalakoynoo kaŋ gʼa tenje, dii takaa kaŋ nda Isa hundoo hun, de a nee: «Nda cimi, boraa woo Irkoy 
MRK.15.40	Woy fooyaŋ mo cindi i ga kay nongu mooro ra, i ga honnay. Maryama Magdala boraa, nda Maryama kaŋ ti Žak kaccaa nda Žoses ɲaa, nda Salome goo woyey din ra. 
MRK.15.41	Waatoo kaŋ Isa goo Galile, woyey wey no ka cindi ka hanga a bande kʼa saajaw. Ngi nda woy booboyaŋ žigi a bande ka koy Žerizalem.
MRK.15.42	Woo kul teendi, zama 
MRK.15.43	Isufi [kaŋ ti] Arimate koyraa boro, kaa. Boro no kaŋ goo nda beeray, a goo 
MRK.15.44	Pilat boŋoo haw kaŋ a maa kaŋ Isa buu za dimmaa din ga. Woo se a donto ka ciya jalakoynoo se, de a nʼa hãa wala Isa gay ka buu. 
MRK.15.45	Kaŋ jalakoynoo na alhabaroo bayrandi a se, a na kunturoo noo Isufi se. 
MRK.15.46	Isufi na kasance day. A na Isa kunturoo zumandi 
MRK.15.47	Maryama Magdala boraa, nda Maryama kaŋ ti Žoses ɲaa, cindi ka guna ka dii nongoo kaŋ ra kunturoo ga jisandi.
MRK.16.1	Waatoo kaŋ 
MRK.16.2	Jirbiiyyaa zaari jinaa kaŋ ti alhadoo, subbaahi tayaa ra, kaŋ waynaa goo ma fatta, i koy 
MRK.16.3	I nee cere se: «May no ma tondoo gunguray kʼa kaa ir se saaraa miɲoo ga?» 
MRK.16.4	Kaŋ i na ngi boŋey jer ka guna, i dii kaŋ tondoo gungurayandi ka hun a ga. Tondi no kaŋ ga hanse ka beeri. 
MRK.16.5	I huru saaraa ra. I dii arusooga kaŋ ga goro ngi kabe hennaa here, darbay beeri kaaray goo jindoo ra. Woyey hanse ka dirgasu. 
MRK.16.6	Amma a nee i se: «War masi dirgasu. Isa Nazaret boraa kaŋ 
MRK.16.7	Wa koy nee Piyer nda nga taalibey cindey se kaŋ a koy war jine Galile. No din ra war ga dii a nda takaa kaŋ nda a nʼa har war se.» 
MRK.16.8	Woyey zuru ka fatta saaraa ra ka koy. I ga jijiri, ngi lakkaley tun. Hunburay se, i mana haya kul har boro kul se.
MRK.16.9	[Kaŋ Isa tun jirbiiyyaa zaari jinaa subbaahi tayaa ra, a mana jin ka bangay kala Maryama Magdala boraa kaŋ ra a na ganji iyye gaaray kʼi kaa. 
MRK.16.10	Nga ka koy alhabaroo too borey do kaŋ bay ka cindi Isa bande. I cindi binemarayyan nda hẽeni ra. 
MRK.16.11	I maa kaŋ Isa ga huna nda kaŋ woyoo dii a, i mana naanay.
MRK.16.12	Woo banda ga, Isa bangay nda taka tana boro hinka se taalibey ra kaŋyaŋ goo ma koy hawsaa ra. 
MRK.16.13	I koy, i na alhabaroo too taalibey jerey se. Amma taalibey mo mana naanay ey.
MRK.16.14	Woo kul banda ga, Isa bangay taalibi woy cindi faa (11) se, waatoo kaŋ i goo ma ŋaa. A citi i ga ngi naanay jaŋaa nda ngi boŋšendaa se, zama i mana naanay borey kaŋ dii nga kaŋ nga tun.
MRK.16.15	A nee i se: «Wa koy aduɲɲa kul bande ka 
MRK.16.16	Boro kaŋ ga naanay, a ga 
MRK.16.17	Tammaasa kayfantey ne kaŋ borey kaŋ ga naanay gʼi tee: ay maaɲoo ga i ga ganjey gaaray, i ga šenni taagayaŋ šelaŋ. 
MRK.16.18	I ga gondiyaŋ dii [ngi kabey ra], nda i na haya haŋ kaŋ ga boro wii, albasi kul si duu ey. I ga ngi kabey fur wircikoyniyaŋ ga, i ga duu baani.»
MRK.16.19	Kaŋ ir Koyoo Isa šelaŋ i se ka ben, a zandi ka koy beenaa ra, a goro Irkoy kabe hennaa here. 
MRK.16.20	Taalibey koy nongoo kul ra ka 
LUK.1.1	Boro booboyaŋ goro ka hayey kaŋ tabati ir moɲey cire fillawey hantum, 
LUK.1.2	takaa kaŋ nda seedewey kaŋ za sintinoo ga, i maa, i dii, de i nʼi ka too ir do. Ngi no ma huga nda Irkoy meešennoo haryanoo. 
LUK.1.3	Agay mo, ay dii kaŋ a ga boori ya ceeci ka fuuni ka hayey kul bay kaŋ tee za sintinoo ga. Yʼi fesufesu kʼi hantum affoo-foo cere bande ma ne, ir aru beeroo Tewofil, 
LUK.1.4	hala ma cawyanoo kaŋ nʼduu a alfaydaa bay.
LUK.1.5	Zamanoo kaŋ ra 
LUK.1.6	Ngi boro hinkaa kul ti boro šerranteyaŋ Irkoy jine. I ga dira nda cimi ir Koyoo yaamarey nda nga ašariyawey bande. 
LUK.1.7	Amma i sii nda ize, zama Elizabet manʼti kala woy gun, koyne mo ngi boro hinkaa kul jiirey boobo.
LUK.1.8	Han foo Zakarya goo ma nga sargari juwalyan goyoo tee Irkoy jine, hanoo din, nga borey goyoo zaaroo no. 
LUK.1.9	Sargari juwalkey alaadaa ra, 
LUK.1.10	Jamaa kul cindi taray, i ga Irkoy ŋaaray waatoo kaŋ dugoo ga diinandi. 
LUK.1.11	Dogoo din da ir Koyoo almalayka foo kaŋ ga kay dugu diinandidogoo caraw hennaa here, bangay Zakarya se. 
LUK.1.12	Kaŋ a dii a kul, a jiti, a hunbur. 
LUK.1.13	Amma almalaykaa nee a se: «Masi hunbur, Zakarya, zama ni ŋaarayroo taandi. Ni wandoo Elizabet ga duu ma ne izʼaru, nʼga maaɲoo daŋ Yehiya
LUK.1.14	A ga tee ma ne haya kaŋ ga ni ɲaalandi ka ni binoo kaanandi, de boro boobo ga ɲaali nda nga hayyanoo. 
LUK.1.15	A ga kaa ka tee boro beeri ir Koyoo jine. A si 
LUK.1.16	A ga Izirayel ize booboyaŋ yeeti ngi Koyoo Irkoy ga. 
LUK.1.17	A ga tee dontokaw kaŋ ga dira Irkoy jine. 
LUK.1.18	Zakarya nee almalaykaa se: «Taka foo nda ay ga bay kaŋ woo ga kaa ka tee? Zama aru žeena ti agay, ay wandoo mo jiirey boobo!» 
LUK.1.19	Almalaykaa nʼa zaabi ka nee: «Agay ti Žibirila kaŋ ga kay Irkoy jine. Ya nka sanbandi hala ya duu ka šelaŋ ma ne ka alhabar boryaa woo har ma ne. 
LUK.1.20	Nga ne, nʼga tee benbaw. Nʼsi yee ka hin ka šelaŋ kala han kaŋ hayey wey tee, zama mana naanay ay šenney kaŋ ga tee waatoo kaŋ a kayandi ra.»
LUK.1.21	Woo kul kaa ka gar jamaa goo ma Zakarya batu, boŋey haw nda haya kaŋ nʼa gayandi Irkoy hugoo ra. 
LUK.1.22	Waatoo kaŋ a fatta, a mana hin ka šelaŋ i se. Borey faham kaŋ haya ka bangay a se Irkoy hugoo ra. Kaboo nda a ga šelaŋ i se, a cindi a ga benbaw. 
LUK.1.23	Hanoo kaŋ nga goyoo zaarey ben, a willi nga hugoo do.
LUK.1.24	Woo banda ga, nga wandoo Elizabet tee boro hinka. A na handu guu tee a ga tugu, a ga nee nga boŋ se: 
LUK.1.25	«Alhormo no kaŋ ir Koyoo nʼa tee ya ne, kaŋ a ɲeli ay ga kʼay haawoo benandi adamizey game.»
LUK.1.26	Handu idduwantoo ra, Irkoy na almalaykaa Žibirila sanba Galile gandaa koyra foo ra kaŋ se i ga nee Nazaret, 
LUK.1.27	woysoogo foo do kaŋ si aru bay, kurɲe wiroo maaɲoo ti Isufi kaŋ ti Dawda hugoo boro. Woysoogaa maaɲoo ti Maryama. 
LUK.1.28	Almalaykaa huru a do, a nee a se: «Ay ga sallam ni ga, ni kaŋ duu alhormo, ir Koyoo goo ni bande.» 
LUK.1.29	Maryama hanse ka alaabiina nda šennoo woo. A na nga boŋ hãa wala fooyan dumi foo ti woo. 
LUK.1.30	Amma almalaykaa nee a se: «Maryama, masi hunbur, alhormo no kaŋ nʼduu a Irkoy do. 
LUK.1.31	Nga ne, nʼga kaa ka tee boro hinka, nʼga izʼaru daŋ aduɲɲa ra, ma maaɲoo daŋ Isa (maanaa ‹ir Koyoo ti hallasiyan›). 
LUK.1.32	A ga tee boro beeri, i ga nee a se Jerantaa 
LUK.1.33	A ga Yakuba hugoo laama hala abada, de mo nga laamaa sii nda kaydoo.» 
LUK.1.34	Maryama nee almalaykaa se: «Taka foo nda woo ga hin ka tee, zama ay si aru bay?» 
LUK.1.35	Almalaykaa nʼa zaabi ka nee: «
LUK.1.36	Nga ne, ni baaba-izoo Elizabet mo tee boro hinka, a ga duu ize, ba kaŋ se a žen. Nga kaŋ se i ga nee woy gun, a sii kala nga handu idduwantoo ra, 
LUK.1.37	zama haya kul sii no kaŋ ga mongu Irkoy se.» 
LUK.1.38	Maryama nee: «Ay manʼti kala ir Koyoo koŋŋaa. Yala hayaa kaŋ nʼnʼa har ay ga ma tee.» Woo banda ga, almalaykaa koy.
LUK.1.39	Jirbey din da ra, Maryama tun ka koy nda cahãyan tondi hondey koyra foo ra kaŋ goo Žude gandaa ra. 
LUK.1.40	Kaŋ a too koyraa ra, kul a huru Zakarya hugoo ra, a na Elizabet foo. 
LUK.1.41	Za kaŋ a maa Maryama fooyanoo, izoo kaŋ goo gundoo ra sar, de 
LUK.1.42	Elizabet na jinde jer ka kaati ka nee: «Albarka huru ni ra ka bisa woyey kul, izoo kaŋ goo ni gundoo ra mo duu albarka. 
LUK.1.43	May ti agay hala nongu kaŋ ra ay Koyoo ɲaa ma kaa ay do? 
LUK.1.44	Guna, waatoo kaŋ ay maa ni sallamyanoo, izoo kaŋ goo ay gundoo ra sar nda ɲaaliyan. 
LUK.1.45	Nʼduu gomni, ni kaŋ naanay, zama hayey kaŋ ir Koyoo nʼi har ma ne ga tee.»
LUK.1.46	Woo banda ga, Maryama nee:
LUK.1.46	«Ay hundoo gʼir Koyoo jer,
LUK.1.47	ay binoo ga ɲaali ay Hallasikaa Irkoy se,
LUK.1.48	zama a na moo fur nga koŋŋaa yaada ga kaŋ ti agay.
LUK.1.48	Hõ banda ga, zamaney kul izey ga nee kaŋ ay duu gomni,
LUK.1.49	zama Gaabikoyoo na haya beeriyaŋ tee ya ne.
LUK.1.49	Nga maaɲoo ga henan.
LUK.1.50	Zaman ka kaa zaman,
LUK.1.50	a ga hinna nga hunburkey se.
LUK.1.51	A na nga kaboo ka goy gaabanteyaŋ tee:
LUK.1.51	a na boro binebeerey say,
LUK.1.52	a na borey kaŋ kone hinoo goo kaa fuulaa ra,
LUK.1.52	de a na borey jer kaŋ na ngi boŋ yeeti ganda.
LUK.1.53	A na heraykoyney kungandi nda haya hennayaŋ
LUK.1.53	ka almankoyney naŋ kabe koonu.
LUK.1.54	A na nga tamoo Izirayel faaba,
LUK.1.54	a honga nga hinnaroo
LUK.1.55	sanda takaa kaŋ nda a na har ir hayragey,
LUK.1.55	Ibirahima nda nga hayroo se hala abada.»
LUK.1.56	Woo banda ga, Maryama cindi Elizabet do haya kaŋ ga too handu hinza, a duu ka yee nga do.
LUK.1.57	Waatoo kaŋ ra Elizabet ga hima ka duu nga boŋ too, a duu izʼaru. 
LUK.1.58	Nga taalammey nda nga borey maa kaŋ ir Koyoo hanse ka hinna a ga, i ɲaali a bande. 
LUK.1.59	Jirbi yaahantoo hane i koy zankaa daŋbangu. I na maaɲoo daŋ Zakarya kaŋ ti baaboo maaɲoo. 
LUK.1.60	Amma ɲaŋoo zaabi ka nee: «Kalaa, kalaa! Maaɲoo si ciyandi nda kala Yehiya
LUK.1.61	I nee a se: «Boro kul sii ni borey ra kaŋ ga maaɲoo woo goo.» 
LUK.1.62	I šelaŋ baaboo se nda kabe kʼa hãa wala maa foo no a ga baa a ma huru zankaa ga. 
LUK.1.63	Zakarya nee i ma kate walha, a hantum a ga ka nee: «Maaɲoo ti Yehiya.» Borey kul boŋey haw. 
LUK.1.64	Dogoo din da miɲoo feera, deenoo hun denjiyanoo ga, de a šelaŋ ka albarka tee Irkoy se. 
LUK.1.65	Ngi taalammey kul hunbur, de mo Žude gandaa tondi hondey kul ra hayey kul harandi kaŋ teendi. 
LUK.1.66	Borey kul kaŋ maa hayey nʼi dii ngi biney ra, de i ga nee: «Macin no zankaa woo ga ti a?» Ir Koyoo goo a bande.
LUK.1.67	Zakarya, zankaa baaba too met nda 
LUK.1.68	«Albarka ma bara ir Koyoo se kaŋ ti Izirayel Koyoo,
LUK.1.68	zama a na nga jamaa hawgay, a nʼa sawal.
LUK.1.69	A na hallasikaw gaabante fattandi ir se
LUK.1.69	nga tamoo Dawda hugoo ra,
LUK.1.70	sanda takaa kaŋ a nʼa har za alwaatey kul ra
LUK.1.70	nda annabi henanantey miɲey,
LUK.1.71	kaŋ ir hallasiroo gʼir kaa ir iberey
LUK.1.71	nda borey kul kaŋ ga konna ir, kabey ra.
LUK.1.72	Takaa woo nda a hinne ir hayragey ga,
LUK.1.72	de a mana dirɲa nga 
LUK.1.73	zama a nka žee ir kaagaa Ibirahima se
LUK.1.73	kaŋ nga ga doonandi ir se,
LUK.1.74	ir ma nga gana bila hunburay,
LUK.1.74	waati kaŋ nga nʼir kaa ir iberey kabey ra.
LUK.1.75	Ir ma dira nga jine ir hunaroo kul ra
LUK.1.75	henanyan nda šerretaray ra.
LUK.1.76	Ni, zanka kaccaa, i ga nee ma ne annabi kaŋ hun Jerantaa do,
LUK.1.76	zama nʼga kaa ir Koyoo jine ka nga fondaa hanse,
LUK.1.77	hala ma nga jamaa bayrandi
LUK.1.77	kaŋ zunubey yaafaa ra hallasiyan goo.
LUK.1.78	Zama Irkoy hanse ka hinna ir ga,
LUK.1.78	woo se a ga gaay fattandi ir se
LUK.1.78	kaŋ ga hima nda waynaa
LUK.1.78	kaŋ ga fatta beenaa ra,
LUK.1.79	ka borey kaŋ goo kubaa ra
LUK.1.79	nda wey kaŋ goo buuyan fondaa ra noo gaay,
LUK.1.79	kʼir cee diraa gongu alaafiyaa fondaa ga.»
LUK.1.80	Zanka kaccaa ga beeri, de nga lakkaloo ga tonton. A cindi saajoo ra hala hanoo kaŋ ra a kaa ka nga boŋ bayrandi Izirayel se.
LUK.2.1	Zamanoo din ra, kokoy beeroo kaŋ se i ga nee Ogist na yaamar noo ka nee kaŋ nga laamaa gandawey kul borey ma kabandi, i mʼi hantum. 
LUK.2.2	Kabuyanoo woo dumoo, cee jinaa ti woo a ma teendi. Alwaatoo din Kiriɲus ti goforner Siiri gandaa ra. 
LUK.2.3	Kabuyanoo sabbu se, borey kul, affoo kul koy nga boŋ hantum nga koyraa ra. 
LUK.2.4	Isufi mo žigi ka hun Nazaret kaŋ goo Galile gandaa ra ka koy Betelehem kaŋ goo Žude gandaa ra kaŋ ti Dawda koyraa. Hayaa kaŋ se, a manʼti kala Dawda hugoo boro, nga haamaa no. 
LUK.2.5	A koy nga boŋ hantum, nga nda nga wande wiroo Maryama kaŋ ga tee alhaamidu. 
LUK.2.6	I goo Betelehem kaŋ Maryama hayyanoo too. 
LUK.2.7	A duu izʼaru, nga gunde jinaa. A na zanka taanaa didiji zaara ra, de a nʼa kanandi almaney ŋaa jinay foo ra
LUK.2.8	Koyraa din saajoo ra, kurkawyaŋ goo no kaŋ ga ngi almaney hawgay cijin here. 
LUK.2.9	I goo no din kaŋ ir Koyoo almalayka foo bangay i se, de ir Koyoo annuuraa nʼi wanga, kurkey hanse ka hunbur. 
LUK.2.10	Almalaykaa nee i se: «War masi hunbur, zama alhabar borya no ay kate war se kaŋ ga tee ɲaali beeri gandaa borey kul se. 
LUK.2.11	Hõ Dawda koyraa ra, Hallasikaw hayandi war se kaŋ ti ir Koyoo 
LUK.2.12	Tammaasaa ne kaŋ nda war ga kaa kʼa bay: war ga zanka taana foo gar kaŋ didijandi zaara ra, de a ga kani almaney ŋaa jinay foo ra.» 
LUK.2.13	Almalaykaa goo ma šelaŋ kurkey se kaŋ dogoo din da almalayka jama kaa ka hun beenaa ra ka tonton a ga. I ga Irkoy saabu ka nee:
LUK.2.14	«Daržaa ma bara Irkoy se beenaa se beene,
LUK.2.14	de aduɲɲa ra alaafiyaa ma bara borey kaŋ a ga bagʼey ga.»
LUK.2.15	Waatoo kaŋ almalaykey hun i do ka yee beenaa ra, kurkey nee cere se: «Ir ma koy hala Betelehem ka dii hayaa kaŋ tee, woo kaŋ ir Koyoo nʼa bayrandi ir se.» 
LUK.2.16	I koy nda cahãyan, i na Maryama nda Isufi gar nda zanka taanaa kaŋ ga kani almaney ŋaa jinaa ra. 
LUK.2.17	Waatoo kaŋ i dii a, i na hayaa filla kaŋ harandi ngi se zanka kaccaa woo ga. 
LUK.2.18	Borey kul kaŋ maa hayey kaŋ kurkey nʼi har, boŋey haw. 
LUK.2.19	Maryama na šenney kul dii nga binoo ra, de a ga miile i ga. 
LUK.2.20	Woo banda ga, kurkey willi, i ga Irkoy beerandi i gʼa saabu nda hayaa kul kaŋ ngi maarʼa ngi dii a, sanda takaa kaŋ nda a harandi ngi se.
LUK.2.21	Waatoo kaŋ ra jirbi yaahantoo too kaŋ ra zankaa ga hima ka hurubangu, i na maaɲoo daŋ Isa. Maaɲoo no kaŋ almalaykaa nʼa noo za ɲaŋoo mana tee boro hinka. 
LUK.2.22	Kaŋ ngi henanandiyanoo jirbey timme ka ben kaŋ hantumandi Musa 
LUK.2.23	sanda takaa kaŋ nda a hantumandi ir Koyoo ašariyaa ra ka nee: «Gunde jinaa kul kaŋ tee izʼaru ga jisandi ir Koyoo maaɲoo ga.»
LUK.2.24	I kaa mo ka «gubaguba hinka wala tuuzun-ize hinka» sarga sanda takaa kaŋ nda a hantumandi ir Koyoo ašariyaa ra.
LUK.2.25	Woo gar kaŋ aru foo goo Žerizalem kaŋ maaɲoo ti Simewoŋ. Boro šerrante no kaŋ ga hunbur Irkoy. A ga Izirayel bineyaynandiroo batu, de mo 
LUK.2.26	Hundi Henanantaa nka bayrandi a se kaŋ a si buu a mana dii 
LUK.2.27	Irkoy Hundoo na Simewoŋ gongu ka koy Irkoy 
LUK.2.28	a nʼa dii nga gandoo ra ka albarka tee Irkoy se ka nee: 
LUK.2.29	«Sohõ ay Koyoo, nʼga ni tamoo naŋ,
LUK.2.29	a ma koy nga kanidogoo ra nda alaafiyaa
LUK.2.29	sanda takaa kaŋ nda nʼnʼa har,
LUK.2.30	zama ay moɲey dii hallasiroo kaŋ hun ni do
LUK.2.31	kaŋ nʼnʼa soolu gandawey kul jine.
LUK.2.32	Nga ti annuuraa kaŋ ga bangay gandawey se,
LUK.2.32	ka ni jamaa Izirayel noo daržaa.»
LUK.2.33	Isa ɲaa nda baaboo boŋhaway nda hayey kaŋ harandi a ga. 
LUK.2.34	Woo banda ga, Simewoŋ gaara i se, a nee Maryama, Isa ɲaa se: «Nga ne, zankaa woo goo ne boro boobo kaŋyanoo nda affooyaŋ tunyanoo se Izirayel ra. A ga tee tammaasa kaŋ ga kakawandi. 
LUK.2.35	Ni hunday, ni hundoo ga maray sanda boro kaŋ takuba nʼa hay, takaa woo ra bine boobo miilewey ga fatawandi.»
LUK.2.36	Annabi woy foo goo no kaŋ maaɲoo ti Anna, Penuwel kaŋ goo Ašer alkabiilaa ra, ize woyoo no. A hanse ka žen, jiiri iyye no a nʼa tee hiijay ra nga kurɲoo bande za nga zankataraa ra. 
LUK.2.37	Kurɲoo faati, a cindi takaa din da. Nga jiiri woyyaaha cindi taaci (84), a si hun Irkoy hugu beeroo ra, de a ga Irkoy gana cijin nda zaari nda meehawyan nda Irkoy ŋaarayyan. 
LUK.2.38	Nga mo kaa waatoo din da, a ga albarka tee Irkoy se, de a ga zankaa šennoo har borey kul se kaŋ ga Žerizalem sawalyanoo batu.
LUK.2.39	Waatoo kaŋ Isufi nda Maryama na hayey tee kaŋ ir Koyoo 
LUK.2.40	Woo gar, zankaa gaaboo ga tonton, a goo nda lakkal beeri, de Irkoy alhormaa goo a ga.
LUK.2.41	Isa hayragey ga koy jiiri kul Žerizalem ka 
LUK.2.42	Waatoo kaŋ a duu jiiri woy cindi hinka (12), i žigi ka koy sanda takaa kaŋ nda jingaroo alaadaa nʼa har. 
LUK.2.43	Waatoo kaŋ i na ngi jirbey tee ka ben, i yee. Isa ga zanka kaŋ a cindi Žerizalem bila nda nga hayragey ma bay. 
LUK.2.44	I mma hongu kaŋ a goo ngi cerey bande naarumaa ra, i na zaari foo tee i ga dira. Kaŋ lakkaley zunbu, i nʼa ceeci ngi borey nda ngi moo-ka-baykey ra. 
LUK.2.45	Amma i mana duu a, woo se i yee Žerizalem kʼa ceeci. 
LUK.2.46	Jirbi hinza banda ga, i duu a Irkoy 
LUK.2.47	Borey kul kaŋ maa a se boŋey haw nda nga lakkaloo nda nga zaabey. 
LUK.2.48	Kaŋ nga hayragey dii a, boŋey haw. Ɲaŋoo nee a se: «Ay izoo, macin ti takaa woo kaŋ nʼnʼa tee ir se? Guna, agay nda ni baaba, ir na ni ceeci nda hunburay.» 
LUK.2.49	Amma a nee i se: «Macin se war gʼay ceeci? War nka si bay kaŋ ay ga hima ka huga nda ay Baaba Irkoy misawey?» 
LUK.2.50	I mana faham hayaa kaŋ a nʼa har i se. 
LUK.2.51	A doo i bande ka koy Nazaret, a cindi i cire. Ɲaŋoo na hayey kul kaŋ tee dii nga binoo ra. 
LUK.2.52	Isa lakkaloo nda nga gaahamoo ga tonton. Irkoy do nda adamizey do a duu alhormo ka tonton.
LUK.3.1	Kokoy beeroo kaŋ se i ga nee Tiber, laamaa jiiri woy cindi guwantoo (15to) ra, waatoo kaŋ Pons 
LUK.3.2	Woo gar kaŋ Hannu nda Kayif ti 
LUK.3.3	Woo banda ga, a koy nongey kul kaŋ goo isaa here ra kaŋ se i ga nee Žurdeŋ, a ga borey waazu i ma 
LUK.3.4	A ga tee sanda takaa kaŋ nda a hantumandi annabi Ezayi citaaboo ra:
LUK.3.4	«Jinde foo ga kaati saajoo ra ka nee:
LUK.3.4	‹Wa ir Koyoo fondaa soolu,
LUK.3.4	wa nga lolawey šerrandi.
LUK.3.5	Goorey kul ga daabandi.
LUK.3.5	Tondi hondey nda tondey kul ga yee ganda.
LUK.3.5	Fondo golbantey ga šerre.
LUK.3.5	Fondo laaley ga kani.
LUK.3.6	Hundikoyni kul ga dii hallasiroo kaŋ hun Irkoy do.›»
LUK.3.7	Borey kaa a do nda jama hala a ma ngi batize, a nee i se: «Gondi izey, may ka war waanandi war ma zuru Irkoy futayyanoo kaŋ ga kaa se? 
LUK.3.8	Wa teegoyyaŋ tee kaŋ ga cebe kaŋ war tuubi. War masi cindi de ka nee war boŋ se: ‹Ibirahima ti ir baaba›, zama ay ga war bayrandi kaŋ ba tondey wey, Irkoy ga hin ka hundi daŋ i ra kʼi tee Ibirahima se izeyaŋ. 
LUK.3.9	Aywa, daašoo soolu ka tuuroo dunbu hala linjoo ga. Tuuri kul kaŋ si ize henna tee ga dunbandi ka warrandi nuune ra.» 
LUK.3.10	Jamaa nʼa hãa ka nee: «Adiši macin no ir mʼa tee?» 
LUK.3.11	A nʼi zaabi ka nee: «Boro kaŋ goo nda darbay hinka, mʼi zamna nga nda boro kaŋ sii nda a game. Boro kaŋ goo nda ŋaayan mo ma takaa din da tee.» 
LUK.3.12	 mo kaa a do hala a ma ngi batize. I nee a se: «Alfagaa, macin no ir mʼa tee?» 
LUK.3.13	A nʼi zaabi ka nee: «War masi haya dii kaŋ bisa woo kaŋ ga hima.» 
LUK.3.14	Soojey mo nʼa hãa ka nee: «De ir, macin no ir mʼa tee?» A nee i se: «War masi koma, war masi taari ka waani taa, wa kay nda war banaa.»
LUK.3.15	Borey tammahãa goo, de i kul ga nee ngi biney ra wala manʼti Yehiya da ti 
LUK.3.16	A nʼi zaabi ka nee i kul se: «Agay, hari nda ay ga war batize. Amma boro foo ga kaa kaŋ hinoo bisa ay wanoo, de mo ay si hima nda ka nga taamey karfey feeri. Nga, a ga war batize 
LUK.3.17	Nga fendoo goo kaboo ra ka nga taasu kar ganganoo haabu ka nga alkamaa fanji suuroo ra, amma toosaa, a gʼa ton nuune ra kaŋ si buu.»
LUK.3.18	Yehiya na borey yaamar nda ibooboyaŋ koyne, de a na 
LUK.3.19	Amma a citi kokoy kaccaa ga kaŋ se i ga nee Herod kaŋ hiija nga boŋ armaa gundoo wandoo kaŋ ti Herodiyad, nda ifutu booboyaŋ kaŋ a nʼi tee. 
LUK.3.20	Herod yee ka tonton nga goy futawey ga ka Yehiya daŋ kasaa ra.
LUK.3.21	Waatoo kaŋ borey kul koy i ma ngi 
LUK.3.22	de 
LUK.3.23	Isa sii nda kala haya kaŋ ga too jiiri waranza (30) waatoo kaŋ a ga nga goyoo sintin. Borey mma hongu kaŋ Isufi izoo no. Isufi mana hun kala Eli ga. 
LUK.3.24	Eli mana hun kala Matat ga. Matat hun Lewi ga. Lewi hun Melši ga. Melši hun Žanay ga. Žanay hun Isufi ga. 
LUK.3.25	Isufi hun Matatiyas ga. Matatiyas hun Amos ga. Amos hun Nahum ga. Nahum hun Hesili ga. Hesili hun Nagay ga. 
LUK.3.26	Nagay hun Maatu ga. Maatu hun Matatiyas ga. Matatiyas hun Semen ga. Semen hun Žozeš ga. Žozeš hun Žoda ga. 
LUK.3.27	Žoda hun Yohanaŋ ga. Yohanaŋ hun Resa ga. Resa hun Zorobabel ga. Zorobabel hun Šaltiyel ga. Šaltiyel hun Neri ga. 
LUK.3.28	Neri hun Melši ga. Melši hun Adi ga. Adi hun Kosam ga. Kosam hun Elmadam ga. Elmadam hun Er ga. 
LUK.3.29	Er hun Isa ga. Isa hun Eliyezer ga. Eliyezer hun Žorim ga. Žorim hun Matat ga. Matat hun Lewi ga. 
LUK.3.30	Lewi hun Simewoŋ ga. Simewoŋ hun Žuda ga. Žuda hun Isufi ga. Isufi hun Žonam ga. Žonam hun Eliyakim ga. 
LUK.3.31	Eliyakim hun Meleya ga. Meleya hun Mena ga. Mena hun Matata ga. Matata hun Nataŋ ga. Nataŋ hun Dawda ga. 
LUK.3.32	Dawda hun Yišay ga. Yišay hun Obed ga. Obed hun Bowazu ga. Bowazu hun Salmuni ga. Salmuni hun Nahišoŋ ga. 
LUK.3.33	Nahišoŋ hun Aminadab ga. Aminadab hun Adimin ga. Adimin hun Arni ga. Arni hun Hesroŋ ga. Hesroŋ hun Peres ga. Peres hun Žuda ga. 
LUK.3.34	Žuda hun Yakuba ga. Yakuba hun Isiyaka ga. Isiyaka hun Ibirahima ga. Ibirahima hun Tera ga. Tera hun Nahor ga. 
LUK.3.35	Nahor hun Serug ga. Serug hun Rehu ga. Rehu hun Peleg ga. Peleg hun Eber ga. Eber hun Šela ga. 
LUK.3.36	Šela hun [Kenaŋ ga. Kenaŋ hun] Arfazad ga. Arfazad hun Sem ga. Sem hun Nuhu ga. Nuhu hun Lemek ga. 
LUK.3.37	Lemek hun Metusala ga. Metusala hun Henok ga. Henok hun Yered ga. Yered hun Malalel ga. Malalel hun Kenaŋ ga. 
LUK.3.38	Kenaŋ hun Enoš ga. Enoš hun Seti ga. Seti hun Adama ga. Adama hun Irkoy ga.
LUK.4.1	Isa hun Žurdeŋ isaa do, de 
LUK.4.2	A na jirbi woytaaci (40) tee no din, de Ibilisi nʼa sii. Isa na jirbey din kul tee a si baffoo ŋaa. Waatoo kaŋ jirbey wey ben, a heray.
LUK.4.3	Ibilisi nee a se: «Nda Irkoy 
LUK.4.4	Isa nʼa zaabi ka nee: «A hantumandi 
LUK.4.5	Woo banda ga, Ibilisi nʼa ka koy beene, de a nʼa cebe aduɲɲa laamawey kul cere bande cee foo. 
LUK.4.6	A nee a se: «Ay ga ni noo laamawey wey hinoo nda ngi daržaa kul, za agay ka duu ey, de mo ay gʼi noo boro kaŋ ay baa se. 
LUK.4.7	Nda ni sujudu ay jine, i kul ga tee ni wane.» 
LUK.4.8	Isa nʼa zaabi ka nee: «A hantumandi: ‹Masi sujudu kala ni Koyoo Irkoy se, de nga hinne no mʼa gana.›
LUK.4.9	Ibilisi nʼa ka koy Žerizalem, a nʼa kayandi Irkoy 
LUK.4.10	zama a hantumandi kaŋ
LUK.4.10	nga ga nga almalaykey yaamar
LUK.4.10	i ma ni hawgay.
LUK.4.11	Koyne mo:
LUK.4.11	‹I ga kabe gaaru ma ne
LUK.4.11	hala ni cewoo masi cabu tondi ga.›
LUK.4.12	Isa nʼa zaabi ka nee: «A harandi mo: ‹Masi ni Koyoo Irkoy sii.›
LUK.4.13	Waatoo kaŋ Ibilisi na Isa sii nda taka kul ka ben, a mooru Isa ga hala waati foo koyne.
LUK.4.14	Isa too met nda 
LUK.4.15	A ga cawandi ngey 
LUK.4.16	A koy Nazaret kaŋ ti koyraa kaŋ ra a biirandi. A huru 
LUK.4.17	de i nʼa noo annabi Ezayi citaaboo. A nʼa feeri, de a duu nongoo kaŋ ra a hantumandi ka nee: 
LUK.4.18	«Ir Koyoo 
LUK.4.18	A nʼay suuba kʼay yon hala ya kate 
LUK.4.18	A nʼay sanba hala ya kasa-izey feeriyanoo har i se,
LUK.4.18	ya danawey moɲey hay,
LUK.4.18	ya laazaabantey feeri,
LUK.4.19	de ya jiiroo har kaŋ ra ir Koyoo ga nga alhormaa tee.»
LUK.4.20	Nga banda ga, a na 
LUK.4.21	A sintin ka šelaŋ ka nee i se: «Citaaboo šennoo kaŋ war ne ka maarʼa, a tabati hõ.» 
LUK.4.22	Borey kul ga seedetaray henna har a ga, de boŋey ga haw nda šenni alhormantey kaŋ ga hun miɲoo ra, de i ga nee: «War kay, manʼti Isufi izoo no wala?» 
LUK.4.23	A nee i se: «Ay ga bay war ga yaasaa har ya ne kaŋ ga nee: ‹Lotokoroo, ni boŋ safar. Hayey tee ni koyraa ra kaŋ ir maa nʼnʼi tee Kaparnahum.›» 
LUK.4.24	A nee koyne: «Cimoo ne kaŋ ay gʼa har war se, annabi kul si yaddandi nga koyraa ra. 
LUK.4.25	Ay gʼa har war se nda cimi kaŋ woy booboyaŋ kaŋ kurɲey buu goo Izirayel Ilyasu waati kaŋ ncirɲi mana kara jiiri hinza nda handu iddu hala nongu kaŋ ra heray beeri tee gandaa kul ra. 
LUK.4.26	Ilyasu mana sanbandi ba ngi affoo do, amma woy folloku do a sanbandi kaŋ kurɲoo buu kaŋ goo koyraa kaŋ se i ga nee Serepta, Sidoŋ laamaa ra. 
LUK.4.27	Koyne mo 
LUK.4.28	Borey kul kaŋ goo margahugoo ra, too nda futay kaŋ i maa šenney wey. 
LUK.4.29	I tun, i na Isa gaaray ka koy koyraa dumaa ga, tondi hondoo boŋoo boŋ kaŋ ga koyraa cinandi hala ngi mʼa cetaw ganda. 
LUK.4.30	Amma Isa bisa gamey ra ka koy.
LUK.4.31	Isa doo ka koy Kaparnahum koyraa ra kaŋ goo Galile ka cawandi 
LUK.4.32	Nga cawandiyanoo tee nga haŋajerkey se boŋhaway, zama nga šennoo goo nda hini kʼi juwal. 
LUK.4.33	Woo gar kaŋ 
LUK.4.34	«He! Macin kʼir nda ni marga, Isa Nazaret boraa? Ni nka kaa kʼir halaci wala? Ay ga bay boro kaŋ ti ni: ni manʼti kala Irkoy Boro Henanantaa!» 
LUK.4.35	Isa zahã ganjoo ga ka nee: «A dii ni ra, hun aroo ra!» Ganjoo na aroo warra borey gamey ra, de a hun a ra bila nda a ma haya futu tee a se. 
LUK.4.36	Kaŋ woo tee, borey kul alaabiina, de i cindi i ga nee cere se: «Taka foo nda a ga hin ka šennoo woo har? Aroo woo ga ganjey yaamar nda hini nda gaabi, de i ga fatta.» 
LUK.4.37	Takaa woo nda Isa maaɲoo huru ngi laamaa nongey kul ra.
LUK.4.38	Isa hun 
LUK.4.39	A gunguma woyoo ga, a zahã gaaham konnoo ga, de a ben a ga. Dogoo din da woyoo kay nga boŋ ga ka borey alhaadimay.
LUK.4.40	Waynaa kaŋyanoo ga, borey kul kaŋ goo nda wircikoyniyaŋ kate ey Isa do, wirci dumi-dumiyaŋ. I kul, a na nga kabey fur i ga affoo-foo, a nʼi noo baani. 
LUK.4.41	Ngi boro boobo ganjiyaŋ fatta i ra kaŋ ga kaati ka nee: «Ni ti Irkoy 
LUK.4.42	Suba subbaahoo ra, za moo boo, nga no a fatta ka koy nongu soyante ra. Alžamaa cindi i gʼa ceeci. Waatoo kaŋ i dii a, i gaabu a ga a masi koy. 
LUK.4.43	Amma Isa nee i se: «Kala ya Irkoy 
LUK.4.44	A cindi a ga waazu Žude 
LUK.5.1	Isa goo Genezaret haroo miɲoo ga, alžama gʼa kuubi kʼa bere hala i mma cere šiita, ngi ma duu ka maa Irkoy meešennoo. 
LUK.5.2	A dii harihii hinka kaŋ goo guraa ga, koyey nka zunbu ka ngi filijey ɲumay. 
LUK.5.3	Isa huru harihii faa ra kaŋ koyoo maaɲoo ti Simoŋ, a nee a se a ma hiyoo hibi kayna guraa ga. A goro a ra, de a sintin ka jamaa cawandi.
LUK.5.4	Waatoo kaŋ a šelaŋ ka ben, a nee Simoŋ se: «Hiyoo ka koy guusoo ra, de war ma war filijey doori ka hoo.» 
LUK.5.5	Simoŋ nʼa zaabi ka nee: «Alfagaa, ir na cijinoo kul tee ir ga goy, ir mana duu baffoo. Amma ni meešennoo ga, ay gʼay filijey warra.» 
LUK.5.6	Kaŋ i nʼi warra i duu hamiisa boobo hala nongu kaŋ ra filijey nka kottu. 
LUK.5.7	I ciya nda kabe ngi hangasiney se kaŋ goo hii faa ra, i ma kaa ka ngi faaba. I kaa, de i na hii hinkaa too nda hamiisa hala nongu kaŋ ra i mma baa ka miti. 
LUK.5.8	Kaŋ Simoŋ Piyer dii woo, a sujudu Isa se ka nee: «Ay Koyoo, mooru agay, ay manʼti kala adamize zunubante.» 
LUK.5.9	Simoŋ hunbur, nga nda nga borey kul kaŋ goo a bande, hooyanoo woo kaŋ i nʼa tee maaganda se. 
LUK.5.10	Nga hangasiney mo hunbur kaŋ ti Žak nda Yehiya kaŋyan ti Zebede izʼaruyaŋ. Isa nee Simoŋ se: «Masi hunbur, hõ banda ga, boro no nʼga hoo.» 
LUK.5.11	Woo banda ga, i na harihiyey fandandi guraa ga, i na hayey kul naŋ ka hanga a bande.
LUK.5.12	Isa cindi koyra foo ra, de aru foo ne kaŋ kul ti 
LUK.5.13	Isa na nga kaboo šerre kʼa taaru ka nee a se: «Ay yadda, henan!» Dogoo din da jiraa ben a ga. 
LUK.5.14	Woo banda ga, a nʼa yaamar kaŋ a masʼa har boro kul se. Amma a nee a se: «Koy ni boŋ cebe 
LUK.5.15	Isa maaɲoo mma koy, de a ga fatta. Jama boobo marga a boŋ ka haŋajer a se, de mo hala ngi ma duu baani ngi wircey ra. 
LUK.5.16	Amma nga, a yee jere ga, saajoo ra ka Irkoy ŋaaray.
LUK.5.17	Han foo Isa goo ma cawandi, 
LUK.5.18	Aruyaŋ ne ka kate bongʼaru foo kaŋ goo balankar ra. I ga ceeci kʼa hurandi kʼa jisi Isa jine. 
LUK.5.19	Kaŋ i mana duu taka kaŋ nda ngi gʼa hurandi alžamaa booboyanoo se, i žigi sooraa boŋ, i nʼa fun, i na bongoo nda nga balankaroo zumandi nda sooraa Isa jine, alžama game. 
LUK.5.20	Waatoo kaŋ Isa dii borey wey naanaa, a nee bongoo se: «Aroo, ni zunubey yaafandi ma ne.» 
LUK.5.21	 baykey nda Fariziyeŋey sintin ka šelaŋ ngi biney ra ka nee: «May ti boraa woo kaŋ ga yadda ka Irkoy wow? May no ma hin ka zunubey yaafa nda manʼti Irkoy hinne?» 
LUK.5.22	Amma Isa ga hayaa bay kaŋ i goo mʼa miile, a zaabi ka nee i se: «Macin no war goo mʼa miile war biney ra? 
LUK.5.23	Affoo no ma faala, ka nee: ‹Ni zunubey yaafandi› wala ka nee: ‹Tun ka dira›? 
LUK.5.24	Sohõ kala war ma bay kaŋ 
LUK.5.25	Dogoo din da borey kul jine, a tun, a na balankaroo zaa kaŋ ra a cindi ka kani, a koy nga hugoo do, a ga Irkoy beerandi. 
LUK.5.26	A tee borey kul se boŋhawey, de i cindi ka Irkoy beerandi, i hunbur, de i nee: «Hũ, hayaa kaŋ ir dii a hõ, nga cine mana bay ka tee!»
LUK.5.27	Woo banda ga, Isa fatta, de a dii 
LUK.5.28	Lewi tun, a na hayey kul naŋ, a hanga a bande. 
LUK.5.29	Lewi na hoyandi beeri tee nga hugoo do. Alkaasidiikaw booboyaŋ nda boro fooyaŋ goo i bande ŋaadogoo ra. 
LUK.5.30	No din ra 
LUK.5.31	Isa nʼi zaabi ka nee: «Manʼti borey kaŋ ga saabu no ma too lotokor ga, wircikoyney no ma too a ga. 
LUK.5.32	Ya na kaa ka boro šerrantey cee, zunubantey no ay gʼi cee hala i ma 
LUK.5.33	Boroyaŋ kaa Isa do ka nee a se: «Yehiya taalibey nda 
LUK.5.34	A nee i se: «Taka foo nda war ga naŋ aruhiiji taaga nda nga cerey goo hiijaa hugoo ra, de cerey ga meehaw? 
LUK.5.35	Hanyaŋ ga kaa kaŋ aruhiijoo ga zandi, haney din i ga meehaw.»
LUK.5.36	Isa na filla yaasayante foo har i se ka nee: «Boro kul si dunbu darbay taaga ra ka koy ižeena baka. Nda a teendi mo, itaagaa dunbaa si koy ižeenaa ga. 
LUK.5.37	Koyne mo boro kul si 
LUK.5.38	Adiši alaneb hari taaga si huru kala hunbar taagayaŋ ra. 
LUK.5.39	De mo boro kul kaŋ na alaneb hari žeenaa haŋ si baa itaagaa, zama a mma nee: ‹Ižeenaa no ma kan.›»
LUK.6.2	 fooyaŋ nee: «Macin se war ga haya tee kaŋ si teendi hunanzam zaari hane?» 
LUK.6.3	Isa nʼi zaabi ka nee: «War mana bay ka hayaa caw kaŋ Dawda nda nga hangasiney nʼa tee han foo kaŋ i heray? 
LUK.6.4	Takaa kaŋ nda a huru Irkoy 
LUK.6.5	Isa nee i se koyne: «
LUK.6.6	Hunanzam zaari foo hane koyne, Isa huru 
LUK.6.7	 baykey nda 
LUK.6.8	Amma Isa ga ngi anniyawey bay. A nee aroo kaŋ kaboo buu se: «Tun ni boŋ ga, ma kay borey game.» A tun, a kay nga boŋ ga. 
LUK.6.9	Isa nee borey se: «Ay ga war hãa, ka ihenna tee wala ka ifutu tee hunanzam zaaroo hane? Ka hundi hallasi wala kʼa naŋ a ma halaci? Affoo no ma bisa?» 
LUK.6.10	A na moo fur i kul ga jina, de a nee aroo se: «Ni kaboo šerre.» A nʼa tee, de kaboo duu baani, a boori. 
LUK.6.11	I too nda futay, de i koy cere guna ka dii haya kaŋ ngi gʼa tee Isa se.
LUK.6.12	Zaarey din da ra, Isa fatta ka koy tondi hondu foo boŋ ka Irkoy ŋaaray. A na cijinoo kul tee a ga Irkoy ŋaaray. 
LUK.6.13	Kaŋ subbaahoo too, a na nga taalibey cee, de a na iwoy cindi hinka (12) suuba i ra kaŋ a na maaɲey daŋ 
LUK.6.14	Simoŋ kaŋ Isa nʼa maagaaru Piyer, nda nga armaa Andere, nda Žak, nda Yehiya, nda Filip, nda Bartelemi, 
LUK.6.15	nda Matiyu, nda Toma, nda Žak Alfe izʼaroo, nda Simoŋ kaŋ i gʼa cee nda 
LUK.6.16	nda Žud kaŋ ti Žak izʼaroo, nda Žudas Iskariyot kaŋ ti boraa kaŋ ga kaa ka tee zanbantaa.
LUK.6.17	Isa zunbu i bande ka koy kay farru foo ra kaŋ ra nga taalibi jama goo, nda boro dumi booboyaŋ kaŋ hun Žude kul ra, nda Žerizalem, nda koyrayaŋ kaŋ goo teekoo miɲoo ga kaŋ ti Tir nda Sidoŋ. 
LUK.6.18	I nka kaa a do ka haŋajer nda ka duu ngi wircey se baani. Borey kaŋ ganjiyaŋ gʼi zaa ka kay duu baani. 
LUK.6.19	Borey kul ga ceeci ngi mʼa taaru, zama hini foo ga fatta a ra kaŋ ga borey kul noo baani.
LUK.6.20	Isa na nga boŋoo jer ka nga taalibey guna, de a nee i se:
LUK.6.20	«War kaŋ ti borey kaŋ ga talka duu gomni,
LUK.6.20	zama war wane Irkoy 
LUK.6.21	War kaŋ ti borey kaŋ ga heray sohõ da duu gomni,
LUK.6.21	zama war ga kaa ka kungu.
LUK.6.21	War kaŋ ti borey kaŋ ga hẽe sohõ da duu gomni,
LUK.6.21	zama war ga kaa ka haaru.
LUK.6.22	War ga duu gomni, waati kaŋ borey ga war konnay, ka war yankar, ka war wow, ka war maaɲey hasara 
LUK.6.23	Wa ɲaali han kaŋ woo tee, war ma sar nda binekaanay, zama war ga duu sufuray beeri beenaa ra. Zama takaa woo da no ngi baabey nʼa tee annabey se.
LUK.6.24	Amma war bone, almankoyney,
LUK.6.24	zama war duu war bagaa bineyaynandiroo.
LUK.6.25	War bone, war kaŋ kungu,
LUK.6.25	zama war ga kaa ka heray.
LUK.6.25	War bone, war kaŋ goo ma haaru sohõ da,
LUK.6.25	zama war biney ga kaa ka maray, de war ga hẽe.
LUK.6.26	War bone, waati kaŋ borey kul ga ihenna har war ga. Zama takaa woo da no ngi baabey nʼa tee taari annabey se.»
LUK.6.27	«Amma war kaŋ goo ma haŋajer ya ne, ay ga nee war se: Wa baa war iberey, wa haya henna tee wey kaŋ ga konna war se. 
LUK.6.28	Wa gaara borey se kaŋ ga war danga, wa Irkoy ŋaaray wey kaŋ ga war laazaaba se. 
LUK.6.29	Nda boro na ni saŋ ni garboo ga, ma affaa mo šerre a se. Boro kaŋ na ni burmusoo taa, masʼa ganji a ma ikaccaa mo zaa. 
LUK.6.30	Boro kul kaŋ na ni ŋaaray mʼa noo, boro kaŋ na ni hayaa zaa, masi nee a mʼa yeeti.
LUK.6.31	Takaa kaŋ war ga baa borey mʼa tee war se, war mo mʼa tee i se.
LUK.6.32	Nda war si baa kala war baakey, macin ti sufuraa kaŋ war ga duu a? Ba zunubantey ga baa borey kaŋ ga bagʼey. 
LUK.6.33	Nda war si gomni tee kala borey se kaŋ gʼa tee war se, macin ti sufuraa kaŋ war ga duu a? Ba zunubantey ga woo tee. 
LUK.6.34	Koyne mo nda war si garaw kala borey kaŋ war ga hongu i ga war bana, macin ti albarka kaŋ war ga duu a? Zunubantey hunday ga garaw zunubantey se hala i ma hinna follokaa yeeti ngi ga. 
LUK.6.35	Amma war, wa baa war iberey, wa haya henna tee i se. Wa garaw borey se bila nda war ma hongu kaŋ a ga yee war ga. Woo ra war ga duu sufuray beeri, de war ga tee Jerantaa izey, zama nga ti 
LUK.6.36	Wa hinna sanda taka kaŋ nda war Baaba Irkoy ga hinna.»
LUK.6.37	«War masi boro ciiti, nga ra war si ciitandi. War masi alhukum zurandi boro ga, nga ra alhukum si zurandi war ga. Wa yaafa borey se, nga ra war ga yaafandi. 
LUK.6.38	Wa noo, nga ra i ga war noo. I ga neešari henna tee kʼa daŋ war ziibaa ra, kʼa naagu, kʼa sisiji hala a ma mun. Zama takaa kaŋ nda war ga neeša, nga nda i ga neeši war se.»
LUK.6.39	Isa yee ka filla yaasayante foo har i se. A nee: «Danaw ga danaw gongu wala? Nda woo tee, ngi boro hinkaa kul si kaŋ guusu ra wala? 
LUK.6.40	Taalibi si bisa nga alfagaa, amma taalibi kul kaŋ caw ka boori ga tee sanda nga alfagaa.
LUK.6.41	Cin se nʼga dii subu-izoo kaŋ goo ni armaa moɲoo ra, amma nʼsi maate bundoo kaŋ goo ni boŋ moɲoo ra? 
LUK.6.42	Taka foo nda nʼga hin ka nee ni armaa se: ‹Agʼarmaa, naŋ ya subu-izoo kaa kaŋ goo ni moɲoo ra›, ka gar kaŋ bundoo kaŋ goo ni moɲoo ra, nʼsi dii a? Almunafikoo, bundoo kaa ni moɲoo ra jina, waatoo din nʼga dii boryo ka subu-izoo kaŋ goo ni armaa moɲoo ra kaa.»
LUK.6.43	«Tuuri henna sii no kaŋ ga ize futu hay, takaa din da, tuuri futu sii no kaŋ ga ize henna hay. 
LUK.6.44	Tuuri kul, izoo nda boro gʼa bay. Jeejay si hegayandi karjiɲaa ga. 
LUK.6.45	Boro boryoo, nga bine boryaa ra a ga haya henna kaa. Boro futu, nga bine futaa ra a ga haya futu kaa. Haya kaŋ na bine too, nga no mee gʼa filla.»
LUK.6.46	«Macin se war ga nee ya ne: ‹Ir Koyoo, ir Koyoo›, amma war si hayey tee kaŋ ay nʼi har? 
LUK.6.47	Boro kul kaŋ kaa ay do ka maa ay šenney, de a nʼi ka goy, ay ga boraa har war se kaŋ nda a ga hima. 
LUK.6.48	A si hima nda kala boro kaŋ ga hugu cin. A fanša, a hanse ka fanša ka asaasoo tee tondi boŋ. Waatoo kaŋ hari beeroo dandi, isa haroo na hugoo kar, amma a mana hin ka ba a jijirandi, za a nka cina ka boori. 
LUK.6.49	Amma boro kaŋ ga maa ay šenney, amma a sʼi ka goy, ga hima nda boro kaŋ na hugu cin laboo boŋ bila asaasu. Waatoo kaŋ isa haroo na hugoo kar, dogoo din da a kaŋ. Hugoo halaci, halaci beeri.»
LUK.7.1	Waatoo kaŋ Isa na fillawey wey kul deede jamaa se ka ben, a koy koyraa ra kaŋ maaɲoo ti Kaparnahum. 
LUK.7.2	No din ra jalakoyni foo goo no kaŋ nga tamoo wirci hala a baa ka buu. A ga hanse ka baa nga tamoo. 
LUK.7.3	Waatoo kaŋ a maa Isa maaɲoo, a na Alyahuudey boro beeriyaŋ sanba a do kʼa ŋaaray a ma kaa ka nga tamoo hallasi. 
LUK.7.4	I too Isa do, de i hanse kʼa ŋaaray ka nee a se: «Aroo woo ga hima nda ma woo tee a se, 
LUK.7.5	zama a ga baa ir gandaa borey, nga no kʼir 
LUK.7.6	Isa hanga ey ka koy. A ga baa ka too hugoo do kaŋ jalakoynoo na nga cereyaŋ sanba ka nee a se: «Ay Koyoo, masi ni boŋ farandi. Ay si hima nda ma huru ay hugoo ra. 
LUK.7.7	Woo ti hayaa kaŋ se ya na agay azzaatoo himandi a ma koy ni do. Amma kalima foo har, de ay tamoo ga duu baani. 
LUK.7.8	Zama agay hunday goo nda jineboroyaŋ kaŋ hinoo cire ay goo. Agay mo goo nda soojeyaŋ kaŋ goo ay hinoo cire. Nda ay nee woo se: ‹Koy›, a ga koy, nda ay nee affoo se: ‹Kaa›, a ga kaa. Nda ay nee ay tamoo se: ‹Woo tee›, a gʼa tee.» 
LUK.7.9	Kaŋ Isa maa šenney wey, soojaa kan a se. A bere jamaa here kaŋ hanga a bande, a nee: «Ay ga war bayrandi, ba Izirayel ra, ya na dii naanay kaŋ ga too woo.» 
LUK.7.10	Waatoo kaŋ dontokey willi hugey, i gar kaŋ tamoo duu baani.
LUK.7.11	Alwaati kayna banda ga, Isa koy koyraa ra kaŋ se i ga nee Nayin. Nga taalibey hanga a bande nda jama boobo. 
LUK.7.12	Waatoo kaŋ a man koyraa miɲoo, nga ne, a dii boroyaŋ kaŋ goo ma koy bukaw sutura. Bukaa manʼti kala woy foo kaŋ kurɲoo buu, izʼaru follokaa, alžama kayante kaŋ ti koyra-izey goo woyoo bande. 
LUK.7.13	Kaŋ ir Koyoo dii woyoo, kul a hanse ka hinna a se, a nee woyoo se: «Masi hẽe.» 
LUK.7.14	A man, a na balankaroo taaru. Borey kaŋ ga bukaa zaa kay. Isa nee: «Arusoogaa, ay na ni yaamar ma tun!» 
LUK.7.15	Bukaa tun ka goro, a šelaŋ. Isa nʼa yeeti ɲaŋoo ga.
LUK.7.16	Borey kul hunbur, i ga Irkoy beerandi ka nee: «Annabi beeri fatta ir ra, Irkoy ɲeli nga jamaa ga.» 
LUK.7.17	Woo kaŋ Isa nʼa tee, šennoo huru Žude nda nga gandaa kul ra.
LUK.7.18	Yehiya taalibey na hayey kul filla a se kaŋ teendi. A ciya ihinka se i ra 
LUK.7.19	kʼi sanba ir Koyoo do, i ma nee a se: «Ni ti boraa kaŋ ga hima ka kaa wala manʼti ni no, ir ma affoo batu?» 
LUK.7.20	Waatoo kaŋ arey too a do, i nee a se: «Yehiya kaŋ ti 
LUK.7.21	I nka too kate kaŋ Isa na wircikoyni boobo noo baani, dorikoyniyaŋ duu baani. A na ganjiyaŋ gaaray kʼi kaa boroyaŋ ra, de a na danaw boobo moɲey feeri. 
LUK.7.22	A tuuru dontokey se ka nee: «Wa koy hayey filla Yehiya se kaŋ war dii ey, war maarʼey kaŋ ti: danawey dii, bongey dira, 
LUK.7.23	Boraa ga duu gomni kaŋ si naanay naŋ ay sabbu se.»
LUK.7.24	Waatoo kaŋ Yehiya dontokey koy, Isa šelaŋ jamaa se Yehiya ga ka nee: «Macin no war koy a guna saajoo ra? Kakaaru kaŋ hewoo gʼa zinji-zinji wala? 
LUK.7.25	Adiši macin no war koy a guna? Boro kaŋ ga bankaaray hennayaŋ goo wala? Nga ne, borey kaŋ ga darbay hennayaŋ goo kaŋ ga huna daame ra sii kala kokoyey hugey ra. 
LUK.7.26	Adiši macin no war koy a guna? Annabi wala? Ay ga war bayrandi kaŋ a bisa annabi. 
LUK.7.27	Nga ga a hantumandi 
LUK.7.27	‹Nga ne, ay gʼay dontokaa sanba ni jine
LUK.7.27	hala a ma ni fondaa hanse kaŋ goo ni jine.›
LUK.7.28	Ay ga war bayrandi kaŋ woy-hay ize sii no kaŋ ga bisa Yehiya. Amma Irkoy 
LUK.7.29	Jamaa kul nda ba 
LUK.7.30	Amma 
LUK.7.31	Adiši may nda ay ga zamanoo woo borey sawandi, may nda i ga hima? 
LUK.7.32	I si hima nda kala zankayaŋ kaŋ ga goro farru ra, de i ga kaati cere ga ka nee: ‹Ir na laati kar war se, war mana gan. Ir na binehẽenay dooniyaŋ tee, war mana hẽe.› 
LUK.7.33	Yehiya kaŋ ti batizekaa kaa, a si takula ŋaa, a si 
LUK.7.34	 kaa, a ga ŋaa a ga haŋ, war nee: ‹Ŋaabagante nda harifutu haŋkaw no, alkaasidiikey nda zunubu teekey ceroo no.› 
LUK.7.35	Amma Irkoy lakkaloo, borey kul kaŋ yadda a ga no ma cebe kaŋ a ga šerre.»
LUK.7.37	Nga ne, woy zunubante foo kaŋ goo koyraa ra, maa kaŋ Isa koy hoy Fariziyeŋoo do. A na tondi kulba kaŋ ra turaari goo zaa ka koy. 
LUK.7.38	A goo Isa dumaa ga, cewey jere, a ga hẽe, a ga nga mundawey ka Isa cewey tayandi, a gʼi tuusu nda nga boŋoo hinbirey. A ga cewey summu a gʼi yon nda turaaroo. 
LUK.7.39	Kaŋ Fariziyeŋoo kaŋ nʼa hoyandi dii woo, a nee nga binoo ra: «Nda a gar aroo woo annabi no, a ga bay boro kaŋ ti woo, a ga bay woy dumi kaŋ ti woo kaŋ goo ma man nga. Kala a ma bay kaŋ woykuuru no.» 
LUK.7.40	Isa zaabi ka nee a se: «Simoŋ, ay ga baa ya haya foo har ma ne.» Simoŋ nee: «Alfagaa, šelaŋ.» 
LUK.7.41	Isa nee: «Garawmaykaw foo goo nda garawkoyni hinka. A ga may ijinaa ga nzorfu kaaray tamma boŋ zangu guu (500), affaa a ga may a ga nzorfu kaaray tamma boŋ woyguu (50). 
LUK.7.42	A gar kaŋ affoo kul sii nda haya kaŋ nda a gʼa bana. A na ihinkaa kul yaafa. Sohõ affoo no ma hanse ka bagʼa ihinkaa ra?» 
LUK.7.43	Simoŋ zaabi ka nee: «Ay ga hongu boraa kaŋ se a na iboobaa yaafa.» Isa nee a se: «Ni ciiti nda fondaa.»
LUK.7.44	Isa bere woyoo here, de a nee Simoŋ se: «Nʼga dii woyoo woo wala? Kaŋ ay huru ni hugoo ra, manʼay noo hari yʼay cewey ɲumay. Amma nga, mundawey nda a nʼay cewey tayandi, de a nʼi tuusu nda nga hinbirey. 
LUK.7.45	Manʼay summu. Amma nga, za a huru kate, a mana fay nda a gʼay cewey summu. 
LUK.7.46	Manʼay boŋoo yon nda jii. Amma nga, a nʼay cewey yon nda turaari. 
LUK.7.47	Woo se ay ga ni fahamandi kaŋ baji beeroo kaŋ a nʼa cebe ga bayrandi kaŋ nga zunubu boobey yaafandi. Amma boro kaŋ ikaccu ka yaafandi a se, boraa din baji kaccu no a gʼa cebe.»
LUK.7.48	Woo banda ga, Isa nee woyoo se: «Ni zunubey yaafandi.» 
LUK.7.49	Hoyandikey sintin ka nee ngi biney ra: «May ti boraa woo kaŋ ga zunubu yaafa?» 
LUK.7.50	Amma Isa nee woyoo se: «Ni naanaa na ni hallasi, koy nda alaafiyaa.»
LUK.8.1	Alwaati foo banda ga, Isa naaru ka koy koyrawey nda koyra kanbey ra ka Irkoy 
LUK.8.2	nda woy fooyaŋ kaŋ ra a bay ka ganjiyaŋ gaaray kʼi kaa, nda affooyaŋ kaŋ cindi ka wirci kaŋ a nʼi noo baani, goo a bande. Woyey manʼti kala: Maryama kaŋ se i ga nee Magdala boraa kaŋ ra ganji iyye hun, 
LUK.8.3	nda Tahiya, Šuza kaŋ ti 
LUK.8.4	Alžama beeri foo marga kaŋyaŋ hun koyrawey ra ka kaa Isa do. A šelaŋ i se nda filla yaasayantaa woo ka nee: 
LUK.8.5	«Han foo sayakaw foo koy nga dumiyoo say. Kaŋ a goo ma saya, dumiyoo jere foo kaŋ fondaa bande. Borey nʼa taama-taama, cirawey nʼa gon. 
LUK.8.6	Jere foo kaŋ tondidoo ra. A zay, amma a kogu, zama a sii nongu ra kaŋ ga tay. 
LUK.8.7	Jere foo kaŋ dumari karjikoyniyaŋ gamey ra. Ngi nda karjey zay cere bande. Karjey nʼi hewguba. 
LUK.8.8	Jere foo kaŋ labu hennaa ra. A zay, affoo kul na ize zangu (100) hay.» Fillaa woo banda ga, Isa na jinde jer ka nee: «Boro kaŋ goo nda haŋa ka maa, ma haŋajer!»
LUK.8.9	Nga taalibey nʼa hãa nda filla yaasayantaa woo maanaa. 
LUK.8.10	A nee: «War, war duu Irkoy 
LUK.8.10	‹i ga guna, amma i si dii,
LUK.8.10	i ga maa, i si faham.›
LUK.8.11	«Filla yaasayantaa woo almaganaa ne: dumiyoo manʼti kala Irkoy meešennoo. 
LUK.8.12	Wey kaŋ kaŋ fondaa bande manʼti kala borey kaŋ ga haŋajer. Amma Ibilisi kaa ka Šennoo kaa biney ra, hala i masi naanay ka hallasi. 
LUK.8.13	Wey kaŋ kaŋ tondidogoo boŋ manʼti kala borey kaŋ, nda i maa Šennoo, i gʼa dii nda ɲaali, amma a mana zay biney ra ka linji tee, i si gay naanaa ra. Nda alwaati šenda kaa i ga, i ga naŋ. 
LUK.8.14	Dumari karjikoyney kaŋ ra dumiyoo jere foo kaŋ manʼti kala borey kaŋ maa, amma i naŋ alhuzuney, nda aduɲɲa almaanoo, nda bine-ibaayey mʼa hewguba. I si ize tee kaŋ ga nin. 
LUK.8.15	Labu hennaa kaŋ ra jerey sayandi manʼti kala borey kaŋ, nda i maa Šennoo, i gʼa dii nda bine henna kaaray. I ga ize tee haya kul kaŋ ga no.»
LUK.8.16	«Boro kul si fitilla diinandi ka jinay gum a boŋ wala kʼa daŋ daari cire. A sʼa daŋ kala fitilla canboo ga hala borey kaŋ ga huru ma dii gaayoo. 
LUK.8.17	Haya tugante sii no kaŋ si kaa ka fataw, haya sii no kaŋ ga tee sirri ra kaŋ si kaa ka fatawandi. 
LUK.8.18	Wa takaa bay kaŋ nda war ga haŋajer, zama boro kaŋ goo nda a, i gʼa noo koyne. Boro kaŋ sii nda a, ba woo kaŋ a ga hongu nga goo nda a, ga taandi.»
LUK.8.19	Isa armey nda nga ɲaa kaa, amma i mana hin ka too a do alžamaa booboyanoo se. 
LUK.8.20	Boroyaŋ nee a se: «Ni ɲaa nda ni armey goo ma kay taray, i ga baa ngi ma dii ni.» 
LUK.8.21	Isa na borey zaabi ka nee: «Ay ɲaa nda agʼarmey manʼti kala borey kaŋ ga haŋajer Irkoy meešennoo se, de i gʼa ka goy.»
LUK.8.22	Han foo Isa nda nga taalibey huru harihii foo ra. A nee i se: «Ir ma deŋ ka koy haroo boŋ faa ga.» I koy. 
LUK.8.23	Kaŋ taalibey goo ma hun, Isa jirbi. Hew beeri foo zunbu haroo boŋ. Hiyoo too nda hari hala a mma baa ka mun. 
LUK.8.24	I man a kʼa tunandi ka nee a se: «Alfagaa, Alfagaa, ir ga halaci!» A tun, a zahã hewoo nda bondawey ga, i kay, de nongoo tee sõy. 
LUK.8.25	Woo banda ga, Isa nee i se: «Man war naanaa?» I hunbur, boŋey haw, de i ga cere hãa ka nee: «May ti boraa woo kaŋ ga ba hewoo nda haroo yaamar, de i ga hayaa tee kaŋ a nʼa har?»
LUK.8.26	Isa nda nga taalibey too Geraza koyraa borey laamaa ra kaŋ goo Galile tenje. 
LUK.8.27	Waatoo kaŋ Isa zunbu guraa ga, koyraa aru foo nʼa kubay kaŋ ra ganjiyaŋ goo. Za gayyan a si yee ka bankaaray daŋ. A si goro hugu ra, 
LUK.8.28	Kaŋ a dii Isa, a na jinde jer ka kaati ka sujudu jinoo ra ka nee: «Macin ka agay nda ni marga, Isa Irkoy Jerantaa 
LUK.8.29	Isa nka ganjoo yaamar kaŋ a ma hun aroo ra. Cee booboyaŋ ganjoo gʼa dii. Borey gʼa haw nda guuru karfuyaŋ, i ga gaalayaŋ daŋ cewey ra, amma a gʼi dunbu. Ganjoo gʼa ka koy saajey ra. 
LUK.8.30	Isa nʼa hãa ka nee: «Macin ti ni maaɲoo?» A nee: «Ay maaɲoo ti Alžama.» A na woo har, zama ganji booboyaŋ ka huru a ra. 
LUK.8.31	Ganjey na Isa suurandi a masi ngi sanba guusu futaa ra.
LUK.8.32	A gar kaŋ nbirŋa booboyaŋ goo ma kur tondi hondoo boŋ. De ganjey na Isa suurandi a ma naŋ ngi ma huru nbirŋawey wey ra. A nʼa tee i se. 
LUK.8.33	Ganjey hun aroo ra ka huru nbirŋawey ra. Nbirŋawey hun tondi hondoo jesoo ga beene
LUK.8.34	Wey kaŋ gʼi kur dii hayaa kaŋ tee, i zuru. I koy alhabaroo filla koyraa nda saajoo borey se. 
LUK.8.35	Borey koy dii hayaa kaŋ tee. I too nongoo kaŋ ra Isa goo. I na aroo gar kaŋ ra ganjey hun, a ga goro Isa cewey cire. Darbay goo jindoo ra, lakkaloo ga timme daku. Borey kaŋ dii a hunbur. 
LUK.8.36	Borey kaŋ dii hayaa kaŋ Isa nʼa tee, no ma filla borey kaŋ kokor ka kaa se, takaa kaŋ nda Isa na aroo hallasi ganjey ra. 
LUK.8.37	Woo banda ga, Geraza koyraa nda nga laamaa borey kul nʼa wiri Isa ga, a ma mooru ngi, zama i hanse ka hunbur. Isa huru harihiyoo ra ka willi.
LUK.8.38	Aroo kaŋ ra ganjey hun nʼa ŋaaray a ga, a ma naŋ nga ma cindi nga bande. Amma Isa mana yadda, a nee a se: 
LUK.8.39	«Willi ni hugoo do, ma hayaa kul filla i se kaŋ Irkoy nʼa tee ma ne.» A koy, de a na hayaa filla koyraa kul ra kaŋ Isa nʼa tee nga se.
LUK.8.40	Waatoo kaŋ Isa willi, alžamaa kul kaŋ goo mʼa batu nʼa kubay. 
LUK.8.41	Nga ne, aru foo kaa a do kaŋ maaɲoo ti Žayrus, 
LUK.8.42	Hayaa kaŋ se, ize woy folloku bara a se kaŋ goo nda haya kaŋ ga too jiiri woy cindi hinka (12), a ga baa ka buu. Kaŋ Isa ga koy a do, alžama gʼa šiita.
LUK.8.43	Woo gar kaŋ woy foo goo jamaa ra kaŋ nga jiiri woy cindi hinka (12) a ga kuri mandi. [Alman kul kaŋ goo a se, a nʼa noo lotokorey se,] amma affoo kul mongu kʼa noo baani. 
LUK.8.44	A man Isa nda banda here ka tuku nga bankaaraa miɲoo ga. Dogoo din da kuri mandiroo kay. 
LUK.8.45	Isa nee: «May no ka tuku ay ga?» Boro foo kul ga nee kaŋ manʼti nga no. Piyer nee: «Alfagaa, alžamaa ga ni kuubi ka ni bere, i ga ni šiita.» 
LUK.8.46	Amma Isa nee: «Boro tuku ay do, zama ay maate kaŋ gaabi foo fatta ay ra.» 
LUK.8.47	Woyoo dii kaŋ Isa bay nga ga, a jijiri nda hunburay ka kaa ka sujudu Isa se ka hayaa har jamaa kul jine kaŋ se nga tuku a do, nda takaa kaŋ nda nga duu baani dogoo din da. 
LUK.8.48	Isa nee woyoo se: «Ay izoo, ni naanaa na ni hallasi. Ma koy nda baani.»
LUK.8.49	A goo ma šelaŋ kaŋ boro hun margahugoo boŋkoynoo windoo do ka nee: «Ni ize woyoo faati. Masi alfagaa zaa ka kay koyne.» 
LUK.8.50	Isa maa, a zaabi ka nee a se: «Masi hunbur, naanay hinne, de a ga hallasi.»
LUK.8.51	Waatoo kaŋ Isa too Žayrus hugoo do, a mana naŋ boro kul ma huru nga bande nda manʼti Piyer, nda Yehiya, nda Žak, nda zankaa ɲaŋoo nda baaboo. 
LUK.8.52	Borey kul ga hẽe, i ga yooyo bukaa boŋ. Isa nee i se: «War masi hẽe, a mana buu, a mma jirbi.» 
LUK.8.53	Borey nʼa kašikaši, zama i ga bay kaŋ a buu. 
LUK.8.54	Amma Isa nʼa dii nda kaboo ka nga jindoo jer ka nee: «Woy-izoo, tun ni boŋ ga.» 
LUK.8.55	Lakkaloo yee kate a ga, dogoo din da a tun. Isa nʼi yaamar i mʼa noo ŋaayan. 
LUK.8.56	Zankaa hayragey boŋey haw, amma Isa nʼi yaamar i masi hayaa kaŋ tee deede boro kul se.
LUK.9.1	Isa ciya taalibi woy cindi hinkaa (12) se kʼi noo hini nda gaabi ganjey kul ga ka wircikoyney noo baani. 
LUK.9.2	A nʼi sanba i ma Irkoy 
LUK.9.3	A nee i se: «War masi haya kul zaa diraa se, a ma tee gobu, wala bolbol, wala ŋaayan, wala nooru. War masi darbay hinka mo zaa. 
LUK.9.4	Hugu kul kaŋ ra war zunbu, war ma cindi no din da ra. No din ra war ma tun ka koy. 
LUK.9.5	Nda borey wanji ka war zumandi, war ma hun koyraa din ra, war ma kusaa kokobu kʼa kaa war cewey ga, woo ga tee seede kaŋ haya futa no i nʼa tee.» 
LUK.9.6	Taalibey šerre. I koy koyra kanboo kul ra ka 
LUK.9.7	Kokoy kaccaa kaŋ se i ga nee 
LUK.9.8	Affooyaŋ ga nee Ilyasu ka bangay. Affooyaŋ mo ga nee annabi jina-jinawey affoo ka tun koyne. 
LUK.9.9	Herod nee: «Yehiya, ay na boŋoo kaa jindoo ga. May ti boraa woo kaŋ ay ga maa i ga hayey wey har a ga?» A ga ceeci nga ma dii Isa.
LUK.9.10	Waatoo kaŋ 
LUK.9.11	Kaŋ alžamaa bay, i hanga a. Isa nʼi kubay henna, de a šelaŋ i se Irkoy 
LUK.9.12	Kaŋ zaaroo ga sintin ka ben, taalibi woy cindi hinkaa (12) man a ka nee a se: «Alžamaa naŋ hala i ma koy koyra kanbey kaŋ ga man ne ga nda hawsaa borey do ka duu kanidoo nda ŋaayan, zama nongoo kaŋ ra ir ne, haya kul sii a ra.» 
LUK.9.13	Amma Isa nee i se: «War hunday mʼi noo ŋaayan!» I nee: «Ir sii nda haya kaŋ bisa takula guu nda hamiisa hinka, nda manʼti ir nka koy ŋaayan day jamaa woo kul se.» 
LUK.9.14	Woo gar kaŋ arey ga too boro zenber guu (5.000) cine. Isa nee nga taalibey se: «Wʼi gorandi nda soofu-soofu. Soofu foo kul ma tee boro woyguu (50) cine.» 
LUK.9.15	I nʼa tee nda takaa din, i nʼi kul gorandi. 
LUK.9.16	Woo banda ga, Isa na takula guwaa nda hamiisa hinkaa zaa, a na nga boŋoo jer ka beenaa guna, a na albarka daŋ i ra. A nʼi dunbu. A nʼi noo taalibey se i mʼi zamna alžamaa game. 
LUK.9.17	Borey kul ŋaa hala i kungu. I koy nda kokondo woy cindi hinka (12) kaŋ ga too nda wey kaŋ cindi.
LUK.9.18	Han foo, kaŋ Isa goo ma Irkoy ŋaaray jere ga, nga taalibey goo a bande. A nʼi hãa ka nee: «Alžamaa mma nee, may ti agay?» 
LUK.9.19	I nʼa zaabi ka nee: «Boro fooyaŋ ga nee Yehiya kaŋ ti 
LUK.9.20	Woo banda ga, a nee i se: «De war, war mma nee, may ti agay?» Piyer zaabi ka nee: «Ni ti 
LUK.9.21	Isa zahã i ga kaŋ i masʼa har boro kul se.
LUK.9.22	A nee i se koyne: «Kala 
LUK.9.23	Isa nee borey kul se: «Boro kaŋ ga baa nga ma hanga ay bande, kala a ma nga alhawaa naŋ, zaari kul a ma nga 
LUK.9.24	Boro kaŋ ga baa nga ma nga hundoo hallasi gʼa mursu, amma boro kaŋ ga nga hundoo mursandi ay maaganda se gʼa hallasi. 
LUK.9.25	Macin no a gʼa hanse boro se a ma duu aduɲɲa kul, nda a ga nga boŋ halaci wala ka nga boŋ mursandi?
LUK.9.26	Boro kul kaŋ agay nda ay meešenney gʼa haawandi borey game, 
LUK.9.27	Ay gʼa har war se nda cimi, boroyaŋ goo ne kaŋ si buuyan taba i mana dii Irkoy 
LUK.9.28	Kaŋ Isa na šenney wey har, jirbi yaaha cine banda ga, a na Piyer, nda Yehiya, nda Žak zaa ka žigi nga bande tondi hondoo boŋ ka Irkoy ŋaaray. 
LUK.9.29	Waatoo kaŋ a goo ma Irkoy ŋaaray nga ndumoo alhaaloo barmay. Nga darbaa tee ikaaray far. 
LUK.9.30	Nga ne, aru hinka cindi ka šelaŋ a bande kaŋyaŋ ti Musa nda Ilyasu. 
LUK.9.31	I bangay darža ra, i ga šelaŋ Isa bande nga aduɲɲa hunyanoo ga kaŋ ga kaa ka tee Žerizalem. 
LUK.9.32	Woo gar kaŋ Piyer nda nga hangasiney jirbi guusa nʼi dii. Kaŋ i tun i dii Isa daržaa nda aru hinka kaŋ ga kay a bande.
LUK.9.33	Waatoo kaŋ borey din hun Isa do, Piyer nee a se: «Alfagaa, a ga boori ir ma cindi ne ra, adiši ir ma hukkum hinza cin, affoo ni se, affoo Musa se, affaa Ilyasu se.» Piyer si hayaa bay kaŋ nga gʼa har. 
LUK.9.34	A goo ma šenney wey har kaŋ duula foo na nga biyoo kʼi gum. Taalibey hunbur kaŋ i dii ngi goo duulaa ra. 
LUK.9.35	Jinde foo fatta duulaa ra ka nee: «Woo ti agay 
LUK.9.36	Šennoo woo waati, Isa hinne ka cindi. Jirbey din taalibey dangay, hayaa kaŋ i dii a, i mana baffoo har boro kul se a ra.
LUK.9.37	Subaa ra, kaŋ i zunbu tondi hondoo boŋ, alžama boobo na Isa kubay. 
LUK.9.38	Nga ne, alžamaa ra, aru foo wurru ka nee: «Alfagaa, ay gʼa ŋaaray ni ga, ma ɲeli ay izʼaroo ga, zama nga hinne bara ya ne. 
LUK.9.39	Ganji foo bara no kaŋ, nda a tun a se, dogoo din da a mma kaati. Ganjoo gʼa jijirandi nda gaabi, a ga kufu kar. A ga gay a gʼa gurzugay hala a gʼa naŋ. 
LUK.9.40	Ay nʼa ŋaaray ni taalibey ga i mʼa gaaray, amma i mongu.» 
LUK.9.41	Isa zaabi ka nee: «Dumi kaŋ si naanay, a ga Irkoy hoo, hala waati foo no ay ga hima ka cindi war bande ka war suuri? Kate ni izʼaroo.» 
LUK.9.42	A goo ma man kaŋ ganjoo nʼa cetaw ganda kʼa guzuguzu. Amma Isa zahã ganjoo ga, a na zankaa noo baani, a nʼa yeeti baaboo ga. 
LUK.9.43	Borey kul na almunkar nda Irkoy jeeraa.
LUK.9.43	Waatoo kaŋ borey kul boŋey haw nda hayaa kaŋ Isa nʼa tee, nga no a nee nga taalibey se: 
LUK.9.44	«Wa war haŋawey kayandi ka maa hayaa kaŋ ay gʼa har. 
LUK.9.45	Amma taalibey mana faham šennoo woo se. Šenni daabante no i se hala i masi duu almaganaa. I ga hunbur kʼa hãa nda šennoo.
LUK.9.46	Taalibey na cere kakaw. Kakaa manʼti kala, ngi ra, may ka bisa borey kul. 
LUK.9.47	Isa ga hayaa bay kaŋ goo biney ra. A na zanka kaccu foo zaa kʼa daŋ nga jeroo ga, 
LUK.9.48	de a nee i se: «Boro kul kaŋ yadda ka zankaa woo dii ay maaganda se, boraa, agay hunday ga a yadda. Boro kul kaŋ yadda ay ga, boraa kaŋ nʼay sanba ga a yadda. Boraa kaŋ kacca nda war kul, nga ti ibeeroo.»
LUK.9.49	Yehiya na šennoo zaa ka nee: «Alfagaa, ir dii aru foo kaŋ ga ni maaɲoo cee ka ganjey gaaray. Ir nʼa ganji a mʼa tee, zama a sii ir bande ka ni gana.» 
LUK.9.50	Isa nee a se: «War masʼa ganji, zama boro kaŋ si konna war, goo war bande.»
LUK.9.51	Kaŋ waatoo man kaŋ ra Isa ga hima ka zandi ka hun aduɲɲa ra, a kayandi kaŋ haya kul kaŋ no kala nga ma koy Žerizalem. 
LUK.9.52	A na dontokawyaŋ sanba nga jine, kaŋyaŋ na fondaa zaa ka koy 
LUK.9.53	Amma koyraa din borey mana yadda a ma zunbu no din, zama Žerizalem fondaa ra a goo. 
LUK.9.54	Kaŋ taalibi hinkaa kaŋ ti Žak nda Yehiya dii woo, i nee: «Ir Koyoo, nʼga baa ir ma beenaa nuunaa cee a ma kaŋ i boŋ kʼi halaci?» 
LUK.9.55	Isa bere ka citi i ga. 
LUK.9.56	Woo banda ga, i koy cere bande koyra kanbe foo ra koyne.
LUK.9.57	Kaŋ i goo ma dira fondaa ra, aru foo nee Isa se: «Ay ga hanga ni bande nongu kul kaŋ ra nʼga koy.» 
LUK.9.58	Isa nee a se: «Nzungey goo nda guusu, cirawey goo nda teji, amma 
LUK.9.59	Isa nee aru foo se koyne: «Hanga ay bande.» A nee: «[Ay Koyoo,] naŋ ya koy ay baaba sutura jina.» 
LUK.9.60	Amma Isa nee a se: «Naŋ bukawey ma ngi bukawey sutura, ni, koy Irkoy 
LUK.9.61	Affoo yee ka nee koyne: «Ay ga hanga ni, ay Koyoo, amma naŋ ya koy ay hugey borey hoy baani jina.» 
LUK.9.62	Isa nee a se: «Boro kul kaŋ na nga beeriguuroo dii nga kaboo ra, de a ga ɲeli ka lakkal daŋ banda se, boraa din sii nda nafaw Irkoy Laamaa se.» 
LUK.10.1	Hayey kaŋ tee banda ga, ir Koyoo yee koyne ka taalibi woyye cindi hinka (72) zaa kʼi sanba nga jine boro hinka-hinka koyrawey nda nongey kul kaŋ ra a ga hima ka kaa ka koy. 
LUK.10.2	A nee i se: «Hegaa ga beeri, amma goykey si boobo. Adiši wa hegaa Koyoo ŋaaray a ma goykawyaŋ sanba nga hegaa ra. 
LUK.10.3	Wa koy, nga ne, ay ga war sanba sanda feeji-izeyaŋ kaŋ ga koy ganjihanšiyaŋ game. 
LUK.10.4	War masi fortomaani, wala bolbol, wala taami zaa, de mo war masi sallam boro kul ga fondaa ra.
LUK.10.5	Hugu kul kaŋ ra war huru, war mma jin ka nee: ‹Alaafiyaa ma kaa hugoo woo ga!› 
LUK.10.6	Nda alaafiyakoyni goo no din, war alaafiyaa ga kani a ga, nda manʼti woo, war alaafiyaa ga yee war ga. 
LUK.10.7	Wa cindi hugoo din da ra. War ma ŋaa i do, war ma haŋ i do, zama goykaw ga hima nda nga banaa. War masi hun hugoo woo ra ka huru hugoo woo ra.
LUK.10.8	Koyra kul kaŋ ra war huru, de borey na war yawzunbay, war ma hayey ŋaa kaŋ i ga kate ey war se. 
LUK.10.9	Wircikoyney kaŋ goo no din, war ma kate i se baani, wa nee i se: ‹Irkoy 
LUK.10.10	Amma koyra kul kaŋ ra war huru, de i mana war yawzunbay, wa koy nga lolawey ra, war ma nee: 
LUK.10.11	‹Ba war koyraa kusaa kaŋ denja ir cewey, ir gʼa kokobu war ga. Amma war ma haya foo bay kaŋ ti Irkoy Laamaa man.› 
LUK.10.12	Ay ga war bayrandi kaŋ hanoo din, Sodom gurzugaa ga kacca nda koyraa din wanoo.»
LUK.10.13	«Ni bone, Korazin! Ni bone, Betsayda! Zama nda a gar kayfey kaŋ teendi war game nka teendi Tir nda Sidoŋ ra, i gay i na saaku daŋ ngi ga ka goro boosu ra, ka cebe kaŋ ngi 
LUK.10.14	Woo se kayandoo hane, Tir nda Sidoŋ gurzugaa ga kacca nda war wanoo. 
LUK.10.15	Ni Kaparnahum, nʼga hongu kaŋ nʼga jerandi hala ma too beenaa? Žahannam no i ga ni zumandi! 
LUK.10.16	Boro kaŋ na haŋajer war se, agay se a na haŋajer. Boro kaŋ wanji war ga, agay ga a wanji. A gar, boro kaŋ wanji ay ga, boraa kaŋ nʼay sanba ga a wanji.»
LUK.10.17	Taalibi woyye cindi hinkaa (72) yee kate nda ɲaali, i nee: «Ir Koyoo, ba ganjey huru ir hinoo cire ni maaɲoo ga.» 
LUK.10.18	Isa nee i se: «Ay dii Ibilisi, a ga kaŋ ka hun beenaa ra ma nee meli. 
LUK.10.19	Nga ne, ay na war noo hini war ma dira gondey nda dontoney nda iberoo hinoo kul ga, bila nda baffoo ma ifutu tee war se. 
LUK.10.20	War masi ɲaali nda kaŋ ganjey ga war yaamarey tee, amma wa ɲaali nda haya kaŋ se war maaɲey hantumandi beenaa ra.»
LUK.10.21	Alwaati follokaa din da ra, Isa ɲaali 
LUK.10.22	«Ay Baaba Irkoy na hayey kul daŋ ay kaboo ra. Boro kul si bay may ti 
LUK.10.23	Woo banda ga, a bere taalibey here, nga nda ey foo, a nee: «Moɲey duu gomni kaŋ ga dii hayaa kaŋ war goo ma dii a! 
LUK.10.24	Ay ga war bayrandi kaŋ annabi booboyaŋ nda kokoyyaŋ baa ngi ma dii woo kaŋ war goo ma dii a, amma i mana dii a. I baa ngi ma maa woo kaŋ war goo ma maarʼa, amma i mana maarʼa.»
LUK.10.26	Isa nee a se: «Macin ka hantumandi 
LUK.10.27	A zaabi ka nee: «‹Ma baa ni Koyoo Irkoy nda ni binoo kul, nda ni hundoo kul, nda ni gaaboo kul, nda ni lakkaloo kul.›
LUK.10.28	Isa nee a se: «Nʼtuuru nda fondaa. Woo tee, de nʼga huna.»
LUK.10.29	Amma aroo baa nga ma nga boŋ henanandi, a nee Isa se: «De may ti ay cinaa?»
LUK.10.30	Isa na šennoo zaa, a nee: «Woo ti aru foo kaŋ ga doo ka hun Žerizalem ka koy Žeriko. A kaŋ fondodunbukey ga, i na nga hayey kul taa a kone, i nʼa kar, de i koy. I nʼa naŋ buuyan nda hunayan game. 
LUK.10.31	 foo kaŋ mana bay, kaa ka doo nda fondaa din, a dii aroo, a ceesi ka bisa a ga. 
LUK.10.32	Takaa din da 
LUK.10.33	Amma 
LUK.10.34	A man a do ka nga dorey safar nda jii nda 
LUK.10.35	Subaa ra, a na nzorfu kaaray tamma boŋ hinka kaa, a nʼi noo yawzumandikaa se, a nee a se: ‹Ma huga nda a, haya kul kaŋ nʼnʼa daŋ a ra ka bisa woo kaŋ ay nʼa noo ma ne, ay gʼa bana ma ne ay yee kateroo ga.›»
LUK.10.36	Woo banda ga, Isa nee a se: «Ni do, boro hinzaa woo ra, may no ka boraa kaŋ kaŋ fondodunbukey gamey ra tee nga cinaa?» 
LUK.10.37	A nee: «Boraa kaŋ hinna a se.» Isa nee a se: «Koy, de ma takaa din da tee.»
LUK.10.38	Waatoo kaŋ Isa nda taalibey na fondaa zaa, i huru koyra-ize foo ra. Woy foo kaŋ maaɲoo ti Mart nʼi zumandi nga do. 
LUK.10.39	A goo nda woyme kaŋ se i ga nee Maryama kaŋ cindi a ga goro ir Koyoo cewey cire ka haŋajer nga šennoo se. 
LUK.10.40	A gar Mart hunday goo hugoo goy boobey gamey ra. A kaa ka nee Isa se: «Ay Koyoo, woo si ni dor kaŋ ay woymaa gʼay naŋ agay hinne goyey game? Nee a se adiši a mʼay gaa.» 
LUK.10.41	Ir Koyoo zaabi ka nee a se: «Mart, Mart, nʼga huzun, nʼga jijiri haya booboyaŋ se. 
LUK.10.42	Amma haya folloku ka tilasu. Maryama na baa hennaa zaa kaŋ si hun a kone.»
LUK.11.1	Han foo Isa goo ma Irkoy ŋaaray nongu foo ra. Waatoo kaŋ a benandi, nga taalibey affoo nee a se: «Ay Koyoo, ir waanandi takaa kaŋ nda ir ga Irkoy ŋaaray, sanda takaa kaŋ nda Yehiya nʼa waanandi nga taalibey se.» 
LUK.11.2	A nee i se: «Nda war ga Irkoy ŋaaray, wa nee:
LUK.11.2	‹Ya Baaba Irkoy!
LUK.11.2	Yala ni maaɲoo ma zandi sanda henanante,
LUK.11.2	ni 
LUK.11.3	Ir noo zaari kul ir meehunaa.
LUK.11.4	Ir zunubey yaafa ir se,
LUK.11.4	zama ir hunday ga yaafa boro foo kul se kaŋ nʼir tooɲe.
LUK.11.4	Masi naŋ ir ma siyandi ka kaŋ zunubu ra.›»
LUK.11.5	Isa yee ka nee i se: «War ra, may ti boraa kaŋ goo nda cere kaŋ do a koy cijinoo gamoo ra ka nee a se: ‹Ay ceroo, ay faaba nda takula hinza, 
LUK.11.6	zama ay cere foo ka hun diraydoo ra ka kaa ay do, ay sii nda baffoo kʼa ŋandi a se.› 
LUK.11.7	Ceroo kaŋ goo hugoo gundoo ra ga hin kʼa zaabi ka nee: ‹Masʼay zaa ka kay, hugoo miɲoo daaba, agay nda ay zankey kani. Ay si hin ka tun ka ni noo.› 
LUK.11.8	Ay ga war bayrandi kaŋ ba nda a mana tun kʼi noo a se nga ceretaraa se, a ga tun kʼa noo haya kul kaŋ ga a ga too nga kula jaŋaa sabbu se.
LUK.11.9	Agay da mo ga nee war se: Wa Irkoy ŋaaray, a ga war noo, wa ceeci, war ga duu, wa kara-kara, a ga feera war se. 
LUK.11.10	Zama boro kul kaŋ ŋaaray, i gʼa noo, boro kaŋ ceeci ga duu, de mo i ga feera boro kaŋ kara-kara se. 
LUK.11.11	War ra, may ti baaboo kaŋ, nda izoo nʼa wiri hamiisa, a gʼa noo gondi hamiisaa dogoo ra? 
LUK.11.12	Wala mo, nda a nʼa wiri guuri, a gʼa noo donton? 
LUK.11.13	Nda war kaŋ ga laala ga wan ka war izey noo haya hennayaŋ, taka foo nda Baaba Irkoy kaŋ goo beenaa ra si 
LUK.11.14	Isa na ganji foo gaaray kaŋ na aru foo benbandi. Waatoo kaŋ ganjoo hun a ra, benbaa šelaŋ, jamaa boŋhaway. 
LUK.11.15	Amma boro fooyaŋ i ra nee: «Belzebil
LUK.11.16	Affooyaŋ nʼa sii ka wiri a ga a ma tammaasa kayfante tee kaŋ hun beenaa ra.»
LUK.11.17	Amma Isa ga ngi anniyawey bay, a nee i se: «Laama kul kaŋ izey dunbu, laamaa din ga halaci, hugey ga kaŋ cere boŋ. 
LUK.11.18	Nda Ibilisi na nga boŋ zamna, taka foo nda nga laamaa ga kay, zama war nee kaŋ Belzebil nda ay ga ganjey gaaray? 
LUK.11.19	Nda agay, Belzebil nda ay ga ganjey gaaray, de may nda war borey gʼi gaaray? Woo se ngi no ma tee war ciitikey. 
LUK.11.20	Amma nda Irkoy hinoo nda ay ga ganjey gaaray, adiši Irkoy 
LUK.11.21	Nda aru gaabikoyni kaŋ goo nda wongu jinayyaŋ ga nga hugoo lakkal, haya kul si duu nga almaanoo. 
LUK.11.22	Amma nda aru kaa kaŋ gaabi nda a kaŋ ga hin a, a ga wongu jinawey kul taa a kone kaŋ ti nga gaaboo, de a ga nga 
LUK.11.23	Boro kaŋ sii ay bande, mma konna agay. Boro kaŋ si borey marga ay bande, mmʼi say-say.
LUK.11.24	Waati kaŋ ganji hun boro ra, a mma koy nongey kaŋ goo saajoo ra ka hunanzamay wiri. Nda a mana duu a kul, a ga nee: ‹Ay ga yee ay hugoo kaŋ ra ay hun.› 
LUK.11.25	Nda a too no din, a gʼa gar a haaba, a taalam. 
LUK.11.26	Woo banda ga, a ga yee ka koy ka ganji iyye zaa kaŋ laala nda a. I ga huru hugoo ra ka goro. Boraa din cee koraa ga jaase ijinaa.»
LUK.11.27	Isa nka šennoo woo har kaŋ woy foo na nga jindoo jer jamaa ra ka nee a se: «Gundoo duu gomni kaŋ na ni zaa, fafey duu gomni kaŋ na ni naanandi.» 
LUK.11.28	Amma Isa nʼa zaabi ka nee: «Gomni sii kala borey se kaŋ ga haŋajer Irkoy meešennoo se, de i ga gaabu a ga.»
LUK.11.29	Waatoo kaŋ alžama beeri foo marga Isa boŋ, a nee: «Zamanoo woo borey manʼti kala boro laalayaŋ. Tammaasa kayfante no i ga ceeci, amma i sʼi noo tammaasa kaŋ manʼti woo kaŋ Yunusa nʼa tee. 
LUK.11.30	Zama takaa kaŋ nda Yunusa tee tammaasa Niniwe borey se, takaa din da no 
LUK.11.31	Gurma here kokoy woyoo ga tun kayandoo hane, nga nda zamanoo woo borey, a ga alhukum zurandi i ga, zama a nka hun aduɲɲa kanjoo ga ka kaa ka haŋajer Sulaymaana lakkaloo se. Sohõ boro ne kaŋ bisa Sulaymaana. 
LUK.11.32	Niniwe borey ga tun kayandoo hane ka alhukum zurandi zamanoo woo izey ga, zama Niniwe borey nka 
LUK.11.33	«Boro kul si fitilla diinandi kʼa daŋ nongu tugante ra [wala ka kusu gum a boŋ], amma a sʼa daŋ kala fitilla canboo ga hala borey kaŋ ga huru ma dii gaayoo. 
LUK.11.34	Ni moɲoo ti ni gaahamoo fitillaa. Nda ni moɲoo ga boori, ni gaahamoo mo kul goo gaay ra. Amma nda ni moɲoo ga laala, ni gaahamoo goo kubay ra. 
LUK.11.35	Adiši hawgay, gaayoo kaŋ goo ni ra masi tee kubay. 
LUK.11.36	Nda ni gaahamoo kul tee gaay, nongu si cindi a ra kaŋ ga tee kubay. Nga kul ga tee gaay sanda waati kaŋ fitilla ga ni noo gaay.»
LUK.11.37	Waatoo kaŋ Isa šelaŋ ka ben, 
LUK.11.38	Fariziyeŋoo boŋoo haw kaŋ a dii Isa mana alwala jina ka ŋaa. 
LUK.11.39	Amma ir Koyoo nee a se: «War Fariziyeŋey, war ga potoo nda taasaa dumaa ɲumay, amma war kuneheroo ga too nda komari nda laalay. 
LUK.11.40	Lakkal jaŋantey, manʼti tarayheroo teekaa, nga da ka kuneheroo tee wala? 
LUK.11.41	Hayey kaŋ goo kunehere no war ga hima kʼi sarga, nga ra hayey kul ga henan war se.
LUK.11.42	Amma war bone, Fariziyeŋey, zama war ga anaanawoo, nda suboo, nda dumaray kul 
LUK.11.43	War bone, Fariziyeŋey, zama war ga baa jine gorodogey 
LUK.11.44	War bone, zama war ga hima nda 
LUK.11.46	A nee: «War mo ašariyaa baykey, war bone, zama war ga jeejeyaŋ daŋ adamizey ga kaŋ i si hin ey, ka gar kaŋ war si kabe-ize folloku daŋ i se.
LUK.11.47	War bone, zama war ga annabey saarawey cin, wey kaŋ war baabey nʼi wii. 
LUK.11.48	War takaa ga cebe kaŋ war baabey teegoyey ga kan war se. Ngi, i na annabey wii, war, war ga ngi saarawey cin kʼi kayandi. 
LUK.11.49	Woo se Irkoy lakkaloo nee: ‹Ay ga annabiyaŋ nda 
LUK.11.50	hala i ma zamanoo woo izey hãa nda annabey kul kaŋ kurey mun za aduɲɲa daaruroo ga. 
LUK.11.51	Mʼa dii za Habila kuroo munyanoo hala Zakarya kuroo munyanoo ga kaŋ i nʼa wii sargari tonadogoo nda Irkoy hugoo game.
LUK.11.52	War bone, ašariyaa baykey, zama war na bayraa kufal-izoo dii. War hunday mana huru, war na borey ganji mo kaŋ ga baa ngi ma huru.»
LUK.11.53	Waatoo kaŋ Isa fatta no din, 
LUK.11.54	i na kumsayyaŋ hirri a se, wala ngi ga duu miɲoo ra šenni futu kʼa wurru.
LUK.12.1	Alwaatoo woo ra, alžama nda alžama marga hala nongu kaŋ ra i mma cere taama. Isa jin ka šelaŋ nga taalibey se ka nee: «Wa war boŋ hawgay 
LUK.12.2	Haya tugante sii no kaŋ si kaa ka bangay, sirri sii no kaŋ si kaa ka bayrandi. 
LUK.12.3	Woo se haya kul kaŋ war nʼa har kubaa ra ga mandi gaayoo ra. Haya kaŋ war nʼa ciinay haŋa ra hugoo gundoo ra, ga feendi soorawey boŋ.»
LUK.12.4	«Ay gʼa har war se kaŋ ti ay cerey: War masi hunbur borey kaŋ ga boro kunturoo wii, amma woo banda ga, i si hin ka haya kul tee. 
LUK.12.5	Ay ga boraa cebe war se kaŋ war ga hima ka hunbur a. Wa hunbur boraa kaŋ, nda a wiiya banda ga, a goo nda hini ka boro warra žahannam. Ay ga war bayrandi, nga no war ma hunbur a.
LUK.12.6	Takirya guu si neerandi kala tamma hinka wala? Woo kul, Irkoy jine, ba affoo si dirɲandi i ra. 
LUK.12.7	De koyne mo ba war boŋ hinbirey, i kul kabandi. Adiši war masi hunbur, takirya boobo cere ra, war bisa ey.»
LUK.12.8	«Ay gʼa har war se, boro kul kaŋ nee nga goo ay mayraa ra adamize jine, 
LUK.12.9	Amma boro kaŋ nʼay yankar adamizey jine, ga yankarandi Irkoy almalaykey jine.
LUK.12.10	Boro kul kaŋ na ifutu har Boraa kaŋ tee Adamize se, ga yaafandi. Amma boro kaŋ na 
LUK.12.11	Waati kaŋ i ga war gongu ka koy 
LUK.12.12	zama Hundi Henanantaa ga war bayrandi alwaatoo din da hayaa kaŋ war ga hima kʼa har.»
LUK.12.13	Alžamaa ra, boro foo nee Isa se: «Alfagaa, nee agʼarmaa se a mʼir tuboo zamna agay nda nga game.» 
LUK.12.14	A nee a se: «Aroo, may kʼay tee war se alkaali wala zamnakaw?» 
LUK.12.15	Woo banda ga, a nee i se: «Wa hanse ka lakkal daŋ ka war boŋ hawgay haya ceeci nda albahiiritaray dumi kul ga, zama adamize hunaroo alman sʼa hallasi, taka kul kaŋ nda a goo nda a.»
LUK.12.16	Isa na filla yaasayante deede i se ka nee: «Almankoyni foo faarey hanse ka taasu tee. 
LUK.12.17	A ga šelaŋ nga binoo ra ka nee: ‹Macin no ay gʼa tee, zama ay sii nda nongu kaŋ ra ay gʼay taasoo fanji?› 
LUK.12.18	A nee koyne: ‹Hayaa ne kaŋ ay gʼa tee. Ay gʼay taasu fanjidogey kayri ka ibeeriyaŋ cin. Ay ga agʼalkamaa kul nda agʼarzakaa kul fanji i ra.› 
LUK.12.19	Woo banda ga, ay ga nee ay boŋ se: ‹Ay baakaa, arzaka boobo fanjandi ma ne jiiri booboyaŋ se: ni boŋ hunanzam, ŋaa, ma haŋ, ma yafarhã.› 
LUK.12.20	Amma Irkoy nee a se: ‹Saama, hõ cijinoo hunday ni hundoo ga taandi. Hayey kaŋ nʼnʼi soolu, may no ma duu ey?› 
LUK.12.21	Woo no ma tee boro ga kaŋ na alman marga nga boŋ se, de Irkoy do a sii nda gomni.»
LUK.12.22	Isa nee nga taalibey se: «Woo se ay ga war bayrandi kaŋ war masi huzun war hundoo se, nda war ŋaahayaa, wala war gaahamoo se, woo kaŋ nda war ga daabu. 
LUK.12.23	Hundi bisa ŋaayan. Gaaham bisa bankaaray.
LUK.12.24	Wa gaaru-gaarey guna: i si duma, i si hegay, i sii nda mangasa, i sii nda taasu fanjidoo, amma Irkoy gʼi ŋandi, soko war kaŋ bisa cirawey! 
LUK.12.25	War ra, may ti boraa kaŋ nga alhuzunoo ga kate a ma hin ka ba alwaati kayna tonton nga aloomuroo ga? 
LUK.12.26	Adiši nda war si hin ka ba woo tee, cin se war ga huzun nda hayey cindey?
LUK.12.27	Wa kutukuryey guna takaa kaŋ nda i ga zay. I si taabi, i si haabu bii. Ay ga war bayrandi kaŋ Sulaymaana nda nga daržaa kul, a mana bankaaray daŋ ka too ngi affoo. 
LUK.12.28	Nda suboo kaŋ hõ a goo faarey ra, suba a ga warrandi alforonoo ra, Irkoy gʼa bankaaray nda takaa woo, taka foo nda a si war bankaaray, naanaykaccukoyney? 
LUK.12.29	War, war masi war boŋ zarabi ka hayaa ceeci kaŋ war gʼa ŋaa wala kʼa haŋ. 
LUK.12.30	Zama hayey wey kul aduɲɲa kutakey no mʼi ceeci. Amma war Baaba Irkoy ga bay kaŋ war ga too i ga. 
LUK.12.31	Hayaa kaŋ war ga hima kʼa ceeci manʼti kala Irkoy 
LUK.12.32	Feeji kur kaccaa, masi hunbur, zama a kan war Baaba Irkoy se nga ma war noo 
LUK.12.33	«Wa war arzakaa neere ka hayoo sarga. Wa fortomaaniyaŋ tee war boŋ se kaŋ si žen nda alman kaŋ si ben kaŋ goo beenaa ra kaŋ zay si man a, dusu sʼa ŋaa. 
LUK.12.34	Zama nongoo kaŋ ra war almaanoo goo, nga ra war binoo mo goo.»
LUK.12.35	«War gamey ma hawa, war fitillawey ma dii. 
LUK.12.36	War, war ma hima nda boroyaŋ kaŋ ga ngi koyoo yee kateroo batu kaŋ koy hiijay ra, hala za a kaa ka kara-kara ngi ma feeri a se. 
LUK.12.37	Tamey wey duu gomni kaŋ ngi koyoo kaayanoo ga, a gar i goo ma hanna. Cimoo ne kaŋ ay gʼa har war se, a ga gamahaw kʼi alhaadimay, de a ga sonbu kʼi noo ŋaayan. 
LUK.12.38	A ma kaa cijinoo gamoo ra wala woo din banda ga, tamey ga duu gomni nda a nʼi gar i ga hanna.
LUK.12.39	War ma haya foo bay kaŋ ti, nda a gar hugukoy ga bay waatoo kaŋ ga zayoo ga kaa, a si naŋ a ma nga hugoo kayri. 
LUK.12.40	War mo ma soolu, zama waatoo kaŋ war sʼa hongu ra 
LUK.12.41	Piyer nee: «Ay Koyoo, filla yaasayantaa woo ir da ga nʼgoo wala borey kul ga nʼgoo?» 
LUK.12.42	Ir Koyoo nee: «May ti jinay talfikaw laadirante lakkalkoynoo kaŋ nga koyoo gʼa daŋ nga tamey jine hala a mʼi noo ŋaayan kaŋ ga hima waatoo ra kaŋ ga hima? 
LUK.12.43	Tamoo din duu gomni kaŋ nga koyoo kaayanoo ga, a gʼa gar a ga takaa woo tee! 
LUK.12.44	Ay gʼa har war se nda cimi, a gʼa daŋ nga almaanoo kul jine. 
LUK.12.45	Amma nda tamoo woo nee nga binoo ra: ‹Ay koyoo ga gay hala a ga kaa›, nda a sintin ka baɲɲey nda koŋŋey kar, ka ŋaa, ka haŋ ka suu, 
LUK.12.46	tamoo woo koyoo ga kaa zaari kaŋ a sʼa hongu ra nda waati kaŋ a sʼa bay ra. A gʼa zukandi futu ka nga nda borey kaŋ si naanay tee affoo. 
LUK.12.47	Tamoo kaŋ na nga koyoo ibaayoo bay, amma a mana soolu ka goy nda nga ibaayoo, i gʼa barzu, barzu futu. 
LUK.12.48	Amma boro kaŋ mana bay, de a na haya tee kaŋ ga hima nda barzuyan, i gʼa barzu kayna. Boro kaŋ i nʼa noo iboobo, i ga haya boobo ceeci a ga. Boro kaŋ ga i na iboobo talfi, i gʼa hãa haya kaŋ bisa woo kaŋ i nʼa talfi a ga.»
LUK.12.49	«Nuune no ay kaa kʼa cetaw aduɲɲa boŋ, cin no ay gʼa wiri kala a ma dii? 
LUK.12.50	 goo no kaŋ nda ay ga hima ka batizandi. Ay ga hanse ka gurzugay hala a ga tee. 
LUK.12.51	War mma hongu kaŋ alaafiyaa no ay kaa ka zumandi aduɲɲa ra? Kalaa, kalaa! Ay ga war bayrandi kaŋ dunbuyan no ay kate a. 
LUK.12.52	Hõ banda ga, boro guu kaŋ goo hugu foo ra ga dunbu. Boro hinzaa nda ihinkaa si cere zaa, ihinkaa nda ihinzaa si cere zaa. 
LUK.12.53	Baaba nda ize ga dunbu, ize nda baaba ga dunbu. Ɲaa nda ize woy ga dunbu, ize woy nda ɲaa ga dunbu. Nzura woy nda nga izoo wandoo ga dunbu, izoo wandoo nda nzura woyoo ga dunbu.»
LUK.12.54	Isa nee koyne jamaa se: «Waati kaŋ war ga dii duula ga marga waynakaŋay here, dogoo din da war ga nee: ‹Ncirɲi ga kaŋ›, de mo a ga kaa da. 
LUK.12.55	Nda war dii dandi kaboo here hewoo ga hẽe, war ga nee: ‹Konni ga tee›, de mo a ga tee da. 
LUK.12.56	Almunafikey! War ga wan ka beenaa nda gandaa alhaaley kaa cere ra, taka foo nda war si wan ka zamanoo woo bay?»
LUK.12.57	«Macin se war si hayaa kayandi kaŋ ga šerre, war hunday? 
LUK.12.58	Waati kaŋ ni nda ni yenjekasinaa ga koy alkaaloo do, ni hinoo kul tee fondaa ra war ma waafaku, a masi koy ni daŋ alkaaloo jine, alkaaloo ma ni noo alkaatoo se, alkaatoo ma ni warra kasaa ra. 
LUK.12.59	Ay gʼa har ma ne, nʼsi fatta no din mana nooroo bana hala nongu kaŋ ra ba koboro si cindi.»
LUK.13.1	Alwaati follokaa din da ra, boro fooyaŋ kaa Isa do ka deede a se takaa kaŋ nda 
LUK.13.2	Isa nʼi zaabi ka nee: «War nka hongu kaŋ Galile borey din nka tee zunubanteyaŋ ka bisa Galile borey jerey, zama i zarabi takaa woo? 
LUK.13.3	Ay ga nee war se, abada. Amma nda war mana 
LUK.13.4	Wala mo boro woy cindi yaahaa (18) kaŋ boŋ Silowe soorohugu kukoo kaŋ, a nʼi wii, war mma nee kaŋ i nka goy futu tee ka bisa Žerizalem borey jerey? 
LUK.13.5	Ay ga nee war se, abada. Amma nda war mana tuubi, war kul ga halaci nda taka follokaa.»
LUK.13.6	Isa yee ka filla yaasayantaa woo deede i se ka nee: «Aru foo kaŋ goo nda jeejayɲaa kaŋ a nʼa duma nga 
LUK.13.7	A nee faaroo goykaa se: ‹Jiiri hinza ne kaŋ ay ga kaa ka ize ceeci jeejayɲaŋoo woo ga, amma ay si duu. A dogu, macin se a ga nongoo too yaada?› 
LUK.13.8	A nʼa zaabi ka nee: ‹Ay koyoo, a naŋ jiiroo woo hinne, hala ya ciroo tunandi ka birji daŋ a ra. 
LUK.13.9	A ga hin ka tee a ma ize tee yeeši, nda a manʼa tee, mʼa dunbu.›»
LUK.13.10	Han foo Isa goo ma cawandi 
LUK.13.11	Woy foo goo no din kaŋ ganji goo a ra kaŋ nʼa tee borojere jiiri woy cindi yaaha (18). Nga kul ka gum, a si hin ka nga boŋ šerre ba kaccu. 
LUK.13.12	Waatoo kaŋ Isa dii woyoo, a ciya a se, a nee a se: «Woyoo, ni borojeretaraa ben.» 
LUK.13.13	A na nga kabey fur a ga. Dogoo din da woyoo kunturoo šerre, de a na Irkoy beerandi. 
LUK.13.14	Amma margahugoo boŋkoynoo futu nda hayaa kaŋ se Isa na boro noo baani hunanzam zaari hane. A na šennoo zaa ka nee jamaa se: «Jirbi iddu ka kayandi kaŋ ra goy ga tee. Wa kaa jirbey din ra ka duu baani, amma manʼti hunanzam zaaroo hane.» 
LUK.13.15	Ir Koyoo nʼa zaabi ka nee: «Almunafikey! War affoo kul nka si nga hawoo wala nga farkaa feeri kaloo ra hunanzam zaaroo hane ka koy a haŋandi wala? 
LUK.13.16	De woyoo woo kaŋ ti Ibirahima haamaa kaŋ Ibilisi ne kʼa haw jiiri woy cindi yaaha (18), a mana hima hawaroo din ma hun a ga hunanzam zaaroo hane wala?» 
LUK.13.17	Kaŋ Isa goo ma šelaŋ, nga nkuwawey kul haw. Amma jamaa kul ɲaali nda haya daržantey kaŋ a nʼi tee.
LUK.13.18	Isa nee: «Macin nda Irkoy 
LUK.13.19	A si hima nda kala dumi gurunbu-ize kaccu foo kaŋ se i ga nee mutardi kaŋ boro nʼa zaa kʼa say nga saddiŋaa ra. A zay ka tee tuuriɲaa, cirawey na teji tee kabey ra.»
LUK.13.20	Isa yee ka nee: «Macin ga ay ga Irkoy 
LUK.13.21	A si hima nda kala dolobiri kaŋ woy nʼa zaa kʼa daŋ dika hinza cine farin ra, hala a kul ma tun.»
LUK.13.22	Isa koy cawandi koyrawey nda koyra kanbey ra waatoo kaŋ a ga naaru ka koy Žerizalem. 
LUK.13.23	Boro foo nee a se: «Ay Koyoo, boro kaynayaŋ no ma hallasi wala?» A nee i se: 
LUK.13.24	«Wa war boŋ gaabi ka huru nda hugu mee kaccaa. Ay gʼa har war se, zama boro boobo ga ceeci ka huru, amma i si hin. 
LUK.13.25	Za hugoo koyoo tun, de a na nga hugoo miɲoo daabu, a gar war goo taray, war ga sintin ka ganboo kar-kar ka nee: ‹Ir Koyoo, feeri ir se!› A ga zaabi ka nee war se: ‹Ay si war bay, ay si war hundogoo bay.›
LUK.13.26	Waatoo din war ga sintin ka nee: ‹Ir ŋaa ni bande, ir haŋ ni bande, nʼnʼir cawandi ir farrey ra.› 
LUK.13.27	A ga tuuru war se ka nee: ‹Ay si war bay, ay si war hundogoo bay. Wa mooru agay, war kul kaŋ ti goy futu teekawyaŋ.› 
LUK.13.28	No din ra hẽeni nda hiɲekaamayan ga tee, waati kaŋ war ga dii Ibirahima, nda Isiyaka, nda Yakuba, nda annabey kul Irkoy 
LUK.13.29	Boroyaŋ ga hun dandi nda dangay, hawsa nda gurma ka kaa ka goro ganda ka ŋaa Irkoy Laamaa ra. 
LUK.13.30	Nga ne, boro kokoranteyaŋ goo no kaŋ ga kaa ka tee ijinayaŋ, ijinayaŋ goo no kaŋ ga kaa ka tee ikokoranteyaŋ.»
LUK.13.31	Waati follokaa din da ra, 
LUK.13.32	A nee i se: «Wa koy nee nzungu-izoo din se: ‹Nga ne, ay ga ganjey gaaray, ay ga kate borey se baani hõ nda suba, jirbi hinzantoo ga, ay ga benandi.› 
LUK.13.33	Amma kala yʼay fondaa zaa hõ, nda suba, nda subasi, zama a si hima annabi ma wiiyandi nongu ra kaŋ manʼti Žerizalem.
LUK.13.34	Žerizalem, Žerizalem kaŋ ga annabey wii, a ga tondi ka borey warra kʼi wii kaŋ sanbandi a ga. Cee marje ay baa ya ni izey marga sanda takaa kaŋ nda gorgo ga nga izey marga nga fatawey cire, amma war wanji! 
LUK.13.35	Nga ne, war hugoo ga naŋandi. Ay gʼa har war se kaŋ war si dii agay koyne hala waati kaŋ ra war ga nee: ‹Albarka ma huru boraa ra kaŋ ga kaa ir Koyoo maaɲoo ga.›
LUK.14.2	Nga ne, aru foo goo a jine kaŋ wirci bara a ga kaŋ gʼa funsandi. 
LUK.14.3	Isa šelaŋ 
LUK.14.4	I dangay. Isa na aroo dii, a nʼa noo baani kʼa naŋ a ma koy. 
LUK.14.5	Woo banda ga, a nee i se: «May ti boraa war ra kaŋ, nda izoo wala nga hawoo kaŋ day ra, a sʼa kaa dogoo din da ba nda hunanzam zaari hane no?» 
LUK.14.6	I mana hin kʼa zaabi nda baffoo.
LUK.14.7	Isa ga dii kaŋ hoyandikey goo ma jine gorodogey ceeci, a šelaŋ i se nda filla yaasayante, a nee i se: 
LUK.14.8	«Nda boro na ni cee hiijay hoyandi ra ma kaa ka ŋaa, masi koy goro jinehere dogey ra, zama a ga hin ka tee hoyandikaw foo goo no kaŋ bisa ni. 
LUK.14.9	De boraa kaŋ na ni nda a kul cee, ma kaa ka nee ma ne: ‹Boraa woo noo dogoo.› Nʼga haw ka koy gorodogey kul ikokorantaa ra. 
LUK.14.10	Amma nda boro na ni hoyandi, ni mma hima ka koy goro gorodoo kokorantaa ra. Nga ra, nda boraa kaŋ na ni hoyandi kaa, a ga nee ma ne: ‹Ay ceroo, kaa ka goro jine›. Woo ga tee ma ne beeray borey kul jine kaŋ goo ni bande ŋaadogoo ra. 
LUK.14.11	Zama boro kul kaŋ na nga boŋ jer ga yee ganda, boro kaŋ na nga boŋ yeeti ganda ga jerandi.»
LUK.14.12	Isa nee boraa kaŋ nʼa hoyandi se: «Nda nʼna cirkosay wala hawray tee ka borey ŋandi, masi ciya ni cerey, wala ni armey, wala ni boro maanawey, wala taalammey kaŋ goo nda haya se, zama ngi, i ga hin ka ni hoyandi ka hayaa bana kaŋ nʼnʼa tee i se. 
LUK.14.13	Amma nda nʼga hoyandi tee, ciya misikiiney, nda borojerewey, nda bongey, nda danawey se. 
LUK.14.14	Woo ra nʼga duu gomni, zama i sii nda a kʼa yeeti ni ga. Irkoy gʼa yeeti ma ne hanoo hane kaŋ boro šerrantey ga tun.»
LUK.14.15	Kaŋ hoyandikaw foo maa šenney wey, a nee: «Boraa duu gomni kaŋ ga ŋaayan ŋaa Irkoy 
LUK.14.16	Isa nee a se: «Aru foo na hawray beeri tee kaŋ ra a na boro boobo cee i ma kaa ka ŋaa. 
LUK.14.17	Waatoo kaŋ hawraa waatoo too, a na nga tamoo sanba a ma nee borey kaŋ a gʼi ŋandi se: ‹Wa kaa, hayey kul soolu ka ben.› 
LUK.14.18	I kul sintin ka addalil noo kaŋ se ngi si hin ka kaa. Boro jinaa nee a se: ‹Faari no ay nʼa day, a tilasu ya koy dii a. Ay gʼa wiri ni ga, ma alha naŋ ya ne, ay si hin ka kaa.› 
LUK.14.19	Affoo mo nee: ‹Yaaru hinka-hinka hala igguu no ay nʼi day, ya mma koy i sii. Ay gʼa wiri ni ga, ma alha naŋ ya ne, ay si hin ka kaa.› 
LUK.14.20	Affoo mo nee: ‹Ay hiijaa ka tee, woo se ay si hin ka kaa.› 
LUK.14.21	Waatoo kaŋ tamoo yee kate, a na hayey har nga koyoo se. Hugoo koyoo futu, de a nee nga tamoo se: ‹Fatta nda cahãyan ka koy koyraa farrey nda nga lolawey ra ma misikiiney, nda borojerewey, nda danawey, nda bongey daŋ kate ne ra.› 
LUK.14.22	Alwaati kayna banda ga, tamoo nee a se: ‹Ay koyoo, yaamaroo kaŋ nʼnʼa noo teendi, amma hala sohõ doo cindi.› 
LUK.14.23	Tamoo koyoo nee a se: ‹Koy fondawey nda kaley bande, ma borey gaabi i ma kaa ka huru hala ay hugoo ma too. 
LUK.14.24	Haya kaŋ se, ay ga war bayrandi: arey din kaŋ ay jin kʼi cee, ba ngi affoo sʼay hawraa taba.›»
LUK.14.25	Han foo alžama beeri hanga Isa ka koy. A bere i here ka nee i se: 
LUK.14.26	«Boro kaŋ kaa ay do, de a manʼay daŋ nga baaba, nda nga ɲaa, nda wandoo, nda nga zankey, nda armey, nda woymey jine, a manʼay daŋ mo nga boŋ hundoo jine, boraa si hin ka tee ay taalibi. 
LUK.14.27	Boro kul kaŋ mana nga 
LUK.14.28	War ra, may ti boraa kaŋ, nda a ga baa nga ma soorohugu kuku cin, si goro jina ka hayey laasaabu kaŋ ga huru a ra, ka dii wala nga goo nda hini kaŋ gʼa benandi? 
LUK.14.29	Nda manʼti woo, nda a na asaasoo kaa, amma a mongu ka cinaroo benandi, boro kaŋ dii a kul gʼa kašikaši 
LUK.14.30	ka nee: ‹Boraa woo sintin ka cina, amma a mana hin kʼa benandi.›
LUK.14.31	Wala mo, may ti kokoyoo kaŋ ga koy kokoy foo wongu, nda a mana goro jina ka laasaabu wala nda aru zenber woy (10.000) nga ga hin ka wongoo kubay kaŋ goo kaa nga ga nda boro zenber waranka (20.000)? 
LUK.14.32	Nda a si hin, za a mana man, nga no a ga boro sanba a do ka alaafiyaa wiri a ga.
LUK.14.33	Takaa din da, war ra, boro kul kaŋ mana haya kul kaŋ goo maaɲoo ga naŋ, si hin ka tee ay taalibi.»
LUK.14.34	«Ciiri ga boori, amma nda ciiri tar, macin nda boro gʼa noo tenbe? 
LUK.14.35	A si laboo nafa, a si faaroo birjoo nafa, a mma warrandi taray. Boro kaŋ goo nda haŋa ka maa, ma haŋajer!»
LUK.15.2	 nda 
LUK.15.3	Amma Isa na filla yaasayantaa woo filla i se ka nee: 
LUK.15.4	«War ra, may ti boraa kaŋ goo nda feeji boŋ zangu (100), de affoo dere i ra, a si woyyagga cindi yaggaa (99) naŋ saajoo ra ka huru woo kaŋ dere cewoo ra hala nga ma duu a? 
LUK.15.5	Nda a duu a, a mma ɲaali kʼa fur nga jesey ga. 
LUK.15.6	Waati kaŋ a yee hugey do, a ga ciya nga cerey nda nga taalammey se ka nee i se: ‹Wa ɲaali ay bande, zama ay duu ay feejoo kaŋ dere.› 
LUK.15.7	Ay gʼa har war se, takaa din da, ɲaali ga tee beenaa ra zunubante folloku kaŋ 
LUK.15.8	«May ti woyoo kaŋ goo nda nzorfu kaaray tamma boŋ woy (10), de nda affoo dere, a si fitilla diinandi ka hugoo haabu kʼa fisi henna hala nga ma duu a? 
LUK.15.9	Nda a duu a, a ga ciya nga cere woyey nda nga taalammey se ka nee: ‹Wa ɲaali ay bande, zama ay duu nzorfoo kaŋ dere ya ne.› 
LUK.15.10	Takaa din da, ay gʼa har war se, ɲaali ga tee Irkoy almalaykey nda cere game zunubante folloku kaŋ 
LUK.15.11	Isa yee ka nee: «Aru foo kaŋ goo nda izʼaru hinka, 
LUK.15.12	ikaccaa nee baaboo se: ‹Baaba, ay noo ay bagaa almaanoo ra.› Baaboo na nga almaanoo zamna i se. 
LUK.15.13	Jirbi kayna banda ga, izʼaru kaccaa na nga bagaa marga ka koy ganda mooro ra. No din ra a na nga almaanoo hasara woy nda aru izefututaray ra. 
LUK.15.14	Waatoo kaŋ a na nga almaanoo kul ŋaa, heray beeri kaa gandaa din ga. A sintin a ga tilasu. 
LUK.15.15	A koy goy ganda-izey affoo se kaŋ nʼa daŋ nga faarey ra, a ma nbirŋawey kur. 
LUK.15.16	A heray hala nongu kaŋ ra a boonay nga ma tuuri-izey ŋaa kaŋ nbirŋawey gʼi ŋaa, amma boro kul sʼa noo a se.
LUK.15.17	Waati foo, lakkaloo zunbu, a nee nga boŋ se: ‹Ay baaba goykaw boobey ga ŋaa ka kungu hala jeroo ma cindi, amma agay ne, ne ra, ay ga buu nda heray. 
LUK.15.18	Ay ga tun ka koy ay baaba do, de ay ga nee a se: “Baaba, ay na zunubu tee Irkoy jine, ay duu zunubu ni ga, 
LUK.15.19	ay si hima ka ciyandi koyne ni izey ra. Ay himandi ni goykey affoo.”› 
LUK.15.20	Woo banda ga, a tun, a koy nga baaba do. A goo nongu mooro ra kaŋ baaboo gʼa honnay, a hanse ka tamalla a se, a zuru ka gum a ga kʼa naagu nga gandoo ra. 
LUK.15.21	Izoo nee a se: ‹Baaba, ay na zunubu tee Irkoy jine, ay duu zunubu ni ga, ay si hima ka ciyandi koyne ni izey ra.› 
LUK.15.22	Amma baaboo nee nga tamey se: ‹Wa cahã ka kate darbawey kul ihennaa kʼa daŋ jindoo ra, war ma korbay daŋ kaboo ra, war ma taami daŋ cewey ra. 
LUK.15.23	Wa kate haw-ize biirimaa, war mʼa wii, ir ma ŋaa, ir ma hooray, 
LUK.15.24	zama ay izoo woo nka buu ka yee ka huna. A nka dere, a yee ka duwandi.› Woo banda ga, i na hooraa sintin.
LUK.15.25	Woo gar kaŋ izʼaru beeroo goo faarey ra. Waatoo kaŋ a ga kaa, kaŋ a man hugoo, a maa hoorawey nda gaaney jindey. 
LUK.15.26	A ciya tam foo se kʼa hãa haya kaŋ ti woo. 
LUK.15.27	Tamoo nee a se: ‹Ni armaa ka yee kate. Ni baaba na haw-ize biirimaa wii, zama a duu a, a goo gaaham baani ra.› 
LUK.15.28	Beeroo futu, de a mana baa nga ma huru. Baaboo fatta kʼa suurandi. 
LUK.15.29	A na nga baaba zaabi ka nee: ‹Nga ne, jiiri marje kaŋ ay goo ni cire, ya na bay ka ni yaamarey affoo hoo. Amma mana bay kʼay noo wala hancin-ize foo hala agay nda ay cerey ma hooray. 
LUK.15.30	Amma kaŋ ni izoo woo kaa kaŋ na ni almaanoo hasara woykuurey bande, nga, nʼna haw-ize biirimaa wii a se.› 
LUK.15.31	Baaboo nee a se: ‹Ay izoo, ni, waati kul nʼgoo ay bande, haya kul kaŋ goo ay maaɲoo ga, manʼti kala ni wane. 
LUK.15.32	A nka tilasu ir ma hooray ka ɲaali, zama ni armaa woo nka buu ka huna. A nka dere ka duu ka duwandi.›»
LUK.16.1	Isa yee ka nee nga taalibey se: «Aru almankoyni foo goo nda jinay talfikaw foo. A duu alhabar kaŋ a na nga almaanoo hasara. 
LUK.16.2	A ciya a se ka nee: ‹Cimi ti hayaa kaŋ ay ga maarʼa ni ga wala? Kaa ka ni goyoo laasaaburoo tee ya ne, zama nʼsi hin ka tee ya ne jinay talfikaw koyne.› 
LUK.16.3	Talfikaa nee nga boŋ se: ‹Macin no ay gʼa tee, ay koyoo goo mʼay kaa jinay talfikawtaraa ra? Labu goyyan? Ay sii nda nga gaaboo. Gariibutaray? Ay ga haw. 
LUK.16.4	Ay ga hayaa bay kaŋ ay gʼa tee, nga ra waati kaŋ ay hun jinay talfikawtaraa ra, borey ga naŋ ya man ngi.› 
LUK.16.5	A ciya nga koyoo garawkoyney se nda affoo-foo. A nee ijinaa se: ‹Marje no ay koyoo gʼa may ni ga?› 
LUK.16.6	A nee a se: ‹Dilwil bargu zangu (100).› Talfikaa nee a se: ‹Ni garaa-kaddaasey zaa, cahã ka goro, hantum woyguu (50).› 
LUK.16.7	Woo banda ga, a nee affoo se: ‹Ni, marje bara ni ga?› A nee a se: ‹Alkama saaku zangu guu (500).› A nee a se: ‹Ni garaa-kaddaasey zaa, hantum zangu taaci (400).›
LUK.16.8	Almankoynoo na talfikaa kaŋ si šerre saabu nda carmaa kaŋ nda a na woo tee, zama zamanoo woo borey ga carmay ka goy ngi alwaddey bande ka bisa borey kaŋ goo gaayoo ra.
LUK.16.9	Agay mo ga nee war se kaŋ war ma cereyaŋ tee nda nooroo kaŋ ga boro derandi, nga ra waati kaŋ a ben, i ga naŋ war ma huru ngi gorodoo abadantey ra. 
LUK.16.10	Boro kaŋ ti laadirante hayey kul ikaccaa ra, ba iboobo ra laadiray goo a ga. Boro kaŋ manʼti šerrante haya kaccu ra, ba iboobo ra a si šerre. 
LUK.16.11	Nda war mana laadir nooroo ra kaŋ ga boro derandi, may no ma alman cimoo talfi war ga? 
LUK.16.12	Nda alman waani ra war mana laadir, may no ma war noo haya kaŋ ti war hunday wane?»
LUK.16.13	«Tam sii no kaŋ ga hin ka goy gaakoy hinka se. A mma konna affaa ka baa affaa wala a ma denji affaa ga ka donda affaa. War si hin ka tee tam Irkoy se war ma tee tam nooru se.»
LUK.16.15	A nee i se: «War, war ga ceeci ka tee boro šerranteyaŋ adamizey jine, amma Irkoy ga war biney bay, zama haya kaŋ adamizey nʼa jer, haya harramante no Irkoy do.
LUK.16.17	A ga faala beenaa nda gandaa ma dere ka bisa 
LUK.16.18	«Aru kul kaŋ na nga wandoo fay ka hiiji affoo, a na zina tee. Aru mo kaŋ hiiji woy kaŋ kurɲoo nʼa fay na zina tee.»
LUK.16.19	«Aru foo kaŋ goo nda alman, darbay šukka ciray nda šukka baana hay šendayaŋ no a gʼi daŋ. Zaari kul ɲaaliyan ra a ga huna, a ga maakaani. 
LUK.16.20	Amma misikiini foo kaŋ maaɲoo ti Lazar
LUK.16.21	A ga boonay nga ma duu ka ba meecindey ŋaa kaŋ ga kaŋ almankoynoo ŋaadogoo ra. Koyne mo ba hanšey ga kaa ka nga futtawey logu. 
LUK.16.22	Hanoo kaŋ misikiinoo buu, almalaykey nʼa zaa ka koy Ibirahima jeroo ga. Nga dumaa ga, almankoynoo mo buu, a suturandi. 
LUK.16.23	Almankoynoo goo alaaharaa, a goo gurzugay ra kaŋ a na nga boŋoo jer, a dii nongu mooro ra Ibirahima kaŋ Lazar goo jeroo ga. 
LUK.16.24	A ciya ka nee: ‹Baaba Ibirahima, hinna ay ga, ma Lazar sanba ay do a ma nga kabe-izoo boŋoo sufa haroo ra kʼay deenoo tayandi, zama ay gurzugay nuunaa woo ra.› 
LUK.16.25	Ibirahima nee a se: ‹Ay izoo, hongu kaŋ nʼduu ni bagaa gomnoo ni hunaroo ra, amma Lazar laazaaba, sohõ binoo yay, ni, nʼgoo ma zarabi. 
LUK.16.26	Koyne mo farru beeri ka daŋandi ir nda war game hala borey kaŋ ga baa ngi ma hun ne ka koy war do wala war do ka kaa ne masi hin kʼa tee.› 
LUK.16.27	Almankoynoo nee: ‹Adiši ay gʼa wiri ni ga, baaba Ibirahima, ma Lazar sanba ay baaba hugoo do, 
LUK.16.28	zama ay goo nda arma guu, a ma koy i bayrandi hala i masi kaa gurzugay dogoo woo ra.› 
LUK.16.29	Ibirahima nee: ‹Musa citaaboo nda annabey waney goo i kone, i ma haŋajer i se.› 
LUK.16.30	A nee: ‹Kalaa, baaba Ibirahima, nda bukawey ra, boro foo tun ka koy i do, i ga 
LUK.16.31	Ibirahima nee a se: ‹Nda i mana haŋajer Musa citaaboo nda annabey waney se, ba nda bukawey ra boro foo tun, i si naanay.›»
LUK.17.1	Isa nee nga taalibey se: «Hayey kaŋ ga adamize kaŋandi zunubu ra si hin ka goro i mana tee, amma boraa bone kaŋ ti addaliloo kaŋ nda i ga teendi. 
LUK.17.2	Fufutondi ma hawandi jindoo ga ka warrandi teekoo ra baa boraa se a ma boro kaccey wey affoo kaŋandi zunubu ra. 
LUK.17.3	Wa war boŋ hawgay. Nda ni armaa na zunubu tee ma ne, a yaamar, nda a nimsi, ma yaafa a se. 
LUK.17.4	Nda zaaroo ra cee iyye a ga zunubu tee ma ne, de cee iyye a ga yee kate ka nee ma ne: ‹Ay nimsi nda woo kaŋ ay nʼa tee›, yaafa a se.»
LUK.17.6	Ir Koyoo nee: «Nda a gar war naanaa ga too mutardi gurunbu-ize foo, war ga hin ka nee tuuriɲaŋoo woo kaŋ maaɲoo ti sikomor se: ‹Dogu ka koy sinja teekoo ra›, de a ga war yaamaroo tee.»
LUK.17.7	«War ra, may ti boraa kaŋ nda a goo nda tam beerikaw wala kurkaw kaŋ kaa ka hun faarey ra, a ga nee a se: ‹Cahã ka kaa ka goro ka ŋaa?› 
LUK.17.8	Amma manʼti a mma nee a se: ‹Ay hawraa soolu ya ne, ni gamoo haw ka goy ya ne jina, ya ŋaa ka haŋ jina ma duu ka ŋaa ka haŋ?› 
LUK.17.9	A gʼa bay nga tamoo se wala, zama tamoo na hayey tee kaŋ yaamarandi? 
LUK.17.10	War mo, takaa din da, waati kaŋ war na hayey kul tee kaŋ yaamarandi, war ma nee: ‹Tamyaŋ yaada ti iri, ir goyoo de no ir nʼa tee.›»
LUK.17.11	Waatoo kaŋ Isa goo ma koy Žerizalem, a bisa 
LUK.17.12	A mma huru koyra-ize foo ra kaŋ 
LUK.17.13	de i na ngi jindey jer ka nee: «Isa, Alfagaa, hinna ir ga.» 
LUK.17.14	Waatoo kaŋ Isa dii ey, a nee i se: «Wa koy war boŋ cebe 
LUK.17.15	Affoo i ra dii kaŋ nga duu baani, a yee kate ka nga jindoo jer ka Irkoy beerandi. 
LUK.17.16	A sujudu Isa cewey cire ka albarka tee a se. Aroo woo manʼti kala 
LUK.17.17	Isa na šennoo zaa ka nee: «Manʼti war boro woy (10) ka henan, man yaggaa? 
LUK.17.18	Boro kul mana fatta i ra ka yee kate ka darža daŋ Irkoy ga nda manʼti yawoo din hinne?» 
LUK.17.19	Woo banda ga, a nee a se: «Tun ni boŋ ga ka koy, ni naanaa na ni hallasi.»
LUK.17.21	Borey si kaa ka nee: ‹Nga ne, ne ra› wala ‹Nga ne, ne here›, zama war ma bay kaŋ Irkoy Laamaa goo war game.»
LUK.17.22	A nee nga taalibey se: «Hanyaŋ ga kaa kaŋ war ga boonay war ma dii 
LUK.17.23	Borey ga nee war se: ‹Nga ne, ne here› wala: ‹Nga ne, ne ra›. War masi koy, war masi hanga ey. 
LUK.17.24	Zama takaa kaŋ nda meloo ga nere ka dii beenaa boŋ foo ga ka koy boŋ faa ga, takaa din no Boraa kaŋ tee Adamize ga ti a [nga zaaroo hane]. 
LUK.17.25	Amma a tilasu a ma dii zarabi booboyaŋ, zamanoo woo borey mʼa yankar jina. 
LUK.17.26	Sanda takaa kaŋ tee Nuhu zaarey hane, takaa din da no ma tee Boraa kaŋ tee Adamize zaarey hane. 
LUK.17.27	Borey ga ŋaa i ga haŋ, i ga hiiji i ga ngi izey hiijandi hala hanoo kaŋ Nuhu huru sunduku beeroo ra kaŋ tee harihii. Hari beeroo kaa, de a nʼi kul halaci. 
LUK.17.28	Takaa din da, takaa kaŋ tee Lotu zaarey hane no ma kaa ka tee: borey ga ŋaa i ga haŋ, i ga day i ga neere, i ga fari i ga cina, 
LUK.17.29	amma hanoo kaŋ ra Lotu fatta Sodom, nuune nda 
LUK.17.30	Takaa din da no ma kaa ka tee han kaŋ Boraa kaŋ tee Adamize zaaroo bangay. 
LUK.17.31	Hanoo din, boro kaŋ goo sooro boŋ, amma nga jinawey goo hugoo ra, masi zunbu ka koy i zaa. Boro kaŋ goo faarey ra mo masi yee kate. 
LUK.17.32	Wa hongu hayaa kaŋ duu Lotu wandoo. 
LUK.17.33	Boro kaŋ ga ceeci ka nga hundoo hallasi gʼa mursu, amma boro kaŋ gʼa mursandi, gʼa hallasi.
LUK.17.34	Ay ga war bayrandi kaŋ cijinoo din boro hinka goo daari folloku ra, affaa ga zandi, affaa ga naŋandi. 
LUK.17.35	Woy hinka kaŋ ga fufu cere bande, affaa ga zandi, affaa ga naŋandi. 
LUK.17.36	[Boro hinka kaŋ goo faari ra, affaa ga zandi, affaa ga naŋandi.]» 
LUK.17.37	Taalibey na šennoo zaa ka nee Isa se: «Ir Koyoo, man ra a gʼa tee?» A nee i se: «Nongoo kaŋ ra bukaa goo, no din ra dutaley mo ga marga.» 
LUK.18.1	Isa na filla yaasayante deede i se kʼi cebe kaŋ boro ga hima ka Irkoy ŋaaray waati kul, boro binoo masi hun. 
LUK.18.2	A nee: «Alkaali foo cindi koyra foo ra, a si hunbur Irkoy, a si boro kul beerandi. 
LUK.18.3	Woy foo kaŋ kurɲoo buu kaŋ goo koyra follokaa din da ra, kaa a do ka nee a se: ‹Ciiti agay nda ay yenjekasinaa game.› 
LUK.18.4	A na waati tee a ga wanji. Woo banda ga, a nee nga boŋ se: ‹Ba kaŋ ay si hunbur Irkoy, ay si boro kul beerandi, 
LUK.18.5	woyoo woo gʼay farandi, ay ga ciiti a se, a masi kaa kʼay zaa ka kay.›»
LUK.18.6	Ir Koyoo yee ka nee: «Wa haŋajer hayaa kaŋ alkaaloo woo kaŋ si šerre nʼa har. 
LUK.18.7	De Irkoy, a si ciiti borey se kaŋ a nʼi suuba kaŋ ga kaati kʼa cee cijin nda zaari wala? A ga gay a mana tuuru i se wala?
LUK.18.8	Ay ga war bayrandi kaŋ a ga ciiti i se nda cahãyan. Amma waati kaŋ 
LUK.18.9	Isa yee ka filla yaasayantaa woo har borey se kaŋ ga hongu boro šerranteyaŋ ti ngi, de i ga borey cindey kaynandi. 
LUK.18.10	A nee: «Boro hinka žigi ka koy Irkoy 
LUK.18.11	Fariziyeŋoo kay ka Irkoy ŋaaray nga binoo ra ka nee: ‹Irkoy, ay ga albarka tee ma ne, zama ay manʼti sanda adamizey cindey kaŋ ti komakawyaŋ, i si šerre, zinateeri, wala mo boraa woo kaŋ ti alkaasidiikaw. 
LUK.18.12	Ay ga meehaw cee hinka jirbiiyyaa ra. Ay duuraa kul kaŋ goo ya ne, ay ga 
LUK.18.13	Alkaasidiikaa hunday ga kay nongu mooro ra, a si yadda ka ba nga boŋoo jer ka beenaa guna, amma a ga nga gandey kar ka cebe kaŋ nga nimsi, a nee: ‹Irkoy, hinna ay ga, agay kaŋ ti zunubante.› 
LUK.18.14	Ay gʼa har war se kaŋ boraa woo zunbu ka koy nga hugoo do, a tee boro šerrante. Zama boro kul kaŋ na nga boŋ jer ga yee ganda, de boro kaŋ na nga boŋ yeeti ganda ga jerandi.»
LUK.18.15	Boroyaŋ kate Isa do ba zanka kaccuyaŋ hala a mʼi taaru. Amma kaŋ taalibey dii woo, kul i citi i ga. 
LUK.18.16	Isa nʼi cee ka nee i se: «Wa zankey naŋ i ma kaa ay do, war masʼi ganji, zama borey kaŋ ga hima nda ey wane nda Irkoy 
LUK.18.17	Cimoo ne kaŋ ay gʼa har war se, boro kul kaŋ mana Irkoy Laamaa dii sanda takaa kaŋ nda zanka kaccu gʼa dii, šikka sii kaŋ boraa si huru a ra.»
LUK.18.18	Alwakiili foo na Isa hãa ka nee: «Alfa boryaa, macin no ay ga hima kʼa tee hala ya hunayan abadantaa tubu?» 
LUK.18.19	Isa nee a se: «Macin se nʼga nee ay ga boori? Boro kul si boori nda manʼti Irkoy hinne. 
LUK.18.20	Nʼga yaamarey bay: ‹Masi zina, masi boro wii, masi zay, masi taari seedetaray tee, ni ɲaa nda ni baaba beerandi.›
LUK.18.21	Aroo nee a se: «Wey kul ay nʼi dii za zankataray.» 
LUK.18.22	Isa maa, a nee a se: «Haya foo ga ni kuma hala sohõ: hayey kul kaŋ goo ma ne neere, de ma hayoo zamna talkey game, woo ra nʼga duu alman beenaa ra. Nga banda ga, ma kaa ka hanga agay.» 
LUK.18.23	Kaŋ a maa woo, binoo hanse ka maray, zama boro no kaŋ ga hanse ka bara nda alman. 
LUK.18.24	Isa dii kaŋ binoo maray, a nee: «A ga šendi borey kaŋ goo nda alman se i ma huru Irkoy 
LUK.18.25	Yoo ma bisa nda sana fun ga faala nda almankoyni ma huru Irkoy Laamaa ra.»
LUK.18.26	Nga haŋajerkey nee: «Adiši may no ma hin ka hallasi?» 
LUK.18.27	Isa nee: «Hayey kaŋ ga mongu adamize se, si mongu Irkoy se.»
LUK.18.28	Woo banda ga, Piyer nee a se: «Ir ne, ir nʼir hayey kul naŋ kaŋ goo ir se ka hanga ni bande.» 
LUK.18.29	A nee i se: «Cimoo ne kaŋ ay gʼa har war se kaŋ boro kul sii no kaŋ na nga hugoo naŋ, wala nga wandoo, wala nga armey, wala nga hayragey, wala nga izey Irkoy Laamaa maaganda se 
LUK.18.30	kaŋ si kaa ka duu zamanoo woo ra haya kaŋ bisa a, de mo zamanoo kaŋ ga kaa ra, a ga duu hunayan abadantaa.»
LUK.18.31	Isa na taalibi woy cindi hinkaa (12) zaa nga bande, a nee i se: «Nga ne, ir goo ma žigi ka koy Žerizalem, hayey kul kaŋ annabey nʼi hantum 
LUK.18.32	I gʼa nondi kutakey se. I gʼa kaynandi, i gʼa zarabi, i ga tufa a ga. 
LUK.18.33	De waati kaŋ i nʼa barzu ka ben, i gʼa wii. Jirbi hinzantoo hane a ga tun.» 
LUK.18.34	Amma taalibey mana faham šennoo kaŋ a nʼa har ra haya kul. Šenni daabante no i se, i si hayey kaŋ harandi maanaa bay.
LUK.18.35	Kaŋ Isa ga man Žeriko, danaw foo goo ma goro fondaa jeroo ga, a ga gariibu. 
LUK.18.36	Kaŋ a ga maa jamaa ga bisa, a hãa wala macin no. 
LUK.18.37	I bayrandi a se kaŋ Isa Nazaret boraa no ma bisa. 
LUK.18.38	A kaati ka nee: «Isa, 
LUK.18.39	Borey kaŋ goo jine ga citi a ga a ma dangay. Amma nga, a mma kaati ka tonton ka nee: «Dawda Haamaa, hinna ay ga!» 
LUK.18.40	Isa kay, de a na yaamar noo kaŋ i ma kate a nga do. Kaŋ a man a do, a nʼa hãa ka nee: 
LUK.18.41	«Macin no nʼga baa yʼa tee ma ne?» A nee: «Ay Koyoo, ya mma baa ya yee ka dii.» 
LUK.18.42	Isa nee a se: «Ni moɲey ma yee ka dii, ni naanaa na ni hallasi.» 
LUK.18.43	Dogoo din da a yee ka dii, a hanga Isa bande, a ga Irkoy beerandi. Jamaa kul kaŋ dii woo na albarka tee Irkoy se.
LUK.19.1	Waatoo kaŋ Isa huru Žeriko koyraa ra, a dira a ra ka bisa. 
LUK.19.2	Aru foo ne kaŋ maaɲoo ti Zaše, 
LUK.19.3	A ceeci nga ma dii boraa kaŋ ti Isa, amma a mana hin alžamaa booboyanoo se, zama boro dunba no. 
LUK.19.4	Woo se a zuru ka koy jine ka žigi tuuriɲaa foo boŋ kaŋ maaɲoo ti sikomor hala nga ma duu ka dii a, zama no din nda a ga hima ka bisa. 
LUK.19.5	Waatoo kaŋ Isa too nongoo din ra, a na nga boŋoo jer, a nee a se: «Zaše, cahã ka zunbu, zama kala ya hoy ni hugoo do hõ.» 
LUK.19.6	Zaše zunbu nda cahãyan, de a na Isa kubay nda ɲaali. 
LUK.19.7	Kaŋ borey dii woo, i kul ŋuunuŋuunu ka nee: «Aru zunubante do a koy goro.» 
LUK.19.8	Zaše ga kay, a nee ir Koyoo se: «Nga ne, ay Koyoo, ay ga agʼalmaanoo jere faa noo misikiiney se. Boro kaŋ ay nʼa zanba ka nga hayaa taa, ay ga nga cine taaci yeeti a se.» 
LUK.19.9	Isa nee a se: «Hõ hallasiroo huru hugoo woo ra, zama boraa woo mo manʼti kala Ibirahima haama. 
LUK.19.10	Zama 
LUK.19.11	Kaŋ borey goo ma haŋajer šenney wey se, Isa tonton ka filla yaasayante foo deede i se, zama a goo ma man Žerizalem, de i mma hongu kaŋ waatoo din da Irkoy 
LUK.19.12	Woo se a nee: «Boro foo kaŋ ti boro kayante koy ganda mooro foo ra ka koy kokoy fuulaa zaa jina, woo banda ga, nga ma yee kate. 
LUK.19.13	Za a mana koy, a ciya nga tamey ra boro woy (10) se. A nʼi noo wura tamma woy (10). A nee i se: ‹Wʼi ka maamala hala ay ga yee kate.› 
LUK.19.14	Amma nga gandaa borey ga konna a. I na dontokawyaŋ tunandi dumaa ga i ma koy nee: ‹Ir si baa aroo din mʼir laama.›
LUK.19.15	Waatoo kaŋ a duu kokoytaray fuulaa, a yee kate. A nee i ma ciya nga tamey din se kaŋ nga nʼi noo nooroo, hala nga ma bay haya kaŋ i duu a maamalaa ra. 
LUK.19.16	Ijinaa kaa, a nee: ‹Ay koyoo, ni wuragoo kate wura woy (10) tana.› 
LUK.19.17	A nee a se: ‹A boori, tam henna, zama ni laadir hayey kul ikaccaa ra, ay ga ni noo koyra woy (10) mʼi laama.› 
LUK.19.18	Woo banda ga, ihinkantoo kaa, a nee: ‹Ay koyoo, ni wuragoo kate wura guu.› 
LUK.19.19	A nee nga mo se: ‹Ni mo, ma koyra guu laama.› 
LUK.19.20	Woo banda ga, affoo kaa, a nee: ‹Ay koyoo, ni wuragoo ne kaŋ ay nʼa daŋ zaara ra kʼa jisi, 
LUK.19.21	zama ya nka hunbur ni, boro šenda ti ni. Nʼga haya zaa kaŋ manʼa jisi, de nʼga haya hegay kaŋ manʼa duma.› 
LUK.19.22	A nee tamoo se: ‹Ni deene šennoo nda ay ga ni dii, tam laalaa. Nʼga bay kaŋ boro šenda ti agay kaŋ ga haya zaa kaŋ ya nʼa jisi, ay ga haya hegay kaŋ ay manʼa duma. 
LUK.19.23	Adiši macin se manʼay nooroo daŋ bankoo ra? Nga ra, nda ay kaa, ay ga duu nga nda albaha.› 
LUK.19.24	A nee borey kaŋ goo no se: ‹Wa wuragoo taa a kone kʼa noo boraa se kaŋ kone iwoyaa (10) goo.› 
LUK.19.25	I nee a se: ‹Ir koyoo, nga ya goo nda wura woy (10).› 
LUK.19.26	A nee: ‹Ay ga bayrandi war se kaŋ boro kul kaŋ goo nda a, i gʼa noo koyne. Amma boro kaŋ sii nda a, ba woo kaŋ a goo nda a, ga taandi. 
LUK.19.27	Koyne mo agʼiberey kaŋ mana baa ya ngi laama, wa kate ey kʼi wii ay jine.›»
LUK.19.28	Kaŋ Isa na fillaa woo deede ka ben, a dira ka koy jine ka žigi ka koy Žerizalem. 
LUK.19.29	Waatoo kaŋ Isa man Betefaže nda Betani kaŋ goo tondi hondoo jeroo ga kaŋ se i ga nee 
LUK.19.30	ka nee: «Wa koy koyra-izoo ra kaŋ ga tenje ne ga. Za war too, nga no war ga farka-ize foo gar kaŋ ga hawa kaŋ boro kul mana bay ka žigi a boŋ. Wʼa feeri, war ma kate a. 
LUK.19.31	Nda boro na war hãa ka nee: ‹Macin se war gʼa feeri?›, war ma nee a se: ‹Ir Koyoo no ma too a ga.›»
LUK.19.32	Dontokey koy, de i na hayey gar sanda takaa kaŋ nda a nʼa har i se. 
LUK.19.33	I goo ma farka-izoo feeri kaŋ koyey nee i se: «Macin se war ga farka-izoo feeri?» 
LUK.19.34	I nee: «Ir Koyoo no ma too a ga.» 
LUK.19.35	I kate a Isa do. I na ngi darbawey fur farka-izoo boŋ ka Isa kaarandi a ga.
LUK.19.36	Kaŋ a goo ma koy, borey ga ngi darbawey daaru fondaa ra. 
LUK.19.37	Waatoo kaŋ a man, 
LUK.19.38	I nee:
LUK.19.38	«Albarka ma huru kokoyoo ra
LUK.19.38	kaŋ goo kaa ir Koyoo maaɲoo ga.
LUK.19.38	Alaafiyaa ma bara beenaa ra,
LUK.19.38	daržaa ma tee beenaa se beene.»
LUK.19.40	Isa zaabi ka nee: «Ay ga war bayrandi kaŋ, nda borey wey dangay, tondey no ma kaati.»
LUK.19.41	Waatoo kaŋ Isa goo ma man koyraa, a dii a, a hẽe a ga 
LUK.19.42	ka nee: «Nda a gar ni mo mma ba bay hõ haya kaŋ ti ni alaafiyaa, amma sohõ woo ti haya kaŋ ga tugu ni moɲey se. 
LUK.19.43	Zaariyaŋ ga kaa ni ga kaŋ ni iberey ga žigidoo daŋ ni cetaa ga kaŋ ga ni kuubi. I ga ni daabu ka ni šiita nongu kul here. 
LUK.19.44	I ga ni say, ni nda ni izey kaŋ game nʼgoo. I si tondi foo naŋ affoo boŋ, zama mana waatoo bay kaŋ Irkoy kaa ni do ka ni faaba.»
LUK.19.45	Isa huru Irkoy 
LUK.19.46	A nee i se: «A hantumandi 
LUK.19.46	‹Ay hugoo ga tee hugu kaŋ ra Irkoy ga ŋaarayandi›
LUK.19.46	amma war wey, war nʼa tee zay lanbadoo.»
LUK.19.47	Zaari kul a goo Irkoy hugu beeroo ra, a ga cawandi. 
LUK.19.48	Amma i si bay taka kaŋ no ngi mʼa tee, zama jamaa kul goo ma lakkal daŋ ka haŋajer a se.
LUK.20.1	Zaarey din affoo, Isa goo ma jamaa cawandi Irkoy 
LUK.20.2	I šelaŋ a se ka nee: «Hinoo har ir se kaŋ nda nʼga wey tee, wala mo, may no ka ni noo hinoo woo?» 
LUK.20.3	A nʼi zaabi ka nee: «Agay mo ga war hãa nda haya foo. Wa tuuru ya ne: 
LUK.20.4	Yehiya 
LUK.20.5	I šelaŋ-šelaŋ cere game ka nee: «Nda ir nee: ‹Beenaa ra›, a ga nee: ‹Macin se war mana naanay a?› 
LUK.20.6	Nda ir nee mo: ‹Adamizey›, alžamaa kul ga tondi kʼir warra kʼir wii. Zama i ga naanay ka bay kaŋ Yehiya manʼti kala annabi.» 
LUK.20.7	I nʼa zaabi ka nee: «Ir si bay nongu kaŋ ra a hun.» 
LUK.20.8	Isa nee i se: «Agay da si hinoo har war se kaŋ nda ay ga wey tee.»
LUK.20.9	Woo banda ga, Isa yee ka sintin ka filla yaasayantaa woo deede jamaa se. A nee: «Aru foo na 
LUK.20.10	Waatoo kaŋ hegaa too, a na tam foo sanba beerikey do hala i mʼa noo faari-izey ra. Amma beerikey nʼa kar, kʼa gaaray a ma koy kabe koonu. 
LUK.20.11	A yee koyne ka tam foo sanba. Nga mo, i nʼa kar, kʼa kaynandi, kʼa gaaray a ma koy kabe koonu. 
LUK.20.12	A yee ka ihinzantoo sanba. Nga mo, i nʼa maray, i nʼa warra taray. 
LUK.20.13	Faaroo koyoo nee: ‹Macin no ay gʼa tee? Ay gʼay izʼaroo, ay baakaa sanba. A ga hin ka tee, i ma nga hunday beerandi.› 
LUK.20.14	Amma kaŋ beerikey dii a, i šelaŋ-šelaŋ cere game ka nee: ‹Woo ti tubukaa. Ir mʼa wii hala tubuhayaa ma tee ir wane.› 
LUK.20.15	I nʼa warra taray kʼa kaa faaroo ra, i nʼa wii. Sohõ macin no faaroo koyoo gʼa tee i se? 
LUK.20.16	A ga kaa ka beerikey wey halaci ka faaroo yeeti itanayaŋ se.» Waatoo kaŋ haŋajerkey maa woo, i nee: «Jam!»
LUK.20.17	Amma Isa na moo fur i ga, a nee: «Macin ti šennoo kaŋ hantumandi 
LUK.20.17	‹Tondoo kaŋ cinakey nʼa fur,
LUK.20.17	nga no ka tee hugoo kanjoo tondoo›
LUK.20.18	Boro kul kaŋ kaŋ tondoo din boŋ ga say.
LUK.20.18	Boro kaŋ ga a kaŋ ga motti.»
LUK.20.19	Citaaboo baykey nda 
LUK.20.20	I ga Isa koroši. I na korošikaw almunafiki fooyaŋ kaŋ ga ngi boŋ tee boro šerranteyaŋ, sanba a do, i mʼa dii nda nga meešennoo hala ngi mʼa nondi hinoo nda goforneroo se. 
LUK.20.21	Kaŋ i too a do, i nʼa hãa ka nee: «Alfagaa, ir ga bay kaŋ fondaa nda nʼga šelaŋ, nʼga cawandi. Nʼsi ndum guna, ni mma Irkoy fondaa cawandi nda cimi. 
LUK.20.22	A ga hima ir ma alkaasi bana kokoy beeroo se wala a si hima?» 
LUK.20.23	Isa bay ngi carmaa ga, a nee i se: 
LUK.20.24	«Wʼay cebe nzorfu kaaray tamma foo. Boraa kaŋ biyoo nda maaɲoo goo a ga, may no?» I nee a se: «Kokoy beeroo.» 
LUK.20.25	A nee i se: «Adiši wa kokoy beeroo hayey noo kokoy beeroo se, Irkoy waney, war mʼi noo Irkoy se.» 
LUK.20.26	I mana hin ka šenni futu dii miɲoo ra jamaa jine. Nga zaaboo na boŋey haw, i dangay.
LUK.20.28	ka nee: «Alfagaa, Musa na yaamar hantum ir se ka nee: ‹Nda aru kaŋ goo nda wande buu, woyoo mana duu a se ize, aroo armaa ga hima ka hiiji woyoo hala a ma duu bukaa se ize.›
LUK.20.29	Nga binde, arma iyye bay ka bara kaŋ ijinaa hiiji, a buu bila ize. 
LUK.20.30	Arma hinkantoo hiija woyoo, 
LUK.20.31	ihinzantoo hiiji a. Takaa din da, iyyaa kul hiija woyoo affoo-foo, i buu, i mana ize naŋ. 
LUK.20.32	Woo banda ga, woyoo mo buu. 
LUK.20.33	Adiši woyoo woo, tunyanoo hane, iyyaa ra, may se a ga tee wande? Zama ngi boro iyyaa hiiji woyoo ka bisa.»
LUK.20.34	Isa nee i se: «Zamanoo woo arey ga hiiji, woyey ga nondi hiijay. 
LUK.20.35	Amma wey kaŋ ga hima ka dii zamanoo kaŋ goo kaa nda bukawey tunyanoo, wey din si hiiji, woyey si nondi hiijay. 
LUK.20.36	I si hin ka buu koyne, zama ngi nda almalaykey kul ga sawa. I ga tee Irkoy izeyaŋ, zama i ga tun. 
LUK.20.37	Bukawey ma tun, woo ti hayaa kaŋ Musa nʼa bayrandi saabayɲaŋoo ga, waatoo kaŋ a gʼir Koyoo cee ka nee a se: ‹Ibirahima Koyoo, Isiyaka Koyoo, Yakuba Koyoo.›
LUK.20.38	Irkoy manʼti bukawey Koyoo, baahunantey Koyoo no, zama nga se, borey kul ga huna.» 
LUK.20.39	 baykey affooyaŋ na šennoo zaa ka nee: «Alfagaa, ni šelaŋ ka boori.» 
LUK.20.40	I mana yadda kʼa hãa nda haya kul koyne.
LUK.20.41	Isa yee ka nee i se: «Taka foo nda i ga nee 
LUK.20.42	Dawda hunday bayrandi Zabur citaaboo ra ka nee:
LUK.20.42	‹Ir Koyoo nee ay Koyoo se:
LUK.20.42	“Goro ay kabe hennaa here,
LUK.20.43	hala waati kaŋ ra ay na ni iberey tee taari
LUK.20.43	kʼi daŋ ni cewey cire.”›
LUK.20.44	Adiši Dawda gʼa cee nda Koy, taka foo nda a ga tee a se Haama?»
LUK.20.45	Waatoo kaŋ jamaa kul goo ma haŋajer Isa se, a nee nga taalibey se: 
LUK.20.46	«Wa war boŋ hawgay 
LUK.20.47	I ga woyey kaŋ kurɲey faati kabey koonandi. Nda i ga Irkoy ŋaaray, i si cahã ka ben hala borey ma dii ngi. Ngi zukandoo ga hanse ka boobo.»
LUK.21.1	Waatoo kaŋ Isa na nga boŋoo jer, a dii almankoyney kaŋ goo ma ngi sargarey daŋ nooroo jinaa ra. 
LUK.21.2	A dii mo woy talka foo kaŋ kurɲoo buu kaŋ na nooru tamma hinka daŋ. 
LUK.21.3	A nee: «Ay gʼa har war se nda cimi, woy talkaa woo kaŋ kurɲoo buu daŋ ka bisa borey kul. 
LUK.21.4	Zama borey wey kul, woo kaŋ ga i si too, nga no i nʼa daŋ nooroo jinaa ra. Amma nga, nga talkataraa ra, nga hunaa kul kaŋ goo a se no a nʼa daŋ.»
LUK.21.5	Waatoo kaŋ boroyaŋ goo ma šelaŋ tondi henney nda sargarey ga kaŋ ga Irkoy 
LUK.21.6	«Hayey wey kaŋ war ga dii ey, hanyaŋ ga kaa kaŋ ra tondi foo si cindi affoo boŋ kaŋ si kaa ka kayra.»
LUK.21.7	I na Isa hãa ka nee: «Alfagaa, waati foo no woo ga tee, de mo macin ti tammaasaa kaŋ gʼir bayrandi kaŋ hayey wey ga kaa ka tee?» 
LUK.21.8	A nee: «Wa hawgay i masi war darga, zama boro booboyaŋ ga kaa ay maaɲoo ga, i ga nee kaŋ ngi ti 
LUK.21.9	Waati kaŋ war ga maa wonguyaŋ tun nda tureyaŋ, war masi jiti, zama kala hayey wey ma teendi jina. Amma manʼti saŋadin da ti benantaa.» 
LUK.21.10	A yee ka nee i se: «Ganda foo ga tun ka ganda foo wongu, laama foo ga laama foo wongu. 
LUK.21.11	Labu jijiri beeriyaŋ ga tee, nongu booboyaŋ ra heray nda wirci beranteyaŋ ga tee. Hunburayhayayaŋ ga fatta, de mo tammaasa beeriyaŋ ga bangay beenaa ra.
LUK.21.12	Amma za hayey wey kul mana kaa, i ga war dii, i ga war gurzugay, i ga war nondi 
LUK.21.13	Woo ga kate war mʼay seedetaraa too. 
LUK.21.14	Wʼa daŋ war lakkaley ra, war masi alhuzun nda takaa kaŋ nda i ga faasa war se. 
LUK.21.15	Agay hunday ga war noo mee nda lakkal kaŋ war nkuway kul si hin ka kay war jine wala ka kakaw. 
LUK.21.16	War hayragey, nda war armey, nda war boro maanawey, nda war cerey ga war daŋ kabe ra. Boroyaŋ ga wiiyandi war ra. 
LUK.21.17	Borey kul ga konna war ay maaɲoo sabbu se. 
LUK.21.18	Amma ba war boŋ hinbirey affoo si dere. 
LUK.21.19	Nda war gaabandi, war hundey ga hallasi.»
LUK.21.20	«Waati kaŋ war dii wongu-izeyaŋ na Žerizalem kuubi, waatoo din war ma bay kaŋ nga halaciroo man. 
LUK.21.21	Waatoo din borey kaŋ goo Žude gandaa ra ma zuru ka koy tondi hondey ra, wey kaŋ goo koyraa gundoo ra ma fatta, wey kaŋ goo hawsaa ra masi huru koyraa ra. 
LUK.21.22	Zaarey wey manʼti kala faasa zaariyaŋ hala hayey kul kaŋ hantumandi 
LUK.21.23	Woyey bone kaŋ ga tee boro hinka nda wey kaŋ ga naanandi haney din. Zama tilasu beeri ga tee gandaa ra, de Irkoy ga nga futaa kaŋandi jamaa din boŋ. 
LUK.21.24	Takuba gʼi kaŋandi, i ga koy tee kasa-izeyaŋ gandawey kul ra. Gandawey ga dira Žerizalem boŋ hala waati kaŋ ngi waatoo timme.»
LUK.21.25	«Tammaasayaŋ ga tee waynaa, nda handoo, nda handarawey ra. Laboo boŋ hunburay beeri ga duu gandawey, teekoo nda nga bondawey jindoo gʼi alhuzunandi. 
LUK.21.26	Hunburaa ga borey biney kayandi nda hayaa batuyanoo kaŋ ga kaa ka tee aduɲɲa ra. Beenaa hayey ga jijiri. 
LUK.21.27	Waatoo din i ga dii ‹
LUK.21.28	Waati kaŋ hayey wey sintin ka tee, wa kay war cewey ga ka war boŋey jer, zama war feeriyanoo man.»
LUK.21.29	Isa na filla yaasayante deede i se ka nee: «Wa jeejayɲaa guna nda tuuriɲaŋey kul. 
LUK.21.30	Za war dii kaŋ a na fita taagayaŋ tee, war ga bay kaŋ konnoo waatoo man. 
LUK.21.31	Takaa din da, war mo, nda war dii hayey wey teendi, war ma bay kaŋ Irkoy 
LUK.21.32	Cimoo ne kaŋ ay gʼa har war se, zamanoo woo borey si ben hala wey kul ma teendi. 
LUK.21.33	Beenaa nda gandaa ga dere, amma ay meešenney si dere abada.»
LUK.21.34	«Wa war boŋ hawgay, war biney masi koy hanga ŋaayan, nda suuyan, nda hundi alhuzun bande hala zaaroo din ma kaa war ga waati kaŋ war sʼa hongu. 
LUK.21.35	A ga zunbu sanda kumsay borey kul boŋ kaŋ goo aduɲɲa ra. 
LUK.21.36	Wa hanna cijin nda zaari, war ma Irkoy ŋaaray waati kul hala war ma duu sahã ka hun hayey wey kul cire kaŋ ga hima ka tee, nda ka kay 
LUK.21.37	Zaari here Isa goo Irkoy 
LUK.21.38	Jamaa kul, za subbaahi biya i ga koy a do Irkoy hugu beeroo ra ka haŋajer a se.
LUK.22.2	 nda 
LUK.22.3	Ibilisi huru Žudas ra kaŋ se i ga nee Iskariyot, taalibi woy cindi hinkaa (12) affoo no. 
LUK.22.4	A koy 
LUK.22.5	I ɲaali, de i nʼa noo allaahidu kaŋ ngi gʼa noo nooru. 
LUK.22.6	A yadda, a cindi a ga dimma henna ceeci ka Isa nondi bila nda alžamaa ma bay.
LUK.22.8	Isa na Piyer nda Yehiya donto ka nee: «Wa koy Borcintaraa jingaroo soolu ir se hala ir ma duu kʼa ŋaa.» 
LUK.22.9	I nee a se: «Man ra nʼga baa ir mʼa soolu?» 
LUK.22.10	A nee i se: «Nga ne, waati kaŋ war huru koyraa ra, war ga aru foo kubay kaŋ kone hoobu goo kaŋ ra hari goo. War ma hanga a hala hugoo kaŋ ra a ga huru. 
LUK.22.11	War ma nee hugoo koyoo se: ‹Alfagaa nee ir ma nee ma ne wala man yawzunbu hugoo kaŋ ra nga nda nga taalibey ga Borcintaraa jingaroo feeji-izoo ŋaa?› 
LUK.22.12	A ga hugu beeri foo kaŋ goo sooro boŋ cebe war se, hayey kaŋ ga ir ga too goo a ra. No din ra war mʼa soolu.» 
LUK.22.13	I koy, i na hayey gar nda takaa kaŋ nda a nʼa har, de i na Borcintaraa jingaroo soolu.
LUK.22.14	Kaŋ alwaatoo too, Isa koy goro ka ŋaa, nga nda nga 
LUK.22.15	A nee i se: «Ay hanse ka boonay ya 
LUK.22.16	Ay ga war bayrandi kaŋ ay si yee ka woo ŋaa hala waati kaŋ a tabati Irkoy 
LUK.22.17	Woo banda ga, Isa na poti zaa kaŋ ra 
LUK.22.18	Ay ga war bayrandi kaŋ waatoo woo banda ga, ay si alaneboo izoo haroo haŋ hala waati kaŋ ra Irkoy Laamaa kaa.» 
LUK.22.19	Woo banda ga, a na takula zaa, a na albarka daŋ, a nʼa dunbu. A nʼi noo ka nee: «Woo ti ay gaahamoo kaŋ ga nondi war sabbu se. Wa woo tee hala war ma hongu agay.»
LUK.22.20	Hawraa banda ga, taka follokaa no a nʼa tee ka potoo zaa ka nee: «Potoo woo haroo manʼti kala 
LUK.22.21	«Amma nga ne, boraa kaŋ gʼay nondi kaboo goo ay bande ŋaadogoo woo ra. 
LUK.22.22	Šikka sii, 
LUK.22.23	Taalibey sintin ka cere hãa wala may ti ngi ra boraa kaŋ ga yadda ka woo tee.
LUK.22.24	Kakaw tun taalibey nda cere game kaŋ ti may no ma hima ngi ra boraa kaŋ bisa borey kul. 
LUK.22.25	Amma Isa nee i se: «Gandawey kokoyey gʼi juwal, nda wey kaŋ ga hini fur i boŋ, borey ga nee i se teegoy henna teekey. 
LUK.22.26	War, war masi takaa woo tee. Amma war kul ibeeroo ma nga boŋ tee sanda i kul ikaccaa. Jineboraa ma tee sanda alhaadimaykaa. 
LUK.22.27	War do, may ti ibeeroo, boraa kaŋ ga goro ŋaadogoo ra wala boraa kaŋ ga ŋaayanoo gorandi? Nʼbay boraa kaŋ ga goro ŋaadogoo ra no. Agay da, ay goo war game sanda alhaadimaykaa.
LUK.22.28	War, war ti borey kaŋ denji ay ga agʼalwaati šendey ra. 
LUK.22.29	Woo se takaa kaŋ nda ay Baaba Irkoy nʼay noo 
LUK.22.30	hala war ma duu ka ŋaa ka haŋ ay ŋaadogoo ra ay Laamaa ra. War ga goro kokoy gorodogey ra ka Izirayel alkabiila woy cindi hinkaa (12) ciiti.»
LUK.22.31	«Simoŋ, Simoŋ, Ibilisi ceeci ka war guzuguzu sanda alkama kaŋ goo teme ra. 
LUK.22.32	Amma ay na Irkoy ŋaaray ma ne hala ni naanaa masi gaza. Waati kaŋ ni yee kate ay ga, ma ni armey biney daŋ.» 
LUK.22.33	Piyer nee a se: «Ay Koyoo, nda kasa no wala buuyan no ay ga koy ni bande.» 
LUK.22.34	Amma a nee a se: «Ay ga ni bayrandi, Piyer, kaŋ gorgaa si ciya hõ jina kaŋ nʼgʼay yankar cee hinza ka nee nʼsʼay bay.»
LUK.22.35	Isa nee nga taalibey se koyne: «Waatoo kaŋ ay na war sanba bila nda war ma fortomaani, nda bolbol, nda taami zaa, haya na war kuma wala?» I nʼa zaabi ka nee: «Baffoo manʼir kuma.» 
LUK.22.36	A nee i se: «Amma sohõ, boro kaŋ goo nda fortomaani mʼa zaa, boro kaŋ goo nda bolbol mo mʼa zaa. Boro kaŋ sii nda takuba ma nga burmusoo neere ka takuba day. 
LUK.22.37	Zama ay ga war bayrandi kaŋ šennoo kaŋ hantumandi 
LUK.22.38	I nee: «Ir Koyoo, nga ne, takuba hinka ne.» A nee i se: «A wasa.»
LUK.22.39	Waatoo kaŋ Isa fatta, a koy sanda nga alaadaa ra 
LUK.22.40	Kaŋ i too no din, a nee i se: «Wa Irkoy ŋaaray war masi koy siyandi ka kaŋ zunubu ra.» 
LUK.22.41	Woo banda ga, a mooru ey ka koy haya kaŋ ga too tondi kaŋ boro nʼa jindaw kaydogoo. A sonbu kanjey ga ka Irkoy ŋaaray 
LUK.22.42	ka nee: «Baaba Irkoy, nda ni yadda, gurzugaa potoo woo moorandi ay ga. Amma yala agay ibaayoo masi tee, ni wanoo ma teendi.» 
LUK.22.43	[Waatoo din da, almalayka foo hun beenaa ra ka bangay ka binoo daŋ. 
LUK.22.44	Binekankamay beeri duu a, a hanse ka Irkoy ŋaaray ka tonton. Nga sungaa tee sanda kuri gunguti-izeyaŋ kaŋ ga kaŋ laboo ra.] 
LUK.22.45	Waatoo kaŋ a na Irkoy ŋaaray ka ben, a tun ka yee nga taalibey do, a nʼi gar i ga jirbi nda binemarayyan. 
LUK.22.46	A nee i se: «Taka foo nda war ga jirbi? Wa tun ka Irkoy ŋaaray hala war masi koy siyandi ka kaŋ zunubu ra.»
LUK.22.47	Isa goo ma šelaŋ da kaŋ alžama foo ne ma kaa. Taalibi woy cindi hinkaa (12) affoo kaŋ maaɲoo ti Žudas goo jiney ra. A man Isa kʼa summu. 
LUK.22.48	Amma Isa nee a se: «Žudas, summuyan nda nʼga 
LUK.22.49	Borey kaŋ goo Isa bande kaŋ ga dii hayaa kaŋ ga baa ka tee, nee: «Ir Koyoo, ir ma takuba ka kara?» 
LUK.22.50	Ngi affoo na 
LUK.22.51	Isa zaabi ka nee: «Wa kay, a wasa.» A too aroo haŋaa do kʼa noo baani. 
LUK.22.52	Woo banda ga, a nee borey se kaŋ kaa a ga kaŋ ti sargari juwalkey jineborey, nda Irkoy 
LUK.22.53	Zaari kul ay goo war game Irkoy hugu beeroo ra, amma war mana bay ka kabe fur ay ga. Amma alwaatoo woo, war nda kubaa hinoo wane nda a.»
LUK.22.54	Waatoo kaŋ i na Isa dii, i nʼa ka koy 
LUK.22.55	I na nuune diinandi batumaa gamoo ra ka goro. Piyer goro i bande. 
LUK.22.56	Koŋŋa woy-ize foo dii a, a ga goro gaayoo here, a na moo bakam a ra. A nee: «Woo mo cindi a bande.» 
LUK.22.57	Amma a nʼa yankar ka nee: «He woyoo, ay sʼa bay walla.» 
LUK.22.58	Alwaati kayna banda ga, boro foo dii a kaŋ nee: «Ni mo goo i ra.» Amma Piyer nee: «He aroo, ay sii i ra.» 
LUK.22.59	Guuru foo cine banda ga, boro foo yee ka jindegaabay ka nee: «Nda cimi, aroo woo cindi a bande, zama nga mo, Galile boro no.» 
LUK.22.60	Piyer nee: «He aroo, ay si hayaa bay kaŋ nʼgoo mʼa har.» A mma bara no a ga šelaŋ kaŋ dogoo din da gorgaa ciya. 
LUK.22.61	Ir Koyoo bere ka nga moɲey kanji Piyer ga, de Piyer hongu šennoo kaŋ a nʼa har nga se: «Gorgaa si ciya hõ jina kaŋ nʼgʼay yankar cee hinza.»
LUK.22.62	Woo banda ga, a fatta taray ka hẽe ka zana.
LUK.22.63	Arey kaŋ kabey ra Isa goo, i gʼa kašikaši, i gʼa kar. 
LUK.22.64	I na moɲey haw kʼa hãa ka nee: «Annabitaray tee! May ka ni kar?» 
LUK.22.65	I na šenni ceferante booboyaŋ daŋ haŋaa ra.
LUK.22.66	Waatoo kaŋ subbaahoo too, gandaa boro beerey margaroo, nda 
LUK.22.67	I nee a se: «Ir bayrandi nda ni ti 
LUK.22.68	nda ay na war hãa mo war sʼay zaabi. 
LUK.22.69	Ne nda kayna 
LUK.22.70	I kul nee: «Adiši ni ti Irkoy 
LUK.22.71	I nee: «Cin no ir gʼa tee seede se koyne? Zama ir hunday nʼa dii miɲoo ra.»
LUK.23.1	Alžamaa kul tun ka Isa ka koy 
LUK.23.2	I sintin ka daŋ a ga ka nee: «Aroo woo, ir nkʼa gar a gʼir gandaa borey tuti i ma ture, i masi alkaasi bana kokoy beeroo se, a ga nee mo kaŋ nga ti 
LUK.23.3	Pilat na Isa hãa ka nee: «Ni ti Alyahuudey kokoyoo wala?» A nʼa zaabi ka nee: «Ni hunday kʼa har.» 
LUK.23.4	Pilat nee 
LUK.23.5	Amma i tonton nda gaabi ka nee: «A nka jamaa turandi nda nga cawandoo Žude kul ra. Galile nda a sintin ka kaa hala ne ra.»
LUK.23.6	Waatoo kaŋ 
LUK.23.7	Kaŋ a faham kaŋ laamaa kaŋ ra Isa hun 
LUK.23.8	Kaŋ Herod dii Isa, a hanse ka ɲaali, zama a gay a baa nga ma dii a hayey kaŋ a ga maa a gʼi tee sabbu se. A ga naata nga ma dii tammaasa kayfante kaŋ a gʼa tee. 
LUK.23.9	A na Isa hãa nda šenni booboyaŋ, amma Isa, nga, a mana tuuru baffoo se. 
LUK.23.10	 nda 
LUK.23.11	Herod nda nga lakkalkey nʼa kaynandi. I nʼa ɲooɲo ka darbay nerante foo daŋ a ga kʼa yeeti Pilat do. 
LUK.23.12	Zaari follokaa din da ra Herod nda Pilat tee cereyaŋ, ngey kaŋ waati din iberiyaŋ no cere se.
LUK.23.14	ka nee i se: «War kate ya ne boraa woo ka nee kaŋ gandaa no a gʼa tuti i ma ture. Nga ne, ay nʼa hãa war jine, hayey kaŋ war gʼi har a ga, ya na dii a ga baffoo. 
LUK.23.15	 mo mana dii a ga haya kul, a nʼa yeeti ir do. Nga ne, a mana haya kul tee kaŋ ga hima nda buuyan. 
LUK.23.16	Adiši ay gʼa barzu, yʼa naŋ.» 
LUK.23.17	[Jingar kul ga, a tilasu Pilat ma kasa-ize foo naŋ i se.] 
LUK.23.18	I kul kaati cere bande ka nee: «Woo wii, ma Barabas taŋ ir se!» 
LUK.23.19	Barabas mana huru kasaa ra kala tureyan kaŋ tee koyraa ra nda borowiiyan maaganda se. 
LUK.23.20	Pilat yee ka šelaŋ i se, zama a mma baa nga ma Isa taŋ. 
LUK.23.21	Amma borey kaati ka nee: «A 
LUK.23.22	Woo ti cee hinzantoo kaŋ Pilat nee i se: «Macin ti goy futaa kaŋ boraa woo nʼa tee? Ya na dii a ga haya kul kaŋ ga kate i mʼa wii. Ay gʼa barzu, yʼa naŋ.» 
LUK.23.23	I yee ka kaati nda gaabi ka nee kaŋ a ma kanjandi. Ngi kaatiyaney duu fondo. 
LUK.23.24	Pilat kayandi kaŋ hayaa kaŋ i gʼa wiri ma teendi. 
LUK.23.25	A na boraa taŋ kaŋ i nʼa wiri kaŋ huru kasaa ra tureyan nda borowiiyan maaganda se, amma a nʼi noo Isa i ma ngi ibaayoo tee.
LUK.23.26	Waatoo kaŋ i ga Isa ka koy, i na aru foo dii kaŋ ga hun faarey ra, maaɲoo ti Simoŋ, nga koyraa ti Siren. I na Isa 
LUK.23.27	Alžama beeri hanga a nda woy booboyaŋ kaŋ ga hẽe, i ga zonkʼa ga. 
LUK.23.28	Isa bere woyey here ka nee: «Žerizalem izey, war masi hẽe ya ne, wa hẽe war boŋ se nda war zankey se, 
LUK.23.29	zama nga ne, hanyaŋ ga kaa kaŋ ra i ga nee: ‹Woy guney, nda gundey kaŋ mana bay ka hay, nda fafey kaŋ mana bay ka naanandi duu gomni.› 
LUK.23.30	Waatoo din borey ga sintin ka šelaŋ tondi hondey se ka nee: ‹Wa kaŋ ir boŋ!› I ga nee tondey se: ‹Wa gum ir boŋ!›
LUK.23.31	Zama nda i na hayey wey tee bundu firzoo se, de bundu kogaa, macin no a ga ti a?»
LUK.23.32	I na goy futu teekaw hinka ka koy kaŋ i ga hima kʼi wii Isa bande. 
LUK.23.33	Waatoo kaŋ i too nongoo kaŋ maaɲoo ti Boŋgaasu, i nʼa 
LUK.23.34	[Isa nee: «Baaba Irkoy, yaafa i se, zama i si hayaa bay kaŋ ngi goo mʼa tee.»] I na 
LUK.23.35	Alžamaa ga kay i ga guna. Alwakiiley gʼa fude ka nee: «A na boroyaŋ hallasi, a ma nga boŋ hallasi, nda 
LUK.23.36	Soojey mo nʼa ɲooɲo ka man a ka binegar šerre a se. 
LUK.23.37	I nee a se: «Nda Alyahuudey kokoyoo ti ni, ni boŋ hallasi!» 
LUK.23.38	Hantum goo nga se beene kaŋ ga nee: «Woo ti Alyahuudey kokoyoo.» 
LUK.23.39	Goy futu teekey kaŋ kanjandi, affaa nʼa wow ka nee: «Manʼti ni ti Almasihu? Ni boŋ hallasi, mʼir hallasi!» 
LUK.23.40	Amma goy futu teekaw faa tuuru affaa se ka citi a ga ka nee: «Ba ni kaŋ si hunbur Irkoy, nʼgoo ma duu zukandi follokaa? 
LUK.23.41	Ir, ir ga hima nda zukandoo woo, zama ir teegoyey banaa ti woo. Amma woo mana ifutu kul tee.» 
LUK.23.42	A nee: «Isa, hongu agay waati kaŋ nʼkaa nda ni 
LUK.23.43	Isa nee a se: «Cimoo ne kaŋ ay gʼa har ma ne, hõ nʼga goro ay bande alženna ra.»
LUK.23.44	Guuru woy cindi hinkantoo (12to) dimma ga, kubay tee ka ben laboo kul ga hala guuru hinzantoo ga. 
LUK.23.45	Waynaa dere, Irkoy 
LUK.23.46	Isa na jinde jer ka kaati ka nee: «Baaba Irkoy, ay gʼay hundoo daŋ ni kaboo ra.»
LUK.23.47	Jalakoynoo kaŋ dii hayaa kaŋ tee, a na Irkoy beerandi ka nee: «Šikka sii kaŋ boraa woo boro šerrante no.» 
LUK.23.48	Alžamaa kul kaŋ marga, waatoo kaŋ i dii hayaa kaŋ tee, yee i ga ngi gandey kar ka ngi binemarayyanoo cebe. 
LUK.23.49	Isa cerey kul ga kay nongu mooro ra ka dii hayaa kaŋ goo ma tee, ngi nda woyey kaŋ hanga a bande ka hun za Galile.
LUK.23.50	Aru foo goo no kaŋ maaɲoo ti Isufi, a goo 
LUK.23.51	A mana hanga margaroo borey jerey ngi šenney nda ngi teegoyey ra. Alyahuudey koyra foo kaŋ se i ga nee Arimate, woo din boro no. Boro no kaŋ ga Irkoy 
LUK.23.52	Aroo woo koy 
LUK.23.53	A nʼa zumandi 
LUK.23.54	Woo gar kaŋ 
LUK.23.55	Woyey kaŋ hanga Isa bande za Galile na Isufi dum. I dii Isa saaraa nda takaa kaŋ nda kunturoo jisandi a ra. 
LUK.23.56	Woo banda ga, i yee ka koy ka jii hew kaanayaŋ nda turaarey soolu. Hunanzam zaaroo hane, i na ngi boŋ hunanzam sanda takaa kaŋ nda a yaamarandi.
LUK.24.1	Jirbiiyyaa zaari jinaa kaŋ ti alhadoo, za subbaahi tayaa, woyey koy 
LUK.24.2	I gar kaŋ tondoo kaŋ ga saaraa miɲoo daabu gungurayandi ka hun a ga. 
LUK.24.3	I huru, amma i manʼir Koyoo Isa kunturoo gar. 
LUK.24.4	I si bay haya kaŋ ngi mʼa tee. Nga ne, aru hinka bangay i se kaŋ ga darbay neranteyaŋ goo. 
LUK.24.5	Woyey hunbur, i na ngi boŋey sinji ganda. Aru hinkaa nee i se: «Macin se, boraa kaŋ ga huna, war gʼa ceeci bukawey ra? 
LUK.24.6	A sii ne ra, a tun. Wa hongu takaa kaŋ nda a ga šelaŋ war se waatoo kaŋ ra a cindi Galile, 
LUK.24.7	kaŋ a ga nee: ‹Kala 
LUK.24.8	Woo banda ga, i hongu kaŋ Isa na šenney wey har. 
LUK.24.9	I hun saaraa do ka yee ka koy hayey wey deede taalibi woy cindi faa (11) nda borey cindey se. 
LUK.24.10	Woyey kaŋ na hayey wey kul filla 
LUK.24.11	Šenney din tee i se sanda hollokom šenni. I mana naanay ey. 
LUK.24.12	Amma Piyer tun ka zuru ka koy saaraa do. A gunguma ka fuuni, de a si dii kala kasancaa hinne. A koy nga do nda hayaa kaŋ tee boŋhawaa.
LUK.24.13	Nga ne, zaari follokaa din da ra, taalibey boro hinka koy koyra-ize foo ra kaŋ maaɲoo ti Emawus. A goo Žerizalem se haya kaŋ ga koy too kilomeetar woy cindi foo (11) cine. 
LUK.24.14	I cindi i ga faajikaaray cere bande hayey wey kul kaŋ tee ga. 
LUK.24.15	Kaŋ i goo ma faajikaaray, i ga šelaŋ, Isa zaati man ey ka fondaa tee i bande. 
LUK.24.16	Amma haya foo na moɲey ganji i ma hin kʼa bay. 
LUK.24.17	A nee i se: «Macin ga war goo ma dira ka boyray?» I kay, biney maray. 
LUK.24.18	Affaa kaŋ maaɲoo ti Klewopas nʼa zaabi ka nee: «Ni foo ti boro kaŋ goo Žerizalem kaŋ mana maa hayey kaŋ tee a ra jirbey wey?» 
LUK.24.19	A nee i se: «Macin?» I nee a se: «Hayey kaŋ tee Isa Nazaret boraa ga kaŋ ti annabi. A na nga hinoo cebe nga teegoyey nda nga šenney ra Irkoy jine nda jamaa kul jine, 
LUK.24.20	de nda takaa kaŋ nda 
LUK.24.21	Ir na jiti daŋ kaŋ nga no ma kaa ka Izirayel feeri. Amma woo kul, nga ne, jirbi hinzantoo ti woo kaŋ hayey wey teendi. 
LUK.24.22	Koyne mo woy fooyaŋ kaŋ goo ir ra nʼir boŋey haw. I biya ka koy 
LUK.24.23	i mana nga kunturoo gar. I yee kate ka nee ir se kaŋ almalaykayaŋ bangay kaŋ bayrandi ngi se kaŋ a ga huna. 
LUK.24.24	Ir borey jerey mo koy saaraa do, i na hayey gar sanda takaa kaŋ nda woyey nʼa har. Amma nga hunday, i mana dii a.»
LUK.24.25	Isa nee i se: «He, lakkal jaŋantey kaŋyaŋ ga gay hala biney ga naanay hayey kul kaŋ annabey nʼi har. 
LUK.24.26	Manʼti kala 
LUK.24.27	A sintin nda Musa citaaboo ka koy annabey waney kul ga kʼi fahamandi hayey kaŋ hantumandi nga ga Irkoy citaaboo kul ra.
LUK.24.28	Waatoo kaŋ i man koyra-izoo kaŋ ra i ga koy, Isa tee sanda nga mma koy jine. 
LUK.24.29	Amma i nʼa dii nda gaabi ka nee a se: «Goro ir do, waynaa kaŋ, cijinoo ga baa ka too.» A huru ka goro i bande. 
LUK.24.30	A goro ŋaadogoo ra i bande, a na takulaa zaa ka albarka daŋ jina, a nʼa dunbu kʼi noo. 
LUK.24.31	Waatoo din kul no moɲey feera, de i nʼa bay, amma a menne i se. 
LUK.24.32	Woo banda ga, i nee cere se: «Ir biney nka mana hanse ka ɲaali ir gundey ra waatoo kaŋ ra a ga šelaŋ ka hayey kaŋ hantumandi 
LUK.24.33	Taalibi hinkaa tun dogoo din da ka yee Žerizalem. I na taalibi woy cindi faa (11) nda borey kaŋ goo i bande gar i ga marga, 
LUK.24.34	i ga nee: «Cimi no kaŋ ir Koyoo tun, a bangay Simoŋ se.» 
LUK.24.35	Ngi mo na hayey deede kaŋ tee fondaa ra nda takaa kaŋ nda ngi nʼa bay waatoo kaŋ a ga takulaa dunbu.
LUK.24.36	I goo ma šenney din deede kaŋ Isa hunday fatta kate gamey ra, a nee i se: «Alaafiyaa ma kaa war ga!» 
LUK.24.37	I jiti, i hunbur, i mma hongu kaŋ zin no. 
LUK.24.38	Amma a nee i se: «Macin se war ga hunbur, macin se war biney ga šikka? 
LUK.24.39	Wʼay kabey guna nda ay cewey: agay hunday no. Wʼay taaru ka dii. Zin sii nda ham, a sii nda biri sanda takaa kaŋ war ga dii ay goo nda a.» 
LUK.24.40	Kaŋ a na woo har, a na nga kabey nda nga cewey cebe i se. 
LUK.24.41	Ɲaaliyanoo se, i mana hin ka naanay hala sohõ, i goo boŋhaway ra. A nee i se: «Ŋaayan goo war kone ne ra wala?» 
LUK.24.42	I kate a se hamiisa tonante dunbu foo. 
LUK.24.43	A nʼa zaa kʼa ŋaa jiney ra.
LUK.24.44	A nee i se: «Wey ti šenney kaŋ ay nʼi har war se waatoo kaŋ ay goo war game. Kala hayey kul kaŋ hantumandi ay ga Musa 
LUK.24.45	Woo banda ga, a na lakkaley feeri hala i ma faham hayey kaŋ hantumandi 
LUK.24.46	A nee i se: «A hantumandi kaŋ kala 
LUK.24.47	De mo 
LUK.24.48	War ti hayey wey seedewey. 
LUK.24.49	Nga ne, woo kaŋ ay Baaba Irkoy nee nga gʼa noo, agay, ay gʼa sanba war se. Amma war, war ma cindi koyraa woo ra hala Irkoy beene hinoo ma zunbu war ga.»
LUK.24.50	Isa na borey ka koy taray hala Betani koyraa here. A na nga kabey jer ka gaara i se. 
LUK.24.51	Kaŋ a goo ma gaara i se, a fay nda ey, de a zandi ka koy beenaa ra. 
LUK.24.52	Ngi, i sujudu a se, de i yee Žerizalem nda ɲaali beeri. 
LUK.24.53	Alwaati kul i goo Irkoy 
JHN.1.1	Hayey kul sintinoo ga, Šennoo ga bara. Šennoo goo Irkoy bande, Šennoo ti Irkoy. 
JHN.1.2	Sintinoo ga, a goo Irkoy bande. 
JHN.1.3	Hayaa kul mana teendi kala nda nga. Haya kul sii no kaŋ teendi bila nga. 
JHN.1.4	Nga ra hunaroo goo, hunaroo ti adamizey gaayoo. 
JHN.1.5	Gaayoo goo ma dii kubaa ra, amma kubaa mana hin a.
JHN.1.6	Boro foo kaa, Irkoy dontokaw no, maaɲoo ti Yehiya
JHN.1.7	Nga ka kaa sanda seede ka seedetaray too gaayoo se hala nga bande, borey kul ma naanay. 
JHN.1.8	Manʼti nga ti gaayoo, amma a nka kaa ka seedetaray too gaayoo se. 
JHN.1.9	Gaay alhakiikaa woo kaa aduɲɲa ra ka adamizey kul noo gaay.
JHN.1.10	Šennoo goo aduɲɲa ra, aduɲɲa mana teendi kala nda nga, amma aduɲɲa manʼa bay. 
JHN.1.11	A kaa nga gandaa ra, nga borey mana yadda a ga. 
JHN.1.12	Amma borey kul kaŋ nʼa dii, kaŋ naanay maaɲoo, a nʼi noo hini i ma tee Irkoy izeyaŋ, 
JHN.1.13	kaŋyaŋ mana hayandi nda borey hayandiroo takaa, wala nda assobon ibaayi, wala nda aru ibaayi, Irkoy kʼi hay.
JHN.1.14	Šennoo tee boro, a goro ka waati tee ir game. Ir na nga daržaa guna sanda 
JHN.1.15	Yehiya na seedetaray tee a ga ka kaati ka nee: «Woo ti boraa kaŋ ga ay nee: ‹Boraa kaŋ ga kaa ay dumaa ga nʼay jin ka kaa, zama a nʼay jin ka bara.›» 
JHN.1.16	Hayaa kaŋ nʼa too, ir kul duu a ra, anneema ka kaa anneema. 
JHN.1.17	Zama Musa bande 
JHN.1.18	Boro sii no kaŋ bay ka dii Irkoy. Izʼaru follokaa kaŋ goo Baaba Irkoy binoo ra, nga ti boraa kaŋ nʼa bayrandi.
JHN.1.19	Yehiya seedetaraa ne, waatoo kaŋ Alyahuudey na 
JHN.1.20	A na cimoo har, a manʼa yankar, a bayrandi ka nee: «Agay, ay manʼti 
JHN.1.21	Woo banda ga, i nʼa hãa ka nee: «Adiši, ni ti may? Ni ti Ilyasu?» A nee: «Ay manʼti a.» «Ni ti annaboo
JHN.1.22	I nee a se: «Aywa, ni ti may? Ir ga hima ka borey fahamandi kaŋ nʼir sanba. Ni hunday, macin no nʼnee ni boŋ ga?» 
JHN.1.23	A nee:
JHN.1.23	«Agay ti ‹jindoo kaŋ ga kaati saajoo ra ka nee:
JHN.1.23	“Wa ir Koyoo fondaa šerrandi”›
JHN.1.23	sanda takaa kaŋ nda annabi Ezayi nʼa har.» 
JHN.1.24	Borey kaŋ sanbandi Yehiya do, 
JHN.1.25	I nʼa hãa ka nee: «Adiši macin se nʼga borey 
JHN.1.26	Yehiya nʼi zaabi ka nee: «Agay, ay ga borey batize nda hari, amma boro goo war gamey ra kaŋ war sʼa bay. 
JHN.1.27	A ga kaa ay dumaa ga, ay si hima nda ka nga taamey karfey feeri.» 
JHN.1.28	Woo mana teendi kala Betani, isaa kaŋ se i ga nee Žurdeŋ se banda, nongoo kaŋ ra Yehiya ga borey batize.
JHN.1.29	Subaa ra, Yehiya ga dii kaŋ Isa goo ma kaa nga here, a nee: «Irkoy 
JHN.1.30	Boraa ti woo kaŋ ga ay nee: ‹Ay dumaa ga, aru foo ga kaa kaŋ nʼay jin ka kaa, zama a nʼay jin ka bara.› 
JHN.1.31	Agay, ya nʼa bay, amma hala a ma bayrandi Izirayel se, woo se ay kaa ka borey 
JHN.1.32	Yehiya na seedetaray too ka nee: «Ay dii Irkoy 
JHN.1.33	Agay, ya nʼa bay, amma boraa kaŋ nʼay sanba ya borey batize nda hari, nga no ka nee ya ne: ‹Boraa kaŋ ga nʼdii Hundoo zunbu ka kay, boraa din no ma borey batize Hundi Henanantaa ra.› 
JHN.1.34	Agay, ay dii a, ay na seedetaray too kaŋ nga ti Irkoy 
JHN.1.35	Subaa ra, Yehiya goo no koyne, nga nda taalibi hinka. 
JHN.1.36	A na Isa guna kaŋ goo ma bisa, de a nee: «Irkoy 
JHN.1.37	Taalibi hinkaa maa šennoo kaŋ Yehiya nʼa har, i hanga Isa. 
JHN.1.38	Isa ɲeli, a dii kaŋ i hanga nga bande, a nee i se: «Macin no war ga ceeci?» I nee a se: «Rabbi, – kaŋ maanaa ti ‹Alfagaa› – man ra nʼgoo nda goray?» 
JHN.1.39	A nee i se: «Wa kaa ka dii a.» Alaasar dimma no, i koy, de i dii nongoo kaŋ ra a goo. I na zaaroo cindoo tee a bande. 
JHN.1.40	Andere kaŋ ti Simoŋ Piyer armaa ti boro hinkaa affaa kaŋ maa Yehiya šenney ka hanga Isa. 
JHN.1.41	Andere jin ka dii nga armaa gundoo Simoŋ ka nee a se: «Ir dii 
JHN.1.42	A nʼa ka koy Isa do. Isa nʼa guna, a nee: «Ni ti Simoŋ Yehiya
JHN.1.43	Subaa ra, Isa baa nga ma koy Galile gandaa here. A dii Filip, a nee a se: «Hanga agay.» 
JHN.1.44	Filip manʼti kala Betsayda boro, koyraa kaŋ ra Andere nda Piyer ga hun. 
JHN.1.45	Filip dii Nataniyel, a nee a se: «Ir duu boraa kaŋ ga Musa hantum 
JHN.1.46	Nataniyel nee a se: «Haya henna ga hin ka hun Nazaret wala?» Filip nee a se: «Kaa ka dii.» 
JHN.1.47	Isa dii kaŋ Nataniyel goo ma kaa nga do, a šelaŋ a ga ka nee: «Izirayel boro cimoo ne kaŋ ra zanbayan sii.» 
JHN.1.48	Nataniyel nee a se: «Taka foo nda nʼgʼay bay?» Isa nʼa zaabi ka nee: «Za Filip mana ni cee jeejayɲaŋoo cire, ay dii ni.» 
JHN.1.49	Nataniyel nʼa zaabi ka nee: «Rabbi, Irkoy 
JHN.1.50	Isa nʼa zaabi ka nee: «Zama ay nee ay dii ni jeejayɲaŋoo cire, nga se nʼga naanay wala? Nʼga kaa ka dii haya kaŋ bisa woo.» 
JHN.1.51	A yee ka nee a se: «Nda cimi, cimoo ne kaŋ ay gʼa har war se, war ga dii beenaa ga feeri, Irkoy almalaykey ga žigi i ga zunbu 
JHN.2.1	Jirbi hinzantoo hane, hiijay foo tee Kana kaŋ goo Galile. Isa ɲaa goo no din. 
JHN.2.2	Isa nda nga taalibey mo ciyandi hiijaa ra. 
JHN.2.3	 hari mooraa kuma, Isa ɲaa nee a se: «Borey sii nda alaneb hari koyne.» 
JHN.2.4	Isa nee a se: «Ɲaŋay, macin ka agay nda ni daŋ woo ra? Ay waatoo mana too jina.» 
JHN.2.5	Ɲaŋoo nee tamey se: «Haya kul kaŋ a nʼa har war se, war mʼa tee.»
JHN.2.6	Woo gar tondi kusu iddu goo no din Alyahuudey alwalaa haroo se. Affoo kul ga liitar woyyaaha (80) ka koy zangu nda waranka (120) cine zaa. 
JHN.2.7	Isa nee i se: «Wa hari kusey wey too nda hari.» I nʼi too hala miɲey ga. 
JHN.2.8	A nee i se: «Sohõ wa gur ka koy nda a ŋaayaney jineboraa se.» I koy nda a. 
JHN.2.9	Waatoo kaŋ ŋaayaney jineboraa na haroo kaŋ bere ka tee alaneb hari moora taba, a si bay nongu kaŋ ra a hun, ka gar kaŋ tamey kaŋ na haroo gur ga bay, a na aruhiiji taagaa cee 
JHN.2.10	ka nee a se: «Boro kul, alaneb hari moora hennaa no a ga jin kʼa zamna, nda hoyandikey too, waatoo din i mʼi noo woo kaŋ si hanse ka boori. Ni, nʼgaabu alaneb hari hennaa ga kala sohõ.»
JHN.2.11	Isa tammaasa kayfantey ijinaa ti woo kaŋ a nʼa tee Kana ra kaŋ goo Galile. A na nga daržaa bangandi, de nga taalibey naanay a. 
JHN.2.12	Woo banda ga, a doo ka koy Kaparnahum, nga, nda nga ɲaa, nda nga armey, nda nga taalibey. I cindi no din, amma i mana jirbi boobo tee.
JHN.2.13	Alyahuudey 
JHN.2.14	A na haw nda feeji neerekawyaŋ, nda tuuzun neerekawyaŋ, nda nooru barmaykawyaŋ kaŋ goo ma goro gar Irkoy 
JHN.2.15	A na karfuyaŋ tee barzu. A na borey kul, nda feejey, nda hawey gaaray kʼi kaa Irkoy hugu beeroo ra. A na barmaykey noorey mun, a na taabaley gum. 
JHN.2.16	A nee tuuzun neerekey se: «Wa wey kaa ne ra! War masʼay Baaba Irkoy hugoo tee maamalahugu!» 
JHN.2.17	Nga taalibey hongu kaŋ a hantumandi 
JHN.2.18	Woo banda ga, Alyahuudey šelaŋ ka nee: «Macin ti tammaasa kayfantaa kaŋ nʼga tee ir se ka cebe kaŋ nʼgoo nda hini ka hayey wey tee?» 
JHN.2.19	Isa nʼi zaabi ka nee: «Wa Irkoy 
JHN.2.20	Alyahuudey nee: «Jiiri woytaaci cindi iddu (46) no Irkoy hugoo woo nʼa tee cinayan ra, ni, nʼgʼa kayandi jirbi hinza ra?» 
JHN.2.21	Amma Irkoy hugoo kaŋ ga Isa šelaŋ manʼti kala nga hunday gaahamoo. 
JHN.2.22	Woo se waatoo kaŋ ra a tun bukawey ra, nga taalibey hongu kaŋ a nʼa har. I naanay Citaaboo nda šennoo kaŋ Isa nʼa har.
JHN.2.23	Kaŋ Isa goo Žerizalem, 
JHN.2.24	Amma Isa si naanay ey, a gʼi kul bay, 
JHN.2.25	zama a si too boro ma šelaŋ a se adamize ga. Nga, a ga haya bay kaŋ goo adamize ra.
JHN.3.1	Boro foo kaŋ goo 
JHN.3.2	a kaa Isa do cijin here ka nee a se: «Rabbi, ir ga bay kaŋ cawandikaw ti ni kaŋ hun Irkoy do, zama boro kul si hin ka tammaasa kayfantey wey tee kaŋ nʼgoo mʼi tee nda manʼti Irkoy bara a bande.» 
JHN.3.3	Isa zaabi ka nee a se: «Nda cimi, cimoo ne kaŋ ay gʼa har ma ne, nda boro mana hayandi taaga
JHN.3.4	Nikodem nee a se: «Taka foo nda boro kaŋ žen ga hin ka hayandi? A mma hin ka yee nga ɲaa gundoo ra ka yee ka hayandi?» 
JHN.3.5	Isa zaabi ka nee: «Nda cimi, cimoo ne kaŋ ay gʼa har ma ne, nda boro mana hayandi hari nda Irkoy 
JHN.3.6	Haya kaŋ hayandi adamize albarkaa ra ti adamize, haya kaŋ hayandi Irkoy Hundoo albarkaa ra ti hundi. 
JHN.3.7	A masi ni boŋoo haw kaŋ ay nee: ‹Kala war ma hayandi taaga.›
JHN.3.8	Hewoo ga hẽe nongu kaŋ ra a baa, nʼga maa jindoo, amma nʼsi bay nongu kaŋ ra a hun, nʼsi bay nongu kaŋ ra a ga koy. Takaa woo da ti boro kul kaŋ hayandi Irkoy Hundoo albarkaa ra.»
JHN.3.9	Nikodem nʼa zaabi ka nee: «Taka foo nda woo ga hin ka tee?» 
JHN.3.10	Isa zaabi ka nee a se: «Ni kaŋ ti Izirayel cawandikaa, amma nʼsi hayey wey bay? 
JHN.3.11	Nda cimi, cimoo ne kaŋ ay gʼa har ma ne, hayaa kaŋ ir gʼa bay no ir gʼa har, hayaa kaŋ ir dii a, nga ga ir ga seedetaray tee, amma war si yadda ir seedetaraa ga. 
JHN.3.12	Nda ay šelaŋ war se laboo hayey ga, war si naanay, taka foo nda war ga naanay nda ay šelaŋ war se beenaa hayey ga? 
JHN.3.13	Boro kul mana žigi beenaa ra, nda manʼti 
JHN.3.14	Sanda takaa kaŋ nda Musa na gondoo jer bundu ga saajoo ra
JHN.3.15	hala boro kul kaŋ naanay a ma duu hunayan abadantaa. 
JHN.3.16	Zama Irkoy hanse ka baa aduɲɲa
JHN.3.17	Irkoy mana nga Izʼaroo sanba aduɲɲa ra hala a ma aduɲɲa ciiti, amma a nkʼa sanba a ma aduɲɲa hallasi. 
JHN.3.18	Boro kaŋ naanay a si ciitandi, amma boro kaŋ si naanay, ciitandi ka ben, zama a mana naanay Irkoy Izʼaru follokaa maaɲoo. 
JHN.3.19	Ciitoo ti, gaayoo kaa aduɲɲa ra, adamizey baa kubaa ka bisa gaayoo, zama ngi teegoyey ga laala. 
JHN.3.20	Zama boro kul kaŋ ga goy laala tee, mma konna gaayoo, a si kaa gaayoo here, nga teegoyey masi bangay. 
JHN.3.21	Amma boro kaŋ ga goy nda cimi ga kaa gaayoo here hala nga teegoyey ma bangandi kaŋ i teendi nda Irkoy ibaayoo.»
JHN.3.22	Woo banda ga, Isa nda nga taalibey koy Žude gandaa ra, a na waati tee i bande no din, a ga borey 
JHN.3.23	Yehiya mo ga borey batize Enoŋ kaŋ ga man Salim, zama hari boobo goo no din. Boroyaŋ ga kaa hala i ma batizandi. 
JHN.3.24	Woo ti za Yehiya mana huru kasaa ra.
JHN.3.25	Kakaw huru Yehiya taalibey nda Alyahuudu foo game henanandiyanoo ga. 
JHN.3.26	I koy Yehiya do ka nee a se: «Rabbi, boraa kaŋ cindi ni bande Žurdeŋ isaa se banda, kaŋ ga nʼna seedetaray too, nga ne, a goo ma borey batize, de borey kul goo ma koy a do.» 
JHN.3.27	Yehiya zaabi ka nee: «Boro kul si hin ka duu baffoo kala woo kaŋ hun a se Irkoy do beenaa ra. 
JHN.3.28	War zaati ga tee ya ne seede kaŋ ay nee: ‹Ay manʼti 
JHN.3.29	Boraa kaŋ wane nda woyhiijoo manʼti kala aruhiijoo, amma aruhiijoo ceroo kaŋ goo jeroo ga, ga haŋajer a se, a ga hanse ka ɲaali nda aruhiijoo jindoo kaŋ se a ga maa. Woo ti ay ɲaaloo, haya kul sʼa gaza. 
JHN.3.30	Boraa din, kala a ma tonton, agay ya yee ganda.»
JHN.3.31	«Boraa kaŋ hun beene goo borey kul boŋ. Boro kaŋ goo laboo ga, laboo wane nda a, laboo hayey ga a ga šelaŋ. Boraa kaŋ hun beenaa ra [goo borey kul boŋ], 
JHN.3.32	hayey kaŋ a dii ey, a maarʼey, a ga seedetaray tee i ga. Amma boro kul si yadda nga seedetaraa ga. 
JHN.3.33	Boro kaŋ na nga seedetaraa dii tabatandi kaŋ Irkoy ti cimi. 
JHN.3.34	Zama boraa kaŋ Irkoy nʼa sanba, Irkoy šenney no a gʼi har, zama Irkoy si nga 
JHN.3.35	Baaba Irkoy ga baa 
JHN.3.36	Boro kaŋ naanay Izʼaroo duu hunayan abadantaa, boro kaŋ na Izʼaroo kuta si kaa ka dii hunaroo, amma Irkoy futayyanoo ga cindi a ga.»
JHN.4.1	Kaŋ Isa bay kaŋ 
JHN.4.2	– woo gar manʼti Isa hunday no ma borey batize, nga taalibey no – 
JHN.4.3	a hun Žude ka yee ka koy Galile. 
JHN.4.4	A tilasu a ma bisa nda 
JHN.4.5	A too Samari koyra foo ra kaŋ se i ga nee Sišar kaŋ ga man faaroo kaŋ Yakuba bay kʼa noo nga izʼaroo Isufi se.
JHN.4.6	No din ra Yakuba dayoo goo. Isa fara diraa ra, a goro de dayoo jeroo ga, woo ti guuru woy cindi hinka (12) dimma ga.
JHN.4.7	Samari woy foo kaa ka hari gur. Isa nee a se: «Ay noo ya haŋ.» 
JHN.4.8	Woo gar nga taalibey koy koyraa ra ka ŋaayan day. 
JHN.4.9	Samari woyoo nee a se: «Taka foo ni, Alyahuudu, ga agay kaŋ ti Samari woy wiri hari?» Alyahuudey nda Samari borey si marga haya kul ra, nga se a na woo har. 
JHN.4.10	Isa nʼa zaabi ka nee: «Nda a gar ni mma Irkoy nooyanoo bay nda boraa kaŋ goo ma nee ma ne: ‹Ay noo ya haŋ›, ni hunday no mʼa wiri ma haŋ, de a ga ni noo hari hunante.» 
JHN.4.11	[Woyoo] nee a se: «Ay koyoo, aja sii ma ne, dayoo ga guusu, adiši man ra nʼga duu hari hunantaa? 
JHN.4.12	Ni nka bisa ir baaba Yakuba kaŋ nʼir noo dayoo, nga hunday haŋ a ra, izey nda nga almaney haŋ a ra?» 
JHN.4.13	Isa nʼa zaabi ka nee: «Boro kul kaŋ na haroo woo haŋ ga jaw koyne, 
JHN.4.14	amma boro kaŋ na haroo haŋ kaŋ ay gʼa noo a se, šikka sii kaŋ a si jaw hala abada. Haroo kaŋ ay gʼa noo a se ga tee a ra isaɲaa kaŋ ga boosu hala hunayan abadantaa ra.» 
JHN.4.15	Woyoo nee Isa se: «Ay koyoo, ay noo haroo woo hala ya si yee ka jaw, ya si yee ka kaa ne ra ka hari gur.»
JHN.4.16	Isa nee a se: «Koy ni kurɲoo cee, ma kaa ne ra.» 
JHN.4.17	Woyoo nʼa zaabi ka nee: «Ay sii nda kurɲe.» Isa nee a se: «Nʼna har ka boori ka nee: ‹Ay sii nda kurɲe›, 
JHN.4.18	zama kurɲe guu no nʼnʼa tee ka bisa, woo kaŋ goo ni kone sohõ da manʼti ni kurɲoo. Nʼna cimi har woo ra.» 
JHN.4.19	Woyoo nee a se: «Ay Koyoo, ay ga dii kaŋ annabi ti ni. 
JHN.4.20	Ir kaagey sujudu Irkoy se tondi hondoo woo boŋ, amma war, war ga nee kaŋ Žerizalem ti nongoo kaŋ ra boro ga hima ka sujudu.» 
JHN.4.21	Isa nee a se: «Woyoo, naanay agay, waatoo ga kaa kaŋ ra manʼti tondi hondoo woo boŋ wala Žerizalem no war ga sujudu Baaba Irkoy se. 
JHN.4.22	War ga sujudu haya se kaŋ war sʼa bay, ir ga sujudu haya se kaŋ ir gʼa bay, zama hallasiroo si hun kala Alyahuudey do. 
JHN.4.23	Amma waatoo ga kaa, de mo waatoo kaa ka ben kaŋ ra sujudukaw cimey ga sujudu Baaba Irkoy se nda 
JHN.4.24	Irkoy ti Hundi, adiši borey kaŋ ga sujudu a se mma hima ka sujudu a se nda Hundi nda cimi.» 
JHN.4.25	Woyoo nee a se: «Ay ga bay kaŋ 
JHN.4.26	Isa nee a se: «Agay no, agay kaŋ ga šelaŋ ma ne.»
JHN.4.27	I goo woo da ra kaŋ nga taalibey kaa, boŋey haw kaŋ Isa ga šelaŋ woy bande. Amma boro kul mana nee: «Macin no nʼga wiri?» wala «Macin no nʼgoo mʼa har a bande?» 
JHN.4.28	Woo banda ga, woyoo na nga hooboo naŋ ka koy koyraa ra ka nee borey se: 
JHN.4.29	«Wa kaa ka dii boro foo kaŋ na hayaa kul har ya ne kaŋ ay nʼa tee. A ga hin ka tee nga ti Almasihu?» 
JHN.4.30	Borey fatta koyraa ra ka koy a do.
JHN.4.31	Waatoo woo, Isa taalibey nʼa suurandi ka nee: «Rabbi, ŋaa!» 
JHN.4.32	Amma a nee i se: «Agay, ay goo nda ŋaayan kaŋ war, war sʼa bay.» 
JHN.4.33	Taalibey nee cere se: «Boro ka kate a se ŋaayan?» 
JHN.4.34	Isa nee i se: «Ay ŋaahayaa manʼti kala ya boraa kaŋ nʼay sanba ibaayoo tee, ka nga goyoo benandi. 
JHN.4.35	War hunday si nee kaŋ ne nda handu taaci hegaa ga tee? Nga ne, ay ga nee war se, war ma war boŋey jer ka faarey guna, zama i nin hegaa se. Za sohõ da 
JHN.4.36	hegaykaa ga duu banaw, a ga faari-izey marga hunayan abadantaa se. Woo ra boro hinkaa kaŋ ti dumakaa nda hegaykaa ga ɲaali cere bande. 
JHN.4.37	Zama woo ra yaasaa na cimi har kaŋ nee: ‹Affoo ga duma, affoo ga hegay.› 
JHN.4.38	Agay, ay na war sanba war ma hayaa hegay kaŋ war manʼa goy. Affooyaŋ goy, de war huru ngi goyoo ra.»
JHN.4.39	Koyraa din Samari boro boobo naanay Isa, woyoo deedaa maaganda se kaŋ na seedetaray tee ka nee: «A na hayaa kul kaŋ ay nʼa tee har ya ne.» 
JHN.4.40	Koyne mo kaŋ Samari borey kaa a do, i nʼa suurandi a ma cindi ngi bande. A cindi no din jirbi hinka. 
JHN.4.41	Boro boobo kaŋ bisa borey wey naanay nga šennoo maaganda se. 
JHN.4.42	I nee woyoo se: «Manʼti ni fillaa se ir ga naanay, zama ir hunday maa a se, ir ga bay mo kaŋ nda cimi, nga ti aduɲɲa Hallasikaa.»
JHN.4.43	Jirbi hinkaa woo banda ga, Isa hun no din ka koy Galile, 
JHN.4.44	zama nga zaati ka bayrandi kaŋ annabi si beerandi nga boŋ gandaa ra. 
JHN.4.45	Waatoo kaŋ a too Galile, Galile borey nʼa kubay henna, za i dii hayey kul kaŋ a nʼi tee Žerizalem jingaroo hane, zama ngi hunday koy jingaroo ra.
JHN.4.46	A yee Kana kaŋ goo Galile kaŋ ra a bay ka haroo bere kʼa tee 
JHN.4.47	Kaŋ a maa kaŋ Isa hun Galile ka koy Žude, a koy a do kʼa ŋaaray a ma doo nga izʼaroo do kʼa noo baani, zama a ga baa ka buu. 
JHN.4.48	Isa nee a se: «Nda war mana dii tammaasayaŋ nda kayfiyaŋ, šikka sii war si naanay.» 
JHN.4.49	Kokoyoo goykaa nee a se: «Ay Koyoo, doo za ay izoo mana buu.» 
JHN.4.50	Isa nee a se: «Koy, ni izʼaroo ga huna.» Aroo naanay šennoo kaŋ Isa nʼa har, a koy. 
JHN.4.51	A goo ma doo da kaŋ nga tamey nʼa kubay ka nee a se kaŋ nga izoo ga huna. 
JHN.4.52	A nʼi hãa wala waati foo no a baa a se. I nee a se: «Bi, zaarikay guuru foo dimma ga no gaaham konnoo ben a ga.» 
JHN.4.53	Baaboo lakkaloo zunbu kaŋ waatoo din hunday no Isa nee nga se: «Ni izʼaroo ga huna.» A naanay, nga nda nga hugoo borey kul. 
JHN.4.54	Woo ti Isa tammaasa kayfante hinkantoo kaŋ a yee kʼa tee kaŋ a hun Žude ka koy Galile.
JHN.5.1	Woo banda ga, Alyahuudey jingar foo tee, Isa žigi ka koy Žerizalem. 
JHN.5.2	Woo gar kaŋ Žerizalem ra, koyraa mee foo kaŋ se i ga nee Feejey Wanoo, nga jeroo ga, bangu foo nda galliya guu goo no, bangoo maaɲoo ti Betezata Ebere šenni ra. 
JHN.5.3	Galliyawey din ra, wircikoyni boobo kaŋ ti danawyaŋ, nda borojereyaŋ, nda bonguyaŋ goo ma kani [ka haroo guzuguzuyanoo batu. 
JHN.5.4	Zama ir Koyoo almalayka foo no ma zunbu bangoo ra, waati ka kaa waati ka haroo guzuguzu, de boro jinaa kaŋ ga doo haroo ra guzuguzuyanoo banda ga, ga duu baani, a ma tee wirci dumi kul kaŋ goo a ga.] 
JHN.5.5	Aru foo goo no din kaŋ ga wirci jiiri waranza cindi yaaha (38). 
JHN.5.6	Isa dii a, a ga kani, a bay kaŋ a gay a ga wirci, a nee a se: «Nʼga baa ma duu baani?» 
JHN.5.7	Wircikoynoo nʼa zaabi ka nee: «Ay Koyoo, ay sii nda boro kaŋ gʼay warra bangoo ra waati kaŋ haroo guzuguzandi. Waati kaŋ agay, ay ga koy, boro foo ga zunbu ay jine.» 
JHN.5.8	Isa nee a se: «Tun, ma ni daarijoo zaa, ma dira.» 
JHN.5.9	Dogoo din da aroo duu baani, a na nga daarijoo zaa, a dira. Hanoo din 
JHN.5.10	Alyahuudey nee boraa kaŋ duu baani se: «Hunanzam zaari ti hõ, a si hima ma ni daarijoo zaa.» 
JHN.5.11	A nʼi zaabi ka nee: «Boraa kaŋ nʼay noo baani ka nee ya ne: ‹Ni daarijoo zaa, ma dira.›» 
JHN.5.12	I nʼa hãa ka nee: «May ti boraa kaŋ nee ma ne: ‹Zaa ka dira?›» 
JHN.5.13	Amma aroo kaŋ duu baani si boraa bay, zama Isa dere jamaa ra
JHN.5.14	Woo banda ga, Isa nʼa gar Irkoy 
JHN.5.15	Aroo koy, a bayrandi Alyahuudey se kaŋ Isa ka nga noo baani. 
JHN.5.16	Woo se Alyahuudey ga Isa gurzugay, zama a na hayey wey tee hunanzam zaaroo hane. 
JHN.5.17	Amma [Isa] nʼi zaabi ka nee: «Ay Baaba Irkoy goo goyoo ga hala hõ, agay da goo a ga.» 
JHN.5.18	Woo maaganda se Alyahuudey ga hanse ka ceeci koyne ngi mʼa wii, zama a ga hunanzam zaaroo hoo. Koyne mo a ga nee Irkoy se nga Baaba gundoo, a ga nga boŋ sawandi nda Irkoy.
JHN.5.19	Isa na šennoo zaa ka nee i se: «Nda cimi, cimoo ne kaŋ ay gʼa har war se, 
JHN.5.20	Zama Baaba Irkoy ga baa Izʼaroo, de a ga haya kul cebe a se kaŋ a gʼa tee. A gʼa cebe hayayaŋ kaŋ a mʼi tee kaŋ bisa wey, de a ga tee war se boŋhaway. 
JHN.5.21	Zama takaa kaŋ nda Baaba Irkoy ga bukawey tunandi kʼi hunandi, takaa din da Izʼaroo mo ga boro hunandi kaŋ a baa. 
JHN.5.22	Koyne mo Baaba Irkoy si boro kul ciiti, amma a na ciitoo kul noo Izʼaroo se, 
JHN.5.23	hala borey kul ma Izʼaroo beerandi sanda takaa kaŋ nda i ga Baaba Irkoy beerandi. Boro kaŋ si Izʼaroo beerandi si Baaba Irkoy beerandi kaŋ nʼa sanba.
JHN.5.24	Nda cimi, cimoo ne kaŋ ay gʼa har war se, boro kaŋ ga haŋajer ay šennoo se, de a naanay boraa kaŋ nʼay sanba, boraa ga duu hunayan abadantaa, a si ciitandi, amma a nka hun buuyan ra ka koy hunayan ra. 
JHN.5.25	Nda cimi, cimoo ne kaŋ ay gʼa har war se, waatoo ga kaa, de mo waatoo kaa ka ben kaŋ ra bukawey ga maa Irkoy Izʼaroo jindoo, de wey kaŋ ga maarʼa ga huna. 
JHN.5.26	Zama takaa kaŋ nda hunayan goo Baaba Irkoy kone, takaa din da nda hunayan goo Izʼaroo mo kone. 
JHN.5.27	A nʼa noo hini a ma ciiti, zama nga ti 
JHN.5.28	Woo masi war boŋey haw, zama waatoo ga kaa kaŋ ra borey kul kaŋ goo 
JHN.5.29	de i ga fatta. Goy henna teekey ga tun ka huna, amma goy laala teekey ga tun ciitoo se.»
JHN.5.30	«Ay si hin ka haya kul tee nda ay boŋ. Woo kaŋ ay maa Irkoy nʼa har nda ay ga ciiti. Ay ciitoo ga šerre, zama manʼti agay ibaayoo no ay gʼa ceeci, amma boraa kaŋ nʼay sanba ibaayoo no ay gʼa ceeci. 
JHN.5.31	Nda agay hunday no ma seedetaray tee ay boŋ ga, ay seedetaraa manʼti cimi. 
JHN.5.32	Boro foo no ma seedetaray tee ay ga, ay ga bay mo kaŋ nga seedetaraa ti cimi kaŋ a gʼa tee ay ga. 
JHN.5.33	War, war na boroyaŋ sanba Yehiya
JHN.5.34	Agay, ay si too boro seedetaray ga, amma ya mma woo har hala war, war ma duu ka hallasi. 
JHN.5.35	Yehiya ti fitillaa kaŋ ga dii, a ga gaay noo, amma war, war baa war ma ɲaali nga gaayoo ra guuru foo. 
JHN.5.36	Agay, ay goo nda seedetaray kaŋ bisa Yehiya wanoo, zama teegoyey kaŋ Baaba Irkoy nʼi noo ya ne yʼi benandi, teegoyey din hunday kaŋ ay gʼi tee no ma seedetaray tee kaŋ Baaba Irkoy kʼay sanba. 
JHN.5.37	Baaba Irkoy hunday kaŋ nʼay sanba na seedetaray tee ay ga. War mana bay ka maa jindoo, war mana bay ka dii nga alhaaloo, 
JHN.5.38	nga šennoo si cindi war ra, zama boraa kaŋ nga, a nʼa sanba, woo din, war si naanay a. 
JHN.5.39	War ga 
JHN.5.40	War si baa war ma kaa ay do ka duu hunaroo.
JHN.5.41	Manʼti adamizey do ay ga duu darža. 
JHN.5.42	Amma ay ga war bay kaŋ Irkoy bajoo sii war ra. 
JHN.5.43	Agay, ay kaa ay Baaba Irkoy maaɲoo ga, war mana yadda ay ga. Nda boro foo kaa nga boŋ maaɲoo ga, war ga yadda a ga. 
JHN.5.44	Taka foo nda war, war ga hin ka naanay, war kaŋ ga baa daržaa kaŋ hun borey do, de war si daržaa ceeci kaŋ ga hun Irkoy follokaa do? 
JHN.5.45	War masi hongu kaŋ agay, ay ga war wurru Baaba Irkoy do. Musa kaŋ ga war ga naata ti war wurrukaa. 
JHN.5.46	Nda a gar war nka naanay Musa war ga naanay agay mo, zama agay ti boraa kaŋ ga a hantum. 
JHN.5.47	Amma nda war si naanay hayey kaŋ a nʼi hantum, taka foo nda war ga naanay ay šenney?»
JHN.6.1	Woo banda ga, Isa koy Galile kaŋ se i ga nee Tiberiyad, isabangoo boŋ faa ga. 
JHN.6.2	Alžama beeri hanga a, zama i ga dii tammaasa kayfantey kaŋ a gʼi tee wircikoyney se. 
JHN.6.3	Isa žigi tondi hondoo boŋ ka goro, nga nda nga taalibey. 
JHN.6.4	 kaŋ ti Alyahuudey jingaroo man. 
JHN.6.5	Isa na nga boŋoo jer, de a dii alžama beeri kaŋ ga kaa nga do, a nee Filip se: «Man ra ir ga ŋaayan day hala borey wey ma ŋaa?» 
JHN.6.6	A nka šennoo woo har kʼa sii, zama a ga hayaa bay kaŋ nga gʼa tee. 
JHN.6.7	Filip nʼa zaabi ka nee: «Ba nzorfu kaaray tamma boŋ zangu hinka (200) takula si wasa hala boro kul ma duu a ra ikaccu-kaccu.» 
JHN.6.8	Nga taalibey affoo kaŋ ti Andere, Simoŋ Piyer armaa nee a se: 
JHN.6.9	«Zankaaru foo goo ne kaŋ kone 
JHN.6.10	Isa nee a se: «Wa borey gorandi.» Subu boobo goo no din. I goro, arey hinnaa ga too zenber guu (5.000) cine. 
JHN.6.11	Isa na takulawey zaa, a na Irkoy foo nda goy, a nʼi zamna borey kaŋ ga goro se, takaa din da hamiisawey mo, a nʼi noo haya kaŋ ga wasa i se. 
JHN.6.12	Waatoo kaŋ i kungu, a nee nga taalibey se: «Wa wey kaŋ cindi marga hala haya kul masi mursu.» 
JHN.6.13	I nʼi marga, i na kokondo woy cindi hinka (12) too nda woo kaŋ cindi orž takula guu dunbu-dunbantey ŋaayanoo banda ga. 
JHN.6.14	Kaŋ borey dii tammaasa kayfantaa kaŋ Isa nʼa tee, i nee: «Nda cimi, woo ti annaboo kaŋ ga hima ka kaa aduɲɲa ra.» 
JHN.6.15	Isa bay kaŋ i ga kaa ka nga dii ka nga tee kokoy, a hun no din ka yee koyne tondi hondoo boŋ nga hinne.
JHN.6.16	Waynaa kaŋyanoo ga, Isa taalibey koy isabangoo miɲoo ga. 
JHN.6.17	I huru harihii foo ra ka deŋ ka koy isabangoo boŋ faa ga, Kaparnahum here. Kubaa huru, amma Isa mana koy i do. 
JHN.6.18	Hew beeri tun, isabangoo boosu. 
JHN.6.19	Taalibey na hiyoo hun ka koy haya kaŋ ga too kilomeetar guu ka koy iddu taka kaŋ i ga dii Isa ga dira nda nga cewey isabangoo boŋ ka man hiyoo. I hunbur. 
JHN.6.20	Amma Isa nee i se: «Agay no, war masi hunbur.» 
JHN.6.21	I baa ngi mʼa zaa harihiyoo ra, amma dogoo din da hiyoo too nongoo kaŋ ra i ga koy guraa ga.
JHN.6.22	Subaa ra, alžamaa kaŋ cindi isabangoo boŋ faa ga, dii kaŋ harihii sii no din kala afolloku, Isa mana huru nga taalibey bande a ra, amma taalibey hinne ka koy. 
JHN.6.23	Harihii fooyaŋ mo hun Tiberiyad ka kaa nongoo jeroo ga kaŋ ra i na takulawey ŋaa waatoo kaŋ ir Koyoo na albarka daŋ Irkoy se ka ben. 
JHN.6.24	Waatoo kaŋ jamaa dii kaŋ Isa sii no, nga taalibey mo sii no, i huru hiyey ra ka koy Kaparnahum kʼa ceeci.
JHN.6.25	Waatoo kaŋ i na Isa gar isabangoo boŋ faa ga, i nee a se: «Rabbi, waati foo no nʼkaa ne ra?» 
JHN.6.26	A nʼi zaabi ka nee: «Nda cimi, cimoo ne kaŋ ay gʼa har war se, war gʼay ceeci, manʼti tammaasa kayfantey kaŋ war dii ey se, amma war goo ay bande, zama war ŋaa, war kungu. 
JHN.6.27	War masi goy ŋaahayaa kaŋ ga mursu se, amma wa goy ŋaahayaa se kaŋ ga cindi hala hunayan abadantaa ra. Ŋaahayaa, 
JHN.6.28	I nee Isa se: «Macin no ir mʼa tee hala ir ma hin ka Irkoy teegoyey tee?» 
JHN.6.29	Isa nʼi zaabi ka nee: «Irkoy teegoyoo ti, war ma naanay boraa kaŋ nga, a nʼa sanba.» 
JHN.6.30	I nee a se: «Macin ti tammaasa kayfantaa kaŋ ni, nʼgʼa tee hala ir ma dii a ka naanay ni? Macin no nʼgʼa tee? 
JHN.6.31	Ir kaagey na ŋaahayaa kaŋ se i ga nee 
JHN.6.32	Isa nee i se: «Nda cimi, cimoo ne kaŋ ay gʼa har war se, manʼti Musa ka war noo takulaa kaŋ hun beenaa ra, amma ay Baaba Irkoy no ma war noo beenaa takula alhakiikaa, 
JHN.6.33	zama Irkoy takulaa manʼti kala boraa kaŋ zunbu ka hun beenaa ra ka aduɲɲa noo hunayan.» 
JHN.6.34	I nee a se: «Ir Koyoo, ir noo takulaa woo waati kul.» 
JHN.6.35	Isa nee i se: «Agay, agay ti hunayan takulaa. Boro kaŋ kaa ay do, šikka sii, a si heray, boro kaŋ ga naanay agay, šikka sii, a si jaw abada.
JHN.6.36	Amma ay ga nee war se, war dii [agay], amma war si naanay. 
JHN.6.37	Haya kul kaŋ Baaba Irkoy nʼa noo ya ne ga kaa ay do. Boro kaŋ kaa ay do, šikka sii ay sʼa warra taray. 
JHN.6.38	Zama manʼti ya agay ibaayoo tee se ay zunbu ka hun beenaa ra, amma boraa kaŋ nʼay sanba ibaayoo no ay gʼa tee. 
JHN.6.39	A gar boraa kaŋ nʼay sanba ibaayoo manʼti kala haya kul kaŋ a nʼa noo ya ne ba affoo masi dere i ra, de zaari koraa hane yʼi tunandi. 
JHN.6.40	Ay Baaba Irkoy ibaayoo manʼti kala boro kul kaŋ dii 
JHN.6.41	Alyahuudey ŋuunuŋuunu Isa ga, zama a nee: «Agay ti takulaa kaŋ zunbu ka hun beenaa ra.» 
JHN.6.42	I nee: «Manʼti Isa Isufi izʼaroo ti woo, ir ga ɲaŋoo nda baaboo bay? Taka foo sohõ a ga nee: ‹Beenaa ra ay zunbu ka hun?›» 
JHN.6.43	Isa nʼi zaabi ka nee: «War masi ŋuunuŋuunu cere ra. 
JHN.6.44	Boro kul si hin ka kaa ay do, nda manʼti ay Baaba Irkoy kaŋ nʼay sanba kʼa cendi, de agay, ay gʼa tunandi zaari koraa hane. 
JHN.6.45	A hantumandi annabey citaabey ra ka nee: ‹Irkoy gʼi kul cawandi.›
JHN.6.46	Manʼti boro nka bay ka dii Baaba Irkoy, boraa hinne kaŋ hun Irkoy do, nga ti boraa kaŋ dii Baaba Irkoy.
JHN.6.47	Nda cimi, cimoo ne kaŋ ay gʼa har war se, boro kaŋ ga naanay duu hunayan abadantaa. 
JHN.6.48	Agay, agay ti hunayan takulaa. 
JHN.6.49	War kaagey na man ŋaa saajoo ra, i buu. 
JHN.6.50	Woo ti takulaa kaŋ ga zunbu ka hun beenaa ra, hala boro ma ŋaa a masi buu. 
JHN.6.51	Agay, agay ti takula hunantaa kaŋ zunbu ka hun beenaa ra. Boro kaŋ ŋaa takulaa woo ra, a ga huna hala abada. Takulaa kaŋ agay, ay gʼa noo manʼti kala ay hamoo kaŋ ay gʼa noo aduɲɲa hunaroo se.»
JHN.6.52	Woo ga, Alyahuudey na cere kakaw ka nee: «Taka foo nda woo ga hin kʼir noo nga hamoo ir mʼa ŋaa?» 
JHN.6.53	Isa nee i se: «Nda cimi, cimoo ne kaŋ ay gʼa har war se, nda war mana Boraa kaŋ tee Adamize hamoo ŋaa ka nga kuroo haŋ, hunayan sii war ra. 
JHN.6.54	Boro kaŋ nʼay hamoo ŋaa kʼay kuroo haŋ, boraa duu hunayan abadantaa, de agay, ay gʼa tunandi zaari koraa hane. 
JHN.6.55	Zama ay hamoo ti ŋaayan cimoo, ay kuroo ti haŋhaya cimoo. 
JHN.6.56	Boro kaŋ nʼay hamoo ŋaa kʼay kuroo haŋ ga duumi ay ra, agay mo ga duumi boraa ra. 
JHN.6.57	Takaa kaŋ nda Baaba Irkoy hunantaa nʼay sanba, agay, ay ga duu hunayan Baaba Irkoy ra, takaa din da boro kaŋ nʼay ŋaa ga duu hunayan ay ra. 
JHN.6.58	Woo ti takulaa kaŋ zunbu ka hun beenaa ra. Manʼti war kaagey kaŋ na man ŋaa, i buu, takaa no. Boro kaŋ na takulaa woo ŋaa ga huna hala abada.»
JHN.6.59	Isa mana hayey wey cawandi kala Kaparnahum 
JHN.6.60	Isa taalibi boobo maa a se, de i nee: «Woo manʼti šenni, may no ma hin ka haŋajer a se?» 
JHN.6.61	Isa bay hayaa kaŋ nga taalibey gʼa ŋuunuŋuunu šennoo woo ga, a nee i se: «Woo mma war maray? 
JHN.6.62	De nda war dii 
JHN.6.63	Irkoy 
JHN.6.64	Amma boroyaŋ goo war ra kaŋ si naanay.» Zama, za sintinoo ga, Isa ga borey bay kaŋ si naanay nda boraa kaŋ ga nga nondi. 
JHN.6.65	A tonton ka nee: «Woo se ay nee war se kaŋ boro kul si hin ka kaa ay do nda manʼti Baaba Irkoy kʼa donandi a se.»
JHN.6.66	Woo maaganda se nga taalibey boro boobo yee nda banda, i mana dira a bande koyne. 
JHN.6.67	Woo banda ga, Isa nee taalibi woy cindi hinkaa (12) se: «De war mo, war ga baa war ma koy wala?» 
JHN.6.68	Simoŋ Piyer nʼa zaabi ka nee: «Ir Koyoo, may do ir ga koy? Hunayan abadantaa šenney sii kala ni kone. 
JHN.6.69	De mo ir naanay, ir bay mo kaŋ ni ti Irkoy Boro Henanantaa.» 
JHN.6.70	Isa nʼi zaabi ka nee: «Manʼti agay ka war, taalibi woy cindi hinkaa (12) suuba? Amma war affoo manʼti kala šaytan.» 
JHN.6.71	A si šelaŋ kala Žudas ga kaŋ ti Simoŋ Iskariyot izʼaroo. Nga no ma kaa ka Isa nondi, nga taalibi woy cindi hinkaa (12) affoo.
JHN.7.1	Woo banda ga, Isa na Galile dira, a si baa nga ma Žude dira, zama Alyahuudey ga ceeci ngi mʼa wii. 
JHN.7.2	Woo gar, Alyahuudey 
JHN.7.3	Isa armey nee a se: «Hun ne ka koy Žude hala ni taalibey ma dii ni teegoyey kaŋ nʼgʼi tee. 
JHN.7.4	Zama boro kul si goy tuguyan ra nda a ga baa borey ma nga bay. Nda nʼga teegoyey wey tee, ni boŋ bayrandi aduɲɲa se.» 
JHN.7.5	Ba nga armey mana naanay a. 
JHN.7.6	Isa nee i se: «Agay alwaati hennaa mana kaa jina, amma war, alwaatey kul ti war wane. 
JHN.7.7	Aduɲɲa si hin ka konna war, amma agay, a ga konna agay, zama ay goo ma seedetaray tee a ga kaŋ nga teegoyey ga laala. 
JHN.7.8	War, wa žigi ka koy jingaroo ra, agay, ay si žigi ka koy jingaroo ra [jina], zama agay alwaati hennaa mana too.» 
JHN.7.9	Kaŋ a na hayey wey har ka ben, nga hunday cindi Galile.
JHN.7.10	Waatoo kaŋ Isa armey žigi ka koy jingaroo ra, waatoo din nga mo žigi. Manʼti borey mma dii a kaaray, amma [a ga hima nda sanda] tuguyan ra a koy. 
JHN.7.11	Alyahuudey gʼa ceeci jingaroo ra, i nee: «Man boraa din?» 
JHN.7.12	Alžamaa na kakaw beeri tee a ga. Boroyaŋ ga nee: «Boro boryo no.» Affooyaŋ ga nee: «Kalaa, a mma borey derandi.» 
JHN.7.13	Woo kul, boro kul si šelaŋ a ga kaaray alžamaa jine, Alyahuudey hunburay se.
JHN.7.14	Waatoo kaŋ jingaroo too nga gamoo ga ka ben no Isa žigi ka koy Irkoy 
JHN.7.15	Alyahuudey boŋey haw, de i ga nee: «Taka foo nda woo ga 
JHN.7.16	Isa nʼi zaabi ka nee: «Manʼti agay wane nda hayaa kaŋ ay gʼa cawandi, boraa kaŋ nʼay sanba wane nda a. 
JHN.7.17	Boro kaŋ ga baa nga ma nga ibaayoo tee, a ga bay wala hayaa kaŋ ay gʼa cawandi, Irkoy do a hun wala ay boŋ ga ay ga šelaŋ. 
JHN.7.18	Boro kaŋ ga šelaŋ nga boŋ ga, nga boŋ daržaa no a gʼa ceeci. Amma boro kaŋ ga boraa kaŋ na nga sanba daržaa ceeci, boraa din ti cimi, taari sii a ra. 
JHN.7.19	Manʼti Musa ka war noo 
JHN.7.20	Alžamaa zaabi ka nee: «Ganji bara ni ra, may no ma ceeci ka ni wii?» 
JHN.7.21	Isa nʼi zaabi ka nee: «Ay na teegoy folloku tee, de war kul boŋey haw. 
JHN.7.22	Musa na war noo yaamar kaŋ war ma hurubangu, amma manʼti nga do a hun, a mana hun kala kaagey do, woo se ba 
JHN.7.23	Nda boro ga hurubangu hunanzam zaari hane hala Musa ašariyaa masi hoondi, taka foo nda war ga futu ay ga, zama ay na boro kunturoo kul noo baani hunanzam zaari hane? 
JHN.7.24	War masi boro guna ka ciiti, amma wa ciiti nda fondaa.»
JHN.7.25	Žerizalem boro fooyaŋ nee: «Manʼti woo da no i ga ceeci ngi mʼa wii? 
JHN.7.26	Nga ne, jamaa ra a ga šelaŋ, amma i si haya kul har a se. Alwakiiley bay nda cimi kaŋ boraa woo ti 
JHN.7.27	Woo, ir ga nongoo bay kaŋ ra a hun, amma Almasihu, waati kaŋ a kaa, boro kul si bay nongu kaŋ ra a hun.» 
JHN.7.28	Isa ga cawandi Irkoy 
JHN.7.29	Agay, ay gʼa bay, zama nga do ay hun, nga kʼay sanba.» 
JHN.7.30	Woo se i ceeci kʼa dii, amma boro kul mana kabe fur a ga, zama nga waatoo mana kaa jina. 
JHN.7.31	Alžamaa ra, boro boobo naanay a, i nee: «Almasihu, waati kaŋ a kaa, a mma tammaasa kayfante tee ka bisa wey kaŋ boraa woo nʼi tee wala?»
JHN.7.33	Isa nee: «Ay goo war bande waati kayna koyne, nga banda ga, ay ga koy boraa kaŋ nʼay sanba do. 
JHN.7.34	War ga kaa kʼay ceeci, amma war si duu [agay], nongoo kaŋ ra agay, ay ga koy, war, war si hin ka koy a ra.» 
JHN.7.35	Alyahuudey nee cere se: «Man ra a ga baa nga ma koy kaŋ ra ir si hin ka duu a? Alyahuudey kaŋ say-say Grekey ra do a ga baa nga ma koy ka Grekey cawandi? 
JHN.7.36	Macin ti šennoo woo kaŋ a nʼa har ka nee: ‹War gʼay ceeci, amma war si duu [agay], nongoo kaŋ ra agay, ay ga koy, war si hin ka koy a ra.›»
JHN.7.37	Zaari kokorantaa hane, jingaroo zaari beeroo, Isa tun ka kay ka kaati ka nee: «Boro kaŋ ga jaw, a ma kaa ay do ka haŋ. 
JHN.7.38	Boro kaŋ ga naanay agay, isa hari hunanteyaŋ ga fatta a ra sanda takaa kaŋ nda 
JHN.7.39	A si šelaŋ kala Irkoy 
JHN.7.40	Alžamaa ra boroyaŋ kaŋ maa šenney wey nee: «Nda cimi, woo ti annaboo.» 
JHN.7.41	Affooyaŋ nee: «Woo ti 
JHN.7.42	 mana nee kaŋ Dawda banda-ka-zunboo, Betelehem koyraa kaŋ ra Dawda bay ka bara, nga ra Almasihu ga hun?
JHN.7.43	Alžamaa fay-fay Isa maaganda se. 
JHN.7.44	Boroyaŋ i ra baa ngi mʼa dii, amma boro kul mana kabe fur a ga.
JHN.7.45	Lakkalkey yee 
JHN.7.46	Lakkalkey zaabi ka nee: «Abada adamize kul mana bay ka šelaŋ sanda boraa woo takaa!» 
JHN.7.47	Fariziyeŋey nʼi zaabi ka nee: «War mo, war nka dere wala? 
JHN.7.48	Ir jineborey wala Fariziyeŋey, boro goo i ra kaŋ naanay a wala? 
JHN.7.49	Amma alžamaa woo kaŋ si 
JHN.7.50	Nikodem kaŋ bay ka koy Isa do, ngi affoo no, a nee i se: 
JHN.7.51	«Ir ašariyaa ga alhukum zurandi boro ga za i mana haŋajer a se, ka bay hayaa kaŋ a nʼa tee wala?» 
JHN.7.52	I nʼa zaabi ka nee: «Ni mo, Galile boro ti ni? Fisi ka guna, nʼga dii kaŋ annabi si hun Galile.»
JHN.7.53	[Woo banda ga, boro foo kul koy nga hugoo do.
JHN.8.1	Isa koy 
JHN.8.2	Subbaahi tayaa ra, a yee koyne Irkoy 
JHN.8.3	 baykey nda 
JHN.8.4	ka nee Isa se: «Alfagaa, woyoo woo nka diyandi a goo ma zinaa tee kaaray. 
JHN.8.5	 ra, Musa nʼir yaamar kaŋ woyey wey ciney i mʼi warra nda tondi kʼi wii. De ni, macin no nʼnee?» 
JHN.8.6	I nka woo har kʼa sii, hala ngi ma duu a ga fondo kʼa wurru. Amma Isa gunguma ka nga kabe-izoo ka hantum laboo ra. 
JHN.8.7	Kaŋ i mana fay nda i gʼa hãa, a tun ka nee i se: «Boraa kaŋ ga zunubu sii war ra ma jin kʼa warra nda tondi.» 
JHN.8.8	A yee koyne ka gunguma ka hantum laboo ra. 
JHN.8.9	Kaŋ i maa šennoo woo, i fatta affoo-foo ka sintin nda boro beerey. Isa cindi nga hinne nda woyoo kaŋ cindi gamey ra. 
JHN.8.10	Isa tun, a nee woyoo se: «Woyoo, man borey? Boro na alhukum zurandi ni ga wala?» 
JHN.8.11	Woyoo nee: «Baffoo, ay Koyoo.» Isa nee: «Agay mo, ay si alhukum zurandi ni ga. Koy, amma hõ banda ga, masi yee ka zunubu tee.»]
JHN.8.12	Isa yee koyne ka šelaŋ i se ka nee: «Agay, agay ti aduɲɲa gaayoo. Boro kaŋ hanga ay bande, šikka sii a si dira kubaa ra, hunayan gaayoo no a ga duu a.» 
JHN.8.13	 nee a se: «Ni, ni boŋ ga nʼga seedetaray tee. Ni seedetaraa manʼti cimi.» 
JHN.8.14	Isa nʼi zaabi ka nee: «Ba nda agay hunday no ma seedetaray tee ay boŋ ga, ay seedetaraa ti cimi, zama ay ga nongoo bay kaŋ ra ay hun, ay ga nongoo bay kaŋ ra ay ga koy. War binde, war si nongoo bay kaŋ ra ay hun wala nongoo kaŋ ra ay ga koy. 
JHN.8.15	War, adamizey takaa nda war ga ciiti, agay, ay si boro kul ciiti. 
JHN.8.16	Nda a gar kaŋ ya mma ciiti, ay ciitoo ti cimi, zama manʼti agay hinne no, amma agay nda Baaba Irkoy kaŋ nʼay sanba no. 
JHN.8.17	War hunday 
JHN.8.18	Agay, ay ga seedetaray tee ay boŋ ga, Baaba Irkoy mo kaŋ nʼay sanba ga seedetaray tee ay ga.» 
JHN.8.19	I nee Isa se: «Man ni Baaba?» Isa zaabi ka nee: «War sʼay bay, war sʼay Baaba bay. Nda a gar war mmʼay bay, war gʼay Baaba mo bay.»
JHN.8.20	Isa mana šenney wey har kala nooroo jinaa hugoo ra, waatoo kaŋ a goo ma cawandi Irkoy 
JHN.8.21	Isa nee i se koyne: «Agay, ay ga koy, war ga kaa kʼay ceeci, amma war ga buu war zunuboo ra. Nongoo kaŋ ra agay, ay ga koy, war, war si hin ka koy a ra.» 
JHN.8.22	Alyahuudey nee: «A mma nga boŋ wii, zama a nee: ‹Nongoo kaŋ ra agay, ay ga koy, war, war si hin ka koy a ra›?» 
JHN.8.23	A nee i se: «War, ganda wane nda war, agay, beene wane nda agay. War, aduɲɲa woo wane nda war, agay, aduɲɲa woo sʼay may. 
JHN.8.24	Woo se ay nee war se kaŋ war ga buu war zunubey ra, zama nda war si naanay kaŋ agay ti ‹a ga bara›, war ga buu war zunubey ra.» 
JHN.8.25	I nee a se: «Ni, may ti ni?» Isa nee i se: «Woo kaŋ ay nʼa har war se za sintinoo ga. 
JHN.8.26	Haya boobo goo ay kone kaŋ ay gʼa har war ga, nda ka war ciiti. Amma boraa kaŋ nʼay sanba ti cimi, de agay, woo kaŋ ay nʼa dii miɲoo ra, ay gʼa har aduɲɲa se.»
JHN.8.27	I mana bay kaŋ Baaba Irkoy ga a ga šelaŋ ngi se. 
JHN.8.28	Isa nee [i se]: «Waati kaŋ war ga kaa ka 
JHN.8.29	Boraa kaŋ nʼay sanba goo ay bande, a manʼay naŋ agay hinne, zama agay, hayey kaŋ ga kan a se no ay gʼi tee waati kul.» 
JHN.8.30	Waatoo kaŋ Isa goo ma wey har, boro boobo naanay a.
JHN.8.31	Isa nee Alyahuudey se kaŋ ga naanay a: «Nda war duumi ay šennoo ra, nda cimi ay taalibey ti war. 
JHN.8.32	Woo ra war ga cimoo bay, de cimoo ga war sawal.» 
JHN.8.33	I nʼa zaabi ka nee: «Ibirahima hayroo ti ir, abada ir mana bay ka tee boro baɲɲaa. Taka foo nʼga nee ir ga sawalandi?» 
JHN.8.34	Isa zaabi ka nee i se: «Nda cimi, cimoo ne kaŋ ay gʼa har war se kaŋ boro kul kaŋ ga zunubu tee, manʼti kala zunubu baɲɲa. 
JHN.8.35	Ka gar baɲɲaa si cindi hugoo ra hala abada, hugoo koyoo izoo ga cindi hala abada. 
JHN.8.36	Adiši nda 
JHN.8.37	Ay ga bay kaŋ Ibirahima hayroo ti war, amma war ga ceeci kʼay wii, zama ay šennoo si tee war se. 
JHN.8.38	Hayey kaŋ agay, ay dii ey Baaba Irkoy do no ay gʼi har. War, hayey kaŋ war maarʼey war baaba do no war gʼi tee.»
JHN.8.39	I na Isa zaabi ka nee: «Ir baaba ti Ibirahima.» Isa nee i se: «Nda a gar Ibirahima izeyaŋ ti war, war ga Ibirahima teegoyey tee. 
JHN.8.40	Sohõ war ga ceeci kʼay wii, ka gar kaŋ agay ka cimoo har war se kaŋ ay maarʼa Irkoy do. Woo, Ibirahima manʼa tee. 
JHN.8.41	War, war ga war baaba teegoyey tee.» I nee a se: «Ir, ir mana hayandi woy nda aru izefututaray ra, Baaba folloku bara ir se, Irkoy.» 
JHN.8.42	Isa nee i se: «Nda a gar Irkoy war Baaba no, war ga baa agay, zama Irkoy do ay hun ka kaa. Ya na kaa nda ay boŋ, nga kʼay sanba. 
JHN.8.43	Macin se war sʼay deene šennoo bay? Zama war si hin ka maa ay šennoo se. 
JHN.8.44	War, war hun war baaba ga kaŋ ti Ibilisi. War baaba boonawey no war ga baa war mʼi tee. Woo din, za sintinoo ga borowiikaw no. A si kay cimoo ra, zama cimi sii a kone. Waati kaŋ a ga taari, nga boŋ hayey ga a goo, zama taariharkaw no, taarey baaba no. 
JHN.8.45	Agay, haya kaŋ se ay ga cimoo har, woo se war si naanay agay. 
JHN.8.46	War ra, may ma kay ka cebe kaŋ ay na zunubu tee. Nda ay ga cimoo har, macin se war, war si naanay agay? 
JHN.8.47	Irkoy boro ga haŋajer Irkoy šenney se, woo se war si haŋajer, zama war manʼti Irkoy boro.»
JHN.8.48	Alyahuudey na Isa zaabi ka nee: «Manʼti cimi no ir nʼa har kaŋ ir nee kaŋ 
JHN.8.49	Isa zaabi ka nee: «Agay, ganji sii ay ra, ay Baaba Irkoy no ay gʼa beerandi, war, war gʼay kaynandi. 
JHN.8.50	Agay, manʼti ay boŋ daržaa no ay gʼa ceeci. Boro goo no kaŋ gʼa ceeci ya ne, a ga ciiti. 
JHN.8.51	Nda cimi, cimoo ne kaŋ ay gʼa har war se, boro kaŋ nʼay šennoo dii, šikka sii, boraa si dii buuyan hala abada.»
JHN.8.52	Alyahuudey nee a se: «Sohõ ir bay kaŋ ganji goo ni ra. Ibirahima nda annabey buu, nga no ni, nʼga nee: ‹Boro kaŋ nʼay šennoo dii, šikka sii, a si buuyan taba hala abada.› 
JHN.8.53	Adiši ni, ni nka bisa ir baaba Ibirahima kaŋ buu? Annabey mo buu. Ni ti may?» 
JHN.8.54	Isa zaabi ka nee: «Nda a gar ya mmʼay boŋ daržandi, ay daržaa ti yaada. Ay Baaba no mʼay daržandi, nga kaŋ war, war nee: ‹Nga ti ir Koyoo.› 
JHN.8.55	War sʼa bay, agay binde gʼa bay. Nda ay nee ay sʼa bay, ay ga hima nda war, taariharkaw. Amma ay gʼa bay, de ay ga nga šennoo dii. 
JHN.8.56	War baaba Ibirahima binoo kan nda kaŋ nga ga dii ay zaaroo. A dii a mo, a ɲaali.» 
JHN.8.57	Alyahuudey nee a se: «Nʼsii nda jiiri woyguu (50) jina, amma nʼdii Ibirahima?» 
JHN.8.58	Isa nee i se: «Nda cimi, cimoo ne kaŋ ay gʼa har war se, za Ibirahima mana hayandi, agay ti ‹a ga bara›.»
JHN.8.59	Woo ga, i na tondiyaŋ zaa ka nee ngi mʼa cetaw nda ey, amma Isa tugu ka fatta Irkoy 
JHN.9.1	Kaŋ Isa ga bisa, a dii boro foo kaŋ hayandi nda danawtaray. 
JHN.9.2	Nga taalibey nʼa hãa ka nee: «Rabbi, may ka zunubu tee, boraa woo wala nga hayragey, kaŋ se a hayandi nda danawtaray?» 
JHN.9.3	Isa zaabi ka nee: «Manʼti woo wala nga hayragey ka zunubu tee se, amma a nka teendi hala Irkoy hinoo ma bangay a ga. 
JHN.9.4	Ir, a tilasu ir ma boraa kaŋ nʼay sanba teegoyey goy kullihinne zaaroo no. Cijinoo ga kaa kaŋ ra boro kul si hin ka goy. 
JHN.9.5	Kullihinne ay goo aduɲɲa ra, agay ti aduɲɲa gaayoo.»
JHN.9.6	Kaŋ a na hayey wey har ka ben, a tufa laboo ra, a na labu diibi nda nga meeharoo, a na danaa moɲey yon nda laboo. 
JHN.9.7	A nee a se: «Koy, ma ɲumay bangoo ra kaŋ se i ga nee Silowe» – kaŋ maanaa ti «Dontokaa». A koy, a ɲumay, a yee kate a ga dii.
JHN.9.8	Nga taalammey nda borey kaŋ bay ka dii a waatoo kaŋ a ga tee gariibu, nee: «Manʼti woo da ka cindi ka goro ka gariibu?» 
JHN.9.9	Boro fooyaŋ ga nee: «Nga no.» Affooyaŋ ga nee: «Abada, a mma hima nda a.» A nee: «Agay hunday no.» 
JHN.9.10	I nee a se: «[Adiši] taka foo nda ni moɲey feera?» 
JHN.9.11	A nʼi zaabi ka nee: «Boraa kaŋ maaɲoo ti Isa ka labu diibi kʼay moɲey yon ka nee ya ne: ‹Koy Silowe, ma ɲumay.› Ay koy, ay ɲumay, ay dii.» 
JHN.9.12	I nee a se: «Man ra a goo?» A nee: «Ay si bay.»
JHN.9.13	I na aroo kaŋ cindi ka dana ka koy 
JHN.9.14	Woo gar 
JHN.9.15	Fariziyeŋey mo yee kʼa hãa wala taka foo nda a dii. A nee i se: «Labu no a nʼa diibi kʼa daŋ ay moɲey ga, ay ɲumay, ay dii.» 
JHN.9.16	Fariziyeŋey ra boroyaŋ nee: «Boraa woo mana hun Irkoy do, zama a si hunanzam zaaroo kayandi.» De affooyaŋ ga nee: «Taka foo nda adamize zunubante ga hin ka tammaasa kayfantey wey dumi tee?» Fay-fayyan huru i game. 
JHN.9.17	I yee koyne ka nee danaa se: «De ni, macin no nʼnee a ga, ni kaŋ a na ni moɲey feeri?» A nee: «Annabi no.»
JHN.9.18	Alyahuudey mana naanay kaŋ a cindi ka tee danaw jina, a dii, hala waatoo kaŋ i na danaa kaŋ dii, hayragey cee kate. 
JHN.9.19	I nʼi hãa ka nee: «War izʼaroo ti woo kaŋ war ga nee a hayandi a ga dana? Taka foo a ga dii sohõ?» 
JHN.9.20	Nga hayragey zaabi ka nee: «Ir ga bay kaŋ ir izʼaroo ti woo, a hayandi mo a ga dana. 
JHN.9.21	Amma takaa kaŋ nda a dii sohõ wala boraa kaŋ na moɲey feeri, ir hunday sʼa bay. Wʼa hãa, aru beeri no, a ga hin ka šelaŋ nga boŋ maaɲoo ga.» 
JHN.9.22	Wey ti hayey kaŋ hayragey nʼi har, zama i ga hunbur Alyahuudey, hayaa kaŋ se, Alyahuudey nka waafaku kaŋ, nda boro nee nga deene boŋoo ga 
JHN.9.23	Woo se nga hayragey nee: «Aru beeri no, wʼa hãa.»
JHN.9.24	Ngi cee hinkantoo, i ciya boraa se kaŋ cindi ka dana, i nee a se: «Irkoy beerandi ka cimoo har, ir ga bay kaŋ boraa din zunubante no.» 
JHN.9.25	A zaabi ka nee: «Nda zunubante no, ay si bay. Haya foo ay gʼa bay kaŋ ti ay cindi ka dana, sohõ ay ga dii.» 
JHN.9.26	I nee a se: «Macin no a nʼa tee ma ne? Taka foo nda a na ni moɲey feeri?» 
JHN.9.27	A nʼi zaabi ka nee: «Ay nʼa har war se ka bisa, war mana haŋajer ya ne. Macin se war ga baa war ma maa koyne? War mo mma baa war ma tee nga taalibey?» 
JHN.9.28	I nʼa wow ka nee: «Ni ti nga taalibi. Ir, ir manʼti kala Musa taalibey. 
JHN.9.29	Ir, ir ga bay kaŋ Musa se Irkoy šelaŋ, amma woo, ir si bay nongu kaŋ ra a hun.» 
JHN.9.30	Aroo zaabi ka nee i se: «Woo ti boŋhaway kaŋ war si nongoo bay kaŋ ra a hun, amma a nʼay moɲey feeri. 
JHN.9.31	Ir ga bay kaŋ Irkoy si haŋajer zunubante se, amma boro kaŋ ga hunbur a, de a ga nga ibaayoo tee, boraa din se a ga haŋajer. 
JHN.9.32	Abada, ir mana bay ka maa boro kaŋ hayandi a ga dana moɲey ma feera. 
JHN.9.33	Nda a gar boraa woo nka mana hun Irkoy do, a si hin ka baffoo tee.» 
JHN.9.34	I nʼa zaabi ka nee: «Ni kul mana hayandi kala zunubu ra, de nga no, ni no mʼir cawandi?» I nʼa warra taray.
JHN.9.35	Isa maa kaŋ i na aroo warra taray. A nʼa kubay, a nee a se: «Ni, nʼga naanay 
JHN.9.36	A nʼa zaabi ka nee: «May no, ay Koyoo, hala ya naanay a?» 
JHN.9.37	Isa nee a se: «Nʼdii a, boraa kaŋ goo ma šelaŋ ni bande no.» 
JHN.9.38	A nee: «Ay naanay, ay Koyoo.» A sujudu Isa jine.
JHN.9.39	Isa nee: «Ciitiyan se agay, ay kaa aduɲɲa ra, hala borey kaŋ si dii ma dii, wey kaŋ ga dii ma tee danaw.» 
JHN.9.40	 kaŋ goo jeroo ga maa hayey wey, i nee a se: «Ir mo, danawyaŋ ti ir wala?» 
JHN.9.41	Isa nee i se: «Nda a gar danawyaŋ ti war, zunubu si duwandi war ra. Amma sohõ war ga nee: ‹Ir ga dii›, war zunuboo ga cindi.»
JHN.10.1	Isa nee: «Nda cimi, cimoo ne kaŋ ay gʼa har war se, boro kaŋ mana huru nda feejey kaloo miɲoo, a sar ka huru nda nongu foo, boraa din zay no, komakaw no. 
JHN.10.2	Amma boro kaŋ huru nda kaloo miɲoo, nga ti feejey kurkaa. 
JHN.10.3	Boraa woo kaloo miɲoo hawgaykaa ga feeri a se, feejey ga maa jindoo. Nga boŋ feejey, a gʼi cee nda maaɲey, de a gʼi ka koy taray. 
JHN.10.4	Waati kaŋ a na nga waney kul fattandi, a ga dira i jine, de feejey ga hanga a, zama i ga jindoo bay. 
JHN.10.5	Yaw, šikka sii, i si hanga a, amma i mma zuru a ga, zama i si yawey jindey bay.»
JHN.10.6	Isa na filla yaasayantaa woo har i se, amma i mana faham hayaa kaŋ ti woo kaŋ ga a šelaŋ i se.
JHN.10.7	Isa nee koyne: «Nda cimi, cimoo ne kaŋ ay gʼa har war se kaŋ agay, agay ti feejey kaloo miɲoo. 
JHN.10.8	Borey kul kaŋ kaa [ay jine], zayyaŋ nda komakawyaŋ no, feejey mana haŋajer i se. 
JHN.10.9	Agay, agay ti kaloo miɲoo, boro kaŋ huru nda agay, a ga hallasi, a ga huru, a ga fatta, de a ga duu kurdoo. 
JHN.10.10	Zayoo si kaa haya kul se kala nga ma zay, ka jinde kaa, kʼi halaci. Agay, ay kaa hala i ma duu hunayan, i ma duu a nda baayan.
JHN.10.11	Agay, agay ti kurkaw hennaa. Kurkaw hennaa ga nga hundoo noo buuyan se feejey sabbu se. 
JHN.10.12	Boraa kaŋ ga goy banaw hinne se kaŋ manʼti kurkaw, a si feejey may, ga dii ganjihanšoo ga kaa, a ga feejey naŋ ka zuru. Ganjihanšoo gʼi haamay, a gʼi say. 
JHN.10.13	Boraa ga zuru, zama banaw de se a ga goy, a si huzun nda feejey. 
JHN.10.14	Agay, agay ti kurkaw hennaa, ay gʼay waney bay, ay waney mo gʼay bay, 
JHN.10.15	sanda takaa kaŋ nda Baaba Irkoy gʼay bay, agay da mo ga Baaba Irkoy bay, ay gʼay hundoo noo buuyan se feejey sabbu se. 
JHN.10.16	Ay goo nda feejiyaŋ kaŋ sii kaloo woo ra. Wey din mo, kala ya kate ey. I ga maa ay jindoo, i ga tee kur foo, kurkaw foo.
JHN.10.17	Woo se Baaba Irkoy ga baa agay, zama agay, ay gʼay hundoo noo buuyan se, hala ya yee ka duu a. 
JHN.10.18	Boro kul sʼa kaa ay ra, agay hunday no mʼa noo nda ay boŋ. Ay goo nda hini kʼa nondi, ay goo nda hini ka yee kʼa zaa. Woo ti yaamaroo kaŋ ay duu a ay Baaba Irkoy ga.»
JHN.10.19	Fay-fayyan yee koyne ka huru Alyahuudey game šenney wey maaganda se. 
JHN.10.20	Boro booboyaŋ i ra nee: «Ganji bara a ra, a mma hollo. Cin se war ga haŋajer a se?» 
JHN.10.21	Affooyaŋ nee: «Šenney wey manʼti boro kaŋ ra ganji goo šenney. Ganji ga hin ka danawyaŋ moɲey feeri wala?»
JHN.10.22	Waatoo woo 
JHN.10.23	Isa goo ma dira-dira Sulaymaana galliyaa ra kaŋ goo Irkoy 
JHN.10.24	Alyahuudey nʼa kuubi kʼa bere, de i nee a se: «Waati foo no nʼgʼir lakkaley kaa kulba? Nda ni, ni ti 
JHN.10.25	Isa nʼi zaabi ka nee: «Ay nʼa har war se, war si naanay. Teegoyey kaŋ agay, ay nʼi tee ay Baaba Irkoy maaɲoo ga, ngi no ma seedetaray tee ay ga. 
JHN.10.26	Amma war, war mana naanay, zama war sii ay feejey ra [sanda takaa kaŋ nda ay nʼa har war se]. 
JHN.10.27	Ay feejey ga maa ay jindoo se, agay, ay gʼi bay, de i ga hanga agay. 
JHN.10.28	Agay, ay gʼi noo hunayan abadantaa, šikka sii kaŋ i si halaci abada, de boro sʼi kom kʼi kaa ay kaboo ra. 
JHN.10.29	Ay Baaba Irkoy kaŋ nʼi noo ya ne bisa haya kul, de mo boro kul si hin kʼi kom kʼi kaa Baaba Irkoy kaboo ra. 
JHN.10.30	Agay nda Baaba Irkoy, ir ti affoo.»
JHN.10.31	Alyahuudey yee koyne ka tondi zaa ka nee ngi mmʼa warra nda a kʼa wii. 
JHN.10.32	Isa na šennoo zaa ka nee i se: «Teegoy henna booboyaŋ ay nʼi cebe war se kaŋ hun ay Baaba Irkoy do. Teegoy foo se war ga tondi kʼay warra kʼay wii?» 
JHN.10.33	Alyahuudey nʼa zaabi ka nee: «Manʼti teegoy henney se ir ga tondi ka ni warra ka ni wii, amma Irkoy wowyanoo se, zama ni kaŋ ti adamize, nʼga ni boŋ tee Irkoy.» 
JHN.10.34	Isa nʼi zaabi ka nee: «A mana hantumandi war 
JHN.10.35	Nda a nee borey se ‹koyyaŋ› kaŋ Irkoy meešennoo kaa i se, de 
JHN.10.36	boraa kaŋ Baaba Irkoy nʼa jisandi jere ga nga boŋ se kʼa sanba aduɲɲa ra, war, war nee: ‹Ni mma Irkoy wow›, zama ay nee: ‹Irkoy 
JHN.10.37	Nda ay sʼay Baaba Irkoy teegoyey tee, war masi naanay agay. 
JHN.10.38	Amma nda ay gʼi tee, ba nda war si naanay agay, wa naanay teegoyey, hala war ma bay, war ma faham kaŋ Baaba Irkoy goo ay ra, ay goo Baaba Irkoy ra.» 
JHN.10.39	[Woo banda ga,] i ceeci kʼa dii koyne, amma a hun i ra.
JHN.10.40	A koy koyne Žurdeŋ isaa se banda, nongoo kaŋ ra Yehiya bay ka borey 
JHN.10.41	Boro boobo koy a do, i nee: «Yehiya mana tammaasa kayfante kul tee, amma hayaa kul kaŋ a nʼa har aroo woo ga ti cimi.» 
JHN.10.42	Boro boobo naanay a no din.
JHN.11.1	Aru foo kaŋ maaɲoo ti Lazar, a cindi ka wirci, Betani boro no kaŋ ti Maryama nda Mart nga woymaa koyraa. 
JHN.11.2	Maryama kaŋ nʼir Koyoo yon nda turaari ka nga hinbirey ka cewey tuusu, nga no nga armaa Lazar wirci. 
JHN.11.3	Woymey sanba Isa do ka nee: «Ir Koyoo, nga ne, ni baakaa ga wirci.» 
JHN.11.4	Kaŋ Isa maa woo, a nee: «Woo manʼti buuyan wirci, amma Irkoy daržaa se a goo, hala Irkoy 
JHN.11.5	A gar Isa ga baa Mart, nda nga woymaa Maryama, nda Lazar. 
JHN.11.6	Waatoo kaŋ a maa kaŋ a ga wirci, a cindi nongoo kaŋ ra a goo ka jirbi hinka tee koyne. 
JHN.11.7	Woo banda ga, a duu ka nee taalibey se: «Ir ma koy koyne Žude.» 
JHN.11.8	Taalibey nee a se: «Rabbi, sohõ da Alyahuudey ceeci ka tondi ka ni warra ka ni wii, de nʼga koy no din koyne?» 
JHN.11.9	Isa zaabi ka nee: «Manʼti guuru woy cindi hinka (12) bara zaari ra? Boro kaŋ ga dira zaaroo ra, a si kati, zama a ga dii aduɲɲa woo gaayoo. 
JHN.11.10	Amma, boro kaŋ ga dira cijinoo ra, a ga kati, zama gaayoo sii a ra.»
JHN.11.11	Woo no Isa nʼa har. Woo banda ga, a nee i se: «Lazar, ir ceroo nka jirbi, amma ay ga koy hala yʼa tunandi jirboo ra.» 
JHN.11.12	Woo se taalibey nee a se: «Ir Koyoo, nda a nka jirbi, a ga hallasi.» 
JHN.11.13	Isa mana šelaŋ kala Lazar buuyanoo ga, amma i mma nee kala hunanzamay jirbi ga a goo. 
JHN.11.14	Waatoo din Isa nee i se kaaray: «Lazar buu. 
JHN.11.15	A kan ya ne war maaganda se kaŋ ay sii no din, hala war ma duu ka naanay, amma ir ma koy a do.» 
JHN.11.16	Toma kaŋ se i ga nee Taway, nee taalibey cindey se: «Ir mo ma koy hala ir ma buu a bande.»
JHN.11.17	Waatoo kaŋ Isa koy, a gar Lazar goo 
JHN.11.18	Betani ga man Žerizalem, kilomeetar hinza cine bara gamey ra. 
JHN.11.19	Alyahuudey ra, boro boobo kaa Mart nda Maryama do ka fondi i se nda ngi armaa buuroo. 
JHN.11.20	Waatoo kaŋ Mart maa kaŋ Isa goo ma kaa, a koy a kubay. Amma Maryama goro hugey do. 
JHN.11.21	Mart nee Isa se: «Ay Koyoo, nda a gar ni mma bara ne, agʼarmaa si buu, 
JHN.11.22	[amma] ba sohõ da hunday ay ga bay kaŋ haya kul kaŋ nʼnʼa wiri Irkoy ga, Irkoy gʼa noo ma ne.» 
JHN.11.23	Isa nee a se: «Ni armaa ga tun.» 
JHN.11.24	Mart nee a se: «Ay ga bay kaŋ a ga tun zaari koraa tunyanoo hane.» 
JHN.11.25	Isa nee a se: «Agay, agay ti tunyanoo nda hunaroo, boro kaŋ ga naanay agay, ba nda a buu, a ga huna. 
JHN.11.26	Baahunante kul kaŋ ga naanay agay, šikka sii a si buu abada. Nʼga naanay woo wala?» 
JHN.11.27	A nee a se: «Ayyo, ay Koyoo, agay, ay ga naanay kaŋ ni ti 
JHN.11.28	Kaŋ Mart na woo har ka ben, a koy nga woymaa Maryama do kʼa cee tuguyan ra ka nee: «Alfagaa goo ne, a ga ciya ma ne.» 
JHN.11.29	Za a maarʼa, a tun nda cahãyan ka koy a do. 
JHN.11.30	Isa mana too kate koyraa ra jina, a sii kala nongoo kaŋ ra Mart nʼa kubay. 
JHN.11.31	Waatoo kaŋ Alyahuudey kaŋ kaa Maryama hugoo ra ka fondi, dii kaŋ a cahã ka tun ka fatta, i hanga a, zama i mma hongu kaŋ a mma koy 
JHN.11.32	Kaŋ Maryama too nongoo kaŋ ra Isa goo, a dii a, a sujudu a jine cewey cire ka nee a se: «Ay Koyoo, nda a gar ni mma bara ne, agʼarmaa si buu.» 
JHN.11.33	Kaŋ Isa dii a ga hẽe, Alyahuudey kaŋ kaa a bande mo ga hẽe, a futu nga binoo ra, a maray. 
JHN.11.34	A nee: «Man ra war nʼa daŋ?» I nee a se: «Ir Koyoo, kaa ka dii.» 
JHN.11.35	Isa mundawey doo. 
JHN.11.36	Alyahuudey nee: «Guna takaa kaŋ nda a ga bagʼa.» 
JHN.11.37	Affooyaŋ i ra nee: «Manʼti nga ka danaa moɲey feeri, a mana taka tee kaŋ ra woo mo masi buu wala?»
JHN.11.38	Isa yee koyne ka futu nda kunehere ka koy 
JHN.11.39	Isa nee: «Wa tondoo kaa!» Bukaa woymaa kaŋ ti Mart nee a se: «Ay Koyoo, a na hew zaa, zama jirbi taacantoo ra a goo.» 
JHN.11.40	Isa nee a se: «Ay mana nee ma ne kaŋ nda nʼnaanay, nʼga dii Irkoy daržaa?» 
JHN.11.41	I na tondoo kaa. Isa na nga boŋoo jer beene, a nee: «Baaba Irkoy, ay ga albarka tee ma ne, zama nʼna haŋajer ya ne. 
JHN.11.42	Agay, ay ga bay kaŋ waati kul nʼga haŋajer ya ne, amma alžamaa kaŋ gʼay kuubi kʼay bere maaganda se ay šelaŋ hala i ma naanay kaŋ ni kʼay sanba.» 
JHN.11.43	Kaŋ a na hayey wey har ka ben, a na jinde jer ka kaati ka nee: «Lazar, fatta kate!» 
JHN.11.44	Bukaa tun ka fatta, cewey nda kabey ga hawa nda kasance, ndumoo ga guma nda šukka. Isa nee i se: «Wʼa feeri, war mʼa naŋ a ma koy.»
JHN.11.45	Alyahuudey ra, boro booboyaŋ kaŋ kaa Maryama do kaŋyaŋ dii hayey kaŋ Isa nʼi tee, i naanay a. 
JHN.11.46	Affooyaŋ i ra koy 
JHN.11.47	Woo ga, 
JHN.11.48	Nda ir nʼa naŋ takaa woo, boraa kul ga kaa ka naanay a, Rom borey ga kaa kʼir dogoo nda ir gandaa taa.»
JHN.11.49	Affoo i ra kaŋ se i ga nee Kayif, jiiroo din sargari juwalkey jineboraa no, a nee i se: «War, war si haya kul bay, 
JHN.11.50	war si laasaabu kaŋ boro folloku ma buu jamaa dogoo ra baa war se gandaa kul ma halaci.» 
JHN.11.51	A mana woo har nda nga boŋ, nga ti sargari juwalkey jineboraa jiiroo din, a nka annabitaray tee ka bayrandi kaŋ Isa ga hima ka buu gandaa se, 
JHN.11.52	de manʼti gandaa hinne se, amma ka Irkoy izey mo kaŋ say-say marga kʼi tee affoo.
JHN.11.53	Za hanoo din, i kayandi kaŋ ngi gʼa wii. 
JHN.11.54	Woo se Isa si yee ka dira Alyahuudey gamey ra i ma dii nga. A mooru no din ka koy laamaa kaŋ ga man saajoo, koyraa ra kaŋ se i ga nee Efrayim. A cindi no din, nga nda nga taalibey.
JHN.11.55	Alyahuudey 
JHN.11.56	I ga Isa ceeci, de i ga nee cere se Irkoy 
JHN.11.57	Woo gar, sargari juwalkey jineborey nda Fariziyeŋey na yaamar noo kaŋ boro kaŋ na nongoo bay kaŋ ra a goo mʼa har hala ngi mʼa dii.
JHN.12.1	A cindi jirbi iddu 
JHN.12.2	I na hawray tee a se no din, Mart ga alhaadimay, Lazar goo borey ra kaŋ ga goro ŋaadogoo ra Isa bande. 
JHN.12.3	Maryama na liitar jere turaari alhakiika hay šenda kaŋ se i ga nee nar ka Isa cewey yon, a na nga hinbirey ka cewey tuusu, hugoo too nda turaaroo hewoo. 
JHN.12.4	Žudas Iskariyot, taalibey affoo kaŋ ga kaa kʼa nondi nee: 
JHN.12.5	«Cin se turaaroo woo mana neerandi nzorfu kaaray tamma boŋ zangu hinza (300) ka nondi talkey se?» 
JHN.12.6	Manʼti a mma huzun talkey se, nga se a na woo har, amma zay no, nga ti nooroo talfikaa, a ga haya zaa kaŋ huru a ra. 
JHN.12.7	Woo se Isa nee: «A naŋ, a mʼa jisi ay suturayanoo zaaroo se. 
JHN.12.8	War nda talkey no waati kul, amma agay si cindi war bande waati kul.»
JHN.12.9	Alyahuudey ra, jama beeri bay kaŋ Isa goo no din, manʼti Isa hinne se i kaa, amma hala ngi ma dii Lazar mo kaŋ a nʼa tunandi bukawey ra. 
JHN.12.10	 kayandi kaŋ ngi ga Lazar mo wii, 
JHN.12.11	zama nga maaganda se boro boobo mooru Alyahuudey ka naanay Isa.
JHN.12.12	Subaa ra, waatoo kaŋ alžama beeroo kaŋ kaa jingaroo ra maa kaŋ Isa ga kaa Žerizalem, 
JHN.12.13	i na teenayɲaa kabeyaŋ zaa ka fatta kʼa kubay. I ga kaati ka nee:
JHN.12.13	«
JHN.12.13	Albarka ma huru boraa ra
JHN.12.13	kaŋ goo kaa ir Koyoo maaɲoo ga
JHN.12.13	kaŋ ti Izirayel kokoyoo.»
JHN.12.14	Isa duu farka-ize foo, a goro a ga sanda takaa kaŋ nda a hantumandi 
JHN.12.15	«Masi hunbur, 
JHN.12.15	nga ne, ni kokoyoo ga kaa,
JHN.12.15	a goo ma goro farka woy, nga izoo ga.»
JHN.12.16	Hayey wey, nga taalibey mana faham i se jina, amma waatoo kaŋ Isa jeerandi, i hongu kaŋ a hantumandi a ga, de mo ngi nʼi tee a se.
JHN.12.17	Alžamaa kaŋ goo Isa bande waatoo kaŋ a na Lazar cee kʼa fattandi 
JHN.12.18	Woo se alžamaa nʼa kubay, zama i maa kaŋ a na tammaasa kayfantaa woo tee. 
JHN.12.19	 nee cere se: «War ga dii kaŋ war si duu baffoo. Nga ne, aduɲɲa kul koy a bande.»
JHN.12.20	Grekyaŋ goo borey ra kaŋ žigi ka koy sujudu jingaroo ra. 
JHN.12.21	I koy Filip do kaŋ ti Betsayda kaŋ goo Galile boro kʼa wiri a ga ka nee: «Ir koyoo, ir ga baa ir ma dii Isa.» 
JHN.12.22	Filip koy a har Andere se jina, Andere nda Filip koy a har Isa se. 
JHN.12.23	Isa nʼi zaabi ka nee: «Waatoo kaa kaŋ ra 
JHN.12.24	Nda cimi, cimoo ne kaŋ ay gʼa har war se, nda alkama gurunboo mana kaŋ laboo ra ka buu, a ga cindi nga foo, amma nda a buu, a ga ize boobo hay. 
JHN.12.25	Boro kaŋ ga baa nga hundoo gʼa mursu, boraa kaŋ konna nga hundoo aduɲɲa woo ra, a nkʼa gaabu hunayan abadantaa se. 
JHN.12.26	Boro kaŋ ga alhaadimay ya ne, kala a ma hanga agay, de mo nongu kaŋ ra agay, ay goo, nga ra ay tamoo mo goo. Boro kaŋ ga alhaadimay ya ne, Baaba Irkoy gʼa beerandi.»
JHN.12.27	«Sohõ ay binoo gʼay maray, cin no ay ga nee? – ‹Baaba Irkoy, ay hallasi waatoo woo ra›? Amma woo da se ay kaa alwaatoo woo ra. 
JHN.12.28	Baaba Irkoy, ni maaɲoo daržandi!» Jinde foo hun beenaa ra ka nee: «Ay nʼa daržandi, ay gʼa daržandi koyne.» 
JHN.12.29	Jamaa kaŋ ga kay no din kaŋ maa, nee kaŋ beenaa jiŋjiŋyanoo no, affooyaŋ nee: «Almalayka ka šelaŋ a se.» 
JHN.12.30	Isa zaabi ka nee: «Manʼti agay se jindoo woo fatta, amma war maaganda se. 
JHN.12.31	Sohõ no aduɲɲa woo ciitoo ga tee. Sohõ aduɲɲa woo boŋkoynoo ga warrandi taray. 
JHN.12.32	Agay, waati kaŋ ay jerandi laboo ga, ay ga borey kul cendi kate ay ga.» 
JHN.12.33	A nka woo har ka cebe buuyanoo kaŋ nda nga ga hima ka buu. 
JHN.12.34	Alžamaa nʼa zaabi ka nee: «Ir nka maa 
JHN.12.35	Isa nee i se: «Gaayoo goo war game waati kayna koyne. Hala de war goo nda gaay, wa dira a ra, kubaa masi koy hin war. Boro kaŋ ga dira kubaa ra si bay nongu kaŋ ra nga ga koy. 
JHN.12.36	Hala de gaayoo goo war do, wa naanay gaayoo, hala war ma tee gaay izeyaŋ.» Kaŋ Isa na wey har, a mooru ka koy tugu i se.
JHN.12.37	Tammaasa kayfantey kul kaŋ a nʼi tee i jine, i mana naanay a, 
JHN.12.38	hala hayaa kaŋ annabi Ezayi nʼa har ma tabati, a nee:
JHN.12.38	«Ir Koyoo, may ka naanay ir šennoo?
JHN.12.38	May se ir Koyoo hinoo bayrandi?»
JHN.12.39	Woo se i si hin ka naanay, zama Ezayi yee koyne ka nee:
JHN.12.40	«Irkoy na moɲey danandi,
JHN.12.40	a na biney šendandi,
JHN.12.40	hala moɲey masi duu ka dii,
JHN.12.40	biney masi faham, Irkoy nee:
JHN.12.40	‹I masi koy 
JHN.12.40	yʼi noo baani.›»
JHN.12.41	Ezayi na woo har, zama a nka dii Isa daržaa, a šelaŋ a ga.
JHN.12.42	Woo kul, ba jineborey ra, boro boobo naanay a. Amma 
JHN.12.43	Zama i ga baa adamizey ma ngi noo darža ka bisa Irkoy wanoo.
JHN.12.44	Isa kaati ka nee: «Boro kaŋ ga naanay agay, manʼti agay no a naanay a, amma boraa kaŋ nʼay sanba no a naanay a. 
JHN.12.45	Boro kaŋ dii agay, boraa kaŋ nʼay sanba no a dii a. 
JHN.12.46	Agay, ay kaa aduɲɲa ra sanda gaay, hala boro kul kaŋ ga naanay agay masi cindi kubaa ra. 
JHN.12.47	Boro kaŋ maa ay šenney, a mana gaabu i ga, manʼti agay no mʼa ciiti, zama ay mana kaa hala ya aduɲɲa ciiti, amma ya nka kaa ka aduɲɲa hallasi. 
JHN.12.48	Boro kaŋ wanji ay ga, a mana yadda ay šenney ga, a goo nda nga ciitikaa: šennoo kaŋ ay nʼa har no mʼa ciiti zaari koraa hane. 
JHN.12.49	Zama ya na šelaŋ nda ay boŋ, amma Baaba Irkoy kaŋ nʼay sanba hunday kʼay noo yaamaroo woo kaŋ ay gʼa har nda woo kaŋ ga ay ga šelaŋ. 
JHN.12.50	Ay ga bay mo kaŋ nga yaamaroo ti hunayan abadantaa. Woo se hayey kaŋ ay gʼi har, ay gʼi har sanda takaa kaŋ nda Baaba Irkoy nʼi har ya ne.»
JHN.13.1	Za 
JHN.13.2	Hawraa ga, Ibilisi daŋ ka ben Žudas, Simoŋ Iskariyot izʼaroo binoo ra a mʼa nondi. 
JHN.13.3	Isa kaŋ ga bay kaŋ Baaba Irkoy na hayey kul daŋ nga kaboo ra, a bay mo kaŋ Irkoy do nga hun, Irkoy do nga ga koy. 
JHN.13.4	A tun hawraa ga, a na nga darbawey kaa kʼi jisi ka zaara zaa ka gamahaw. 
JHN.13.5	Woo banda ga, a na hari doori tuu ra ka duu ka taalibey cewey ɲumay kʼi tuusu nda zaaraa kaŋ ga gamoo haw. 
JHN.13.6	Kaŋ a too Simoŋ Piyer ga, a nee a se: «Ay Koyoo, ni no mʼay cewey ɲumay?» 
JHN.13.7	Isa nʼa zaabi ka nee: «Hayaa kaŋ agay, ay goo mʼa tee, nʼsi maanaa bay sohõ da, amma woo banda ga, nʼga kaa ka faham a se.» 
JHN.13.8	Piyer nee a se: «Abada nʼsʼay cewey ɲumay!» Isa nʼa zaabi ka nee: «Nda ay mana ni ɲumay, nʼsii nda ay do baa.» 
JHN.13.9	Simoŋ Piyer nee a se: «Ay Koyoo, manʼti ay cewey hinne, amma ay kabey nda ay boŋoo mo!» 
JHN.13.10	Isa nee a se: «Boro kaŋ ɲumay ka ben si too kala cee ɲumayyan hinne ga, za nga kul no ma henan. War, war henan, amma manʼti war kul.» 
JHN.13.11	A ga boraa bay kaŋ gʼa nondi, woo se a nee: «Manʼti war kul no ma henan.»
JHN.13.12	Kaŋ a na ngi cewey ɲumay ka ben, a na nga darbawey zaa, a goro ŋaadogoo ra koyne, a nee i se: «War faham woo kaŋ ay nʼa tee war se wala? 
JHN.13.13	War, war ga nee ya ne ‹Alfagaa› nda ‹Koy›, war šelaŋ ka boori, zama nga ti agay. 
JHN.13.14	Nda agay, ay na war cewey ɲumay, agay kaŋ ti Koy nda Alfagaa, war mo, war ga hima ka cere cee ɲumay. 
JHN.13.15	Zama himakasinay no kaŋ ay nʼa noo war se hala takaa kaŋ ay nʼa tee war se, war mo mʼa tee. 
JHN.13.16	Nda cimi, cimoo ne kaŋ ay gʼa har war se, tam si bisa nga koyoo, 
JHN.13.17	Nda war ga hayey wey bay, war ga duu gomni nda war gʼi tee. 
JHN.13.18	Manʼti war kul ga ay goo, agay, ay ga borey bay kaŋ ay nʼi suuba, amma hala 
JHN.13.19	Za sohõ ay gʼa har war se za woo mana tee, hala waati kaŋ a tee, war ma naanay kaŋ agay ti ‹a ga bara›. 
JHN.13.20	Nda cimi, cimoo ne kaŋ ay gʼa har war se, boro kaŋ na diyaa dii kaŋ ay gʼa sanba, boraa nʼay dii. Boro kaŋ nʼay dii, a na boraa kaŋ nʼay sanba dii.»
JHN.13.21	Kaŋ Isa na hayey wey har ka ben, binoo maray, a nee kaaray: «Nda cimi, cimoo ne kaŋ ay gʼa har war se, war affoo gʼay nondi.» 
JHN.13.22	Taalibey na cere guna-guna, i si bay boro kaŋ ga a goo. 
JHN.13.23	Nga taalibey affoo, woo kaŋ Isa ga bagʼa, goo ŋaadogoo ra Isa gandey here. 
JHN.13.24	Simoŋ Piyer na kabe ka šelaŋ a se a ma hãa boro kaŋ ga Isa goo. 
JHN.13.25	Taaliboo din bere Isa gandey here, a nee a se: «Ay Koyoo, may no?» 
JHN.13.26	Isa zaabi ka nee: «Boraa ti woo kaŋ se ay ga takula dunba sufa kʼa noo.» Kaŋ a na dunboo sufa, a nʼa [zaa kʼa] noo Žudas, Simoŋ Iskariyot izʼaroo se. 
JHN.13.27	Za takulaa dunboo nondi, nga no Ibilisi huru Žudas ra. Isa nee a se: «Hayaa kaŋ nʼgʼa tee, a tee nda cahãyan.» 
JHN.13.28	Woo, borey kul kaŋ goo ŋaadogoo ra mana faham haya kaŋ se a na woo har a se. 
JHN.13.29	Haya kaŋ se Žudas ti nooroo talfikaa, woo se boro fooyaŋ ga hongu kaŋ Isa nka nee a se kaŋ a ma koy hayey day kaŋ ga ngi ga too jingaroo se, wala a nka nee a se kaŋ a ma misikiiney noo haya. 
JHN.13.30	A na takulaa dunboo taa, a fatta dogoo din da. Cijinoo too.
JHN.13.31	Waatoo kaŋ Žudas fatta, Isa nee: «Sohõ 
JHN.13.32	[Nda Irkoy jeerandi a ra,] Irkoy mo gʼa jeerandi nga boŋ ra, a gʼa jeerandi sohõ da. 
JHN.13.33	Ay zankey, ay goo war bande alwaati kayna koyne. War gʼay ceeci, de sanda takaa kaŋ nda ay nʼa har Alyahuudey se ka nee: ‹Nongoo kaŋ ra ay ga koy, war si hin ka koy a ra›, war mo ay gʼa har war se sohõ. 
JHN.13.34	Ay ga war noo yaamar taaga kaŋ ti war ma baa cere sanda takaa kaŋ nda ay baa war, war mo ma baa cere. 
JHN.13.35	Woo ra borey kul ga bay kaŋ ay taalibey ti war, nda war goo nda baji cere se.»
JHN.13.36	Simoŋ Piyer nee a se: «Ay Koyoo, man ra nʼga koy?» Isa zaabi ka nee [a se]: «Nongoo kaŋ ra ay ga koy, sohõ nʼsi hin ka hanga agay. Amma nʼga kaa ka hanga agay waati tana.» 
JHN.13.37	Piyer nee a se: «Ay Koyoo, macin se ay si hin ka hanga ni sohõ da? Ay gʼay hundoo noo buuyan se ni maaganda se.» 
JHN.13.38	Isa zaabi ka nee: «Nʼga ni hundoo noo buuyan se ay maaganda se? Nda cimi, cimoo ne kaŋ ay gʼa har ma ne, šikka sii gorgaa si ciya kaŋ nʼgʼay yankar cee hinza.»
JHN.14.1	Isa nee i se: «War biney masi hasara, wa naanay Irkoy
JHN.14.2	Gorodoo boobo goo ay Baaba Irkoy hugoo ra. Nda a gar manʼti cimi no, ay ga nee war se: ‹Ay ga doo hanse war se› wala? 
JHN.14.3	De waati kaŋ ay koy, ay ga doo hanse war se, ay ga yee kate, ay ga war zaa ay bande hala nongu kaŋ ra agay, ay goo, war mo ma bara a ra. 
JHN.14.4	Nongoo kaŋ ra [agay,] ay ga koy, war ga nga fondaa bay.»
JHN.14.5	Toma nee a se: «Ay Koyoo, ir si nongoo bay kaŋ ra nʼga koy, taka foo nda ir ga nga fondaa bay?» 
JHN.14.6	Isa nee a se: «Agay, agay ti fondaa, nda cimoo, nda hunaroo. Boro kul si too Baaba Irkoy do nda manʼti nda agay. 
JHN.14.7	Nda war nʼay bay, war gʼay Baaba Irkoy mo bay. Za sohõ war gʼa bay, war dii a.»
JHN.14.8	Filip nee a se: «Ay Koyoo, Baaba Irkoy cebe ir se, a ga wasa ir se.» 
JHN.14.9	Isa nee a se: «Alwaatoo kul kaŋ ay nʼa tee war bande, manʼay bay, Filip? Boro kaŋ dii agay, a dii Baaba Irkoy. Taka foo nʼga nee: ‹Baaba Irkoy cebe ir se›? 
JHN.14.10	Mana naanay kaŋ agay, ay goo Baaba Irkoy ra, Baaba Irkoy goo ay ra? Šenney wey kaŋ ay gʼi har war se, ay sʼi har nda ay boŋ. Baaba Irkoy kaŋ ga duumi ay ra no ma nga teegoyey tee. 
JHN.14.11	Wa naanay agay kaŋ ay goo Baaba Irkoy ra, Baaba Irkoy mo goo ay ra, wala war ma naanay teegoyey wey sabbu se. 
JHN.14.12	Nda cimi, cimoo ne kaŋ ay gʼa har war se, boro kaŋ ga naanay agay, teegoyey mo kaŋ ay gʼi tee, a gʼi tee. Koyne mo a ga hayayaŋ tee kaŋ bisa wey, zama agay, ay ga koy Baaba Irkoy do, 
JHN.14.13	de mo haya kul kaŋ war nʼa ŋaaray ay maaɲoo ga, ay gʼa tee, hala Baaba Irkoy ma jeerandi 
JHN.14.14	Nda war na haya wiri ay ga ay maaɲoo ga, agay, ay gʼa tee.»
JHN.14.15	«Nda war ga baa agay, war gʼay yaamarey dii. 
JHN.14.16	De agay, ay ga Baaba Irkoy ŋaaray a ma war noo Faabakaw tana hala a ma cindi war bande abada. 
JHN.14.17	Nga ti 
JHN.14.18	Ay si war naŋ sanda alyatimyaŋ, ay goo kaa war do. 
JHN.14.19	Ne nda kayna aduɲɲa si dii agay koyne, amma war, war ga dii agay, zama agay, ay ga huna, war mo, war ga huna. 
JHN.14.20	Hanoo din, war ga bay kaŋ ay goo ay Baaba Irkoy ra, de war, war goo ay ra, agay, ay goo war ra.
JHN.14.21	Boro kaŋ kone ay yaamarey goo, de a nʼi dii, nga no ma baa agay. Boro kaŋ ga baa agay, ay Baaba Irkoy ga baa boraa, ay ga bagʼa, de agay hunday gʼay boŋ bayrandi a se.»
JHN.14.22	Žud kaŋ manʼti Iskariyot nee a se: «Ay Koyoo, macin se ir se nʼga baa ma ni boŋ bayrandi, amma manʼti aduɲɲa se?» 
JHN.14.23	Isa zaabi ka nee a se: «Boro kaŋ ga baa agay, a gʼay šennoo dii. Ay Baaba Irkoy ga bagʼa. Ir ga koy a do, ir ga gorodoo tee a do. 
JHN.14.24	Boro kaŋ si baa agay, a sʼay šenney dii. Šennoo kaŋ war ga maarʼa, manʼti agay wane nda a, amma Baaba Irkoy kaŋ nʼay sanba wane nda a.
JHN.14.25	Ay na hayey wey har war se kaŋ ay cindi war bande. 
JHN.14.26	Faabakaa kaŋ ti 
JHN.14.27	Ay ga alaafiyaa cindandi war bande, ay ga war noo agʼalaafiyaa. Manʼti takaa kaŋ nda aduɲɲa gʼa noo nda agay, ay gʼa noo war se. War biney masi hasara, i masi jiti. 
JHN.14.28	War maa kaŋ agay, ay nee war se: ‹Ay ga koy, de ay goo kaa war do.› Nda a gar war ga baa agay, war ga ɲaali nda kaŋ ay ga koy Baaba Irkoy do, zama Baaba Irkoy bisa agay. 
JHN.14.29	Sohõ ay na woo har war se za a mana tee, hala waati kaŋ a tee, war ma naanay. 
JHN.14.30	Ay si šenni boobo har war bande koyne, zama aduɲɲa boŋkoynoo goo kaa. A sii nda ay ga hini kul. 
JHN.14.31	Amma kala aduɲɲa ma bay kaŋ ay ga baa Baaba Irkoy, ay ga goy nda sanda takaa kaŋ nda a nʼay yaamar. Wa tun, ir ma hun ne.»
JHN.15.1	«Agay, agay ti 
JHN.15.2	Tuuri kabe kul kaŋ goo ay ga kaŋ si ize tee, a gʼa dunbu, amma wey kaŋ ga ize tee, a gʼi henanandi hala i ma ize tee ka tonton. 
JHN.15.3	War, war henan ka ben šennoo kaŋ ay nʼa har war se maaganda se. 
JHN.15.4	Wa duumi ay ra, agay, ay ga duumi war ra. Takaa kaŋ nda tuuri kabe si hin ka ize tee nda nga boŋ, nda manʼti a mma duumi alanebɲaŋoo ga, takaa din da war mo, sanda tuuri kabe war si hin ka ize kul tee
JHN.15.5	Agay, agay ti alanebɲaŋoo, war, war ti kabey. Boro kaŋ duumi ay ra, agay, ay ga duumi a ra, a ga ize boobo tee
JHN.15.6	Boro kaŋ si duumi ay ra ga warrandi taray, a ga kogu sanda tuuri kabe, woo banda ga, tuuri kabey ga margandi ka warrandi nuune ra, de i ga ton. 
JHN.15.7	Nda war duumi ay ra, ay šenney duumi war ra, wa haya ŋaaray kaŋ war ga baa, a ga teendi war se. 
JHN.15.8	Woo ra ay Baaba Irkoy ga jeerandi: war ma ize boobo tee
JHN.15.9	Takaa kaŋ nda Baaba Irkoy bagʼay, takaa din da nda agay mo baa war. Wa duumi ay bajoo ra. 
JHN.15.10	Nda war gʼay yaamarey dii, war duumi ay bajoo ra sanda takaa kaŋ nda ay nʼay Baaba Irkoy yaamarey dii, de ay duumi nga bajoo ra.
JHN.15.11	Ay na hayey wey har war se hala ay ɲaaloo ma bara war ra, haya kul masʼa gaza. 
JHN.15.12	Ay yaamaroo ne: war ma baa cere sanda takaa kaŋ nda ay baa war. 
JHN.15.13	Baji beeri sii no kaŋ bisa boro ma nga hundoo noo buuyan se nga cerey maaganda. 
JHN.15.14	Ay cerey ti war nda war ga hayey tee kaŋ ay gʼi ka war yaamar. 
JHN.15.15	Ay si nee war se tam koyne, zama tam si hayaa bay kaŋ nga koyoo gʼa tee. Ay nee war se ay cerey, zama haya kul kaŋ ay maarʼa ay Baaba Irkoy do, ay nʼa bayrandi war se. 
JHN.15.16	Manʼti war kʼay suuba, amma agay ka war suuba ka war daŋ hala war ma koy, war ma hin ka izeyaŋ tee
JHN.15.17	Hayey wey nda ay na war yaamar hala war ma baa cere.»
JHN.15.18	«Nda aduɲɲa konna war, war ma bay kaŋ agay no a jin ka konna agay. 
JHN.15.19	Nda a gar aduɲɲa wane nda war, aduɲɲa ga baa borey kaŋ ti nga wane, amma zama a si war may, de mo ay na war suuba ka war kaa a game, woo se a ga konna war. 
JHN.15.20	Wa hongu šennoo kaŋ ay nʼa har war se kaŋ ti: ‹Tam si bisa nga koyoo.› Nda i nʼay gurzugay, i ga war mo gurzugay, nda i nʼay šennoo dii, i ga war mo šennoo dii. 
JHN.15.21	Amma wey kul i gʼi tee war se ay maaɲoo sabbu se, zama i si boraa bay kaŋ nʼay sanba. 
JHN.15.22	Nda a gar ya nka mana kaa ka šelaŋ i se, i si duu zunubu. Sohõ i si duu kobay ka nee ngi mana zunubu tee. 
JHN.15.23	Boro kaŋ konna agay, konna ay Baaba Irkoy mo. 
JHN.15.24	Nda a gar ya nka mana teegoyey tee i jine kaŋ boro kul manʼi tee, i si duu zunubu. Sohõ i dii ey, de i konna agay nda ay Baaba Irkoy. 
JHN.15.25	Amma woo tee hala šennoo kaŋ hantumandi ngi 
JHN.15.26	Waati kaŋ Faabakaa kaa kaŋ ay gʼa sanba war se ka hun Baaba Irkoy do, nga ti 
JHN.15.27	War mo, war ga tee seede, zama za sintinoo ga, war goo ay bande.»
JHN.16.1	«Ay na hayey wey har war se hala war masi koy naanay naŋ. 
JHN.16.2	I ga war kaa ngi 
JHN.16.3	I ga wey tee, zama i manʼay Baaba Irkoy bay, i manʼay bay. 
JHN.16.4	Amma ya nka wey har war se hala waati kaŋ ngi waatoo kaa, war ma hongu kaŋ agay, ay nʼi har war se. Hayey wey, ya nʼi har war se za sintinoo ga, zama ay goo war bande.»
JHN.16.5	«Sohõ ay ga koy boraa do kaŋ nʼay sanba, boro kul sʼay hãa war ra ka nee: ‹Man ra nʼga koy?› 
JHN.16.6	Amma kaŋ se ay na woo har, nga se war biney hanse ka maray. 
JHN.16.7	Agay, ay ga cimoo har war se: A baa war se ya koy, zama nda ay mana koy, Faabakaa si kaa war do, amma nda ay koy, ay gʼa sanba war do. 
JHN.16.8	Waati kaŋ a kaa, a ga aduɲɲa layboo cebe a se haya kaŋ ti zunubu here, haya kaŋ ti šerretaray here, nda haya kaŋ ti ciitoo here. 
JHN.16.9	Haya kaŋ ti zunubu here, zama i mana naanay agay. 
JHN.16.10	Haya kaŋ ti šerretaray here, zama ay ga koy Baaba Irkoy do, de mo war si dii agay koyne. 
JHN.16.11	Haya kaŋ ti ciitoo here, zama aduɲɲa boŋkoynoo ciitandi.
JHN.16.12	Haya booboyaŋ goo ay kone kaŋ ay ga baa yʼi bayrandi war se, amma war si hin kʼi dii sohõ da. 
JHN.16.13	Waati kaŋ a kaa, nga, 
JHN.16.14	A gʼay jeerandi, zama a ga hayaa zaa kaŋ ti agay wane kʼa bayrandi war se. 
JHN.16.15	Haya kul kaŋ ti Baaba Irkoy wane, agay wane, woo se ay ga nee kaŋ a ga hayaa zaa kaŋ ti agay wane kʼa bayrandi war se.»
JHN.16.16	«Ne nda kayna war si yee ka dii agay, ne nda kayna koyne, war ga dii agay.» 
JHN.16.17	Nga taalibey ra, affooyaŋ nee cere se: «Macin no a ga baa kʼa har ir se: ‹Ne nda kayna war si yee ka dii agay, ne nda kayna koyne, war ga dii agay?› Macin no a ga baa kʼa har kaŋ a nee: ‹Zama ya mma koy Baaba Irkoy do?›» 
JHN.16.18	I nee mo: «Macin no a ga baa kʼa har [kaŋ a nee]: ‹Ne nda kayna›? Ir si bay haya kaŋ no a ga baa ka nee.» 
JHN.16.19	Isa bay kaŋ i mma baa i ma nga hãa, a nee i se: «War ga cere hãa nda hayaa kaŋ ay nʼa har ka nee: ‹Ne nda kayna war si yee ka dii agay, ne nda kayna koyne, war ga dii agay.› 
JHN.16.20	Nda cimi, cimoo ne kaŋ ay gʼa har war se, war ga kaa ka hẽe ka yooyo, de aduɲɲa ga ɲaali. War, war biney ga kaa ka maray, amma war binemarayyanoo ga bere ka tee ɲaali. 
JHN.16.21	Waati kaŋ woy ga duu nga boŋ, binemarayyan ga tee a se, zama nga waatoo ka kaa. Waati kaŋ a na zankaa daŋ aduɲɲa ra, a si yee ka hongu nga zaraboo, ɲaaloo maaganda se, zama adamize foo kaa aduɲɲa ra. 
JHN.16.22	Takaa din da, war mo, war biney ga maray sohõ da, amma ay ga kaa ka dii war koyne, de war biney ga ɲaali, de war ɲaaloo, boro kul sʼa kaa war ra.
JHN.16.23	Hanoo din, war sʼay hãa nda haya kul. Nda cimi, cimoo ne kaŋ ay gʼa har war se, haya kaŋ war nʼa ŋaaray Baaba Irkoy ga ay maaɲoo ga, a gʼa noo war se. 
JHN.16.24	Hala sohõ war mana haya kul ŋaaray ay maaɲoo ga. Wa ŋaaray, war ga duu hala haya kul masi war ɲaaloo gaza.»
JHN.16.25	«Ay na wey har war se nda filla yaasayanteyaŋ. Waatoo ga kaa kaŋ ay si yee ka šelaŋ war se nda filla yaasayanteyaŋ, amma ay ga šelaŋ war se kaaray Baaba Irkoy ga. 
JHN.16.26	Hanoo din, war ga ŋaaray ay maaɲoo ga, ay si nee war se kaŋ ay ga Baaba Irkoy ŋaaray war se, 
JHN.16.27	zama Baaba Irkoy hunday ga baa war, zama war baa agay, de mo war, war naanay kaŋ agay, ay mana hun kala Irkoy do. 
JHN.16.28	Ay hun Baaba Irkoy do ka kaa aduɲɲa ra, ay ga yee ka hun aduɲɲa ra ka koy Baaba Irkoy do.» 
JHN.16.29	Nga taalibey nee a se: «Nga ne, sohõ nʼga šelaŋ kaaray, de nʼsi haya kul har nda filla yaasayante. 
JHN.16.30	Sohõ ir bay kaŋ nʼga haya kul bay, a si too boro kul ma ni hãa, woo se ir ga naanay kaŋ Irkoy do ni hun.» 
JHN.16.31	Isa zaabi ka nee i se: «War ga naanay sohõ? 
JHN.16.32	Nga ne, waatoo goo kaa, de mo waatoo kaa ka ben kaŋ ra war ga say-say, boro foo kul ga koy nga do, de war gʼay naŋ agay hinne, amma manʼti agay hinne no, zama Baaba Irkoy goo ay bande. 
JHN.16.33	Ay na wey har war se hala ay bande war ma duu alaafiyaa. War ga zarabi aduɲɲa ra, amma wa bine tee, agay, ay duu aduɲɲa ga hinay.»
JHN.17.1	Kaŋ Isa na hayey wey har, a na nga boŋoo jer ka beenaa guna, a nee: «Baaba Irkoy, waatoo kaa. Ni 
JHN.17.2	sanda takaa kaŋ nda nʼnʼa noo hini hundikoyni kul ga, hala borey kul kaŋ nʼnʼi noo a se, a mʼi noo hunayan abadantaa. 
JHN.17.3	Hunayan abadantaa manʼti kala, i ma ni bay, ni, Irkoy follokaa cimikoynoo nda boraa kaŋ nʼnʼa sanba kaŋ ti Isa 
JHN.17.4	Ay na ni daržaa cebe laboo ga. Ay na goyoo benandi kaŋ nʼnʼa noo ya ne yʼa tee. 
JHN.17.5	Sohõ ni, Baaba Irkoy, ay daržandi ni hunday jeroo ga nda daržaa kaŋ cindi ya ne ni jere za aduɲɲa mana tee.»
JHN.17.6	«Ay na ni maaɲoo bayrandi borey se kaŋ nʼnʼi noo ya ne aduɲɲa ra. Ni wane nda ey, amma nʼnʼi noo ya ne, i na ni šennoo dii. 
JHN.17.7	Sohõ i bay kaŋ hayaa kul kaŋ nʼnʼa noo ya ne mana hun kala ni do. 
JHN.17.8	Zama ay na šenney har i se kaŋ nʼnʼi har ya ne, i nʼi dii, i bay nda cimi kaŋ ni do ay hun, de i naanay kaŋ ni kʼay sanba.
JHN.17.9	Ngi se agay, ay ga ŋaaray, manʼti aduɲɲa se ay ga ŋaaray, amma borey kaŋ nʼnʼi noo ya ne se, zama ni wane nda ey. 
JHN.17.10	De mo haya kul kaŋ goo ay kone ti ni wane, haya kaŋ goo ma ne ti agay wane, de i nʼay jeerandi. 
JHN.17.11	Ay si cindi aduɲɲa ra koyne, ngi, i goo aduɲɲa ra, agay, ay goo ma koy ni do. Baaba Irkoy henanantaa, mʼi hawgay ni maaɲoo kaŋ nʼnʼa noo ya ne maaganda se hala i ma tee affoo, takaa kaŋ nda agay nda ni ti affoo. 
JHN.17.12	Waatoo kaŋ ay goo i bande, ay nʼi gaabu ni maaɲoo kaŋ nʼnʼa noo ya ne maaganda se. Ay nʼi hawgay, ba affoo mana dere i ra, nda manʼti halacintaa hala 
JHN.17.13	Sohõ ay goo ma koy ni do, ay ga woo har aduɲɲa ra hala ay ɲaaloo ma bara i ra, haya kul masʼa gaza. 
JHN.17.14	Agay, ay nʼi noo ni šennoo, aduɲɲa konna ey, zama a sʼi may sanda takaa kaŋ nda a sʼay may. 
JHN.17.15	Manʼti ya mma ŋaaray hala mʼi daŋ aduɲɲa se jere ga, amma ya mma baa mʼi hallasi boro laalaa ra kaŋ ti Ibilisi. 
JHN.17.16	Aduɲɲa sʼi may takaa kaŋ nda a sʼay may. 
JHN.17.17	Cimoo kʼi henanandi, ni šennoo, nga ti cimoo. 
JHN.17.18	Takaa kaŋ nda nʼnʼay sanba aduɲɲa ra, agay mo nʼi sanba aduɲɲa ra. 
JHN.17.19	[Agay,] ay gʼay boŋ jisandi jere ga ma ne ngi maaganda se, hala ngi mo ma jisandi jere ga ma ne nda cimi.»
JHN.17.20	«Manʼti ngi hinne se ay ga ŋaaray, amma borey mo se kaŋ ga naanay agay ngi šennoo sabbu se, 
JHN.17.21	hala i kul ma tee affoo, sanda takaa kaŋ nda ni, Baaba Irkoy nʼgoo ay ra, de agay, ay goo ni ra. Ngi mo ma tee affoo ir ra, hala aduɲɲa ma naanay kaŋ ni kʼay sanba. 
JHN.17.22	Agay, ay nʼi noo daržaa kaŋ nʼnʼa noo ya ne, hala i ma tee affoo sanda takaa kaŋ nda ir ti affoo. 
JHN.17.23	Ay goo i ra, ni goo ay ra, hala i ma tee affoo ka timme, de aduɲɲa ma bay kaŋ ni kʼay sanba, de mo nʼbagʼey sanda takaa kaŋ nda nʼbaa agay. 
JHN.17.24	Baaba Irkoy, borey kaŋ nʼnʼi noo ya ne, ay si baa kala nongu kaŋ ra agay, ay goo, ngi mo ma bara ay bande hala i ma dii ay daržaa, woo kaŋ nʼnʼa noo ya ne, zama nʼbaa agay za aduɲɲa mana daara. 
JHN.17.25	Baaba Irkoy šerrantaa, aduɲɲa mana ni bay, amma agay, ay na ni bay, de borey wey bay kaŋ ni kʼay sanba. 
JHN.17.26	Ay na ni maaɲoo bayrandi i se, ay ga kaa kʼa bayrandi i se hala bajoo kaŋ nda nʼbaa agay ma bara i ra, de agay, ya bara i ra.»
JHN.18.1	Waatoo kaŋ Isa na hayey wey har ka ben, a fatta nda nga taalibey ka koy Sederoŋ gooroo boŋ faa ga kaŋ ra saddiŋa foo goo, nga nda ey. 
JHN.18.2	Žudas kaŋ gʼa nondi mo ga nongoo bay, zama Isa nda nga taalibey ga doona ka cere marga no din. 
JHN.18.3	Žudas huru lakkalkawyaŋ kaŋ hun 
JHN.18.4	Isa kaŋ ga hayey kul bay kaŋ ga kaa ka duu nga, a man ka nee i se: «May no war gʼa wiri?» 
JHN.18.5	I nʼa zaabi ka nee: «Isa Nazaret boraa.» Isa nee i se: «Agay ne.» Žudas kaŋ gʼa nondi goo i bande.
JHN.18.6	Waatoo kaŋ Isa nee i se: «Agay ne», i yee nda banda ka kaŋ ganda. 
JHN.18.7	A yee koyne kʼi hãa ka nee: «May no war gʼa wiri?» I nee: «Isa Nazaret boraa.» 
JHN.18.8	Isa zaabi ka nee: «Ay nee war se kaŋ agay no. Nda agay no war gʼay wiri, wa wey naŋ i ma koy.» 
JHN.18.9	Woo ti hala šennoo ma tabati kaŋ ra a nee: «Borey kaŋ nʼnʼi noo ya ne, ba affoo mana dere ya ne.»
JHN.18.10	Simoŋ Piyer kaŋ kone takuba foo goo nʼa hoobu ka sargari juwalkey jineboraa tamoo kar ka kabe hennaa here haŋaa dunbu. Tamoo maaɲoo ti Malšus. 
JHN.18.11	Isa nee Piyer se: «Ni takubaa yeeti nga hugoo ra. Ay si gurzugaa potoo hayaa haŋ kaŋ Baaba Irkoy nʼa noo ya ne wala?»
JHN.18.12	Sooje margaroo, nda ngi boŋkoyni beeroo, nda Alyahuudey lakkalkey na Isa dii kʼa haw. 
JHN.18.13	I nʼa ka koy Hannu do jina, zama Kayif kaŋ ti 
JHN.18.14	Kayif ti boraa kaŋ bay ka Alyahuudey hoyray ka nee: «Boro folloku ma buu jamaa dogoo ra baa.»
JHN.18.15	A gar, Simoŋ Piyer nda taalibi foo hanga Isa. Taaliboo din, 
JHN.18.16	Amma Piyer goo ma kay taray, hugoo miɲoo jeroo ga. Taalibi faa kaŋ sargari juwalkey jineboraa gʼa bay fatta ka šelaŋ woyoo kaŋ ga hugoo miɲoo hawgay se ka Piyer hurandi. 
JHN.18.17	Koŋŋaa kaŋ ga hugoo miɲoo hawgay nee Piyer se: «Ni mo, nʼgoo aroo woo taalibey ra wala?» A nee: «Ay sii i ra.» 
JHN.18.18	Tamey nda lakkalkey goo ma kay no din, i na nuune diinandi ka cankan, zama hargu goo. Piyer goo i ra, a ga kay ka cankan.
JHN.18.20	Isa nʼa zaabi ka nee: «Agay, ay šelaŋ kaaray aduɲɲa se. Waati kul ay ga cawandi 
JHN.18.21	Macin se nʼgʼay hãa? Borey hãa kaŋ maa hayaa kaŋ ay nʼa har. Nga ne, ngi, i ga hayey bay kaŋ ay nʼi har.» 
JHN.18.22	Šenney wey ga, lakkalkaw foo kaŋ goo no na Isa saŋ ka nee: «Takaa woo nda nʼga tuuru sargari juwalkey jineboraa se?» 
JHN.18.23	Isa nʼa zaabi ka nee: «Nda ay mana šelaŋ ka boori, haya laalaa cebe ya ne kaŋ ay nʼa har, nda ay šelaŋ ka boori, macin se nʼgʼay kar?» 
JHN.18.24	Woo banda ga, Hannu nʼa sanba a ga hawa sargari juwalkey jineboraa Kayif do.
JHN.18.25	Simoŋ Piyer goo ma kay no din a ga cankan. I nee a se: «Ni mo, nʼgoo nga taalibey ra wala?» A nʼa yankar ka nee: «Ay sii i ra.» 
JHN.18.26	 tamey affoo kaŋ ti boraa kaŋ Piyer na haŋaa dunbu boro, nee a se: «Ya na dii ni a bande saddiŋaa ra wala?» 
JHN.18.27	Piyer yee koyne kʼa yankar, dogoo din da gorgaa ciya.
JHN.18.28	I na Isa ka hun Kayif do ka koy goforneroo tuujidogoo ra. Subbaahi tayaa no. Ngi hunday mana huru goforneroo batumaa ra hala ngi masi žiibi, de ngi ma hin ka 
JHN.18.29	 fatta taray ka koy i do ka nee: «Macin no war nee aroo woo nʼa tee?» 
JHN.18.30	I nʼa zaabi ka nee: «Nda a gar woo manʼti goy futu teekaw, ir si kate a ni do.» 
JHN.18.31	Woo ga, Pilat nee i se: «Wʼa dii war hunday, war mʼa ciiti nda war 
JHN.18.32	Woo ti hala šennoo ma tabati kaŋ Isa nʼa har ka cebe buuyanoo kaŋ nda nga ga buu.
JHN.18.33	Pilat yee goforner tuujidogoo ra, a na Isa cee ka nee a se: «Ni ti Alyahuudey kokoyoo wala?» 
JHN.18.34	Isa zaabi ka nee: «Ni nka woo har nda ni boŋ, wala boroyaŋ ka šelaŋ ma ne ay ga?» 
JHN.18.35	Pilat zaabi ka nee: «Alyahuudu ti agay wala? Ni gandaa nda 
JHN.18.36	Isa zaabi ka nee: «Ay 
JHN.18.37	Pilat nee a se: «Adiši kokoy ti ni?» Isa zaabi ka nee: «Ni hunday kʼa har kokoy ti agay. Hayaa kaŋ se ay hayandi, hayaa kaŋ se ay kaa aduɲɲa ra, manʼti kala ka seedetaray tee cimoo ga. Boro kul kaŋ ti cimoo wane ga haŋajer ay jindoo se.» 
JHN.18.38	Pilat nee a se: «Cimoo ti macin?»
JHN.18.38	Šennoo woo banda ga, 
JHN.18.39	Alaada no war se, ya boro foo taŋ war se 
JHN.18.40	I yee koyne ka kaati ka nee: «Manʼti nga, amma Barabas.» Ka gar Barabas manʼti kala zay beeri.
JHN.19.1	Woo banda ga, Pilat daŋ kaŋ i ma Isa dii kʼa barzu. 
JHN.19.2	Soojey na tuuri fita karjikoyniyaŋ tur kʼi tee kokoy fuula kʼa daŋ boŋoo ra. I na darbay ciray zaram daŋ a ga. 
JHN.19.3	I man a ka nee a se: «Ir ga sallam ni ga, Alyahuudey kokoyoo!» De i gʼa noo sanfariyaŋ.
JHN.19.4	Pilat yee koyne ka fatta ka nee Alyahuudey se: «Nga ne, ay kate a war se taray hala war ma bay kaŋ ya na duu a ga addalil kul.» 
JHN.19.5	Isa fatta taray, karji fuulaa nda darbay ciraa goo a ga. Pilat nee i se: «Boraa ne!» 
JHN.19.6	Kaŋ 
JHN.19.7	Alyahuudey nʼa zaabi ka nee: «Ir, ir goo nda 
JHN.19.8	Waatoo kaŋ Pilat maa šennoo woo, a hunbur ka tonton. 
JHN.19.9	A huru goforner tuujidogoo ra, a nee Isa se: «Man ra ni, nʼga hun?» Amma Isa manʼa zaabi. 
JHN.19.10	Pilat nee a se: «Nʼsi tuuru ya ne? Nʼsi bay kaŋ ay goo nda hini ka ni taŋ, ay goo nda hini ka ni kanji?» 
JHN.19.11	Isa zaabi ka nee [a se]: «Nʼsi duu ay ga hini kul nda manʼti a nka hun ma ne beene. Woo se boraa kaŋ nʼay noo ma ne duu zunubu ka tonton.» 
JHN.19.12	Za waatoo woo, Pilat ceeci kʼa taŋ. Amma Alyahuudey ga kaati ka nee: «Nda nʼna woo taŋ, ni manʼti kokoy beeroo cere. Boro kul kaŋ nee kokoy ti nga cebe kaŋ kokoy beeroo iberi ti nga.» 
JHN.19.13	Kaŋ Pilat maa šenney wey, a na Isa ka koy taray, a goro ciitidogoo ra, nongoo ra kaŋ se i ga nee Tondi Daarantey, Ebere šenni ra Gabata.
JHN.19.15	I kaati ka nee: «A ma buu! A ma buu! A kanji kanjandibundu ga!» Pilat nee i se: «Ya war kokoyoo kanji?» Sargari juwalkey jineborey zaabi ka nee: «Ir sii nda kokoy kaŋ manʼti kokoy beeroo.» 
JHN.19.16	Woo banda ga, Pilat nʼa noo i se a ma kanjandi.
JHN.19.16	I na Isa dii ka koy. 
JHN.19.17	Isa hunday ka nga 
JHN.19.18	No din ra i nʼa 
JHN.19.20	Alyahuudey ra, boro boobo na hantumoo caw, zama nongoo kaŋ ra Isa kanjandi ga man koyraa. Hantumoo sii kala Ebere, nda Lateŋ, nda Grek šenni ra. 
JHN.19.21	Alyahuudey ra, 
JHN.19.22	Pilat zaabi ka nee: «Haya kaŋ ay nʼa hantum, hantumandi ka ben.»
JHN.19.23	Waatoo kaŋ soojey na Isa kanji ka ben, i na nga bankaarawey zaa kʼi zamna, zamna taaci, sooje foo kul zamna foo. I na nga kaayoo mo zaa kaŋ mana taandi, šukka folloku no kaŋ i nʼa kay za beene hala ganda. 
JHN.19.24	I nee cere se: «Ir masʼa kottu, ir ma 
JHN.19.24	«I nʼay bankaarawey zamna,
JHN.19.24	i na alkurra kar ay darbaa ga.»
JHN.19.24	Woo ti hayey kaŋ soojey nʼi tee.
JHN.19.25	Isa kanjandibundoo jeroo ga, nga ɲaa, nda nga ɲaa woymaa, nda Maryama kaŋ ti Klopas wandoo, nda Maryama Magdala boraa goo ma kay. 
JHN.19.26	Waatoo kaŋ Isa dii nga ɲaa, taaliboo kaŋ a ga bagʼa goo ma kay jeroo ga, a nee nga ɲaa se: «Ɲaŋay, ni izʼaroo ne.» 
JHN.19.27	Woo banda ga, a nee taaliboo se: «Ni ɲaa ne.» Za waatoo woo, taaliboo nʼa dii nga do.
JHN.19.28	Woo banda ga, Isa kaŋ ga bay kaŋ hayey kul teendi ka ben, hala 
JHN.19.29	Jinay foo goo no kaŋ ga too nda binegar. I na zaara didiji 
JHN.19.30	Waatoo kaŋ Isa na binegaroo taba, a nee: «Hayaa kul teendi.» Woo banda ga, a na nga boŋoo sinji, hundoo hun.
JHN.19.32	Soojey kaa, i na ijinaa cewey kayri, nda woo kaŋ 
JHN.19.33	Kaŋ i kaa Isa ga, kaŋ i dii a buu ka ben, i mana cewey kayri. 
JHN.19.34	Amma soojey affoo nʼa hay nda yaaji caraa ra, dogoo din da kuri nda hari doo. 
JHN.19.35	Boraa kaŋ dii a ka seedetaray tee, nga seedetaraa ti cimi, boraa din ga bay kaŋ cimi no nga gʼa har, hala war mo, war ma naanay. 
JHN.19.36	Woo teendi hala 
JHN.19.37	Citaaboo šenni foo nee koyne: «I ga boraa guna kaŋ i nʼa fun.»
JHN.19.38	Woo banda ga, Isufi Arimate koyraa boro kaŋ ti Isa taalibi, amma tuguyan ra Alyahuudey hunburay se, wiri 
JHN.19.39	Nikodem mo kaa kaŋ cee jinaa a koy Isa do cijin here. A kate nga bande 
JHN.19.40	I na Isa kunturoo zaa kʼa didiji nda kasance, ka jii hew kaanayaŋ daŋ a ga, sanda takaa kaŋ Alyahuudey alaadaa gʼa tee suturayan ra. 
JHN.19.41	Woo gar, saddiŋa foo goo nongoo kaŋ ra a 
JHN.19.42	No din ra i na Isa jisi, zama saaraa ga man, Alyahuudey 
JHN.20.1	Jirbiiyyaa zaari jinaa kaŋ ti alhadoo, Maryama Magdala boraa koy 
JHN.20.2	A zuru ka koy Simoŋ Piyer nda taaliboo kaŋ Isa ga bagʼa do ka nee i se: «I nʼir Koyoo zaa saaraa ra, de mo ir si bay nongu kaŋ ra i nʼa daŋ.»
JHN.20.3	Piyer nda taalibi faa fatta ka koy saaraa do. 
JHN.20.4	Ngi boro hinkaa zuru cere bande, taalibi faa zuru ka bisa Piyer, de a nʼa jin ka too saaraa do. 
JHN.20.5	A gunguma ka fuuni, a dii kaŋ kasancaa jisandi, amma a mana huru. 
JHN.20.6	Simoŋ Piyer kaŋ goo dumaa ga kaa. A huru saaraa ra, a dii kaŋ kasancaa jisandi 
JHN.20.7	nda šukkaa kaŋ bay ka bara Isa boŋoo ga, a mana jisandi kasance faa ra, amma a kunkunandi jere ga. 
JHN.20.8	Waatoo din taalibi faa kaŋ jin ka too saaraa do huru nga mo, a dii, a naanay. 
JHN.20.9	Zama hala waatoo din i mana faham 
JHN.20.10	Woo banda ga, taalibey yee ngi do.
JHN.20.11	Maryama ga kay taray, 
JHN.20.12	de a dii almalayka hinka kaŋ ga bankaaray kaarayyaŋ goo, i goo ma goro nongoo kaŋ ra Isa kunturoo bay ka jisandi, affoo goo boŋoo heroo ra, affaa goo cewey heroo ra. 
JHN.20.13	I nee a se: «Woyoo, macin se nʼga hẽe?» A nʼi zaabi ka nee: «I nkʼay Koyoo zaa, de mo ay si bay nongu kaŋ ra i nʼa daŋ.» 
JHN.20.14	Kaŋ a na woo har kul a ɲeli, de a dii Isa goo ma kay, amma a mana bay wala Isa no. 
JHN.20.15	Isa nee a se: «Woyoo, macin se nʼga hẽe? May no nʼgʼa wiri?» A mma nee saddiŋaa koyoo no, a nee a se: «Ay koyoo, nda ni, ni kʼa ka koy, nongoo har ya ne kaŋ ra nʼnʼa daŋ, ya koy a zaa.» 
JHN.20.16	Isa nee a se: «Maryama!» A ɲeli, de a nee a se Ebere šenni ra: «Rabbuni!» – maanaa «Alfagaa». 
JHN.20.17	Isa nee a se: «Masʼay dii, zama ya na žigi ka koy [ay] Baaba Irkoy do jina. Amma koy agʼarmey do, de ma nee i se kaŋ ay ga žigi ka koy ay Baaba do kaŋ ti war Baaba, ay Koyoo do kaŋ ti war Koyoo.»
JHN.20.18	Maryama Magdala boraa koy bayrandi taalibey se ka nee i se kaŋ nga dii ir Koyoo, de a na hayey wey har nga se.
JHN.20.19	Hanoo din hunday, jirbiiyyaa zaari jinaa kaŋ ti alhadoo, alaasaroo ra, hugoo kaŋ ra taalibey goo miɲey ga daaba Alyahuudey hunburay se. Isa kaa ka kay gamey ra, a nee i se: «Alaafiyaa ma kaa war ga!» 
JHN.20.20	Kaŋ a na woo har, a na nga kabey nda nga caraa cebe i se. Taalibey ɲaali nda ir Koyoo diiroo. 
JHN.20.21	[Isa] nee i se koyne: «Alaafiyaa ma kaa war ga!» Takaa kaŋ nda ay Baaba Irkoy nʼay sanba, agay mo ga war sanba. 
JHN.20.22	Šennoo woo banda ga, a na miɲoo hewoo funsu i ga ka nee i se: «Wa dii 
JHN.20.23	Borey kaŋ war ga ngi zunubey yaafa, i ga yaafandi, wey kaŋ war wanji ka ngi zunubey yaafa, i si yaafandi.»
JHN.20.24	Toma kaŋ se i ga nee Taway, taalibi woy cindi hinkaa (12) affoo sii i bande waatoo kaŋ Isa bangay. 
JHN.20.25	Taalibey cindey cindi i ga nee a se: «Ir dii ir Koyoo.» Amma a nee i se: «Nda ay mana dii nga kabey pontey dogey, nda ay manʼay kabe-izoo daŋ pontey dogey ra, nda ay manʼay kaboo daŋ caraa ra, laabudda, ay si naanay.»
JHN.20.26	Jirbi yaaha banda ga, Isa taalibey goo kunehere koyne, de Toma goo i bande. Isa kaa, hugoo miɲey ga daaba, a kay gamey ra. A nee i se: «Alaafiyaa ma kaa war ga!» 
JHN.20.27	Woo banda ga, a nee Toma se: «Ni kabe-izoo daŋ ne, ay kabey guna, kate ni kaboo mo, a daŋ ay caraa ra. Masi tee boro kaŋ si naanay, amma ma naanay!» 
JHN.20.28	Toma nʼa zaabi ka nee: «Ni ti ay Koyoo, ay Irkoy!» 
JHN.20.29	Isa nee a se: «Zama nʼdii agay, nga se ni naanay. Borey duu gomni kaŋ mana dii agay, amma i naanay.»
JHN.20.30	Isa yee ka tammaasa kayfante booboyaŋ tee koyne [nga] taalibey jine kaŋ mana hantumandi citaaboo woo ra. 
JHN.20.31	Hayey wey hantumandi hala war ma naanay kaŋ Isa ti 
JHN.21.1	Woo banda ga, Isa bangay koyne taalibey se Tiberiyad isabangoo jeroo ga. Takaa ne kaŋ nda a bangay: 
JHN.21.2	Simoŋ Piyer, nda Toma kaŋ se i ga nee Taway, nda Nataniyel kaŋ Kana kaŋ goo Galile boro no, nda Zebede izʼarey, nda nga taalibey boro hinka koyne goo cere bande. 
JHN.21.3	Simoŋ Piyer nee i se: «Ay ga koy hamiisa hoo.» I nee a se: «Ir mo, ir ga koy ni bande.» I fatta ka koy huru harihiyoo ra. Cijinoo woo, i mana baffoo dii.
JHN.21.4	Subbaahi tayaa ra, Isa goo ma kay guraa ga, amma taalibey mana bay wala Isa no. 
JHN.21.5	Isa nee i se: «Zankey, hamiisa sii war kone?» I nʼa zaabi ka nee: «Kalaa.» 
JHN.21.6	A nee i se: «Wa filijoo warra hiyoo caraw gumaa here, war ga duu.» I nʼa warra, i mana hin kʼa cendi koyne, hamiisaa booboyanoo maaganda se. 
JHN.21.7	Taaliboo kaŋ Isa ga bagʼa nee Piyer se: «Ir Koyoo no!» Za Simoŋ Piyer maa kaŋ ir Koyoo no, a na nga kaayoo daŋ, zama gaa koonu no a goo, de a na nga boŋ cetaw isabangoo ra. 
JHN.21.8	Taalibey cindey kaa nda hiyoo, i na filijoo kaŋ ga too nda hamiisa kursu, zama i si mooru guraa, kabedaaru zangu hinka (200) cine bara ngi nda guraa game.
JHN.21.9	Kaŋ i zunbu guraa ga, i dii denji-ciray kaŋ hamiisa goo a boŋ nda takula. 
JHN.21.10	Isa nee i se: «Wa kate hamiisawey ra kaŋ war ne kʼi dii.» 
JHN.21.11	Simoŋ Piyer huru hiyoo ra ka filijoo cendi kate guraa ga, a ga too nda hamiisa beeri zangu nda woyguu cindi hinza (153). Woo kul kaŋ duwandi, filijoo mana kottu. 
JHN.21.12	Isa nee i se: «Wa kaa ka ŋaa.» Taalibey ba affoo mana yadda kʼa hãa ka nee: «May ti ni?» Zama i ga bay kaŋ ir Koyoo no. 
JHN.21.13	Isa man, a na takulaa zaa kʼi noo, hamiisaa mo takaa din da. 
JHN.21.14	Cee hinzantoo ti woo kaŋ Isa ga nga boŋ bangandi nga taalibey se, za a tun bukawey ra banda ga.
JHN.21.15	Waatoo kaŋ i ŋaa ka ben, Isa nee Simoŋ Piyer se: «Simoŋ, Yehiya
JHN.21.16	Cee hinkantoo, a nee koyne: «Simoŋ, Yehiya izʼaroo, nʼga baa agay wala?» A nee a se: «Ayyo, ay Koyoo, ni, nʼga bay kaŋ ay ga baa ni.» Isa nee a se: «Tee ay feejey kurkaa.» 
JHN.21.17	A nee a se cee hinzantoo ra: «Simoŋ, Yehiya izʼaroo, nʼga baa agay wala?» Piyer binoo maray kaŋ hala cee hinza a ga nee nga se: «Nʼga baa agay wala?» A nee a se: «Ay Koyoo, ni, nʼga haya kul bay, nʼga bay kaŋ ay ga baa ni.» [Isa] nee a se: «Ay feejey kur. 
JHN.21.18	Nda cimi, cimoo ne kaŋ ay gʼa har ma ne, waatoo kaŋ nʼga zanka, nʼga ni gamoo haw nda ni boŋ, nʼga koy nongu kaŋ ra nʼbaa. Amma waati kaŋ ni žen, nʼga ni kabey šerre, de boroyaŋ ga ni gamoo haw, i ga ni ka koy nongu kaŋ nʼsi baa ra.» 
JHN.21.19	A nka woo har ka cebe buuyanoo kaŋ nda Piyer ga kaa ka Irkoy jeerandi. Kaŋ a šelaŋ ka ben, a nee a se: «Hanga agay.»
JHN.21.20	Piyer ɲeli, de a ga dii taaliboo kaŋ Isa ga bagʼa goo ma kaa ngi bande, boraa kaŋ hawraa waati a bere Isa gandey here ka nee a se: «Ay Koyoo, may ma ni nondi?»
JHN.21.21	Kaŋ Piyer ga dii a, a nee Isa se: «De woo, ay Koyoo, macin no ma kaa ka tee a ga?» 
JHN.21.22	Isa nee a se: «Nda ay baa a ma cindi hala ya kaa, ni baa foo? Ni, hanga agay.» 
JHN.21.23	Woo ga, šennoo dira armey game kaŋ taaliboo din si buu. Ka gar Isa mana nee a se kaŋ a si buu, amma a nka nee: «Nda ay baa, a ma cindi hala ya kaa, [ni baa foo?]»
JHN.21.24	Taaliboo din no ma hayey wey seedetaraa too, nga kʼi hantum. Ir ga bay mo kaŋ nga seedetaraa ti cimi.
JHN.21.25	Haya booboyaŋ goo no kaŋ Isa nʼi tee koyne. Nda i nʼi fesufesu kʼi hantum affoo-foo, ay si tammahã wala ba aduɲɲa ga hin ka citaabey zaa kaŋ ra i ga hantumandi.
ACT.1.1	Tewofil, citaabu jinaa kaŋ ay nʼa hantum ra, ay šelaŋ hayey kul ga kaŋ Isa sintin kʼi tee, kʼi cawandi mo, 
ACT.1.2	hala hanoo kaŋ ra a zandi ka koy beenaa ra. Amma za a mana zandi, a na 
ACT.1.3	Ngi mo se a na nga azzaatoo cebe a ga huna nda tammaasa alhakiikanteyaŋ, nga zarabiyanoo banda ga, jirbi woytaaci (40) a ga nga boŋ cebe i se, ka šelaŋ i se Irkoy 
ACT.1.4	Waatoo kaŋ nga nda ey goo ma goro, a nʼi yaamar ka nee: «War masi mooru Žerizalem, war ma woo kaŋ Baaba Irkoy nee nga gʼa noo batu, woo kaŋ war maarʼa ay miɲoo ra. 
ACT.1.5	Zama Yehiya, hari nda a na borey 
ACT.1.7	A nee i se: «Waatey wala dimmawey kaŋ Baaba Irkoy nʼi kayandi nga boŋ hinoo ra bayyanoo sii war ga. 
ACT.1.8	Amma war ga duu gaabi waati kaŋ 
ACT.1.9	Waatoo kaŋ Isa na hayey wey har ka ben, i goo mʼa guna kaŋ a zandi ka koy beene, duula foo nʼa kaa moɲey cire. 
ACT.1.10	Taalibey cindi i ga moo bakam beenaa here, a koy, de aru hinka ne ka kay jerey ga kaŋ ga darbay kaarayyaŋ goo. 
ACT.1.11	I nee: «Galile arey, macin se war ga kay ka beenaa heroo guna? Isa woo kaŋ zandi war jerey ga ka koy beenaa ra, a ga yee kate nda taka follokaa kaŋ nda war dii a, a ga koy beenaa ra.»
ACT.1.12	Woo banda ga, i yee Žerizalem ka hun tondi hondoo do kaŋ se i ga nee 
ACT.1.13	Waatoo kaŋ i huru koyraa ra, i žigi soorohugoo boŋ kaŋ ra i ga doona ka marga. Borey ti: Piyer, nda Yehiya, nda Žak, nda Andere, nda Filip, nda Toma, nda Bartelemi, nda Matiyu, nda Žak Alfe izʼaroo, nda Simoŋ kaŋ ti 
ACT.1.14	Ngi kul tee bine foo ka gaabandi Irkoy ŋaarayyan ra. Ngi nda woyyaŋ, nda Maryama Isa ɲaa, nda Isa armey.
ACT.1.15	Jirbey din ra, Piyer tun ka kay ganakey gamey ra. Alžamaa kaŋ goo nongu follokaa ra ga too boro zangu nda waranka (120) cine. A nee: 
ACT.1.16	«Arma arey, a nka waazibi 
ACT.1.17	Zama a cindi ka kabandi ir ra, a nʼir goy follokaa woo da tee. 
ACT.1.18	Nga, a na faari day nda goy futaa nooroo, a kaŋ boŋoo ga, a faca gamoo ga, teeley kul doo. 
ACT.1.19	Woo, Žerizalem borey kul ga haya bay a se, hala nongu kaŋ ra i mma nee faaroo din se ngi boŋ meešennoo ra Hakeldama, maanaa ‹Kuroo hayoo faaroo›. 
ACT.1.20	Zama a hantumandi Zabur citaaboo ra ka nee:
ACT.1.20	‹Nga gorodogoo ma tee saaji,
ACT.1.20	boro kul masi goro a ra›
ACT.1.20	de mo:
ACT.1.20	‹Nga jinehuntaraa goyoo ra, boro tana ma huru dogoo ra.›
ACT.1.21	Adiši, kala arey kaŋ goo ir bande waatoo kul kaŋ ir Koyoo Isa nʼa tee, a ga huru a ga fatta ir game, 
ACT.1.22	ir mʼa dii za 
ACT.1.23	I na boro hinka kayandi: Isufi kaŋ se i ga nee Barsabas kaŋ i nʼa maagaaru Žustus, nda Matiyas. 
ACT.1.24	I na Irkoy ŋaaray ka nee: «Ni, ir Koyoo kaŋ ti biney kul baykaa, boro hinkaa woo ra, boraa cebe kaŋ nʼnʼa suuba 
ACT.1.25	hala a ma nga bagaa zaa goyoo woo ra nda 
ACT.1.26	I na 
ACT.2.1	Hanoo kaŋ 
ACT.2.2	Dogoo din da kaati foo tee ka hun beenaa ra, ma nee hew beeri hẽeni, de a na hugoo kul too kaŋ ra i goo ma goro. 
ACT.2.3	Hayayaŋ kaŋ ma nee deene bangay i se, i ga hima nda nuune kaŋ zamna-zamna, i zunbu ngi boro foo kul ga, 
ACT.2.4	de i kul too met nda 
ACT.2.5	Woo gar Alyahuuduyaŋ goo ma goro Žerizalem, Irkoy hunburkawyaŋ, gandawey kul kaŋ goo beenaa cire ra i hun. 
ACT.2.6	Waatoo kaŋ kaatiroo woo tee, alžamaa marga, boŋey ɲaami nda taka kaŋ nda boro foo kul ga maa i se nga boŋ meešennoo ra. 
ACT.2.7	I [kul] gaga, boŋey haw, i nee: «Nga ne, borey wey kul kaŋ goo ma šelaŋ manʼti Galile boroyaŋ wala? 
ACT.2.8	De taka foo ra, ir affoo kul ga maa i se nga boŋ meešennoo ra, woo kaŋ ra ir hayandi? 
ACT.2.9	Part, nda Med, nda Elam gandawey borey, nda Mezopotami gandaa borey, nda Žude, nda mo Kapados, nda Poŋ, nda 
ACT.2.10	nda Friži, nda Panfili mo, nda Misira gandawey, nda Libi gandaa laamawey kaŋ goo Siren koyraa here, nda Rom koyraa borey, 
ACT.2.11	Alyahuudey nda mo borey kaŋ huru alyahuudutaray, nda Kret gungoo borey, nda Laarabey, ir ga maa i ga Irkoy teegoy beerey šelaŋ ir šennoo ra.» 
ACT.2.12	I gaga, i kul na alaabiina ka nee cere se: «Macin ti woo maanaa?» 
ACT.2.13	Boro fooyaŋ ga taalibey fude ka nee: «
ACT.2.14	Waatoo woo, Piyer tun ka kay, nga nda 
ACT.2.15	Manʼti woo din no kaŋ war gʼa hongu kaŋ borey wey nka suu, zama subbaahoo guuru yaggantoo ti woo.
ACT.2.16	Amma woo ti hayaa kaŋ annabi Žowel nʼa har ka bisa, a nee:
ACT.2.17	‹Zaari korawey ra, Irkoy nee:
ACT.2.17	“Ay gʼay 
ACT.2.17	war izʼarey nda war ize woyey ga annabitaray tee,
ACT.2.17	war soogey ga dii bangayyaŋ,
ACT.2.17	war boro žeeney ga handiri.
ACT.2.18	De mo ba ay baɲɲey nda ay koŋŋey, haney din ay gʼay Hundoo doori i boŋ,
ACT.2.18	de i ga annabitaray tee.
ACT.2.19	Ay ga kayfiyaŋ daŋ beene beenaa ra,
ACT.2.19	nda tammaasayaŋ ganda laboo ga,
ACT.2.19	kuri nda nuune, nda dullu duula.
ACT.2.20	Waynaa ga bere ka tee kubay,
ACT.2.20	handoo ga bere ka ciray ma nee kuri,
ACT.2.20	za ir Koyoo zaari beeri jerantaa mana kaa.
ACT.2.21	De mo boro kul kaŋ nʼir Koyoo maaɲoo cee ga hallasi.”›
ACT.2.22	Izirayel borey, wa haŋajer šenney wey se: Isa Nazaret boraa, boraa kaŋ Irkoy yadda a ga, a na tabatandi war se nda kayfiyaŋ, nda almunkaryaŋ, nda tammaasayaŋ kaŋ Irkoy nʼa kʼa tee war game sanda takaa kaŋ nda war hunday ga bay. 
ACT.2.23	Boraa woo kaŋ nondi nda Irkoy kayandiroo takaa, a bay hayaa kaŋ ga kaa ka tee nga ga, war nʼa daŋ goy futu teekey kabey ra i mʼa 
ACT.2.24	Amma Irkoy nʼa tunandi bukawey ra, a nʼa kaa buuyan naajoo ra, a si hin ka tee buuyan ma gaabu a ga. 
ACT.2.25	Dawda šelaŋ a ga ka nee:
ACT.2.25	‹Ay ga dii ir Koyoo ay jine waati kul,
ACT.2.25	zama a goo ay kabe hennaa ga hala ya si jijiri.
ACT.2.26	Woo se ay binoo ɲaali,
ACT.2.26	de ay šelaŋ nda binekaanay,
ACT.2.26	ay gaahamoo ga hunanzam naataa ra.
ACT.2.27	Zama nʼsʼay hundoo naŋ alaaharaa,
ACT.2.27	nʼsi naŋ ni boro henanantaa ma dii funbuyan.
ACT.2.28	Nʼna hunaroo fondawey bayrandi ya ne,
ACT.2.28	nʼgʼay too nda ɲaali ni jine.›
ACT.2.29	Arma arey, ya duu fondo ka šelaŋ war se nda naanay ir kaagaa Dawda ga, a buu, a suturandi, de mo nga 
ACT.2.30	Haya kaŋ se annabi no, a bay mo kaŋ Irkoy na allaahidu zaa nga se ka žee kaŋ nga ga nga banda-ka-zunboo affoo gorandi fuulaa ra,
ACT.2.31	 tunyanoo no a dii a za a mana tee ka nee kaŋ a mana nga naŋ alaaharaa, de mo nga gaahamoo mana dii funbuyan. 
ACT.2.32	Isa din, Irkoy nʼa tunandi bukawey ra, woo ti haya kaŋ se ir, ir kul tee seede. 
ACT.2.33	A jerandi ka koy Irkoy kabe hennaa ga, a duu Baaba Irkoy ga Hundi Henanantaa kaŋ a na nga allaahidoo zaa a se. A na hayaa kaŋ war, war ga dii a, war ga maarʼa doori ir boŋ. 
ACT.2.34	Dawda mana žigi beenaa ra, amma nga hunday nee:
ACT.2.34	‹Ir Koyoo nee ay Koyoo se:
ACT.2.34	“Goro ay kabe hennaa here,
ACT.2.35	hala waati kaŋ ra ay na ni iberey tee taari
ACT.2.35	kʼi daŋ ni cewey cire.”›
ACT.2.36	Adiši Izirayel hugoo kul ma bay bila šikka kaŋ Isa din kaŋ war nʼa kanji, Irkoy nʼa tee Koy, a nʼa tee Almasihu mo.»
ACT.2.37	Waatoo kaŋ i maa šenney wey, biney maray, i nee Piyer nda diyawey cindey se: «Macin no ir mʼa tee, arma arey?» 
ACT.2.38	Piyer nee i se: «Wa 
ACT.2.39	Zama war, nda war zankey, nda borey kul kaŋ ga mooru
ACT.2.40	A na šenni booboyaŋ ka seedetaray tee i se kʼi hoyray ka nee: «Wa war boŋ hallasi war zamankasinay golbantey wey ga.» 
ACT.2.41	Wey kaŋ yadda Piyer šennoo ga batizandi, hanoo din, boro zenber hinza (3.000) cine tonton ganakey ga. 
ACT.2.42	I cindi diyawey cawandoo, nda ngi margakasinaa ra, nda takula dunbuyanoo, nda Irkoy ŋaarayroo ra.
ACT.2.43	Hunburay kaa borey kul ga, Irkoy na 
ACT.2.44	Ganakey kul goo nongu folloku ra, hayey kul ra i ga marga. 
ACT.2.45	I na ngi halaalawey nda ngi jinawey neere kʼi zamna boro foo kul ma duu haya kaŋ ga too ra. 
ACT.2.46	Zaari kul i ga tee bine foo ka marga nda cimi Irkoy 
ACT.2.47	I ga Irkoy beerandi, jamaa kul ga fondo naŋ i se. Zaari kul ir Koyoo ga borey kaŋ hallasi tonton i ga.
ACT.3.1	Piyer nda Yehiya žigi ka koy Irkoy 
ACT.3.2	Aru foo kaŋ za ɲaŋoo gundoo ra a bongu katandi windoo mee foo ga kaŋ se i ga nee Ihennaa, zaari kul boroyaŋ no mʼa jisi no din hala a ma sargari wiri Irkoy hugu beeroo hurukey ga. 
ACT.3.3	Waatoo kaŋ a dii Piyer nda Yehiya ga baa ka huru Irkoy hugu beeroo ra, a nʼi ŋaaray i ma sarga nga ga. 
ACT.3.4	Piyer nda Yehiya na ngi moɲey kanji a ga, Piyer nee: «Ir guna.» 
ACT.3.5	A na lakkal tee i se, a ga hongu nga ma duu i ga haya. 
ACT.3.6	Amma Piyer nee: «Ay sii nda nzorfu kaaray, ay sii nda wura, woo kaŋ goo ya ne, ay gʼa noo ma ne: Isa 
ACT.3.7	A na aroo dii nda kabe hennaa, a nʼa tunandi, dogoo din da cewey nda kanjey hanse. 
ACT.3.8	A sar ka kay ka dira, a huru i bande Irkoy hugu beeroo ra, a ga dira a ga sar ka Irkoy beerandi. 
ACT.3.9	Jamaa kul dii a kaŋ a ga dira, a ga Irkoy beerandi. 
ACT.3.10	I bay kaŋ nga no ka cindi Irkoy hugu beeroo Mee Hennaa ga ka sargari ceeci, i hanse ka alaabiina, de boŋey hanse ka haw nda takaa kaŋ teendi a ga.
ACT.3.11	Aroo denji Piyer nda Yehiya ga, jamaa kul almunkar, de i zuru ka koy i do galliyaa ra kaŋ se i ga nee Sulaymaana galliyaa. 
ACT.3.12	Kaŋ Piyer dii jamaa, a nee i se: «Izirayel borey, macin se war boŋey ga haw nda woo? Macin se war ga moo bakam ir ra, sanda ir, ir boŋ hinoo wala ir ganayanoo nda ir na aroo woo dirandi? 
ACT.3.13	Ibirahima Koyoo, Isiyaka [Koyoo], Yakuba [Koyoo], ir baabey Koyoo na nga tamoo Isa jeerandi kaŋ war, war nʼa nondi, war nʼa yankar 
ACT.3.14	Amma war, war na Irkoy Boro Henanantaa kaŋ ti Boro Šerrantaa yankar, war wiri borowiikaw ma taŋandi war se. 
ACT.3.15	War na hunayan koyoo wii, Irkoy nʼa tunandi bukawey ra, woo ti hayaa kaŋ se ir ga tee seede. 
ACT.3.16	Nga maaɲoo naanaa ra, maaɲoo na boraa woo kaŋ war ga dii a, war gʼa bay noo gaabi. Naanaa kaŋ a gʼa noo ka boraa woo kaŋ goo war kul jine noo baani timmante.
ACT.3.17	Sohõ, agʼarmey, ay ga bay kaŋ boŋbitaray ka kate war nʼa tee, war alwakiiley mo takaa din da. 
ACT.3.18	Takaa woo da, hayaa kaŋ Irkoy gay a nʼa har nda annabey kul miɲey kaŋ ti nga 
ACT.3.19	Wa 
ACT.3.20	Woo ra bineyaynay waatiyaŋ ga hun ir Koyoo do ka kaa war do, a ma Almasihu kaŋ ti Isa sanba kaŋ suubandi war se. 
ACT.3.21	Nga kaŋ a nka tilasu a ma cindi beenaa ra hala waati kaŋ hayey kul taagandi koyne kaŋ Irkoy nʼa har za alwaatey kul ra nda annabi henanantey miɲey, ma tabati. 
ACT.3.22	Musa nee: ‹Ir Koyoo Irkoy gʼay cine annabi foo fattandi war se war armey ra
ACT.3.23	Boro kul kaŋ mana haŋajer annaboo din se, ga tuusandi ka hun jamaa ra.›
ACT.3.24	De mo annabey kul, za Samiyel hala wey kaŋ kaa ka šelaŋ dumaa ga, i kul na zaarey wey bayrandi. 
ACT.3.25	Annabey izʼarey ti war, nda 
ACT.3.26	War do Irkoy jin ka nga tamoo donto kʼa sanba war se hala a ma albarka daŋ war ra ka war affoo kul bere kʼa kaa nga laalaroo ra.»
ACT.4.1	Piyer nda Yehiya goo ma šelaŋ jamaa se kaŋ 
ACT.4.2	I hottu nda ngi cawandiyanoo kaŋ ra i ga Isa ka bukawey tunyanoo bayrandi. 
ACT.4.3	I na 
ACT.4.4	Amma borey ra kaŋ maa šennoo, ibooboyaŋ naanay, arey hinnaa ga too zenber guu (5.000) [cine].
ACT.4.5	Subaa ra, ngi alwakiiley, nda ngi boro beerey, nda ngi 
ACT.4.6	nda 
ACT.4.7	I nʼi daŋ ngi game kʼi hãa ka nee: «Hini foo wala maa foo nda war wey na woo tee?» 
ACT.4.8	Waatoo din Piyer too met nda 
ACT.4.9	hõ nda ir hãandi goy henna ga kaŋ teendi wircikoyni se kʼa noo baani, 
ACT.4.10	war nda Izirayel jamaa kul ma bay kaŋ Isa 
ACT.4.11	‹Nga ti tondoo kaŋ war kaŋ ti cinakey konna a,
ACT.4.11	amma a kaa ka tee hugoo kanjoo tondoo.›
ACT.4.12	Boro tana sii no kaŋ ra hallasiyan goo, zama maa tana mana nondi koyne beenaa cire adamizey game kaŋ bande ir ga hima ka hallasi.»
ACT.4.13	Kaŋ i dii naanaa kaŋ nda Piyer nda Yehiya ga šelaŋ, i bay kaŋ boroyaŋ no kaŋ mana caw, jamaa ra i goo, boŋey haw, amma i nʼi bay sanda boroyaŋ kaŋ cindi Isa bande. 
ACT.4.14	I ga dii boraa kaŋ duu baani goo ma kay ngi jere, i si bay haya kaŋ no ngi mʼa har. 
ACT.4.15	I nee i ma fatta 
ACT.4.16	ka nee: «Macin no ir gʼa tee borey wey se? Zama Žerizalem borey kul bay tammaasaa kaŋ i nʼa tee ga, a ga kaaray i se, de mo ir si hin kʼa yankar. 
ACT.4.17	Amma hala alhabaroo woo masi dira jamaa game ka tonton, ir ma kašeta i ga, i masi yee ka maaɲoo woo waazu boro kul se.»
ACT.4.18	I nʼi cee kʼi yaamar i masi yee ka Isa maaɲoo har wala kʼa cawandi. 
ACT.4.19	Amma Piyer nda Yehiya nʼi zaabi ka nee: «Irkoy jine, war se ir ga hima ka haŋajer wala Irkoy? Wa šelaŋ. 
ACT.4.20	Ir, ir si hin ka goro ir mana hayey har kaŋ ir dii ey ir maarʼey.»
ACT.4.21	I kašeta i ga koyne, i nʼi naŋ, i mana duu taka kul kaŋ nda ngi gʼi zukandi, jamaa maaganda se, zama borey kul ga Irkoy beerandi nda hayaa kaŋ tee. 
ACT.4.22	Koyne mo boraa kaŋ ga tammaasaa woo teendi kʼa noo baani goo nda haya kaŋ bisa jiiri woytaaci (40).
ACT.4.23	Kaŋ Piyer nda Yehiya naŋandi, i koy ngi borey do ka hayaa kul filla kaŋ 
ACT.4.24	Waatoo kaŋ i maa woo, i tee bine foo ka Irkoy ŋaaray ka nee: «Ir Koyoo, ni kaŋ na beenaa, nda gandaa, nda teekoo, nda haya kul kaŋ goo i ra tee, 
ACT.4.25	ni kaŋ nee nda ir kaagaa Dawda ni tamoo miɲoo, 
ACT.4.25	‹Macin se gandawey ga batu nda futay,
ACT.4.25	de jamaa ga miile haya yaadayaŋ ga?
ACT.4.26	Laboo kokoyey nda alwakiiley tun ka cere marga
ACT.4.26	kʼir Koyoo nda nga 
ACT.4.27	Zama nda cimi, koyraa woo ra ni tam henanantaa kaŋ ti Isa kaŋ nʼnʼa yon kʼa tee Almasihu ga 
ACT.4.28	ka hayaa kul tee kaŋ ni kaboo nda ni kayandiroo nʼa dunbandi za gayyan a ma teendi. 
ACT.4.29	Sohõ ir Koyoo, ngi kašetayaney guna, ma ni tamey noo i ma ni meešennoo har nda naanay timmante. 
ACT.4.30	[Ni] kaboo šerre ka borey noo baani, ka tammaasayaŋ nda kayfiyaŋ tee nda ni tam henanantaa Isa maaɲoo.»
ACT.4.31	Waatoo kaŋ i na Irkoy ŋaaray ka ben, nongoo kaŋ ra i goo ma marga jijiri. Hundi Henanantaa nʼi too, i ga Irkoy meešennoo har nda naanay.
ACT.4.32	Jamaa borey kul kaŋ naanay tee bine foo nda anniya foo, boro kul haya kaŋ goo a se, a si nee nga wane nda a, borey ga marga hayaa kul ra. 
ACT.4.33	 gʼir Koyoo Isa tunyanoo seedetaraa too nda sahã beeri, albarka beeri goo i kul ra. 
ACT.4.34	Boro kul sii i ra kaŋ ga tilasu, zama borey kul kaŋ goo nda faari wala hugu nʼi neere ka kate ngi hayoo 
ACT.4.35	kʼa jisi diyawey jine, de a ga zamnandi i kul game, boro foo kul ga duu woo kaŋ ga a ga too.
ACT.4.36	Isufi kaŋ diyawey nʼa maagaaru Barnabas kaŋ maanaa ti «Bineyaynandikaw», 
ACT.4.37	A goo nda faari foo, a nʼa neere ka kate nooroo kʼa jisi diyawey jine.
ACT.5.1	Amma aru foo kaŋ maaɲoo ti Ananiyas nda Safira nga wandoo na ngi farru foo neere. 
ACT.5.2	A lanbandi hayoo ra, nga nda wandoo waafakay ga, a koy nda jere foo kʼa jisi 
ACT.5.3	Piyer nee a se: «Ananiyas, macin se Ibilisi na ni binoo too hala nongu kaŋ ra nʼga taari 
ACT.5.4	Nda a nka cindi manʼti ni wane nda a wala, nda a neerandi mo manʼti ni halaalaa no wala? Macin se nʼna teegoyoo woo daŋ ni binoo ra? Manʼti adamizey se nʼtaari, amma Irkoy.» 
ACT.5.5	Kaŋ Ananiyas maa šenney wey, a kaŋ, hundoo hun. Hunburay beeri duu borey kul kaŋ maarʼa. 
ACT.5.6	Arusoogey tun, i nʼa kasance, i nʼa ka koy taray kʼa sutura.
ACT.5.7	Guuru hinza cine banda ga, Ananiyas wandoo kaa, a mana bay hayaa kaŋ tee, a huru. 
ACT.5.8	Piyer nee a se: «Har ya ne, hinnaa woo da no war na farroo neere wala?» A nee: «Ayyo, nga no.» 
ACT.5.9	Piyer nee a se: «Macin se war waafaku kʼir Koyoo Hundoo sii? Nga ne, kabey kaŋ na ni kurɲoo sutura goo hugoo miɲoo ga, i ga koy nda ni.» 
ACT.5.10	A kaŋ dogoo din da diyaa cewey cire, de hundoo hun. Kaŋ arusoogey huru, i gar kaŋ a buu, i nʼa zaa ka koy taray, i nʼa sutura kurɲoo jere. 
ACT.5.11	Hunburay beeri duu 
ACT.5.13	Borey cindey ra, boro kul si yadda ka koy tonton i ga, amma jamaa ga hanse kʼi beerandi. 
ACT.5.14	Koyne mo borey kaŋ naanay ir Koyoo tonton i ga, aru jama nda woy jama. 
ACT.5.15	Borey ga kate wircikoyney balankaryaŋ nda daarijiyaŋ ga kʼi jisi farrey ra hala waati kaŋ Piyer ga bisa ba a tee nga biyoo ma hin ka kani ngi affoo ga. 
ACT.5.16	Koyrawey kaŋ ga man Žerizalem mo jamaa kate wircikoyniyaŋ nda boroyaŋ kaŋ ganjiyaŋ gʼi zaa ka kay, i marga, i kul duu baani.
ACT.5.18	I na 
ACT.5.19	Amma ir Koyoo almalayka foo, cijinoo ra, a na kasaa miɲey feeri kʼi fattandi, a nee: 
ACT.5.20	«Wa koy, war ma kay ka hunaroo woo šenney kul waazu jamaa se Irkoy 
ACT.5.21	Kaŋ i maa woo, i huru za alfazar Irkoy hugu beeroo ra ka cawandi.
ACT.5.21	Waatoo kaŋ sargari juwalkey jineboraa nda borey kaŋ goo a bande kaa, i na 
ACT.5.22	Kaŋ lakkalkey too, i manʼi gar kasaa ra, i yee kʼa har i se. 
ACT.5.23	I nee: «Ir na kasaa gar a ga daaba henna, lakkalkey ga kay miɲey ga, waatoo kaŋ ir na gundoo feeri, ir mana boro kul gar a ra.» 
ACT.5.24	Waatoo kaŋ Irkoy hugu beeroo lakkalkey boŋkoynoo nda sargari juwalkey jineboraa maa šenney wey, i na alaabiina nda ey nda hayaa kaŋ ga kaa ka tee. 
ACT.5.25	Boro foo kaa ka nee: «Nga ne, arey kaŋ war nʼi daŋ kasaa ra goo Irkoy hugu beeroo ra i ga kay i ga jamaa cawandi.»
ACT.5.26	Boŋkoynoo nda lakkalkey koy kate ey bila nda i mʼi žilla, zama i ga hunbur jamaa ma ngi warra nda tondi ka ngi wii. 
ACT.5.27	Kaŋ i kate ey, i nʼi daŋ hoyraykey margaroo jine. Sargari juwalkey jineboraa nʼi hãa 
ACT.5.28	ka nee: «Ir mana war yaamar kaŋ war masi cawandi boraa woo maaɲoo ga wala? Amma nga ne, war na Žerizalem too nda war cawandoo, war mma baa war ma aroo woo hundoo alhakoo kaŋandi ir boŋ!» 
ACT.5.29	Piyer nda diyawey cindey zaabi ka nee: «Boro ma haŋajer Irkoy se ka bisa adamize. 
ACT.5.30	Ir kaagey Koyoo na Isa tunandi kaŋ war, war kabey nʼa deeji kʼa wii bundu ga. 
ACT.5.31	Nga, Irkoy nʼa jer kʼa tee Koy nda Hallasikaw nga gaaboo ra ka Izirayel noo fondo a ma 
ACT.5.32	Ir ga tee seede hayey wey kul se, ir nda Hundi Henanantaa kaŋ Irkoy nʼa noo borey se kaŋ ga haŋajer a se.»
ACT.5.33	Kaŋ i maa woo, i futu, i baa ngi ma diyawey wii. 
ACT.5.34	 foo kaŋ maaɲoo ti Gamaliyel tun ka kay hoyraykey margaroo ra, 
ACT.5.35	A nee i se: «Izirayel borey, wa war boŋ hawgay borey wey ga nda hayaa kaŋ war ga baa kʼa tee, 
ACT.5.36	zama a mana gay, Tedas tun ka nga boŋ tee boro beeri, boro zangu taaci (400) cine hanga a, a wiiyandi, de mo borey kul kaŋ naŋ a na ngi boŋey bere say, i tee yaada. 
ACT.5.37	Nga dumaa ga, Žudas Galile boraa tun borey kabuyanoo waati, a na jamaa boro boobo ka ture nga bande, a mursu, borey kul kaŋ naŋ a na ngi boŋey bere say-say. 
ACT.5.38	Sohõ woo kaŋ ay gʼa har war se ti: wa moora borey wey, war mʼi naŋ, zama nda adamize kayandiroo wala nga goyoo no, a ga say. 
ACT.5.39	Amma nda Irkoy do a hun, war si hin kʼi kayandi, abada a masi garandi kaŋ Irkoy bande war ga yenje.» I yadda a se.
ACT.5.40	I ciya diyawey se, i nʼi kar, i nʼi yaamar i masi yee ka Isa maaɲoo har, i nʼi taŋ. 
ACT.5.41	I hun hoyraykey margaroo jine nda ɲaali haya kaŋ se ngi ciitandi ka kaynandi Isa maaɲoo se. 
ACT.5.42	Zaari kul, Irkoy hugu beeroo nda hugey ra i si fay nda ka cawandi ka Isa 
ACT.6.1	Jirbey din, kaŋ taalibey hinnaa boobo, ganakey kaŋyaŋ ti Grek sintin ka Eberewey kakaw, zama ngi woyey kaŋ kurɲey buu ga yalandi zaari kul zamnarey ra. 
ACT.6.2	 woy cindi hinkaa (12) ciya taalibey jamaa se ka nee: «A si hima ir ma Irkoy meešennoo waazuroo naŋ ka huga nda ŋaayan zamnayan. 
ACT.6.3	Adiši agʼarmey, wa aru iyye kaŋ goo nda seedetaray henna ceeci war ra, i ma tee boroyaŋ kaŋ ga too met nda Irkoy 
ACT.6.4	Ir, ir ga gaabandi Irkoy ŋaarayroo nda Irkoy meešennoo goyoo ga.» 
ACT.6.5	Šennoo woo kan jamaa kul se. I na Etiyen suuba, aru no kaŋ ga hanse ka naanay Irkoy, a ga too met nda Hundi Henanantaa, nda Filip, nda Prokor, nda Nikanor, nda Timoŋ, nda Parmenas, nda Nikolas Antiyoš boraa kaŋ huru alyahuudutaray. 
ACT.6.6	I nʼi cebe diyawey se. Diyawey na Irkoy ŋaaray i se jina, i na ngi kabey fur i ga.
ACT.6.7	Irkoy meešennoo ga tonton ka harandi, taalibey hinnaa ga hanse ka tonton Žerizalem ra. 
ACT.6.8	Etiyen too met nda hini Irkoy 
ACT.6.9	Amma boro fooyaŋ kaŋ goo 
ACT.6.10	I sii nda gaabi ka kay lakkaloo nda 
ACT.6.11	I na aruyaŋ sufuray i ma nee kaŋ ngi maa a ga šenni laalayaŋ har Musa nda Irkoy ga. 
ACT.6.12	I na jamaa, nda boro beerey, nda 
ACT.6.13	I kate seede zooruyaŋ kaŋ nee: «Boraa woo, waati kul a mma šenni futuyaŋ har nongu henanantaa [woo] nda 
ACT.6.14	Ir maa mo a ga nee kaŋ Isa Nazaret boraa din ga nongoo woo kayri, a ga alaadawey barmay kaŋ Musa nʼi noo ir se.» 
ACT.6.15	Borey kul kaŋ goo ma goro hoyraykey margaroo ra na ngi moɲey kanji Etiyen ga, de i dii ndumoo tee ma nee almalayka ndum.
ACT.7.2	Etiyen nee: «Arma arey nda ay baabey, wa haŋajer. Irkoy daržantaa bangay ir baaba Ibirahima se waatoo kaŋ a goo Mezopotami za a mana koy goro Karaŋ. 
ACT.7.3	De mo a nee Ibirahima se: ‹Fatta ni gandaa nda ni dumoo ra, ma koy gandaa ra kaŋ ay gʼa cebe ma ne.›
ACT.7.4	A fatta Kalde borey gandaa ra ka koy goro Karaŋ. No din ra baaboo buuyanoo banda ga, Irkoy nʼa ganandi ka koy gandaa woo ra kaŋ ra sohõ war goo ma goro. 
ACT.7.5	A manʼa noo tubu wala ba cee kanandi doo no din ra amma a nee nga gʼa noo gandaa a mʼa tee nga duuraa, nga nda nga hayroo kaŋ ga kaa dumaa ga, a gar a sii nda ize. 
ACT.7.6	Takaa woo nda Irkoy šelaŋ ka nee kaŋ nga hayroo ga koy taabuši ganda waani ra, i gʼi daŋ baɲɲataray kʼi žilla jiiri zangu taaci (400). 
ACT.7.7	Irkoy nee: ‹Gandaa kaŋ se i ga tee baɲɲa, agay, ay gʼa ciiti. Woo banda ga, i ga fatta, de i gʼay gana nongoo woo ra.›
ACT.7.8	Irkoy na Ibirahima noo 
ACT.7.9	Kaagey canse ngi armaa Isufi ga kʼa neere a ma koy Misira. Amma Irkoy goo a bande. 
ACT.7.10	A nʼa kaa nga zarabey kul ra, a nʼa noo alhormo nda lakkal Firawuuna, Misira kokoyoo do, a nʼa tee jineboro Misira nda nga hugoo kul se. 
ACT.7.11	Heray tee Misira kul ra nda Kanaŋ gandaa ra nda zarabiyan beeri, ir baabey si duu ŋaayan. 
ACT.7.12	Amma waatoo kaŋ Yakuba maa kaŋ hunay goo Misira, cee jinaa a nʼir baabey sanba. 
ACT.7.13	Cee hinkantoo, Isufi na nga boŋ bayrandi nga armey se, de Firawuuna na Isufi dumoo bay. 
ACT.7.14	Isufi sanba i ma ciya nga baaba Yakuba nda nga borey kul se, boro woyye cindi guu (75). 
ACT.7.15	Yakuba doo ka koy Misira, a buu, nga nda ir baabey. 
ACT.7.16	I nʼi ka koy Šekem kʼi daŋ 
ACT.7.17	Kaŋ allaahidoo kaŋ Irkoy nʼa zaa Ibirahima se waatoo man, jamaa tonton, de i hanse ka boobo Misira ra, 
ACT.7.18	hala waatoo kaŋ kokoy tana huru kokoytaraa ra [Misira] kaŋ si Isufi bay. 
ACT.7.19	Nga, a nʼir dumoo zanba kʼ[ir] baabey žilla ka taka tee ngi ize taanawey ma warrandi taray hala i masi huna. 
ACT.7.20	Waatoo din ra Musa hayandi, boro no kaŋ nga kunturoo ga kan Irkoy se. A biirandi handu hinza nga baaba hugoo ra. 
ACT.7.21	Waatoo kaŋ a warrandi, Firawuuna ize woyoo nʼa zaa kʼa biiri a ma tee nga izʼaru gundoo. 
ACT.7.22	Musa aladabu nda Misira borey bayraa kul. Hini beeri goo nga šenney nda nga teegoyey ra.
ACT.7.23	Kaŋ Musa duu jiiri woytaaci (40), a huru binoo ra nga ma koy nga armey guna, Izirayel izey. 
ACT.7.24	A dii affoo kaŋ Misira boro goo mʼa tooɲe, a na boraa kaŋ goo ma zarabi faaba ka faasa a se ka Misira boraa kar. 
ACT.7.25	A ga hongu kaŋ [nga] armey ga faham kaŋ nga no Irkoy na nga daŋ kʼi hallasi. Amma i mana faham. 
ACT.7.26	Subaa ra, a na Izirayel izeyaŋ gar kaŋ goo ma yenje, a ceeci kʼi waafakandi i ma cere noo alaafiya, a nee: ‹Arey, armayaŋ ti war, macin se war ga cere tooɲe?›
ACT.7.27	Boraa kaŋ goo ma nga ceroo tooɲe na Musa tuti ka nee: ‹May ka ni tee boŋkoyni nda ciitikaw ir se? 
ACT.7.28	Ni mma baa mʼay halaci sanda takaa kaŋ nda bi nʼna Misira boraa wii?›
ACT.7.29	Šennoo woo ga, Musa zuru ka koy goro Majaŋ gandaa kaŋ ra a na izʼaru hinka hay.
ACT.7.30	Jiiri woytaaci (40) banda ga, Sinay tondi hondoo saajoo ra almalayka foo bangay a se saabayɲaa foo kaŋ ga dii nuunaa deenoo ra. 
ACT.7.31	Kaŋ Musa dii woo, boŋoo haw nda hayaa kaŋ a ga dii a. A man ka guna, a maa ir Koyoo jindoo kaŋ ga nee: 
ACT.7.32	‹Agay ti ni baabey Koyoo, Ibirahima, nda Isiyaka, nda Yakuba Koyoo.›
ACT.7.33	Ir Koyoo nee a se: ‹Taamey feeri kʼi kaa ni cewey ra, zama nongoo kaŋ ra nʼgoo ma kay manʼti kala labu henanante. 
ACT.7.34	Ay dii gurzugaa kaŋ ay jamaa goo ma dii a Misira, ay maa ngi durayroo. Ay zunbu kʼi kaa kabe. Sohõ kaa, ay ga ni sanba Misira.›
ACT.7.35	Musa din da kaŋ Izirayel izey nʼa yankar ka nee: ‹May ka ni tee boŋkoyni nda ciitikaw?› Nga din da no Irkoy almalayka bangay a se saabayɲaŋoo ra kʼa sanba kʼa tee boŋkoyni nda feerikaw. 
ACT.7.36	Nga no kʼi fattandi ka kayfiyaŋ nda tammaasayaŋ tee Misira gandaa ra, nda teeko Hari Ciraa ra, nda saajoo ra jiiri woytaaci (40). 
ACT.7.37	Nga ti Musa kaŋ nee Izirayel izey se: ‹Irkoy gʼay cine annabi foo fattandi war se war armey ra.›
ACT.7.38	Nga no ka cindi jama margaroo ra saajoo ra, nga nda almalaykaa kaŋ šelaŋ a se Sinay tondi hondoo boŋ nda ir baabey. A duu šenni hunanteyaŋ kʼi noo ir se.
ACT.7.39	Nga, ir baabey mana baa ngi ma yadda a se, i nʼa tuti ka ngi biney yeeti Misira 
ACT.7.40	ka nee Haruna se: ‹Koyyaŋ tee ir se kaŋ ga dira ir jine, zama Musa din kaŋ nʼir fattandi Misira gandaa ra, ir si bay haya kaŋ a ti a.›
ACT.7.41	Jirbey din ra, i na haw-ize foo tee ka sargari kaa tooroo se, i ɲaali nda ngi kabe teegoyey. 
ACT.7.42	Irkoy na banda bere i se kʼi taŋ i ma hayey kaŋ goo beenaa ra gana sanda takaa kaŋ nda a hantumandi annabey citaaboo ra ka nee:
ACT.7.42	‹Manʼti agay se
ACT.7.42	war na alman koosu ka sargari kaa
ACT.7.42	jiiri woytaaci (40) saajoo ra wala, Izirayel hugu-izey?
ACT.7.43	War koy nda tooroo kaŋ maaɲoo ti Molok hukkumoo
ACT.7.43	nda [war] koyoo Rafaŋ handaraa,
ACT.7.43	kaŋyaŋ ti hayey kaŋ war nʼi tee ka sujudu i se.
ACT.7.43	Ay ga war ka koy Babiloŋ se jine.›
ACT.7.44	Seedetaray hukkumoo cindi ir baabey kone saajoo ra. Irkoy šelaŋ Musa se kʼa yaamar a mʼa fasal sanda woo kaŋ a dii a cine. 
ACT.7.45	Waatoo kaŋ ir baabey duu a, ngi nda Žozuwe nʼa hurandi ka gandawey dii kaŋ Irkoy nʼi gaaray ir baabey jine. A cindi no din hala Dawda waati. 
ACT.7.46	Nga ka duu alhormo Irkoy do ka ceeci ka duu gorodoo
ACT.7.47	Amma Sulaymaana ka hugu cin a se. 
ACT.7.48	Jerantaa si goro nongu ra kaŋ kabe nʼa tee, sanda takaa kaŋ nda annaboo nee:
ACT.7.49	‹Beenaa ti ay kokoy gorodogoo,
ACT.7.49	laboo ti taaroo kaŋ ga huru ay cewey cire.›
ACT.7.49	Ir Koyoo nee: ‹Hugu dumi foo no war cina ya ne,
ACT.7.49	wala hunanzam doo foo no war gʼa tee ya ne?
ACT.7.50	Manʼti ay kaboo ka hayey wey kul tee wala?›
ACT.7.51	War boŋey ga šendi, war biney nda war haŋawey ga šendi, waati kul war mo, war ga wanji 
ACT.7.52	May ti annaboo kaŋ war baabey manʼa gurzugay? I na borey wii kaŋ ga Boro Šerrantaa kaayanoo bayrandi, boraa kaŋ sohõ war, war tee nga zanbakaa nda nga wiikaa, 
ACT.7.53	war kaŋ duu 
ACT.7.54	Waatoo kaŋ borey kul kaŋ goo 
ACT.7.55	Amma woo gar, nga, a too met nda 
ACT.7.56	A nee: «Nga ne, ay ga dii beenaa kaŋ feeri, de 
ACT.7.57	I na jinde jer ka kaati, i na ngi haŋawey daabu, de i tee mee foo ka gum a boŋ. 
ACT.7.58	I nʼa gaaray ka koy koyraa dumaa ga, i nʼa warra nda tondi kʼa wii. Seedewey na ngi darbawey jisi arusooga foo jeroo ga kaŋ se i ga nee Sol. 
ACT.7.59	I na Etiyen warra nda tondi kʼa wii kaŋ a ga Irkoy cee ka nee: «Ay Koyoo Isa, ay hundoo taa.» 
ACT.7.60	A sonbu kanjey ga ka jinde jer ka kaati ka nee: «Ay Koyoo, masi zunuboo woo dii i se.» Kaŋ a na woo har, a faati.
ACT.8.1	Sol yadda Etiyen wiiyanoo ga.
ACT.8.1	Zaaroo din da ra, 
ACT.8.2	Irkoy hunburkawyaŋ ka Etiyen sutura, de i na nga buuyanoo hẽe, hẽeni beeri. 
ACT.8.3	Sol ga ceeci ka Egilizoo halaci, a ga huru hugu nda hugu ra ka arey nda woyey cendi kʼi daŋ kasaa ra.
ACT.8.4	Borey kaŋ say-say ga dira i ga 
ACT.8.5	Filip zunbu ka koy 
ACT.8.6	Jamaa tee bine foo ka haŋa kayandi hayey kaŋ Filip gʼi har se, i ga maa a se, i ga dii tammaasawey kaŋ a gʼi tee. 
ACT.8.7	Ganjiyaŋ kaŋ goo boro booboyaŋ ra na jinde jer ka kaati ka fatta, bonguyaŋ nda ceekayrayaŋ duu baani. 
ACT.8.8	Koyraa din hanse ka ɲaali.
ACT.8.9	Za woo mana tee, aru foo kaŋ se i ga nee Simoŋ goo koyraa din ra, kottekoynitaray no a ga tee, de a ga Samari jamaa boŋoo haw, nga hunday ga nee kaŋ boro beeri ti nga. 
ACT.8.10	Borey kul ga haŋa kayandi a se, za zanka hala boro beeri, i nee: «Woo ti Irkoy hinoo kaŋ se i ga nee ibeeroo.» 
ACT.8.11	I ga haŋa kayandi a se, zama a na waati kuku tee a gʼi almunkarandi nda nga kottaa. 
ACT.8.12	Amma waatoo kaŋ i yadda Filip ga kaŋ na Irkoy 
ACT.8.13	Simoŋ hunday naanay, a batizandi, a denji Filip ga, a ga dii tammaasawey nda kayfi beerey kaŋ teendi, boŋoo haw.
ACT.8.14	Waatoo kaŋ 
ACT.8.15	Kaŋ i doo ka koy i do, i na Irkoy ŋaaray i se hala i ma duu 
ACT.8.16	Zama a mana zunbu ngi affoo kul ga jina, i nka batizandi de ir Koyoo Isa maaɲoo ga. 
ACT.8.17	Woo banda ga, Piyer nda Yehiya na ngi kabey fur i ga, de i duu Hundi Henanantaa.
ACT.8.18	Kaŋ Simoŋ dii kaŋ diyawey kabe furyanoo nda Hundoo nondi, a na alman šerre i se 
ACT.8.19	ka nee: «Wa agay mo noo hinoo woo hala boro kaŋ ga ay na kabe fur ma duu Hundi Henanantaa.» 
ACT.8.20	Amma Piyer nee a se: «Ni nda ni nooroo kul ma halaci, zama nʼga hongu Irkoy nooyanoo, alman nda nʼga duu a. 
ACT.8.21	Nʼsii nda baa, nʼsii nda fondo šennoo woo ra, zama ni binoo si šerre Irkoy jine. 
ACT.8.22	 ka hun laalayyanoo woo ga, de mʼir Koyoo ŋaaray, nda a ga hin ka tee, ni binoo miilewey ma yaafandi, 
ACT.8.23	zama ay ga dii kaŋ ni binoo ga too met nda laalay, de nʼgoo ifutu kaboo ra.» 
ACT.8.24	Simoŋ zaabi ka nee: «War, wa ir Koyoo ŋaaray ya ne hala hayey kaŋ war nʼi har ba affoo masi duu agay.»
ACT.8.25	Waatoo kaŋ Piyer nda Yehiya na seedetaraa too, i nʼir Koyoo meešennoo waazu ka ben, i yee Žerizalem ka Alhabar Boryaa waazu Samari koyra kanbe booboyaŋ ra.
ACT.8.26	Ir Koyoo almalayka foo šelaŋ Filip se ka nee: «Tun ma koy gurma here, fondaa kaŋ ga hun Žerizalem ka zunbu ka koy Gaaza kaŋ ti saaji.» 
ACT.8.27	A tun, a koy. Nga ne, Ecopi aru foo kaŋ daasandi kaŋ kone Ecopi kokoy woyoo kaŋ ti Kandas almaanoo kul goo, goykaw beeri no, a kaa ka sujudu Irkoy se Žerizalem. 
ACT.8.28	Waatoo kaŋ a ga yee, a goo ma goro nga torkaa ra a ga annabi Ezayi citaaboo caw. 
ACT.8.29	Irkoy 
ACT.8.30	Filip gaarandi, de a ga maa a ga annabi Ezayi citaaboo caw, Filip nee: «Woo kaŋ nʼgoo mʼa caw, cimi da nʼga faham a se wala?» 
ACT.8.31	A nee: «Taka foo nda ay ga hin ka faham nda boro manʼa cawandi ya ne?» A nʼa wiri Filip ga, a ma žigi ka goro nga bande. 
ACT.8.32	 nongoo kaŋ a goo mʼa caw ti nongoo kaŋ ga nee:
ACT.8.32	«I nʼa ka koy sanda feeji kaŋ i ga koy a koosu,
ACT.8.32	sanda feeji-ize dangayante kaŋ goo nga kosukaa jine,
ACT.8.32	takaa din da, a mana nga miɲoo kaa cere ga.
ACT.8.33	[Nga] boŋ yeeti gandayan ra, ciitoo ra, i na nga cimoo taa a kone.
ACT.8.33	Nga hayroo fillaa, may no mʼa deede?
ACT.8.33	Zama i na nga hundoo kaa aduɲɲa ra.»
ACT.8.34	Boraa kaŋ daasandi na šennoo zaa ka nee Filip se: «Ay gʼa ŋaaray ni ga, may ga annaboo goo? Nga boŋ ga a goo wala boro tana?» 
ACT.8.35	Filip na nga miɲoo feeri ka sintin nda Citaaboo šennoo din ka Isa 
ACT.8.36	Kaŋ i goo ma koy fondaa bande, i too hari foo do, boraa kaŋ daasandi nee: «Hari ne, macin no mʼay ganji ya 
ACT.8.37	[Filip nee a se: «Nda nʼna ni binoo kul ka naanay, nʼga hin ka batizandi.» Boraa kaŋ daasandi zaabi ka nee: «Ay naanay kaŋ Irkoy 
ACT.8.38	A yaamar kaŋ torkaa ma kay. Ngi boro hinkaa kul zunbu haroo ra, Filip nda boraa kaŋ daasandi, a nʼa batize. 
ACT.8.39	Waatoo kaŋ i žigi ka fatta haroo ra, ir Koyoo Hundoo na Filip zaa, boraa kaŋ daasandi mana yee ka dii a, amma a koy nga fondaa ra nda ɲaali. 
ACT.8.40	Filip koy tun Azot koyraa ra, a na koyrawey kul dira a ga Alhabar Boryaa waazu ka koy too hala Sezare.
ACT.9.1	Woo gar, hala waatoo din a goo Sol binoo ra nga ma ceeci ir Koyoo taalibey ma wiiyandi, a koy 
ACT.9.2	ka batagayaŋ wiri a ga Damas koyraa 
ACT.9.3	Kaŋ a goo ma naaru, a man Damas kaŋ dogoo din da gaay foo kaŋ hun beenaa ra nʼa kuubi kʼa bere. 
ACT.9.4	A kaŋ ganda, de a ga maa jinde kaŋ ga nee nga se: «Sol, Sol, macin se nʼgʼay gurzugay?» 
ACT.9.5	Sol nee: «May ti ni, ay Koyoo?» A nee: «Agay ti Isa kaŋ ni, nʼgʼa gurzugay. 
ACT.9.6	Amma tun, huru koyraa ra, hayaa ga harandi ma ne kaŋ nʼga hima kʼa tee.» 
ACT.9.7	Arey kaŋ goo a bande fondaa ra kay i ga gaga takaa kaŋ nda i ga maa boro jinde, amma i si dii boro kul. 
ACT.9.8	Waatoo kaŋ Sol tun laboo ra, moɲey ga feera, amma a si dii haya kul. I nʼa dii nda kaboo kʼa gongu ka huru Damas. 
ACT.9.9	A na jirbi hinza tee a si dii, a si ŋaa a si haŋ.
ACT.9.10	Taalibi foo goo Damas kaŋ maaɲoo ti Ananiyas. Ir Koyoo šelaŋ a se bangayyan ra ka nee: «Ananiyas!» A nee: «Agay ne, ay Koyoo.» 
ACT.9.11	Ir Koyoo nee a se: «Tun ni boŋ ga, ma koy lolaa ra kaŋ se i ga nee Lolo Šerrantaa, ma Sol Tars boraa ceeci Žudas hugoo ra. Zama nga ne, a goo ma Irkoy ŋaaray, 
ACT.9.12	a dii [bangayyan ra] boro kaŋ maaɲoo ti Ananiyas huru ka [nga] kaboo fur nga ga hala nga moɲey ma yee ka dii.» 
ACT.9.13	Ananiyas zaabi ka nee: «Ay Koyoo, ay maa boro boobo hayey kaŋ i nʼi har aroo woo ga, ifutawey kul kaŋ a nʼi tee ni boro henanantey se Žerizalem. 
ACT.9.14	Ne ra, a goo nda hini kaŋ a duu a sargari juwalkey jineborey do ka boro kul kaŋ ga ni maaɲoo cee haw.» 
ACT.9.15	Amma ir Koyoo nee a se: «Koy, zama woo din, jinay suubante no ya ne kaŋ gʼay maaɲoo ka koy gandawey, nda kokoyey, nda Izirayel izey mo jine. 
ACT.9.16	Agay, ay ga zaraboo kul cebe a se kaŋ ga duu a ay maaɲoo se.»
ACT.9.17	Ananiyas koy, de a huru hugoo ra, a na kabe fur Sol ga, a nee: «Agʼarmaa Sol, ir Koyoo Isa kaŋ bangay ma ne fondaa ra kaŋ bande nʼgoo ma kaa kʼay sanba, hala ni moɲey ma duu ka yee ka dii, de mo ma too met nda 
ACT.9.18	Dogoo din da hayayaŋ kaŋ ga hima nda kokošiyaŋ kaŋ ka hun Sol moɲey ga, a dii, a tun, a 
ACT.9.19	A ŋaa, a duu alfayda.
ACT.9.19	Sol na jirbiyaŋ tee taalibey bande kaŋ goo Damas. 
ACT.9.20	Dogoo din da a koy Isa maaɲoo waazu 
ACT.9.21	Borey kul kaŋ ga maa a se na almunkar, de i nee: «Manʼti woo da no ma borey halaci Žerizalem ra kaŋ ga Isa maaɲoo cee, manʼti a nka kaa ne ra kʼi haw ka koy nda ey 
ACT.9.22	Sol waazoo mma koy de a ga duu gaabi, de a ga Alyahuudey almunkarandi kaŋ ga goro Damas ka tabatandi i se kaŋ Isa din da ti 
ACT.9.23	Jirbi boobo banda ga, Alyahuudey na cere guna ka dii taka kaŋ nda ngi ga Sol wii. 
ACT.9.24	Sol na ngi anniyaa bay. I ga koyraa miɲey lakkal cijin nda zaari hala ngi ma duu kʼa wii. 
ACT.9.25	Amma taalibey nʼa zaa nda cijin here kʼa daŋ kokondo ra kʼa zumandi nda cetaa.
ACT.9.26	Kaŋ Sol too Žerizalem, a ga ceeci ka man taalibey, amma i kul ga hunbur a, i si naanay wala taalibi no. 
ACT.9.27	Amma Barnabas na Sol dii nda kaboo kʼa ka koy 
ACT.9.28	A goo i bande Žerizalem, a ga huru, a ga fatta, a ga šelaŋ nda naanay ir Koyoo maaɲoo ga. 
ACT.9.29	A ga šelaŋ, a ga kakaw Alyahuudey kaŋyaŋ ti Grekey bande, amma ngi, i ceeci ngi mʼa wii. 
ACT.9.30	Kaŋ ir armey bay, i nʼa ka doo Sezare kʼa sanba a ma koy Tars.
ACT.9.32	Waati tee kaŋ Piyer na nongoo kul dira, a doo Irkoy boro henanantey mo do kaŋ ga goro Lida. 
ACT.9.33	A na boro foo gar no din kaŋ maaɲoo ti Ene, jiiri yaaha a ga kani daariji boŋ, bongu no. 
ACT.9.34	Piyer nee a se: «Ene, Isa 
ACT.9.35	Borey kul kaŋ ga goro Lida nda Saroŋ ganganoo ra dii a, i bere ir Koyoo here.
ACT.9.36	Žope koyraa ra taalibi woy foo goo kaŋ maaɲoo ti Tabita kaŋ Grek šenni ra i mma nee a se Dorkas
ACT.9.37	Jirbey din a wirci, a buu. Waatoo kaŋ a ɲumayandi ka ben, i nʼ[a] daŋ soorohugu ra. 
ACT.9.38	Lida ga man Žope, taalibey, kaŋ i maa Piyer goo no din, i na aru hinka sanba a do ka ciya a se ka wiri a ga ka nee: «Kaa ir do sohõ da.» 
ACT.9.39	Piyer tun ka koy i bande. Kaŋ a too, i nʼa ka koy sooraa boŋ. Woyey kul kaŋ kurɲey buu man jeroo ga ka hẽe, i ga darbawey nda kaayi beerey cebe a se kaŋ Dorkas nʼi tee waatoo kaŋ a goo ngi bande. 
ACT.9.40	Piyer nʼi kul fattandi, a sonbu kanjey ga ka Irkoy ŋaaray, a bere kunturoo here ka nee: «Tabita, tun.» Tabita na nga moɲey feeri, kaŋ a dii Piyer, a tun ka goro. 
ACT.9.41	A na nga kaboo šerre a se kʼa tunandi. A ciya Irkoy boro henanantey nda woyey kaŋ kurɲey buu se, a nʼa cebe i se a ga huna. 
ACT.9.42	Žope kul ra woo bayrandi, boro boobo naanay ir Koyoo. 
ACT.9.43	Piyer na jirbi boobo tee Žope boro foo do kaŋ se i ga nee Simoŋ, kuuru musaykaw
ACT.10.1	Aru foo goo Sezare kaŋ maaɲoo ti Kornay. Soojey kaŋ se i ga nee Itali soojey, wey din jalakoyni no. 
ACT.10.2	Ganakaw cimoo no, a ga hunbur Irkoy, nga nda nga hugoo kul, a ga hanse ka sarga jamaa ga, a ga Irkoy ŋaaray waati kul. 
ACT.10.3	Han foo aluulaa guuru hinza dimma ga, a dii kaaray bangayyan ra Irkoy almalayka foo kaŋ ga huru nga do, a nee nga se: «Kornay!» 
ACT.10.4	A na nga moɲey kanji a ga, a hunbur, de a nee a se: «Macin no, ay koyoo?» A nee a se: «Ni ŋaarayrey nda ni sargarey žigi Irkoy do, a hongu ey. 
ACT.10.5	Sohõ, aruyaŋ sanba Žope i ma ciya kate boro foo kaŋ se i ga nee Simoŋ kaŋ i nʼa maagaaru Piyer. 
ACT.10.6	A sii kala boro foo do kaŋ se i ga nee Simoŋ, kuuru musaykaw no, nga hugoo sii kala teekoo miɲoo ga.» 
ACT.10.7	Waatoo kaŋ almalaykaa kaŋ šelaŋ a se koy, Kornay ciya nga goykaw-izey boro hinka se nda sooje foo kaŋ ti ganakaw cimi kaŋ ga hanse ka man a. 
ACT.10.8	A na hayey kul filla i se, a nʼi sanba Žope.
ACT.10.9	Subaa ra, i goo fondaa ra, kaŋ i man koyraa, Piyer žigi sooraa boŋ zaarikay guuru woy cindi hinka (12) dimma ga ka Irkoy ŋaaray. 
ACT.10.10	A too nongu kaŋ ra a heray, de a baa nga ma ŋaa. I goo ma ŋaahayey hanse a se kaŋ a dii bangayyan. 
ACT.10.11	A ga dii beenaa feeri, a ga dii jinay foo kaŋ ma nee 
ACT.10.12	Haya kul kaŋ ti alman cee taacikoyni, nda laboo gandakoy, nda ciraw goo a ra. 
ACT.10.13	Jinde foo šelaŋ a se ka nee: «Tun, Piyer, wiiya ma ŋaa.» 
ACT.10.14	Piyer nee a se: «Abada, ay Koyoo, zama ya na bay ka haya žiiba wala iharramante ŋaa!» 
ACT.10.15	Jinde foo yee ka šelaŋ a se cee hinkantoo ka nee: «Haya kaŋ Irkoy nee a ga halal, ni, masi nee a ga žiibi.» 
ACT.10.16	Woo teendi cee hinza, dogoo din da hayaa zandi ka koy beenaa ra.
ACT.10.17	Kaŋ Piyer goo bangayyanoo kaŋ a dii a, haya kaŋ ti nga maanaa, boŋhawaa ra, nga ne, arey kaŋ Kornay nʼi sanba na Simoŋ hugoo hãa, i goo ma kay hugoo miɲoo ga. 
ACT.10.18	I ciya ka hãa wala ne da ra Simoŋ kaŋ i nʼa maagaaru Piyer goo. 
ACT.10.19	Piyer goo ma miile bangayyanoo ga, Irkoy 
ACT.10.20	tun ma zunbu ka koy i bande, masi bine-bine, zama agay kʼi sanba.» 
ACT.10.21	Kaŋ Piyer zunbu, a nee arey se: «Agay ne, agay ti boraa kaŋ war gʼa ceeci. Macin ti war kaayanoo addaliloo?» 
ACT.10.22	I nee a se: «Kornay kaŋ ti jalakoyni, boro šerrante no, a ga hunbur Irkoy, Alyahuudey jamaa kul ga seedetaray henna har a ga, nga no almalayka henanante foo nʼa bayrandi kaŋ a ma ciya ka kate ma ne nga hugoo ra ka maa ni meešenney.» 
ACT.10.23	Piyer nʼi hurandi i ma zunbu nga do.
ACT.10.23	Subaa ra, a tun, a koy i bande. Armayaŋ Žope borey ra koy a bande. 
ACT.10.24	Subaa ra, a huru Sezare. Kornay gʼi batu, a ciya nga borey nda nga cere kaaney se. 
ACT.10.25	Waatoo kaŋ Piyer huru, Kornay nʼa kubay ka sujudu cewey cire. 
ACT.10.26	Amma Piyer nʼa tunandi ka nee: «Tun ni boŋ ga! Agay hunday, adamize ti agay.» 
ACT.10.27	A šelaŋ a bande, a huru, de a gar boro boobo margandi. 
ACT.10.28	A nee i se: «War, war ga bay kaŋ a si bisa Alyahuudu se a ma denja wala a ma man yaw. Amma Irkoy cebe ya ne kaŋ boro masi nee adamize kul se kaŋ a ga žiibi wala a ga harram. 
ACT.10.29	Woo se kaŋ i ciya ya ne ay kaa bila kakaw. Sohõ ay ga war hãa: ‹Macin ti addaliloo kaŋ se war ciya ya ne?›» 
ACT.10.30	Kornay nee: «A goo nda jirbi taaci kaŋ ay ga Irkoy ŋaaray ay do hala aluulaa guuru hinza ga kaŋ nga ne, aru foo kaŋ ga darbay nerante goo kaa ka kay ay jine. 
ACT.10.31	A nee: ‹Kornay, ni ŋaarayroo taandi, Irkoy hongu ni sargarey. 
ACT.10.32	Adiši boroyaŋ sanba Žope i ma ciya Simoŋ se kaŋ i nʼa maagaaru Piyer. A sii kala Simoŋ kaŋ ti kuuru musaykaw hugoo ra, teekoo miɲoo ga.› 
ACT.10.33	Dogoo din da ay na boroyaŋ sanba ni do, nʼna haya boryo tee kaŋ nʼkaa. Sohõ, ir kul ne Irkoy jine ka haŋajer hayaa kul se kaŋ ir Koyoo nʼa har ma ne.»
ACT.10.34	Piyer na šennoo zaa ka nee: «Nda cimi, ay faham kaŋ Irkoy si borey fay-fay. 
ACT.10.35	Amma ganda kul kaŋ no ra, boraa kaŋ ga hunbur a, a ga goy nda šerretaray, nga no ma kan a se. 
ACT.10.36	A na Šennoo sanba Izirayel izey se, ka 
ACT.10.37	War, war ga hayaa bay kaŋ tee Žude kul ra, ka sintin nda Galile, 
ACT.10.38	Isa Nazaret boraa, takaa kaŋ nda Irkoy nʼa yon nda 
ACT.10.39	Ir, ir ga tee seede hayaa kul se kaŋ a nʼa tee Alyahuudey gandaa nda Žerizalem mo ra. Nga no i nʼa deeji kʼa wii bundu ga. 
ACT.10.40	Nga, Irkoy nʼa tunandi jirbi hinzantoo hane kʼa noo a ma cebe kaŋ nga ga huna, 
ACT.10.41	manʼti jamaa kul se, amma seedeyaŋ se kaŋ Irkoy nʼi suuba za gayyan, maanaa ir kaŋ ŋaa a bande, ir haŋ a bande nga tunyanoo bukawey ra banda ga. 
ACT.10.42	A nʼir yaamar ir ma borey waazu ka seedetaray tee kaŋ nga no, Irkoy na nga kayandi baahunantey nda bukawey ciitikaa. 
ACT.10.43	Annabey kul na seedetaray tee a ga kaŋ boro kaŋ naanay a ga duu zunubu yaafayan nga maaɲoo albarkaa ra.»
ACT.10.44	Piyer mma goo ma šenney wey har kaŋ 
ACT.10.45	Ganakey kaŋ hurubangu, borey kul kaŋ kaa Piyer bande boŋey haw nda kaŋ nooyanoo kaŋ ti Hundi Henanantaa doorandi dumiyaŋ mo boŋ kaŋ manʼti Alyahuudu. 
ACT.10.46	Zama i ga maa i ga šelaŋ šenni dumi fooyaŋ ra i ga Irkoy jer. Piyer na šennoo zaa ka nee: 
ACT.10.47	«Boro ga hin ka borey kaŋ duu Hundi Henanantaa sanda ir mo ganji i ma 
ACT.10.48	A yaamar i ma batizandi Isa 
ACT.11.2	Kaŋ Piyer žigi ka koy Žerizalem, borey kaŋ hurubangu na šenni cendi a bande 
ACT.11.3	ka nee: «Ni huru jofoloyaŋ do, ni ŋaa i bande!»
ACT.11.4	Woo ga, Piyer sintin ka hayey filla i se affoo-foo cere bande ka nee: 
ACT.11.5	«Žope koyraa ra ay goo ma Irkoy ŋaaray kaŋ kayfi ra, ay dii bangayyan kaŋ ra jinay foo kaŋ goo ma zunbu ma nee 
ACT.11.6	Ay nʼay moɲey kanji a ga nda lakkal, de ay dii laboo alman cee taacikoyney, nda ganjihoogawey, nda gandakoyey, nda cirawey. 
ACT.11.7	Ay maa mo jinde foo kaŋ nee ya ne: ‹Tun, Piyer, wiiya ma ŋaa.› 
ACT.11.8	Ay nee: ‹Abada, ay Koyoo, zama haya žiiba wala iharramante mana bay ka huru ay miɲoo ra!› 
ACT.11.9	Jinde šelaŋ cee hinkantoo beenaa ra ka zaabi ka nee: ‹Haya kaŋ Irkoy nee a ga halal, ni, masi nee a ga žiibi.› 
ACT.11.10	Woo teendi cee hinza, a duu ka yee ka žigi beenaa ra.
ACT.11.11	Nga ne, dogoo din da aru hinza goo ma kay hugoo kaŋ ra ir
ACT.11.12	Irkoy 
ACT.11.13	A na takaa deede ir se kaŋ nda nga dii almalaykaa nga hugoo ra, a kay ka nee: ‹Sanba Žope i ma ciya kate Simoŋ kaŋ i nʼa maagaaru Piyer se 
ACT.11.14	kaŋ ga šenniyaŋ har ma ne kaŋ ga ni nda ni hugoo kul hallasi.› 
ACT.11.15	Waatoo kaŋ ay sintin ka šelaŋ, Hundi Henanantaa zunbu i boŋ sanda takaa kaŋ nda a zunbu ir boŋ cee jinaa. 
ACT.11.16	Ay honga ir Koyoo šennoo kaŋ nee: ‹Yehiya, hari nda a na borey 
ACT.11.17	Nda Irkoy nʼi noo nooyan follokaa sanda ir kaŋ naanay ir Koyoo Isa 
ACT.11.18	Kaŋ i maa hayey wey, i dangay, i na Irkoy saabu ka nee: «Adiši Irkoy na fondo noo dumiyaŋ mo kaŋ manʼti Alyahuudu se i ma 
ACT.11.19	Borey kaŋ say-say zarabiyanoo kaŋ Etiyen maaganda se a teendi, bisa ka koy hala Fenisi, nda Šipir, nda Antiyoš, i si Šennoo har boro kul se kala Alyahuudey. 
ACT.11.20	Amma aru fooyaŋ goo i ra kaŋ ti Šipir boro, nda Siren boro, kaŋ i kaa Antiyoš, i gʼir Koyoo Isa 
ACT.11.21	Ir Koyoo goo i bande, borey hinnaa ga boobo kaŋ naanay ka bere ir Koyoo here.
ACT.11.22	Šennoo kaŋ 
ACT.11.23	Kaŋ a too, a dii Irkoy 
ACT.11.24	Barnabas manʼti kala boro henna kaŋ ga too met nda 
ACT.11.25	A koy Tars ka Sol ceeci. 
ACT.11.26	A duu a, a kate a Antiyoš. Ngi boro hinkaa na haya tee kaŋ ga too jiiri foo timmante i ga marga ka Egilizoo jamaa boobo cawandi. Cee jinaa kaŋ i na taalibey cee nda 
ACT.11.27	Woo gar jirbey din, annabiyaŋ hun Žerizalem ka doo ka kaa Antiyoš. 
ACT.11.28	Affoo i ra kaŋ maaɲoo ti Agabus tun ka nee Irkoy Hundoo albarkaa ra kaŋ heray beeri ga tee ngi laboo kul ga, a teendi Klod
ACT.11.29	I kayandi kaŋ taalibey, ngi affoo kul nda nga hinagoo, ma faaba sanba ir armey se kaŋ ga goro Žude.
ACT.11.30	I na tee da, i nʼa daŋ Barnabas nda Sol kaboo ra kʼa sanba boro beerey se.
ACT.12.1	Alwaatoo woo ra, kokoyoo 
ACT.12.2	A na takuba ka Žak, Yehiya armaa wii. 
ACT.12.3	A dii kaŋ a kan Alyahuudey se, a daŋ koyne Piyer mo ma diyandi. Woo gar 
ACT.12.4	Kaŋ a na nga mo dii, a nʼa daŋ kasaa ra, a na sooje taaci-taaci marga hala cee taaci kʼa daŋ kabey ra i mʼa lakkal. A ga baa 
ACT.12.5	Piyer goo ma lakkalandi kasaa ra, amma Egilizoo ga Irkoy ŋaaray a se nda soobay.
ACT.12.6	Waatoo kaŋ 
ACT.12.7	Nga ne, ir Koyoo almalayka foo bangay, gaay tee hugoo ra, a na Piyer kar-kar caraa ga kʼa tunandi ka nee: «Tun nda cahãyan!» Guuru karfey kaŋ ka hun kabey ga. 
ACT.12.8	Almalaykaa nee a se: «Ni gamoo haw, ma ni taamey daŋ.» A na tee. A nee a se: «Ni kaayi beeroo daŋ ni ga ma hanga agay.» 
ACT.12.9	A fatta, a hanga a, amma a si bay kaŋ woo kaŋ almalaykaa goo mʼa tee cimi da no, a mma nee bangayyan no nga goo ma dii a. 
ACT.12.10	I bisa lakkalkey kaydoo jinaa nda ihinkantoo ga, i too guuru ganboo do kaŋ ga koy koyraa ra, a feera nda nga boŋ i se. Kaŋ i fatta, i hanga lolo folloku ka koy, amma dogoo din da almalaykaa na Piyer naŋ.
ACT.12.11	Piyer lakkaloo zunbu, a nee: «Sohõ ay bay nda cimi kaŋ ay Koyoo ka nga almalaykaa sanba a mʼay kaa Herod kaboo ra, nda hayaa kul kaŋ Alyahuudey ga baa kʼa tee ya ne.» 
ACT.12.12	Kaŋ a faham, a koy Maryama, Yehiya kaŋ i nʼa maagaaru Marku, ɲaa hugoo do kaŋ ra boro booboyaŋ marga, i ga Irkoy ŋaaray. 
ACT.12.13	Kaŋ a goo ma ganboo kar-kar, koŋŋa foo kaŋ maaɲoo ti Rod man ka tuuru. 
ACT.12.14	A na Piyer jindoo bay, amma ɲaali se a mana hugoo miɲoo feeri, a nka zuru ka koy kunehere ka bayrandi kaŋ Piyer goo hugoo miɲoo ga. 
ACT.12.15	I nee a se: «Ni nka hollo!» A na šikka kaa kaŋ nga no. I nee: «Nga almalaykaa no.» 
ACT.12.16	Piyer cindi a ga kara. Kaŋ i feera, i dii a, de boŋey haw. 
ACT.12.17	A na kaboo ka silbay foo tee i ma dangay, a na takaa deede [i] se kaŋ nda ir Koyoo na nga gongu ka nga kaa taray kasaa ra. A nee: «Wa koy woo har Žak
ACT.12.18	Suba subbaahoo ra, soojey lakkaley hanse ka tun nda haya kaŋ Piyer ti a. 
ACT.12.19	Herod nʼa ceeci a mana duu a. A na soojey cee kʼi hãa, woo din banda ga, a nee i mʼi ka koy kʼi wii. Herod hun Žude ka doo ka koy Sezare ka waati tee no din.
ACT.12.21	Zaaroo kaŋ kayandi ra, Herod na nga kokoy kaayey daŋ ka goro tintimoo boŋ ka šenni har i se. 
ACT.12.22	Jamaa ga kaati ka nee: «Koy jinde no, manʼti boro jinde no!» 
ACT.12.23	Dogoo din da ir Koyoo almalayka foo na Herod kar, zama a mana Irkoy jeeraa daŋ a ga. Nooniyaŋ nʼa ŋaa, hundoo hun.
ACT.12.24	Woo kul ra, Irkoy meešennoo ga tonton ka harandi ka koy jine. 
ACT.12.25	Kaŋ Barnabas nda Sol na ngi faabayanoo tee ka ben Žerizalem, i yee, i na Yehiya kaŋ i nʼa maagaaru Marku ka koy ngi bande.
ACT.13.2	Waatoo kaŋ i goo mʼir Koyoo saabu, i ga meehaw, 
ACT.13.3	I meehaw, i na Irkoy ŋaaray, i na kabe fur i ga kʼi naŋ i ma koy.
ACT.13.4	Barnabas nda Sol kaŋ 
ACT.13.5	Kaŋ i too Salamin, i na Irkoy meešennoo waazu Alyahuudey 
ACT.13.6	I na gungoo kul dunbu ka bisa ka koy Pafos. I na aru foo gar kaŋ ti kottekoyni, taari annabi no, Alyahuudu no kaŋ maaɲoo ti Bar-Isa. 
ACT.13.7	A sii kala goforneroo do kaŋ se i ga nee Seržiyus Pol kaŋ ti aru kaŋ goo nda lakkal. Seržiyus Pol daŋ i ma ciya Barnabas nda Sol se, a hanse ka ceeci nga ma maa Irkoy meešennoo. 
ACT.13.8	Amma Elimas, kottekoynoo, zama nga maaɲoo maanaa ti woo, gaaru i se ka ceeci ka goforneroo boŋoo bere a masi naanay. 
ACT.13.9	Sol kaŋ se i ga nee mo Pol too met nda Hundi Henanantaa, a na nga moɲey kanji a ga 
ACT.13.10	ka nee: «He! Ni kaŋ ga too met nda zanbayan dumi kul nda binekogay dumi kul, Ibilisi izoo, šerretaray dumi kul iberoo, nʼsi fay nda kʼir Koyoo fondo šerrantey šiirandi? 
ACT.13.11	Sohõ nga ne, ir Koyoo kaboo ga too ni do, nʼga dana, nʼga waati tee nʼsi dii waynaa.» Dogoo din da kokooru nda kubay zunbu a ga, a cindi a ga bere-bere, a ga gongukawyaŋ ceeci. 
ACT.13.12	Waatoo kaŋ goforneroo dii hayaa kaŋ tee, a naanay. Cawandoo kaŋ ga teendi ir Koyoo ga nʼa almunkarandi.
ACT.13.13	Pol nda nga hangasiney na harihii zaa ka hun Pafos ka koy Perž kaŋ goo Panfili. Amma Yehiya hun i bande, a yee Žerizalem. 
ACT.13.14	Ngi, i hun Perž ka koy too Antiyoš kaŋ goo Pisidi. 
ACT.13.15	 nda annabey citaabey cawyanoo banda ga, margahugoo boŋkoyney sanba ka nee i se: «Arma arey, nda war goo nda šenni kaŋ ga jamaa binoo yaynandi, wʼa har.»
ACT.13.16	Pol tun, a na kaboo ka silbay foo tee ka nee: «Izirayel borey nda war kaŋ ga hunbur Irkoy, wa haŋajer: 
ACT.13.17	Izirayel jamaa woo Koyoo nʼir baabey suuba, a na jamaa jer waatoo kaŋ se i ga tee yaw Misira gandaa ra. A na nga hinoo kʼi fattandi a ra. 
ACT.13.18	Jiiri woytaaci (40) cine a gʼi suuri saajoo ra. 
ACT.13.19	A na dumi iyye halaci Kanaŋ gandaa ra. A nʼi noo ngi gandaa i mʼa tubu, 
ACT.13.20	jiiri zangu taaci nda woyguu (450) cine. Woo banda ga, a nʼi noo alkaaliyaŋ hala annabi Samiyel waatoo ga. 
ACT.13.21	Za alwaatoo woo, i na kokoy wiri, Irkoy nʼi noo Sawul, Kiš izʼaroo, Benžameŋ alkabiilaa ra a hun, a nʼi laama jiiri woytaaci (40). 
ACT.13.22	Kaŋ Irkoy nʼa kaa, a na Dawda tee i se kokoy. Nga ga a na seedetaray tee ka nee: ‹Ay duu Dawda, Yišay izʼaroo, aru no kaŋ ay binoo ga bagʼa, a ga agay ibaayoo kul tee.›
ACT.13.23	Aroo woo hayroo ra, Irkoy, nga allaahidoo ra, kate Izirayel se Hallasikaw kaŋ ti Isa. 
ACT.13.24	Za woo mana tee, Yehiya na Izirayel jamaa kul waazu i ma 
ACT.13.25	Waatoo kaŋ Yehiya ga baa ka too nga goyoo benantaa ga, a nee: ‹Boraa kaŋ war gʼa hongu, agay, ay manʼti a, amma nga ne, boro foo ga kaa ay dumaa ga kaŋ ay si hima nda ka nga taamey karfey feeri.›
ACT.13.26	Arma arey, Ibirahima hayroo zankey, war nda borey war ra kaŋ ga hunbur Irkoy, ir se hallasiroo woo šennoo sanbandi. 
ACT.13.27	Zama borey kaŋ ga goro Žerizalem nda ngi alwakiiley mana yadda Isa ga, kaŋ i nʼa zukandi, annabey kaŋ ga cawandi hunanzam zaari kul šenney no i nʼi tabatandi. 
ACT.13.28	Ba kaŋ se i mana dii a ga haya kul kaŋ ga kate i mʼa wii, i wiri 
ACT.13.29	Waatoo kaŋ i na hayey kul kaŋ hantumandi a ga 
ACT.13.30	Amma Irkoy nʼa tunandi bukawey ra. 
ACT.13.31	A bangay jirbi booboyaŋ borey se kaŋ žigi a bande ka hun Galile ka koy Žerizalem, ngi ti nga seedewey [sohõ da] jamaa do. 
ACT.13.32	Ir, ir ga 
ACT.13.33	Irkoy nʼa tabatandi ir se kaŋ ti ngi izey ka Isa sanba. Sanda takaa kaŋ nda a hantumandi Zabur hinkantoo ra ka nee: ‹Ay 
ACT.13.34	Irkoy nʼa tunandi bukawey ra hala a masi yee ka funbu. Woo no a nʼa har ka nee: ‹Ay ga war noo Dawda haya henanantey, haya naanayantey.›
ACT.13.35	Woo se nongu foo ra a ga nee: ‹Nʼsi naŋ ni boro henanantaa ma dii funbuyan.›
ACT.13.36	Dawda goy Irkoy ibaayoo se nga zamanoo ra, a faati, a koy nga hayragey gar alaaharaa, a funbu. 
ACT.13.37	Amma boraa kaŋ Irkoy nʼa tunandi mana dii funbuyan. 
ACT.13.38	War ma bay, arma arey kaŋ nga maaganda se zunubu yaafayanoo ga harandi war se. De mo haya kul kaŋ ra Musa ašariyaa mana hin ka war tee boro šerrante, 
ACT.13.39	nga ra, boro kul kaŋ naanay ga tee boro šerrante. 
ACT.13.40	Wa hawgay hayaa kaŋ harandi annabey citaabey ra masi duu war. 
ACT.13.41	I nee:
ACT.13.41	‹Konnaykey, wa guna,
ACT.13.41	war boŋey ma haw, war ma dere,
ACT.13.41	zama ay ga teegoy foo tee war zamanoo ra,
ACT.13.41	teegoy kaŋ war si naanay a abada
ACT.13.41	nda boro nʼa deede war se.›
ACT.13.42	Kaŋ Pol nda Barnabas ga fatta margahugoo ra, i nʼa wiri i ga i ma šenney wey har ngi se hunanzam zaaroo kaŋ goo kaa hane. 
ACT.13.43	Waatoo kaŋ margahugoo jamaa say, Alyahuudey nda boroyaŋ kaŋ huru alyahuudutaray kaŋ ga Irkoy gana, iboobo hanga Pol nda Barnabas. Pol nda Barnabas ga šelaŋ i se, i gʼi hoyray i ma gaabu Irkoy 
ACT.13.44	Hunanzam zaaroo kaŋ kaa ra, a ga hima nda koyraa kul ka marga ka maa ir Koyoo meešennoo. 
ACT.13.45	Kaŋ Alyahuudey dii jamaa, biney too met nda canseyan, i koy šennoo kaŋ Pol gʼa har kakaw kʼa wow. 
ACT.13.46	Pol nda Barnabas šelaŋ nda naanay ka nee: «A nka tilasu war se Irkoy meešennoo ma jin ka harandi, amma zama war nʼa warra, de mo war hunday cebe kaŋ war si hima nda hunayan abadantaa. Nga ne, ir ga bere dumiyaŋ kaŋ manʼti Alyahuudu here. 
ACT.13.47	Zama ir Koyoo nʼir yaamar ka nee:
ACT.13.47	‹Ay na ni kayandi ma tee dumiyaŋ gaayoo,
ACT.13.47	hala ma koy nda hallasiroo
ACT.13.47	hala aduɲɲa kaydogoo ga.›
ACT.13.48	Waatoo kaŋ borey kaŋ hun dumiyaŋ ra kaŋ manʼti Alyahuudu maa woo, i ɲaali, i nʼir Koyoo meešennoo beerandi. Borey kul naanay kaŋ ga hima ka duu hunayan abadantaa. 
ACT.13.49	Ir Koyoo meešennoo say gandaa kul ra. 
ACT.13.50	Amma Alyahuudey na woyey kaŋ goo nda beeray kaŋ ga Irkoy gana nda koyraa boro beerey tusa i ma Pol nda Barnabas laazaaba kʼi gaaray kʼi kaa ngi laboo ga. 
ACT.13.51	Pol nda Barnabas na kusaa kokobu kʼa kaa ngi cewey ga, a ma yee i ga, i koy Ikoniyom. 
ACT.13.52	Taalibey biney too nda ɲaali, i too met nda 
ACT.14.1	Taka follokaa, Ikoniyom koyraa ra, Pol nda Barnabas huru Alyahuudey 
ACT.14.2	Amma Alyahuudey kaŋ mana naanay na borey kaŋ hun dumiyaŋ ra kaŋ manʼti Alyahuudu tusa ka biney bibandi ir armey ga. 
ACT.14.3	Pol nda Barnabas na waati kuku tee no din. I ga šelaŋ nda naanay, ngi naataa goo ir Koyoo ga kaŋ ga seedetaray tee nga 
ACT.14.4	Koyraa jamaa zamna, affooyaŋ goo Alyahuudey bande, jerey goo 
ACT.14.5	Borey kaŋ hun dumiyaŋ ra kaŋ manʼti Alyahuudu, nda Alyahuudey, nda ngi alwakiiley na anniya zaa ngi ma Pol nda Barnabas zarabi kʼi warra nda tondi kʼi wii. 
ACT.14.6	I bay, i zuru ka koy Likawoni koyrawey ra kaŋ ti Listir, nda Derbe, nda koyra kanbey. 
ACT.14.7	I cindi no din ka 
ACT.14.8	Aru foo goo Listir kaŋ cewey buu, a mma goro de, za ɲaŋoo gundoo ra a bongu, a mana bay ka dira. 
ACT.14.9	Aroo ga maa Pol ga šelaŋ. Pol na moo kanji a ga, a dii kaŋ a ga naanay kaŋ nga ga duu baani. 
ACT.14.10	A na jinde jer ka nee a se: «Tun ka kay ni cewey ga ni boŋ ga.» A sar ka tun, a dira.
ACT.14.11	Kaŋ jamaa dii hayaa kaŋ Pol nʼa tee, i na jinde jer ka nee Likawoni šenni ra: «Koyey na ngi boŋ himandi nda adamize, i zunbu ir do.» 
ACT.14.12	I na Barnabas maaɲoo daŋ Zus, i na Pol wanoo daŋ Hermes, zama nga ti šenni toondikaa.
ACT.14.13	Zus hugoo kaŋ goo koyraa jeroo ga, nga 
ACT.14.14	Kaŋ 
ACT.14.15	ka nee: «Arey, cin se war ga hayey wey tee? Ir mo manʼti kala war cine adamizeyaŋ, ir ga 
ACT.14.16	Nga kaŋ zaman bisantey borey, a na gandawey kul naŋ i ma dira, ngi affoo kul nga boŋ fondaa ra. 
ACT.14.17	A mana fay nda a ga gomniyaŋ ka seedetaray tee, a na war noo beenaa ncirɲey nda kaydiya hennayaŋ, ka war noo ŋaayan boobo ka war biney too nda ɲaali.» 
ACT.14.18	Takaa kul kaŋ nda i šelaŋ, amma a šendi hala i ga hin ka jamaa ganji i ma sargari kaa ngi maaɲey ga.
ACT.14.19	Alyahuuduyaŋ kaa ka hun Antiyoš nda Ikoniyom, i duu alžamaa, i na Pol warra nda tondi, kʼa kursu ka koy koyraa banda ga, i hongu a buu. 
ACT.14.20	Amma waatoo kaŋ taalibey nʼa kuubi kʼa bere, a tun, a huru koyraa ra. Subaa ra, a koy Barnabas bande Derbe.
ACT.14.21	Pol nda Barnabas na 
ACT.14.22	ka taalibey biney daŋ, kʼi hoyray i ma gaabandi naanaa ga, ka bayrandi i se ka nee: «Kala zarabi boobo ma duu ir hala ir ga huru Irkoy 
ACT.14.23	I na boro beeriyaŋ suuba 
ACT.14.24	I na Pisidi gandaa kottu ka koy Panfili. 
ACT.14.25	Kaŋ i na šennoo waazu Perž, i doo ka koy Ataliya. 
ACT.14.26	I na harihii zaa ka hun no din ka koy Antiyoš, nongoo kaŋ ra i nʼi talfi Irkoy 
ACT.14.27	Kaŋ i too, i na Egilizoo marga, i na hayaa kul deede kaŋ Irkoy na tee nda ngi nda takaa kaŋ nda a na naanay fondaa miɲoo feeri dumiyaŋ kaŋ manʼti Alyahuudu se. 
ACT.14.28	I na waati kuku tee taalibey do.
ACT.15.1	Boro fooyaŋ hun Žude ka doo Antiyoš kʼir armey cawandi ka nee: «Nda war mana hurubangu sanda Musa alaadaa, war si hin ka hallasi.» 
ACT.15.2	Kakaw nda šenni beeri huru ngi, nda Pol, nda Barnabas game. I kayandi kaŋ Pol, nda Barnabas, nda boroyaŋ ngi ra ma žigi ka koy Žerizalem 
ACT.15.4	Kaŋ Pol nda Barnabas too Žerizalem, Egilizoo, nda diyawey, nda boro beerey nʼi kubay, i na hayaa kul deede kaŋ Irkoy nʼa tee nda ngi. 
ACT.15.5	 kondaa borey kaŋ naanay, affooyaŋ i ra tun ka nee: «A nka waazibi taalibey kaŋ manʼti Alyahuudu ma hurubangu kʼi yaamar i ma Musa 
ACT.15.6	Diyawey nda boro beerey na cere marga ka šennoo woo guna. 
ACT.15.7	Kakaw beeri ra, Piyer tun ka nee i se: «Arma arey, war hunday ga bay kaŋ za gayyan Irkoy nʼay suuba war ra hala ay miɲoo ma 
ACT.15.8	Bine baykaa kaŋ ti Irkoy cebe kaŋ nga yadda i ga, a nʼi noo 
ACT.15.9	A mana fay-fayyan kul daŋ ir nda i game. A na biney henanandi naanaa albarkaa ra. 
ACT.15.10	Sohõ macin se war ga Irkoy sii ka jeraw daŋ taalibey jindey ga kaŋ ir baabey nda ir sii nda gaabi kʼa jere? 
ACT.15.11	Amma ir ga naanay kaŋ ir Koyoo Isa alhormaa ra ir hallasi sanda takaa kaŋ nda ngi mo hallasi.»
ACT.15.12	Jamaa kul dangay, i ga haŋajer Pol nda Barnabas se kaŋ ga tammaasawey nda kayfey kul deede kaŋ Irkoy nʼi tee dumey kaŋ manʼti Alyahuudu game. 
ACT.15.13	Waatoo kaŋ i dangay, Žak na šennoo zaa ka nee: «Arma arey, wa haŋajer ya ne. 
ACT.15.14	Simoŋ na takaa filla kaŋ nda Irkoy jin ka ɲeli dumey ga kaŋ manʼti Alyahuudu ka jama tee i ra nga maaɲoo se. 
ACT.15.15	Woo nda annabey šenney kul ti affoo kaŋ hantumandi 
ACT.15.16	‹Woo banda ga, ay ga yee ka kaa,
ACT.15.16	ay ga Dawda hukkumoo kaŋ kaŋ cin koyne,
ACT.15.16	ay ga kayrey cin koyne kʼi kayandi,
ACT.15.17	hala adamizey cindey mʼir Koyoo ceeci
ACT.15.17	nda dumey kul kaŋ goo ay maaɲoo ga,
ACT.15.17	wey ti hayayaŋ kaŋ war Koyoo nʼi har
ACT.15.18	kaŋ bayrandi za gayyan.›
ACT.15.19	Woo se ay goo borey ra kaŋ si baa šenday ma huru dumey ga kaŋ manʼti Alyahuudu kaŋ tuubi ka Irkoy gana. 
ACT.15.20	Amma a ma hantumandi i se kaŋ i ma ngi boŋ dii toorey žiiboo, nda woy nda aru izefututaraa, nda haya kaŋ kootandi ka buu, nda kuri ŋaayan ga. 
ACT.15.21	Za zamanyaŋ boroyaŋ na Musa cawandoo waazu koyra foo kul 
ACT.15.22	Alwaatoo woo, 
ACT.15.23	I na batagaa kaŋ i nʼa hantum daŋ kabey ra. I nee batagaa ra: «Diyawey, nda boro beerey, nda war armey kaŋ hun dumey ra kaŋ manʼti Alyahuudu ga sallam ir armey ga kaŋ goo Antiyoš koyraa, nda Siiri, nda Silisi gandaa ra. 
ACT.15.24	Ir maa kaŋ boro fooyaŋ [hun] ir do, ir manʼi noo yaamar kul, i na war ɲaami ka war biney maray nda ngi šenney.
ACT.15.25	Woo se ir kul tee bine foo ka dii kaŋ a ga boori ir ma aruyaŋ suuba ir ra kʼi sanba war do, ngi nda ir baakey Barnabas nda Pol 
ACT.15.26	kaŋ ti boroyaŋ kaŋ na ngi hundey fur ir Koyoo Isa 
ACT.15.27	Ir na Žud nda Silas sanba kaŋ ga ngi miɲey ka haya follokey har war se. 
ACT.15.28	Zama 
ACT.15.29	ka war boŋ dii hayey ga kaŋ sargandi toorey maaɲey ga, nda kuri, nda haya kaŋ kootandi ka buu ŋaayan ga, nda woy nda aru izefututaray ga. Nda war ga war boŋ dii hayey wey ga, war na haya henna tee. Waatoo ma boori!»
ACT.15.30	Kaŋ i hun no din ka doo Antiyoš, i na taalibey jamaa marga kʼi noo batagaa. 
ACT.15.31	Kaŋ i nʼa caw, i ɲaali nda bineyaynandiroo kaŋ goo a ra. 
ACT.15.32	Žud nda Silas kaŋ ngi mo ti annabi, nʼir armey biney yaynandi nda šenni booboyaŋ, i na biney daŋ. 
ACT.15.33	Waatoo kaŋ i na waati tee no din, ir armey nʼi sanba nda baani borey kaŋ nʼi sanba do. 
ACT.15.34	[Amma Silas kayandi ka cindi no din.]
ACT.15.35	Pol nda Barnabas na waati tee Antiyoš ka cawandi. Ngi nda boro booboyaŋ ga 
ACT.15.36	Jirbiyaŋ banda ga, Pol nee Barnabas se: «Sohõ ir ma yee ka koy ir armey foo koyra kul kaŋ ra ir nʼir Koyoo šennoo waazu ka dii wala i ga saabu.» 
ACT.15.37	Barnabas baa nga ma Yehiya mo kaŋ se i ga nee Marku kanbe ngi bande. 
ACT.15.38	Amma Pol dii kaŋ a si hima ngi ma boro kaŋ na ngi naŋ za Panfili, a mana koy goy ngi bande, hangandi ngi. 
ACT.15.39	Citi huru gamey ra hala nongu kaŋ ra i fay. Barnabas na Marku dii ka harihii zaa ka koy Šipir. 
ACT.15.40	Pol na Silas suuba ka koy, ir armey nʼa talfi ir Koyoo 
ACT.15.41	A na Siiri nda Silisi gandaa dira ka 
ACT.16.1	Pol too Derbe nda Listir. Nga ne, taalibi foo goo no kaŋ maaɲoo ti Timote. Ɲaŋoo manʼti kala Alyahuudu kaŋ ga Isa gana, baaboo ti Grek, 
ACT.16.2	ir armey kaŋ goo Listir nda Ikoniyom ga seedetaray henna tee a ga. 
ACT.16.3	Pol baa a ma hanga nga bande, a nʼa zaa, a nʼa daŋbangu Alyahuudey kaŋ goo nongey din ra maaganda se, zama borey kul ga bay kaŋ baaboo Grek no.
ACT.16.4	Kaŋ i ga bisa koyrawey ra, i ga yaamaryaŋ noo i se i mʼi dii kaŋ 
ACT.16.5	 duu gaabi naanaa ra, zaari kul mo ngi hinnaa ga tonton.
ACT.16.6	I na Friži nda Galati gandaa dunbu ka bisa, zama 
ACT.16.7	Kaŋ i too Mizi gandaa ra, i ceeci ka naaru Bitini gandaa ra, amma Isa Hundoo manʼi noo fondo. 
ACT.16.8	Kaŋ i na Mizi kottu, i doo Trowas koyraa ra. 
ACT.16.9	Pol dii cijinoo ra bangayyan kaŋ ra Masedoni gandaa aru foo ga kay ka nga ŋaaray ka nee: «Bisa ka kaa Masedoni kʼir faaba.» 
ACT.16.10	Za a dii bangayyanoo, dogoo din da ir ceeci ka koy Masedoni, zama ir bay kaŋ ir Koyoo kʼir cee ir ma koy 
ACT.16.11	Ir na harihii zaa ka hun Trowas ka šerre Samotras, subaa ra, ir too Neyapolis. 
ACT.16.12	Ir hun no din ka koy Filipi kaŋ ti Masedoni zamna beeri koyra jinaa, Rom borey laamaa ra a goo. Ir na zaariyaŋ tee koyraa din ra. 
ACT.16.13	 hane ir koy koyraa miɲoo se banda ka koy isaa miɲoo ga kaŋ ra ir ga hongu Irkoy ŋaaraydoo foo goo. Ir goro ka šelaŋ woyey se kaŋ marga no din. 
ACT.16.14	Woy foo kaŋ maaɲoo ti Lidi, Tiyatir koyraa boro no, šukka ciray hay šenda maamalakaw no. Irkoy ganakaw no, a ga haŋajer, ir Koyoo na binoo feeri hala a ma hayey dii kaŋ Pol gʼi har. 
ACT.16.15	Waatoo kaŋ a 
ACT.16.16	Kaŋ ir goo ma koy Irkoy ŋaaraydogoo ra, koŋŋa woy-ize foo kaŋ ra ganji kaŋ goyoo ti gunandiyan goo nʼir kubay. Koŋŋa woy-izoo ga gunandi, nga koyey ga duu nga gunandiyanoo ra nooru boobo. 
ACT.16.17	A ga dira Pol nda ir bande, a ga kaati ka nee: «Borey wey manʼti kala Irkoy Jerantaa baɲɲey kaŋ ga hallasiroo fondaa waazu war se.» 
ACT.16.18	A na woo tee zaari boobo. Pol fara, a bere ka nee ganjoo se: «Ay na ni yaamar Isa 
ACT.16.19	Amma kaŋ nga koyey ga dii hayaa kaŋ ga kate ngi se alman goo ma dere, i na Pol nda Silas dii kʼi cendi ka koy farru beeroo ra alwakiiley do. 
ACT.16.20	I nʼi daŋ lakkalkey boŋkoyney jine ka nee: «Borey wey goo ma koyraa ɲaami, Alyahuuduyaŋ no, 
ACT.16.21	i ga alaadayaŋ har kaŋ si bisa ir se ir mʼi dii, a si bisa ir mʼi tee, zama Rom boroyaŋ ti ir.» 
ACT.16.22	Cere bande jamaa tun i ga, boŋkoyney na Pol nda Silas kaayey cendi kʼi kaa i ga ka yaamar noo i mʼi barzu. 
ACT.16.23	Kaŋ i na barzu mee boobo kaa i ra, i nʼi warra kasaa ra, i nee lakkalkaa se a mʼi lakkal boryo. 
ACT.16.24	Kaŋ a duu yaamaroo woo, a nʼi warra kasaa hugoo kaŋ goo kunehere ka cewey gaala bundoo ga.
ACT.16.25	Cijinoo gamoo ra, Pol nda Silas ga Irkoy ŋaaray, i ga don kʼa saabu, kasa-izey ga haŋajer. 
ACT.16.26	Dogoo din da labu jijiri beeri tee hala nongu kaŋ ra kasaa asaasoo mma jijiri, waatoo din da hugoo miɲey kul feera, i kul gaalawey feera. 
ACT.16.27	Lakkalkaa dirgasu, kaŋ a dii kasaa hugoo miɲey feeri, a na nga takubaa hoobu ka nee nga ga nga boŋ wii, zama a mma nee kasa-izey nka zuru. 
ACT.16.28	Pol na jinde jer ka kaati ka nee: «Masi haya laala kul tee ni boŋ se, zama ir kul goo ne.» 
ACT.16.29	Waatoo din lakkalkaa nee i ma kate fitilla, a cahã ka huru ngi hugu-izoo ra, a ga jijiri, a kaŋ Pol nda Silas jine. 
ACT.16.30	A nʼi ka koy taray ka nee: «Aru beerey, macin no ay mʼa tee hala ya duu ka hallasi?» 
ACT.16.31	I nee a se: «Naanay ir Koyoo Isa, de nʼga hallasi, ni nda ni hugoo borey.» 
ACT.16.32	I nʼir Koyoo meešennoo waazu nga nda borey kul se kaŋ goo nga hugoo ra. 
ACT.16.33	Lakkalkaa, alwaatoo din da cijinoo ra, a nʼi dii ka ngi dorey ɲumay. Dogoo din da nga nda nga borey kul 
ACT.16.34	A na Pol nda Silas ka žigi ka koy nga hugoo do, a nʼi gorandi kʼi noo ŋaayan. A ɲaali kaŋ nga naanay Irkoy, nga nda nga hugoo kul.
ACT.16.35	Kaŋ moo boo, boŋkoyney na wiisiyeyaŋ
ACT.16.36	Lakkalkaa na šenney [wey] ka too Pol do ka nee: «Boŋkoyney sanba ka nee war ma naŋandi, sohõ wa fatta, war ma koy nda baani.» 
ACT.16.37	Amma Pol nee i se: «Sohõ kaŋ i nʼir kar alžamaa jine bila nda ir ma ciitandi ka zukandi, Rom boro ti ir, i nʼir daŋ kasaa ra. Sohõ i ga baa ngi mʼir kaa taray tuguyan ra. Kalaa! Kala i ma kaa ngi hunday kʼir fattandi taray.» 
ACT.16.38	Wiisiyewey na šenney ka too boŋkoyney do. I hunbur kaŋ i maa kaŋ Rom boroyaŋ no. 
ACT.16.39	I kaa ka alha-naŋ wiri i ga. I nʼi fattandi taray kʼa wiri i ga i ma koyraa naŋ. 
ACT.16.40	Kaŋ i fatta kasaa ra, i koy Lidi do. I dii ir armey, i nʼi hoyray, i koy.
ACT.17.1	Kaŋ Pol nda Silas bisa nda Anfipolis nda Apoloni koyrawey, i too Tesalonik kaŋ ra Alyahuudey 
ACT.17.2	Sanda nga alaadaa, Pol huru i do. 
ACT.17.3	A nʼi fahamandi ka cebe i se kaŋ kala 
ACT.17.4	Boroyaŋ i ra yadda, i tonton Pol nda Silas ga, ngi, nda Grek jama beeri kaŋ ga Irkoy gana, nda woy cee-kayante booboyaŋ.
ACT.17.5	Amma Alyahuudey canse, i na boro laala fooyaŋ zaa furkey ra. I na koyraa borey marga-marga kʼi daŋ cere ra. I koy Žasoŋ hugoo do kʼi ceeci ka koy nda ey jamaa jine. 
ACT.17.6	Kaŋ i mana duu ey, i na Žasoŋ nda armayaŋ cendi ka koy koyraa alwakiiley jine ka kaati ka nee: «Borey wey kaŋ na laboo kul birji, sohõ ne ra i kaa. 
ACT.17.7	Žasoŋ nʼi zumandi nga do, i kul na kokoy beeroo yaamarey hoo ka nee kaŋ kokoy tana goo no kaŋ ti Isa.» 
ACT.17.8	Jamaa nda koyraa alwakiiley kaŋ maa hayey wey, boŋey ɲaami. 
ACT.17.9	Žasoŋ nda borey jerey na haya noo tolme jina i duu kʼi taŋ.
ACT.17.10	Dogoo din da ir armey na Pol nda Silas sanba Beere cijin here. Kaŋ i too, i huru Alyahuudey 
ACT.17.11	Borey wey biney baa Tesalonik borey waney, i na Irkoy meešennoo dii nda anniya henna. Zaari kul i ga 
ACT.17.12	Boro boobo naanay i ra, Grek woy kayanteyaŋ nda aru boobo. 
ACT.17.13	Amma kaŋ Tesalonik Alyahuudey bay kaŋ Pol goo ma Irkoy meešennoo waazu Beere, ngi mo koy no din ka jamaa boŋey ɲaami kʼi turandi. 
ACT.17.14	Dogoo din da ir armey na Pol sanba a ma koy teekoo here, amma Silas nda Timote cindi no din. 
ACT.17.15	Borey kaŋ ga Pol dum nʼa ka koy hala Aten. Kaŋ i yee, i na Pol dontaa har Silas nda Timote se kaŋ i ma nga gar nda cahãyan. Silas nda Timote koy.
ACT.17.16	Waatoo kaŋ Pol ga Silas nda Timote batu Aten, a dukur kaŋ a dii takaa kaŋ nda koyraa ga too met nda tooru. 
ACT.17.17	 ra, a ga šelaŋ Alyahuudey nda Irkoy ganakey bande, zaari kul mo a ga šelaŋ borey bande kaŋ goo farru beeroo ra. 
ACT.17.18	Lakkalkoyniyaŋ kaŋ se i ga nee Epikiri
ACT.17.19	I nʼa ka koy 
ACT.17.20	Zama nʼgʼir mandi hayayaŋ kaŋ ir sʼi bay. Ir ga baa ir ma ngi almaganaa bay.» 
ACT.17.21	Aten borey kul nda yawey kaŋ goo Aten, ngi waatoo kul i sʼa tee kala i ga šelaŋ wala i ga haŋajer alhabar taagayaŋ se.
ACT.17.22	Pol goo Aropažoo
ACT.17.23	zama waatoo kaŋ ay ga bisa ka war nongu henanantey guna, ay na ba mo sargari tonadoo gar kaŋ ga i hantum ka nee: ‹Woo mana teendi kala koy kaŋ ir sʼa bay se!› Hayaa kaŋ war gʼa gana bila nda war mʼa bay, nga no agay, ay gʼa har war se. 
ACT.17.24	Koyoo kaŋ na aduɲɲa nda haya kul kaŋ goo a ra tee, nga kaŋ ti beenaa nda gandaa Koyoo, a si goro huguyaŋ ra kaŋ kabe nʼi tee. 
ACT.17.25	Adamize kabe mo si alhaadimay a se, a ga hima nda a si too haya kul ga, nga kaŋ ga hundi, nda hunsar, nda haya kul noo borey se. 
ACT.17.26	Boro folloku nda a na adamize dumi kul tee hala i ma goro laboo kul ga. A na waatey nda borey gorodogey diidewey kayandi. 
ACT.17.27	A nka woo tee hala i ma Irkoy ceeci, i ma dadaba ka Irkoy taaru ka duu a, ba kaŋ se a si mooru ir affoo kul. 
ACT.17.28	Zama nga ra ir hunaroo goo, nga ra ir ɲuutiroo goo, nga ra ir ga bara, sanda takaa kaŋ nda war donkey affoo nee: ‹Nda cimi, nga hayroo ti ir.› 
ACT.17.29	Nda Irkoy hayroo ti ir, ir si hima ka hongu kaŋ koytaray ga hima nda wura, wala nzorfu kaaray, wala tondi, wala haya kaŋ adamize nʼa fasal nda nga lakkaloo. 
ACT.17.30	Irkoy mana boŋbitaraa waatey kabu borey se. Sohõ a na yaamar noo adamizey kul se, nongu kul kaŋ ra i goo, i ma 
ACT.17.31	zama a na zaari daŋ kaŋ ra boraa kaŋ a nʼa kayandi ga hima ka aduɲɲa kul ciiti nda šerretaray. A na tammaasa kaŋ ga kaaray kʼa cebe borey kul se kʼa tunandi bukawey ra.»
ACT.17.32	Kaŋ borey maa Pol šelaŋ bukawey tunyanoo ga, boroyaŋ nʼa kašikaši, affooyaŋ nee: «Han foo ir ga kaa ka haŋajer ma ne šennoo woo ga koyne.» 
ACT.17.33	Woo ga, Pol fatta gamey ra. 
ACT.17.34	Amma boro fooyaŋ denji a ga, i naanay. Denis, Aropažoo
ACT.18.1	Woo banda ga, Pol hun Aten, a koy Korent. 
ACT.18.2	A na Alyahuudu foo gar no din kaŋ maaɲoo ti Akilas, Poŋ gandaa wane, a mana gay kaŋ a hun Itali, nga nda nga wandoo Prisil, zama Klod
ACT.18.3	Ngi kul ti goy foo, a cindi i bande ka goy, ngi goyoo manʼti kala hukkum teeyan. 
ACT.18.4	 kul Pol ga šelaŋ 
ACT.18.5	Waatoo kaŋ Timote nda Silas doo ka hun Masedoni, Pol na nga boŋ noo Irkoy meešennoo waazuroo se. A ga seedetaray tee Alyahuudey se kaŋ Isa ti 
ACT.18.6	Amma Alyahuudey si yadda, i ga wowa, Pol ga nga darbawey kokobu ka nee: «War hundey alhakoo goo war ga! Agay ya ga henan. Hõ banda ga, dumey kaŋ manʼti Alyahuudu do ay ga koy.» 
ACT.18.7	Pol hun no din, a koy huru aru foo hugoo ra kaŋ maaɲoo ti Titiyus Žustus, Irkoy ganakaw no. Nga hugoo sii kala margahugoo jeroo ga. 
ACT.18.8	Margahugoo boŋkoynoo kaŋ ti Krispus naanay ir Koyoo, nga nda nga hugoo kul. Korent boro booboyaŋ kaŋ maa, naanay, i 
ACT.18.9	Cijin here ir Koyoo nee Pol se bangayyan ra: «Masi hunbur, šelaŋ masi dangay, 
ACT.18.10	zama agay, ay goo ni bande. Boro kul kaboo si too ni do ka ifutu tee ma ne. Zama ay goo nda jama beeri koyraa woo ra.» 
ACT.18.11	Pol goro no din jiiri foo nda handu iddu a ga Irkoy meešennoo cawandi i game.
ACT.18.12	Waatoo kaŋ ra Galiyoŋ ga tee Akay gandaa goforneroo, Alyahuudey tee mee foo ka tun Pol se ka koy nda a alkaaloo jine 
ACT.18.13	ka nee: «Aroo woo goo ma borey boŋey bere i ma Irkoy gana taka ra kaŋ ga 
ACT.18.14	Pol baa ka nga miɲoo feeri kaŋ Galiyoŋ nee Alyahuudey se: «Nda šerretaray jaŋay no wala goy futu no, he Alyahuudey, šikka sii ay ga haŋajer war se. 
ACT.18.15	Amma nda šenni ga war ga kakaw, wala maa, wala war boŋ ašariyaa, wʼa guna war hunday, zama agay, ay si baa ya tee hayey wey se ciitikaw.» 
ACT.18.16	A nʼi gaaray i ma hun ciitidogoo ra. 
ACT.18.17	I kul na Sosten dii, margahugoo boŋkoynoo, i nʼa kar ciitihugoo ra. Woo kul, Galiyoŋ mana kula.
ACT.18.18	Pol na jirbi boobo tee koyne Korent. Woo banda ga, a nʼir armey naŋ ka harihii zaa ka koy Siiri gandaa ra, Prisil nda Akilas goo a bande. A na nga boŋoo cebu Sankre koyraa ra, zama a nka meefur zaa. 
ACT.18.19	Kaŋ i too Efez, a nʼi naŋ no din. Nga hunday huru 
ACT.18.20	Amma kaŋ i nʼa wiri a ga a ma goro ngi do ka gay koyne, a mana yadda. 
ACT.18.21	A hun i do, a nee: «Ay goo kaa war do koyne nda Irkoy baa.» A huru harihii ra ka fatta Efez. 
ACT.18.22	I kay Sezare, a žigi ka koy ka 
ACT.18.23	A na waati tee no din, a koy. A na Galati nda Friži gandaa kottu cere bande ka bisa. A na taalibey biney daŋ.
ACT.18.24	Alyahuudu foo kaa Efez kaŋ maaɲoo ti Apolos, Aleksandiri koyraa boro no. Aru no kaŋ ga wan šenni, a ga hanse ka 
ACT.18.25	Nga, a nka cawandi ir Koyoo fondaa ra. Nga binoo kul si kala ka šelaŋ, ka haya kaŋ ti Isa cawandi nda fondaa. Ka gar Yehiya 
ACT.18.26	A sintin ka šelaŋ nda naanay 
ACT.18.27	A baa nga ma koy Akay, ir armey hantum taalibey se kʼi hoyray i mʼa kubay henna. Kaŋ a too, a hanse ka borey kaŋ Irkoy 
ACT.18.28	Alžamaa jine a ga Alyahuudey kakaw nda sahã ka cebe i se Citaaboo ra kaŋ Isa ti 
ACT.19.1	Kaŋ Apolos goo Korent, Pol bisa nda 
ACT.19.2	A nee i se: «Waatoo kaŋ war naanay, war duu 
ACT.19.3	Pol nee: «Adiši 
ACT.19.4	Pol nee: «Batizeyanoo kaŋ Yehiya nʼa tee manʼti kala 
ACT.19.5	Kaŋ i maa šenney wey, i batizandi ir Koyoo Isa maaɲoo ga. 
ACT.19.6	Pol na kabe fur i ga, Hundi Henanantaa zunbu i boŋ, i sintin ka šelaŋ šenni dumi fooyaŋ ra, i na annabitaray tee. 
ACT.19.7	I kul manʼti kala aru woy cindi hinka (12) cine.
ACT.19.8	Pol huru 
ACT.19.9	Amma boroyaŋ i ra na boŋšenday, i tee turanteyaŋ, i gʼir Koyoo fondaa kaynandi alžamaa jine. Pol hibi i ga, a na taalibey yeeti jere ga ka šelaŋ i bande zaari kul Tiranus lokkol hugoo ra. 
ACT.19.10	Woo teendi jiiri hinka, hala nongu kaŋ ra Azi gandaa borey kul maa ir Koyoo meešennoo, a ma tee Alyahuudu wala Grek.
ACT.19.11	Irkoy na kayfi beeriyaŋ tee nda Pol kabey 
ACT.19.12	hala nongu kaŋ ra ba zaara-ize wala goydarbay kaŋ tuku nga gaahamoo ga, borey gʼi ka koy kʼi daŋ wircikoyney ga, wircoo ga ben i ga, ganjey ga hun i ra. 
ACT.19.13	Alyahuudey kaŋ ga yaara-yaara ka ganjey kaa borey ra, ceeci kʼir Koyoo Isa maaɲoo cee borey ga kaŋ ra ganji goo, i nee: «Isa maaɲoo kaŋ nda Pol ga waazu ga, ay nee war ma koy!» 
ACT.19.14	Borey kaŋ ga woo tee manʼti kala Alyahuudey 
ACT.19.15	Ganjoo zaabi ka nee i se: «Ay ga Isa bay, ay ga boraa kaŋ ti Pol bay, amma war, war ti may?» 
ACT.19.16	Boraa kaŋ ra ganjoo goo gum i boŋ ka hin i kul kʼi žilla hala nongu kaŋ ra i gaa koonu, i maray, i zuru ka hun hugoo din ra. 
ACT.19.17	Woo tee haya kaŋ borey kul kaŋ goro Efez gʼa bay, Alyahuudey nda Grekey. I kul hunbur, ir Koyoo Isa maaɲoo ga beerandi.
ACT.19.18	Borey kaŋ naanay, ibooboyaŋ i ra kaa borey jine ka šelaŋ ngi boŋ teegoyey ga, ka hayey har kaŋ ngi cindi kʼi tee. 
ACT.19.19	Borey kaŋ cindi ka tee kottekoyni, ibooboyaŋ i ra kate kotte tiirawey borey kul jine kʼi ton. Tiirawey, laasaabu ra ngi hayoo ga koy too nzorfu kaaray tamma boŋ zenber woyguu (50.000). 
ACT.19.20	Hini beeroo woo nda ir Koyoo meešennoo ga tonton, a ga nga gaaboo cebe.
ACT.19.21	Kaŋ wey teendi ka ben, Pol kayandi nga lakkaloo ra
ACT.19.22	A na nga faabakaw hinka sanba Masedoni, Timote nda Erast. Nga hunday cindi 
ACT.19.23	Alwaatoo woo ra, laazaaba beeri tee ir Koyoo fondaa maaganda se, 
ACT.19.24	zama boro foo kaŋ se i ga nee Demetris kaŋ ti garaasa, nga no ma Artemis
ACT.19.25	A nʼi marga, ngi nda borey kaŋ goo goymee foo. A nee: «Arey, war ga bay kaŋ ir almaanoo kul manʼti kala goyoo woo. 
ACT.19.26	War ga dii, war ga maa kaŋ manʼti Efez hinne ra, amma a ga hima nda ba Azi kul ra Pol din na alžama boobo naanayandi ka boŋey bere ka nee kaŋ hayey kaŋ borey kabey nʼi tee manʼti koyyaŋ. 
ACT.19.27	Manʼti ir goyoo addawlaa hinne no ma hin ka hasara, amma ir koy woy beeroo Artemis ŋaarayhugoo hunday masi koy tee yaada. Ir koyoo kaŋ Azi kul nda laboo kul gʼa beerandi maaɲoo masi kaa ka dere.»
ACT.19.28	Kaŋ i maa šenney wey, i too met nda futay, i kaati ka nee: «Artemis kaŋ ti Efez borey koyoo ga beeri!» 
ACT.19.29	Koyraa kul ka ɲaami cere ra. Borey tee mee foo, i koy tiyaatar hugoo do. I na Pol hangasiney kaŋ ngi nda a ga naaru kaŋ ti Masedoni boroyaŋ, Gayus nda Aristark ka koy ngi bande. 
ACT.19.30	Pol baa nga ma koy jamaa game, amma taalibey mana yadda a ma koy. 
ACT.19.31	Azi gandaa boro beeriyaŋ kaŋ ti Pol cereyaŋ na dontokaw sanba a do kaŋ ngi gʼa wiri a ga a masi kaa tiyaatar hugoo here. 
ACT.19.32	Affooyaŋ ga kaati ka nee woo, jerey ga kaati ka nee woo, zama margaroo ɲaami, i mana yee ka bay haya kaŋ se ngi marga. 
ACT.19.33	Jamaa ra boroyaŋ na alhabar daŋ Aleksander ra kaŋ Alyahuudey nʼa tuti jine. Aleksander na kaboo ka silbay foo tee, a baa nga ma faasa nga boŋ se jamaa jine. 
ACT.19.34	Amma kaŋ i bay Alyahuudu no, i kul kaati cere bande guuru hinka cine ka nee: «Artemis kaŋ ti Efez borey koyoo ga beeri!»
ACT.19.35	Koyraa hantumkaa na jamaa dangayandi, a nee: «Efez borey, may ti boraa kaŋ si bay kaŋ Efez koyraa ti Artemis kaŋ ti ibeeroo ŋaarayhugoo lakkalkaa, nga nda nga assuura
ACT.19.36	Kakaw sii hayey wey ra, a ga hima war ma tabati, war masi haya kul tee nda mookonnay. 
ACT.19.37	War kate arey wey ka gar i mana haya kul hasara ŋaarayhugoo ra, i manʼir koy woy beeroo mo wow. 
ACT.19.38	Nda Demetris nda kabe goyteerey kaŋ goo a bande ga baa ngi ma boro daŋ haya ra, ciitey zaariyaŋ goo no, goforneryaŋ goo no, i ma šennoo daŋ i jine. 
ACT.19.39	Nda haya goo no kaŋ war gʼa wiri kaŋ manʼti woo, a ma hansandi jineborey margaroo jine. 
ACT.19.40	Ir si jaŋ ka ciyandi ɲaamiyanoo kaŋ teendi hõ sabbu se, zama ir sii nda addalil kul kaŋ se ir na margaroo woo tee.» Kaŋ a na woo har ka ben, a na jamaa naŋ i ma koy.
ACT.20.1	Waatoo kaŋ tureyanoo ben, Pol ciya kate taalibey se i ma kaa, a nʼi hoyray. Woo banda ga, a nʼi hoy baani ka hun no din ka koy Masedoni. 
ACT.20.2	A bisa nda laamawey din ka taalibey hoyray nda šenni booboyaŋ. Woo banda ga, a koy Gres gandaa ra. 
ACT.20.3	A na handu hinza tee no din. A baa nga ma harihii zaa ka koy Siiri gandaa ra, amma waatoo kaŋ Alyahuudey anniyafutay a ga, a kayandi nga ma yee nda Masedoni here. 
ACT.20.4	Borey kaŋ goo a bande ti: Sopater kaŋ ti Beere koyraa boro, Pirus izʼaroo no, nda Aristark nda Sekundus kaŋyaŋ ti Tesalonik boroyaŋ, nda Gayus kaŋ ti Derbe boro, nda Timote, nda Tišik nda Trofim kaŋ ti 
ACT.20.5	Wey din koy ir jine kʼir batu Trowas. 
ACT.20.6	Amma ir, ir mana harihii zaa ka hun Filipi kala jirbi hinka 
ACT.20.7	Jirbiiyyaa zaari jinaa
ACT.20.8	Fitilla boobo goo soorohugoo kaŋ ra ir cindi ka marga. 
ACT.20.9	Arusooga foo kaŋ maaɲoo ti Etiš cindi ka goro sooraa funeetaraa ra. Jirbi komante nʼa zaa kaŋ Pol gay a ga šelaŋ, arusoogaa jirboo ra, a kaŋ ka hun sooro hinkantoo boŋ hala ganda. I na jer, i gar a buu. 
ACT.20.10	Pol zunbu ganda, a na nga boŋ warra a ga kʼa dii nga gandoo ra ka nee: «War lakkaley masi tun, nga hundoo goo a ra.» 
ACT.20.11	Waatoo kaŋ Pol žigi koyne, a na takulaa dunbu, a ŋaa, a cindi a ga šelaŋ hala alfazar. Woo banda ga, a koy. 
ACT.20.12	I kate zankaa, a ga huna, biney hanse ka yay.
ACT.20.13	Ir jin ka harihii zaa ka koy Asos kaŋ ra ir ga hima ka Pol zaa, zama a nka kayandi kaŋ cee nda nga ga koy. 
ACT.20.14	Waatoo kaŋ a nʼir kubay Asos, ir nʼa zaa ka koy Mitilen. 
ACT.20.15	Ir na harihiyoo zaa ka hun no din ka koy. Subaa ra, ir too Šiyo tenje. Subasiyoo ra, ir too Samos. Zaaroo din banda ga, ir too Mile. 
ACT.20.16	Pol kayandi nga masi huru Efez, nga masi koy waati beeri tee 
ACT.20.17	Ka gar Pol goo Mile, a donto Efez ka 
ACT.20.18	Kaŋ i kaa a do, a nee i se: «Za zaari jinaa kaŋ ay nʼay cewoo daŋ 
ACT.20.19	ay gʼir Koyoo gana haya kul ra nda boŋ yeeti gandayan, nda mundayyaŋ, nda siiyaŋ kaŋ ay dii ey Alyahuudey anniya futawey ra. 
ACT.20.20	Ay mana haya kul tugu kaŋ ga hin ka war nafa. Ay na war waazu ka war cawandi, jamaa jine nda hugey ra 
ACT.20.21	ka seedetaray tee Alyahuudey nda Grekey se i ma 
ACT.20.22	Sohõ nga ne, Irkoy 
ACT.20.23	Hayaa de kaŋ ay gʼa bay ti koyra kul kaŋ ra ay too, Hundi Henanantaa gʼay bayrandi gaalawey nda zarabey kaŋ gʼay batu. 
ACT.20.24	Amma ay hunaroo si tee ya ne baffoo, ya hin kʼay diraa de benandi nda goyoo kaŋ ay duu a ir Koyoo Isa Almasihu ga, ka Irkoy 
ACT.20.25	Sohõ nga ne, ay ga bay kaŋ war kul, borey kaŋ game ay na Irkoy 
ACT.20.26	Woo se hõ ay gʼa bayrandi war se kaŋ ay ga henan, boro kul hundoo alhakoo sii ay ga, 
ACT.20.27	zama ay na Irkoy ibaayoo kul har war se, ya na baffoo tugu. 
ACT.20.28	Wa war boŋ hawgay, war ma feeji kuroo kul hawgay kaŋ se Hundi Henanantaa na war tee jinehun, ka Irkoy Egilizoo kur kaŋ a nʼa day nda nga boŋ 
ACT.20.29	Agay, ay ga bay kaŋ ay koyyanoo banda ga, ganjihanši futuyaŋ ga huru war gamey ra kaŋ si feeji kuroo naŋ. 
ACT.20.30	Boroyaŋ ga tun war hunday ra ka taariyaŋ cawandi hala ngi ma duu ka taalibey bere i ma hanga ngi bande. 
ACT.20.31	Woo se war ma hanna cijin nda zaari, war ma hongu kaŋ jiiri hinza, cijin nda zaari ay mana fay nda ay ga war affoo kul hoyray nda munday.
ACT.20.32	Sohõ ay ga war talfi Irkoy ga, nda nga anneemaa šennoo
ACT.20.33	Ay mana boonay boro kul nzorfoo, wala nga wuragoo, wala nga darbaa. 
ACT.20.34	War hunday ga bay kaŋ ay kabey wey nda ay goy ka agay nda ay hangasiney almuraadey hanse. 
ACT.20.35	Ay nʼa cebe war se nongoo kul here kaŋ nda boro goy nda takaa woo ma talkey faaba, ir ma hongu šenney kaŋ ir Koyoo Isa hunday nʼi har, a nee: ‹Gomni goo nooyan ra ka bisa duuyan.›»
ACT.20.36	Kaŋ Pol na šenney wey har ka ben, a sonbu kanjey ga, nga nda borey kul kaŋ goo a bande, a na Irkoy ŋaaray. 
ACT.20.37	Borey kul hẽe, i hẽe, i gum Pol jindoo ga kʼa summu. 
ACT.20.38	Hayaa kaŋ hanse ka biney maray manʼti kala šennoo kaŋ Pol nʼa har kaŋ ti i si yee ka dii nga ndumoo. I nʼa dum hala harihiyoo do.
ACT.21.1	Kaŋ ir nda ey na cere naŋ, ir na harihii zaa ka šerre Kos. Subaa ra, ir koy Rodos. Ir hun no din ka koy Patara. 
ACT.21.2	Ir na harihii foo gar kaŋ ga koy Fenisi, ir huru a ra ka koy. 
ACT.21.3	Waatoo kaŋ ir man Šipir, ir nʼa naŋ ir kabe laalaa ga ka hun ka koy Siiri here ka koy fandi Tir, zama no din no hiyoo ga hima ka nga jinaa zumandi. 
ACT.21.4	Ir na taalibey gar no din, ir na jirbi iyye tee no din. I nee Pol se Irkoy 
ACT.21.5	Waatoo kaŋ jirbi iyyaa timme, ir na fondaa zaa, i kul nʼir dum, ngi woyey nda zankey ka koy hala koyraa dumaa ga, ir sonbu ir kanjey ga haroo miɲoo ga ka Irkoy ŋaaray. 
ACT.21.6	Waatoo kaŋ ir na cere hoy baani ka ben, ir huru harihiyoo ra, ngi, i yee ngi do.
ACT.21.7	Kaŋ ir goo mʼir diraa benandi, ir hun Tir ka koy Petolomayis. Ir nʼir armey foo kaŋ goo no din, ir na zaari foo tee i do. 
ACT.21.8	Subaa ra, ir hun no din, ir koy Sezare. Ir koy Filip kaŋ ti 
ACT.21.9	Woo gar a goo nda ize woy boro taaci kaŋ si aru bay, i ga annabitaray tee. 
ACT.21.10	Ir na jirbi boobo tee no din, annabi foo kaŋ maaɲoo ti Agabus doo ka hun Žude. 
ACT.21.11	A kaa ir do, a na Pol gamahawoo zaa, a na nga cewey nda nga kabey haw, a nee: «Hayaa ne kaŋ Hundi Henanantaa nʼa har: boraa kaŋ wane gamahawoo woo, Alyahuudey gʼa haw nda takaa woo Žerizalem, i gʼa daŋ kabeyaŋ ra kaŋ manʼti Alyahuudu.» 
ACT.21.12	Kaŋ ir maa šenney wey, ir nda borey mo kaŋ goo no din, ir na Pol suurandi a masi žigi ka koy Žerizalem. 
ACT.21.13	Amma Pol zaabi ka nee: «Macin se war ga hẽe kʼay binoo hasara? Zama agay, ay soolu ya hawandi, manʼti ya hawandi hinne, amma ya buu mo Žerizalem ir Koyoo Isa maaɲoo maaganda se.» 
ACT.21.14	Kaŋ a wanji ka yadda ir se, ir fay nda a, ir nee: «Ir Koyoo ibaayoo ma tee.»
ACT.21.15	Jirbey din banda ga, ir nʼir jinawey marga, ir žigi ka koy Žerizalem. 
ACT.21.16	Sezare taalibey mo ra boroyaŋ hanga ir bande kʼir ka koy boro foo kaŋ do ir ga hima ka zunbu. Maaɲoo ti Manasoŋ, Šipir boro no, a gay a ga tee taalibi.
ACT.21.17	Kaŋ ir too Žerizalem, ir armey nʼir kubay henna nda ɲaali. 
ACT.21.18	Nga subaa ra, Pol nʼir ka koy Žak hugoo do, 
ACT.21.19	Pol nʼi foo jina a duu ka hayey filla affoo-foo kaŋ Irkoy nʼi tee nda nga goyoo dumey kaŋ manʼti Alyahuudu game. 
ACT.21.20	Kaŋ i maa a se, i na Irkoy beerandi. I nee Pol se: «Ir armaa, nʼga dii Alyahuudu zenber zenberey kaŋ naanay, i kul ga hanse ka 
ACT.21.21	Ka gar i nka maa kaŋ ni mma Alyahuudey kul kaŋ goo gandawey jerey ra cawandi ka nee i ma Musa ašariyaa naŋ, i masi ngi izey daŋbangu, i masi dira nda alaadawey. 
ACT.21.22	Macin no ir mʼa tee? Šikka sii a ra i ga maa kaŋ nʼkaa ne ra. 
ACT.21.23	Adiši hayaa tee kaŋ ir gʼa har ma ne. Aru taaci goo ir ra kaŋ na meefur zaa. 
ACT.21.24	I dii, war ma koy henan cere bande. Ma bana i se hala ngi boŋey ma duu ka cebandi. Woo ra borey kul ga bay kaŋ hayey kul kaŋ ngi maarʼey ni ga manʼti kala taari de. I ma bay kaŋ ni mo, nʼga ašariyaa dii. 
ACT.21.25	Dumey kaŋ manʼti Alyahuudu kaŋ naanay, ir waafaku ka hantum i se kaŋ i ma ngi boŋ hawgay i masi hayey ŋaa kaŋ sargandi toorey maaɲey ga, nda kuri ŋaayan, nda haya kaŋ kootandi ka buu, nda woy nda aru izefututaray ga.»
ACT.21.26	Pol na arey ka koy nga bande. Subaa ra, a na nga boŋ henanandi i bande, a huru Irkoy 
ACT.21.27	Kaŋ jirbi iyyaa ga baa ka ben, 
ACT.21.28	I kaati ka nee: «Izirayel borey, wa faaba, boraa ti woo kaŋ ga borey kul cawandi nongoo kul ra, ka konna Izirayel borey, nda 
ACT.21.29	I nka bay ka dii koyraa ra Efez boraa kaŋ se i ga nee Trofim goo Pol bande, nga i mma nee kala Pol nka koy nda a Irkoy hugu beeroo ra. 
ACT.21.30	Koyraa kul ka tun cere ra, jamaa marga. I na Pol dii kʼa cendi kʼa ka fatta Irkoy hugu beeroo ra, dogoo din da hugoo miɲey daabandi. 
ACT.21.31	Kaŋ i ceeci ngi mʼa wii, alhabaroo too soojey boŋkoyni beeroo do kaŋ Žerizalem kul ka birji cere ra. 
ACT.21.32	Dogoo din da a na soojeyaŋ nda jalakoyniyaŋ zaa ka zuru ka doo i do. Za kaŋ borey dii sooje boŋkoyni beeroo nda soojey, i fay nda ka Pol kar. 
ACT.21.33	Waatoo kaŋ boŋkoynoo too i do, a na Pol dii, a na yaamar noo kaŋ i mʼa haw nda guuru karfu hinka jina a duu ka hãa wala may no, macin ti hayaa kaŋ a nʼa tee. 
ACT.21.34	Amma jamaa ra, affooyaŋ ga kaati ka nee woo, jerey ga kaati ka nee woo. Kaŋ a mana hin ka duu šenni naanayante kul tureyanoo maaganda se, a na yaamar noo i ma Pol ka koy soojey hugoo do. 
ACT.21.35	Waatoo kaŋ Pol too žigidogoo tintimey ga, kala soojey nʼa zaa jamaa gaaboo maaganda se, 
ACT.21.36	zama jamaa kul hanga ey ka kaati ka nee: «Wʼa wii!»
ACT.21.37	Waatoo kaŋ ra i ga baa ka Pol daŋ soojey hugoo ra, a nee sooje boŋkoyni beeroo se: «Ay ga hin ka šenni foo har ma ne wala?» A nee: «Adiši nʼga wan Grek šenni? 
ACT.21.38	Manʼti Misira boraa ti ni kaŋ a mana gay, a na tureyan tunandi ka turante boro zenber taaci (4.000) ka koy saajoo ra?» 
ACT.21.39	Pol nee: «Alyahuudu ti agay, Tars kaŋ goo Silisi gandaa ra, koyra beeroo din ize ti agay. Ay gʼa wiri ni ga, naŋ ya šelaŋ jamaa se.» 
ACT.21.40	Waatoo kaŋ boŋkoynoo na Pol naŋ a ma šelaŋ, Pol kay žigidogoo tintimey ga, a na kaboo ka silbay foo tee jamaa se. Nongoo kul tee sõy. A šelaŋ i se Ebere šenni ra ka nee:
ACT.22.1	«Arma arey nda ay baabey, wa maa hayaa kaŋ ay ga baa yʼa har war se ka faasa ay boŋ se.» 
ACT.22.2	Kaŋ i maa Ebere šenni ra a ga šelaŋ ngi se, ngi dangayyanoo yee ka tonton. Pol nee: 
ACT.22.3	«Alyahuudu ti agay, ya na hayandi kala Tars kaŋ goo Silisi gandaa ra, amma koyraa woo ra ay biirandi. Gamaliyel cewey cire ay caw. A nʼir baabey 
ACT.22.4	Ay na borey kaŋ goo fondaa woo ga gurzugay hala buuyan ga. Ay na arey nda woyey mo haw kʼi noo i mʼi daŋ kasawey ra. 
ACT.22.5	 hunday nda boro beerey margaroo kul ga tee ya ne seede. Ay duu i ga mo batagayaŋ kʼi ka koy ir armey do. Ay naaru ka koy Damas ka borey haw kaŋ goo no din ka kate ey Žerizalem i ma zukandi.»
ACT.22.6	«Kaŋ ay goo ma naaru, ay ga baa ka too Damas, zaarikay dimma ga, kaŋ dogoo din da gaay beeri hun beenaa ra, a nʼay kuubi kʼay bere. 
ACT.22.7	Ay kaŋ ganda, de ay ga maa jinde kaŋ ga nee ya ne: ‹Sol, Sol, macin se ni, nʼgʼay gurzugay?› 
ACT.22.8	Ay zaabi ka nee: ‹May ti ni, ay Koyoo?› A nee ya ne: ‹Agay ti Isa Nazaret boraa kaŋ ni, nʼgʼa gurzugay.› 
ACT.22.9	Borey kaŋ goo ay bande dii gaayoo, amma i mana maa boraa kaŋ šelaŋ ya ne jindoo. 
ACT.22.10	Ay nee: ‹Ay Koyoo, macin no ay ga hima kʼa tee?› Ay Koyoo nee ya ne: ‹Tun ma koy Damas, no din ra i ga hayey kul filla ma ne kaŋ yaamarandi mʼi tee.› 
ACT.22.11	Ay si dii koyne, gaayoo annuuraa maaganda se. Borey kaŋ goo ay bande nʼay kaboo dii kʼay gongu ka koy Damas.
ACT.22.12	Aru foo goo no din kaŋ se i ga nee Ananiyas, Irkoy hunburkaw no, a ga 
ACT.22.13	A kaa ay do ka kay ay jeroo ga, a nee ya ne: ‹Agʼarmaa Sol, ni moɲey ma yee ka dii.› Waatoo din da, ay moɲey yee ka dii, ay dii Ananiyas. 
ACT.22.14	A nee: ‹Ir baabey Koyoo na ni kayandi hala ma nga ibaayoo bay, ma dii Boro Šerrantaa, ma maa šenniyaŋ miɲoo ra. 
ACT.22.15	Zama nʼga tee a se seede, adamizey kul do, hayey kaŋ nʼdii ey nda wey kaŋ ni maarʼey se. 
ACT.22.16	Sohõ macin no nʼga batu? Tun ma 
ACT.22.17	«Waatoo kaŋ ay yee Žerizalem, ay goo ma Irkoy ŋaaray Irkoy 
ACT.22.18	Ay dii ir Koyoo, a nee ya ne: ‹Tanba, ma cahã ka hun Žerizalem, zama seedetaraa kaŋ nʼgʼa tee ay ga, i si yadda a ga.› 
ACT.22.19	Ay nee: ‹Ay Koyoo, ngi hunday ga bay kaŋ agay, ay cindi ka hun 
ACT.22.20	Waatoo kaŋ i na ni seedaa Etiyen wii, kuroo mun, agay hunday goo no, ay yadda hayaa ga kaŋ teendi, ay na borey kaŋ gʼa wii darbawey lakkal.› 
ACT.22.21	A nee ya ne: ‹Koy, zama agay, ay ga ni sanba nongu mooro ra dumey do kaŋ manʼti Alyahuudu.›»
ACT.22.22	Jamaa na haŋajer Pol se hala ka too šennoo woo ga jina i na jinde jer ka nee: «Wa aroo woo kaa aduɲɲa ra, a si hima ka huna!» 
ACT.22.23	I cindi i ga kaati, i ga ngi darbawey warra, i ga laboo say hewoo bande ka ngi futuyanoo cebe. 
ACT.22.24	Sooje boŋkoyni beeroo na yaamar noo kaŋ i ma Pol ka koy soojey hugoo do kʼa barzu hala a ma duu ka hayaa bayrandi kaŋ se jamaa ga kaati ka konna a. 
ACT.22.25	Waatoo kaŋ i ga Pol haw barzuyanoo se, a nee jalakoynoo kaŋ goo nga jeroo ga se: «War goo nda fondo ka Rom boro barzu kaŋ mana ciitandi wala?» 
ACT.22.26	Za jalakoynoo maa šennoo woo, nga no a koy a deede nga boŋkoynoo se ka nee: «Macin no nʼgʼa tee? Zama aroo din, Rom boro no.» 
ACT.22.27	Sooje boŋkoyni beeroo kaa Pol do ka nee a se: «Ay bayrandi, Rom boro ti ni wala?» A nee: «Ayyo.» 
ACT.22.28	Boŋkoynoo nee koyne: «Agay, nooru beeri no ay nʼa kaa ka duu koyra-izetaraa woo.» Pol nee: «Agay binde nka hayandi nda a.» 
ACT.22.29	Dogoo din da borey kaŋ ga hima kʼa hãa hibi a ga, boŋkoynoo mo hunbur waatoo kaŋ a bay Rom boro ti Pol, de mo nga nʼa haw.
ACT.22.30	Subaa ra, sooje boŋkoyni beeroo baa nga ma hakiika ka bay hayaa kaŋ se Alyahuudey na Pol wurru. A nʼa feeri, a na yaamar noo kaŋ 
ACT.23.1	Pol na nga moɲey kanji 
ACT.23.2	 kaŋ ti Ananiyas yaamar kaŋ borey kaŋ goo jeroo ga mʼa kar miɲoo ga. 
ACT.23.3	Waatoo din Pol nee a se: «Irkoy ga ni kar, ni kaŋ ga hima nda cete kaŋ kaarayandi
ACT.23.4	Borey kaŋ goo jeroo ga nee: «Irkoy sargari juwalkey jineboraa no nʼgʼa wow?» 
ACT.23.5	Pol nee: «Ya na bay, agʼarmey wala sargari juwalkey jineboraa no, zama a hantumandi 
ACT.23.6	Pol ga bay kaŋ margaroo jere foo ti 
ACT.23.7	Waatoo kaŋ a na woo har, kakaw huru Fariziyeŋey nda Sadusiyeŋey game, jamaa zamna. 
ACT.23.8	Zama Sadusiyeŋey ga nee kaŋ tunyanoo si bara, almalayka si bara, hundi si bara, amma Fariziyeŋey ga nee kaŋ i kul ga bara. 
ACT.23.9	Hoolo beeri tee, Citaaboo baykawyaŋ kaŋ goo Fariziyeŋey kondaa ra tun ka kakaw beeri tee, i nee: «Ir mana dii aroo woo ga haya futu kul, amma nda hundi wala almalayka šelaŋ a se…» 
ACT.23.10	Kakaa beeri ka tonton, sooje boŋkoyni beeroo hunbur i ma Pol dunbu-dunbu, a na soojey margaroo yaamar, i ma zunbu kʼa kaa gamey ra kʼa ka koy soojey hugoo ra.
ACT.23.11	Cijinoo din ra, ir Koyoo kay Pol jeroo ga ka nee a se: «Bine tee, takaa kaŋ nda nʼna seedetaray tee ay hayey ga Žerizalem, takaa din da kala ma seedetaray tee ay hayey ga Rom mo ra.»
ACT.23.12	Suba subbaahoo ra, Alyahuudey hawandifutay, i na žeeyan beeri tee kaŋ ngi si ŋaa ngi si haŋ hala waati kaŋ ngi na Pol wii. 
ACT.23.13	Borey kaŋ na hawandifutaa woo tee bisa boro woytaaci (40). 
ACT.23.14	I koy 
ACT.23.15	Sohõ war nda 
ACT.23.16	Pol woymaa izʼaroo maa hawandifutaa, a koy huru soojey hugoo ra kʼa har Pol se. 
ACT.23.17	Pol ciya jalakoyni foo se, a nee: «Arusoogaa woo ka koy sooje boŋkoyni beeroo do, zama a goo nda a se šenni foo.» 
ACT.23.18	A nʼa dii kʼa ka koy boŋkoynoo do, a nee: «Kasa-izoo kaŋ se i ga nee Pol ciya ya ne kʼa wiri ay ga ya koy nda ni do arusoogaa woo kaŋ goo nda ni do šenni.» 
ACT.23.19	Boŋkoynoo nʼa dii nda kaboo kʼa ka koy jere ga kʼa hãa ka nee: «Macin no nʼga baa mʼa har ya ne?» 
ACT.23.20	A nee: «Alyahuudey waafaku, ngi ma ni ŋaaray suba ma Pol zumandi hoyraykey margaroo jine, a ma tee sanda ngi mma baa ngi ma nga misoo hãa ka faham kaaray. 
ACT.23.21	Ni, masi yadda i se. I bisa boro woytaaci (40) kaŋ hawandifutay a ga. I na žeeyan beeri tee kaŋ ngi si ŋaa ngi si haŋ nda manʼti ngi nka Pol wii. Sohõ i soolu, i si haya kul batu kala ma ni jindoo noo.» 
ACT.23.22	Boŋkoynoo na arusoogaa yaamar ka nee: «Masi nee boro kul se kaŋ nʼna šennoo woo har ya ne!» A nʼa naŋ a ma koy.
ACT.23.23	Sooje boŋkoyni beeroo ciya boro hinka se jalakoyney ra, a nee: «Wa sooje zangu hinka (200) soolu kʼi ka koy Sezare, nda barikaarukaw woyye (70), nda yaajikarkaw zangu hinka (200). War ma koy nda ey za cijinoo guuru yagga ga. 
ACT.23.24	War ma kaarumayyaŋ soolu, nga ra war ga Pol žigandi a boŋ kʼa ka koy bila albasi Feliks do kaŋ ti goforneroo.» 
ACT.23.25	Woo banda ga, a na batagaa woo hantum ka nee:
ACT.23.26	«Klod Lisiyas ka batagaa woo hantum ka ni foo, goforner beeroo Feliks! 
ACT.23.27	Alyahuudey na aroo woo dii, i baa ngi mʼa wii, agay nda soojey koy a taa i kone, zama ay maa kaŋ Rom boro no. 
ACT.23.28	Zama ay baa ya hayaa bay kaŋ se i nʼa torce, ay nʼa zumandi ngi 
ACT.23.29	Ay gar kaŋ ngi 
ACT.23.30	Waatoo kaŋ ay maa anniya futaa kaŋ Alyahuudey nʼa haw aroo woo ga, dogoo din da ay nʼa sanba ni do. Borey kaŋ ga tuume a ga mo ay nʼi yaamar i ma hayey har ma ne kaŋ se i nʼa torce.»
ACT.23.31	Soojey na hayey tee nda takaa kaŋ nda a yaamarandi i se, i na Pol zaa cijin here kʼa ka koy Antipatris. 
ACT.23.32	Subaa ra, i na barikaarukey naŋ i ma koy nda Pol, i yee soojey hugoo do. 
ACT.23.33	I huru Sezare, i na batagaa noo goforneroo se, i na Pol mo cebe a se. 
ACT.23.34	Waatoo kaŋ a nʼa caw ka ben, a hãa wala ganda foo wane Pol. Kaŋ a maa kaŋ Silisi wane nda a, 
ACT.23.35	a nee a se: «Ay ga kaa ka ni hãa waati kaŋ borey kaŋ na ni torce mo kaa.» A na yaamar noo kaŋ i ma Pol lakkal 
ACT.24.1	Jirbi guu banda ga, 
ACT.24.2	Kaŋ i ciya Pol se, Tertilus sintin ka šelaŋ a ga ka nee: «Ir aru beeroo Feliks, alaafiyaa beeroo kaŋ ir duu a mana hun kala ni ra, gandaa woo, ni lakkaloo goyoo ka kate a barmay. 
ACT.24.3	Woo tee haya kaŋ kan ir se, woo se ir ga albarka timmante dumi-dumi kul daŋ ma ne nongu kul ra nda waati kul. 
ACT.24.4	Hala ya si koy ni torro koyne, ay gʼa ŋaaray ni ga ni borohennataraa maaganda se, ma haŋajer ya ne kayna, 
ACT.24.5	zama ir nka gar kaŋ aroo woo manʼti kala bone teekaw, a na Alyahuudey kul kaŋ goo laboo ga turandi, de mo Nazaret borey kondaa jineboro no. 
ACT.24.6	A ceeci mo nga ma Irkoy 
ACT.24.7	Amma Lisiyas kaŋ ti sooje boŋkoyni beeroo kaa kʼa cendi kʼa kaa ir kabey ra nda gaabi. 
ACT.24.8	A ciya nga torcekey se i ma kaa ni do.] Ni hunday ga hin kʼa hãa ka dii hayey kul kaŋ se ir gʼa torce.» 
ACT.24.9	Alyahuudey na torceyanoo cimandi ka nee kaŋ takaa din nda a teendi.
ACT.24.10	Waatoo kaŋ goforneroo na Pol noo fondo a ma šelaŋ, Pol zaabi ka nee: «Ay ga bay kaŋ za jiiriyaŋ ni ti gandaa woo ciitikaa. Woo se ay ga kay ka faasa ay boŋ se nda naanay. 
ACT.24.11	Nʼga hin ka ceeci ka bay, a si too jirbi woy cindi hinka (12) kaŋ ay žigi ka koy Žerizalem ka sujudu Irkoy se. 
ACT.24.12	Ay mana garandi, agay nda boro ga kakaw wala ay goo ma jama turandi Irkoy 
ACT.24.13	I si hin ka hayaa har ma ne nda cimi kaŋ se sohõ i nʼay torce. 
ACT.24.14	Hayaa ne kaŋ ay gʼa har ni jine kaaray, nda ay Koyoo fondaa kaŋ i ga nee konday no, takaa din da nda ay gʼay baabey Koyoo gana, ka naanay hayey kul kaŋ hantumandi 
ACT.24.15	Ay naataa sii kala Irkoy ra, ngi mo ga naata kaŋ tunyan ga bara, a ma tee boro šerrantey wala wey kaŋ si šerre. 
ACT.24.16	Woo maaganda se ay ga gaabandi waati kul žiibi masi huru ay binoo ra Irkoy nda adamizey jine. 
ACT.24.17	Jiiri boobo banda ga, ay kaa ka sarga ay jamaa ga, ay na sargari kaa Irkoy maaɲoo ga. 
ACT.24.18	Hayaa kaŋ i nʼay gar ay gʼa tee manʼti kala ay henanandiyanoo Irkoy hugu beeroo ra bila nda jama margayan, bila tureyan. 
ACT.24.19	Amma 
ACT.24.20	Wala mo wey, ngi, i ma layboo har kaŋ i nʼay gar ay gʼa tee 
ACT.24.21	nda manʼti šenni follokaa kaŋ ay na jinde jer ka kaati ka nee: ‹Bukawey tunyanoo kaŋ ay ga naanay a maaganda se agay, ay goo ma ciitandi hõ war jine.›»
ACT.24.22	Feliks kaŋ ga bay nda cimi haya kaŋ ti ir Koyoo fondaa, nʼi naŋ i ma koy hala waati foo. A nee: «Nda Lisiyas kaŋ ti sooje boŋkoyni beeroo zunbu kate, ay ga war šennoo guna.» 
ACT.24.23	A na jalakoynoo yaamar a ma Pol lakkal, a nee a masʼa šiita, a ma naŋ nga borey mʼa saajaw.
ACT.24.24	Jirbiyaŋ banda ga, Feliks kaa, nga nda nga wandoo Drusil kaŋ ti Alyahuudu. Feliks daŋ i ma ciya kate Pol se a ma kaa. A na haŋajer Pol se šenney kaŋ a gʼi har 
ACT.24.25	Amma kaŋ Pol goo ma šelaŋ šerretaray ga, nda boŋdiiyan, nda ciitoo kaŋ goo kaa ga, Feliks hunbur, a zaabi ka nee: «Sohõ koy, waati kaŋ ay duu ay boŋ henna, ay ga ciya ma ne.» 
ACT.24.26	A mma naata mo kaŋ Pol ga nga noo nooru, woo se a ga ciya kate a se cee fooyaŋ ngi ma faajikaaray.
ACT.24.27	Jiiri hinka banda ga, Porsiyus Festus huru Feliks dogoo ra. Feliks baa Alyahuudey ma alhormo tee nga se, a na Pol naŋ a ma cindi kasaa ra.
ACT.25.1	Festus kaa gandaa ra, jirbi hinza banda ga, a hun Sezare ka žigi ka koy Žerizalem. 
ACT.25.2	 nda Alyahuudey boro kayantey na Pol torce a do. I wiri a ga 
ACT.25.3	kʼa ŋaaray a ma alhormo tee ngi se ka kate Pol Žerizalem. I nka hawandifutay ngi mʼa wii fondaa ra. 
ACT.25.4	Festus zaabi ka nee kaŋ Pol sii kala Sezare kasaa ra, kaŋ ne nda kayna nga ga koy no din. 
ACT.25.5	A nee: «War ra, jineborey ma hanga agay ka doo Sezare, nda aroo na goy futu tee, i mʼa torce.»
ACT.25.6	Festus mana goro i do haya kaŋ bisa jirbi yaaha wala iwoy (10), woo din banda ga, a doo Sezare. Subaa ra, a goro ciitidogoo ra, a na yaamar noo i ma kate Pol. 
ACT.25.7	Waatoo kaŋ Pol too kate, Alyahuudey kaŋ doo ka hun Žerizalem nʼa kuubi kʼa bere, i na haya boobo laalayaŋ kaŋ i si hin kʼi cebe daŋ Pol ga. 
ACT.25.8	Pol kay ka faasa nga boŋ se ka nee: «Ay mana laybu tee, a ma tee Alyahuudey 
ACT.25.9	Amma Festus kaŋ baa nga ma alhormo tee Alyahuudey se, a zaabi ka nee Pol se: «Nʼga baa ma žigi ka koy Žerizalem ka ciitandi hayey wey se ay jine?»
ACT.25.10	Pol nee: «Ay sii kala kokoy beeroo hinoo cire, nga jine ay ga hima ka ciitandi. Alyahuudey, ay mana tooɲe kul tee i se, sanda takaa kaŋ nda ni hunday ga hanse kʼa bay. 
ACT.25.11	Adiši nda ay nʼi tooɲe wala nda ay na haya tee kaŋ ga hima nda buuyan, ay si wanji buuyanoo, amma nda hayaa kul kaŋ se i gʼay torce manʼti kala taari, boro kul si hin kʼay noo i se. Ay šennoo ga cindi kokoy beeroo kone.» 
ACT.25.12	Waatoo kaŋ Festus nda nga hoyraykey na cere guna ka ben, a zaabi ka nee: «Ni šennoo ma cindi kokoy beeroo kone, nʼga koy kokoy beeroo do.»
ACT.25.13	Jirbiyaŋ banda ga, kokoyoo kaŋ se i ga nee Agripa nda Berenis kaa Sezare ka Festus foo. 
ACT.25.14	I na jirbi boobo tee no din. Festus na Pol misoo daŋ kokoyoo jine ka nee: «Feliks na aru foo naŋ a ma cindi kasaa ra, 
ACT.25.15	boraa no kaŋ waatoo kaŋ ay goo Žerizalem, 
ACT.25.16	Ay nʼi zaabi ka nee: ‹Manʼti Rom borey alaadaa no i ma boro zukandi bila nda i ma boraa torcekey kayandi a jine a ma kay ka faasa nga boŋ se hayaa ga kaŋ se i nʼa torce.› 
ACT.25.17	Waatoo kaŋ i kaa ka marga ne ra, ay mana naŋ a ma gay, subaa ra, ay goro ciitidogoo ra ka yaamar noo i ma kate aroo. 
ACT.25.18	Torcekey marga no din, amma i mana hayey kaŋ se ay ga hongu i nʼa torce ba affoo har a ga. 
ACT.25.19	Hayaa kaŋ no manʼti kala ngi boŋ Irkoy ganayanoo ga i gʼa kakaw nda boro foo kaŋ maaɲoo ti Isa kaŋ buu, amma Pol tabatandi kaŋ a ga huna. 
ACT.25.20	Ay boŋoo haw šenney wey jine, ay nʼa hãa wala a ga baa nga ma koy Žerizalem ka ciitandi hayey wey se no din. 
ACT.25.21	Amma waatoo kaŋ Pol baa nga šennoo ma cindi kokoy beeroo kone, ay na yaamar noo i mʼa lakkal hala ay ga kaa kʼa sanba kokoy beeroo do.» 
ACT.25.22	Agripa nee Festus se: «Ay ga baa mo agay hunday ma maa boraa woo se.» A nee a se: «Suba nʼga maa a se.»
ACT.25.23	Subaa ra, Agripa nda Berenis kaa nda foomataray, kaŋ i huru margadogoo ra, ngi, nda sooje boŋkoyni beerey, nda koyraa aru kayantey, Festus na yaamar noo i ma kate Pol. 
ACT.25.24	Festus nee: «Kokoyoo Agripa nda borey kul kaŋ goo ir bande ne ra, war ga dii boraa kaŋ maaganda se Alyahuudey jamaa kul šelaŋ ya ne, a ma tee Žerizalem wala ne, i kaati ka nee a si hima ka huna. 
ACT.25.25	Amma agay, ay dii kaŋ a mana haya kul tee kaŋ ga hima nda buuyan. Boraa woo, nga hunday ka nee nga šennoo ma cindi kokoy beeroo kone. Ay kayandi yʼa sanba. 
ACT.25.26	Amma haya hakiikante kul sii no kaŋ ay gʼa hantum a ga koyoo kaŋ ti kokoy beeroo se, woo se ay kate a war jine, cere-cereyan ra, ni, kokoyoo Agripa, hala waati kaŋ hãayanoo ben ya duu haya kaŋ ay na hantum a ga. 
ACT.25.27	Zama ay dii kaŋ a si hima boro ma kasa-ize sanba bila nda mo ma hayey hantum kaŋ harandi a ga.»
ACT.26.1	Agripa nee Pol se: «Nʼgoo nda fondo ka kay ka šelaŋ ka faasa ni boŋ se.» Pol na nga kaboo jer ka šelaŋ ka faasa nga boŋ se 
ACT.26.2	ka nee: «Kokoyoo Agripa, a kan ya ne kaŋ hayey kul kaŋ se Alyahuudey nʼay torce, ay ga hima hõ ka kay ka faasa ay boŋ se ni jine. 
ACT.26.3	Zama nʼga hanse ka alaadawey nda hayey kaŋ ga Alyahuudey ga kakaw bay, woo se ay gʼa wiri ni ga, ma haŋajer ya ne nda suuri.
ACT.26.4	Takaa kaŋ ga ay cindi ay dumoo game za ay zankataraa sintinoo ga Žerizalem, Alyahuudey kul gʼa bay. 
ACT.26.5	I gʼay bay za gayyan, nda i ga baa ka seedetaray tee ka nee kaŋ ir addinaa kondawey kul išendaa ra ay cindi kaŋ ti 
ACT.26.6	Sohõ ay ga ciitandi, zama ay nʼay naataa daŋ allaahidoo ra kaŋ Irkoy nʼa zaa ir baabey se. 
ACT.26.7	Ir alkabiila woy cindi hinkaa (12) ga naata kaŋ allaahidoo ga tabati. I ga gaabandi Irkoy ganayan ra cijin nda zaari. Kokoyoo, naataa woo maaganda se Alyahuudey goo mʼay torce. 
ACT.26.8	Macin se war ga miile cere game ka nee a si hin ka tee Irkoy ma bukawey tunandi?
ACT.26.9	Agay hunday, ay tammahã kaŋ ay ga hima ka haya kul tee ka Isa Nazaret boraa maaɲoo haryanoo ganji. 
ACT.26.10	Woo ti haya kaŋ ay nʼa tee mo Žerizalem. Kaŋ 
ACT.26.11	Cee boobo 
ACT.26.12	«Taka follokaa din da, ay duu hini nda fondo 
ACT.26.13	Fondaa ra, zaarikay cululu, kokoyoo, ay dii gaay kaŋ nereroo bisa waynaa nereroo hun beenaa ra kʼay kuubi kʼay bere, agay nda borey kaŋ ga naaru ay bande. 
ACT.26.14	Ir kul kaŋ ganda, ay maa jinde kaŋ ga šelaŋ ya ne ka nee Ebere šenni ra: ‹Sol, Sol, macin se nʼgʼay gurzugay? A ga šendi ma ne ma guuru mee cuutu kaaney zii nda cee
ACT.26.15	Agay, ay nee: ‹May ti ni, ay Koyoo?› Ay Koyoo nee: ‹Agay ti Isa kaŋ ni, nʼgʼa gurzugay. 
ACT.26.16	Amma tun, ma kay ni cewey ga, zama ya nka bangay ma ne hala ya ni kayandi ma tee ay tamoo nda ay seedaa hayey kaŋ ni, nʼdii ey [ay ga], nda hayey kaŋ maaganda se ay ga kaa ka bangay ma ne. 
ACT.26.17	Ay ga ni kaa jamaa nda dumey kaŋ manʼti Alyahuudu kabey ra kaŋ do agay, ay ga ni sanba, 
ACT.26.18	hala ma moɲey feeri, i ma bere ka hun kubaa ra ka koy gaayoo ra, ka hun Ibilisi hinoo cire ka koy Irkoy do hala i ma duu zunubey yaafaa, ka duu baa borey bande kaŋ yeetandi jere ga Irkoy se ngi naanaa kaŋ i nʼa daŋ ay ra maaganda se.›»
ACT.26.19	«Adiši kokoyoo Agripa, bangayyanoo kaŋ hun beenaa ra, ya na wanji a ga. 
ACT.26.20	Ay jin ka borey kaŋ goo Damas, nda Žerizalem mo, nda Žude gandaa kul, nda gandawey waazu i ma 
ACT.26.21	Woo maaganda se Alyahuudey nʼay dii [waatoo kaŋ ay goo] Irkoy 
ACT.26.22	Irkoy nʼay faaba, agay ne ma kay hala hõ ka seedetaray tee boro kaccey nda ibeerey do. Ay si haya kul har kala woo kaŋ annabey nda Musa nee i ga kaa ka tee 
ACT.26.23	kaŋ a nka tilasu 
ACT.26.24	Kaŋ Pol goo ma šenney wey har ka kay ka faasa nga boŋ se, Festus na jinde jer ka nee: «Pol, ni hollo! Ni bayray beeroo ka ni hollandi.» 
ACT.26.25	Pol nee: «Ay ga mooru hollay, aru beeroo Festus, amma cimi nda lakkal šenniyaŋ no ay gʼi har. 
ACT.26.26	Kokoyoo ga haya bay wey kul se. Ay gʼi har a se nda naanay, zama ay ga naanay ka bay kaŋ hayey wey ba affoo sʼa yena, i mana teendi tuguyan ra. 
ACT.26.27	Kokoyoo Agripa, nʼga naanay annabey? Ay ga bay kaŋ nʼga naanay.» 
ACT.26.28	Agripa nee Pol se: «Ne nda kayna nʼgʼay bere kʼay tee 
ACT.26.29	Pol nee: «Ay ga Irkoy ŋaaray, a ma tee waati kayna wala waati kuku ra, a masi tee ni hinne, amma borey mo kul kaŋ ga maa ya ne hõ, war ma tee takaa kaŋ ga ay goo, bila gaalawey wey.»
ACT.26.30	Kokoyoo, nda goforneroo, nda Berenis, nda borey kul kaŋ goo ma goro i bande tun. 
ACT.26.31	Waatoo kaŋ i fatta, i nee cere se: «Boraa woo si haya kul tee kaŋ ga hima nda buuyan wala gaalayan». 
ACT.26.32	Agripa nee Festus se: «Boraa woo ga hin ka naŋandi nda a nka mana nga šennoo daŋ kokoy beeroo kaboo ra.»
ACT.27.1	Waatoo kaŋ i kayandi ir ma harihii zaa ka koy Itali, i na Pol nda kasa-ize fooyaŋ daŋ jalakoyni foo kaŋ maaɲoo ti Žiliyus kaboo ra. Soojey kaŋ se i ga nee Ogist soojey, wey din jalakoyni no. 
ACT.27.2	Harihiyoo si hun kala Adramit ka ceesi nongey kaŋ goo 
ACT.27.3	Subaa ra, ir fandi Sidoŋ. Žiliyus na taka henna tee Pol se, a naŋ Pol ma koy cerey do i ma huga nda a. 
ACT.27.4	Ir taŋa ka hun no din ka koy Šipir dumaa ga, zama hewoo gʼir gande. 
ACT.27.5	Ir na teekoo kottu ka ceesi Silisi nda Panfili here ka too Mira, Lisi gandaa ra. 
ACT.27.6	No din ra jalakoynoo duu harihii foo kaŋ hun Aleksandiri, a ga koy Itali, a nʼir daŋ a ra. 
ACT.27.7	Ir na jirbi boobo tee ir ga mossoyaada ka zurandi. Kaŋ ir ga baa ka too Kinid koyraa here nda šenday, hewoo nʼir ganji ir ma koy jine, ir koy Kret gungoo dumaa ga, Salmone tenje. 
ACT.27.8	Kret bisayanoo šendi ir ga, ir too nongu foo ra kaŋ se i ga nee Kaydoo Hennaa. Nga jeroo ga koyraa goo kaŋ se i ga nee Lase.
ACT.27.9	Waati kuku banda ga, naarumaa tee farratay, zama meehawoo zaaroo
ACT.27.10	ka nee i se: «Arey, ay ga dii kaŋ albasi nda hasaraw boobo ga tee naarumaa ra, manʼti jinaa hinne here, wala hiyoo, amma ir hundey zaati here.» 
ACT.27.11	Amma jalakoynoo ga haŋajer hiyoo zurandikaa nda hiyoo jineboraa se ka bisa hayaa kaŋ Pol gʼa har. 
ACT.27.12	Kaŋ hii kaydogoo din si boori jiyaw waati, borey jere beeroo nee kaŋ ngi ma koy jine, nda a ga hin ka tee ngi ma too Feniks kaŋ ti Kret hii kaydoo foo kaŋ goo hawsa nda dangay tenje, nda gurma nda dangay, hala ngi ma jiyaa tee no din.
ACT.27.13	Hew kaccu hẽe ka hun dandi kaboo here, i hongu kaŋ hayaa kaŋ ngi ga baa ngi mʼa tee, ngi ga hin kʼa tee, i tun no din ka bisa Kret gungoo jere. 
ACT.27.14	Amma hala kayna ga too, hew beeri kaŋ se i ga nee Erakiloŋ tun gungoo ra. 
ACT.27.15	Hiyoo dandi, a si hin ka kay hewoo jine. Ir nʼa naŋ a mʼir ka doy. 
ACT.27.16	Ir bisa gungu-ize kaccu foo jere kaŋ se i ga nee Koda, a šendi ir ga hala ir ga duu hii izoo kaŋ ga hawa hii beeroo ga se dabari. 
ACT.27.17	I na hii izoo daŋ a ra. Faaba karfey, i nʼi ka hii beeroo haw, i hunbur a masi koy googu labutaasoo boŋ kaŋ se i ga nee Sirt. Hayaa kaŋ ga hiyoo dii nda a kay, i nʼa feeri ka hiyoo naŋ a ma koy nda nga boŋ. 
ACT.27.18	Kaŋ hewoo hanse kʼir kar, subaa ra, i na hiyoo jinaa jere foo doori haroo ra. 
ACT.27.19	Jirbi hinzantoo hane, ngi hunday kabey ka hiyoo jinaa warra. 
ACT.27.20	Jirbi boobo waynaa si fatta, handarawey si fatta, hew beeri foo gʼir zaa ka kay, waatoo din ir naataa hun hallasiyan ra.
ACT.27.21	Kaŋ ir gay ir mana ŋaayan ŋaa, Pol kay i game ka nee: «He arey, war hima ka maa ya ne kaŋ ay nee war se ir masi hun Kret. Nda a gar war nka maa ya ne, albasoo nda hasaraa woo si duu ir. 
ACT.27.22	Sohõ ay gʼa wiri war ga, war ma bine tee, zama war ra, boro kul hundoo si faati nda manʼti hiyoo hinne. 
ACT.27.23	Irkoy kaŋ mayray ra [agay,] ay goo, kaŋ ay gʼa gana, nga almalayka foo kay ay jeroo ga cijin, 
ACT.27.24	a nee: ‹Masi hunbur, Pol, a tilasu ma kay kokoy beeroo jine. Nga ne, Irkoy na ni noo borey kul kaŋ goo ma naaru ni bande.› 
ACT.27.25	Woo se arey, wa bine tee, zama ay ga naanay Irkoy, ay ga bay kaŋ hayaa ga teendi nda takaa kaŋ nda a nʼa har ya ne. 
ACT.27.26	Amma a nka tilasu ir ma koy googu gungu foo ra.»
ACT.27.27	Ir cijin woy cindi taacantoo (14to) kaŋ ir goo Adriya teekoo boŋ hewoo gʼir ka koy ka kaa, cijinoo gamoo ra hiyoo goykey hongu kaŋ guray no ma man kate ngi do. 
ACT.27.28	I na haroo susura, i gar kaŋ nga guusuroo ti meetar waranza cindi iyye (37). I koy jine kayna i yee ka susura, i gar kaŋ nga guusuroo manʼti kala meetar waranka cindi yaaha (28). 
ACT.27.29	I hunbur hiyoo masi koy kara tondi nonguyaŋ ga, i na 
ACT.27.30	Hiyoo goykey ceeci ka zuru ka hun a ra, i na hii izoo zumandi haroo ra ka nee ngi ma koy langarawey zaa hiyoo niinoo ra kʼi zumandi teekoo ra. 
ACT.27.31	Pol nee jalakoynoo nda soojey se: «Nda borey wey mana cindi hiyoo ra, war, war si hin ka hallasi.» 
ACT.27.32	Waatoo din soojey na hii izoo karfey dunbu kʼa taŋ a ma kaŋ haroo ra.
ACT.27.33	Kaŋ moo ga baa ka boo, Pol nʼa wiri i kul ga i ma ŋaa, a nee: «Hõ ti jirbi woy cindi taacantoo (14to) kaŋ war si ŋaa, war ga batu, war si haya kul ŋaa.» 
ACT.27.34	Woo se ay gʼa wiri war ga, war ma ŋaa, zama war ga too a ga war hunaroo se, war ra, ba boro foo hinbirey affoo si kaŋ. 
ACT.27.35	Kaŋ a na woo har ka ben, a na takula zaa ka albarka tee Irkoy se borey kul jine, a nʼa dunbu, de a sintin ka ŋaa. 
ACT.27.36	Borey kul na bine tee, ngi mo ŋaa. 
ACT.27.37	Ka gar ir kul kaŋ goo hiyoo ra manʼti kala boro zangu hinka nda woyye cindi iddu (276). 
ACT.27.38	Waatoo kaŋ i ŋaa hala i kungu, i na alkamaa warra teekoo ra ka hiyoo felawandi.
ACT.27.39	Waatoo kaŋ moo boo, i mana bay labu kaŋ ga ngi goo, amma i dii almun
ACT.27.40	I na 
ACT.27.41	I mana kaŋ kala nongu ga kaŋ caraw hinkaa kul goo haroo ra, i na hiyoo fandandi, hiyoo niinoo fiji labutaasoo ra, a mana hin ka ɲuuti, de [bondawey] gaaboo na hiyoo koroo kayri-kayri. 
ACT.27.42	Soojey kayandi kaŋ ngi ma kasa-izey wii hala affoo masi koy zii ka zuru. 
ACT.27.43	Amma jalakoynoo baa nga ma Pol hallasi, a nʼi ganji i ma hayaa tee kaŋ i nʼa kayandi. A na yaamar noo kaŋ borey kaŋ ga wan ziiyan ma jin ka doo haroo ra ka guraa ceeci. 
ACT.27.44	Borey cindey žigi bundey ga, affooyaŋ hiyoo kayrey ga. Kaŋ i na woo tee, borey kul too guraa ga nda baani.
ACT.28.1	Waatoo kaŋ ir too nda baani, nga no ir maa kaŋ gungoo maaɲoo ti Malt. 
ACT.28.2	Laboo izey nʼir kubay henna, kubayyan no kaŋ cine ga šendi. I na nuune diinandi kʼir kubay, ncirɲoo kaŋ sintin ka kara nda hargoo maaganda se. 
ACT.28.3	Pol na tuuri koga boobo marga, a nʼi daŋ nuunaa ra, gondi foo fatta a ra konnoo maaganda se ka denji kaboo ga. 
ACT.28.4	Kaŋ laboo izey dii gondoo deeji kaboo ga, i nee cere se: «Šikka sii kaŋ boraa woo borowiikaw no, zama a hallasi teekoo ra, amma Dike
ACT.28.5	A na gondoo fittaw nuunaa ra, Pol mana maate albasi kul. 
ACT.28.6	I mma nee a mma funsu wala a ma kaŋ ka buu dogoo din da. I gay i ga lakkal daŋ ka guna, amma kaŋ i dii baffoo mana duu a, i na šenni barmay ka nee kaŋ koy no.
ACT.28.7	Gamey din ra, boro jinaa kaŋ goro gungoo ra, maaɲoo ti Publiyus, nga wane nda gungoo nongu foo. A nʼir kubay henna kʼir zumandi nga do nda borohennataray, ir na jirbi hinza tee a do. 
ACT.28.8	Woo gar Publiyus baaba goo no a ga kani, gaaham konni laala nda tooto bara a ga. Pol huru a do, a na Irkoy ŋaaray ka nga kabey fur a ga, a nʼa noo baani. 
ACT.28.9	Kaŋ woo tee, borey jerey kaŋ ga wirci kaŋ goo gungoo ra mo kaa, i duu baani. 
ACT.28.10	I hanse kʼir beerandi mo, waatoo kaŋ ir ga koy i nʼir noo hayayaŋ ir almušakkawey se.
ACT.28.11	Handu hinza banda ga, harihii foo kaŋ hun Aleksandiri kaŋ na jiyaa tee gungoo ra, ir huru a ra ka koy. Diyoskirey
ACT.28.12	Kaŋ ir kay Sirakis, ir na jirbi hinza tee no din. 
ACT.28.13	Ir tun no din ka koy Režiyo. Subaa ra, hew hẽe ka hun dandi kaboo here, jirbi hinkantoo ra ir too Puzol. 
ACT.28.14	Ir na armayaŋ gar no din, i nʼa wiri ir ga, ir ma jirbi iyye tee ngi do. Takaa woo nda ir koy Rom. 
ACT.28.15	Ir armey kaŋ goo koyraa din ra, kaŋ i maa ir kaayanoo, i koy ir kubay hala Apiyus Yooboo nda Yawzunbu Hugu Hinzaa do. Kaŋ Pol dii ey, a na albarka daŋ Irkoy se, a na bine tee.
ACT.28.16	Waatoo kaŋ ir too Rom, i yadda Pol ma cindi nga boŋ do, nga nda soojaa kaŋ gʼa lakkal.
ACT.28.17	Jirbi hinza banda ga, Pol ciya borey se kaŋ ti Alyahuudey jineborey. Waatoo kaŋ i marga, a nee i se: «Arma arey, agay, ba kaŋ se ya na haya kul hasara ir jamaa se, ya nʼir baabey alaadawey mo hoo, ay tee kasa-ize Žerizalem ka daŋandi Rom borey kabey ra. 
ACT.28.18	Waatoo kaŋ i nʼay hãa ka ben, i baa ngi mʼay naŋ, zama haya futu kul mana garandi ay ga kaŋ ga hima nda buuyan. 
ACT.28.19	Amma Alyahuudey mana yadda a ga, woo ka kate a tilasu ay ga yʼay šennoo daŋ kokoy beeroo kaboo ra. Manʼti ya nka baa yʼay jamaa torce. 
ACT.28.20	Woo ti hayaa kaŋ se ay ciya war se ka dii war ka šelaŋ war se, Boraa kaŋ ga Izirayel ga naata, nga se guuru karfoo woo goo ay ga.» 
ACT.28.21	I nee a se: «Batagayaŋ mana hun Žude ir se kaŋ ga šelaŋ ni ga, ir armey ra mo, boro mana kaa ka ifutu har ni ga. 
ACT.28.22	Amma ir ga baa ir ma maa hayaa kaŋ nʼgʼa hongu, zama ir ga bay kaŋ kondaa woo, nongoo kul ra a ga kakawandi.»
ACT.28.23	I na zaari kayandi Pol se kaŋ ra ngi ma cere kubay. Kaŋ hanoo too, boro boobo kaa a do nongoo kaŋ ra a goo. Pol nʼi fahamandi ka seedetaray tee i se Irkoy 
ACT.28.24	Boro fooyaŋ yadda hayey kaŋ harandi ga, affooyaŋ mana naanay. 
ACT.28.25	I mana faham cere se, i koy waatoo kaŋ Pol na šenni foo har i se ka nee: «
ACT.28.26	ka nee:
ACT.28.26	‹Koy jamaa din do ka nee:
ACT.28.26	“War ga haŋajer ka maa, amma war si faham baffoo se,
ACT.28.26	war ga moo feeri ka dii, amma war si dii baffoo.”
ACT.28.27	Zama jamaa woo binoo šendi,
ACT.28.27	i na ngi haŋawey tiŋandi, i na ngi moɲey daabu,
ACT.28.27	hala ngi moɲey masi duu ka dii, ngi haŋawey masi duu ka maa,
ACT.28.27	ngi lakkaley masi faham, i masi 
ACT.28.27	yʼi noo baani.›
ACT.28.28	War ma bay kaŋ Irkoy hallasiroo sanbandi dumey do kaŋ manʼti Alyahuudu, ngi, i ga haŋajer a se.» 
ACT.28.29	[Kaŋ Pol na šenney wey har, Alyahuudey fatta, kakaw beeri huru ngi nda cere game.]
ACT.28.30	Pol goro jiiri hinka timmante hugu foo ra kaŋ a nʼa sufuray nga maaɲoo ga. A na borey kul kubay henna kaŋ kaa a do. 
ACT.28.31	A na Irkoy Laamaa šennoo waazu, a cawandi hayey ga kaŋ ga šelaŋ ir Koyoo Isa 
ROM.1.1	Agay Pol kaŋ ti 
ROM.1.2	Alhabar Boryaa no kaŋ Irkoy jin ka allaahidoo zaa ka annabey donto i mʼa hantum 
ROM.1.3	Alhabar Boryaa ga šelaŋ Irkoy 
ROM.1.4	Amma kaŋ a tun bukawey ra, Irkoy 
ROM.1.5	Nga no kʼir noo 
ROM.1.6	War mo, war goo borey din ra, zama Isa Almasihu nka war cee. 
ROM.1.7	Irkoy baakey kul kaŋ goo Rom koyraa ra, kaŋ ciyandi i ma jisandi jere ga Irkoy se, war se ay ga batagaa woo sanba. Ir Baaba Irkoy nda ir Koyoo Isa Almasihu anneemaa nda alaafiyaa ma kaa war ga.
ROM.1.8	Ay ga jin ka albarka daŋ ay Koyoo se Isa 
ROM.1.9	Irkoy kaŋ se ay ga goy nda ay binoo kul nga 
ROM.1.10	Waati kul ay ga Irkoy ŋaaray nda nga ibaayoo no a mʼay noo fondo ya koy war do. 
ROM.1.11	Ay ga hanse ka baa ya dii war, hala ya Irkoy 
ROM.1.12	Maanaa war do, ir ma cere bine daŋ naanaa fondaa ra, naanaa kaŋ goo agay nda war se. 
ROM.1.13	Agʼarmey, ay si baa war ma jaŋ ka bay kaŋ cee booboyaŋ ay kayandi ya koy war do, hala ya hin ka duu nafaw war game sanda takaa kaŋ nda ay duu a dumey jerey game, amma ya na duu fondo hala sohõ. 
ROM.1.14	Grekey nda dumey jerey, nda borey kaŋ caw nda wey kaŋ mana caw ga may ay ga ya Alhabar Boryaa har i se. 
ROM.1.15	Woo maaganda se agay hunday ga baa ya Alhabar Boryaa har war mo se kaŋ goo Rom.
ROM.1.16	Ay si haw nda 
ROM.1.17	Zama Alhabar Boryaa ra Irkoy ga takaa cebe kaŋ nda nga ga borey dii boro šerrante, za sintinoo ga hala benantaa ga naanayyan no mʼa noo, sanda takaa kaŋ nda a hantumandi 
ROM.1.18	Irkoy futayyanoo ga bangandi ka hun beenaa ra adamizey Irkoy hunburay jaŋaa nda ngi šerretaray jaŋaa se. Ngi no ma cimi ganji nda ngi šerretaray jaŋaa. 
ROM.1.19	Zama hayaa kaŋ boro ga hin kʼa faham Irkoy ga, a ga henan i se, zama Irkoy nʼa bangandi i se. 
ROM.1.20	Za aduɲɲa takaroo ga nga atabiyaa kaŋ boro si hin ka dii a, maanaa nga hini abadantaa nda nga koytaraa, borey ga faham i se, i ga dii ey nga teegoyey ra, woo maaganda se i sii nda cimi ka Irkoy yankar. 
ROM.1.21	Ba nda i na Irkoy bay, i manʼa beerandi sanda Irkoy, i mana albarka daŋ a se. Ngi miilewey tee yaada, de ngi biney kaŋ sii nda lakkal too met nda kubay. 
ROM.1.22	I na ngi boŋ tee sanda lakkalkoyniyaŋ ka gar i nka hollo. 
ROM.1.23	Irkoy kaŋ si buu daržaa, i nʼa bere kʼa himandi nda adamize bukaw, nda cirawyaŋ, nda cee taacikoyniyaŋ, nda gandakoyyaŋ assuuraa.
ROM.1.24	Woo se Irkoy nʼi naŋ žiibi se nda ngi bine boonay futawey ra, hala nongu kaŋ ra i na ngi boŋ gaahamey kaynandi cere game. 
ROM.1.25	I na Irkoy cimoo barmay nda taari, i na takahayaa gana ka goy a se, ka Takakaa naŋ kaŋ se albarka ma bara hala abada. Amin.
ROM.1.26	Woo se Irkoy nʼi naŋ boonay futawey ra kaŋ ga boro haawandi, ngi woyey na daari kaniyan barmay kʼa tee ka kani nda woy nda woy. 
ROM.1.27	Arey mo takaa din da, i na daari kaniyan ngi nda woyey game barmay ka cere boonay, ka teegoy haawanteyaŋ tee aru nda aru game, i duu ngi firkaa banaa kaŋ ga hima.
ROM.1.28	Takaa kaŋ nda i mana ceeci ngi ma Irkoy bay, Irkoy nʼi naŋ i ma hanga ngi lakkal šiirey bande hala i ma haya tee kaŋ si hima. 
ROM.1.29	Biney ga too nda šerretaray jaŋay dumi kul, nda laalay, nda albahiiritaray, nda binefutay. I ga too nda canseyan, nda borowiiyan, nda yenje, nda zanbayan, nda binebibitaray, nda almunafikitaray. 
ROM.1.30	Ciinaykawyaŋ no, nda Irkoy iberiyaŋ, nda boro wowkawyaŋ, nda boro binebeeriyaŋ, nda foomante, nda haya futu takakawyaŋ, i si ngi hayragey beerandi, 
ROM.1.31	i sii nda lakkal, i si allaahidu kaŋ i nʼa zaa too, biney ga kogu, i si tamalla. 
ROM.1.32	Ba kaŋ i ga Irkoy šerretaraa bay kaŋ ti borey kaŋ ga hayey wey dumey tee ga hima nda buuyan, woo kul, i ga teegoyey wey tee, de mo a ga kan i se ngi ga dii borey gʼi tee.
ROM.2.1	Woo se ni kaŋ ga borey ciiti, boro kul kaŋ ti ni, nʼsii nda cimi ka borey ciiti, zama šennoo kaŋ ra nʼga ni cinaa ciiti, ni mma ni boŋ hunday zukandi, zama ni kaŋ ga borey ciiti, haya follokey kaŋ i gʼi tee no nʼgʼi tee. 
ROM.2.2	Ir ga bay kaŋ borey kaŋ ga hayey wey dumey tee, Irkoy gʼi ciiti ka sawa nda cimoo. 
ROM.2.3	He ni, nʼga hongu, ni kaŋ ga borey ciiti kaŋ ga hayey wey dumey tee, nʼgʼi ka goy, nʼga hallasi Irkoy ciitoo ra wala? 
ROM.2.4	Ni mma Irkoy borohennataraa beeriyanoo, nda nga suuroo, nda nga batuyan kukoo kaynandi wala? Nʼsi bay kaŋ Irkoy borohennataraa mma ni tuti ma 
ROM.2.5	Nʼga šendi, ni binoo si barmay, nʼgoo ma futay marga ni boŋ se futayyanoo zaaroo hane kaŋ ra Irkoy ciiti šerrantaa ga bangay. 
ROM.2.6	A ga boro foo kul bana ka sawa nda nga teegoyey. 
ROM.2.7	Borey kaŋ ga cindi goy henna teeyan ga, ka darža, nda beeray, nda hunaroo kaŋ si ben ceeci, i ga duu hunayan abadantaa. 
ROM.2.8	Amma borey kaŋ ga alhaasiday, i ga wanji cimoo ga, i ga yadda šerretaray jaŋay ga, futay nda binetunay beeri ga duu ey. 
ROM.2.9	Binemarayyan nda šiitay ga duu boro kul kaŋ ga ilaala tee, Alyahuudey jina, Grekey
ROM.2.10	Darža, nda beeray, nda alaafiya ma kaa boro kul ga kaŋ ga ihenna tee, Alyahuudu jina, Grek mo, 
ROM.2.11	zama Irkoy si borey bisandi cere.
ROM.2.12	Borey kul kaŋ na zunubu tee, ka gar 
ROM.2.13	Irkoy do manʼti borey kaŋ ga haŋajer ašariyaa se ti boro šerrante, amma borey kaŋ gʼa ka goy ti boro šerrante. 
ROM.2.14	Nda dumey jerey, wey kaŋ sii nda ašariyaa ga haya tee nda ngi boŋ kaŋ ašariyaa nʼa har, i tee ngi boŋ se ašariya, ba kaŋ se i sii nda ašariya. 
ROM.2.15	I ga cebe kaŋ hayaa kaŋ ašariyaa gʼa har nka hantumandi lakkaley ra. Ngi biney ga woo seedetaraa tee, cee fooyaŋ ngi miilewey gʼi gurzugay, cee fooyaŋ i ga ngi boŋ noo cimi. 
ROM.2.16	I ga bangay zaaroo hane kaŋ Irkoy ga Isa 
ROM.2.17	Ni kaŋ ga Alyahuudu maa goo, nʼga ni boŋ kul fur 
ROM.2.18	nʼga nga ibaayoo bay, nʼga wan ka haya henney fay kʼi kaa cere ra, zama ašariyaa na ni cawandi. 
ROM.2.19	Nʼga naanay ka bay kaŋ danaw gongukaw ti ni, borey kaŋ goo kubaa ra gaayoo, 
ROM.2.20	borey kaŋ sii nda lakkal cawandikaa, zanka kaccey alfagaa, zama bayraa fondaa nda cimoo, nʼduu ey ašariyaa ra. 
ROM.2.21	De ni woo kaŋ ga boro waaney cawandi, nʼsi ni boŋ cawandi wala? Ni kaŋ ga waazu kaŋ boro masi zay, nʼga zay? 
ROM.2.22	Ni kaŋ ga nee kaŋ boro masi zina, amma nʼga zina, ni kaŋ ga konna toorey, amma nʼga ngi hugey hayey zay! 
ROM.2.23	Ni kaŋ ga fooma nda ašariyaa, amma nʼga Irkoy kaynandi, zama nʼga ašariyaa hoo. 
ROM.2.24	Sanda takaa kaŋ nda a hantumandi 
ROM.2.25	Šikka sii hurubanguyan goo nda nafa nda nʼga dira nda ašariyaa, amma nda nʼgʼa hoo, ni hurubanguyanoo tee hurubanguyan jaŋay. 
ROM.2.26	Nda jofolaa gaabu ašariyaa šerretaraa ga, nga hurubangu jaŋaa si kabandi a se sanda hurubanguyan wala? 
ROM.2.27	Boro kaŋ nga azzaatoo mana hurubangu, amma a ga ašariyaa tabatandi, ni kaŋ goo nda ašariyaa hantumoo nda hurubanguyanoo, a si ni ciiti, ni kaŋ ga ašariyaa hoo wala? 
ROM.2.28	Manʼti haya kaŋ boro ga dii a no ma boro tee Alyahuudu, manʼti tammaasa kaŋ boro ga dii a gaaham ga ti hurubanguyan. 
ROM.2.29	Boro kaŋ ti Alyahuudu nga kuneheroo ra, woo din ti Alyahuudu cimoo. Bine hurubanguyanoo kaŋ Irkoy 
ROM.3.1	Adiši macin ti alyahuudutaray nafaa, wala mo macin no hurubanguyan gʼa hanse? 
ROM.3.2	Nga nafaa ga beeri nongoo kul here. Haya jinaa, Alyahuudey ga Irkoy na nga šenney talfi. 
ROM.3.3	Adiši macin? Nda boro fooyaŋ i ra si laadir, ngi laadir jaŋaa ga Irkoy laadirtaraa kaa wala? 
ROM.3.4	Abada! Ma bay kaŋ Irkoy ga diyandi cimi, adamize kul ti taariharkaw, sanda takaa kaŋ nda a hantumandi 
ROM.3.4	«Hala ni šenney ma tee cimi,
ROM.3.4	nda i na ciiti dunbu, ma duu cimi.»
ROM.3.5	Amma nda ir šerretaray jaŋaa ga Irkoy šerretaraa cebe, macin no ir ma nee? Irkoy nka si šerre waati kaŋ a ga nga futayyanoo doori? – Adamize takaa nda ay ga šelaŋ. – 
ROM.3.6	Abada! Nda Irkoy si šerre, taka foo nda a ga aduɲɲa ciiti? 
ROM.3.7	Nda Irkoy cimoo ga diyandi kaaray ay taaroo ra ka darža daŋ Irkoy ga, macin se ay ga ciitandi sanda zunubante? 
ROM.3.8	Aywa woo ra, takaa foo ra ir si nee: «Ir ma goy futu tee hala goy henna ma hun a ra.» Boroyaŋ gʼir wow ka nee ir no ma woo har. I ga hima nda ngi zukandoo.
ROM.3.9	Adiši macin koyne? Ir kaŋ ti Alyahuudu, ir nka bisa borey jerey? Kalaa, kalaa, zama ir nʼa har ka bisa kaŋ Alyahuudu kul nda Grekey
ROM.3.10	sanda takaa kaŋ nda a hantumandi 
ROM.3.10	«Boro šerrante sii no, ba boro foo.
ROM.3.11	Lakkalkoyni sii no,
ROM.3.11	boro kul sii no kaŋ ga Irkoy ceeci.
ROM.3.12	I kul mooru fondaa,
ROM.3.12	i tee boro kaŋ sii nda nafaw.
ROM.3.12	Boro kul sii no kaŋ ga goy henna tee, ba boro foo.»
ROM.3.13	«Ngi kormollawey ga hima nda 
ROM.3.13	I ga borey darga nda ngi deeney.
ROM.3.13	Gondi naaji bara ngi meetuwey cire.»
ROM.3.14	«Miɲey ga too nda dangayan nda laalay.»
ROM.3.15	«Cewey ga cahã kuri munyan ra.
ROM.3.16	Halaciyan nda bone goo ngi fondaa ga.
ROM.3.17	I si alaafiya fondaa bay.»
ROM.3.18	«Irkoy hunburay kul sii i ra.»
ROM.3.19	Ir ga bay kaŋ haya kul kaŋ 
ROM.3.20	Woo se ašariyaa diiyanoo si boro kul tee šerrante Irkoy jine, ašariyaa no ma boro bayrandi zunubu.
ROM.3.21	Sohõ Irkoy na takaa cebe kaŋ nda nga ga boro dii boro šerrante bila 
ROM.3.22	Woo manʼti kala takaa kaŋ nda Irkoy ga boro dii boro šerrante Isa 
ROM.3.23	zama borey kul na zunubu tee, i mooru Irkoy daržaa. 
ROM.3.24	Irkoy 
ROM.3.25	Nga no Irkoy nʼa kayandi kʼa sanba kuroo ma tee sargari borey se kaŋ ga naanay a. A nʼa tee sargari ka nga šerretaraa cebe, zama zunubey kaŋ teendi ka bisa, a manʼi kabu 
ROM.3.26	nga suuroo maaganda se. A nʼa tee sargari ka nga šerretaraa cebe waatoo woo ra, hala nga šerretaraa ma cindi, ka boro kaŋ naanay Isa tee boro šerrante.
ROM.3.27	Man bolsiyan addaliloo? A sii no! Macin se a sii no? Teegoy henney kʼa kaa wala? Kalaa, kalaa, naanaa kʼa kaa. 
ROM.3.28	Ir ga laasaabu kaŋ naanaa albarkaa ra adamize diyandi boro šerrante bila ašariyaa ganayanoo. 
ROM.3.29	Wala Irkoy manʼti kala Alyahuudey hinne Koyoo? Manʼti dumey jerey mo Koyoo no wala? Šikka sii kaŋ dumey jerey mo Koyoo no, 
ROM.3.30	zama Irkoy folloku no ma borey kaŋ hurubangu tee boro šerrante naanaa albarkaa ra, ka borey kaŋ ti jofoloyaŋ mo tee boro šerrante naanaa albarkaa ra. 
ROM.3.31	Adiši ir mma ašariyaa tee yaada naanaa maaganda se wala? Abada! Ir mma ašariyaa kayandi.
ROM.4.1	Ibirahima kaŋ ti ir hayragoo gaaham here, ir ma nee, macin no a duu a? 
ROM.4.2	Nda a gar teegoy ka Ibirahima tee boro šerrante, a goo nda fondo ka bolsay, amma manʼti Irkoy jine. 
ROM.4.3	Macin no 
ROM.4.4	Boro kaŋ na goy tee, nga banaa si kabandi a se nooyan, a mma hima nda a. 
ROM.4.5	Boro kaŋ mana teegoy tee, amma a ga naanay boraa kaŋ ga boro laala tee boro šerrante, nga naanaa ga kabandi a se šerretaray. 
ROM.4.6	Sanda takaa kaŋ nda Dawda mo šelaŋ ka nee kaŋ boraa duu gomni kaŋ Irkoy gʼa kabu boro šerrante bila teegoy. 
ROM.4.7	A nee:
ROM.4.7	«Borey duu gomni kaŋ goy futawey yaafandi,
ROM.4.7	de ngi zunubey tuusandi.
ROM.4.8	Boraa duu gomni kaŋ abada ir Koyoo si nga zunuboo kabu a se.»
ROM.4.9	Gomnoo woo si hun kala hurubanguyan ra wala hurubanguyan jaŋay mo goo a ra? Zama ir nee: «Ibirahima naanaa kabandi a se šerretaray.»
ROM.4.10	Waati foo no woo teendi? Kaŋ a hurubangu wala za a mana hurubangu? Kalaa, manʼti kaŋ a hurubangu, za a mana hurubangu no. 
ROM.4.11	Hurubanguyanoo nka tee Ibirahima se silbay, ka cebe kaŋ Irkoy nʼa tee boro šerrante nga naanaa maaganda za a mana hurubangu. Woo no ma kate Ibirahima ma tee ganakey kul kaŋ mana hurubangu hayragoo, hala ngi mo ma kabandi boro šerrante. 
ROM.4.12	Nga ti borey mo kaŋ hurubangu baaba, wey kaŋ mana kay hurubanguyan hinne ga, amma i dira naanaa fondaa ra sanda ir baaba Ibirahima, kaŋ naanay za a mana hurubangu.
ROM.4.13	Irkoy na allaahidu zaa Ibirahima nda nga hayroo se kaŋ i ma tee aduɲɲa tubukaa, manʼti ka dira 
ROM.4.14	Nda a gar borey kaŋ ga dira ašariyaa bande nka tee tubukawyaŋ, naanaa sii nda nafaw, allaahidoo mo ga tee yaada. 
ROM.4.15	Zama ašariyaa mma Irkoy futuyanoo tunandi, nongu kaŋ ra ašariya sii, hooyan sii no din.
ROM.4.16	Woo ka kate, allaahidoo mana zandi kala naanaa maaganda se, hala a ma sawa nda Irkoy 
ROM.4.17	Sanda takaa kaŋ nda a hantumandi 
ROM.4.18	Nongoo kaŋ ra naatayan sii, a naanay ka nga naataa daŋ no din. Woo ra a tee dumi boobo se baaba, sanda takaa kaŋ nda a hantumandi ka nee: «Takaa woo no ni hayroo booboyanoo ga ti a.»
ROM.4.19	Ibirahima ga miile nga gaahamoo kaŋ goo buuyan mee ga, nga jiirey kaŋ ga koy too zangu (100) cine sabbu se. A miile Sarata woyguntaraa mo ga, amma woo kul, nga naanaa mana kacca. 
ROM.4.20	A mana naanay jaŋay daŋ Irkoy allaahidoo ra ka šikka-šikka, nga naanaa nka tonton, a na Irkoy beerandi. 
ROM.4.21	Ibirahima hakiika ka bay kaŋ allaahidu kaŋ Irkoy nʼa zaa a ga hin kʼa tee. 
ROM.4.22	Woo se nga naanaa kabandi a se [mo] šerretaray. 
ROM.4.23	Šennoo woo mana hantumandi nga hinne se, a kabandi a se šerretaray, 
ROM.4.24	amma a hantumandi ir mo se kaŋ a ga kaa ka kabandi ir se šerretaray, ir kaŋ ga naanay boraa kaŋ na Isa ir Koyoo tunandi bukawey ra. 
ROM.4.25	A nondi ir hooyaney maaganda se, amma a tun hala ir ma tee boro šerrante Irkoy jine.
ROM.5.1	Sohõ Irkoy gʼir dii boro šerrante naanaa albarkaa ra. Ir Koyoo Isa 
ROM.5.2	Irkoy 
ROM.5.3	Manʼti woo hinne, ir ga bolsay mo ir zarabey ra, zama ir ga bay kaŋ zarabi ga muɲeyan hay. 
ROM.5.4	Muɲeyan ga kate boro ma hin annešaa, hinyanoo woo ga naataa hay. 
ROM.5.5	Naataa woo si boro haawandi abada, zama Irkoy bajoo doorandi ir biney ra 
ROM.5.6	Waatoo kaŋ ir sii nda hini, waatoo kaŋ kayandi ra, Almasihu buu, a buu boro laaley se. 
ROM.5.7	Šenday ga boro ga yadda ka buu boro šerrante se, a ga hin ka tee boro ma yadda ka buu boro henna maaganda se. 
ROM.5.8	Amma takaa woo nda Irkoy ga nga bajoo cebe ir se: waatoo kaŋ ir manʼti kala zunubanteyaŋ, Almasihu buu ir maaganda se. 
ROM.5.9	Soko sohõ kaŋ ir diyandi boro šerrante Isa kuroo albarkaa ra, ir ga kaa ka hallasi futayyanoo ra! 
ROM.5.10	Nda waatoo kaŋ ir ga tee Irkoy iberi, nga 
ROM.5.11	Manʼti woo hinne, ir ga bolsay nda Irkoy, ir Koyoo Isa Almasihu albarkaa, nga kaŋ sohõ a nʼir nda Irkoy waafakandi.
ROM.5.12	Woo se takaa kaŋ nda boro folloku ka kate zunubu ma huru aduɲɲa ra, zunubu mo kate buuyan. Takaa woo nda buuyan ga too adamizey kul do, zama i kul na zunubu tee. 
ROM.5.13	Zunubu goo aduɲɲa ra za Musa 
ROM.5.14	Woo kul, za Adama hala Musa ga, buuyan na borey kul laama, ba borey kaŋ mana zunubu tee sanda Adama Irkoy hooyanoo cine. Adama manʼti kala boraa kaŋ ga hima ka kaa biyoo.
ROM.5.15	Amma Adama layboo nda Irkoy 
ROM.5.16	Hayey kaŋ boro folloku zunuboo kate ey nda Irkoy nooyanoo ga fay. Zama zunubu folloku maaganda se ciitoo ga teendi, zukandiyan mo ga kaa. Amma anneemaa nooyanoo kaa zunubu boobo banda ga, a na borey feeri. 
ROM.5.17	Boro folloku zunuboo ka kate buuyanoo ma laama, de borey kaŋ duu anneema beeroo nda šerretaray nooyanoo ga laama hunayan ra Isa Almasihu albarkaa ra.
ROM.5.18	Aywa, takaa kaŋ nda laybu folloku kate borey kul ma zukandi, takaa din da goy šerrante folloku ga kate borey kul ma tee boro šerrante, i ga duu hunaroo. 
ROM.5.19	Zama takaa kaŋ nda boro folloku haŋajeryan jaŋaa na boro boobo tee zunubante, takaa din da, boro folloku kaŋ dira nda fondaa, ga boro boobo tee boro šerrante.
ROM.5.20	Haya kaŋ ti ašariyaa, a mana goro kala hala laybey ma boobo, amma nongoo kaŋ ra zunubu boobo, anneemaa boobo ka bisa a, 
ROM.5.21	hala takaa kaŋ nda zunubu laama buuyan ra, takaa din da Irkoy anneemaa ma laama šerretaray ra hunayan abadantaa se Isa Almasihu ir Koyoo albarkaa ra.
ROM.6.1	Macin no ir ma nee? Ir ma duumi zunubu ra hala Irkoy 
ROM.6.2	Abada! Ir kaŋ zunubu tenje ir buu, taka foo nda ir ga yee ka huna a ra? 
ROM.6.3	War nka si bay kaŋ ir kul kaŋ 
ROM.6.4	Batizeyanoo ka kate ir marga nda a ka fijandi cere bande buuyanoo ra, hala takaa kaŋ nda Almasihu tun bukawey ra Baaba Irkoy daržaa albarkaa ra, ir mo ma dira hunayan taaga ra.
ROM.6.5	Ir nda a tee affoo ka hima nda a nga buuyanoo ra, woo se nga tunyanoo hane ir ga hima nda a. 
ROM.6.6	Ir ma haya foo bay kaŋ ti ir kunturu žeenaa nda Almasihu 
ROM.6.7	Zama boro kaŋ buu, a duu nga boŋ zunubu here. 
ROM.6.8	Ir nda Almasihu buu cere bande, woo se ir ga naanay kaŋ ir nda a ga kaa ka huna mo cere bande. 
ROM.6.9	Ir ga bay kaŋ Almasihu tun ka hun bukawey game, a si buu koyne. Buuyan si yee ka duu a ga hini. 
ROM.6.10	Kaŋ a buu, a mana buu kala cee folloku zunubu se. Hunaroo kaŋ ra a goo, a si huna kala Irkoy se. 
ROM.6.11	Takaa din da, war mo, zunubu ma war dii bukaw, amma Irkoy here war ma war boŋ guna sanda baahunante Almasihu Isa albarkaa ra.
ROM.6.12	Adiši zunubu masi laama war gaaham bukawey ra, a masi war hangandi gaaham boonawey. 
ROM.6.13	War masi war gaahamoo nongey naŋ zunubu se ka tee šerretaray jaŋay goy jinayyaŋ. Amma war ma war boŋ noo Irkoy se sanda boro hunanteyaŋ kaŋ tun ka hun bukawey ra ka war gaahamey nongey noo a se sanda šerretaray goy jinayyaŋ. 
ROM.6.14	Zunubu si kaa ka duu war ga hini, zama war sii Musa 
ROM.6.15	Adiši macin? Ir ma zunubu tee, zama ir sii 
ROM.6.16	War nka si bay kaŋ boraa kaŋ se war ga tee baɲɲa ka goy a se ka haŋajer a se, boraa kaŋ se war ga haŋajer baɲɲaa ti war? A ma tee zunubu buuyan se, wala haŋajeryan šerretaray se. 
ROM.6.17	Albarka ma bara Irkoy se, war cindi ka tee baɲɲa zunubu se, amma war na haŋajer nda war biney kul cawandoo takaa se kaŋ war duu a. 
ROM.6.18	War sawalandi ka hun zunubu ra, war tee šerretaray se baɲɲayaŋ. 
ROM.6.19	Ay ga takaa woo ka šelaŋ war se, zama adamize de ti war. Takaa kaŋ nda war na war gaahamey nongey tee baɲɲa žiibi nda goy futu se kaŋ ga koy hooyan here, takaa din da, sohõ war ma war gaahamoo nongey tee baɲɲa šerretaray goyoo se kaŋ ga koy henanyan here.
ROM.6.20	Waatoo kaŋ war ga tee baɲɲa zunubu se, šerretaray si haya kul may war ga. 
ROM.6.21	Macin ti nafaa kaŋ war duu a waatoo din? Sohõ war ga haw nda ey, zama ngi benantaa manʼti kala buuyan. 
ROM.6.22	Amma sohõ war sawalandi ka hun zunubu ra ka tee Irkoy baɲɲa, nafaa kaŋ war ga duu a ga war ka koy henanyan here, de benantaa manʼti kala hunayan abadantaa. 
ROM.6.23	Zunubu banaa manʼti kala buuyan, amma Irkoy anneemaa nooyanoo kaŋ a gʼa noo yaada manʼti kala hunayan abadantaa kaŋ ga duwandi 
ROM.7.1	Agʼarmey, ay ga šelaŋ war se, war kaŋ ti 
ROM.7.2	Takaa din da woyhiiji, ašariyaa gʼa haw kurɲoo ga kullihinne kurɲoo ga huna, amma nda kurɲoo buu, ašariyaa kaŋ gʼa haw kurɲoo ga hun a ga. 
ROM.7.3	Woo se, nda a tee aru tana wande, ka gar kurɲoo ga huna, a ga ciyandi zinateeri. Amma nda kurɲoo buu, ašariyaa hun a ga. Woo ra, nda a tee aru foo wande, a manʼti zinateeri.
ROM.7.4	War mo takaa din da, agʼarmey, Musa ašariyaa ga war dii bukaw 
ROM.7.5	Zama waatoo kaŋ ir goo ir hundi-ibaayey ra, boonay zunubantey kaŋ ašariyaa nʼir tuti ir mʼi tee, i ga goy ir gaahamoo nongey ra ka hayayaŋ tee kaŋ ga koy buuyan here. 
ROM.7.6	Sohõ ir duu ir boŋ ašariyaa ra, hayaa kaŋ gʼir dii bukaw. Takaa woo ra ir ga goy Irkoy se nga 
ROM.7.7	Macin no ir ma nee? 
ROM.7.8	Yaamaroo bande zunubu duu fondo ka boonay futu dumi kul tunandi ay ra. Ka gar nda manʼti ašariyaa sii a ra, zunubu manʼti kala bukaw. 
ROM.7.9	Agay, cee jinaa, ay huna bila ašariyaa. Amma za yaamaroo kaa, zunubu sintin ka huna, 
ROM.7.10	agay kay buu. Yaamaroo kaŋ nondi hunayan maaganda se, nga hunday ka tee ya ne buuyan sabbu. 
ROM.7.11	Zama zunubu duu yaamaroo bande fondo, a nʼay darga, a na yaamaroo kʼay wii. 
ROM.7.12	Adiši ašariyaa ga henan, yaamaroo ga henan, a ga šerre, a ga boori.
ROM.7.13	Haya henna ka tee ay buuyanoo addaliloo wala? Abada! Amma zunubu no ka haya henna dii ka duu kʼay wii, hala zunuboo ma duu ka cebandi sanda zunubu, hala yaamaroo ma zunuboo meeroo kul cebe.
ROM.7.14	Ir ga bay kaŋ Irkoy 
ROM.7.15	Hayaa kaŋ ay gʼa tee, ay si faham a se, zama manʼti hayaa kaŋ ay ga baa yʼa tee no ay gʼa tee, hayaa kaŋ ay ga konna no ay gʼa tee. 
ROM.7.16	Adiši nda hayaa kaŋ ay si bagʼa no ay gʼa tee, ay yadda ašariyaa ga, ay yadda kaŋ a ga boori. 
ROM.7.17	Sohõ manʼti agay no kʼa tee koyne, zunuboo kaŋ ga goro ay ra no mʼa tee. 
ROM.7.18	Zama ay ga bay kaŋ ay ra, maanaa ay hamoo, haya henna kul sii a ra, zama ay goo nda anniya, amma ka ihenna tee, woo ay mongu a se. 
ROM.7.19	Zama ihennaa kaŋ ay ga bagʼa, ay sʼa tee, amma ilaalaa kaŋ ay si bagʼa, nga no ay gʼa tee. 
ROM.7.20	Nda hayaa kaŋ [agay,] ay si bagʼa no ay gʼa tee, manʼti agay kʼa tee koyne, zunuboo kaŋ ga goro ay ra no.
ROM.7.21	Hayaa kaŋ ay nʼa laasaabu ti: agay kaŋ ga baa ya ihenna tee, ilaala no ma kaa ka gaaru ya ne. 
ROM.7.22	Irkoy ašariyaa ga kan ya ne ay hundoo ra. 
ROM.7.23	Amma ay gaahamoo nongey ra ay ga dii haya tana kaŋ ga gurgay ay lakkaloo bande. A gʼay tee zunuboo kaŋ goo ay gaahamoo nongey ra se baɲɲa. 
ROM.7.24	Agay ne ka bone! May mʼay kaa gaahamoo woo kaŋ gʼay wii kaboo ra? 
ROM.7.25	Albarka ma bara Irkoy se Isa 
ROM.7.25	Adiši agay hunday ga goy Irkoy ašariyaa se nda ay lakkaloo, amma ay hundi-ibaayoo si goy kala zunubu se.
ROM.8.1	Adiši sohõ borey kaŋ goo 
ROM.8.2	Zama Irkoy 
ROM.8.3	Hayaa kaŋ Musa 
ROM.8.4	hala šerretaraa kaŋ ašariyaa gʼa ceeci ma tabati ir ra kaŋ si dira hundi-ibaayi bande, Irkoy Hundoo nda ir ga dira. 
ROM.8.5	Zama borey kaŋ ga dira hundi-ibaayi bande, i si miile kala hundi-ibaayoo hayey ga, wey kaŋ ga dira Irkoy Hundoo bande, i si miile kala Irkoy Hundoo hayey ga. 
ROM.8.6	Hundi-ibaayi miileyanoo manʼti kala buuyan, Irkoy Hundoo miileyanoo manʼti kala hunayan nda alaafiya. 
ROM.8.7	Zama hundi-ibaayi miileyanoo manʼti kala Irkoy iberitaray, a si cindi Irkoy ašariyaa cire, koyne mo a si hin ga. 
ROM.8.8	Borey kaŋ goo ngi hundi-ibaayoo ra si hin ka kan Irkoy se.
ROM.8.9	War hunday si dira hundi-ibaayi bande, Irkoy Hundoo nda war ga dira, nda a gar Irkoy Hundoo nka war tee nga gorodogoo. Boro kaŋ ra Almasihu Hundoo sii, a si boraa may. 
ROM.8.10	Nda Almasihu goo war ra, cimi no gaaham buu zunubu maaganda se, Hundoo ga war noo hunayan
ROM.8.11	Nda boraa kaŋ na Isa tunandi bukawey ra Hundoo nka goro war ra, boraa kaŋ na Almasihu tunandi bukawey ra ga war gaaham bukawey hunandi nga Hundoo kaŋ ga goro war ra maaganda se.
ROM.8.12	Adiši agʼarmey, hundi-ibaayi garaw sii ir ga soko ir ma dira nda hundi-ibaayi. 
ROM.8.13	Zama nda war ga dira nda hundi-ibaayi, war ga buu, amma nda war ga Hundoo ka gaaham teegoyey wii, war ga huna. 
ROM.8.14	Borey kul kaŋ Irkoy Hundoo gʼi gongu manʼti kala Irkoy ize. 
ROM.8.15	Hundoo kaŋ war duu a manʼti baɲɲataray hundi soko war ma yee ka hunbur, Hundoo kaŋ war duu a mma war tee ize kanbariyaŋ kaŋ ga kate ir ma kaati ka nee: «Abba, ir Baaba Irkoy!» 
ROM.8.16	Irkoy Hundoo hunday no mʼir hundoo hakiikandi kaŋ ir manʼti kala Irkoy izeyaŋ. 
ROM.8.17	Nda Irkoy izeyaŋ ti ir, ir manʼti kala tubukawyaŋ mo, Irkoy tubukaw kaŋ ga tubu Almasihu bande, nda a gar ir zarabi a bande, ir ga daržandi a bande.
ROM.8.18	Ay ga laasaabu kaŋ sohõ da zarabey manʼti baffoo Irkoy daržaa jine kaŋ ga kaa ka bangandi ir se. 
ROM.8.19	Zama takaroo ga batu nda cahãyan Irkoy ma nga izey bangandi. 
ROM.8.20	Takaroo yee haya yaada cire, manʼti ngi ibaayoo no, boraa kaŋ nʼi daŋ a cire kʼa tee, amma naata goo. 
ROM.8.21	Zama takaroo hunday ga kaa ka duu nga boŋ baɲɲataraa ra kaŋ ti funbuyan. A duu nga boŋ ka huna Irkoy izey daržaa ra. 
ROM.8.22	Ir ga bay kaŋ takaroo kul cere ra ga taabi, i ga taama hala sohõ sanda alhaamidu. 
ROM.8.23	Manʼti nga hinne, amma ir hunday mo kaŋ duu Irkoy 
ROM.8.24	Zama ir hallasi, amma naatayan ra, naata kaŋ boro ga dii a manʼti naata: may no ma naata haya ga kaŋ a duu a? 
ROM.8.25	Amma haya kaŋ ir si dii a, ir ga naata a ga, ir gʼa batu nda muɲeyan.
ROM.8.26	Takaa din da Irkoy Hundoo gʼir faaba ir gaabi jaŋawey ra. Ir si takaa bay kaŋ nda ir ga hima ka ŋaaray. Amma Hundoo hunday ga ŋaaray ir dogey ra nda durayyan kaŋ si hin ka fillandi. 
ROM.8.27	Boraa kaŋ ga biney fesufesu ga Hundoo anniyaa bay, zama a mma ŋaaray Irkoy boro henanantey se ka sawa nda Irkoy ibaayoo.
ROM.8.28	Ir ga bay kaŋ hayey kul no ma goy cere bande ka ihenna tee borey se kaŋ ga baa Irkoy, wey kaŋ ciyandi ka sawa nda nga dunbandiroo. 
ROM.8.29	Zama borey kaŋ Irkoy jin kʼi bay, a jin ka kayandi mo i ma hima nda nga 
ROM.8.30	Borey kaŋ a jin kʼi suuba, a nʼi cee mo. Borey kaŋ a nʼi cee, a nʼi dii boro šerrante. Borey kaŋ a nʼi dii boro šerrante, a na darža mo daŋ i ga.
ROM.8.31	Macin no ir ma nee hayey wey ga? Nda Irkoy goo ir bande, may no ma kay kʼir gandu? 
ROM.8.32	Nga kaŋ mana nga 
ROM.8.33	Irkoy boro suubantey, may no mʼi wurru? Irkoy no kʼi dii boro šerrante. 
ROM.8.34	May no mʼi zukandi? 
ROM.8.35	May no mʼir fay kʼir kaa Almasihu bajoo ga? Binemarayyan, wala šiitay, wala gurzugay, wala heray, wala baɲi, wala farratayyan, wala takuba? 
ROM.8.36	Sanda takaa kaŋ nda a hantumandi 
ROM.8.36	«I ga hoy kʼir wii ni maaganda se,
ROM.8.36	i gʼir dii feejiyaŋ kaŋ ga koy koosandi.»
ROM.8.37	Amma woo kul ra, boraa kaŋ ga baa ir nʼir noo haya kaŋ bisa hinyan. 
ROM.8.38	Zama ay ga naanay ka bay kaŋ a ma tee buuyan, wala hunayan, wala almalaykayaŋ, wala kokoytarayyaŋ, wala hayey kaŋ ga bara, wala hayey kaŋ goo kaa, wala hiniyaŋ, 
ROM.8.39	wala beene hayey, wala laboo cire hayey, wala takahaya kul si hin kʼir fay kʼir kaa Irkoy bajoo ga kaŋ a nʼa cebe ir se Isa Almasihu ir Koyoo bande.
ROM.9.1	Cimoo no ay gʼa har 
ROM.9.2	Binemarayyan nda dooray kaŋ si ben no ma tee ya ne ay binoo ra. 
ROM.9.3	Agay hunday baa ya laali, ya mooru Almasihu, ay armey dogoo ra kaŋ ti ay dumoo gaaham here. 
ROM.9.4	I manʼti kala Izirayel borey. I tee Irkoy ize kanbarey. Irkoy na darža, nda 
ROM.9.5	I hun ir baaba jina-jinawey ga, Almasihu mo mana hun kala ngi ga gaaham here, Irkoy kaŋ goo haya kul boŋ, albarka ma bara a ga hala abada. Amin.
ROM.9.6	Manʼti Irkoy meešennoo nka mana baffoo hanse, zama manʼti borey kul kaŋ ga hun Izirayel ti Izirayel [boro]. 
ROM.9.7	Manʼti Ibirahima banda-ka-zunboo kul ti nga izeyaŋ. A harandi ka nee: «Isiyaka no ma duu ma ne hayyan kaŋ ra ni maaɲoo si dere.»
ROM.9.8	Woo almaganaa ti: manʼti gaaham izey ti Irkoy izey, allaahidoo izey ti nga hayroo. 
ROM.9.9	Zama šennoo woo manʼti kala allaahidoo kaŋ nee: «Yeeši dimmaa woo ga, ay ga kaa, Sarata ga duu izʼaru.»
ROM.9.10	Manʼti woo hinne, Rebeka mo duu ize hinka kaŋ kul ti ir hayragoo Isiyaka izeyaŋ. 
ROM.9.11	Ka gar izey mana hayandi jina, i mana ihenna tee, i mana ilaala tee, hala woo kaŋ Irkoy nʼa suuba kʼa dunbandi ma cindi, 
ROM.9.12	manʼti teegoy bande a goo, woo kaŋ boraa kaŋ ga ciya nʼa tee de no ma kabu. A nee Rebeka se: «Ibeeroo ga yee ikaccaa cire.»
ROM.9.13	Sanda takaa kaŋ nda a hantumandi 
ROM.9.13	«Ay baa Yakuba, ay konna Eso.»
ROM.9.14	Macin no ir ma nee? Irkoy nka si šerre? Abada! 
ROM.9.15	Zama a nee Musa se:
ROM.9.15	«Ay ga tamalla boro kaŋ se ay baa ya tamalla.
ROM.9.15	Ay ga hinna boro kaŋ se ay baa ya hinna.»
ROM.9.16	Woo, adamize ibaayoo sii a ra, nga durkutuyanoo sii a ra. Irkoy kaŋ ga tamalla no mʼa tee. 
ROM.9.17	Citaaboo ra Irkoy šelaŋ Firawuuna se ka nee: «Woo hunday maaganda se ay na ni gorandi hala ya duu kʼay hinoo cebe ni ra, hala ay maaɲoo ma fatta gandawey kul ra.»
ROM.9.18	Woo se Irkoy ga tamalla boro kaŋ a baa se, boro kaŋ a baa, a ga binoo šendandi.
ROM.9.19	Adiši nʼga nee ya ne: «Macin se Irkoy ga citi borey ga? May no ma nga ibaayoo ganji?» 
ROM.9.20	He ni, ni ti may kaŋ ga kakaw Irkoy bande? Haya kaŋ hansandi ga hin ka nee nga hansekaa se: «Macin se nʼnʼay tee nda takaa woo?» 
ROM.9.21	Yoonaa nka sii nda labudiinoo ga hini wala? Labu follokaa nda a ga jinay tee kaŋ goo nda beeray wala a ma jinay tee kaŋ sii nda beeray.
ROM.9.22	De nda Irkoy baa nga ma nga futaa cebe, nga ma nga hinoo bayrandi, a na nga futayyanoo jinawey kaŋyaŋ soolu halaciyan se muɲe nda suuri beeri. 
ROM.9.23	A na woo tee ka nga daržaa beeriyanoo cebe borey se kaŋ ti nga tamallaa jinawey kaŋ a nʼi soolu za gayyan daržaa se. 
ROM.9.24	Ir ya, a nʼir cee, ir mana hun Alyahuudey hinne ra, ir mana hun mo kala dumi ra kaŋ manʼti Alyahuudu. 
ROM.9.25	Sanda takaa kaŋ nda Irkoy nʼa har Oze citaaboo ra ka nee:
ROM.9.25	«Jamaa kaŋ manʼti ay jamaa, ay gʼa cee ay jamaa,
ROM.9.25	boraa kaŋ manʼti ay baakaa, ay gʼa cee ay baakaa.»
ROM.9.26	«Nongoo hunday kaŋ ra a harandi i se ka nee: ‹War manʼti ay jamaa›,
ROM.9.26	no din ra i ga ciyandi Irkoy hunantaa izʼarey.»
ROM.9.27	Ezayi kaati Izirayel ga ka nee: «Ba nda Izirayel izey hinnaa tee sanda teekoo labutaasoo, boro kaynayaŋ no ma hallasi i ra. 
ROM.9.28	Zama šenney kaŋ ir Koyoo nʼi har, a gʼi timmandi kʼi benandi nda cahãyan laboo ga.»
ROM.9.29	Woo da no Ezayi nʼa har za gayyan ka nee:
ROM.9.29	«Nda a gar ir Koyoo, Aduɲɲakoyoo nka mana ize naŋ ir se,
ROM.9.29	ir ga tee sanda Sodom,
ROM.9.29	ir ga hima nda Gomor.»
ROM.9.30	Macin no ir ma nee? Dumey kaŋ manʼti Alyahuudu, ngi kaŋ mana šerretaray ceeci, i duu šerretaray, amma šerretaray no kaŋ ga duwandi naanaa ra. 
ROM.9.31	Ka gar Izirayel ga šerretaray ceeci 
ROM.9.32	Macin se? Hayaa kaŋ se i manʼa ceeci naanaa fondaa ra, teegoy nda i nʼa ceeci. I cabu tondoo ga kaŋ gʼi kaŋandi. 
ROM.9.33	Sanda takaa kaŋ nda a hantumandi 
ROM.9.33	«Nga ne, ay ga tondi kaŋ ga boro cewoo cabu daŋ 
ROM.9.33	tondi no kaŋ ga boro kaŋandi.
ROM.9.33	Amma boro kaŋ naanay a si kaa ka haawi.»
ROM.10.1	Agʼarmey, hayaa kaŋ goo ay binoo ra, woo kaŋ ay gʼa ŋaaray Irkoy ga Izirayel izey se manʼti kala i ma hallasi. 
ROM.10.2	Ay ga tee i se seede kaŋ biney kul sii kala Irkoy se, amma i si wan takaa. 
ROM.10.3	I mana faham Irkoy šerretaraa se. I nka baa ngi ma ngi boŋ [šerretaraa] kayandi. I mana ngi boŋ yeeti Irkoy šerretaraa cire. 
ROM.10.4	Almasihu ti Musa 
ROM.10.5	Šerretaraa kaŋ hun 
ROM.10.6	Šerretaraa kaŋ ga hun naanaa ra mma nee: «Masi nee ni binoo ra: ‹May no ma žigi beenaa ra?› – maanaa ka 
ROM.10.7	wala: ‹May no ma zunbu guusu futaa ra?› – maanaa ka Almasihu žigandi kʼa tunandi bukawey ra.» 
ROM.10.8	Aywa, macin no a ga nee? A nee: «Šennoo goo ni jeroo ga, a goo ni miɲoo ra, a goo ni binoo ra.»
ROM.10.9	Nda nʼna ni miɲoo ka cimandi kaŋ Isa ti Koy, de mo ni naanay ni binoo ra kaŋ Irkoy nʼa tunandi bukawey ra, nʼga hallasi. 
ROM.10.10	Zama boro mma naanay nga binoo ra ka diyandi boro šerrante, boro kaŋ miɲoo na Isa koytaraa cimandi ga hallasi. 
ROM.10.11	 nee: «Boro kul kaŋ naanay a si haawi.»
ROM.10.12	Fay-fayyan sii Alyahuudu nda Grek game, Koy follokaa ti ngi kul Koyoo, kabedoona no borey kul se kaŋ gʼa cee. 
ROM.10.13	Zama «boro kul kaŋ nʼir Koyoo maaɲoo cee ga hallasi.»
ROM.10.14	Taka foo nda i ga boro cee kʼa ŋaaray kaŋ i mana naanay a? Taka foo nda i ga naanay boro kaŋ i mana bay ka maa nga šennoo? Taka foo nda i ga maa nga šennoo bila waazukaw? 
ROM.10.15	Taka foo nda i ga waazu nda i mana sanbandi? Sanda takaa kaŋ nda a hantumandi Citaaboo ra ka nee: «Borey kaŋ ga haya boryayaŋ har cewey ga boori.»
ROM.10.16	Woo kul, manʼti borey kul ka haŋajer 
ROM.10.17	Adiši naanay si duwandi kala šennoo kaŋ boro ga maarʼa ra, šennoo kaŋ boro ga maarʼa si hun kala Almasihu šennoo ra. 
ROM.10.18	Amma ay nee: «I nka mana maa wala?» Šikka sii kaŋ i maa:
ROM.10.18	«Ngi jindey koy gandaa kul ra.
ROM.10.18	Ngi šennoo too hala aduɲɲa kaydogoo ga.»
ROM.10.19	Ay nee koyne: «Izirayel nka mana faham šennoo se wala?» Za gayyan ga Musa nee Irkoy ka nee:
ROM.10.19	«Ay ga kate war ma canse dumi buuna ga.
ROM.10.19	Ay ga war futandi dumi ga kaŋ sii nda lakkal.»
ROM.10.20	Ezayi koy hala nongu kaŋ ra a nee: «Irkoy nee:
ROM.10.20	‹Borey kaŋ manʼay ceeci ka duu agay.
ROM.10.20	Ay nʼay boŋ bangandi borey se kaŋ manʼay hãa.›»
ROM.10.21	Amma Izirayel here a nee:
ROM.10.21	«Zaaroo kul ay gʼay kaboo šerre dumi se kaŋ si haŋajer, a ga kakaw.»
ROM.11.1	Ay nee: «Irkoy nka nga jamaa fur wala?» Abada! Zama agay hunday manʼti kala Izirayel boro, Ibirahima hayroo, Benžameŋ alkabiilaa. 
ROM.11.2	Irkoy mana nga jamaa fur kaŋ a jin kʼa bay. War nka mana maa šennoo kaŋ 
ROM.11.3	ka nee: «Ay Koyoo, i na ni annabey wii, i na ni sargari tonadogey kayri. Agay hinne ka cindi, i ga ceeci ngi mʼay hundoo kaa.»
ROM.11.4	Macin ti Irkoy zaaboo? Irkoy nee a se: «Ay na aru zenber iyye (7.000) jisi ay boŋ se kaŋ mana bay ka kanje sonbu tooroo kaŋ maaɲoo ti 
ROM.11.5	Takaa din da, sohõ da mo boroyaŋ cindi kaŋ Irkoy nʼi suuba ka sawa nda nga 
ROM.11.6	Nda a teendi ka sawa nda nga anneemaa, manʼti teegoy kʼa tee koyne. Nda manʼti woo, anneemaa manʼti anneemaa koyne.
ROM.11.7	Adiši macin? Hayaa kaŋ Izirayel gʼa ceeci a mana duu a, amma Irkoy boro suubantey duu a. Borey cindey šendandi, 
ROM.11.8	sanda takaa kaŋ nda a hantumandi Citaaboo ra ka nee:
ROM.11.8	«Irkoy nʼi noo hundi kaŋ si kula,
ROM.11.8	nda moo kaŋ si dii,
ROM.11.8	nda haŋa kaŋ si maa,
ROM.11.8	hala hõ.»
ROM.11.9	Dawda mo nee:
ROM.11.9	«Ngi ŋaadogoo ma tee i se kumsay nda hirri haya,
ROM.11.9	a ma tee i se haya kaŋ gʼi kaŋandi, i ma duu woo kaŋ nda i ga hima.
ROM.11.10	Moɲey ma kokooru hala i masi dii,
ROM.11.10	ma dumawey cindandi gungumayan ra.»
ROM.11.11	Aywa, ay nee: «I nka tanši hala i ma kaŋ cee folloku wala?» Abada! Amma Izirayel borey dereroo kate dumey kaŋ manʼti Alyahuudu ma hallasi hala Izirayel borey ma canse. 
ROM.11.12	Nda Izirayel borey dereyanoo ka kate aduɲɲa ma duu gomni, nda ngi kaŋyanoo ka kate gandawey ma duu gomni, de ngi timmantaa, a nka si haya tee kaŋ bisa woo wala?
ROM.11.13	War se ay ga šelaŋ, dumey kaŋ manʼti Alyahuudu. Agay, ay manʼti kala 
ROM.11.14	hala ya duu taka kʼay dumoo borey tuti i ma canse hala boroyaŋ i ra ma hallasi. 
ROM.11.15	Nda Irkoy nʼi yala ka nga nda aduɲɲa waafakandi, waati kaŋ a yadda i ga koyne, macin no ma tee? Hayaa kaŋ ga tee manʼti kala borey hunayanoo buuyan banda ga. 
ROM.11.16	Nda dumari-ize jina-jinawey daŋandi jere ga Irkoy se, laajinoo kul mo ti nga wane.
ROM.11.17	Nda tuuroo kabeyaŋ fetandi ka hun a ga, ni kaŋ bay ka tee hawsa 
ROM.11.18	Masi bolsay kabey ga, amma nda nʼga bolsay i ga, ma bay kaŋ manʼti ni ga linjey goo, linjey no ma ni dii.
ROM.11.19	Nʼga nee: «Kabey nka fetandi hala ya duu ka denji.» 
ROM.11.20	Cimi no. I nka fetandi ngi naanay jaŋaa maaganda se, nʼga kay ni naanaa maaganda se. Masi ni boŋ jer, amma ma hunbur. 
ROM.11.21	Nda Irkoy mana hinna zaytuɲaa lasal kabey ga, a si hinna ni mo ga. 
ROM.11.22	Ma Irkoy borohennataraa nda nga šendaa guna. A ga šendandi borey kaŋ kaŋ ga. Ni hunday, Irkoy borohennataraa goo ni ga nda nʼga duumi nga borohennataraa ra. Nda manʼa tee, ni mo ga fetandi. 
ROM.11.23	Ngi mo, nda i mana cindi ngi naanay jaŋaa ra, i ga denjandi, zama Irkoy goo nda hini kʼi denji koyne. 
ROM.11.24	Nda ni fetandi ka hun hawsa zaytuɲaŋoo ga, ni denjandi zaytuɲaa cimoo ga, ka gar ni takaa nda ngi takaa manʼti affoo, macin no nʼna har zaytuɲaa kabe cimey se, ngi kaŋ ti zaytuɲaa kabe cimey, Irkoy gʼi denji tuuroo ga kaŋ ti ngi wane.
ROM.11.25	Agʼarmey, ay si baa war ma jaŋ ka sirroo woo bay hala war masi koy war boŋ dii lakkalkoyni. Izirayel jere faa binešendaa ga cindi hala waati kaŋ dumey jerey kul yee kate Irkoy ga. 
ROM.11.26	Takaa woo nda Izirayel kul ga hallasi sanda takaa kaŋ nda a hantumandi 
ROM.11.26	«Boraa kaŋ ga borey feeri si hun kala 
ROM.11.26	a ga Irkoy hunburay jaŋaa kaa Yakuba ra.
ROM.11.27	Woo ti 
ROM.11.27	waati kaŋ ay ga ngi zunubey kaa.»
ROM.11.29	Zama Irkoy si nimsi nda nga 
ROM.11.30	Sanda takaa kaŋ nda waatoo din war mana haŋajer Irkoy se, amma sohõ kaŋ Izirayel borey si haŋajer Irkoy se, war duu tamallayan, 
ROM.11.31	takaa din da sohõ ngi mo, i mana haŋajer Irkoy se tamallaa kaŋ war duu a maaganda se, hala ngi mo [sohõ] ma duu tamallayan. 
ROM.11.32	Irkoy nka borey kul daabu i masi duu ka haŋajer nga se hala nga ma tamallayan daŋ i kul ga.
ROM.11.33	Irkoy gomnoo beeriyanoo, nda nga lakkaloo,
ROM.11.33	nda nga bayraa ga hanse ka guusu.
ROM.11.33	Nga ciitey si neešandi,
ROM.11.33	nga fondawey si hin ka fahamandi.
ROM.11.34	Zama «may no mʼir Koyoo miilewey bay?
ROM.11.34	Wala may ka tee nga hoyraykaa?»
ROM.11.35	«May ka jin kʼa noo haya
ROM.11.35	hala a mʼa yeeti a ga?»
ROM.11.36	Zama haya kul mana hun kala Irkoy ga, nga no ma kate haya kul ma bara, nga se haya kul ga bara. Nga, darža ma bara a ga hala abada. Amin.
ROM.12.1	Agʼarmey, woo maaganda se ay gʼa ŋaaray war ga Irkoy tamallawey albarkaa ra, war ma war gaahamey noo sanda sargari hunante kaŋ ga henan, a ga kan Irkoy se. Woo ga tee ganayan cimoo kaŋ war gʼa tee a se. 
ROM.12.2	War masi hanga zamanoo woo teegoyey bande. Wa naŋ Irkoy ma lakkal taaga ka war barmay hala war ma Irkoy ibaayoo laasaabu kaŋ ga boori, a ga kan, a ga timme.
ROM.12.3	Alhormaa kaŋ nondi ya ne maaganda se, ay gʼa har war affoo kul se a masi nga boŋ daŋ nongu kaŋ ra a si hima ka bara. Naanaa kaŋ Irkoy nʼa noo boro foo kul se, war ma war boŋ tee lakkalkoyniyaŋ ka sawa nda a. 
ROM.12.4	Sanda takaa kaŋ nda ir gaaham follokaa ra nongu booboyaŋ goo, de nongey si goy follokaa tee, 
ROM.12.5	takaa din da, ir kaŋ ti iboobaa, ir manʼti kala gaaham folloku 
ROM.12.6	Irkoy 
ROM.12.7	Nda goy no, ir ma goy. A ma tee boro kaŋ ga cawandi, a ma cawandi. 
ROM.12.8	Boro kaŋ ga hoyray, a ma hoyray. Boro kaŋ ga noo, a mʼa tee nda kabedoonay. Boro kaŋ ti jineboro, a ma gaabandi kʼa tee nda fondaa. Boro kaŋ ga tamalla, a mʼa tee nda ɲaaliyan.
ROM.12.9	Almunafikitaray masi bara baji ra. Wa konna ifutu, wa gaabandi ihenna ga. 
ROM.12.10	Haya kaŋ ti armataray baji, war ma too nda baji cere se. Haya kaŋ ti boro beerandiyan, war ma tee boro jinaa kaŋ ga nga ceroo beerandi. 
ROM.12.11	Wa gaabandi war masi tee fuyyanteyaŋ. Wa war lakkaley kul daŋ ir Koyoo se. Wa goy a se. 
ROM.12.12	Wa ɲaali naataa ra, wa zarabi muɲe. Wa gaabandi Irkoy ŋaarayyan ga. 
ROM.12.13	Wa Irkoy boro henanantey faaba nda haya kaŋ ga i ga too. Wa yawey zumandi henna.
ROM.12.14	Wa gaara borey se kaŋ ga [war] gurzugay. Wa gaara, war masi danga. 
ROM.12.15	Wa ɲaali borey kaŋ ga ɲaali bande. Wa hẽe borey kaŋ ga hẽe bande. 
ROM.12.16	War miilewey ma tee affoo, war masi war boŋ jer. Wa baa wey kaŋ ga ngi boŋ yeeti ganda. War masi war boŋ dii lakkalkoyni.
ROM.12.17	Boro kul masi ifutu ka ifutu bana. Wa huga nda goy henna teeyan adamizey kul jine. 
ROM.12.18	Nda a ga hin ka tee, kullihinne war ga hin kʼa tee, alaafiya ma bara war nda borey kul game. 
ROM.12.19	Ay baakey, war masi faasa war boŋ se, wa naŋ Irkoy futayyanoo ma goy, zama a hantumandi 
ROM.12.20	Koyne mo Citaaboo nee: «Nda ni iberoo ga heray, a noo ŋaayan. Nda a ga jaw, a noo a ma haŋ. Zama nda nʼna woo tee, denji cirayyaŋ no nʼgʼi jeeje boŋoo boŋ.»
ROM.12.21	Masi naŋ ilaala ma hin ni, ihenna ka hin ilaala.
ROM.13.1	Boro foo kul ma yee hinoo cire kaŋ goo a boŋ, zama hini sii no kaŋ manʼti Irkoy do a hun, wey kaŋ ga bara mo, Irkoy kʼi gorandi. 
ROM.13.2	Woo ra boro kaŋ kay hinoo se nka Irkoy fondaa gandu. Wey kaŋ gʼa gandu ga kate ngi boŋ ga ciiti. 
ROM.13.3	Boŋkoyney, borey kaŋ ga teegoy henna tee si hunbur ey, wey kaŋ ga teegoy laala tee no ma hunbur ey. Nʼsi baa ma hunbur hinoo? Goy henna tee, a ga ni saabu. 
ROM.13.4	Hinoo manʼti kala Irkoy goykaw ni nafaa se. Amma nda nʼga goy laala tee, ma hunbur de, zama a si takubaa zaa yaada. Irkoy goykaw no, a ga Irkoy futayyanoo cebe ka boraa zukandi kaŋ na ilaala tee. 
ROM.13.5	Woo se a ga boori boro ma cindi hinoo cire, manʼti futayyanoo hinne se, amma binekanay se.
ROM.13.6	Woo maaganda se war ga alkaasi bana, zama Irkoy goykawyaŋ no, i nka ngi boŋ noo goyoo woo se. 
ROM.13.7	Boro foo kul woo kaŋ nda a ga hima, war mʼa tee a se, 
ROM.13.8	Boro kul masi haya kul may war ga, nda manʼti war ma baa cere. Zama boro kaŋ ga baa nga cinaa, boraa na Musa 
ROM.13.9	Zama yaamarey kaŋ nee: «Masi zina, masi boro wii, masi zay, masi moo daŋ waani ra»
ROM.13.10	Baji si ifutu tee nga cinaa se, woo maaganda se baji manʼti kala ka ašariyaa tabatandi.
ROM.13.11	War ga waatoo bay kaŋ ra ir goo, waatoo ti woo kaŋ ra war ga hima ka tun jirboo ra. Sohõ hallasiroo man ir ka bisa ba waatoo kaŋ ir naanay. 
ROM.13.12	Cijinoo bii, moo ga baa ka boo. Adiši ir ma kubaa teegoyey fur, ir ma gaayoo wongu jinawey daŋ ir ga sanda darbay. 
ROM.13.13	Ir ma dira beeray ra, sanda zaari here, ir masi ŋaa-ka-hoo, ka suu, ka woy nda aru izefututaray tee, ir masi haya futu boonay, ir masi yenje, ir masi canse. 
ROM.13.14	Amma wa ir Koyoo Isa 
ROM.14.1	Boro kaŋ naanaa ga kacca, wʼa dii henna, war masʼa kakaw nga bine-bineyanoo ra. 
ROM.14.2	Boro foo ga hongu nga ga hin ka haya kul ŋaa, amma affoo kaŋ naanaa ga kacca, dumaray-ize de no a ga ŋaa. 
ROM.14.3	Boro kaŋ ga ŋaa masi boraa kaynandi kaŋ si ŋaa, boraa kaŋ si ŋaa masi boraa ciiti kaŋ ga ŋaa, zama Irkoy nʼa dii henna. 
ROM.14.4	Ni ti may kaŋ ga goykaw-ize waanoo ciiti? A ma kay ka boori wala a ma kaŋ, koyoo šenni no. A ga kay, zama ir Koyoo goo nda hini kʼa kayandi.
ROM.14.5	Boro foo ga zaarey beerandi ka bisa cere, boro foo ga zaarey kul sawandi. Boro foo kul ma hakiika nda woo kaŋ nga binoo gʼa har a se. 
ROM.14.6	Boro kaŋ ga zaarey beerandi sʼa tee kala ir Koyoo maaɲoo ga. Boro kaŋ ga ŋaa sʼa tee kala ir Koyoo maaɲoo ga, zama a ga albarka tee Irkoy maaɲoo ga. Boro kaŋ si ŋaa, a sʼa tee kala Irkoy maaɲoo ga, a ga albarka daŋ Irkoy se. 
ROM.14.7	Boro sii ir ra kaŋ ga huna nga boŋ se, boro kul si buu nga boŋ se. 
ROM.14.8	Zama nda ir ga huna, ir si huna kala ir Koyoo maaɲoo ga, nda ir buu, ir mana buu kala ir Koyoo maaɲoo ga. A ma tee ir ga huna wala ir buu, ir manʼti kala ir Koyoo wane. 
ROM.14.9	Woo maaganda se 
ROM.14.10	De ni, macin se nʼga ni armaa ciiti? Ni mo, macin se nʼga ni armaa kaynandi? Ir kul ga kaa ka kay Irkoy ciitidogoo ra. 
ROM.14.11	Zama a hantumandi 
ROM.14.11	«Ir Koyoo nee: ‹Ay gʼay hunaroo ka tabatandi,
ROM.14.11	kanje kul ga kaa ka sonbu ya ne,
ROM.14.11	deene kul ga Irkoy daržaa har kaaray.›»
ROM.14.12	Woo se ir boro foo kul ma tuuru [Irkoy se] nga boŋ se.
ROM.14.13	Adiši ir ma fay nda ka cere ciiti, amma ir ma gaabandi ir masi haya kul tee ir armaa se kaŋ gʼa kaŋandi zunubu ra wala kaŋ gʼa tusa ifutu ra. 
ROM.14.14	Ay ga bay kaaray ir Koyoo Isa albarkaa ra kaŋ haya kul sii no kaŋ žiibi nda nga boŋ, amma boro kaŋ na haya dii žiibi, a ga tee a se žiibi. 
ROM.14.15	Zama nda ŋaahayaa woo kaŋ nʼgʼa ŋaa, nga se ni armaa binoo ga maray, nʼsi dira baji ra koyne. Boraa kaŋ se 
ROM.14.16	Ihennaa kaŋ war duu a masi wowandi. 
ROM.14.17	Zama Irkoy 
ROM.14.18	Boro kaŋ ga goy Almasihu se nda takaa woo ga kan Irkoy se, adamizey ga yadda a ga.
ROM.14.19	Woo maaganda se ir ma hanga hayey kaŋ ga koy alaafiya here nda wey kaŋ ti ir cere tontonyanoo. 
ROM.14.20	Hayaa kaŋ nʼgʼa ŋaa masi Irkoy goyoo hasara. Cimi no haya sii no kaŋ si henan, amma a si boori boro ma haya ŋaa kaŋ ga nga cinaa kaŋandi zunubu ra. 
ROM.14.21	A ga boori boro masi ham ŋaa, a masi harifutu haŋ, boro masi haya kul tee kaŋ ga ni armaa kaŋandi. 
ROM.14.22	Naanaa kaŋ goo ma ne, a dii ni boŋ se Irkoy jine. Boraa duu gomni kaŋ si nga boŋ ciiti nda a kayandi ka haya tee. 
ROM.14.23	Amma boro kaŋ ga ŋaa nda šikka-šikkayan, boraa ga zukandi, zama a manʼa tee nda naanay. Haya kul kaŋ mana teendi nda naanay, zunubu no.
ROM.15.1	Ir kaŋ goo nda gaabi naanaa fondaa ra, wey kaŋ gaaboo ga kacca, ir ga hima kʼi suuri ngi gaabi jaŋawey ra, ir masi hayey ceeci kaŋ ga kan ir se. 
ROM.15.2	Ir affoo kul ma ceeci ka kan nga cinaa se ihenna here nga tontonyanoo se. 
ROM.15.3	 mana haya ceeci kaŋ ga kan a se, a nka hantumandi 
ROM.15.4	Zama haya kul kaŋ bay ka hantumandi mana hantumandi kala ir cawandiyanoo se, hala muɲeyanoo nda bineyaynandiroo kaŋ Citaaboo gʼa noo mʼir noo naataa. 
ROM.15.5	Irkoy kaŋ ti Muɲeyanoo nda Bineyaynandiroo koyoo ma war noo war ma tee anniya folloku sanda Almasihu Isa ibaayoo, 
ROM.15.6	hala war ma tee mee foo, nda jinde folloku, war ma Irkoy kaŋ ti ir Koyoo Isa Almasihu Baaba beerandi.
ROM.15.7	Woo se, wa cere dii henna sanda takaa kaŋ nda 
ROM.15.8	Ay ga bayrandi kaŋ Almasihu tee Alyahuudey goykaw, Irkoy laadirtaraa maaganda se, ka Irkoy allaahidey tabatandi kaŋ a nʼi tee ir baabey se. 
ROM.15.9	Hala dumey kaŋ manʼti Alyahuudu ma Irkoy beerandi nga tamallaa maaganda se, sanda takaa kaŋ nda a hantumandi 
ROM.15.9	«Woo se ay ga ni saabu dumey jerey game.
ROM.15.9	Ay ga ni maaɲoo ka don.»
ROM.15.10	A nee mo:
ROM.15.10	«Gandawey, wa ɲaali nga jamaa bande.»
ROM.15.11	A nee mo koyne:
ROM.15.11	«Dumey kul, war mʼir Koyoo saabu.
ROM.15.11	Gandawey kul mʼa sifa.»
ROM.15.12	Ezayi mo šelaŋ Citaaboo ra ka nee:
ROM.15.12	«Yišay banda-ka-zunboo ga hima nda tuuri kabe taaga kaŋ zay ka fatta tuuroo kaŋ dunbandi linjoo ga.
ROM.15.12	Boraa kaŋ ga tun i ra kaŋ ga gandawey kaŋ manʼti Alyahuudu laama,
ROM.15.12	nga ga dumey jerey ga naata.»
ROM.15.13	Irkoy kaŋ ti Naatakoyoo ma war too nda ɲaali kul nda alaafiya naanayyanoo albarkaa ra, hala war naataa ma boobo 
ROM.15.14	Agʼarmey, haya kaŋ ti war mo here, agay, ay ga naanay ka bay kaŋ war zaati too met nda borohennataray, war too mo nda bayray kul, war ga hin ka cere hoyray. 
ROM.15.15	Amma ay na hamaaninay ka haya fooyaŋ hantum war se hala war lakkaley ma zunbu, 
ROM.15.16	hala ya tee 
ROM.15.17	Adiši Almasihu Isa albarkaa ra ay [goo nda fondo ka] fooma hayey here kaŋ ay gʼi tee Irkoy maaɲoo ga. 
ROM.15.18	Ay si yadda ka haya kul har nda manʼti kala woo hinne kaŋ Almasihu nʼa tee nda agay hala dumey kaŋ manʼti Alyahuudu ma haŋajer Irkoy se. A nʼa tee nda šenni nda teegoy, 
ROM.15.19	a nʼa tee nda tammaasawey nda kayfey gaaboo, a nʼa tee nda Irkoy Hundoo gaaboo. Takaa woo nda za Žerizalem koyraa nda nga kuubi-ka-beraa hala Iliri gandaa ra, ay na Almasihu Alhabar Boryaa har ka timme. 
ROM.15.20	Ay kayandi ka Alhabar Boryaa har nongey kaŋ ra Almasihu maaɲoo mana harandi hala ya si koy cina boro foo asaasoo ga, 
ROM.15.21	sanda takaa kaŋ nda a hantumandi 
ROM.15.21	«Borey kaŋ se nga maaɲoo mana harandi ga dii a,
ROM.15.21	Borey kaŋ mana maarʼa ga faham.»
ROM.15.22	Woo ti hayaa kaŋ nʼay ganji cee boobo ya koy war do. 
ROM.15.23	Amma sohõ goy kul mana cindi ya ne laamawey wey ra. A ga too jiiri boobo kaŋ ay hanse ka baa ya koy war do. 
ROM.15.24	Waati kaŋ ay ga naaru ka koy Espaɲ gandaa ra, ay ga naata ya koy war do, zama ay ga baa ya dii war ay bisayanoo ga ka duu war ga faabari ay diraa se waati kaŋ ay na waati kayna tee war game kʼay faajoo kaa. 
ROM.15.25	Amma sohõ ay si koy kala Žerizalem, Irkoy boro henanantey faabaroo se. 
ROM.15.26	Zama a kan Masedoni nda Akay gandawey ganakey se ngi ma gaakasinay tee boro henanante talkey se kaŋ goo Žerizalem. 
ROM.15.27	Ngi ka kayandi ngi mʼa tee nda ngi boŋ, i gʼa may i ga mo, zama nda gandawey duu Žerizalem borey Irkoy naanaa ra, i ga hima mo kʼi faaba aduɲɲa hayey ra. 
ROM.15.28	Waati kaŋ ay na goyoo woo benandi ka faabaroo noo Žerizalem borey se, ay ga bisa war do ka koy Espaɲ. 
ROM.15.29	Ay ga bay kaŋ nda ay koy war do, ay sʼa tee kala 
ROM.15.30	Agʼarmey, ay gʼa ŋaaray war ga nda ir Koyoo Isa Almasihu nda Irkoy 
ROM.15.31	Wa Irkoy ŋaaray ya hallasi Žude gandaa borey kabey ra kaŋ si haŋajer Irkoy se, hala faabaroo kaŋ ay ga koy nda a Žerizalem ma kan Irkoy boro henanantey se. 
ROM.15.32	Hala ya koy war do nda ɲaali Irkoy ibaayoo ra ka hunanzam kayna. 
ROM.15.33	Irkoy kaŋ ti Alaafiyakoyoo ma bara war kul bande. Amin.
ROM.16.1	Ay ga šelaŋ war se ir woymaa Febe ga, boro henna no, Sankre koyraa 
ROM.16.2	Wʼa kubay henna ir Koyoo maaɲoo ga sanda takaa kaŋ boro ga hima kʼa tee Irkoy boro henanante se. War mʼa faaba haya kul kaŋ ga a too war game, zama a na boro boobo faaba, agay hunday, a nʼay faaba.
ROM.16.3	Wa Priska nda Akilas foo, ay goykasinawey no Isa 
ROM.16.4	I na ngi boŋ hundey daŋ farratay ra hala ngi mʼay hallasi. Manʼti agay hinne no mʼa bay i se, dumey mo kaŋ manʼti Alyahuudu Egilizey kul gʼa bay i se. 
ROM.16.5	Wa Egilizoo foo kaŋ ga marga ngi hugoo ra. Wʼay baakaa Epanet foo, nga ti boro jinaa kaŋ naanay Almasihu 
ROM.16.6	Wa Maryama foo kaŋ hanse ka durkutu war se. 
ROM.16.7	Wa Andronikus nda Žuniyas foo, ay borey no, ay hangasiney no kasaa ra. I ga hanse ka bayrandi 
ROM.16.8	Wa Anpliyatus foo, ay baakaa no ir Koyoo albarkaa ra. 
ROM.16.9	Wa Irbeŋ foo, ir goykasinaa no Almasihu goyoo ra, nda Stakis ay baakaa. 
ROM.16.10	Wa Apeles foo kaŋ na nga laadirtaraa cebe Almasihu bande. Wa Aristobil hugoo borey foo. 
ROM.16.11	Wa Herodiyoŋ foo, ay boraa no. Wa Narsis hugoo borey foo, wey kaŋ goo ir Koyoo bande. 
ROM.16.12	Wa Trifen nda Trifos foo kaŋ ga goy ir Koyoo se. Wa Persid ay baakaa foo kaŋ hanse ka goy ir Koyoo se. 
ROM.16.13	Wa Rufus foo, ir Koyoo boro suubante no, nda nga ɲaa kaŋ agay mo ɲaa foo no. 
ROM.16.14	Wa Asenkrit, nda Flegoŋ, nda Hermes, nda Patrobas, nda Hermas, nda ir armey kaŋ goo i bande foo. 
ROM.16.15	Wa Filolog nda Žuli foo, nda Nere, nda nga woymaa, nda Olenpas, nda Irkoy boro henanantey kul kaŋ goo i bande.
ROM.16.16	Wa cere foo nda summuyan henanante. Almasihu Egilizey kul ga war foo.
ROM.16.17	Agʼarmey, ay gʼa ŋaaray war ga, war ma war boŋ hawgay borey ga kaŋ ga kate waafakay jaŋay nda wey kaŋ ga gaaru war nda cawandoo game kaŋ war duu a hala ngi ma war kaŋandi zunubu ra. Wa mooru ey. 
ROM.16.18	Zama borey wey dumey si goy ir Koyoo 
ROM.16.19	Borey kul bay kaŋ war ga haŋajer ir Koyoo se. Woo se ay ga ɲaali nda war, amma ay ga baa war ma tee lakkalkoyni ihenna here, war ma henan ifutu here. 
ROM.16.20	Irkoy kaŋ ti Alaafiyakoyoo si gay a mana Ibilisi motti war cewey cire. Ir Koyoo Isa 
ROM.16.21	Ay goykasinaa Timote ga war foo, nga, nda Lusiyus, nda Žasoŋ, nda Sosipater kaŋ ti ay borey. 
ROM.16.22	Agay Tersiyus kaŋ ti Pol hantumkaa batagaa woo ra, ay ga war foo ir Koyoo maaɲoo ga.
ROM.16.23	Gayus kaŋ do ay ga zunbu, kaŋ do 
ROM.16.24	[Yala ir Koyoo Isa Almasihu anneemaa ma bara war kul bande. Amin.]
ROM.16.25	Ir ma Irkoy saabu! A goo nda hini ka war noo gaabi ka sawa nda 
ROM.16.26	Amma sohõ annabey hantumey nʼa bayrandi ka sawa nda Irkoy abadantaa yaamaroo, ka dumey kul gongu i ma naanay, i ma haŋajer.
ROM.16.27	Irkoy kaŋ hinne ti lakkalkoyni, darža ma bara a ga Isa Almasihu albarkaa ra hala abada. Amin.
1CO.1.1	Agay Pol kaŋ ti 
1CO.1.2	ka batagaa woo sanba Irkoy 
1CO.1.3	Ir Baaba Irkoy nda ir Koyoo Isa Almasihu 
1CO.1.4	Ay ga albarka daŋ waati kul ay Koyoo se war sabbu se Irkoy 
1CO.1.5	Nda mo haya kaŋ se nga ra war duu gomni haya kul ra, šenni kul ra nda bayray kul ra, 
1CO.1.6	zama Almasihu seedetaraa tabati war game. 
1CO.1.7	Woo ra anneemaa nooyan si war kuma alwaatoo kaŋ ra war goo mʼir Koyoo Isa Almasihu bangayroo batu nda naanay. 
1CO.1.8	Nga no ma war tabatandi hala benantaa ga, hala war ma tee boroyaŋ kaŋ ga laybu sii ir Koyoo Isa [Almasihu] zaaroo hane. 
1CO.1.9	Irkoy ga laadir, nga no ka war cee ka war tee affoo nda nga 
1CO.1.10	Agʼarmey, ay gʼa ŋaaray war ga ir Koyoo Isa 
1CO.1.11	Agʼarmey, Klowe hugoo borey nʼay bayrandi kaŋ yenjeyaŋ goo war game. 
1CO.1.12	Hayaa ne kaŋ ay ga baa yʼa har, war ra, boro foo kul mma nee: «Agay Pol bande ay goo.» Affoo ga nee: «Agay Apolos bande ay goo.» Affoo ga nee: «Agay Piyer bande ay goo.» Affoo ga nee: «Agay Almasihu bande ay goo.» 
1CO.1.13	Almasihu nka zamnandi wala? Agay Pol ka 
1CO.1.14	Ay ga Irkoy foo nda goy kaŋ ay mana boro kul batize war ra nda manʼti Krispus nda Gayus. 
1CO.1.15	Adiši boro kul masi nee kaŋ nga batizandi ay maaɲoo ga. 
1CO.1.16	Cimi no ay na Stefanas mo hugoo borey batize, woo banda ga, ay si boro bay kaŋ ay nʼa batize. 
1CO.1.17	Almasihu manʼay sanba ya borey batize, a nkʼay sanba ya 
1CO.1.19	zama a hantumandi 
1CO.1.19	«Ay ga lakkalkoyney lakkaloo halaci,
1CO.1.19	ka bayraykey bayraa tee yaada.»
1CO.1.20	Man lakkalkoynoo? Man Citaaboo baykaa? Man zamanoo šenni baykaa? Manʼti Irkoy nka aduɲɲa lakkaloo bere kʼa tee hollokomtaray?
1CO.1.21	Irkoy lakkaloo kaŋ cebandi aduɲɲa se, aduɲɲa nda nga lakkaloo kul a mana hin ka Irkoy bay a ra. Woo maaganda se a kan Irkoy se nga ma kanjandiyanoo waazoo kaŋ ma nee hollokomtaray no ka borey hallasi kaŋ ga naanay. 
1CO.1.22	Alyahuudey ga tammaasa kayfante wiri, Grekey ga lakkal ceeci. 
1CO.1.23	Ir, ir si haya waazu kala Almasihu kaŋ kanjandi. Alyahuudey se waazoo woo ga boro tuti ifutu ra. Dumey kaŋ manʼti Alyahuudu se hollay no. 
1CO.1.24	Amma borey kaŋ ciyandi, a tee Alyahuudu wala Grek, Almasihu manʼti kala Irkoy hinoo nda Irkoy lakkaloo, 
1CO.1.25	zama Irkoy hayaa kaŋ ga hima nda hollokomtaray goo nda lakkal ka bisa adamizey. Irkoy gaabi jaŋaa goo nda gaabi ka bisa adamizey.
1CO.1.26	Agʼarmey, wa hongu waatoo kaŋ Irkoy na war cee, borey kaŋ aduɲɲa gʼi dii lakkalkoyni, i si boobo war ra, hinikoyney si boobo war ra, borciney si boobo war ra. 
1CO.1.27	Irkoy na borey suuba kaŋ aduɲɲa gʼi dii sanda hollokomyaŋ ka borey haawandi kaŋ se i ga nee lakkalkoyni. Irkoy na borey kaŋ sii nda gaabi suuba ka borey kaŋ goo nda gaabi haawandi. 
1CO.1.28	Irkoy na borey kaŋ aduɲɲa gʼi yeeti banda, i gʼi kaynandi, i sʼi tee baffoo, suuba ka borey tee yaada kaŋ se i ga nee kayante, 
1CO.1.29	hala boro kul masi bolsay Irkoy jine. 
1CO.1.30	Amma Irkoy albarkaa ra war, war goo Almasihu Isa bande kaŋ Irkoy nʼa tee ir se lakkal, a nʼir tee boro šerrante, a nʼir henanandi, a nʼir feeri kʼir kaa zunubu ra, 
1CO.1.31	hala a ma teendi nda takaa kaŋ nda a hantumandi Citaaboo ra ka nee: «Boro kaŋ ga bolsay, ma bolsay nda ir Koyoo.»
1CO.2.1	Agʼarmey, agay hunday, waatoo kaŋ ay koy war do, ya na koy nda šenni kaanay wala lakkal ka Irkoy sirroo
1CO.2.2	zama ay kayandi kaŋ war game, ay si baa ya haya kul bayrandi nda manʼti Isa 
1CO.2.3	Agay, ay cindi war game, ay ga yalaafu, ay ga hunbur, ay ga hanse ka jijiri. 
1CO.2.4	Ay šennoo nda ay waazoo mana harandi nda [šenni] kaanay nda adamize lakkal, a diyandi kaaray Irkoy 
1CO.2.5	hala war naanaa masi jer adamize lakkaloo ga, a ma jer Irkoy hinoo ga.
1CO.2.6	Woo kul ra, borey kaŋ tee ka timme Irkoy fondaa ra, ir ga lakkal cawandi i se, amma manʼti zamanoo woo lakkaloo no, manʼti zamanoo woo hinikoyney
1CO.2.7	Amma Irkoy lakkaloo kaŋ ti sirri no ir gʼa har. Irkoy na lakkaloo woo soolu za aduɲɲa mana tee hala ir ma huru daržaa ra. 
1CO.2.8	Zamanoo hinikoyney
1CO.2.9	Sanda takaa kaŋ nda a hantumandi 
1CO.2.9	«Haya kaŋ moo mana dii a,
1CO.2.9	de mo haŋa mana maarʼa,
1CO.2.9	haya kaŋ adamize binoo mana bay kʼa miile,
1CO.2.9	woo ti hayaa kaŋ Irkoy nʼa soolu borey se kaŋ ga bagʼa.»
1CO.2.10	Amma Irkoy na hayey wey bangandi ir se nga 
1CO.2.11	Adamizey ra, may no ma hayey bay kaŋ goo adamize ra nda manʼti adamize hundoo kaŋ goo a ra? Takaa din da boro kul si hayaa bay kaŋ goo Irkoy ra nda manʼti Irkoy Hundoo. 
1CO.2.12	Ir, ir mana duu aduɲɲa lakkaloo, Hundoo kaŋ hun Irkoy do no ir duu a, hala ir ma duu ka hayey bay kaŋ Irkoy nʼi noo ir se yaada. 
1CO.2.13	Ir ga hayey wey har nda šenni kaŋ adamize lakkaloo sʼa cawandi, Irkoy Hundoo no mʼa cawandi. Woo ra ir ga Irkoy Hundoo hayey fahamandi borey se nda šenney kaŋ hun Irkoy Hundoo do.
1CO.2.14	Adamize kaŋ si hongu nda kala nda adamize takaa, si Irkoy Hundoo hayey dii, nga se hollokomtaray no, a si hin ka faham i se, zama Irkoy Hundoo albarkaa ra boro gʼi kaa cere ra. 
1CO.2.15	Boro kaŋ ra Irkoy Hundoo goo ga haya kul fesufesu, amma nga, boro kul si nga lakkaloo fesufesu, 
1CO.2.16	zama:
1CO.2.16	«May no mʼir Koyoo miilewey bay,
1CO.2.16	hala a ma hin kʼir Koyoo cawandi?»
1CO.2.16	Amma ir, ir duu 
1CO.3.1	Agʼarmey, agay, ay mana hin ka šelaŋ war se sanda boroyaŋ kaŋ Irkoy 
1CO.3.2	Waa no ay na war noo war ma haŋ, manʼti ŋaayan tiŋa, zama war si hin kʼa ŋaa. Koyne mo hala sohõ war si hin kʼa ŋaa, 
1CO.3.3	zama war manʼti kala aduɲɲa izeyaŋ. Canseyan nda yenje kaŋ goo war game si cebe kaŋ aduɲɲa izeyaŋ ti war wala? Manʼti adamizey takaa nda war ga dira wala? 
1CO.3.4	Waati kaŋ war affoo ga nee: «Agay Pol bande ay goo», affoo ga nee: «Agay Apolos bande ay goo», manʼti adamizey takaa nda war ga dira wala?
1CO.3.5	Apolos ti may? Pol ti may? Ir manʼti kala Irkoy goykawyaŋ kaŋyaŋ bande war naanay. Ir affoo kul nka goy nda nooyanoo kaŋ ir Koyoo nʼa noo a se. 
1CO.3.6	Agay, ay duma, Apolos nʼa haŋandi, amma Irkoy no ma zayandi. 
1CO.3.7	Woo ra boraa kaŋ ga duma manʼti baffoo, boraa kaŋ ga haŋandi manʼti baffoo, Irkoy kaŋ ga zayandi ti haya. 
1CO.3.8	Boraa kaŋ ga duma nda woo kaŋ ga haŋandi kul ti affoo, affoo kul, Irkoy gʼa bana nda woo kaŋ nda a gʼa hima. 
1CO.3.9	Irkoy goykasinawey ti ir, Irkoy faaroo ti war, Irkoy hugoo kaŋ goo ma cina ti war. 
1CO.3.10	Ka sawa nda Irkoy 
1CO.3.11	Boro kul si hin ka asaasu tana tee kaŋ manʼti woo kaŋ teendi kaŋ ti Isa Almasihu. 
1CO.3.12	Nda boro cina asaasoo woo ga nda wura, wala nzorfu kaaray, wala tondi hay šendayaŋ, wala bundu, wala subu koga, wala diiri, 
1CO.3.13	boro foo kul goyoo ga kaa ka bayrandi, zama ciitoo zaaroo gʼa cebe. Zaaroo ga bayrandi nuunaa ra, boro foo kul goyoo dumoo, nuunaa gʼ[a] bayrandi. 
1CO.3.14	Boro kaŋ goyoo duumi, a mana ton, boraa ga duu nga sufuraa. 
1CO.3.15	Amma boro kaŋ goyoo ton, nga banaa ga mursu, nga hunday ga hallasi, amma a ga hima nda nuune ra a bisa.
1CO.3.16	War nka si bay kaŋ war ti Irkoy 
1CO.3.17	Boro kaŋ na Irkoy hugoo halaci, Irkoy ga boraa halaci, zama Irkoy hugoo kaŋ ti war nka jisandi jere ga a se.
1CO.3.18	Boro kul masi nga boŋ darga! Nda war ra, boro goo kaŋ ga hongu nga goo nda lakkal zamanoo woo ra, a ma tee hollokom hala a ma duu ka duu lakkal. 
1CO.3.19	Zama aduɲɲa lakkaloo manʼti kala hollokomtaray Irkoy do. A nka hantumandi 
1CO.3.20	A hantumandi mo koyne ka nee: «Ir Koyoo ga lakkalkoyney miilewey bay, a ga bay kaŋ i manʼti kala yaada.»
1CO.3.21	Adiši boro kul masi bolsay nda adamize, zama hayey kul manʼti kala war wane. 
1CO.3.22	A ma tee Pol, wala Apolos, wala Piyer, wala aduɲɲa, wala hunayan, wala buuyan, wala hayey kaŋ ga bara sohõ da, wala wey kaŋ goo kaa: i kul manʼti kala war wane. 
1CO.3.23	Amma war, Almasihu wane nda war, Almasihu, Irkoy wane nda a.
1CO.4.1	Takaa woo ra borey mʼir laasaabu sanda 
1CO.4.2	Hayaa kaŋ i ga wiri talfikaw ga manʼti kala a ma garandi laadirante. 
1CO.4.3	Agay woo, a ga sawa ay ga, war mʼay ciiti wala adamize mʼay ciiti. Agay, ay sʼay boŋ ciiti, 
1CO.4.4	zama ay binoo sʼay gurzugay, amma hayaa woo ra, manʼti ya nka tee boro šerrante, boraa kaŋ gʼay ciiti manʼti kala ir Koyoo. 
1CO.4.5	Woo se war masi baffoo ciiti nda nga waatoo mana too, hala waati kaŋ ir Koyoo kaa kaŋ ga hayey mo kaŋ ga tugu kubaa ra daŋ gaayoo ra, ka borey biney miilawey fatawandi. Waatoo din Irkoy ga boro foo kul saabu nda woo kaŋ nda a ga hima.
1CO.4.6	Agʼarmey, šenney wey kaŋ ay nʼi har agay nda Apolos ga, ya nʼi har kala hala war mʼir guna ka tee se. A ga war ganji war ma bisa woo kaŋ hantumandi ga, hala war masi bolsay ka boro foo bisandi affoo. 
1CO.4.7	Macin no ma ni nda borey jerey fay? Macin bara ma ne kaŋ mana nondi ma ne? Nda a nka nondi ma ne, macin se nʼga bolsay sanda a mana nondi ma ne?
1CO.4.8	War kungu ka ben! War duu alman ka ben! War sintin ka laama bila ir! Yala war ma laama nda cimi hala ir mo ma laama war bande! 
1CO.4.9	Zama ni mma nee kaŋ Irkoy nka doo kokorantey noo ir kaŋ ti 
1CO.4.10	Ir wey ya, ir tee hollokomyaŋ Almasihu maaganda se, amma war ya, war duu lakkal Almasihu bande, ir sii nda gaabi, amma war goo nda gaabi. War duu beeray, amma ir kayna. 
1CO.4.11	Hala nongoo kaŋ ra ir goo, ir ga zarabi nda heray nda jaw, ir baɲi, i na kabe kʼir kar, ir sii nda gorodoo foo. 
1CO.4.12	Ir ga goy nda ir kabey ka fara, i gʼir wow, ir ga gaara, i gʼir gurzugay, ir ga muɲe, 
1CO.4.13	i gʼir maaɲey futandi, ir ga šenni henna har i se. Hala sohõ ir tee sanda aduɲɲa žiiboo, sanda haya žiiba kaŋ ga warrandi.
1CO.4.14	Manʼti ya mma baa ya war haawandi, nga se ay ga hayey wey hantum, amma ya mma baa ya war hoyray sanda ay zankey, ay baakey. 
1CO.4.15	Ba nda war duu gongukaw zenber woy (10.000) Almasihu ganaroo ra, amma woo kul, war sii nda baaba boobo, zama agay, ay na 
1CO.4.16	Woo maaganda se ay gʼa ŋaaray war ga, war ma tee ay dendenkey. 
1CO.4.17	Woo ka kate ya Timote sanba war do kaŋ ti ay izoo kaŋ ay ga hanse ka bagʼa, laadirante no ir Koyoo albarkaa ra. A ga war lakkaley zumandi fondawey kaŋ ra ay dira Almasihu [Isa] albarkaa ra nda takaa kaŋ nda ay gʼi cawandi nongoo kul ra, 
1CO.4.18	Boroyaŋ war ra too nda hew, i mma tammahã kaŋ ay si kaa war do. 
1CO.4.19	Amma ne nda kayna ay ga koy war do nda ir Koyoo baa. Nda ay too kate ay si borey kaŋ ga bolsay šenney daŋ assal, hayey kaŋ i ga hin kʼi tee no ma kabu, 
1CO.4.20	zama Irkoy 
1CO.4.21	Macin no war ga baa, ya koy war do nda gobu wala ya koy nda baji nda bineyaynay?
1CO.5.1	Nongoo kul ra boro ga maa kaŋ woy nda aru izefututaray ga tee war game, woy nda aru izefututaray dumi kaŋ si diyandi ba kutakey game, war affoo ga marga nda nga baaba wandoo. 
1CO.5.2	Woo kul, war ga hew, war biney nka hima ka hanse ka maray, hala boraa kaŋ na woo tee, war mʼa gaaray kʼa kaa war game. 
1CO.5.3	Agay, ba nda ay kunturoo sii war game, ay hundoo goo war game, ay na boraa kaŋ na hayaa woo dumoo tee nda takaa woo ciiti ka ben sanda ya mma bara war game: 
1CO.5.4	waatoo kaŋ ay hundoo nda war ga marga [ir] Koyoo Isa maaɲoo ra, ir Koyoo Isa hinoo bande, 
1CO.5.5	boraa woo cine ma taŋandi Ibilisi se hala hamoo ma duu ka halaci, hundoo ma hallasi ir Koyoo zaaroo hane.
1CO.5.6	War foomayanoo si boori, war nka si bay kaŋ dolobiri kaccu ga laajinoo kul tunandi wala? 
1CO.5.7	Wa dolobiri žeenaa warra ka war boŋ henanandi, hala war ma tee laajin taaga. Woo gar dolobiri sii war ra, zama 
1CO.5.8	Woo maaganda se ir ma jingaroo tee, amma manʼti nda dolobiri žeena, wala laalay nda binefutay dolobiri. A ma teendi nda laajin kaŋ ra dolobiri sii kaŋ ti henanyan nda cimi.
1CO.5.9	Ay batagaa faa ra, ay hantum war se kaŋ war nda borey kaŋ ga woy nda aru izefututaray tee masi marga haya kul ra. 
1CO.5.10	Manʼti aduɲɲa woo borey kaŋ ga woy nda aru izefututaray tee, wala albahiirey, wala komakey, wala tooru ganakey ga ay goo, nda a gar ngi ga ay goo, kala war ma fatta aduɲɲa ra. 
1CO.5.11	Amma sohõ ya nka hantum war se kaŋ nda boro goo war ra kaŋ i gʼa cee nda ir armaa, de boro no kaŋ ga woy nda aru izefututaray tee, wala albahiiri, wala tooru ganakaw, wala boro wowkaw, wala harifutu haŋkaw, wala komakaw, boraa woo cine, war masi ba ŋaa a bande. 
1CO.5.12	Adiši agay no ma taray borey ciiti wala? War, manʼti war borey no war gʼi ciiti? 
1CO.5.13	Taray borey, Irkoy gʼi ciiti.
1CO.5.13	«Wa boro laalaa kaa war game.»
1CO.6.1	Nda yenje huru war affoo nda affoo game, taka foo nda a ga yadda ka koy nda a borey kaŋ si šerre do i mʼa ciiti? Macin se a si koy nda a Irkoy boro henanantey do? 
1CO.6.2	War nka si bay kaŋ nga boro henanantey no ma kaa ka aduɲɲa ciiti? Aywa, nda war no ma aduɲɲa ciiti, war si hima nda ka haya buunayaŋ ciiti wala? 
1CO.6.3	War nka si bay kaŋ ir ga kaa ka almalaykey ciiti soko aduɲɲa almuraadey? 
1CO.6.4	Nda ciiti huru war game aduɲɲa almuraadey maaganda se, borey kaŋ 
1CO.6.5	Ya nkʼa har war se hala war ma haw. Woo ti lakkalkoyni sii war game, ba affoo, kaŋ ga hin ka ciiti nga armey nda cere game wala? 
1CO.6.6	Arma foo ga koy ciiti nda nga armaa, koyne mo borey do kaŋ si naanay Irkoy!
1CO.6.7	[Nda cimi,] haya kul kaŋ no, ciiti ma huru war nda cere game, war kaŋyanoo no. Macin se war si baa war ma boro kaŋ si šerretaray tee muɲe? Macin se war si baa war ma tooɲeyan muɲe? 
1CO.6.8	Amma war, war hunday no ma šerretaray jaŋay tee, de mo war ga borey tooɲe, war armey se war gʼa tee! 
1CO.6.9	War nka si bay kaŋ borey kaŋ si šerre si Irkoy 
1CO.6.10	nda zayey, nda albahiirey, nda harifutu haŋkey, nda boro wowkey, nda komakey si Irkoy Laamaa tubu. 
1CO.6.11	Woo ti haya kaŋ war affooyaŋ cindi ka ti a. Amma war ɲumayandi, war jisandi jere ga Irkoy se, war tee boro šerranteyaŋ ir Koyoo Isa 
1CO.6.12	«A ga bisa ya ne ya haya kul tee», amma manʼti haya kul ra nafaw goo ya ne. «A ga bisa ya ne ya haya kul tee», amma ay si naŋ haya kul mʼay daŋ nga cire. 
1CO.6.13	Ŋaayan mana teendi kala gunde se, gunde mana teendi kala ŋaayan se, amma Irkoy ga kaa kʼi kul halaci. Gaaham mana teendi woy nda aru izefututaray se, gaaham mana teendi kala ir Koyoo se, ir Koyoo wane nda gaaham, gaaham wane nda ir Koyoo. 
1CO.6.14	Irkoy kaŋ nʼir Koyoo tunandi, a gʼir mo tunandi nda nga hinoo.
1CO.6.15	War nka si bay kaŋ war gaahamey manʼti kala 
1CO.6.16	[Wala] war nka si bay kaŋ aru kaŋ denji woykuuru ga, nga nda a tee gaaham foo? Zama 
1CO.6.17	Aru kaŋ denji ir Koyoo ga, nga nda a ga tee hundi foo.
1CO.6.18	Wa zuru woy nda aru izefututaray se! Zunubu kul kaŋ boro nʼa tee sii kala nga gaahamoo se taray, amma boro kaŋ na woy nda aru izefututaray tee ga duu zunubu nga boŋ gaahamoo ga. 
1CO.6.19	War nka si bay kaŋ war gaahamoo manʼti kala Irkoy 
1CO.6.20	war nka dayandi, war hayoo banandi. Adiši war gaahamey ma goy Irkoy daržaa se.
1CO.7.1	Sohõ ir ma šelaŋ hayey ga kaŋ ga war hantum ya ne:
1CO.7.1	A ga boori aru se a masi too woy do. 
1CO.7.2	Amma hala boro ma mooru woy nda aru izefututaray ga, aru foo kul ma bara nda nga boŋ wandoo, de mo woy foo kul ma bara nda nga boŋ kurɲoo. 
1CO.7.3	Kurɲe ma wande noo woo kaŋ nda a ga hima, takaa din da woo kaŋ nda kurɲe ga hima, wande mʼa noo a se. 
1CO.7.4	Woy si nga gaahamoo may, kurɲoo wane nda a, takaa din da kurɲe si nga gaahamoo may, wandoo wane nda a. 
1CO.7.5	War masi war boŋ wanji cere se, nda manʼti haya no kaŋ war waafaku a ga, ka waati naŋ hala war ma war boŋ noo Irkoy ŋaarayyan se. Woo banda ga, war ma yee cere ga hala Ibilisi masi war sii, zama war si hin ka war boŋ dii.
1CO.7.6	Woo kaŋ ay nʼa har war se hoyrayyan no, manʼti gaabi no. 
1CO.7.7	Ay si baa kala borey kul ma tee ay cine, amma boro foo kul goo nda nga boŋ 
1CO.7.8	Ay ga nee borey kaŋ mana hiiji nda woyey se kaŋ kurɲey buu, a ga boori i se i ma cindi takaa din da sanda agay. 
1CO.7.9	Amma nda i si hin ka ngi boŋ dii, i ma hiiji, zama i ma hiiji baa i ma too nda alhawa.
1CO.7.10	Borey kaŋ hiiji, ay gʼi yaamar, manʼti agay ka nee, amma ir Koyoo ka nee: woy masi fay nga kurɲoo. 
1CO.7.11	Nda a fay, a ma cindi takaa din da, a masi hiiji, wala a ma waafaku nda nga kurɲoo ka yee a se. Aru mo masi fay nga wandoo.
1CO.7.12	Borey jerey, agay, ay ga nee i se, amma manʼti ir Koyoo ka nee: nda ir arma foo goo nda wande kaŋ manʼti ganakaw, de woyoo yadda ka goro nda a, a masi fay a. 
1CO.7.13	Takaa din da, nda woy goo nda kurɲe kaŋ manʼti ganakaw, de kurɲoo yadda ka goro nda a, a masi fay kurɲoo, 
1CO.7.14	zama kurɲoo kaŋ manʼti ganakaw, nga wandoo gʼa henanandi, de mo woyoo kaŋ manʼti ganakaw, ir armaa kaŋ ti kurɲoo gʼa henanandi. Nda manʼti woo, war izey ga žiibi, ka gar i henan. 
1CO.7.15	Nda boraa kaŋ manʼti ganakaw ga baa nga ma fay, a ma fay, woo ra ir armaa wala ir woymaa mana hawa koyne. Irkoy nkʼir cee ir ma dira alaafiya ra. 
1CO.7.16	Woyoo, ni mma bay wala manʼti ni no ma ni kurɲoo hallasi, aroo, ni mma bay wala manʼti ni no ma ni wandoo hallasi?
1CO.7.17	Amma boro foo kul ma dira nda takaa kaŋ ir Koyoo nʼa noo a se, nda takaa kaŋ ra a cindi waatoo kaŋ Irkoy gʼa cee. Woo ti haya kaŋ nda ay ga 
1CO.7.18	Boro kaŋ, waatoo kaŋ a ga ciyandi gar a hurubangu, a ma cindi takaa din da ga. Boro kaŋ, waatoo kaŋ a ga ciyandi gar jofolo no, a masi hurubangu. 
1CO.7.19	Hurubanguyan manʼti baffoo, hurubanguyan jaŋay manʼti baffoo, hayaa kaŋ ga kabu ti Irkoy yaamarey diiyanoo. 
1CO.7.20	Boro foo kul ma cindi takaa kaŋ ga a goo ga waatoo kaŋ Irkoy nʼa cee. 
1CO.7.21	Baɲɲa ti ni waatoo kaŋ ni ciyandi? Masi alhuzun, amma nda nʼga hin ka sawal, ma sawal baa, 
1CO.7.22	zama baɲɲa kaŋ ir Koyoo nʼa cee mma tee borcin ir Koyoo albarkaa ra. Takaa din da, borcin kaŋ ciyandi mma tee 
1CO.7.23	War nka dayandi, war hayoo banandi, war masi tee borey se baɲɲa. 
1CO.7.24	Agʼarmey, boro foo kul ma duumi Irkoy jere nda takaa kaŋ ra a cindi waatoo kaŋ a gʼa cee.
1CO.7.25	Haya kaŋ ti woysoogey, ir Koyoo manʼay noo yaamar, amma ay lakkaloo no ay gʼa noo sanda boro kaŋ duu ir Koyoo tamallaa ka tee laadirante. 
1CO.7.26	Ay ga hongu woo haya henna no, waati šendaa kaŋ ga bara sabbu se, a ga boori boro ma cindi takaa kaŋ ga a goo. 
1CO.7.27	Nʼgoo nda wande, masi ceeci ka fay, nʼsii nda wande, masi wande ceeci. 
1CO.7.28	Amma woo kul, nda ni hiiji, mana zunubu tee. Nda woysoogo hiiji, a mana zunubu tee. Borey kaŋ hiiji ga zarabi beeri muɲe, amma agay, ay ga baa ya war kaa a cire.
1CO.7.29	Agʼarmey, hayaa kaŋ ay gʼa har ti: alwaatoo ga šiita, hõ banda ga, borey kaŋ goo nda wande ma tee sanda i sii nda a. 
1CO.7.30	Borey kaŋ ga hẽe ma tee sanda boroyaŋ kaŋ si hẽe. Borey kaŋ ga ɲaali ma tee sanda boroyaŋ kaŋ si ɲaali. Borey kaŋ ga day ma tee sanda boroyaŋ kaŋ mana haya day kʼa jisi. 
1CO.7.31	Wey kaŋ ga ngi almuraadey hanse nda aduɲɲa hayey ma tee sanda boroyaŋ kaŋ sʼi hanse nda ey, zama aduɲɲa woo nda nga azzaatoo ga ben.
1CO.7.32	Amma ay si baa war ma alhuzun zaa. Boro kaŋ mana hiiji ga alhuzun zaa ir Koyoo hayey se, a ga ceeci taka kaŋ nda nga ma kan ir Koyoo se. 
1CO.7.33	Boro kaŋ ga hiiji mma alhuzun nda aduɲɲa hayey, a mma taka ceeci kaŋ nda nga ma kan nga wandoo se, 
1CO.7.34	a ga zamna haya hinka game. Woy kaŋ mana hiiji nda hondiyaw ga alhuzun nda ir Koyoo hayey hala nga ma duu ka henan nga gaahamoo ra nda nga lakkaloo ra. Woy kaŋ hiiji si alhuzun nda kala aduɲɲa hayey ka guna taka kaŋ nda nga ma kan nga kurɲoo se.
1CO.7.35	War gomnoo se ay ga woo har, manʼti ya mma baa ya war šiita. Ya mma baa war ma haya tee kaŋ ga hima, war ma duumi ir Koyoo ga bila jere-jere.
1CO.7.36	Nda boro ga hongu kaŋ nga ga hondiyaa tooɲe kaŋ nga ga hima ka hiiji a
1CO.7.37	Amma boro kaŋ lakkaloo ga kani, a sii šiitay ra, de a goo nda nga ibaayoo se hini, a kayandi kaŋ nga ma cindi bila nda nga ma hiiji, a na haya henna tee. 
1CO.7.38	Woo ra boro kaŋ hiiji nga hondiyaa na haya henna tee, amma boro kaŋ mana hiiji, na goy henna tee ka bisa woo kaŋ hiiji.
1CO.7.39	Woy ga denji nga kurɲoo ga kullihinne kurɲoo ga huna. Amma nda kurɲoo faati, a goo nda fondo ka hiiji boro kaŋ kan a se, amma a ma tee ir Koyoo ibaayoo ra. 
1CO.7.40	Ay lakkaloo ra, a goo nda gomni beeri nda a cindi takaa kaŋ ga a goo. Ay ga hongu kaŋ agay mo, Irkoy 
1CO.8.1	Haya kaŋ ti hayey kaŋ sargandi toorey maaɲey ga, ir ga faham kaŋ ir kul goo nda bayray. Bayray mma boro ka fooma, amma baji mma boro tonton. 
1CO.8.2	Nda boro ga hongu kaŋ nga ga haya bay, a mana baffoo bay jina sanda takaa kaŋ nda boro ga hima ka waana haya. 
1CO.8.3	Amma boro kaŋ ga baa Irkoy, Irkoy no mʼa bay.
1CO.8.4	Aywa, haya kaŋ ti hayey kaŋ sargandi toorey maaɲey ga ŋaayanoo, ir ga bay kaŋ tooru manʼti baffoo aduɲɲa ra. De mo ir ga bay kaŋ irkoy sii kaŋ manʼti Irkoy folloku. 
1CO.8.5	Koyne mo cimi no kaŋ hayayaŋ goo kaŋ se i ga nee «irkoyyaŋ», a ma tee beenaa ra wala laboo ga sanda takaa kaŋ nda «irkoy» booboyaŋ nda «koy» booboyaŋ goo no. 
1CO.8.6	Woo kul, ir se Irkoy folloku bara kaŋ ti Baaba Irkoy kaŋ ga haya kul ga hun, kaŋ se ir ga huna, nda Koy folloku kaŋ ti Isa 
1CO.8.7	Amma bayraa woo, manʼti boro kul bara nda a, boro fooyaŋ, hala sohõ tooru bara lakkaley ra, i ga hayey ŋaa kaŋ sargandi toorey maaɲey ga, ngi fahamaa ga kacca, a žiibi. 
1CO.8.8	Ka gar manʼti ŋaayan no mʼir manandi Irkoy, nda ir mana ŋaa, a si haya kul kaa ir ga. Nda ir ŋaa, a si haya kul tonton ir ga.
1CO.8.9	Amma wa hawgay fondaa kaŋ war duu a masi koy tee kaŋyan borey kaŋ mana nin se. 
1CO.8.10	Zama nda ni kaŋ goo nda bayray, nda boro kaŋ fahamaa ga kacca dii ni tooru hugu ra nʼga ŋaa, woo si kate nga mo ma hayey ŋaa kaŋ sargandi toorey maaɲey ga wala? 
1CO.8.11	Woo se ni bayraa maaganda se, boraa kaŋ fahamaa ga kacca ga halaci, ni armaa din da kaŋ se Almasihu buu. 
1CO.8.12	Nda war duu zunubu war armey ga nda takaa woo, ka ngi fahamay kaccaa maray, war na zunubu tee Almasihu jine. 
1CO.8.13	Woo maaganda se, nda ham ga tee addalil kaŋ ga agʼarmaa kaŋandi, ay si ham ŋaa abada, hala ya si tee addalil kaŋ na agʼarmaa kaŋandi.
1CO.9.1	Ya nka sʼay boŋ may wala? Manʼti 
1CO.9.2	Nda boro fooyaŋ se ay manʼti diyaw, war ya se diyaw ti agay, zama war ti ay diyawtaraa silbaa ir Koyoo albarkaa ra.
1CO.9.3	Ay zaaboo ne borey kaŋ ga daŋ ay ga se: 
1CO.9.4	ir sii nda fondo ka ŋaa ka haŋ wala? 
1CO.9.5	Ir nka sii nda fondo ka wande zaa ir woymey ra sanda takaa kaŋ diyawey jerey, nda ir Koyoo armey, nda Piyer nʼa tee? 
1CO.9.6	Wala mo agay hinne nda Barnabas no ma hima ka goy kʼir boŋ ŋandi wala? 
1CO.9.7	May no ma huru soojetaray a ma yee ka nga boŋ zaa? May no ma 
1CO.9.8	Hayey wey kaŋ ay gʼi har, adamize šenni no wala 
1CO.9.9	Zama a hantumandi Musa ašariyaa ra ka nee: «Heejoo kaŋ goo ma taasoo musay, masi miɲoo haw.»
1CO.9.10	Nʼbay ir se a ga šelaŋ? Zama ir se a na woo hantum, beerikaw ga hima ka beeri nda naata, de mo boraa kaŋ ga taasoo musay ga hima ka naata kaŋ nga ga duu a ra nga bagaa. 
1CO.9.11	Nda ir na Irkoy 
1CO.9.12	Nda boro fooyaŋ goo nda fondo ka duu war ga haya, ir sii nda fondo ka duu war ga haya ka bisa ey wala? Woo kul ra, ir mana cimi ceeci, amma ir ga haya kul muɲe hala haya kul masi 
1CO.9.13	War nka si bay kaŋ borey kaŋ ga goy kayantey tee Irkoy 
1CO.9.14	Takaa din da, ir Koyoo yaamar kaŋ borey kaŋ ga Alhabar Boryaa har ma huna nda Alhabar Boryaa.
1CO.9.15	Amma agay, ya na tonton nda hayey wey affoo kul. Ya na woo hantum hala ya duu ey, zama ay baa ya buu nda boro mʼay foomayanoo taa ay kone. 
1CO.9.16	Nda ay ga 
1CO.9.17	Nda ay gʼa tee nda ay boŋ, ay ga hima nda banaw, amma nda ay gʼa tee ba nda ay si baa, a mma tee goy kaŋ talfandi ay ga, 
1CO.9.18	adiši macin ti ay banaa? Ay banaa manʼti kala ya Alhabar Boryaa har kʼa daŋ borey jine yaada, bila nda ya hayey ceeci kaŋ Alhabar Boryaa gʼi noo ya ne.
1CO.9.19	Borcin ti agay, boro kul sʼay may, amma ay nʼay boŋ tee baɲɲa borey kul se hala ya duu ka duu boro boobo. 
1CO.9.20	Alyahuudey bande, ay tee sanda Alyahuudu hala ya duu ka duu Alyahuudey. Borey kaŋ goo 
1CO.9.21	Borey kaŋ sii ašariyaa hinoo cire bande, ay tee sanda boro kaŋ sii ašariyaa hinoo cire, ka gar manʼti ya nka sii Irkoy jine bila ašariya, ay goo Almasihu ašariyaa cire, ay na woo tee hala ya duu ka duu borey kaŋ sii ašariyaa hinoo cire. 
1CO.9.22	Yalaafantey bande, ay tee yalaafante hala ya duu ka duu yalaafantey. Ay nʼay boŋ tee haya kul borey kul se hala taka kul kaŋ no ya boroyaŋ hallasi. 
1CO.9.23	Hayey kul, ay sʼi tee kala Alhabar Boryaa maaganda se hala ya duu ka duu nga albarkaa ra haya.
1CO.9.24	War nka si bay kaŋ borey kaŋ ga zuru ganganoo ra, i kul no ma zuru, amma boro folloku no ma duu konkošaa gomnoo? Wa zuru taka kaŋ ra war ma duu a. 
1CO.9.25	Boro kul kaŋ ga gurgay ga nga boŋ dii ka sawa haya kul ra. I gʼa tee hala ngi ma duu ka duu fuula kaŋ ga waati kayna tee, amma ir, hala ir ma duu ka duu fuula duumante. 
1CO.9.26	Woo se agay, ay ga zuru nda takaa woo, manʼti ya nka si guwoo bay. Ay ga kara nda takaa woo, amma manʼti hewoo no ay gʼa dunbu. 
1CO.9.27	Ay gʼay gaahamoo šiita kʼa daŋ ay cire, zama ay ga hunbur agay kaŋ na borey waazu, Irkoy masi koy agay hunday gaaray.
1CO.10.1	Agʼarmey, ay si baa war ma jaŋ ka bay kaŋ ir baabey kul cindi duulaa cire, i kul bisa nda teekoo.
1CO.10.2	I kul 
1CO.10.3	I kul na ŋaayan follokaa ŋaa kaŋ Irkoy nʼa noo, 
1CO.10.4	de mo i kul na haŋhaya follokaa haŋ kaŋ Irkoy nʼa noo, zama i ga hayaa kaŋ Irkoy nʼa noo haŋ tondoo ra, tondoo manʼti kala 
1CO.10.5	Amma boro boobo i ra mana kan Irkoy se, woo se i buu saajoo ra.
1CO.10.6	Hayey wey teendi hala i ma tee ir se himakasinayyaŋ, hala ir masi haya laaley boonay sanda takaa kaŋ nda ngi, i nʼi boonay. 
1CO.10.7	War masi tee tooru ganakaw sanda takaa kaŋ nda ngi affooyaŋ nʼa tee, nda takaa kaŋ nda a hantumandi 
1CO.10.8	Ir masi woy nda aru izefututaray mo tee. Boroyaŋ i ra nʼa tee, zaari folloku boro zenber waranka cindi hinza (23.000) kaŋ i ra ka buu. 
1CO.10.9	Koyne mo ir masi Almasihu sii. Boroyaŋ i ra nʼa tee, gondey nʼi halaci. 
1CO.10.10	War masi ŋuunuŋuunu. Boroyaŋ i ra nʼa tee, wiiyakaa nʼi halaci.
1CO.10.11	Hayey wey duu ey hala i ma tee himakasinayyaŋ, i hantumandi kʼir gagay, ir kaŋ zamanoo benantaa kaa ir ga. 
1CO.10.12	Woo se boro kaŋ ga hongu nga nka sinji henna Irkoy ganaroo ra, a ma hawgay a masi kaŋ. 
1CO.10.13	Siiyan sii no kaŋ kaa war ga kaŋ mana duu adamize ka bisa, Irkoy ga laadir, a si naŋ war ma siyandi hala nongu kaŋ ra war si hin a. Nda siiyan kaa, a ga war cebe fattadoo hala war ma hin kʼa muɲe.
1CO.10.14	Woo maaganda se, ay baakey, wa mooru tooru ganayan. 
1CO.10.15	Ya mma šelaŋ war se sanda boroyaŋ kaŋ goo nda lakkal. War hunday ma hayaa guna kaŋ ay gʼa har. 
1CO.10.16	Waati kaŋ ir gʼir Koyoo ŋaahayaa ŋaa, poti albarkantaa kaŋ nda ir ga albarka daŋ Irkoy se, borey kaŋ ga haŋ nda a, manʼti i nka tee affoo Almasihu kuroo bande wala? Takulaa kaŋ ir gʼa dunbu, borey kaŋ gʼa ŋaa, manʼti i nka tee affoo Almasihu gaahamoo bande wala? 
1CO.10.17	Takula folloku bara, ir kaŋ ti iboobaa manʼti kala gaaham foo, zama ir ga marga takula follokaa ra.
1CO.10.18	Wa Izirayel borey jamaa guna. Borey kaŋ ga hayey ŋaa kaŋ sargandi, manʼti i nka tee affoo sargari tonadogoo bande wala? 
1CO.10.19	Macin no ay ga baa yʼa har? Haya kaŋ sargandi toorey maaɲey ga, cin no a gʼa hanse? Wala mo tooru, cin no a gʼa hanse? 
1CO.10.20	Kalaa, kalaa! Sargarey kaŋ i gʼi kaa, i sʼi kaa kala ganjey se, manʼti Irkoy se i gʼi kaa. Ay si baa war nda ganjey ma marga. 
1CO.10.21	War si hin ka haŋ nda ir Koyoo potoo war ma haŋ nda ganjey potoo. War si hin ka ŋaa ir Koyoo ŋaadogoo ra war ma ŋaa ganjey ŋaadogoo ra. 
1CO.10.22	Wala ir mma baa ir Koyoo ma canse wala? Ir mma bara nda gaabi nda a wala?
1CO.10.23	«Haya kul ga bisa», amma manʼti haya kul ra nafaw goo, «haya kul ga bisa», amma manʼti haya kul no ma boro tonton. 
1CO.10.24	Boro kul masi nga boŋ gomnoo ceeci, a ma nga cinaa gomnoo ceeci.
1CO.10.25	Haya kul kaŋ ga neerandi hamey yooboo ra, wʼa ŋaa, war biney masi war gurzugay ngi maaganda se, 
1CO.10.26	zama «aduɲɲa nda haya kul kaŋ goo a ra manʼti kala ir Koyoo wane»
1CO.10.27	Nda borey kaŋ si naanay Irkoy ra, affoo na war cee war ma kaa ka hoyandi nga do, de war yadda ka koy, haya dumi kul kaŋ gorandi war jine, wʼa ŋaa, war biney masi war gurzugay. 
1CO.10.28	Amma nda boro nee war se: «Hamoo woo nka sargandi toorey maaɲey ga», war masʼa ŋaa, boraa kaŋ na war bayrandi maaganda se, binoo masi koy a gurzugay. 
1CO.10.29	Woo kaŋ ay goo mʼa har, manʼti war biney šennoo ga ay goo, ngi wanoo ga ay goo. Zama macin se boro foo bine šennoo gʼay borcintaraa kaŋ ay duu a ciiti? 
1CO.10.30	Nda agay, ay ga albarka tee Irkoy se ŋaahayaa kaŋ ay gʼa ŋaa maaganda se, macin se ay ga wowandi hayaa kaŋ ay na albarkaa daŋ a se maaganda?
1CO.10.31	Woo se, a ma tee war mma ŋaa, wala war mma haŋ, wala haya kul kaŋ war goo mʼa tee, wʼa tee ka Irkoy beerandi. 
1CO.10.32	War masi tee addalil kaŋ ga boro kaŋandi, a ma tee Alyahuudey, wala Grekey, wala Irkoy 
1CO.10.33	Wʼay takaa tee, ay ga ceeci ya kan borey kul se haya kul here, manʼti ay boŋ gomnoo no ay gʼa ceeci, boro boobaa wanoo no ay gʼa ceeci hala i ma duu ka hallasi.
1CO.11.1	Wʼay guna ka tee takaa kaŋ nda ay ga 
1CO.11.2	Ay ga war saabu nda kaŋ war ga hongu agay haya kul ra nda mo kaŋ war ga alaadawey dii nda takaa kaŋ nda ay nʼi noo war se. 
1CO.11.3	Amma ay ga baa war ma bay kaŋ 
1CO.11.4	Aru kul kaŋ ga Irkoy ŋaaray wala a ga annabitaray tee, de boŋoo ga guma, boraa na nga boŋkoynoo kaynandi. 
1CO.11.5	Amma woy kul kaŋ ga Irkoy ŋaaray wala a ga annabitaray tee boŋoo si guma, boraa na nga boŋkoynoo kaynandi, zama nga nda woy kaŋ na nga boŋoo cebu kul ti affoo. 
1CO.11.6	Woy kaŋ si nga boŋoo gum, a ma nga hinbirey mo kosu. Aywa, nda haawi no woy se a ma nga hinbirey kosu wala a mʼi cebu, a ma nga boŋoo gum. 
1CO.11.7	Aru si hima ka nga boŋoo gum, zama Irkoy himakasinaa nda nga daržaa no, amma woy manʼti kala aru daržaa. 
1CO.11.8	Zama haya kaŋ se manʼti aru ka hun woy ra, woy ka hun aru ra. 
1CO.11.9	Koyne mo aru mana takandi woy se, amma woy mana takandi kala aru se. 
1CO.11.10	Woo maaganda se hini tammaasa ga hima ka bara woy boŋ ga
1CO.11.11	Woo kul, ir Koyoo do woy sii no bila aru, aru sii no bila woy. 
1CO.11.12	Zama takaa kaŋ nda woy mana hun kala aru ra, takaa din da woy no ka aru hay, i kul mana hun kala Irkoy do.
1CO.11.13	War hunday ma guna: a ga hima woy ma Irkoy ŋaaray boŋoo si guma wala? 
1CO.11.14	Adamizetaray hunday nka si bayrandi war se kaŋ aru, nda nga hinbirey ga kuu, kaynayan no a se? 
1CO.11.15	Amma woy, nda nga hinbirey ga kuu, manʼti beeray no a se wala? Zama hinbiroo mana nondi [a se] kala sanda gumtaafa. 
1CO.11.16	Amma nda boro goo no kaŋ ga baa nga ma hayey wey kakaw, a sii ir nda Irkoy 
1CO.11.17	Nda ay na war yaamar nda hayey wey, ay si war saabu, zama nda war marga, war si koy jine, amma war mma jaase. 
1CO.11.18	Haya jinaa ti, waati kaŋ 
1CO.11.19	Kala mo kondayyaŋ ma bara war game hala borey kaŋ ga laadir ma bayrandi. 
1CO.11.20	Waati kaŋ war ga marga, manʼti ir Koyoo ŋaahayaa no war gʼa ŋaa, 
1CO.11.21	zama ŋaayanoo waatoo ga, boro foo kul mma cahã ka nga boŋ ŋaahayaa ŋaa. Woo ra affooyaŋ ga heray, affooyaŋ ga suu. 
1CO.11.22	Adiši war nka sii nda hugu kaŋ ra war ga ŋaa ka haŋ? Wala Irkoy Egilizoo no war gʼa kaynandi ka borey haawandi kaŋ sii nda haya? Macin no yʼa har war se? Ya war saabu wala? Kalaa, woo ga ay si war saabu.
1CO.11.23	Hayaa kaŋ ay nʼa noo war se, ya na duu a kala ir Koyoo ga: ir Koyoo Isa, cijinoo kaŋ ra i gʼa nondi, a na takula zaa 
1CO.11.24	ka albarka daŋ Irkoy se, a nʼa dunbu ka nee: «Woo ti ay gaahamoo kaŋ ga nondi war sabbu se, wa woo tee hala war ma hongu agay.»
1CO.11.25	Taka follokaa no a nʼa tee ka potoo zaa hawraa banda ga, a nee: «Potoo woo manʼti kala 
1CO.11.26	Zama waati kul kaŋ war na takulaa woo ŋaa ka potoo hayaa haŋ, ir Koyoo buuyanoo no war gʼa har hala waati kaŋ a ma kaa.
1CO.11.27	Woo sabbu se boro kaŋ na takulaa ŋaa, wala a nʼir Koyoo potoo hayaa haŋ nda taka kaŋ si hima, boraa nʼir Koyoo gaahamoo nda nga kuroo kuta. 
1CO.11.28	Woo se kala boro foo kul ma nga boŋ guna jina a ma duu ka ŋaa takulaa ra ka haŋ potoo hayaa ra, 
1CO.11.29	zama boro kaŋ ŋaa, a haŋ bila nda a ma hongu ir Koyoo gaahamoo, boraa kate nga boŋ ga ciiti. 
1CO.11.30	Woo maaganda se war ra, boro boobo ga felaw, i ga wirci, de mo iboobo faati. 
1CO.11.31	Nda a gar ir nkʼir boŋ guna jina, ir si ciitandi. 
1CO.11.32	Amma ir Koyoo no mʼir ciiti kʼir aladabu hala ir nda aduɲɲa masi zukandi cere bande.
1CO.11.33	Adiši agʼarmey, waati kaŋ war ga marga ka ŋaa, wa cere batu. 
1CO.11.34	Boro kaŋ ga heray, a ma ŋaa hugey do jina, hala war masi marga ciitiyan se. Hayey kaŋ cindi šennoo, ay gʼi hanse waati kaŋ ay kaa war do.
1CO.12.1	Agʼarmey, haya kaŋ ti Irkoy 
1CO.12.2	War ga bay kaŋ waatoo kaŋ war ga tee kutakaw, tooru benbawey no ma war gongu ka koy. 
1CO.12.3	Woo se ay ga war bayrandi kaŋ boro kul kaŋ Irkoy Hundoo nʼa tuti a ma šelaŋ si nee: «Isa ma laali»
1CO.12.5	Irkoy goyey dumi-dumiyaŋ no, amma Koy follokaa se i ga teendi. 
1CO.12.6	Irkoy goy takawey dumi-dumiyaŋ no, amma Irkoy follokaa kʼi kul tee kʼi daŋ borey biney ra. 
1CO.12.7	Nooyanoo kaŋ Irkoy Hundoo gʼa noo boro foo kul se ga Irkoy Hundoo hinoo cebe nafaw se. 
1CO.12.8	Irkoy Hundoo ga boro foo noo lakkal šenni, Irkoy Hundi follokaa ga boro foo noo bayray šenni. 
1CO.12.9	Irkoy Hundi follokaa ga boro foo noo naanayyan, Irkoy Hundi follokaa ga boro foo noo anneemaa nooyanyaŋ kaŋ ti ka boro duubaanandi. 
1CO.12.10	A ga boro foo noo kayfi teeyan, a ga boro foo noo annabitaray, a ga boro foo noo a ma Irkoy Hundoo hayey nda hayey kaŋ manʼti Irkoy Hundoo wane fay-fay kʼi kaa cere ra, a ga boro foo noo ka šenni dumi-dumiyaŋ šelaŋ, a ga affoo mo noo a ma šenney feeri. 
1CO.12.11	Amma wey kul, Irkoy Hundi follokaa no mʼi tee ka nooyaney zamna boro foo kul se nda woo kaŋ ga kan Irkoy Hundoo se.
1CO.12.12	Sanda takaa kaŋ nda gaaham manʼti kala affoo, amma a goo nda nongu booboyaŋ, gaahamoo nongey nda ngi booboyanoo kul, i manʼti kala gaaham folloku, takaa din da ti 
1CO.12.13	Zama ir kul 
1CO.12.14	Gaaham mo manʼti nongu folloku, nga nongey ga boobo. 
1CO.12.15	Nda cee nka nee: «Zama ay manʼti kabe, ay sii gaaham ra.» De woo maaganda se a sii gaaham ra wala? 
1CO.12.16	Nda haŋa nee: «Zama ay manʼti moo, ay sii gaaham ra.» De woo maaganda se a sii gaaham ra wala? 
1CO.12.17	Nda boro gaahamoo kul manʼti kala moo, man nongoo kaŋ nda boro ga maa? Nda gaaham kul manʼti kala nongu kaŋ nda boro ga maa, man nongoo kaŋ nda boro ga maa haya hew? 
1CO.12.18	Irkoy nka nongu foo kul daŋ gaaham ra nda takaa kaŋ ga kan a se. 
1CO.12.19	Nda a kul manʼti kala nongu folloku, man ra gaahamoo goo? 
1CO.12.20	Nongu boobo goo gaaham ra, amma gaaham folloku no.
1CO.12.21	Moo si hin ka nee kabe se: «Ay si almuraadu nda ni.» Wala koyne mo boŋ ma nee cee se: «Ay si almuraadu nda ni.» 
1CO.12.22	Nda cimi, gaaham nongey kaŋ ir gʼi himandi hayayaŋ kaŋ sii nda gaabi, ngi ga ir ga hanse ka too. 
1CO.12.23	Boro gaahamoo nongey kaŋ ir gʼi himandi nonguyaŋ kaŋ si hima nda beeray beeri, ir gʼi kuubi kʼi bere nda beeray kaŋ ga hanse ka beeri, de mo ir nongey kaŋ ir ga haw i ma diyandi, ir ga hanse ka lakkal tee i se. 
1CO.12.24	Nongey kaŋ ir si haw nda ey, si too boro ma hanse ka lakkal tee i se. Irkoy nka gaaham tee ka nongey kaŋ sii nda beeray beeri noo beeray kaŋ ga hanse ka beeri, 
1CO.12.25	hala fay-fayyan masi huru gaaham ra, gaaham nongey kul ma lakkal follokaa daŋ cere se. 
1CO.12.26	Nda nongu foo ga zarabi, nongey kul mma zarabi a bande, nda nongu foo duu darža, nongey kul mma ɲaali a bande.
1CO.12.27	War, war manʼti kala Almasihu gaahamoo, war affoo kul manʼti kala nga gaahamoo nongey affoo. 
1CO.12.28	Irkoy na boroyaŋ gorandi 
1CO.12.29	Borey kul ti diyaw wala? Borey kul ti annabi wala? Borey kul ti cawandikaw wala? Borey kul no ma kayfi tee wala? 
1CO.12.30	Borey kul ka duu anneemaa nooyanoo ka borey duubaanandi wala? Borey kul no ma šenni dumi-dumiyaŋ šelaŋ wala? Borey kul no ma hin ka šenney feeri wala? 
1CO.12.31	Wa hanse ka baa anneemaa nooyan babbeerey.
1CO.12.31	Sohõ ay ga war cebe fondawey ihennaa.
1CO.13.1	Ba nda ay ga šenney šelaŋ kaŋ borey gʼi šelaŋ hala ka šenney šelaŋ kaŋ almalaykey gʼi šelaŋ,
1CO.13.1	amma nda ay si baa boro
1CO.13.1	ay ga hima nda guuru kaŋ ga kara-kara de, wala haya kaŋ ga dunduŋ de.
1CO.13.2	Koyne mo nda ay duu annabitaray,
1CO.13.2	de ay ga sirrey kul bay, de ay duu bayraa kul,
1CO.13.2	de mo nda ay duu naanay beeri kaŋ ga kate ya hin ka tondi honduyaŋ ganandi,
1CO.13.2	amma nda a gar ay si baa boro, ay manʼti baffoo.
1CO.13.3	Ba nda ay gʼay almaanoo kul zamna heraykoyney se,
1CO.13.3	de ay gʼay kunturoo noo i mʼa ton
1CO.13.3	amma nda a gar ay si baa boro, a si haya kul hanse ya ne.
1CO.13.4	Baji ga suuri, a ga boori,
1CO.13.4	a si canse, [baji] si bolsay, a si fooma,
1CO.13.5	a si goy meera tee, a si nga boŋ nafaa ceeci,
1CO.13.5	a si dukur, a si dori dii,
1CO.13.6	a si ɲaali nda šerretaray jaŋay,
1CO.13.6	a ga ɲaali nda cimi.
1CO.13.7	Baji ga hinžee haya kul ra, a ga naanay haya kul, a ga haya kul naata, a ga haya kul muɲe.
1CO.13.8	Baji si ben abada.
1CO.13.8	Annabitaray ga kaa ka ben, šenney ga kaa ka naŋandi, bayray ga kaa ka ben.
1CO.13.9	Sohõ bayray jere bara ir se, ir annabitaraa manʼti kala jere.
1CO.13.10	Amma waati kaŋ woo kaŋ ga timme kaa, woo kaŋ ti jere ga kaa ka ben.
1CO.13.11	Waatoo kaŋ ay ga tee zanka kaccu, ay ga šelaŋ sanda zanka kaccu,
1CO.13.11	ay ga miile sanda zanka kaccu, ay ga hongu sanda zanka kaccu.
1CO.13.11	Waatoo kaŋ ay tee aru, ay benandi nda zankakaccutaray hayey.
1CO.13.12	Sohõ diji
1CO.13.12	amma ir ga kaa ka dii moo nda moo.
1CO.13.12	Sohõ ay bayraa manʼti kala jere,
1CO.13.12	amma ay bayraa ga kaa ka timme sanda takaa kaŋ nda Irkoy gʼay bay.
1CO.13.13	Haya hinzaa kaŋ ga cindi ne:
1CO.13.13	naanay, nda naata, nda baji,
1CO.13.13	amma hayey wey kul ibeeroo manʼti kala baji.
1CO.14.1	Wa hanga baji, wa hanse ka baa Irkoy 
1CO.14.2	Boro kaŋ ga šenni tana šelaŋ, manʼti borey se a ga šelaŋ, Irkoy se a ga šelaŋ, zama boro kul si faham a se. Irkoy Hundoo albarkaa ra a ga sirriyaŋ har. 
1CO.14.3	Amma boro kaŋ ga annabi goy tee si šelaŋ kala borey se hala i ma duu nafaw, nda hoyray, nda bineyaynay. 
1CO.14.4	Boro kaŋ ga šenni tana šelaŋ, nga boŋ no a gʼa nafa, amma boro kaŋ ga annabi goy tee ga 
1CO.14.5	Ay si baa kala war kul ma šenni dumi-dumiyaŋ šelaŋ, amma ay baa war ma annabi goy tee ka bisa ey. Boro kaŋ ga annabi goy tee bisa boro kaŋ ga šenni dumi-dumiyaŋ šelaŋ, wala mo boraa kaŋ ga šenni dumi-dumiyaŋ šelaŋ ma šenney feeri kaŋ a nʼi har hala Egilizoo ma duu nafaw. 
1CO.14.6	Sohõ agʼarmey, ir ma daŋ kaŋ ay koy war do ka šenni dumi-dumiyaŋ šelaŋ: macin no ay gʼa hanse war se nda manʼti Irkoy bangayyan no, wala bayray, wala annabi šenni, wala cawandiyan no ay gʼa har?
1CO.14.7	Takaa kaŋ nda hayey kaŋ ra hundi sii goo nda jinde, sanda laati wala kurbu beeri, nda jindey si fay, taka foo nda boro ga bay hayaa kaŋ laatoo wala kurbu beeroo hẽenoo gʼa har? 
1CO.14.8	Nda a gar laati beeri jindoo nka si henan, may no ma soolu wongoo se?
1CO.14.9	Takaa din da war, nda war deenoo si filla deede kaŋ ga fahamandi, taka foo nda boro ga hayaa bay kaŋ harandi? War mma šelaŋ hewoo ra. 
1CO.14.10	Šenni dumi hinna kul kaŋ bara aduɲɲa ra, affoo sii i ra kaŋ sii nda almagana. 
1CO.14.11	Deene šenni kaŋ ay sʼa bay, ay ga tee boraa kaŋ gʼa šelaŋ se yaw, boraa mo ga tee ya ne yaw. 
1CO.14.12	War mo, takaa din da, zama war ga hanse ka baa Irkoy Hundoo nooyaney, wʼi ceeci nda booboyan Egilizoo nafaa se.
1CO.14.13	Woo maaganda se boro kaŋ ga šenni tana šelaŋ ma Irkoy ŋaaray nga mʼa feeri. 
1CO.14.14	[Zama] nda ay ga ŋaaray šenni tana ra, ay hundoo ga ŋaaray, amma ay lakkaloo si baffoo tee. 
1CO.14.15	Macin no yʼa tee? Ay ga ŋaaray nda ay hundoo, amma ay ga ŋaaray nda ay lakkaloo mo. Ay ga dooni nda ay hundoo, amma ay ga dooni nda ay lakkaloo mo. 
1CO.14.16	Zama nda nʼga albarka daŋ Irkoy se nda ni hundoo hinne, boro kaŋ si faham hayaa kaŋ nʼgoo mʼa har se kaŋ goo margaroo ra, taka foo nda a ga hin ka nee: «Amin» ni albarka daŋyanoo se, ka gar hayaa kaŋ nʼnʼa har a si faham a se? 
1CO.14.17	Cimi no nʼna albarka daŋ ka boori, amma boro faa mana duu nafaw.
1CO.14.18	Ay ga albarka daŋ Irkoy se kaŋ ay ga šenni dumi-dumiyaŋ šelaŋ ka bisa war kul, 
1CO.14.19	amma Egiliz margaroo ra, ay baa ya kalima guu šelaŋ nda ay lakkaloo ka borey cawandi ka bisa kalima zenber woy (10.000) šenni tana ra.
1CO.14.20	Agʼarmey, war masi miile sanda zankayaŋ, ifutu here wa tee zankayaŋ, amma miileyan here wa tee boroyaŋ kaŋ tee ka timme. 
1CO.14.21	A hantumandi 
1CO.14.21	«‹Šenni tanayaŋ
1CO.14.21	nda mee waaniyaŋ nda
1CO.14.21	ay ga šelaŋ jamaa woo se,
1CO.14.21	ba woo ra i si haŋajer ya ne.›
1CO.14.21	Ir Koyoo kʼa har.»
1CO.14.22	Adiši šenni dumi-dumey manʼti kala tammaasa, manʼti ganakey se, borey kaŋ manʼti ganakawyaŋ se a ga tee tammaasa. Amma annabitaray manʼti tammaasa borey kaŋ manʼti ganakaw se, ganakey se a ga tee tammaasa.
1CO.14.23	Nda Egilizoo kul marga, de i kul ga šenni dumi-dumiyaŋ šelaŋ, de boroyaŋ kaŋ si faham wala boroyaŋ kaŋ manʼti ganakaw huru kate, i si nee kaŋ war nka hollo wala? 
1CO.14.24	Amma nda borey kul ga annabi goy tee, de boro kaŋ manʼti ganakaw wala boro kaŋ si faham huru kate, i kul ga hayaa har a se kaŋ ti a, borey kul ga nga lakkaloo bay. 
1CO.14.25	Hayey kaŋ a gʼi tugu nga binoo ra ga fatawandi, woo ra a ga nga ndumoo ka sujudu ka Irkoy beerandi ka bayrandi ka nee: «Cimi no kaŋ Irkoy goo war game.»
1CO.14.26	Agʼarmey, macin no ir mʼa tee? Waati kaŋ war ga marga, boro foo ga bayti don, affoo ga cawandi, affoo ga šenni tana šelaŋ, affoo ga bangayyan har, affoo ga šenney feeri, war affoo kul ma haya tee. Haya kul kaŋ war gʼa tee ma tee nafaw se. 
1CO.14.27	Nda boro ga šenni tana šelaŋ, a ma tee boro hinka, nda a boobo a ma tee boro hinza, i mʼa tee affoo-foo, boro foo mʼa feeri. 
1CO.14.28	Nda šenni feerikaw sii no, a ma dangay 
1CO.14.29	Annabey, ngi boro hinka wala ihinza ma šelaŋ, borey jerey ma ngi šennoo guna. 
1CO.14.30	Nda Irkoy na haya bangandi boro tana se kaŋ goo no, boro jinaa ma dangay. 
1CO.14.31	War kul ga hin ka annabi goy tee affoo-foo, hala borey kul ma caw, i kul ma hoyrayandi. 
1CO.14.32	Annabey kaŋ goo ngi annabitaraa ra ga hin ngi boŋ. 
1CO.14.33	Irkoy manʼti hoolo-hoolo Irkoy, alaafiya Irkoy no.
1CO.14.33	Sanda takaa kaŋ nda a ga teendi Irkoy boro henanantey Egilizey kul ra, 
1CO.14.34	woyey ma dangay Egilizoo margarey ra, zama a si bisa i se i ma šelaŋ. I ma ngi boŋ yeeti ganda takaa kaŋ nda 
1CO.14.35	Nda haya goo no kaŋ i ga baa ngi ma faham a se, i ma ngi kurɲey hãa nda a hugey do, zama haawi no woy ma šelaŋ Egilizoo margari ra.
1CO.14.36	War do Irkoy meešennoo hun wala? War hinne ti borey kaŋ duu a wala? 
1CO.14.37	Nda boro ga hongu annabi ti nga wala boro kaŋ duu Irkoy 
1CO.14.38	Boro kaŋ wanji woo, Irkoy si yadda boraa ga.
1CO.14.39	Woo se agʼarmey, wa hanse ka baa ka annabi goy tee, war masi šenni dumi-dumiyaŋ haryanoo ganji. 
1CO.14.40	Amma hayey kul ma teendi beeray ra, i kul ma teendi nda fondaa.
1CO.15.1	Agʼarmey, ay ga war hongandi kaŋ 
1CO.15.2	nga albarkaa ra war goo ma hallasi nda war na šennoo dii nda takaa kaŋ nda ay nʼa har war se, nda manʼti woo, war nka naanay yaada.
1CO.15.3	Woo kaŋ ay duu a ti haya jinaa kaŋ ay nʼa har war se kaŋ ti 
1CO.15.4	I nʼa daŋ 
1CO.15.5	A bangay Piyer se, nga banda ga, a bangay taalibi woy cindi hinkaa (12) mo se. 
1CO.15.6	Woo banda ga, waati follokaa ra a bangay haya kaŋ bisa boro zangu guu (500) se ir armey ra, ngi jere beeroo kul ga huna hala hõ, amma affooyaŋ faati. 
1CO.15.7	Woo banda ga, a bangay Žak se, nga banda ga, a bangay 
1CO.15.8	Woo kul banda ga, a bangay ba agay se, agay kaŋ ga hima nda zanka kaŋ hayandi za nga waatoo mana too. 
1CO.15.9	Zama agay ti diyawey ikaccaa, agay kaŋ si hima ka ciyandi diyaw, zama ay na Irkoy 
1CO.15.10	Amma Irkoy 
1CO.15.11	A ma tee agay wala a ma tee ngi, woo ti hayaa kaŋ ir gʼa waazu, woo ti hayaa kaŋ war naanay a.
1CO.15.12	Nda ir ga waazu kaŋ 
1CO.15.13	Nda bukawey tunyanoo si bara, adiši Almasihu mo mana tun. 
1CO.15.14	Nda Almasihu mana tun, adiši ir waazoo [mo] manʼti kala yaada, ir naanaa mo manʼti kala yaada. 
1CO.15.15	De mo ir ga kaa ka garandi seedezooru Irkoy se, zama ir na seedezoorutaray tee ka nee kaŋ Irkoy na Almasihu tunandi, ka gar a manʼa tunandi, nda cimi no kaŋ bukawey si tun. 
1CO.15.16	Nda bukawey si tun, Almasihu mo mana tun. 
1CO.15.17	Nda Almasihu mana tun, war naanaa manʼti kala yaada, hala sohõ war zunubey no ma war juwal. 
1CO.15.18	Borey mo kaŋ faati i goo Almasihu bande halaci. 
1CO.15.19	Nda aduɲɲa woo de ra ir ga naata Almasihu ra, ir jaase borey kul.
1CO.15.20	Sohõ, nda cimi Almasihu tun bukawey ra, borey kaŋ faati, nga ti ngi boro jinaa kaŋ tun. 
1CO.15.21	Zama boro foo sabboo ka kate buuyan, takaa din da bukawey tunyanoo kaa boro foo sabboo ra. 
1CO.15.22	Takaa kaŋ nda Adama sabboo se borey kul ga buu, takaa din da, i kul ga kaa ka huna Almasihu sabboo ra. 
1CO.15.23	Boro foo kul nda nga waatoo: Almasihu ti boro jinaa, nga banda ga, borey kaŋ ti Almasihu wane nga kaayanoo ga. 
1CO.15.24	Woo kul banda ga, benantaa ga kaa, waatoo kaŋ a ga jineborotaray kul, nda hini kul, nda gaabi kul halaci ka 
1CO.15.25	Zama a tilasu a ma laama hala waati kaŋ Irkoy ma iberey kul daŋ nga cewey cire. 
1CO.15.26	Iberi kokorantaa kaŋ ga halacandi manʼti kala buuyan. 
1CO.15.27	Woo maaganda se 
1CO.15.28	Waati kaŋ hayey kul huru Almasihu cire ka ben, waatoo din Irkoy 
1CO.15.29	Nda manʼti woo, macin no borey kaŋ 
1CO.15.30	Ir hunday, macin se waati kul ir goo farratay ra? 
1CO.15.31	[Agʼarmey,] zaari kul ay goo buuyan mee ga. Addaliloo kaŋ kate ya woo har manʼti kala war nda ay ga fooma Almasihu Isa ir Koyoo albarkaa ra. 
1CO.15.32	Nda a gar ya nka ganjihoogawey tangam Efez koyraa ra nda adamizey hinne takaa, macin ti nafaa kaŋ ay ga duu a nda bukawey si tun? Adiši «ir ma ŋaa, ir ma haŋ, zama suba ir ga buu»
1CO.15.33	War masi war boŋ darga: cere futu ga boro bere. 
1CO.15.34	Wa yee kate fondaa ga, war masi zunubu tee, zama boroyaŋ war ra si Irkoy bay, ay gʼa har hala war ma haw.
1CO.15.35	Boro foo ga hin ka hãa ka nee: «Adiši taka foo nda bukawey ga tun? Gaaham dumi foo nda i ga kaa?» 
1CO.15.36	Saama! Dumi kaŋ nʼnʼa say ni faaroo ra, a mma buu jina a ma yee ka huna. 
1CO.15.37	Woo kaŋ nʼgʼa say manʼti dumaroo kaŋ ga kaa ka fatta no nʼnʼa say, amma gurunbu de no nʼgʼa say, a ma tee alkama wala dumi foo, 
1CO.15.38	Irkoy gʼa noo kunturu kaŋ a baa. Dumi kul a gʼa noo kunturu kaŋ nda a ga hima.
1CO.15.39	Baahunantey affoo nda affoo gaahamoo si hima. Adamizey wanoo ti dumi foo, adabbawey wanoo ti affoo, cirawey wanoo ti affoo, hamiisawey wanoo ti affoo. 
1CO.15.40	Wa hayey guna kaŋ goo beenaa ra. Ngi kunturey nda laboo waney kunturey ga fay, hayaa kaŋ gʼi fay manʼti kala beene waney annuuraa nda laboo waney annuura manʼti affoo. 
1CO.15.41	Affoo ti waynaa annuuraa, affoo ti handoo annuuraa, affoo ti handarawey annuuraa, ba handaray foo annuuraa ga fay nda affoo wanoo.
1CO.15.42	Takaa din da ti bukawey tunyanoo takaa, kunturoo mma huru laboo cire ka funbu, a ga tun bila funbuyan. 
1CO.15.43	A ga huru laboo ra sanda yaada, a ga tun nda darža, a ga huru laboo ra, a sii nda gaabi, a ga tun nda hini. 
1CO.15.44	A ga huru laboo ra nga koonu, amma a ga tun nda kunturu kaŋ hun Irkoy do. Nda kunturu koonu goo no, kunturu mo goo no kaŋ hun Irkoy do. 
1CO.15.45	Woo se a hantumandi 
1CO.15.46	Amma woo kaŋ hun Irkoy do manʼti ijinaa, kunturu koonoo ti ijinaa, nga banda ga, woo kaŋ hun Irkoy do ga kaa. 
1CO.15.47	Adama jinaa kaŋ zandi labuhamnoo ra sii kala laboo ga, Adama hinkantoo mana hun kala beenaa ra. 
1CO.15.48	Takaa kaŋ boraa kaŋ teendi nda labu ga hima a, nga da no wey kaŋ goo laboo ga, ga hima nda a. Koyne mo takaa kaŋ boraa kaŋ goo beenaa ra ga hima a, nga da no wey kaŋ goo beenaa ra ga hima nda a. 
1CO.15.49	Takaa kaŋ nda ir ga hima nda boraa kaŋ goo laboo ga, ir ga kaa ka hima nda woo kaŋ goo beenaa ra.
1CO.15.50	Agʼarmey, hayaa kaŋ ay gʼa har ti: gaaham nda kuri si hin ka Irkoy 
1CO.15.51	Nga ne, ay ga sirri foo har war se: ir kul si kaa ka faati, amma ir kul ga kaa ka barmay, 
1CO.15.52	dogoo din da, moomiti foo ga, laati beeroo hẽeni koraa ga, laatoo ga hẽe da, bukawey ga tun, i si hin ka funbu, de ir, ir ga barmay. 
1CO.15.53	Zama a nka tilasu kunturoo woo kaŋ ga kaa ka funbu ma haya kaŋ si hin ka funbu daŋ kʼa tee sanda darbay, kunturoo woo kaŋ ga kaa ka buu ma haya kaŋ si hin ka buu daŋ kʼa tee sanda darbay. 
1CO.15.54	Waati kaŋ kunturoo woo kaŋ ga kaa ka funbu na haya kaŋ si hin ka funbu daŋ kʼa tee sanda darbay, kunturoo woo kaŋ ga kaa ka buu na haya kaŋ si hin ka buu daŋ kʼa tee sanda darbay, waatoo din šennoo kaŋ hantumandi Citaaboo ra ga kaa ka tabati: «Buuyan gonandi ka dere pat.»
1CO.15.55	«Aywa, buuyan, man ni hinoo?
1CO.15.55	Buuyan, man ni naajoo kaŋ ga wiiya?»
1CO.15.56	Buuyan naajoo kaŋ ga wiiya ti zunubu, zunubu gaaboo ti 
1CO.15.57	Amma albarka ma bara Irkoy se kaŋ nʼir noo hini ir Koyoo Isa 
1CO.15.58	Woo se agʼarmey, ay baakey, wa gaabandi, war masi bere-bere, war ma koy jine waati kul ir Koyoo goyoo ra, zama war ga bay kaŋ war goyoo si tee yaada ir Koyoo albarkaa ra.
1CO.16.1	Haya kaŋ ti nooroo kaŋ ga margandi Irkoy boro henanantey
1CO.16.2	Jirbiiyye foo kul, zaari jinaa kaŋ ti alhadoo, war boro foo kul, woo kaŋ a ga hin a, a mʼa kaa nga duuraa ra kʼa daŋ jere ga nga do, i masi koy naŋ hala waati kaŋ ay kaa war do ka noorey marga. 
1CO.16.3	Waati kaŋ ay too no din, borey kaŋ war nʼi suuba, ay gʼi sanba Žerizalem nda batagayaŋ nda war gaakasinaa. 
1CO.16.4	Nda ay koyyanoo goo nda addalil mo, ay ga huru i jine ir ma koy.
1CO.16.5	Ay ga naaru ka Masedoni gandaa kottu ka koy war do, zama ay ga bisa nda no din. 
1CO.16.6	A ga hin ka tee ya waati tee war do, wala hunday ya jiyaa tee war do hala war mʼay faaba naarumaa nongu kul kaŋ ra ay ga koy. 
1CO.16.7	Zama hiino ay si baa ya dii war hinne ka bisa, ay ga naata ya waati tee war bande nda ir Koyoo yadda.
1CO.16.8	Amma ay ga cindi ne Efez hala 
1CO.16.9	zama mee beeri feeri ya ne kaŋ ga hanse ka boori ay goyoo se, amma agʼiberey ga boobo.
1CO.16.10	Nda Timote kaa, war masi naŋ a ma hunbur haya kul war game, zama ir Koyoo goyoo ra a goo sanda agay. 
1CO.16.11	Boro kul masʼa kaynandi, wʼa faaba hala a ma kaa ay do nda alaafiya, zama ay goo mʼa batu, nga nda ir armey.
1CO.16.12	Haya kaŋ ti ir armaa Apolos, cee booboyaŋ ay nʼa wiri a ga a ma koy war do, nga nda ir armey, amma manʼti nga anniyaa no, nga ma koy sohõ da. Za a duu fondo, a ga koy.
1CO.16.13	Wa hanna cijin nda zaari, wa gaabandi ka cindi naanaa ra, wa bine tee, wa tee gaabikoyniyaŋ. 
1CO.16.14	Hayey kul kaŋ ga teendi war game, i ma teendi baji ra.
1CO.16.15	Agʼarmey, ay ga war hoyray, war ga bay kaŋ Stefanas nda nga hugoo borey ti boro jinawey kaŋ naanay Akay gandaa ra. I hanse ka Irkoy boro henanantey faaba. 
1CO.16.16	Borey wey mo, wa haŋajer i se, ngi nda ngi goykasinawey kul.
1CO.16.17	Ay ga ɲaali nda Stefanas, nda Fortinatus, nda Akayik kaayanoo, zama war dumaa ga, i yee ya ne war dogoo ra. 
1CO.16.18	I na agay nda war biney yaynandi. Wa borey wey dumey beerandi.
1CO.16.20	Ir armey kul ga war foo. Wa cere foo nda summuyan henanante.
1CO.16.21	Agay hunday Pol kaboo ka fooyanoo hantum.
1CO.16.22	Boro kaŋ si baa ir Koyoo, boraa ma laali. Maranata! (maanaa «kaa, ir Koyoo!») 
1CO.16.23	Ir Koyoo Isa 
1CO.16.24	Ay ga baa war kul 
2CO.1.1	Agay Pol kaŋ ti 
2CO.1.2	Ir Baaba Irkoy nda ir Koyoo Isa Almasihu 
2CO.1.3	Albarka ma bara Irkoy se kaŋ ti ir Koyoo Isa 
2CO.1.4	kaŋ gʼir biney yaynandi ir zarabey kul ra, hala ir ma hin ka borey kaŋ goo zarabi dumi kul kaŋ no ra biney yaynandi nda bineyaynandiroo kaŋ nda Irkoy nʼir zaati biney yaynandi. 
2CO.1.5	Takaa kaŋ nda Almasihu zarabey ga boobo ka kaa ir ga, takaa din da nda Almasihu gʼir bineyaynandiroo boobandi. 
2CO.1.6	Taka kul kaŋ nda ir biney maray, a manʼti kala war bineyaynandiroo nda war hallasiroo se. Nda ir biney yay, a manʼti kala war bineyaynandiroo se kaŋ ga kate war ma zarabey muɲe kaŋ ir zaati gʼi muɲe. 
2CO.1.7	Ir naataa war here ga hanse ka gaabi, zama ir ga bay kaŋ nda war na zarabey muɲe ir bande, war ga duu war bagaa bineyaynandiroo mo ir bande.
2CO.1.8	Ir armey, ir si baa war ma jaŋ ka bay kaŋ zaraboo kaŋ duu ir 
2CO.1.9	Ir hongu ir biney ra kaŋ buuyan kayandi ir se. Woo teendi hala ir masi duu ka naanay ir boŋ, ir ma naanay Irkoy kaŋ ga bukawey tunandi. 
2CO.1.10	A nʼir soolam buuyan beeroo woo ra, a gʼir soolam da. Ir ga naata a ga [kaŋ] a gʼir soolam koyne. 
2CO.1.11	War mo gʼir faaba nda Irkoy ŋaarayroo kaŋ war gʼa tee ir se, hala Irkoy 
2CO.1.12	Hayaa kaŋ nda ir ga fooma manʼti kala: ir biney ga tee seede nda takaa kaŋ nda ir dira aduɲɲa ra, waaniwaani war jine, a teendi nda taka sasawante nda henanyan kaŋ hun Irkoy do, a mana teendi nda adamize lakkal, amma Irkoy 
2CO.1.13	Ir si haya kul hantum kʼa sanba war se nda manʼti haya kaŋ war ga hin kʼa caw ka faham a se. Ay ga naata kaŋ war ga kaa ka duu fahamay timmante, 
2CO.1.14	sanda takaa kaŋ nda war faham kaccu ir se sohõ da, kaŋ war ga fooma nda ir sanda takaa kaŋ nda ir ga fooma nda war [ir] Koyoo Isa zaaroo hane.
2CO.1.15	Naanaa woo ka kate ay baa ya koy war do jina hala war ma duu anneema foo koyne. 
2CO.1.16	Maanaa ya mma bisa war do ka koy Masedoni gandaa ra, ya hun Masedoni ka yee war do hala war mʼay faaba naarumaa se ka koy Žude gandaa ra, amma a mana tee. 
2CO.1.17	Waatoo kaŋ ay ga woo kayandi, ay lakkaloo nka sii ay ga wala? Hayey kaŋ ay ga nee ay mʼi tee ya mmʼi tee sanda hundi-ibaayi kaŋ ra ay ga nee «ayyo, ayyo» nda «kalaa, kalaa» waati follokaa ra? 
2CO.1.18	Amma Irkoy ga laadir, ir šennoo kaŋ ir nʼa har war se, a manʼti «ayyo» nda «kalaa». 
2CO.1.19	Zama Irkoy 
2CO.1.20	Irkoy allaahidey kul ti «ayyo» Almasihu albarka ra. Woo maaganda se ir ga nee «amin» nga albarkaa ra ka Irkoy beerandi. 
2CO.1.21	Boraa kaŋ gʼir nda war tabatandi cere ga Almasihu albarkaa ra, kaŋ nʼir yon kʼir daŋ jere ga, boraa manʼti kala Irkoy, 
2CO.1.22	nga ka nga tammaasaa daŋ ir ga, ka nga 
2CO.1.23	Agay, ay hundoo ga Irkoy ga tee ya ne seede kaŋ hala war masi duu šiitay, nga se ya na koy koyne Korent. 
2CO.1.24	Manʼti ir mma hini fur war naanaa boŋ, amma ir mma goy nda cere war ɲaaloo maaganda se, zama naanaa ka war kayandi.
2CO.2.1	Woo se ay nee ay boŋ se ay si yee war do nda binemarayyan. 
2CO.2.2	Nda agay, ay na war biney maray, may no mʼay ɲaalandi, nda manʼti war kaŋ ay na war biney maray? 
2CO.2.3	Ya nka woo hantum, hala nda ay kaa, borey kaŋ ga hima ka tee ya ne ɲaali masi tee ya ne binemarayyan. War here, ay ga naanay ka bay kaŋ ay ɲaaloo ti war kul ɲaaloo. 
2CO.2.4	Ay hantum war se zarabi beeri ra, nda binešiitay, nda munday boobo, manʼti war binemarayyan se, amma hala war ma duu ka bajoo bay kaŋ ay gʼa tee war se cere-cere ga.
2CO.2.5	Nda boro na binemarayyan tee, manʼti agay hinne binoo no a nʼa maray, amma nongu foo ra, bila nda ay ma alhaddu hoo, war kul no a na war maray. 
2CO.2.6	Boraa woo, zukandoo kaŋ boro boobo nʼa daŋ a ga wasa a se. 
2CO.2.7	Woo se war masʼa dii a se, war mma hima ka yaafa a se, war ma binoo daŋ hala binemarayyan beeri masi koy duu a. 
2CO.2.8	Adiši ay gʼa wiri war ga, war ma cebe a se kaŋ war ga bagʼa. 
2CO.2.9	Hayaa mo kaŋ se ay bay ka hantum war se manʼti kala ka dii war laadirtaraa wala war gʼay šenney dii haya kul ra. 
2CO.2.10	Nda war na haya yaafa boro se, agay mo ga yaafa boraa se. Nda ay na haya yaafa, ay manʼa tee kala war maaganda se 
2CO.2.11	hala Ibilisi masʼir darga, zama nga anniyawey si dere ir se.
2CO.2.12	Kaŋ ay too Trowas koyraa ra 
2CO.2.13	ay hundoo mana duu hunanzamay kul, zama ay manʼay armaa Tit gar no din. Woo se ay nʼi hoy baani ka koy Masedoni.
2CO.2.14	Albarka ma bara Irkoy se kaŋ waati kul a gʼir hangandi 
2CO.2.15	zama ir manʼti kala Almasihu sunnaara Irkoy se, borey kaŋ ga hallasi game nda wey kaŋ ga halaci game. 
2CO.2.16	Affooyaŋ se buuyan hew no kaŋ ga kate buuyan, affooyaŋ se hunayan hew no kaŋ ga kate hunayan. May no ma bara nda haya kaŋ ga a wasa ka goyoo woo tee?
2CO.2.17	Zama ir si Irkoy meešennoo tee maamala haya sanda boro boobey din. Ir ga šelaŋ henanyan ra, ir ga šelaŋ sanda boroyaŋ kaŋ hun Irkoy do ka šelaŋ Irkoy jine Almasihu albarkaa ra.
2CO.3.1	Ir mma sintin ka yee kʼir boŋ saabu wala? A mma too ir ma bataga hantum war se kaŋ gʼir saabu sanda takaa kaŋ boro fooyaŋ gʼa tee, wala mo ka duu bataga ka hun war do wala? 
2CO.3.2	War hunday ti batagaa kaŋ gʼir saabu, a hantumandi ir biney ra, adamizey kul gʼa bay i gʼa caw. 
2CO.3.3	A ga kaaray kaŋ war manʼti kala 
2CO.3.4	Woo kaŋ ir nʼa har, ir ga naanay ka bay kaŋ ir mana duu a kala Almasihu albarkaa ra Irkoy jine. 
2CO.3.5	Manʼti ir mma hongu kaŋ ir goo nda hini kaŋ ir duu a ir boŋ ra, ir hinoo si hun kala Irkoy do. 
2CO.3.6	Nga no kʼir noo hini ir ma tee 
2CO.3.7	Buuyan goyoo
2CO.3.8	De Irkoy Hundoo goyoo si annuura cebe kaŋ bisa woo wala? 
2CO.3.9	Nda zukandoo goyoo goo nda darža, goyoo kaŋ ga kate šerretaray ga hanse ka bisa a darža. 
2CO.3.10	Ka sawa nda woo, ba darža bisantaa manʼti baffoo darža beeroo woo jine. 
2CO.3.11	Zama nda haya bisantaa duu darža, de woo kaŋ ga duumi si hanse ka bisa a darža wala?
2CO.3.12	Naataa dumoo woo kaŋ goo ir se, nga se ir goo nda naanay timmante. 
2CO.3.13	De mo ir si Musa takaa tee kaŋ na sanfiti daŋ nga ndumoo ga hala Izirayel izey masi dii annuuraa benyanoo kaŋ ti haya bisante. 
2CO.3.14	Amma ngi lakkaley šendi, hala hõ, nda i ga amaana žeenaa caw sanfitoo follokaa no ma cindi moɲey ga. Sanfitoo woo si hun, amma Irkoy gʼa kaa Almasihu albarkaa ra. 
2CO.3.15	Hala hõ, waati kaŋ i ga Musa citaaboo caw, sanfiti ga guma biney ga. 
2CO.3.16	Amma waati kaŋ boro bere ir Koyoo here, sanfitoo ga hun, 
2CO.3.17	ka gar «ir Koyoo» manʼti kala Irkoy Hundoo, de mo nongu kaŋ ra ir Koyoo Hundoo goo, borcintaray goo no din. 
2CO.3.18	Ir kul, ir ndumey si guma, ir ga dii ir Koyoo annuuraa sanda diji ra
2CO.4.1	Irkoy tamalla ir se ka goyoo woo talfi ir ga, woo se ir biney si hun. 
2CO.4.2	Ir wanji hayey ga kaŋ ga teendi tuguyan ra kaŋ ti haawi hayayaŋ. Ir si dira carmay ra, ir si Irkoy meešennoo barmay. Ir mma cimoo har a ga kaaray, hala boro foo kul mʼir saabu Irkoy jine. 
2CO.4.3	Koyne mo nda ir 
2CO.4.4	borey kaŋ si naanay kaŋ zamanoo woo koyoo na lakkaley danandi hala i masi dii Alhabar Boryaa annuuraa kaŋ ti 
2CO.4.5	Manʼti ir boŋ no ir gʼa har ir waazey ra, Isa Almasihu no ir gʼa har sanda Koy ir waazey ra. Amma ir, ir ga nee war tamey ti ir Isa maaganda se. 
2CO.4.6	Zama Irkoy nee: «Gaayoo ma dii kubaa ra»
2CO.4.7	Amma ir ga hima nda labu kusuyaŋ kaŋ ra almaanoo woo goo hala boro ma dii kaaray kaŋ hinoo woo kaŋ cine sii mana hun kala Irkoy do, a mana hun ir do. 
2CO.4.8	Ir biney ga maray nongoo kul here, amma ir mana mongandi, ir boŋey goo kulba, amma ir naataa mana hun. 
2CO.4.9	Ir gurzugandi, amma ir mana naŋandi, ir warrandi ganda, amma ir mana halaci. 
2CO.4.10	Waati kul ir ga Isa buuyanoo maate ir gaahamoo ra, hala mo Isa hunaroo ma bangandi ir gaahamey ra. 
2CO.4.11	Zama ir kaŋ ga huna, waati kul ir ga nondi buuyan se Isa maaganda se hala mo Isa hunaroo ma bangandi ir hamey kaŋ ga kaa ka buu ra. 
2CO.4.12	Woo ra buuyanoo goo ma goy ir ra, amma hunaroo goo ma goy war ra.
2CO.4.13	Ir kul goo nda lakkal follokaa naanaa ra sanda takaa kaŋ nda a hantumandi 
2CO.4.14	zama ir ga bay kaŋ boraa kaŋ nʼir Koyoo Isa tunandi, gʼir mo tunandi Isa bande, kʼir nda war daŋ nga jere. 
2CO.4.15	Woo kul si teendi kala war se, hala Irkoy 
2CO.4.16	Woo se ir biney si hun, ba nda ir tarayheroo goo ma hasara, ir kuneheroo mma taaga zaari ka kaa zaari. 
2CO.4.17	Ir zaraboo kaŋ si beeri manʼti kala waati kayna, darža beeri abadante kaŋ si neešandi hansandi ir se. 
2CO.4.18	Ir sʼir moɲey kanji hayey kaŋ ir ga dii ey ga, wey kaŋ si diyandi ga ir gʼir moɲey kanji, zama hayey kaŋ boro ga dii ey manʼti kala waati kayna hayayaŋ, wey kaŋ boro si dii ey manʼti kala haya abadanteyaŋ.
2CO.5.1	Zama ir ga bay kaŋ nda ir hugoo kaŋ ti gaahamoo kaŋ ra ir goo halaci kaŋ manʼti kala hukkum yaada laboo ga, ir goo nda hugu abadante beenaa ra kaŋ Irkoy nʼa cin ir se, hugu no kaŋ kabe manʼa cin. 
2CO.5.2	Hukkumoo woo ra ir ga taabi, ir ga hanse ka baa ir ma huru ir gorodogoo ra kaŋ goo beenaa ra, 
2CO.5.3	woo ra ir ga garandi kaŋ darbay goo ir ga, ir sii gaa koonu. 
2CO.5.4	Zama ir wey kaŋ goo hukkumoo cire, ir ga taabi, jeraw goo ir boŋ. Manʼti ir mma baa ir ma darbaa kaa ir ga kaŋ ti ir gaahamoo, amma beenaa wanoo no ir ga baa ir mʼa daŋ ir ga, hala hunaroo ma haya kaŋ ga kaa ka buu gon. 
2CO.5.5	Boraa kaŋ nʼir tee woo hunday se manʼti kala Irkoy kaŋ nʼir noo nga 
2CO.5.6	Waati kul ir ga naanay ka bay kaŋ hala de ir goo kunturoo woo ra, ir ga mooru ir Koyoo dogoo. 
2CO.5.7	Zama naanay nda ir ga dira, manʼti woo kaŋ ir moɲey ga dii a nda ir ga dira. 
2CO.5.8	Ir ga hanse ka naanay, ir baa mo ir ma hun kunturoo woo ra hala ir ma koy goro ir Koyoo jere. 
2CO.5.9	Woo maaganda se a ma tee ir goo kunturoo woo ra wala ir sii a ra, ir ga gaabandi ir ma kan ir Koyoo se. 
2CO.5.10	Zama a nka tilasu ir kul ma bangay 
2CO.5.11	Sohõ kaŋ ir ga hunburaa kaŋ ga hima ka teendi ir Koyoo se bay, woo se ir ga taka tee borey ma yadda ir se. Irkoy ga hanse kʼir takaa bay. Ay ga naata kaŋ war mo ga hanse kʼir bay war lakkaley ra. 
2CO.5.12	Manʼti ir mma yee kʼir boŋ saabu war se koyne, ir mma war noo takaa kaŋ nda war ma fooma nda ir, hala war ma hin ka borey zaabi kaŋ ga fooma nda ngi tarayheroo bila ngi biney. 
2CO.5.13	Nda ir lakkaley hasara, a mana teendi kala Irkoy se, nda ir lakkaley boori, a mana teendi kala war se. 
2CO.5.14	 bajoo gʼir šiita, ir ga hakiika ka bay kaŋ boro folloku buu borey kul dogoo ra, adiši borey kul buu. 
2CO.5.15	A buu borey kul se hala borey kaŋ ga huna masi huna ngi boŋ se koyne, amma i ma huna boraa se kaŋ buu i se, a tun i se.
2CO.5.16	Woo maaganda se sohõ ir si boro kul dii nda takaa kaŋ nda adamizey gʼa dii. Ba nda ir na Almasihu dii nda adamizey takaa, sohõ ir si yee kʼa dii nda takaa din. 
2CO.5.17	Woo se boro kaŋ goo Almasihu bande, boraa nka tee takari taaga, haya žeeney ben, nga ne, hayey [kul] tee itaji. 
2CO.5.18	Woo kul mana hun kala Irkoy ra kaŋ nʼir nda nga waafakandi Almasihu albarkaa ra, de mo a na waafakandiyan goyoo talfi ir ga. 
2CO.5.19	Irkoy mma goy nda Almasihu
2CO.5.20	Adiši ir manʼti kala dontokawyaŋ Almasihu maaɲoo ga. A ga tee sanda ir miɲey nda Irkoy ga šelaŋ. Ir gʼa ŋaaray Almasihu maaɲoo ga war ma naŋ war nda Irkoy ma waafaku. 
2CO.5.21	Boraa kaŋ mana zunubu tee, Irkoy nʼa tee zunubu ir maaganda se, hala nga bande ir ma tee Irkoy boro šerranteyaŋ.
2CO.6.1	Adiši ir kaŋ ti Irkoy goykasinawey, ir gʼa wiri war ga, war kaŋ duu Irkoy 
2CO.6.2	zama Irkoy nee:
2CO.6.2	«Ay na ni ŋaarayroo taa waatoo kaŋ kan ya ne ra.
2CO.6.2	Hallasiroo zaaroo hane, ay na ni faaba.»
2CO.6.2	Nga ne, sohõ da ti waatoo kaŋ kan a se. Nga ne, hõ ti hallasiroo zaaroo.
2CO.6.3	Taka kul ra, ir si haya tee kaŋ ga boro kaŋandi, hala boro masʼir goyoo maaɲoo hasara. 
2CO.6.4	Ir mmʼir boŋ cebe sanda Irkoy tam hennayaŋ haya kul ra. Ir gʼa cebe nda muɲeyan beeri, nda zarabiyaŋ, nda tilasuyaŋ, nda šiitayyaŋ, 
2CO.6.5	nda barzuyaŋ, nda kasa huruyaŋ, nda tureyaŋ, nda taabiyaŋ, nda hannayaŋ, nda meehawyaŋ, 
2CO.6.6	nda henanyan, nda bayray, nda suuri, nda borohennataray, nda 
2CO.6.7	nda cimoo šennoo, nda Irkoy hinoo, nda šerretaray wongu jinawey kaŋ nda ir ga kara, ir ga gagay. 
2CO.6.8	Borey gʼir dii nda jeeray nda kaynandiyan, maa hennay nda maa futay ra. Kʼir dii sanda boro derandikawyaŋ, ka gar ir kone cimoo goo. 
2CO.6.9	I gʼir tee boroyaŋ kaŋ si bayrandi, ka gar ir ga hanse ka bayrandi, sanda boroyaŋ kaŋ buu, ka gar ir ga huna, sanda boroyaŋ kaŋ zukandi, amma ir mana wiiyandi. 
2CO.6.10	I gʼir dii sanda boroyaŋ kaŋ biney maray, ka gar waati kul ir ga ɲaali, sanda talkayaŋ, amma ir ga boro boobo tee almankoyni, sanda boroyaŋ kaŋ sii nda baffoo, ka gar ir goo nda haya kul.
2CO.6.11	Korent borey, ir nʼir miɲey feeri ka šelaŋ war se kaaray, ir hanse kʼir biney feeri war se. 
2CO.6.12	Ir mana war šiita, amma war hunday ka war bajoo kaccandi. 
2CO.6.13	Sohõ ay ga šelaŋ war se sanda ay izey, war mo, war ma taka follokaa tee ir se, war ma hanse ka war biney feeri.
2CO.6.14	War masi marga nda borey kaŋ manʼti ganakaw ka tee affoo. Zama macin margari bara šerretaray nda ifutu game? Macin margari bara gaayoo nda kubaa game? 
2CO.6.15	Macin ti waafakaa kaŋ goo 
2CO.6.16	Cin ti hayaa kaŋ goo Irkoy 
2CO.6.16	«Ay ga goro i game, ay ga dira i bande.
2CO.6.16	Ay ga tee ngi Irkoy, i ga tee ay jamaa.»
2CO.6.17	Woo maaganda se
2CO.6.17	«wa fatta i game ka fay nda ey.» Ir Koyoo nʼa har.
2CO.6.17	«War masi tuku haya žiiba ga,
2CO.6.17	de agay, ay ga yadda war ga.»
2CO.6.18	«‹Ay ga tee war se baaba,
2CO.6.18	war ga tee ya ne izʼaruyaŋ nda ize woyyaŋ.›
2CO.6.18	Ir Koyoo Hini-kul-koyoo kʼa har.»
2CO.7.1	Ay baakey, allaahidey wey kaŋ ir duu ey maaganda se, ir mʼir boŋ henanandi ka kaaray ka hun gaaham nda hundi žiibi dumi kul ga. Ir ma henanyan timmante tee Irkoy hunburaa ra.
2CO.7.2	Wa yadda ir ga, ir mana boro kul tooɲe, ir mana boro kul halaci, ir mana boro kul haya ŋaa. 
2CO.7.3	Manʼti ya mma hayey wey har ka war zukandi, zama ay nʼa har ka bisa kaŋ war goo ir biney ra, nda hunayan no wala buuyan no ir goo cere bande. 
2CO.7.4	Ay ga hanse ka naanay war, ay ga hanse ka fooma nda war. Ay binoo yay hala nongu kaŋ ga a si bisa, ir binemarayyaney kul ra, ay ga hanse ka ɲaali.
2CO.7.5	Nda cimi, waatoo kaŋ ir too Masedoni, ir mana duu hunanzamay, ir biney maray nongu kul here, tarayhere wongu, kunehere hunburay. 
2CO.7.6	Amma boraa kaŋ ga borey kaŋ biney maray biney yaynandi kaŋ ti Irkoy nʼir biney yaynandi nda Tit kaayanoo. 
2CO.7.7	Manʼti nga kaayanoo hinne, amma bineyaynandiroo mo kaŋ nda war na binoo yaynandi, a hanse kʼir mo biney yaynandi. A nʼir bayrandi kaŋ ir faajoo ga hanse ka bara war ra, nda war hẽeney, nda war gaabandiyan beeroo kaŋ war gʼa tee ya ne. Woo kate ya ɲaali ka tonton.
2CO.7.8	Ba nda ay batagaa kaŋ ay bay kʼa hantum war se na war biney maray, ay si nimsi. Waatoo kaŋ ay dii batagaa din na war biney maray waati kayna, ay nimsi. 
2CO.7.9	Sohõ ay ga ɲaali, manʼti kaŋ se war biney maray, amma ay ga ɲaali, zama war biney maray hala nongu kaŋ ra war 
2CO.7.10	Zama binemarayyan kaŋ teendi ka sawa nda Irkoy ibaayoo ga kate boro binoo ma maray ka tuubi ka duu hallasiyan, boro si nimsi a ra, amma aduɲɲa binemarayyanoo ga kate buuyan. 
2CO.7.11	Zama nga ne, war binemarayyanoo hunday kaŋ sawa nda Irkoy ibaayoo mana kate kala war ma duu ka hayey tee nda cahãyan nda ɲaali, nda faasayan beeri, nda binetunyan beeri, nda hunburay beeri, nda faajiyan beeri, nda gaabandiyan beeri, nda ba zukandiyan beeri. Nongoo kul here war cebe kaŋ war ga henan hayaa woo ra.
2CO.7.12	Adiši, nda ay hantum war se mo, manʼti goy futu teekaa wala boraa kaŋ se goy futaa teendi se. Ya nka hantum hala bajoo kaŋ war gʼa tee ir se Irkoy jine ma bayrandi war se. 
2CO.7.13	Woo ti haya kaŋ nʼir biney yaynandi. Ka tonton ir bineyaynandiroo ga, ir hanse ka ɲaali nda Tit ɲaaliyanoo, zama war kul na binoo kaanandi. 
2CO.7.14	Ay na war ka fooma a jine, amma ay mana haw. Takaa kaŋ nda ir ga cimoo har war se haya kul ra, takaa din nda ir na war ka fooma Tit jine, a tee cimi. 
2CO.7.15	Bajoo kaŋ a gʼa tee war se ga hanse ka tonton nda a hongu takaa kaŋ nda war kul ga hayey tee kaŋ a nʼi har, nda takaa kaŋ nda war nʼa kubay henna nda hunburay nda jijiriyan. 
2CO.7.16	Ay ga ɲaali nda kaŋ haya kul here ay ga naanay war.
2CO.8.1	Ir armey, ir ga Irkoy 
2CO.8.2	Binemarayyanoo kaŋ duu ey siiyan beeri ra, ngi ɲaali beeroo kate i ma hanse ka tee kabedoona ka noo, ba nda i ga hanse ka talka. 
2CO.8.3	I na ngi hinagoo tee. Ay ga seede kaŋ i bisa ngi hinagoo bila gaabi. 
2CO.8.4	I nʼir gaabi ir ma naŋ ngi ma ngi bagaa daŋ faabaroo ra kaŋ ga sanbandi Irkoy boro henanantey
2CO.8.5	I nʼa tee haya kaŋ bisa woo kaŋ ir gʼa naata. I nka jin ka ngi boŋ noo ir Koyoo se, woo banda ga, i na ngi boŋ noo ir se ka sawa nda Irkoy ibaayoo. 
2CO.8.6	Woo se ir na Tit suurandi ka nee a se kaŋ takaa kaŋ nda a na faabaroo sintin war se, takaa din da a ma koy a ga kʼa timmandi. 
2CO.8.7	War duu haya nongoo kul here: naanay ra, šenni ra, bayray ra, gaabandiyan kul here, nda bajoo kaŋ ir na war tuti war mʼa tee, war ma tee mo kabedoona faabaroo woo ra.
2CO.8.8	Manʼti ya mma šelaŋ war se ka war noo yaamar, amma ya mma boro fooyaŋ gaabandiroo har war se hala ya war bajoo guna wala baji cimi no. 
2CO.8.9	War gʼir Koyoo Isa 
2CO.8.10	Ay lakkaloo no kaŋ ay gʼa har war se woo ga, haya no kaŋ ga war nafa, war kaŋ za manna, war mana sintin hinne ka faabaroo tee, amma war nka kayandi mo kʼa tee. 
2CO.8.11	Sohõ, wa guna kʼa tee kʼa timmandi, hala anniyaa kaŋ war nʼa zaa a se, a ma tee nda a ka sawa nda war hinagoo. 
2CO.8.12	Nda anniya henna goo ka noo, haya kaŋ nʼnʼa noo ga too, woo kaŋ sii ma ne si hãandi.
2CO.8.13	Manʼti war mma boroyaŋ feeri ka war boŋ tilasandi, amma war kul ma sawa. 
2CO.8.14	Sohõ war duuray beeroo ma tilasu kaa i ga, hala ngi mo han foo, ngi duuray beeroo ma tilasu kaa war ga, hala war kul ma sawa. 
2CO.8.15	Sanda takaa kaŋ nda a hantumandi 
2CO.8.15	«Boraa kaŋ na iboobo kuuna, a mana boobo a se.
2CO.8.15	Woo kaŋ na ikaccu kuuna, a mana kacca a se.»
2CO.8.16	Albarka ma bara Irkoy se kaŋ daŋ Tit binoo ra a ma gaabandi war se, sanda woo kaŋ ir goo mʼa tee. 
2CO.8.17	A nʼir hoyraa dii. A goo nda anniya henna, a koy nda nga boŋ war do. 
2CO.8.18	Ir nʼir armaa kaŋ 
2CO.8.19	Manʼti woo hinne, naarumaa kaŋ ir goo mʼa tee faabaroo fondaa ra, Egilizey
2CO.8.20	Ir ga taka kul tee hala boro kul masʼir maaɲoo hasara nooru beeroo woo goyoo ra kaŋ ir gʼa tee. 
2CO.8.21	Ir ga ceeci ka goy henna tee, manʼti ir Koyoo hinne jine, ir gʼa tee adamizey mo jine.
2CO.8.22	Ir nʼir armaa sanba i bande. Cee boobo ir nʼa sii haya boobo ra, ir kaa ka gar kaŋ a goo nda anniya henna. Sohõ a goo nda anniya ka bisa, naanay beeroo maaganda kaŋ a gʼa tee war se. 
2CO.8.23	Tit, a manʼti kala ay hangasinoo, ay goykasinaa no war here. Ir armey jerey, Egilizey
2CO.8.24	Woo se wʼi cebe kaŋ war ga bagʼey nda cimi, hala Egilizey ma dii a, i ma bay kaŋ ir goo nda cimi ka fooma nda war.
2CO.9.1	Haya kaŋ ti gaakasinaa kaŋ war gʼa tee Irkoy boro henanantey
2CO.9.2	Ay ga war anniya hennaa bay, ay nʼa ka fooma Masedoni borey jine ka nee: «Akay borey soolu za manna.» War gaabandiroo na ngi jere beeroo tuti kabedoonay ra. 
2CO.9.3	Ay nʼir armey sanba war do hala takaa kaŋ nda ir na war ka fooma masi koy tee yaada. Ya mma baa war ma soolu sanda takaa kaŋ nda ay nʼa har. 
2CO.9.4	Nda manʼti woo, nda Masedoni boroyaŋ kaa ay bande, de i gar war mana soolu, ir ga haw, zama ir ga naanay war. War, war haawoo no. 
2CO.9.5	Woo maaganda se ay dii kaŋ a ga hima yʼa wiri ir armey ga i mʼir jin war do hala gaakasinaa kaŋ war nʼa har, i ma huga nda a hala ay ga kaa. Woo ra a ga soolu hala ay ga kaa, a ma tee kabedoonay haya, a masi tee gaabi.
2CO.9.6	War ma bay kaŋ boro kaŋ na ikaccu duma ga ikaccu hegay, boro kaŋ na iboobo duma ga iboobo hegay. 
2CO.9.7	Boro foo kul ma noo nda woo kaŋ a nʼa kayandi nga binoo ra, bila nimsay, bila gaabi, zama Irkoy ga baa boro kaŋ ga noo nda ɲaaliyan. 
2CO.9.8	Irkoy goo nda hini ka 
2CO.9.9	sanda takaa kaŋ nda a hantumandi 
2CO.9.9	«Boro kaŋ ga talkey noo ka gomni doori i boŋ,
2CO.9.9	nga šerretaraa ga cindi hala abada.»
2CO.9.10	Boraa kaŋ ga sayakaa noo dumi, a ga takula noo a ma tee ŋaayan. A ga war noo ka war dumiyoo boobandi, a ga tonton war šerretaraa teegoy hennawey ga. 
2CO.9.11	A ga war tee almankoyni nongoo kul here nda kabedoonay dumi kul, ir bande boro boobo ma albarka daŋ Irkoy se. 
2CO.9.12	Zama faabaroo kaŋ war gʼa tee si hima ka tee Irkoy boro henanantey hinne nafaa, a ga hima ka kate boro boobo ma hanse ka albarka tee Irkoy se. 
2CO.9.13	Nda i duu faabaroo woo, i ga Irkoy saabu nda takaa kaŋ nda war ga cebe kaŋ war ga haŋajer 
2CO.9.14	Anneema beeroo kaŋ Irkoy nʼa noo war se sabbu se i ga Irkoy ŋaaray war se, ka baa war ka tonton. 
2CO.9.15	Albarka ma bara Irkoy se nga nooyan beeroo kaŋ si hin ka fillandi maaganda se.
2CO.10.1	Agay hunday Pol, ay ga haya foo wiri war ga 
2CO.10.2	Ay gʼa ŋaaray war ga, waati kaŋ ay goo war game, ay masʼay borokonnotaraa cebe war se takaa kaŋ nda ay ga yadda kʼa cebe borey se kaŋ ga hongu adamizey takaa nda ir ga dira. 
2CO.10.3	Cimi no adamizeyaŋ ti ir, amma ir si wongu nda adamizey takaa. 
2CO.10.4	Zama ir wongu jinawey manʼti adamizey waney, jinay gaabanteyaŋ no kaŋ hun Irkoy do ka hayey kaŋ ga wongu kubay, kʼi kayri, ka taari miilewey halaci, 
2CO.10.5	ka hini kul kaŋ ga nga boŋ jer ka kay Irkoy bayraa se halaci, ka kate miile kul ma yee Almasihu cire kʼa beerandi. 
2CO.10.6	Ir soolu, waati kaŋ war ga haŋajer ir se haya kul ra, ir ga zunubu kul zukandi.
2CO.10.7	Wa hayey guna nda cimi! Nda boro ga naanay kaŋ nga goo Almasihu bande, a ma haya foo bay: takaa kaŋ nda a goo Almasihu bande, takaa din da ir mo Almasihu wane nda ir. 
2CO.10.8	Ba nda ay ga bolsay kayna nda hinoo kaŋ ir Koyoo nʼa noo ya ne, a manʼti kala war tontonyanoo se, manʼti war kayriyanoo se. Woo si ay haawandi. 
2CO.10.9	Ay si baa a ma tee sanda ya mma war hunburandi nda ay batagawey, 
2CO.10.10	zama i nee batagawey wey ga tiŋ, i goo nda gaabi, amma agay azzaatoo sii nda gaabi, ay meešenney manʼti baffoo. 
2CO.10.11	Boro kaŋ ga woo hongu ma bay kaŋ takaa kaŋ ti ir šennoo ir batagawey ra nda ir ga mooru, nga da ti ir teegoyey nda ir goo war game.
2CO.10.12	Ir mma yadda hunday kʼir boŋ sawandi nda boroyaŋ kaŋ goo borey ra kaŋ ga ngi boŋ saabu, wala kʼir boŋ kar i ga. Amma ngi, i mma ngi boŋ neeši ngi boŋ ga, ka ngi boŋ kar ngi boŋ ga, i si faham baffoo. 
2CO.10.13	Ir, ir si bolsay ka hoo, amma kaydogoo kaŋ Irkoy nʼa daŋ ir ga, ir ga kay kaydogoo din ga, nga ka kate ir too kate mo hala war do. 
2CO.10.14	Ir si bisa ir kaydogoo din ga, sanda ir mana too kate hala war do. Ir nka mana too kate hala war do nda Almasihu 
2CO.10.15	Ir si hanse ka bolsay nda goy waaney, amma ir ga naata, nda war naanaa koy jine ka tonton, ir goyoo ga tonton ka sawa nda kanjey kaŋ ir nʼi kayandi. 
2CO.10.16	Woo ra ir ga Alhabar Boryaa ka koy koyrawey kaŋ goo war se jine, bila nda ir ma bolsay nda goyey kaŋ teendi ka ben farru waaney ra. 
2CO.10.17	«Boro kaŋ ga bolsay ma bolsay nda ir Koyoo.»
2CO.10.18	Manʼti boraa kaŋ ga nga boŋ saabu no i gʼa dii laadirante, boraa kaŋ ir Koyoo gʼa saabu ti laadirante.
2CO.11.1	Nda a gar ba war mma hin kʼay hollokomtaraa ikayna muɲe, wa alha naŋ, war mʼay suuri kayna. 
2CO.11.2	Ay ga canse war se nda canseyan kaŋ hun Irkoy do, zama ya nka war cewoo dii kurɲe folloku se, ka war kayandi 
2CO.11.3	Amma ay ga hunbur, sanda takaa kaŋ nda gondoo na nga carmaa ka Haawa darga, takaa din da war lakkaley masi koy bere ka laadirtaray [nda henanyan] naŋ kaŋ Almasihu ga hima nda a. 
2CO.11.4	Zama nda boro kaa ka Isa tana waazu war se kaŋ manʼti woo kaŋ ir nʼa har, wala war duu hundi tana kaŋ manʼti Irkoy 
2CO.11.5	Agay do war 
2CO.11.6	Ba nda ay si waana šenni, manʼti bayray here, taka kul kaŋ no nda nongu kul kaŋ no, ir nʼa cebe war se.
2CO.11.7	Wala zunubu no yʼay boŋ yeeti ganda hala war ma duu ka jer waatoo kaŋ ay na Irkoy Alhabar Boryaa har war se yaada? 
2CO.11.8	Ay na 
2CO.11.9	Waatoo kaŋ ay goo war do, kaŋ tilasu duu agay, ya na tee boro kul ga jeraw, zama ir armey kaŋ kaa ka hun Masedoni nʼay noo hayey kaŋ ga ay ga too. Haya kul here ay nʼay boŋ dii ya si tee war ga jeraw, ay ga koy a ga mo kʼay boŋ dii. 
2CO.11.10	Hala de cimi no kaŋ Almasihu cimoo goo ay ra, boro kul sʼay ganji ya fooma Akay gandaa laamawey ra. 
2CO.11.11	Macin se? Ya nkʼa tee, zama ay si baa war wala? Irkoy ga bay kaŋ ay ga baa war.
2CO.11.12	Woo kaŋ ay goo mʼa tee, ay ga cindi a ga, hala ya borey gagay kaŋ ga waati henna ceeci ka bolsay ka ngi boŋ sawandi nda ir. 
2CO.11.13	Borey wey dumey manʼti kala taari diyawyaŋ, goykaw darganteyaŋ kaŋ ga ngi boŋ himandi Almasihu diyawyaŋ. 
2CO.11.14	A si boŋhaw, Ibilisi hunday mma nga boŋ himandi annuura almalayka. 
2CO.11.15	Adiši a si boŋhaw nga goykey mo ma ngi boŋ himandi šerretaraa goykawyaŋ. Amma ngi kokoroo ra i ga duu ngi teegoyey banaa.
2CO.11.16	Ay ga yee kʼa har, boro kul masʼay dii sanda hollokom, wala mo war mʼay dii sanda hollokom hala agay mo, ya duu ka bolsay kayna. 
2CO.11.17	Woo kaŋ ay gʼa har, ay sʼa har nda ir Koyoo takaa, hollokom takaa nda ay gʼa har, nga ra ay ga naanay ka duu haya kaŋ nda ay ga bolsay. 
2CO.11.18	Boro boobo ga fooma nda adamizetaray hayey, agay mo ga fooma.
2CO.11.19	War ga wan ka hollokomey hayey muɲe, war kaŋ ga nee lakkalkoyniyaŋ ti war! 
2CO.11.20	War ga boro muɲe kaŋ ga war tee baɲɲa, wala boro kaŋ ga war hayaa taa, wala boro kaŋ ga war kabey koonandi, wala boro kaŋ ga war kaynandi, wala boro kaŋ ga war saŋ. 
2CO.11.21	Ay gʼa har, ir haawoo no, a ga hima nda sanda ir nka yalaafu.
2CO.11.21	Haya kul kaŋ boro ga yadda kʼa tee, ay ga šelaŋ sanda hollokom, ay ga yadda mo. 
2CO.11.22	Ebereyaŋ no wala? Agay da mo, nga da ti agay. Izirayel boroyaŋ no? Agay da, nga da ti agay. Ibirahima hayrey no wala? Agay da, nga hayroo ti agay. 
2CO.11.23	 goykawyaŋ no wala? Ay ga šelaŋ sanda saama, agay tiya ka bisa ey: ay taabi ka bisa ey, ay na kasu tee ka bisa ey, ay karandi laala ka bisa ey, cee boobo ay huru buuyan mee ga. 
2CO.11.24	Cee guu Alyahuudey na barzu mee woytaaci (40) kaŋ affoo gʼa kuma kaa ay ra.
2CO.11.25	Cee hinza ay barzandi, cee foo ay warrandi nda tondi hala ya duu ka buu, cee hinza harihii nʼay mun, ay na zaari foo nda cijin foo tee teekoo ra. 
2CO.11.26	Cee booboyaŋ ay naarumawey ra, ay huru farratay ra isawey boŋ, ay huru farratay ra zay beerey game, ay huru farratay ra ay dumoo borey game, ay huru farratay ra dumey kaŋ manʼti Alyahuudu game, ay huru farratay ra koyraa ra, ay huru farratay ra saajoo ra, ay huru farratay ra teekoo boŋ, ay huru farratay ra taari armey game. 
2CO.11.27	Ay goo taabi nda farayan ra, cee booboyaŋ ay ga hanna, ay goo heray nda jaw ra, cee booboyaŋ ay mana duu ka ŋaa, ay goo hargu nda baɲi ra. 
2CO.11.28	Woo ti ya na hayey jerey kabu, hayaa kaŋ gʼay kankam zaari kul ti 
2CO.11.29	May ka sii nda gaabi takaa kaŋ nda agay mo sii nda gaabi? May no ka kaŋ zunubu ra, de a sʼay dor?
2CO.11.30	Nda ay ga hima ka fooma, ay si fooma kala nda ay gaabi jaŋaa. 
2CO.11.31	Irkoy kaŋ ti ir Koyoo Isa Baaba, albarka ma bara a ga hala abada, ga bay kaŋ ay si taari. 
2CO.11.32	Kaŋ ay goo Damas koyraa ra, goforneroo kaŋ goo kokoyoo Aretas cire na koyraa boroyaŋ daŋ i mʼay koroši hala i mʼay dii. 
2CO.11.33	Kokondo ra i nʼay daŋ kʼay zumandi nda koyraa cetaa funeetaraa, woo kʼay kaa kaboo ra. 
2CO.12.1	A nka tilasu ya fooma. Ba nda nafaw sii a ra, ay ga koy a ga kʼir Koyoo hayey kaŋ boro ga dii ey nda nga bangayyaney deede. 
2CO.12.2	Ay ga 
2CO.12.3	Ay ga bay kaŋ boraa din koy beenaa ra, nda nga azzaatoo ra no, wala manʼti nga azzaatoo ra no, ay si bay, Irkoy no ma bay, 
2CO.12.4	a zandi ka koy hala alženna ra, a maa šenniyaŋ kaŋ si deedandi, i si bisa boro se a mʼi har. 
2CO.12.5	Boraa woo dumoo nda ay ga fooma, amma agay hunday, ay si fooma nda haya kul kala ay gaabi jaŋaa.
2CO.12.6	Nda ay ga baa ya fooma ay si tee hollokom, zama cimoo no ay gʼa har. Amma ay gʼay boŋ dii hala boro masʼay jer ka bisa woo kaŋ a ga dii a ay ga wala woo kaŋ a ga maa ay gʼa har, 
2CO.12.7	bangayyan beerey wey mo kaŋ a ga dii ey maaganda se. Haya huru ay hamoo ra kaŋ ma nee karji hala ya si duu kʼay boŋ jer. Ibilisi almalayka ka sanbandi a mʼay kar hala ya si duu kʼay boŋ jer. 
2CO.12.8	Hayaa woo se, ay nʼir Koyoo ŋaaray cee hinza a mʼa moorandi ay ga. 
2CO.12.9	A nee ya ne: «Agay 
2CO.12.10	Woo se ay ga ɲaali nda ay gaabi jaŋaa, nda maahasarawyaŋ, nda tilasuyaŋ, nda gurzugayyaŋ, nda šiitayyaŋ ra Almasihu sabbu se, zama waati kaŋ ay sii nda gaabi, waatoo din no Almasihu gʼay noo gaabi.
2CO.12.11	Ay tee hollokom, war kʼay gaabi ya ti a, war ti borey kaŋ hima kʼay saabu, zama 
2CO.12.12	Šikka sii diyaw silbawey, war dii ey war game nda ngi muɲeyan beeroo. I teendi nda tammaasayaŋ, nda almunkaryaŋ, nda kayfiyaŋ albarkaa ra. 
2CO.12.13	Macin no 
2CO.12.14	Nga ne, cee hinzantoo ti woo ay ga soolu ka koy war do, de mo ay si tee war ga jeraw, zama manʼti war almaanoo bande ay goo, war hunday bande ay goo. Manʼti zankey no ma haya marga hayragey se, hayragey no ma marga zankey se. 
2CO.12.15	A ga kan ya ne yʼay kabe hayaa noo war se, ka agay hunday noo war se. Nda ay ga baa war ka tonton, haya no ma hun war bajoo ra ya ne wala?
2CO.12.16	Haya kul kaŋ no, agay, ya na tee war ga jeraw, amma boro fooyaŋ ga nee kaŋ ay ga caram, de mo carmay nda ay na war dii. 
2CO.12.17	Borey kaŋ ay nʼi sanba i ma koy war do, boro goo i ra kaŋ kate ya war haya ŋaa wala? 
2CO.12.18	Ay nʼa wiri Tit ga a ma koy war do. Ay nʼir armaa sanba a bande. Tit nka war haya ŋaa wala? Manʼti lakkal follokaa ra ir dira? Manʼti fondo follokaa ra ir dira?
2CO.12.19	A gay war ga hongu kaŋ ir mma faasa ir boŋ se war jine, manʼti cimi no. Ir si šelaŋ kala Irkoy jine 
2CO.12.20	Ay ga hunbur waati kaŋ ay kaa ya si war gar taka kaŋ ga kan ya ne ga, de mo war mo masʼay gar taka kaŋ ga kan war se ga. Ay ga hunbur ya yenjeyaŋ gar war game, nda canseyaŋ, nda binetunyaŋ, nda alhaasiditarayyaŋ, nda cere maahasaraw, nda miimandayaŋ, nda bolsay, nda taka šiirayaŋ. 
2CO.12.21	Ay ga hunbur kaŋ hiino nda ay kaa war do, ay Koyoo masi koy ay yeeti ganda war jine. Boro booboyaŋ kaŋ na zunubu tee, de i mana 
2CO.13.1	Cee hinzantoo ti woo kaŋ ay ga koy war do. «Ciiti kul masi dunbandi kala seede hinka wala ihinza seedetaraa ga.»
2CO.13.2	Borey kaŋ na zunuboo tee za ya na koy war do nda borey jerey kul, ay ga lakkaley zumandi kaŋ ba nda ay sii no, sanda takaa kaŋ nda ay nʼa har i se ay koyyan hinkantoo ga kaŋ hiino nda ay kaa, ay si boro kul kaa. 
2CO.13.3	Sohõ kaŋ war ga tammaasa ceeci kaŋ ay miɲoo nda 
2CO.13.4	Zama a 
2CO.13.5	Wa war boŋ sii ka war boŋ guna ka dii wala war goo naanaa fondaa ra. War nka si maate kaŋ Isa Almasihu goo war ra? Nda manʼti woo, war ga mongandi war naanaa ra. 
2CO.13.6	Ay ga naata kaŋ war ga kaa ka bay kaŋ ir, ir mana mongu. 
2CO.13.7	Ir ga Irkoy ŋaaray war masi goy futu kul tee. Manʼti ir mma baa ir ma cebe war se kaŋ ir nʼir goyoo tee ka boori, ir mma baa war ma teegoy henna tee, ba nda a ga hima nda sanda ir manʼir goyoo tee ka boori. 
2CO.13.8	Zama ir sii nda hini ka cimi tangam, ir sii kala cimi bande. 
2CO.13.9	Waati kaŋ ir sii nda gaabi, amma war goo nda gaabi, ir ga ɲaali, koyne mo ir ga ŋaaray war ma tee boro timmanteyaŋ. 
2CO.13.10	Woo maaganda se, waati kaŋ ay sii war do, ay ga hayey wey hantum war se, nga ra waati kaŋ ay goo war do ya si hayey šendandi war ga, ya hin kʼa tee nda hinoo kaŋ ir Koyoo nʼa noo ya ne. A nʼay noo hinoo woo war nafaa se, a manʼa noo hasaraw se.
2CO.13.11	Aywa agʼarmey, wa ɲaali, wa yadda ka tee boro kaŋ tee ka timme, wa yadda hoyray, wa tee anniya foo, alaafiya ma bara war game. Woo ra Irkoy kaŋ ti Bajikoyoo nda Alaafiyakoyoo goo war bande.
2CO.13.12	Wa cere foo nda summuyan henanante. Irkoy boro henanantey kul ga war foo.
2CO.13.13	Ir Koyoo Isa Almasihu 
GAL.1.1	Agay Pol kaŋ ti 
GAL.1.2	Agay nda ir armey kul kaŋ goo ay bande ka batagaa woo sanba Galati gandaa 
GAL.1.3	Ir Baaba Irkoy nda ir Koyoo Isa Almasihu 
GAL.1.4	Almasihu na nga boŋ noo ir zunubey maaganda se kʼir cendi kʼir kaa zaman laalaa woo ra. Woo ti Irkoy ir Baaba ibaayoo. 
GAL.1.5	Nga, darža ma bara a ga abada hala abada. Amin.
GAL.1.6	Ay boŋoo haw nda takaa kaŋ nda war cahã ka banda bere boraa se kaŋ na war cee nda [
GAL.1.7	ka gar alhabar borya kul sii no koyne, boroyaŋ de bara no kaŋ ga war boŋey ɲaami, i ga baa ngi ma Almasihu 
GAL.1.8	Amma ba nda ir wala beenaa almalayka foo na alhabar borya foo waazu war se kaŋ ga fay nda woo kaŋ ir nʼa waazu war se, koyoo ma laali. 
GAL.1.9	Sanda takaa kaŋ nda ir nʼa har ka bisa, sohõ ay gʼa har koyne: nda boro foo na alhabar borya foo har war se kaŋ manʼti woo kaŋ war duu a, koyoo ma laali.
GAL.1.10	Aywa, sohõ adamize alhormaa wala Irkoy alhormaa no ay gʼa ceeci? Wala mo adamizey se ay ga ceeci ya kan? Nda ya mma ceeci hala sohõ ka kan adamizey se, ay si tee Almasihu tamoo.
GAL.1.11	Agʼarmey, ay ga war bayrandi kaŋ 
GAL.1.12	Zama agay, ya na duu a adamize ga, a mana cawandi ya ne, amma Isa 
GAL.1.13	War maa ay jogolaa waatoo kaŋ ay goo Alyahuudey addinaa ra, takaa kaŋ nda ay hanse ka Irkoy 
GAL.1.14	takaa kaŋ nda ay bisa agʼalwadde boobo ay jamaa ra Alyahuudey addinaa ra, zama ay ga hanse ka canse ay baabey alaadawey se.
GAL.1.15	Amma kaŋ a kan [Irkoy] se kaŋ nʼay daŋ jere ga za ay ɲaa gundoo ra, de mo kaŋ nʼay cee nga 
GAL.1.16	ka nga 
GAL.1.17	Ya na žigi mo ka koy Žerizalem, borey do kaŋ nʼay jin ka tee 
GAL.1.18	Jiiri hinza banda ga, ay žigi ka koy Žerizalem ka Piyer bay, ay cindi jeroo ga jirbi woy cindi guu (15). 
GAL.1.19	De mo ya na dii diyawey jerey boro kul nda manʼti Žak, ir Koyoo armaa. 
GAL.1.20	Hayey kaŋ ay gʼi hantum war se, nga ne, Irkoy ga bay kaŋ ay si taari.
GAL.1.21	Woo banda ga, ay koy Siiri nda Silisi gandawey ra. 
GAL.1.22	 kaŋ goo Almasihu maaɲoo ga Žude gandaa ra mana bay ka dii agay. 
GAL.1.23	Amma i ga maa hinne i ga nee: «Boraa kaŋ cindi kʼir gurzugay goo ma naanaa waazu kaŋ a cindi ka ceeci kʼa halaci.» 
GAL.1.24	De i ga Irkoy beerandi ay maaganda se.
GAL.2.1	Jiiri woy cindi taaci (14) banda ga, agay nda Barnabas žigi ka koy koyne Žerizalem, ay na Tit mo ka koy ay bande. 
GAL.2.2	Irkoy ka bangandi ya ne ka kate ya žigi, ay na 
GAL.2.3	Ba Tit kaŋ cindi ay bande kaŋ ti Grek, a mana tilasandi a ga a ma hurubangu.
GAL.2.4	Woo kul, haya mana kate a kala ir taari armey kaŋ zanba ka huru ir ra, ka borcintaraa derandi kaŋ ir duu a 
GAL.2.5	Ir mana yadda i se ka cindi i cire ba alwaati kayna, hala Alhabar Boryaa cimoo ma cindi war kone.
GAL.2.6	Wey kaŋ i gʼi dii sanda boro kayante, haya kul kaŋyaŋ no ay si kula, Irkoy si boro ndum guna. Borey kaŋ se i ga nee kayante mana haya daŋ ay ga ka tonton. 
GAL.2.7	Amma kaŋ i bay Alhabar Boryaa talfandi ay ga yʼa waazu dumiyaŋ kaŋ manʼti Alyahuudu se, sanda takaa kaŋ nda a talfandi Piyer ga Alyahuudey se, 
GAL.2.8	zama Irkoy kaŋ na Piyer soolu a ma tee Alyahuudey 
GAL.2.9	kaŋ i yadda goyoo kaŋ nondi ya ne Irkoy 
GAL.2.10	I baa de ir ma hongu talkey, woo ti haya kaŋ ay soobay yʼa tee.
GAL.2.11	Amma kaŋ Piyer kaa Antiyoš, ay citi a ga borey kul jine, zama a tooɲe. 
GAL.2.12	Waatoo kaŋ boro fooyaŋ kaŋ hun Žak do mana too kate, a ga ŋaa boro bande kaŋ manʼti Alyahuudu, amma za i too kate, a hun borey ra ka yee jere ga, a mana yee ka yadda ka ŋaa i bande, Alyahuudey kaŋ ga hurubanguyanoo kayandi hunburay se. 
GAL.2.13	Alyahuudey cindey mo na almunafikitaray tee ka hanga a hala nongu kaŋ ra i na Barnabas mo hangandi ngi bande ngi almunafikitaraa ra. 
GAL.2.14	Amma waatoo kaŋ ay dii i si dira borey kul jine nda 
GAL.2.15	Ir, ir nka hayandi alyahuudutaray, ir manʼti zunubu teekey kaŋ hun dumey ra kaŋ manʼti Alyahuudu. 
GAL.2.16	Amma ir ga bay kaŋ 
GAL.2.17	Nda ir ga ceeci kʼir boŋ tee boro šerrante Almasihu albarkaa ra, ka gar mo zunubanteyaŋ ti ir hunday, Almasihu ti zunubu cere wala? Abada! 
GAL.2.18	Zama nda ay yee ka hayey cin kaŋ ay nʼi kayri, ya mma cebe kaŋ ašariyaa hookaw ti agay. 
GAL.2.19	Agay hunday ašariyaa kʼay tee bukaw, ay buu a here hala ya duu ka huna Irkoy here. Ay 
GAL.2.20	manʼti agay no ma huna koyne, amma Almasihu no ma huna ay ra. Hunaroo kaŋ ay goo mʼa tee sohõ da ay gaahamoo ra, ay sʼa huna kala naanaa kaŋ ay nʼa daŋ Irkoy 
GAL.2.21	Ay si Irkoy 
GAL.3.1	He Galati borey, war sii nda lakkal, may ka dabari daŋ war se? War kaŋ takaa kaŋ nda Isa 
GAL.3.2	Hayaa hinne kaŋ ay ga baa yʼa bay war ga ti: 
GAL.3.3	War sii nda lakkal takaa woo kul? War sintin ka dira nda Irkoy Hundoo, sohõ war ga benandi nda hundi-ibaayoo wala? 
GAL.3.4	War farawoo kul tee yaada wala? A si hin ka tee yaada. 
GAL.3.5	Irkoy kaŋ ga war noo nga Hundoo, nga kaŋ ga kayfiyaŋ tee war game, ašariyaa diiyanoo albarkaa ra wala naanaa šennoo kaŋ war maarʼa albarkaa ra a gʼi tee?
GAL.3.6	Takaa kaŋ nda «Ibirahima naanay Irkoy, de a kabandi a se šerretaray»
GAL.3.7	war ma bay kaŋ borey kaŋ ga ngi naanaa daŋ Irkoy ra, ngi ti Ibirahima haamawey. 
GAL.3.8	 bayrandi za a mana tee kaŋ Irkoy ga dumey kaŋ manʼti Alyahuudu tee boro šerrante nda i naanay. Woo se a jin ka alhabar boryaa woo har Ibirahima se ka nee: «Ni bande gandawey kul ga duu albarka.»
GAL.3.9	Takaa woo ra borey kaŋ ga ngi naanaa daŋ Irkoy ra, ga duu albarka Ibirahima bande kaŋ naanay.
GAL.3.10	Borey kul kaŋ ga ašariyaa dii sii kala laaliyan cire, zama a hantumandi Citaaboo ra ka nee: «Boro kul kaŋ si hayey kul kaŋ hantumandi ašariyaa citaaboo ra dii kʼi ka goy, boraa laali.»
GAL.3.11	A ga henan kaŋ ašariyaa si boro kul tee boro šerrante Irkoy jine, zama «boro šerrantaa si huna kala nda naanaa albarkaa.»
GAL.3.12	Ašariyaa mana hun naanaa ra, amma «boro kaŋ ga hayey wey ka goy ga huna nda ey.»
GAL.3.13	Almasihu nʼir day kʼir kaa ašariyaa laaliyanoo ra, a tee laalihaya ir maaganda se, zama a hantumandi Citaaboo ra ka nee: «Boro kul kaŋ deejandi bundu ga, laali.»
GAL.3.14	Woo teendi hala Ibirahima albarkaa, dumey kaŋ manʼti Alyahuudu ma duu a Almasihu Isa bande hala ir ma duu naanaa ra Irkoy Hundoo kaŋ allaahidoo zandi.
GAL.3.15	Agʼarmey, ay ga šelaŋ war se sanda adamizey alaadaa: takaa kaŋ nda boro kaŋ na nga wasiyyoo hantum, boro foo sʼa kaa, a si tonton a ga. 
GAL.3.16	Irkoy na allaahiduyaŋ zaa Ibirahima nda nga hayroo se. A mana nee «nda nga hayrey se», sanda boro booboyaŋ, amma boro folloku ga a goo, a nka nee «nda ni hayroo se»
GAL.3.17	Hayaa ne kaŋ ay gʼa har: 
GAL.3.18	Zama nda ašariyaa bande boro ga duu tuboo, adiši manʼti allaahidoo ra a ga hun koyne. Ka gar allaahidoo ra Irkoy na Ibirahima noo 
GAL.3.19	Adiši macin se ašariyaa gorandi? A nka tontonandi allaahidoo ga ka borey hooyaney cebe, hala waati kaŋ hayroo kaŋ se allaahidoo zandi kaa. Ašariyaa woo, almalaykey kʼa gorandi kʼa daŋ waafakandikaw kaboo ra. 
GAL.3.20	Ka gar waafakandikaw manʼti boro folloku no a ga waafakandi, amma Irkoy nga folloku no.
GAL.3.21	Ašariyaa ga Irkoy allaahidey kuta wala? Abada! Zama nda a gar ašariya nka nondi kaŋ ga hunayan noo, kul nda cimi šerretaray mana hun kala ašariyaa diiyanoo ra. 
GAL.3.22	Amma 
GAL.3.23	Kaŋ naanaa waatoo mana kaa, ir manʼti kala ašariyaa kasa-izey, ir daabandi hala naanaa fondaa cebandiyanoo ga. 
GAL.3.24	Takaa woo da, ašariyaa ti ir gongukaa kaŋ gʼir gongu hala Almasihu ga, hala ir ma tee boro šerranteyaŋ naanaa albarkaa ra. 
GAL.3.25	Sohõ kaŋ naanaa kaa, ir sii gongukaw bande koyne.
GAL.3.26	War kul manʼti kala Irkoy izeyaŋ 
GAL.3.27	zama war kul kaŋ 
GAL.3.28	Woo ra Alyahuudu wala Grek sii no, baɲɲa wala borcin sii no, aru wala woy sii no, zama war kul ti affoo Almasihu Isa bande. 
GAL.3.29	Haya kaŋ se Almasihu wane nda war, adiši Ibirahima hayroo ti war, war ti tubukey sanda takaa kaŋ nda allaahidoo nʼa har.
GAL.4.1	Ay nee: hala de tubukaa ga tee zanka kaccu, haya kul si nga nda baɲɲa fay, ba kaŋ se nga ti hayaa kul koyoo. 
GAL.4.2	A sii kala boroyaŋ cire kaŋ ga huga nda nga nda nga jinawey hala waatoo kaŋ baaboo na kayandi ga. 
GAL.4.3	Ir mo takaa din da, waatoo kaŋ ir ga zanka, ir manʼti kala baɲɲayaŋ aduɲɲa hayey se. 
GAL.4.4	Amma kaŋ alwaatoo too kaŋ kayandi, Irkoy na nga 
GAL.4.5	hala a ma duu ka borey kaŋ goo ašariyaa hinoo cire day kʼi kaa kabe ra. Woo ra ir ga hin ka tee Irkoy ize kanbari. 
GAL.4.6	Haya kaŋ se Irkoy izeyaŋ ti war, woo se Irkoy na nga Izʼaroo 
GAL.4.7	Takaa woo ra ni manʼti baɲɲa koyne, izʼaru ti ni. Haya kaŋ se izʼaru ti ni, woo se Irkoy sabboo ra tubukaw mo ti ni.
GAL.4.8	Waatey kaŋ bisa ra war mana Irkoy bay, war cindi ka tee koyyaŋ se tam kaŋ nda cimi manʼti koyyaŋ no. 
GAL.4.9	Amma sohõ war ga Irkoy bay, wala hunday sohõ ir ma nee Irkoy ga war bay. Taka foo war ga war boŋ yeeti haya buunayaŋ kaŋ sii nda nafaw cire kaŋyaŋ se war ga baa war ma tee tam koyne? 
GAL.4.10	War ga zaariyaŋ, nda handuyaŋ, nda waatiyaŋ, nda jiiriyaŋ beerandi. 
GAL.4.11	Ay ga hunbur war here farayanoo kaŋ ay nʼa tee war se ma tee yaada.
GAL.4.12	Agʼarmey, ay gʼa ŋaaray war ga, war ma tee sanda agay, zama agay mo, ya nka tee sanda war. War mana ifutu kul tee ya ne. 
GAL.4.13	War ga bay kaŋ cee jinaa, ay wircoo ka kate ya koy war do ka 
GAL.4.14	Ay wircoo hanse ka war farandi, war manʼay konnay war manʼay hesu, amma war nkʼay dii sanda Irkoy almalayka, sanda 
GAL.4.15	Macin no war gomnoo ti a? Ay ga tee war se seede kaŋ, nda a mma hin ka tee waatoo din, war ga war moɲey dogu kʼi noo ya ne. 
GAL.4.16	Cimoo kaŋ ay gʼa har war se kate ya tee war se iberi wala?
GAL.4.17	Borey din kaŋ ga war ceeci nda gaabi, alkuniyanteyaŋ no, i mma baa ngi ma agay nda war kaa cere ga hala war ma duu ka gaabandi ngi hayey ra. 
GAL.4.18	A ga boori boro ma gaabandi teegoy henna ga waati kul, a masi tee haya kaŋ, nda ay goo war gamey ra de no, war gʼa tee. 
GAL.4.19	Ay zankey, ay goo hayyan taamari ra
GAL.4.20	Ay si baa kala ya bara war do hala ya takaa kaŋ nda ay ga šelaŋ barmay, zama ay ga almunkar nda war.
GAL.4.21	Wʼay bayrandi, war kaŋ baa war ma goro 
GAL.4.22	A hantumandi 
GAL.4.23	Koŋŋaa wanoo mana hayandi kala hundi-ibaayi ra. Borcin woyoo wanoo mana hayandi kala Irkoy allaahidoo albarkaa ra. 
GAL.4.24	Šennoo woo goo nda maana, zama ihinkaa manʼti kala sanda 
GAL.4.25	Hažatta ti Sinay tondi hondoo kaŋ goo Arabi, a ga hima nda Žerizalem kaŋ ga bara sohõ da, zama nga nda nga izey goo baɲɲataray. 
GAL.4.26	Amma Žerizalem kaŋ goo beene ti borcin woyoo kaŋ ti ir ɲaa. 
GAL.4.27	A hantumandi Citaaboo ra ka nee:
GAL.4.27	«Ɲaali, woy gunoo kaŋ si hay,
GAL.4.27	hanse ka ɲaali, ma kaati, ni kaŋ si taama,
GAL.4.27	zama woyoo kaŋ cindi nga foo ga duu ize boobo
GAL.4.27	ka bisa woyoo kaŋ goo kurɲoo kone.»
GAL.4.28	War kaŋ ti agʼarmey, sanda Isiyaka war manʼti kala Irkoy allaahidoo izey. 
GAL.4.29	Sanda cee jinaa takaa kaŋ woo kaŋ hayandi hundi-ibaayoo ra na woo kaŋ hayandi Irkoy 
GAL.4.30	Amma macin no Citaaboo nee? A nee: «Koŋŋaa nda nga izʼaroo gaaray, zama abada koŋŋaa izʼaroo si tubu borcin woyoo izʼaroo bande.»
GAL.4.31	Woo se agʼarmey, ir manʼti koŋŋaa izey, borcin woyoo izey ti ir.
GAL.5.1	Borcintaray se 
GAL.5.2	Nga ne, agay Pol ga nee war se kaŋ, nda war na war boŋ daŋbangu, Almasihu si haya kul hanse war se. 
GAL.5.3	Ay ga yee ka adamize kul kaŋ hurubangu bayrandi kaŋ a ga hima ka hayey kul tee kaŋ 
GAL.5.4	War dunbu nda Almasihu, war kaŋ ga ceeci ašariyaa ma war tee boro šerrante. War fay nda Irkoy 
GAL.5.5	Ir hunday naataa goo kaŋ Irkoy 
GAL.5.6	Almasihu Isa bande, hurubanguyan wala hurubanguyan jaŋay kul sii nda alfayda. Naanaa kaŋ ga goy baji ra bara nda alfayda.
GAL.5.7	War zuru henna, may ka war ganji war ma cimoo dii? 
GAL.5.8	Boŋbereyanoo woo mana hun Irkoy do kaŋ na war cee. 
GAL.5.9	Dolobiri kaccu ga laajinoo kul tunandi. 
GAL.5.10	Agay, ay ga naanay ka bay ir Koyoo maaganda se war mana miile tana zaa. Amma boraa kaŋ ga war boŋoo bere, boro kul kaŋ no, koyoo ga nga zukandoo zaa.
GAL.5.11	Agʼarmey, nda a gar agay, ya mma hurubanguyan waazu, macin se ay ga gurzugandi? Adiši Isa 
GAL.5.12	Borey kaŋ ga war boŋey bere, i ma ngi boŋ daasu zaati.
GAL.5.13	Agʼarmey, war, war mana ciyandi kala sawalyan se, amma war masi sawalyanoo tee haya kaŋ ga kate war ma dira hundi-ibaayi ra, war ma cere alhaadimay baji ra. 
GAL.5.14	Zama ašariyaa kul si tabati kala šenni folloku ra, šennoo ti: «Ma baa ni cinaa sanda takaa kaŋ nda nʼga baa ni boŋ.»
GAL.5.15	Amma nda war ga cere ɲama ka cere ŋaa, war ma hawgay war masi koy cere halaci.
GAL.5.16	Hayaa kaŋ ay ga baa yʼa bayrandi war se manʼti kala war ma dira Irkoy 
GAL.5.17	Zama hayey kaŋ boro hundi-ibaayoo gʼi boonay si kan Irkoy Hundoo se, takaa din da hayey kaŋ ga kan Irkoy Hundoo se si kan hundi-ibaayi se. Haya hinkaa woo si cere zaa, taka kaŋ ra war masi duu ka hayey tee kaŋ war ga baa war mʼi tee. 
GAL.5.18	Amma nda Irkoy Hundoo no ma war gongu, war sii 
GAL.5.19	Hundi-ibaayi teegoyey si tugu, ngi ti: woy nda aru izefututaray, žiibi, haya futu boonayyan, 
GAL.5.20	tooru ganayan, kottekoynitaray, iberitaray, yenje, canseyan, binetunyaney, alhaasiditarawey, waafakay jaŋawey, fay-fayyaney, 
GAL.5.21	boonayyaney, suuyaney, ŋaa-ka-hooyan, nda hayey kaŋ ga hima nda wey. Ay ga war bayrandi sanda takaa kaŋ nda ay bay kʼa tee kaŋ borey kaŋ ga hayey wey dumey tee si Irkoy 
GAL.5.22	Amma hayaa kaŋ Irkoy Hundoo gʼa hay ti: baji, ɲaali, alaafiya, suuri, borohennataray, binehennay, allaahidutaray, 
GAL.5.23	bineyaynay, boŋdiiyan. Ašariya sii no kaŋ ga konna hayey wey dumey. 
GAL.5.24	Borey kaŋ ti 
GAL.5.25	Nda ir ga huna Irkoy Hundoo bande, ir ma dira mo Irkoy Hundoo bande. 
GAL.5.26	Ir masi tee foomanteyaŋ ka cere ceeci, ka canse cere ga.
GAL.6.1	Agʼarmey, nda boro diyandi laybu kul kaŋ teeyanoo ra no, war kaŋ Irkoy 
GAL.6.2	Wa jeraw zaa cere se, woo ra war ga 
GAL.6.3	Boro kaŋ ga hongu haya ti nga, ka gar a manʼti baffoo, a mma nga boŋ darga. 
GAL.6.4	Boro foo kul ma nga boŋ teegoyoo fesufesu, woo ra a ga hin ka fooma nga boŋ de here, amma manʼti boro foo here a ga fooma. 
GAL.6.5	Zama boro foo kul ga tuuru nga boŋ maaɲoo ga.
GAL.6.6	Boraa kaŋ se Irkoy meešennoo ga cawandi ma cawandikaa noo hayey kul ra kaŋ goo a se.
GAL.6.7	War masi war boŋ darga, Irkoy si naŋ boro ma nga ɲooɲo. Zama woo kaŋ boro nʼa duma, nga no a gʼa hegay. 
GAL.6.8	Boro kaŋ duma nga boŋ hundi-ibaayoo se ga hayaa hegay kaŋ hundi-ibaayi gʼa hay kaŋ ti halaciyan. Amma boro kaŋ duma Irkoy Hundoo se ga hayaa hegay kaŋ Irkoy Hundoo gʼa hay kaŋ ti hunayan abadantaa. 
GAL.6.9	Ir masi fara nda gomni teeyan, nda ir biney mana hun, ir ga nga gomnoo hegay waatoo kaŋ ga hima ra. 
GAL.6.10	Woo se, nda ir duu fondo, ir ma gomni tee borey kul se, waaniwaani borey kaŋ ir nda ey goo naanaa fondaa ra.
GAL.6.11	Wa harfu beerey guna, agay hunday kaboo kʼi hantum war se. 
GAL.6.12	Borey kaŋ ga baa ngi ma ngi boŋ boryandi borey se, ngi no ma war waazibi war ma hurubangu. I si woo tee kala hala borey masi ngi gurzugay 
GAL.6.13	Zama wey kaŋ hurubangu hunday si 
GAL.6.14	Agay, abada ay si fooma nda haya kul nda manʼti ir Koyoo Isa Almasihu buuyanoo kanjandibundoo ga kaŋ albarkaa ra aduɲɲa kanjandi ya ne sanda takaa kaŋ nda agay mo kanjandi aduɲɲa se. 
GAL.6.15	Hurubanguyan wala hurubanguyan jaŋay sii nda nafaw kul. Ma tee takari taaga bara nda nafaw. 
GAL.6.16	Borey kul kaŋ ga dira fondaa woo bande, alaafiyaa nda tamallaa ma bara i ga, ngi kaŋ ti Izirayel borey kaŋ ti Irkoy wane!
GAL.6.17	Hõ banda ga, boro kul masi yee kʼay farandi, zama agay, Isa busawey goo ay gaahamoo ga.
GAL.6.18	Ir Koyoo Isa Almasihu 
EPH.1.1	Agay Pol kaŋ ti 
EPH.1.2	Ir Baaba Irkoy nda ir Koyoo Isa Almasihu 
EPH.1.3	Albarka ma bara Irkoy se kaŋ ti ir Koyoo Isa 
EPH.1.4	Irkoy nʼir suuba Almasihu albarkaa ra za aduɲɲa mana daara, hala ir ma tee Irkoy boro henananteyaŋ nda boroyaŋ kaŋ ga laybu sii nga jine nga bajoo ra. 
EPH.1.5	A nʼa kayandi za gayyan kʼir tee ize kanbariyaŋ Isa Almasihu albarkaa ra ka sawa nda nga ibaayoo kaŋ ga kan a se, 
EPH.1.6	hala ir ma Irkoy daržaa saabu nda nga 
EPH.1.7	Nga kʼir feeri kʼir kaa zunubu ra nga kuroo albarkaa ra, a nʼir laybey yaafa ka sawa nda nga anneemaa beeriyanoo. 
EPH.1.8	A hanse ka anneemaa woo boobandi ir se nda lakkal nda fahamay dumi kul. 
EPH.1.9	A na nga ibaayoo sirroo bayrandi ir se ka sawa nda woo kaŋ ga kan a se kaŋ a nʼa kayandi za gayyan Almasihu ra. 
EPH.1.10	Nga ibaayoo ra, nda waatey timme, a ga hayey kaŋ goo beenaa ra nda hayey kaŋ goo laboo ga kul tee affoo Almasihu ra.
EPH.1.11	Almasihu albarkaa ra ir duu ir bagaa tuboo
EPH.1.12	hala ir kaŋ jin kʼir naataa daŋ Almasihu ra, ir ma Irkoy daržaa saabu.
EPH.1.13	Almasihu albarkaa ra war mo, war maa cimoo šennoo kaŋ ti 
EPH.1.14	Hundi Henanantaa woo ti tolmaa ir tuboo se kaŋ gʼir hakiikandi kaŋ ir ga duu gomnoo ir feeriyanoo ga ka Irkoy daržaa saabu.
EPH.1.15	Woo se agay mo, za ay maa naanaa kaŋ war nʼa daŋ ir Koyoo Isa ra, nda takaa kaŋ nda war ga baa Irkoy boro henanantey kul, 
EPH.1.16	ay mana fay nda ka albarka daŋ Irkoy se war here, ay ŋaarayrey ra ay ga hongu war. 
EPH.1.17	Ay gʼa ŋaaray ir Koyoo Isa 
EPH.1.18	A ma war biney moɲey feeri hala war ma naataa bay kaŋ se a na war cee, ka nga daržaa beeriyanoo bay kaŋ Irkoy boro henanantey gʼa tubu, 
EPH.1.19	ka hini beeroo bay kaŋ a nʼa daŋ ir kaŋ ga naanay ga. Hinoo woo, a nʼa sanba nda nga gaaboo kul. 
EPH.1.20	A nʼa cebe Almasihu bande waatoo kaŋ a nʼa tunandi bukawey ra kʼa gorandi nga kabe henna ga beenaa nongey ra. 
EPH.1.21	A nʼa gorandi kokoytaray kul boŋ, nda hini kul boŋ, nda gaabi kul boŋ, nda koytaray kul boŋ, nda maa kaŋ ga harandi kul boŋ, a ma tee zamanoo woo ra wala zamanoo kaŋ ga kaa ra. 
EPH.1.22	Irkoy na haya kul daŋ Almasihu cewey cire, a nʼa daŋ haya kul jine kʼa tee 
EPH.1.23	Egilizoo manʼti kala nga gaahamoo, nga no ma haya kul too nongu kul here.
EPH.2.1	War mo kaŋ bay ka buu war laybey nda war zunubey maaganda se, 
EPH.2.2	war cindi ka dira i ra sanda takaa kaŋ nda aduɲɲa ga dira ka sawa nda Ibilisi kaŋ ti hewoo hini laalaa boŋkoynoo, hundoo kaŋ ga goy sohõ da borey ra kaŋ si haŋajer. 
EPH.2.3	Ir mo cindi i ra, ir nda ey kul marga ka hanga hayey kaŋ hundi gʼi boonay, nda nga ibaayey, nda ir miilewey bande. Ir azzaatoo kate ir ma tee sanda borey cindey kaŋ ti boroyaŋ kaŋ goo Irkoy futayyanoo cire.
EPH.2.4	Amma Irkoy kaŋ ga hanse ka tamalla, baji beeroo kaŋ a nʼa tee ir se maaganda, 
EPH.2.5	ka gar ir buu ir laybey ra, a nʼir hunandi 
EPH.2.6	A nʼir tunandi a bande kʼir gorandi a bande beenaa nongey ra Almasihu Isa albarkaa ra. 
EPH.2.7	A na woo tee hala zamaney kaŋ ga kaa ra, a ma borohennataray ka nga anneemaa beeriyanoo kaŋ ga bisa haya kul cebe ir se Almasihu Isa albarkaa ra. 
EPH.2.8	Zama Irkoy anneemaa albarkaa ka war hallasi, naanay kʼa noo war se, manʼti war kʼa tee de, Irkoy nooyan no. 
EPH.2.9	Manʼti teegoy henna kʼa tee, hala boro kul masi bolsay. 
EPH.2.10	Zama ir manʼti kala Irkoy teegoy. A na Almasihu Isa kʼir taka hala ir ma teegoy henney kaŋ a nʼi soolu za gayyan ir ma hin kʼi ka dira.
EPH.2.11	Woo maaganda se wa hongu takaa kaŋ ga war cindi: waatoo din gaaham here war manʼti kala dumiyaŋ kaŋ manʼti Alyahuudu. Borey kaŋ se i ga nee borey kaŋ hurubangu ga war dii nda jofolo, alaada kaŋ kabe gʼa daŋ ngi gaahamey ga maaganda se. 
EPH.2.12	Waatoo din war cindi ka mooru 
EPH.2.13	Amma sohõ, Almasihu Isa bande, war kaŋ waatoo din war ga mooru, Almasihu kuroo na war manandi. 
EPH.2.14	Nga hunday ti ir alaafiyaa, hayey kaŋ fay ka tee ihinka, a nʼi tee affoo. Nga hamoo ra, cetaa kaŋ ga faya kaŋ ti iberitaray, a nʼa kayri. 
EPH.2.15	A na Musa 
EPH.2.16	ka ihinkaa kul tee gaaham folloku ka ngi nda Irkoy waafakandi 
EPH.2.17	A kaa ka alaafiyaa 
EPH.2.18	Zama Almasihu albarkaa ra ir nda ngi kul, 
EPH.2.19	Woo ra war manʼti yawyaŋ koyne, wala taabušiyaŋ, war goo Irkoy boro henanantey jamaa ra, war goo Irkoy hugoo borey ra. 
EPH.2.20	War tee cinaroo nongu, cinaroo asaasoo boŋ war cinandi kaŋ manʼti kala 
EPH.2.21	Almasihu ra hugoo kul ga cere dii ka kay ka tee ir Koyoo 
EPH.2.22	Nga da ra war mo goo ma marga ka tee cinaroo nongu ka tee gorodoo Irkoy se nga Hundoo albarkaa ra.
EPH.3.1	Woo maaganda se agay Pol tee kasa-ize 
EPH.3.2	Šikka sii kaŋ war maa Irkoy 
EPH.3.3	[Zama] Irkoy nka nga sirroo cebe ya ne bangayyan ra, sanda takaa kaŋ nda agay ne kʼa hantum šenni kayna ra. 
EPH.3.4	Nda war nʼa caw, war ga hin kʼay fahamaa bay Almasihu sirroo ra. 
EPH.3.5	Sirroo woo, Irkoy manʼa bayrandi zamaney kaŋ bisa adamizey se sanda takaa kaŋ nda sohõ a nʼa cebe nda nga 
EPH.3.6	Sirroo ne: 
EPH.3.7	Ay tee a se goykaw ka sawa nda Irkoy anneemaa nooyanoo kaŋ nondi ya ne nga hinoo albarkaa ra. 
EPH.3.8	Agay kaŋ kacca nda Irkoy boro henanantey kul, anneemaa woo nondi ya ne ka Almasihu gomnoo beeriyanoo kaŋ si hin ka bayrandi ka ben har dumey kaŋ manʼti Alyahuudu se. 
EPH.3.9	Sirroo goyoo din kaŋ nda Irkoy kaŋ na haya kul taka, kaŋ tugandi za zamanyaŋ, a nʼay noo yʼa kaarandi [borey kul se], 
EPH.3.10	hala 
EPH.3.11	A na woo tee ka sawa nda dunbari abadantaa kaŋ a nʼa ka goy Almasihu Isa ir Koyoo albarkaa ra. 
EPH.3.12	Almasihu bande, lakkalkanaa kaŋ ir duu a, a ra, no ma kate ir ma hin ka man Irkoy nda naanay timmante. 
EPH.3.13	Woo se ay gʼa wiri war ga, zarabey kaŋ ga duu agay war maaganda se masi war biney kaa. War daržaa no.
EPH.3.14	Woo se ay ga kanje sonbu Baaba Irkoy se 
EPH.3.15	kaŋ ra hayragey kul maaɲoo hun kaŋ goo beenaa ra nda laboo ga. 
EPH.3.16	A ma kate war kunehere boraa albarkaa ma tonton nda hini nga 
EPH.3.17	hala a ma naanaa ka 
EPH.3.18	Woo ra war nda Irkoy boro henanantey kul ga hin ka duu gaabi ka Almasihu bajoo hayyanoo, nda nga kuuyanoo, nda nga kayyanoo, nda nga guusuyanoo bay. 
EPH.3.19	Koyne mo ka Almasihu bajoo bay kaŋ bisa bayray kul ka too met nda Irkoy beeriyanoo kul.
EPH.3.20	Boraa kaŋ ga hin ka haya tee kaŋ bisa haya kul kaŋ ir gʼa ŋaaray wala woo kaŋ ir gʼa hongu ka sawa nda hinoo kaŋ ga goy ir ra, 
EPH.3.21	darža ma bara a ga 
EPH.4.1	Woo maaganda se ay gʼa ŋaaray war ga, agay kaŋ ti kasa-ize ir Koyoo maaɲoo se, ciyayanoo kaŋ nda war ciyandi, war ma dira nda taka kaŋ ga hima nda a, 
EPH.4.2	nda boŋ yeeti gandayan, nda bineyaynay, nda suuri, war ma cere muɲe nda baji. 
EPH.4.3	War ma gaabandi war cere diiyanoo ga Irkoy 
EPH.4.4	Gaaham folloku bara, Hundi folloku bara, takaa kaŋ nda war ciyandi naata folloku se kaŋ ti war ciyayanoo naataa. 
EPH.4.5	Koy folloku bara, nda naanay folloku, nda 
EPH.4.6	Irkoy folloku bara, nga ti boro kul Baaba, a goo boro kul boŋ, a ga goy boro kul ra, a goo boro kul ra.
EPH.4.7	Amma ir affoo kul duu 
EPH.4.8	Woo se a harandi 
EPH.4.8	«Kaŋ a žigi ka koy beene,
EPH.4.8	a na kasa-izeyaŋ ka žigi ka koy nga bande,
EPH.4.8	a na gomniyaŋ tee adamizey se.»
EPH.4.9	«A žigi» ti macin nda manʼti kaŋ a zunbu jina [nongey kaŋ goo] laboo koroo ra? 
EPH.4.10	Boraa kaŋ zunbu da no ka žigi beenaa kul se beene hala a ma haya kul too. 
EPH.4.11	Nga no ka boroyaŋ noo i ma tee 
EPH.4.12	hala Irkoy boro henanantey ma soolu nga goyoo teeyanoo se ka Almasihu gaahamoo cin kʼa kayandi, 
EPH.4.13	hala ir kul ma tee affoo naanaa fondaa ra nda Irkoy 
EPH.4.14	Woo ra ir si cindi ka tee zanka kaccuyaŋ kaŋ ga doy-doy de cawandiyan kul kaŋ kaa hewoo gʼi zaa ka koy, nda adamizey dargaa, nda ngi carmaa ra kaŋ ga borey firkandi. 
EPH.4.15	Amma ir ga cimoo har baji ra, woo ra ir ga tonton haya kul here boraa kaŋ ti boŋoo albarkaa ra, Almasihu. 
EPH.4.16	Nga no ma kate kunturoo kul ma denji ka cere dii nda dobey kul kaŋ goo a ra, nongu foo kul nda nga goy takaa. Nga no ma kate kunturoo ma cinandi ka tonton nga boŋ ga baji ra.
EPH.4.17	Hayaa kaŋ ay gʼa har kʼa bayrandi ay Koyoo maaɲoo ga manʼti kala war masi yee ka dira sanda dumey kaŋ si Irkoy bay dira takaa, ngi lakkal yaadaa bande. 
EPH.4.18	Ngi lakkaley sii kala kubay ra. Yawyaŋ no hunaroo here kaŋ hun Irkoy do ngi lakkal jaŋaa nda ngi binešendaa maaganda se. 
EPH.4.19	Biney mana yee ka kula, i na ngi boŋ noo haya futu boonayyan se ka haya žiiba dumi kul tee bila haawi.
EPH.4.20	Amma war, manʼti takaa woo nda war na 
EPH.4.21	Nda a gar war maarʼa, i na war cawandi ka sawa nda cimoo kaŋ goo Isa ra, 
EPH.4.22	maanaa war na war teegoy žeeney naŋ, ka attabiya žeenaa kaa war ga kaŋ ga funbu ka hanga boonay dargantey bande. 
EPH.4.23	War goo ma duu fahamay taaga war lakkaley ra. 
EPH.4.24	War na attabiya taagaa daŋ war ga sanda darbay, woo kaŋ takandi ka hima nda Irkoy. A si diyandi kala cimoo šerretaraa ra nda nga henanyanoo ra.
EPH.4.25	Woo maaganda se wa taari naŋ, war affoo kul ma cimi har ceroo se, zama ir manʼti kala cere gaaham nonguyaŋ. 
EPH.4.26	«Nda war futu, war masi zunubu tee.»
EPH.4.27	War masi Ibilisi noo fondo kul. 
EPH.4.28	Boro kaŋ ga zay, a ma fay nda zaytaray, a ma gaabandi ka [nga] kabey ka goy henna tee hala a ma hin ka tilasante faaba. 
EPH.4.29	Šenni futu kul masi hun war miɲey ra, wa šenni hinne har kaŋ ga boori, a ma borey nafa hala a ma tee borey kaŋ ga haŋajer se 
EPH.4.30	War masi Irkoy 
EPH.4.31	War ma dooray kul, nda binetunay, nda futay, nda zahãyan, wala wowi, nda laalay kul moorandi war. 
EPH.4.32	Wa boori cere se, war ma hinna, war ma yaafa cere se sanda takaa kaŋ nda Irkoy yaafa war se Almasihu albarkaa ra.
EPH.5.1	War ma tee Irkoy dendenkey, war manʼti kala nga izey, nga baakey. 
EPH.5.2	Wa dira baji ra, sanda takaa kaŋ nda 
EPH.5.3	Woy nda aru izefututaray, wala žiibi dumi kul kaŋ no, wala albahiiritaray, wey ngi maaɲey masi ba ciyandi war game, a si hima Irkoy boro henanantey ma wey tee. 
EPH.5.4	Haya haawinte mo, wala šenni yaada, wala šenni futay, i kul si hima. Woo kaŋ ga hima ti albarka daŋyan Irkoy se. 
EPH.5.5	Zama war ma bay kaŋ boro kaŋ ga woy nda aru izefututaray tee, nda boro žiiba, nda albahiiri – tooru ganakaw no – si duu tubuhaya Almasihu nda Irkoy 
EPH.5.6	Boro kul masi war darga nda šenni koonuyaŋ, zama hayey wey maaganda se Irkoy futayyanoo ga kaa borey ga kaŋ si haŋajer a se. 
EPH.5.7	War masi marga nda ey ka ngi hayey tee. 
EPH.5.8	Waatoo din kubay ti war, amma sohõ gaay ti war ir Koyoo albarkaa ra. Wa dira sanda gaay izeyaŋ. 
EPH.5.9	Zama hayaa kaŋ gaay gʼa hay manʼti kala: borohennataray dumi kul, nda šerretaray, nda cimi. 
EPH.5.10	Wa hayey ceeci kʼi laasaabu kaŋ ga kan ir Koyoo se. 
EPH.5.11	War masi marga nda kubaa teegoyey, i sii nda nafa, amma wʼi fatawandi. 
EPH.5.12	Hayey kaŋ i gʼi tee tuguyan ra, haawi no a ma ba harandi. 
EPH.5.13	Haya kul kaŋ ga fatawandi, gaayoo gʼa fattandi, 
EPH.5.14	zama haya kul kaŋ fatawandi ga diyandi gaayoo ra, woo se i nee:
EPH.5.14	«Tun, ni kaŋ ga jirbi,
EPH.5.14	tun ka hun bukawey game,
EPH.5.14	Almasihu ga nga annuuraa daŋ ni ga.»
EPH.5.15	Wa hanse ka takaa laasaabu kaŋ nda war ga dira. War masi dira sanda hollokomyaŋ, wa dira sanda lakkalkoyniyaŋ 
EPH.5.16	kaŋ ga goy nda waatoo kaŋ war duu a, zama zaarey wey ga laala. 
EPH.5.17	War masi tee boroyaŋ kaŋ sii nda lakkal, war ma hayaa bay kaŋ ti ir Koyoo ibaayoo.
EPH.5.18	War masi war boŋ suwandi nda harifutu, izefututaray no, amma war ma too met nda Irkoy 
EPH.5.19	Cere bande war ma zaburyaŋ har, ka saabu dooniyaŋ, nda dooniyaŋ don kaŋ Irkoy nʼi noo, war ma don kʼir Koyoo saabu nda war binoo kul. 
EPH.5.20	Alwaati kul, haya kul kaŋ no, war ma albarka tee Irkoy ir Baaba se ir Koyoo Isa Almasihu maaɲoo ga.
EPH.5.21	Wa yee cere cire Almasihu beerandiyan maaganda se.
EPH.5.22	Woyey, wa ben war kurɲey cire sanda takaa kaŋ nda war ga ben ir Koyoo cire. 
EPH.5.23	Zama kurɲe ti woy boŋkoynoo sanda takaa kaŋ nda 
EPH.5.24	Takaa kaŋ nda Egilizoo ga ben Almasihu cire, takaa din da haya kul ra woyey ma ben ngi kurɲey cire.
EPH.5.25	Kurɲey, wa baa war wandey sanda takaa kaŋ nda Almasihu baa Egilizoo, de a na nga boŋ noo nga maaganda se 
EPH.5.26	hala nga mʼa jisi jere ga Irkoy se kʼa henanandi nda hari. A na nga meešennoo kʼa ɲumay. 
EPH.5.27	Ka Egilizoo kayandi nga jine nda darža, bila žiibi, bila ndella, wala haya kaŋ ngi nda ey ga hima hala nga ma Egilizoo tee henanante kaŋ ga laybu sii. 
EPH.5.28	Takaa din da kurɲe mo ga hima ka baa nga wandoo sanda nga boŋ gaahamoo. Boro kaŋ ga baa nga wandoo, ga baa nga boŋ. 
EPH.5.29	Boro kul mana bay ka konna nga boŋ gaahamoo, boro mmʼa huna kʼa saajaw, sanda takaa kaŋ Almasihu mo gʼa tee Egilizoo se, 
EPH.5.30	zama ir manʼti kala nga gaahamoo nonguyaŋ. 
EPH.5.31	 nee: «Woo maaganda se aru ga hun nga ɲaa nda nga baaba do ka denji nga wandoo ga, de ngi boro hinkaa ga tee gaaham folloku.»
EPH.5.32	Sirroo woo ga beeri. Agay, ay si šelaŋ kala Almasihu nda Egilizoo ga. 
EPH.5.33	Haya kul kaŋ no, war affoo kul ma baa nga wandoo sanda takaa kaŋ nda a ga baa nga boŋ, haya kaŋ ti woy, a ma nga kurɲoo beerandi.
EPH.6.1	Zankey, wa haŋajer war hayragey se [ir Koyoo maaganda se], haya no kaŋ ga hima. 
EPH.6.2	«Ni ɲaa nda ni baaba beerandi», yaamar jinaa ti woo kaŋ bande allaahidu goo kaŋ ga nee: 
EPH.6.3	«hala ma duu albarka, ma duu aloomur laboo ga.»
EPH.6.4	War mo baabey, war masi war izey biney hasara, wʼi biiri aladabu henna ra ka sawa nda ir Koyoo hoyrawey.
EPH.6.5	Baɲɲey, wa haŋajer war aduɲɲa koyey se nda hunburay, nda jijiriyan, nda bine boryo sanda takaa kaŋ nda war ga haŋajer 
EPH.6.6	War masi hayey tee ngi ndumey maaganda se sanda ka ceeci ka kan adamize se, amma wa tee sanda Almasihu baɲɲayaŋ kaŋ ga goy ka Irkoy ibaayoo tee nda ngi biney kul. 
EPH.6.7	Wa goy nda bine hennay sanda haya kaŋ ir Koyoo se war gʼa tee, manʼti adamize se, 
EPH.6.8	zama war ga bay kaŋ boro foo kul, a ma tee baɲɲa wala borcin, haya henna kul kaŋ a nʼa tee, a ga duu nga sufuraa ir Koyoo do.
EPH.6.9	War mo baɲɲey koyey, war ma takaa din da tee war baɲɲey se, wa fay nda burbusuyan, zama war ga bay kaŋ ngi Koyoo nda war wanoo goo beenaa ra, de mo nga, a si borey bisandi cere.
EPH.6.10	Woo kul banda ga, wa duu gaabi ir Koyoo ra nda nga hini gaabantaa. 
EPH.6.11	Wa Irkoy wongu jinawey kul daŋ war ga, hala war ma hin ka kay Ibilisi carmawey se. 
EPH.6.12	Zama wey kaŋ ir nda ey ga wongu sii nda kuri, i sii nda gaaham, i manʼti kala hiney, nda gaabey, nda kubaa woo koyey, nda ganjey kaŋ goo beenaa nongey ra. 
EPH.6.13	Woo se war ma Irkoy wongu jinawey kul zaa, hala zaari laalaa hane war ma hin ka kay i jine, tangamyanoo banda ga, war ma hin ka kay.
EPH.6.14	War ma kay war boŋ ga, cimi ma tee hayaa kaŋ nda war ga war gamey haw, šerretaray ma tee guuru darbay kaŋ ga huru war jindey ra. 
EPH.6.15	Sooluyan ka alaafiyaa 
EPH.6.16	Haya kul kaŋ no, war ma naanaa zaa kaŋ ti koraa, a ga war faaba war ma boro laalaa kaŋ ti Ibilisi biraw diinantey kul wii. 
EPH.6.17	War ma hallasiroo guuru fuulaa mo daŋ. War ma Irkoy 
EPH.6.18	Wa Irkoy ŋaaray waati kul nga Hundoo albarkaa ra nda ŋaaray nda suurandiyan dumi kul, war ma hanna cijin nda zaari ka gaabandi a ga. War ma Irkoy suurandi nga boro henanantey kul se, 
EPH.6.19	ka ŋaaray agay mo se, hala waati kaŋ ay ga šelaŋ, Irkoy mʼay noo taka kaŋ nda ay ga Alhabar Boryaa sirroo har kaaray. 
EPH.6.20	Alhabar Boryaa woo se ay tee dontokaw, nga se ay goo gaalayaŋ ra. Wa Irkoy ŋaaray hala ya hin kʼa har kaaray, sanda takaa kaŋ ay ga hima kʼa tee.
EPH.6.21	Sohõ war mo ma hayaa bay kaŋ ra ay goo, nda woo kaŋ ay gʼa tee, ir armaa, ir baakaa nda ir Koyoo goykaw laadirantaa Tišik gʼa har war se. 
EPH.6.22	Ya nka cere-cere kʼa sanba war do hala war mʼir misoo bay, de mo a ma war biney daŋ.
EPH.6.23	Ir Baaba Irkoy nda ir Koyoo Isa 
EPH.6.24	Irkoy 
PHP.1.1	Agay Pol nda Timote kaŋ ti 
PHP.1.2	Ir Baaba Irkoy nda ir Koyoo Isa Almasihu 
PHP.1.3	Ay ga albarka tee ay Koyoo se waati kul kaŋ ay honga war. 
PHP.1.4	Waati kul, ay ŋaaray foo kul ra, ay ga Irkoy ŋaaray war kul se nda ɲaali, 
PHP.1.5	gaakasinaa kaŋ war nʼa tee 
PHP.1.6	Ay ga naanay ka bay kaŋ boraa kaŋ na goy hennaa sintin war ra ga koy a ga hala a mʼa timmandi 
PHP.1.7	A ga henan ya ne ya miileyanoo woo ka war hongu, zama war goo ay binoo ra, war kaŋ ay kasa-izetaraa ra, nda faasaroo, nda seedetaraa kaŋ ay gʼa tee Alhabar Boryaa se, war kul duu Irkoy 
PHP.1.8	Zama Irkoy ga tee ya ne seede kaŋ ay ga faaji war kul se nda baji cimi kaŋ ti Almasihu Isa bajoo.
PHP.1.9	Hayaa kaŋ ay gʼa ŋaaray Irkoy ga manʼti kala war bajoo ma tonton, a ma hanse ka tonton ka koy bayray nda fahami here, 
PHP.1.10	hala war ma wan ka haya kayantey bay. War ma henan ka tee boro kaŋ ga laybu sii Isa Almasihu zaaroo se 
PHP.1.11	ka too met nda šerretaraa kaŋ Isa Almasihu gʼa noo. A ma tee Irkoy daržaa nda nga saabuyanoo se.
PHP.1.12	Agʼarmey, ay ga baa war ma bay kaŋ hayey kaŋ duu agay, i nka teendi hala 
PHP.1.13	hala nongu kaŋ ra gaalawey kaŋ huru ay ga kaaray goforneroo tuujidogoo kul nda borey cindey kul se kaŋ 
PHP.1.14	Ay kasa-izetaraa nʼay arma booboyaŋ biney daŋ ir Koyoo bande. I duu bine ka tonton ka Šennoo har bila hunburay.
PHP.1.15	Boro fooyaŋ, cimi no i ga Almasihu šennoo waazu nda canseyan nda yenje, amma affooyaŋ gʼa waazu nda anniya hennay. 
PHP.1.16	Borey din, i ga goy nda baji, zama i ga bay kaŋ Alhabar Boryaa se ay ga faasa. 
PHP.1.17	Affooyaŋ ga Almasihu šennoo waazu nda alhaasiditaray, ngi anniyawey si boori. I ga tammahã ngi ma tonton ay kasaa zaraboo ga.
PHP.1.18	Man albasoo, haya kul kaŋ no wala taka kul kaŋ no, a ma teendi cimi jaŋay wala cimi ra, Almasihu šennoo ya ga waazandi, ay ga ɲaali, ay ga ɲaali koyne. 
PHP.1.19	Ay ga bay kaŋ woo kul ga kate ay hallasiroo ma doonandi war ŋaarayroo nda Isa Almasihu 
PHP.1.20	Ay ga batu nda cahãyan, ay ga naata kaŋ ay si haw. Ay goo nda naanay timmante, sohõ da sanda waati kul takaa kaŋ ay kunturoo ga Almasihu beeraa cebe hunayan wala buuyan ra.
PHP.1.21	Zama agay se hunaroo ti Almasihu, buuyan manʼti kala duuray, 
PHP.1.22	amma nda ay hunaroo laboo ga, ga goyoo hanse, woo kaŋ ay gʼa suuba, ay sʼa bay. 
PHP.1.23	Ay ga šiita nongu hinkaa kul here, ay ga boonay ya hun ne ka koy Almasihu jeroo ga, [zama] woo ti haya kaŋ ga hanse ka baa hunday. 
PHP.1.24	Amma war maaganda se ya cindi kunturoo woo ra nafaa bisa ya koy. 
PHP.1.25	Ay ga naanay ka bay kaŋ ay ga cindi ne ka bara war bande war koyjineyanoo nda war naanaa ɲaaloo se 
PHP.1.26	hala war ma hanse ka Almasihu Isa ka fooma ay bande, ay yee kateyanoo war game waatoo ga.
PHP.1.27	Haya kul kaŋ no, war diraa takaa ma hima nda 
PHP.1.28	War masi naŋ war nkuwawey ma war tarbasandi haya kul ra. Woo ga tee ngi dereroo tammaasaa, amma war, a ga tee war hallasiroo tammaasaa Irkoy albarkaa ra. 
PHP.1.29	Zama Irkoy na war noo 
PHP.1.30	War goo gurgaa ra kaŋ ra war dii ay goo, war ga maa mo kaŋ ay goo a ra hala hõ.
PHP.2.1	Sohõ, nda binekanay ga duwandi 
PHP.2.2	wʼay ɲaaloo tabatandi ka tee bine foo, ka tee baji foo, ka tee affoo, ka tee honguyan foo. 
PHP.2.3	War masi haya kul tee nda alhaasiditaray, wala nda foomataray, amma boŋ yeeti gandayan ma kate war affoo kul ma nga ceroo guna sanda boro kaŋ bisa nga. 
PHP.2.4	War masi war boŋ guna, amma boro foo kul ma borey jerey [mo] guna. 
PHP.2.5	Wa honguyanoo woo dii war game kaŋ goo Almasihu Isa mo se,
PHP.2.6	nga kaŋ nga nda Irkoy ga hima,
PHP.2.6	a mana ceeci nga ma sawa nda Irkoy nda gaabi.
PHP.2.7	Amma a nka nga boŋ tee yaada
PHP.2.7	ka hima nda tam,
PHP.2.7	ka nga boŋ himandi adamize,
PHP.2.7	a garandi mo kaŋ adamize no.
PHP.2.8	A na nga boŋ yeeti ganda
PHP.2.8	ka haŋajer hala buuyanoo ga,
PHP.2.9	Woo maaganda se Irkoy hanse kʼa jer
PHP.2.9	kʼa noo maa kaŋ bisa maaɲey kul,
PHP.2.10	hala beenaa hayey, nda laboo boŋ hayey, nda laboo cire hayey kul
PHP.2.10	ma kanje sonbu Isa maaɲoo se.
PHP.2.11	De mo deene kul ma nee kaaray
PHP.2.11	kaŋ nga Koyoo ti Isa Almasihu
PHP.2.11	ka Baaba Irkoy beerandi.
PHP.2.12	Adiši, ay baakey, war kaŋ hanga fondaa waati kul, manʼti waati kaŋ ay goo war game hinne, amma sohõ kaŋ ay sii war game war ma hanse ka hanga a ka tonton. Wa war hallasiroo goyoo tee nda hunburay nda jijiriyan, 
PHP.2.13	zama Irkoy no ma goy war ra ka war noo anniyaa nda takaa kaŋ nda war mʼa tee nda woo kaŋ ga kan a se. 
PHP.2.14	Haya kul kaŋ war gʼa tee wʼa tee bila ŋuunuŋuunu bila kakaw. 
PHP.2.15	War ma duu ka tee boroyaŋ kaŋ ga taali sii, boroyaŋ kaŋ ga henan, Irkoy izeyaŋ kaŋ ga laybu sii zamankasinay golbante ra kaŋ ga Irkoy hoo kaŋ gamey ra war ga tee sanda gaayyaŋ kaŋ ga dii aduɲɲa ra 
PHP.2.16	ka hunayan šennoo har i se
PHP.2.17	Ba nda ay tee sanda haya hari-hari ka munandi ka tee 
PHP.2.18	Taka follokaa, war mo ma ɲaali, war ma ɲaali ay bande.
PHP.2.19	Ay naataa goo ir Koyoo Isa ra kaŋ ne nda kayna ay ga Timote sanba war do hala war alhabarey mʼay binoo daŋ. 
PHP.2.20	Ay sii nda boro kul kaŋ agay nda a ga tee lakkal foo ka alhuzun nda cimi war misoo se nda manʼti nga hinne. 
PHP.2.21	Borey jerey kul, ngi boŋ nda i ga alhuzun, manʼti Isa 
PHP.2.22	War hunday ga bay kaŋ Timote na nga laadirtaraa cebe, a goy ay bande 
PHP.2.23	Ay ga tammahã yʼa sanba war do za ay dii ay misoo takaa. 
PHP.2.24	Amma ay ga naanay ir Koyoo ka bay kaŋ ne nda kayna agay hunday ga kaa.
PHP.2.25	Ay dii kaŋ a ga hima ya agʼarmaa Epafrodit yeeti war ga, ay goykasinaa no, ay hangasinoo no tangamyanoo ra. War nʼa donto ay do a mʼay noo hayey kaŋ ga ay ga too. 
PHP.2.26	A ga hanse ka faaji war se, binoo maray kaŋ a maa kaŋ war maa nga wircoo. 
PHP.2.27	Cimi no a wirci hala nongu kaŋ ra a baa ka buu, amma Irkoy hinna a ga, manʼti nga hinne se a hinna, a hinna agay mo ga, hala binemarayyan masi koy tonton ay binemaraa ga. 
PHP.2.28	Ay goo mʼa sanba nda cahãyan hala nda war dii a, a ma tee war se ɲaali, haya ma hun ay binemaraa ra. 
PHP.2.29	Wʼa kubay nda ɲaali timmante ir Koyoo albarkaa ra, wa borey wey dumey beerandi, 
PHP.2.30	zama Almasihu goyoo maaganda se a baa ka buu, a na nga hundoo farratandi ka kate ya ne hayaa kaŋ war si hin kʼa ka too ay do.
PHP.3.1	Aywa agʼarmey, wa ɲaali ir Koyoo bande. Ay si fara ka haya follokey hantum war se, zama haya no kaŋ ga kay war se.
PHP.3.2	Wa hawgay hanšey
PHP.3.3	zama ir ti hurubanguyan cimoo
PHP.3.4	Agay, ay goo nda fondo ka felle ay boŋ ga, nda boro ga hongu kaŋ nga ga hin ka naanay nga boŋ, agay ti boro jinaa: 
PHP.3.5	ay hurubangu jirbi yaahantoo hane, Izirayel boro ti agay, ay goo Benžameŋ alkabiilaa ra, Ebere cimi-cimi ti agay, 
PHP.3.6	Ay hanse ka ašariyaa dii hala nongu kaŋ ra ay tee 
PHP.3.7	[Amma] hayey kaŋ ay cindi kʼi guna sanda duuray, ay gʼi himandi mursay 
PHP.3.8	Cimi no ay ga hayey kul mo guna sanda mursay Almasihu Isa, ay Koyoo bayraa nafaw beeroo maaganda se. Nga kaŋ maaganda se ay ga hayey kul guna sanda mursay, ay gʼi guna sanda žiibi hala ya duu ka duu Almasihu. 
PHP.3.9	Ay ma garandi a bande, ay šerretaraa masi hun ašariyaa do, amma woo kaŋ ga duwandi Almasihu naanaa albarkaa ra, šerretaraa kaŋ hun Irkoy do naanaa albarkaa ra. 
PHP.3.10	Hala yʼa bay, nga, nda nga tunyanoo gaaboo, nda ka tee a bande affoo nga zarabey ra, ka hima nda a nga buuyanoo ra 
PHP.3.11	hala ya hin ka tun bukawey ra taka kul kaŋ no ga.
PHP.3.12	Manʼti ya nka too guwoo ga ka ben wala ya nka tee boro kaŋ timme hayey kul here. Amma ya mma zuru ka koy a ga, ka ceeci ka duu a, zama agay hunday, 
PHP.3.13	Agʼarmey, ay si hongu kaŋ agay, ay duu a, amma ay ga haya foo tee kaŋ ti: ka dirɲa haya kaŋ goo banda ka jinehere ceeci. 
PHP.3.14	Ay ga zuru ka koy guwoo ga hala ya duu Irkoy beenaa ciyayanoo gomnoo kaŋ ga duwandi Almasihu Isa sabboo ra.
PHP.3.15	Ir kaŋ ti boro timmanteyaŋ Irkoy fondaa ra, ir ma takaa woo ka hongu. Nda war goo nda hongu tana haya ga, Irkoy gʼa bayrandi war se. 
PHP.3.16	Haya kul kaŋ ga no, nongoo kaŋ ga ir too, takaa woo da, ir ma koy nda jine.
PHP.3.17	Agʼarmey, war kul mʼay guna ka tee, war ma borey guna kaŋ ga dira nda takaa kaŋ war dii a ir ga. 
PHP.3.18	Cee boobo ay nʼa har war se, sohõ ay gʼa har nda hẽeni, zama boro boobo diraa ga cebe kaŋ i manʼti kala Almasihu buuyanoo 
PHP.3.19	Ngi kokoroo ti dereroo. Ngi gundey ti ngi koyoo. Hayaa kaŋ gʼi haawandi nda i ga bolsay. I si hongu kala aduɲɲa hayey hinne. 
PHP.3.20	Amma ir, ir gorodogoo sii kala beenaa ra kaŋ ra ir ga Hallasikaa kaŋ ti ir Koyoo Isa Almasihu batu nda naanay. 
PHP.3.21	A gʼir kunturu kaynantaa bere kʼa himandi nga kunturu daržantaa cine, nda nga hinoo kaŋ nʼa noo gaabi a ma haya kul juwal.
PHP.4.1	Woo se agʼarmey, ay baakey, ay ga hanse ka faaji war se. War ti ay ɲaaloo nda ay farabagaa fuulaa. Ay baakey, takaa woo da, wa gaabandi ir Koyoo bande.
PHP.4.2	Ay gʼa ŋaaray Ewodi ga, ay gʼa ŋaaray Sintiš ga, i ma tee anniya foo ir Koyoo fondaa ra. 
PHP.4.3	Ni mo, ay goykasinay laadirantaa, ay gʼa wiri ni ga, mʼi faaba, woyey kaŋ nʼay faaba ka tangam 
PHP.4.4	Wa ɲaali waati kul ir Koyoo bande, ay ga yee koyne kʼa har: wa ɲaali.
PHP.4.5	War boroboryotaraa, adamizey kul ma bay a ga, ir Koyoo man. 
PHP.4.6	War masi alhuzun nda haya kul, amma haya kul kaŋ no, wʼa ceeci Irkoy ga ŋaarayyan ra, nda suurandiyan ra, nda albarka daŋyan. 
PHP.4.7	Irkoy alaafiyaa kaŋ bisa lakkal kul ga war biney nda war miileyaney dii 
PHP.4.8	Aywa agʼarmey, haya kul kaŋ ti cimi, haya kul kaŋ ti beeray, haya kul kaŋ ga šerre, haya kul kaŋ ga henan, nda hayayaŋ goo kaŋ ga boori, haya kul kaŋ goo nda maa henna, nda hayayaŋ goo kaŋ ga hima, nda hayayaŋ goo kaŋ ga saabandi, i ma tee war miileyanoo. 
PHP.4.9	Hayey kaŋ war nʼi denden, war duu ey, war maarʼey ka dii ey ay ga, wʼi tee, woo ra Irkoy kaŋ ti Alaafiyakoyoo ga hanga war.
PHP.4.10	Ay hanse ka ɲaali ir Koyoo bande kaŋ ay dii sohõ war hongu agay taaga. War hongu agay, amma fondo no war mana duu. 
PHP.4.11	Manʼti ya mma tilasu nga se ay gʼa har war se, zama agay, taka kul kaŋ no ay misoo ti a gʼay wasa. 
PHP.4.12	Nda jaŋay no, ay gʼa bay, nda duuray no, ay gʼa bay. Haya kul kaŋ no, nongu kul here, ay ga kunji bay, ay ga heray bay. Ay ga duuray bay, ay ga šiitay bay. 
PHP.4.13	Ay ga hin hayey wey kul boraa kaŋ gʼay noo gaabi albarkaa ra. 
PHP.4.14	Amma, war na haya henna tee kʼay faaba ay zaraboo ra.
PHP.4.15	War hunday, Filipi borey, war ga bay kaŋ 
PHP.4.16	Zama ba waatoo kaŋ ay goo Tesalonik, manʼti cee foo hinne, amma cee hinka war ga haya sanba ya ne kaŋ gʼay almuraadey hanse. 
PHP.4.17	Manʼti haya no ay ga ceeci, woo kaŋ ay gʼa ceeci manʼti kala war naanaa gomnoo ma boobo, a ma bayandi war se. 
PHP.4.18	Ay duu haya kul, ay duu ka bisa woo kaŋ ga ay ga too. Ay kungu, zama ay duu hayaa kaŋ war nʼa sanba ya ne Epafrodit bande. A tee ya ne sanda sunnaara, sargari kaŋ taandi, a kan Irkoy se. 
PHP.4.19	Ay Koyoo ga war almušakkawey kul hanse nga alman daržantaa ra 
PHP.4.20	Irkoy ir Baaba, darža ma bara a ga abada hala abada. Amin.
PHP.4.21	Wa Irkoy boro henanantey kul kaŋ goo 
PHP.4.22	Irkoy boro henanantey kul ga war foo, waaniwaani borey kaŋ goo kokoy beeroo hugoo do.
PHP.4.23	Ir Koyoo Isa Almasihu 
COL.1.1	Agay Pol kaŋ ti 
COL.1.2	ka batagaa woo sanba arma henanantey kaŋ goo Kolos koyraa ra se kaŋ ti laadirante Almasihu albarkaa ra
COL.1.3	Waati kul kaŋ ir ga Irkoy ŋaaray war se, ir ga albarka daŋ Irkoy se kaŋ ti ir Koyoo Isa 
COL.1.4	zama ir maa naanaa kaŋ war nʼa daŋ Almasihu Isa ra nda bajoo kaŋ war gʼa tee Irkoy boro henanantey kul se 
COL.1.5	naataa kaŋ jisandi war se beenaa ra maaganda se. Naataa no kaŋ war maarʼa cimoo šennoo ra kaŋ ti 
COL.1.6	A too hala war do, sanda takaa kaŋ nda a huru aduɲɲa kul ra. A ga ize tee, a ga tonton, sanda takaa kaŋ a nʼa tee war game. Za hanoo kaŋ war maarʼa, war yadda Irkoy 
COL.1.7	sanda takaa kaŋ nda Epafras, ir baakaa, ir tam hangasinoo kaŋ ti Almasihu goykaw laadirante na har war se. 
COL.1.8	A na bajoo bayrandi ir se kaŋ Irkoy 
COL.1.9	Woo maaganda se ir mo, za hanoo kaŋ ir maarʼa, ir mana fay nda ka Irkoy ŋaaray, ka ŋaaray war ma too met nda nga ibaayoo bayraa, war ma too nda lakkal kul nda fahami kaŋ hun Irkoy Hundoo ra. 
COL.1.10	Woo ra war diraa takaa ga sawa nda ir Koyoo, a ga kan a se nongoo kul here. Teegoy henna dumi kul ga garandi war ra, war ga koy jine Irkoy bayraa ra. 
COL.1.11	Nga gaabi daržantaa ga war noo gaabi hala war ma hanse ka muɲe, war ma hanse ka suuri. Wa ɲaali 
COL.1.12	ka albarka daŋ Baaba Irkoy se kaŋ na war too war ma huru nga boro henanantey tuboo gaayoo ra. 
COL.1.13	A nʼir kaa kubaa hinoo cire kʼir ka koy nga 
COL.1.14	Nga kʼir feeri kʼir kaa zunubu ra, a nʼir zunubey yaafa.
COL.1.15	nga ti ijinaa, a bisa takahayey kul,
COL.1.16	zama nga ra haya kul takandi,
COL.1.16	hayey kaŋ goo beenaa ra,
COL.1.16	nda hayey kaŋ goo laboo ga,
COL.1.16	wey kaŋ boro ga dii ey nda wey kaŋ si diyandi,
COL.1.16	a ma tee laama, wala koytaray, wala kokoytaray, wala hini.
COL.1.16	Nga ka hayey kul taka, nga se i takandi.
COL.1.17	A ga bara haya kul jine,
COL.1.17	nga ma kate hayey kul ma bara ngi dogey ra.
COL.1.18	Gaahamoo kaŋ ti 
COL.1.18	Nga ti sintinoo, nga ti boro jinaa kaŋ tun ka hun bukawey ra,
COL.1.18	hala a ma jineborotaraa zaa haya kul ra.
COL.1.19	A kan Irkoy se nga kul ma tabati a ra.
COL.1.20	Irkoy na waafakay daŋ nga nda hayey kul game Almasihu albarkaa ra,
COL.1.20	a ma tee hayey kaŋ goo laboo ga,
COL.1.20	a ma tee hayey kaŋ goo beenaa ra.
COL.1.20	Irkoy na nga 
COL.1.21	War mo, waatoo din war manʼti kala yaw nda iberi Irkoy se war miileyaney nda war teegoy futawey maaganda. 
COL.1.22	Amma sohõ, Irkoy na war nda nga waafakandi nga 
COL.1.23	Amma kala war ma tabati naanaa ra, war ma gaabandi, war masi 
COL.1.24	Sohõ ay ga ɲaali zarabey
COL.1.25	Ay tee Egiliz goykaw nda takaa kaŋ nda Irkoy nʼa kayandi war maaganda se ka Irkoy meešennoo har kʼa timmandi. 
COL.1.26	Šennoo woo ti sirroo kaŋ tugandi za jiiriyaŋ nda zamanyaŋ, amma sohõ a nʼa bangandi nga boro henanantey se. 
COL.1.27	Ngi se Irkoy baa nga ma sirroo woo daržaa beeriyanoo bayrandi gandawey ra. Sirroo ti: Almasihu goo war game
COL.1.28	Almasihu ti šennoo kaŋ ir gʼa har ka adamize kul hoyray kʼa cawandi i se nda lakkal, hala ir ma adamize kul tee boro kaŋ tee ka timme Almasihu albarkaa ra. 
COL.1.29	Woo maaganda se ay ga goy šenda nda gaaboo kaŋ nda Almasihu ga goy ay ra nda hini.
COL.2.1	Ay ga baa war ma tangam beeroo bay kaŋ ra ay goo war, nda Lawodise borey, nda borey se kaŋ ngi moɲey mana bay ka dii agay ndumoo, 
COL.2.2	biney ma yay. I ma tee affoo baji ra ka duu fahami boobo timmante kul kaŋ ga hakiika, hala i ma Irkoy sirroo bay kaŋ ti 
COL.2.3	Nga ra lakkal nda bayray gomney kul tugandi. 
COL.2.4	Ay ga woo har war se hala boro kul masi koy war darga nda šenni kaana. 
COL.2.5	Ba nda ay kunturoo sii war bande, ay hundoo goo war bande. Ay ga ɲaali kaŋ ay dii war ga goy nda fondaa nda takaa kaŋ nda war gaabandi Almasihu naanaa ra.
COL.2.6	Takaa kaŋ nda war yadda 
COL.2.7	Wa war linjey sinji Almasihu ra ka war hunaroo gorandi a ra, war ma nin naanaa ra takaa kaŋ nda a cawandi war se. War ma albarka daŋyan boobandi.
COL.2.8	Wa hawgay boro kul masi duu war nda lakkalcawyan šenni nda šenni yaada kaŋ ga boro derandi, adamizey alaadaa takaa nda hini laaley kaŋ goo kubaa ra takaa, i manʼti Almasihu wanoo dumoo. 
COL.2.9	Zama nga ra Irkoy na gaaham zaa ka goro nda nga azzaatoo kul. 
COL.2.10	Nga do war duu haya kul, nga ti kokoytaray kul nda hini kul jineboraa.
COL.2.11	Nga ra war hurubangu nda hurubanguyan kaŋ kabe manʼa tee. A mana teendi nda kala hundi-ibaayoo kaŋ foorandi ka hun gaaham ga. Woo ti hurubanguyanoo kaŋ Almasihu nʼa tee war se. 
COL.2.12	War fijandi Almasihu bande 
COL.2.13	War, waatoo kaŋ war buu war laybey nda war hurubanguyan jaŋaa kaŋ ti war hundi-ibaayoo se, Irkoy na war hunandi Almasihu bande.
COL.2.13	A nʼir laybey kul yaafa.
COL.2.14	Kaddaasoo kaŋ hantumandi kaŋ ra ir laybey goo kaŋ ir na yaamarey hoo,
COL.2.14	kaddaasoo din nʼir wongu, Irkoy nʼa tuusu kʼa kaa
COL.2.14	kʼa 
COL.2.15	Irkoy na hayaa kul taa kokoytarawey nda hiney kone
COL.2.15	kʼi tee haya kaŋ borey ga dii ey. Almasihu bande Irkoy hin ey
COL.2.16	Adiši boro kul masi war ciiti ŋaayan wala haŋyan se, wala jingar zaari se, wala handu taaga se, wala 
COL.2.17	kaŋyaŋ manʼti kala hayey kaŋ hima ka kaa biyoo, amma cimoo ti Almasihu. 
COL.2.18	War masi naŋ boro kul ma war ganji war ma duu jalaa kaŋ ga duwandi konkošaa ra, kaŋ ti boro ma nga boŋ ibaayoo tee ka tee sanda nga mma nga boŋ yeeti ganda ka almalaykey gana, ka huru haya ra kaŋ a dii a bangayyan ra, a ga too nda hew yaada nda nga hundi-ibaayoo miileyanoo. 
COL.2.19	Borey wey dumey nda kunturoo boŋoo kaŋ ti Almasihu sii cere ga. Nga ra kunturoo kul duu nga hunaa. Nga no ma kunturoo dii cere ga ka dobey nda linjey denjandi cere ga. Kunturoo tontonyanoo si hun kala Irkoy do.
COL.2.20	Nda war buu 
COL.2.21	kaŋ ga nee: «Masi woo dii, masi woo taba, masi tuku woo ga!» 
COL.2.22	Wey kul ti hayayaŋ kaŋ goyyaŋ banda ga, i ga dere. I manʼti kala adamizey yaamarey nda ngi cawandey 
COL.2.23	kaŋ nda cimi tarayheroo ga hima nda lakkal Irkoy ganayan kaŋ ngi hunday kʼa tee nda boŋ yeeti gandayan, i ga šendandi ngi gaahamey ga, amma i sii nda addalil kul, hundi-ibaayoo sakoo de no i gʼa tee.
COL.3.1	Aywa, nda war tun 
COL.3.2	Wa miile beene hayey ga, manʼti laboo hayey ga, 
COL.3.3	zama war buu, war hunaroo tugandi Almasihu bande Irkoy ra. 
COL.3.4	Waati kaŋ Almasihu kaŋ ti war hunaroo bangandi, alwaatoo din war mo ga bangandi a bande nda darža.
COL.3.5	Wa hayey wii kaŋ goo war ra kaŋ ti laboo wane: woy nda aru izefututaray, nda žiibi, nda ibaayi futu, nda boonay futu, nda haya ceeci albahiiritaray ra kaŋ ti tooru ganayan. 
COL.3.6	Hayey wey maaganda se Irkoy futayyanoo ga kaa [borey ga kaŋ si haŋajer a se]. 
COL.3.7	Wey no war cindi kʼi tee waatoo kaŋ war ga huna hayey wey ra.
COL.3.8	Amma sohõ war mo ma hayey wey kul naŋ kaŋ ti: futay, nda binetunay, nda laalay, nda wowi, nda šenni haawinte kaŋ ga hun war miɲey ra. 
COL.3.9	War masi taari cere se, zama war na war attabiya žeenaa nda nga teegoyey kaa war ga sanda darbay, 
COL.3.10	ka attabiya taagaa kaŋ ti ihennaa daŋ war ga ka bere ka taaga ka duu bayray ka hima nda Irkoy kaŋ na attabiya taagaa tee. 
COL.3.11	Woo ra Grek sii no, Alyahuudu sii no, boro kaŋ hurubangu wala jofolo sii no, boŋbii wala ganjiboro sii no, baɲɲa wala borcin sii no, 
COL.3.12	War kaŋ ti Irkoy boro suubantey, nga boro henanantey, nga baakey, war ma tamallay, nda borohennataray, nda boŋ yeeti gandayan, nda bineyaynay, nda suuri daŋ war ga sanda darbay. 
COL.3.13	War ma cere suuri, nda war affoo na dori tee nga cinaa se, takaa kaŋ nda ir Koyoo yaafa war se, war mo ma yaafa cere se. 
COL.3.14	Ka bisa woo kul, wa baji tee war darbaa, nga ti linji timmantaa kaŋ ga borey marga cere ga. 
COL.3.15	Almasihu alaafiyaa kaŋ se war ciyandi ka tee gaaham folloku ma war biney juwal. War ma tee gomni baykawyaŋ.
COL.3.16	Almasihu šennoo ma harandi war game
COL.3.17	Haya kul kaŋ war gʼa tee, a ma tee šenni wala teegoy, wʼa tee ir Koyoo Isa maaɲoo ga ka albarka tee Baaba Irkoy se Isa alhormaa ra.
COL.3.18	Woyey, wa yee war kurɲey se ganda, takaa kaŋ nda a ga hima ir Koyoo fondaa ra. 
COL.3.19	Kurɲey, wa baa war wandey, war masi šendandi i ga. 
COL.3.20	Zankey, wa maa war hayragey se haya kul ra, zama woo ti haya kaŋ ga kan ir Koyoo se. 
COL.3.21	Baabey, war masi futu war izey ga, hala biney masi koy hun.
COL.3.22	Baɲɲey, wa haŋajer haya kul here war aduɲɲa koyey se, war masi hayey tee ngi ndumey maaganda se, sanda ka ceeci ka kan adamize se, amma wa goy nda bine boryo ka hunbur ir Koyoo. 
COL.3.23	Haya kul kaŋ war gʼa tee, wʼa tee nda war binoo kul sanda haya kaŋ ir Koyoo se war gʼa tee, manʼti adamize se, 
COL.3.24	zama war ga bay kaŋ ir Koyoo no ma tuboo tee war se sufuray. Ir Koyoo 
COL.3.25	Zama boro kaŋ ga goy nda taka šiira ga duu taka šiiraa banaa, Irkoy si borey bisandi cere.
COL.4.1	Baɲɲey koyey, wa war baɲɲey dii nda šerretaray nda taka henna, war ma bay kaŋ war mo goo nda Koy beenaa ra.
COL.4.2	Wa gaabandi Irkoy ŋaarayyan ga, war ma cindi a ra nda albarka daŋyan. 
COL.4.3	Koyne mo war ma Irkoy ŋaaray ir mo se, hala Irkoy ma mee feeri ir se taka kaŋ nda ir hin ka sirroo kaŋ ti 
COL.4.4	Wa Irkoy ŋaaray hala ya hin ka sirroo bayrandi nda takaa kaŋ nda ay ga hima kʼa har.
COL.4.5	Wa dira nda lakkal taray borey
COL.4.6	War šenney ma teendi nda 
COL.4.7	Ir armaa, ir baakaa Tišik, ir Koyoo goykaw laadirantaa, ay tam hangasinoo ir Koyoo bande, a ga war noo agʼalhabarey kul. 
COL.4.8	Ya nka cere-cere kʼa sanba war do hala war mʼir misoo bay, de mo a ma war biney daŋ. 
COL.4.9	Ay gʼa sanba war do, nga nda Onezim, ir arma laadirantaa, ir baakaa kaŋ ti war affoo, i ga nongoo woo alhabaroo kul daŋ war ra.
COL.4.10	Aristark kaŋ goo ay bande kasaa ra ga war foo, nda Marku kaŋ ti Barnabas baasoo
COL.4.11	Isa kaŋ se i ga nee Žustus mo ga war foo, Alyahuudey ra, ngi hinne ti ay goykasinawey Irkoy 
COL.4.12	Epafras kaŋ ti war affoo, 
COL.4.13	Ay ga seede a se kaŋ a ga hanse ka zarabi war se, nda borey se kaŋ goo Lawodise, nda wey kaŋ goo Iyerapolis. 
COL.4.14	Luka, ir baakaa kaŋ ti lotokor, nda Demas ga war foo.
COL.4.15	War mʼir armey foo kaŋ goo Lawodise, nda Ninfa, nda 
COL.4.16	Waati kaŋ batagaa woo cawandi war do, war ma taka tee a ma cawandi Lawodise 
COL.4.17	War ma nee Aršip se: «Hawgay nda goyoo kaŋ ir Koyoo nʼa talfi ni ga, mʼa tee nda fondaa.»
COL.4.18	Agay hunday Pol kaboo ka fooyanoo hantum. War masi dirɲa kaŋ kasa ra ay goo. Irkoy 
1TH.1.1	Agay Pol, nda Silweŋ, nda Timote ka batagaa woo sanba Tesalonik koyraa borey 
1TH.1.2	Ir ga albarka daŋ Irkoy se waati kul war kul maaganda se ir ŋaarayrey ra. Ir si fay nda 
1TH.1.3	ka hongu war teegoyey kaŋ ga war naanaa cebe, nda war farawoo kaŋ ga war bajoo cebe, nda war muɲeyanoo ir Koyoo Isa 
1TH.1.4	Ir armey, Irkoy baakey, ir ga bay kaŋ Irkoy na war suuba. 
1TH.1.5	Koyne mo ir 
1TH.1.6	War tee ir dendenkey, war tee ir Koyoo dendenkey, takaa kul kaŋ nda war hanse ka zarabi, war yadda šennoo ga nda ɲaali kaŋ hun Hundi Henanantaa do. 
1TH.1.7	Woo ra war tee fondo cebekaw ganakey kul se kaŋ goo Masedoni nda Akay gandaa ra. 
1TH.1.8	Zama ir Koyoo meešennoo mana hun kala war do jina ka harandi, manʼti Masedoni nda Akay hinne se a harandi, amma naanaa kaŋ war nʼa daŋ Irkoy ra alhabaroo ga harandi nongu kul ra. Woo ra a si too ir ma haya kul har. 
1TH.1.9	Borey hunday ga takaa deede kaŋ nda war nʼir dii waatoo kaŋ ir koy war do nda mo takaa kaŋ nda war bere ka hun toorey ga ka Irkoy dii, ka Irkoy hunantaa kaŋ ti cimikoynoo gana, 
1TH.1.10	ka nga 
1TH.2.1	Ir armey, war hunday ga bay kaŋ ir koyyanoo war do mana tee yaada. 
1TH.2.2	War ga bay mo kaŋ ir bay ka zarabi, ir bay ka wowandi Filipi koyraa ra, amma ir na Irkoy 
1TH.2.3	Ir hoyraa, dereyan sii a ra, žiibi sii a ra, dargari sii a ra. 
1TH.2.4	Irkoy yadda ir ga ka Alhabar Boryaa talfi ir ga, woo se ir ga šelaŋ, manʼti hala ir ma duu ka kan adamize se, amma hala ir ma duu ka kan Irkoy se kaŋ gʼir biney fesufesu. 
1TH.2.5	War ga bay mo kaŋ abada ir mana šenni kaanay ka šelaŋ, wala ka haya ceeci nda albahiiritaray lakkal, Irkoy ti ir seedaa. 
1TH.2.6	Ir mana bay ka jeeray ceeci boro ga, a ma tee war ga, wala boro foo tana ga. 
1TH.2.7	Ka gar, ir kaŋ ti 
1TH.2.8	Takaa woo da, ir hanse ka baa war, woo se ir mana soolu hinne ka Irkoy Alhabar Boryaa har war se, amma ka ba ir hundey fur war se, takaa kaŋ nda war hanse ka kan ir se. 
1TH.2.9	Ir armey, war ga hongu ir taabiyanoo nda ir farayanoo, ir goy cijin nda zaari hala ir masi tee boro kul ga jeraw waatoo kaŋ ir goo ma Irkoy Alhabar Boryaa waazu war se.
1TH.2.10	War nda Irkoy ti ir seedaa, war kaŋ ga naanay, takaa kaŋ nda ir dira nda henanyan war bande, nda šerretaray, nda takaa kaŋ nda laybu sii ir ga. 
1TH.2.11	War ga bay mo kaŋ ir na war affoo kul dii sanda takaa kaŋ nda baaba ga nga izey dii. 
1TH.2.12	Ir na war hoyray ka war biney daŋ. Ir gaabandi war ga war ma dira nda taka kaŋ ga hima Irkoy jine, nga kaŋ ga war cee nga 
1TH.2.13	Hayaa kaŋ se ir mo, ir si fay nda ka albarka daŋ Irkoy se ti: waatoo kaŋ war maa Irkoy meešennoo kaŋ ir nʼa har war se, war yadda a ga. War manʼa dii sanda adamize šenni, amma war nkʼa dii sanda Irkoy meešennoo, šikka sii Irkoy meešennoo no, a ga goy mo war ra, war kaŋ ga naanay. 
1TH.2.14	Agʼarmey, Irkoy 
1TH.2.15	ngi kaŋ nʼir Koyoo Isa nda annabey wii. I nʼir gurzugay, i si kan Irkoy se, iberiyaŋ no adamizey kul se. 
1TH.2.16	I gʼir ganji ir ma šelaŋ dumey jerey se i masi koy hallasi. I mma koy de i ga tonton ngi zunuboo jeejaa ga. Irkoy futayyanoo kokor ka kaŋ i boŋ.
1TH.2.17	Ir armey, ir zaati nda war fay alwaati kayna, ir moɲey ka si dii cere, amma ir biney goo cere se. Takaa kaŋ nda ir ga boonay ir ma dii war ndumey, woo se ir na taka kul tee ka too war do. 
1TH.2.18	Woo se ir baa ir ma koy war do, agay Pol, cee foo hala cee hinka ay gʼa ceeci, amma Ibilisi nʼir ganji. 
1TH.2.19	May ti ir naataa, wala ir ɲaaloo, wala ir fuulaa kaŋ nda ir ga fooma? Nʼbay war no, ir Koyoo Isa jine, nga kaayanoo ga? 
1TH.2.20	Zama war, war ti ir daržaa, war ti ir ɲaaloo.
1TH.3.1	Woo se ir mana hin ka batu koyne, ir dii kaŋ a ga boori ir ma cindi ir hinne Aten koyraa ra. 
1TH.3.2	Ir na Timote, ir armaa nda Irkoy goykasinaa 
1TH.3.3	hala zarabey wey masi boro kul jijirandi, zama war hunday ga bay kaŋ kala hayey wey ma duu ir. 
1TH.3.4	Waatoo kaŋ ir cindi war do, ir nʼa har war se za a mana tee kaŋ zarabiyaŋ ga kaa ka duu ir, nga ka tee da, war ga bay. 
1TH.3.5	Woo maaganda se kaŋ agay mo, ay mana hin ka batu koyne, ay na Timote sanba ka duu war naanaa alhabar. Ay hunbur siiyakaa masi koy war sii, ir goyoo masi koy tee yaada.
1TH.3.6	Sohõ a hun war do ka kaa ir do, a kate ir se alhabar boryayaŋ war naanaa nda war bajoo ga. A nee kaŋ waati kul war ga hongu ir henna, war ga hanse ka baa war ma dii ir sanda takaa kaŋ nda ir ga baa ir ma dii war. 
1TH.3.7	Woo maaganda se, ir armey, ir tilasoo kul ra nda ir zaraboo ra war na war naanaa kʼir biney daŋ. 
1TH.3.8	Sohõ ir ga huna, zama war gaabandi ir Koyoo bande. 
1TH.3.9	Macin nda ir ga hin ka hanse ka albarka daŋ Irkoy se war sabbu se, nda ɲaaloo kul kaŋ nda ir ga ɲaali war maaganda se Irkoy jine? 
1TH.3.10	Ir ga Irkoy ŋaaray nda hini cijin nda zaari hala ir ma duu ka dii war ndumey, ir ma haya kaŋ ga war naanaa kuma timmandi.
1TH.3.11	Yala Irkoy ir Baaba hunday nda ir Koyoo Isa ma fondo feeri ir se hala ir ma hin ka koy war do. 
1TH.3.12	Ir Koyoo ma tonton, a ma hanse ka tonton bajoo ga kaŋ war gʼa tee cere se nda borey kul se, sanda takaa kaŋ nda ir ga baa war. 
1TH.3.13	A ma war biney noo gaabi hala laybu masi duwandi war ga, war ma henan Irkoy ir Baaba jine ir Koyoo Isa nda nga boro henanantey kul kaayanoo ga. [Amin.]
1TH.4.1	Aywa ir armey, takaa kaŋ nda war ga hima ka dira hala war ma duu ka kan Irkoy se, ir nʼa cawandi war se. Nda cimi, takaa din da nda war ga dira. Ir gʼa wiri war ga, ir ga war hoyray ir Koyoo Isa maaɲoo ra war ma koy jine a ra. 
1TH.4.2	War ga yaamarey bay kaŋ ir nʼi har war se ir Koyoo Isa albarkaa ra.
1TH.4.3	Irkoy ibaayoo ti war henanyanoo, war ma mooru woy nda aru izefututaray ga. 
1TH.4.4	War affoo kul ma wan ka nga wandoo dii henanyan nda beeray ra. 
1TH.4.5	War masi war boŋ naŋ boonay futu bajoo bande sanda takaa kaŋ dumey jerey kaŋ si Irkoy bay gʼa tee. 
1TH.4.6	Woo ga, boro masi kaŋ nga armaa ga, a masʼa tooɲe, zama ir Koyoo ti hayey wey kul faasakaa, sanda takaa kaŋ nda ir bay kʼa har war se, ka yee kʼa šendandi war ga. 
1TH.4.7	Irkoy manʼir cee žiibi se, henanyan ra a nʼir cee. 
1TH.4.8	Woo se boro kaŋ wanji hoyrawey wey ga, manʼti boro se a wanji, Irkoy se a wanji, nga kaŋ ga war noo nga 
1TH.4.9	Haya kaŋ ti armataray baji, a si too boro ma hantum war se a ga, zama war hunday, Irkoy na war cawandi war ma baa cere. 
1TH.4.10	Cimi no takaa woo da nda war ga dira ir armey kul bande kaŋ goo Masedoni kul ra. Amma ir gʼa wiri war ga, ir armey, war ma koy a ga ka tonton. 
1TH.4.11	Wa gaabandi ka huna alaafiya ra, war ma huga nda war boŋ almušakkawey, war ma goy nda war [boŋ] kabey sanda takaa kaŋ nda ir na war yaamar. 
1TH.4.12	Woo ra war ga dira nda beeray taray borey
1TH.4.13	Ir armey, ir si baa borey kaŋ faati takaa, war ma jaŋ kʼa bay, hala war biney masi koy maray sanda borey jerey kaŋ sii nda naata buuyan banda ga. 
1TH.4.14	Nda ir ga naanay kaŋ Isa buu, a tun, takaa din da, Irkoy ga borey kaŋ faati i goo Isa bande marga nga jere.
1TH.4.15	Hayaa ne kaŋ ir gʼa har war se, šenni no kaŋ hun ir Koyoo do: ir kaŋ ti baahunantey kaŋ ga bara hala ir Koyoo kaayanoo ga, ir si borey kaŋ faati jin nongu kul here. 
1TH.4.16	Zama ir Koyoo hunday ga hun beenaa ra ka zunbu waati kaŋ yaamar kaati foo, nda almalayka jinehun foo kaatoo, nda Irkoy laati beeroo jindoo tee, borey kaŋ buu i goo 
1TH.4.17	Ngi banda ga ir, ir kaŋ ti baahunantey kaŋ ga bara ga zandi i bande ka koy duulayaŋ ra kʼir Koyoo kubay beene. Nga ra ir ga cindi ir Koyoo bande hala abada. 
1TH.4.18	Wa cere bine yaynandi nda šenney wey.
1TH.5.1	Ir armey, haya kaŋ ti alwaatey nda dimmawey, war si too ir ma hantum war se i ga, 
1TH.5.2	zama war hunday ga bay kaaray kaŋ ir Koyoo zaaroo ga hima nda takaa kaŋ nda zay ga kaa cijin here. 
1TH.5.3	Waati kaŋ borey ga nee: «Baani nda lakkalkanay», dogoo din da halaciyan ga kaŋ i boŋ sanda takaa kaŋ nda taamari ga kaa woy gundekoyni ga, i si fatta a ra kul. 
1TH.5.4	Amma war, ir armey, war sii kubay ra hala zaaroo din ma kaa war ga sanda zay, 
1TH.5.5	zama war kul manʼti kala gaayoo izey nda izeyaŋ kaŋ zaari wane nda ey, cijinoo sʼir may, kubaa sʼir may. 
1TH.5.6	Adiši ir masi jirbi sanda borey jerey takaa, ir ma moo feeri ka hawgay, ir ma hin ir boŋ. 
1TH.5.7	Borey kaŋ ga jirbi si jirbi kala cijinoo ra, wey kaŋ ga suu si suu kala cijinoo ra. 
1TH.5.8	Amma ir kaŋ ti zaaroo waney, ir ma hin ir boŋ, ir ma naanaa nda bajoo tee guuru darbay kʼa daŋ ir jindey ra, hallasiroo naataa ma tee ir guuru fuulaa. 
1TH.5.9	Irkoy mana kayandi nga futayyanoo ma duu ir, a si baa kala ir ma duu hallasiroo ir Koyoo Isa 
1TH.5.10	A buu ir se hala ir ma huna ka bara a bande, a ma tee ir hunayan wala ir buuyan ra. 
1TH.5.11	Woo maaganda se wa gaabandi cere bande, war ma cere faaba naanaa fondaa ra, sanda takaa kaŋ war goo mʼa tee da.
1TH.5.12	Ir armey, borey kaŋ ga goy war game, kaŋyaŋ tee war jineborey ir Koyoo albarkaa ra, de mo i ga war hoyray, ir gʼa ŋaaray war ga, war mʼi beerandi. 
1TH.5.13	Wa hanse kʼi beerandi nda baji ngi goyoo maaganda se. Wa huna alaafiya ra.
1TH.5.14	Ir armey, ir gʼa wiri war ga, war ma borey hoyray kaŋ si šerre, borey kaŋ biney hun, wa biney daŋ, wa borey faaba kaŋ sii nda hini, wa suuri borey kul se. 
1TH.5.15	Wa hawgay boro kul masi ifutu ka ifutu bana. Wa ceeci waati kul ka ihenna tee cere se nda borey kul se.
1TH.5.16	Wa ɲaali waati kul. 
1TH.5.17	War masi fay nda Irkoy ŋaarayyan. 
1TH.5.18	Wa albarka daŋ Irkoy se haya kul ra, zama woo ti Irkoy ibaayoo war here 
1TH.5.19	War masi Irkoy 
1TH.5.20	War masi annabey šenney yebebe. 
1TH.5.21	Amma wa haya kul faranfaaša, woo kaŋ ga boori, war ma gaabu a ga. 
1TH.5.22	Wa mooru ifutu dumi kul.
1TH.5.23	Irkoy kaŋ ti Alaafiyakoyoo, nga hunday ma war henanandi far. A ma war lakkaloo, nda war hundoo, nda war gaahamoo kul jisi bila laybu ir Koyoo Isa Almasihu se nga kaayanoo ga. 
1TH.5.24	Boraa kaŋ goo ma ciya war se ga laadir, nga no mʼa tee mo.
1TH.5.25	Ir armey, wa Irkoy ŋaaray ir [mo] se.
1TH.5.26	Wa ir armey kul foo nda summuyan henanante.
1TH.5.27	Ay nʼa daŋ war ga nda ir Koyoo, batagaa woo ma cawandi ir armey kul se.
1TH.5.28	Ir Koyoo Isa Almasihu 
2TH.1.1	Agay Pol, nda Silweŋ, nda Timote ka batagaa woo sanba Tesalonik 
2TH.1.2	[Ir] Baaba Irkoy nda ir Koyoo Isa Almasihu 
2TH.1.3	Ir armey, ir ga hima waati kul ka albarka daŋ Irkoy se war maaganda se. A ga hima, zama war naanaa ga hanse ka tonton, nda mo war affoo kul bajoo ga tonton cere se. 
2TH.1.4	Woo se ir, ir ga war ka fooma Irkoy 
2TH.1.5	Wey ga cebe kaŋ Irkoy ciitoo ga šerre, war ma laasaabandi boroyaŋ kaŋ ga hima nda Irkoy 
2TH.1.6	Ir ga bay kaŋ Irkoy ga šerre, a ga borey zarabi kaŋ ga war zarabi, 
2TH.1.7	ka war kaŋ ga zarabi noo alaafiya ir bande. Woo ga teendi han kaŋ ir Koyoo Isa bangay beenaa ra, nga, nda nga almalayka gaabikoyney 
2TH.1.8	nuune beeri ra, ka borey zukandi kaŋ si Irkoy bay, nda wey kaŋ mana yadda ir Koyoo Isa 
2TH.1.9	I ga duu zukandi kaŋ ti halaciyan abadante kaŋ ga mooru ir Koyoo ndumoo nda nga darža gaabantaa, 
2TH.1.10	waati kaŋ a ga kaa hanoo din ka beerandi nga boro henanantey ra, de mo ganakey kul ma kayfi nda a. War goo borey din ra, zama war yadda ir seedetaraa ga kaŋ ir nʼa tee war se.
2TH.1.11	Woo maaganda se waati kul ir ga ŋaaray war se Irkoy ma war dii boroyaŋ kaŋ ga hima nda nga ciyayanoo, a ma war ibaayi hennaa nda war naanaa teegoyoo timmandi nga hinoo ra 
2TH.1.12	hala ir Koyoo Isa maaɲoo ma jer war ra, war mo ma jer a ra ir Irkoy nda ir Koyoo Isa Almasihu 
2TH.2.1	Ir armey, haya kaŋ ti ir Koyoo Isa 
2TH.2.2	war masi cahã ka war lakkaley tunandi ka hunbur annabi šenni se wala waazu se kaŋ nee ir Koyoo kaayanoo zaaroo too, ba nda bataga ka kaa war do kaŋ i nee ir kʼa sanba. 
2TH.2.3	War masi naŋ boro kul ma war darga taka kul ra, zama hanoo din si kaa kala naanaa yankaryanoo ma tee jina, boraa kaŋ ti goy futu teekaa ma bangandi, maanaa halacintaa. 
2TH.2.4	Haya kul kaŋ se i ga nee koy, nda haya kul kaŋ adamize gʼa gana, a gʼi kul wongu ka nga boŋ jer i se beene hala nongu kaŋ ra a ga goro Irkoy 
2TH.2.5	War nka si hongu, waatoo kaŋ ay goo war do, ay na hayey wey har war se? 
2TH.2.6	Sohõ war ga hayaa bay kaŋ gʼa ganji a masi bangay nda manʼti nga waatoo ka too. 
2TH.2.7	Zama za sohõ goy futu sirroo goo ma goy, amma kala de boraa kaŋ gʼa ganji sohõ da ma mooru jina boro ma dii a. 
2TH.2.8	Waatoo din no boraa kaŋ ti goy futu teekaa ga bangandi, ir Koyoo [Isa] gʼa wii nda nga mee hewoo kʼa halaci nda nga kaayanoo daržaa. 
2TH.2.9	Boraa woo, Ibilisi gaaboo no ma kate a ma kaa. A ga kayfi dumi kul, nda tammaasayaŋ, nda taari kayfiyaŋ tee, 
2TH.2.10	a ga šerretaray jaŋay dumi kul tee ka halacintey darga, zama i mana yadda ka baa cimoo kaŋ gʼi hallasi. 
2TH.2.11	Woo maaganda se Irkoy ga gaabi derante sanba i ga kaŋ gʼi ka naanay taaroo, 
2TH.2.12	hala borey kul kaŋ mana naanay cimoo, šerretaray jaŋay kan i se ma ciitandi.
2TH.2.13	Ir armey, ir Koyoo baakey, ir, ir ga hima waati kul ka albarka daŋ Irkoy se war sabbu se, zama Irkoy nka war suuba hallasiyan se za sintinoo ga nga 
2TH.2.14	Woo se a na war cee [mo] ir 
2TH.2.15	Aywa ir armey, wa gaabandi, war ma alaadawey dii kaŋ ir nʼi cawandi war se, a ma tee mee nda mee wala bataga ra.
2TH.2.16	Ir Koyoo Isa Almasihu hunday nda ir Baaba Irkoy kaŋ baa ir, de a nʼir noo bineyaynay abadante nda naata henna nga 
2TH.2.17	ma war biney yaynandi, a ma war noo gaabi teegoy henna kul teeyan se nda šenni henna kul haryan se.
2TH.3.1	Aywa ir armey, wa Irkoy ŋaaray ir se hala ir Koyoo meešennoo ma koy jine ka beerandi sanda takaa kaŋ a ga ti a war game, 
2TH.3.2	hala mo ir ma hun boro laala futawey kabey ra, zama manʼti borey kul bara nda naanaa. 
2TH.3.3	Amma ir Koyoo ga laadir, a ga war noo gaabi ka war soolam boro laalaa ra kaŋ ti Ibilisi. 
2TH.3.4	Ir ga naanay ka bay ir Koyoo maaganda se, hayey kaŋ nda ir na war yaamar, war gʼi tee, war ga koy a ga kʼi tee.
2TH.3.5	Ir Koyoo ma war biney gongu ka koy Irkoy bajoo nda 
2TH.3.6	Ir armey, ir ga war yaamar ir Koyoo Isa 
2TH.3.7	War hunday ga takaa bay kaŋ nda war ga hima kʼir denden, zama ir mana dira nda šiiriyan war game. 
2TH.3.8	Ir mana ŋaa boro kul do yaada. Taabi nda farayan ra ir goy cijin nda zaari hala ir masi tee war affoo kul ga jeraw. 
2TH.3.9	Manʼti ir nka sii nda fondo, amma ir nka baa ir ma tee war se boroyaŋ kaŋ war mʼi guna ka tee hala war mʼir denden. 
2TH.3.10	Koyne mo waatoo kaŋ ir cindi war do, ir na war yaamar nda šennoo woo ka nee: «Boro kaŋ si baa goy masi ŋaa.»
2TH.3.11	War hunday, ir maa kaŋ boroyaŋ goo war ra kaŋ dira takaa si šerre, i si goy kul tee, i ga ngi miɲey daŋ haya waaney ra. 
2TH.3.12	Borey wey ciney, ir gʼi yaamar kʼa šendandi i ga ir Koyoo Isa Almasihu maaɲoo ga, i ma goy henna ka ngi boŋ huna.
2TH.3.13	War, ir armey, war masi fara nda ihenna teeyan. 
2TH.3.14	Šennoo kaŋ ir nʼa har war se batagaa woo ra, nda boro goo no kaŋ mana yadda a ga, war mʼa laasaabu, war nda a masi marga haya kul ra hala a ma duu ka haw. 
2TH.3.15	Amma woo kul, war masʼa dii sanda iberi, wʼa hoyray sanda arma.
2TH.3.16	Ir Koyoo Alaafiyakoyoo, nga hunday ma war noo alaafiya waati kul taka kul here. Ir Koyoo ma bara war kul bande.
2TH.3.17	Agay hunday Pol kaboo ka fooyanoo hantum. Takaa woo nda ay ga hantum, woo ti ay tammaasaa ay bataga kul ra.
2TH.3.18	Ir Koyoo Isa 
1TI.1.1	Agay Pol kaŋ ti 
1TI.1.2	ka batagaa woo sanba ni Timote se kaŋ ti ay ize cimoo naanayyanoo ra. Baaba Irkoy nda Almasihu Isa ir Koyoo 
1TI.1.3	Cindi Efez koyraa ra sanda takaa kaŋ nda ay nʼa wiri ni ga waatoo kaŋ ay koy Masedoni gandaa ra hala ma boroyaŋ yaamar i masi haya tanayaŋ cawandi. 
1TI.1.4	I masi hawa fillayaŋ nda kaaga fisi-fisiyan kaŋ si ben ga kaŋ ga citi hay, i si Irkoy ibaayoo tabatandi kaŋ ga teendi naanaa ra. 
1TI.1.5	Yaamaroo addaliloo manʼti kala baji kaŋ ga hun bine henanante ra, nda bine boryo, nda naanay kaŋ ra almunafikitaray sii. 
1TI.1.6	Boro fooyaŋ na fondaa naŋ ka koy hanga šenni yaada bande. 
1TI.1.7	I ga ngi boŋ tee sanda 
1TI.1.8	Ir ga bay kaŋ ašariyaa ga boori nda boro gʼa ka goy nda fondaa. 
1TI.1.9	Amma ir ma haya foo bay, ašariyaa mana gorandi boro šerrante se, a mana kaa kala goy futu teekey nda turantey se, boro laaley nda zunubantey se, borey kaŋ si hunbur Irkoy nda borey kaŋ si Irkoy hayey beerandi se, ɲaa karkey nda baaba karkey se, nda borowiikey, 
1TI.1.10	nda borey kaŋ ga woy nda aru izefututaray tee, nda arey kaŋ ga marga nda arey, nda borey kaŋ ga borey haamay, nda taariharkey, nda taarižeekey, nda haya kaŋ si koy cawyan cimoo bande. 
1TI.1.11	Cawandoo woo sawa nda 
1TI.1.12	Ay ga albarka daŋ 
1TI.1.13	ba kaŋ se ay na maaɲoo futandi ka bisa, ka tee gurzugandikaw, boro wowkaw, amma Irkoy tamalla ya ne, zama ya nkʼi tee lakkal jaŋay nda naanay jaŋay ra. 
1TI.1.14	Ir Koyoo na nga 
1TI.1.15	Šennoo woo, šenni hakiikante no, a ga hima ka diyandi nongoo kul here kaŋ Almasihu Isa nka kaa aduɲɲa ra ka zunubantey hallasi kaŋyaŋ agay ti i kul ibeeroo. 
1TI.1.16	Irkoy tamalla ya ne, agay kaŋ ti borey kul zunubante beeroo, hala Isa Almasihu ma nga suuroo kul cebe ay here hala ya duu ka tee borey kaŋ ga kaa ka naanay ka duu hunayan abadantaa se boro kaŋ i mʼa guna ka tee. 
1TI.1.17	Zamaney Kokoyoo, a si buu, boro si dii a, Irkoy follokaa, beeray nda darža ma bara a ga abada hala abada. Amin.
1TI.1.18	Ay izoo Timote, ay ga yaamaroo woo talfi ni ga ka sawa nda annabey šenney kaŋ bay ka harandi ni ga. Šenney wey nda ma wongu hennaa tangam 
1TI.1.19	nda ka gaabu naanay nda binekanay ga, boro fooyaŋ na binekanay naŋ, i na ngi naanaa mun sanda harihii. 
1TI.1.20	Borey din, Imene nda Aleksander goo i ra, ay nʼi taŋ Ibilisi se, hala i ma faham kaŋ i masi Irkoy wow.
1TI.2.1	Adiši, ay hoyray jinaa manʼti kala borey ma hanse ka Irkoy biɲɲay, i ma Irkoy ŋaaray, i ma Irkoy ŋaaray cere se, i ma albarka daŋ Irkoy se adamizey kul se, 
1TI.2.2	nda kokoyey se, nda boŋkoyney se, hala ir ma huna alaafiya nda lakkalkanay ra, ka dira Irkoy ganayan nda taka henna ra. 
1TI.2.3	Woo ti haya kaŋ ga boori, a ga kan Irkoy ir Hallasikaa se 
1TI.2.4	kaŋ ga baa borey kul ma hallasi, i ma cimoo bay,
1TI.2.5	zama Irkoy, nga folloku no,
1TI.2.5	waafakandikaa kaŋ goo Irkoy nda adamizey game mo, nga folloku no,
1TI.2.5	aroo no kaŋ se i ga nee 
1TI.2.6	kaŋ na nga boŋ noo ka adamizey kul zunubey alhakoo bana kʼi hallasi.
1TI.2.6	Seedetaraa woo teendi alwaatoo kaŋ kayandi ra.
1TI.2.7	Nga se ay tee waazukaw, nda 
1TI.2.8	Adiši ay ga baa arey ma Irkoy ŋaaray nongu kul ra ka ngi kabe henanantey jer bila futay bila kakaw.
1TI.2.9	Takaa din da, ay ga baa woyey ma bankaaray daŋ kaŋ ga hima, suturayan nda boŋ yeeti gandayan ra. I masi tur šenda tee, i masi wura wala alyakuutu hay šenda ka taalam. I masi darbay hay šenda daŋ. 
1TI.2.10	I ma taalam nda teegoy henna kaŋ ga hima woyey se kaŋ kayandi ngi ma hunbur Irkoy.
1TI.2.11	Woy ma dangay i mʼa cawandi, a ma nga boŋ yeeti ganda. 
1TI.2.12	Ay si woy noo fondo a ma aru cawandi wala a ma hini fur a boŋ. A mma hima ka tee boro dangayante, 
1TI.2.13	zama Adama ka jin ka hansandi, nga banda ga, Haawa. 
1TI.2.14	Manʼti Adama ka dargandi, woyoo ka dargandi, a kaŋ hooyan ra. 
1TI.2.15	Amma woo kul ra, woyoo ga hallasi nga hayyanoo maaganda se nda a gaabandi naanaa, nda baji, nda henanyan ga boŋ yeeti gandayan ra.
1TI.3.1	Šennoo woo, šenni hakiikante no, boro kaŋ ga baa 
1TI.3.2	Kala Egiliz jinehun ma tee boro kaŋ ga laybu sii, woy folloku kurɲe, a ma hin nga boŋ, lakkalkoyni, boro attabiya hennakoyni, yawzumandikaw, a ma hin ka cawandi. 
1TI.3.3	A masi tee boro kaŋ na nga boŋ noo harifutu haŋyan se, a masi tee boro futa, a ma tee boro boryo, a masi tee yenjekaari, a masi tee nooru baakaw. 
1TI.3.4	A ma nga boŋ hugoo juwal henna, a ma nga izey aladabu i ma boŋdum a se, i mʼa beerandi. 
1TI.3.5	Zama boro kaŋ si hin ka nga boŋ hugoo juwal, taka foo nda a ga hin ka huga nda Irkoy Egilizoo? 
1TI.3.6	A masi tee boro kaŋ taaga ka 
1TI.3.7	Kala a ma tee mo boro kaŋ taray borey ga seedetaray henna har a ga hala i masʼa kaynandi, a masi kaŋ Ibilisi kumsaa ra.
1TI.3.8	Takaa din da, kala 
1TI.3.9	I ma naanaa cimoo kaŋ cindi ka tugandi dii bine kaaray ra. 
1TI.3.10	Ngi mo, kala i ma siyandi jina, woo banda ga, nda laybu sii i ga, i ma tee Egiliz goykaw.
1TI.3.11	Takaa din da, woyey ma tee boroyaŋ kaŋ borey gʼi beerandi, i masi tee miimandakaw, i ma hin ngi boŋ, i ma laadir haya kul ra.
1TI.3.12	Egilizoo goykey affoo kul ma tee woy folloku kurɲe, i ma ngi izey nda ngi boŋ hugey juwal henna. 
1TI.3.13	Borey kaŋ ga Egiliz goyoo tee ka boori, i ga duu jineborotaray henna nda lakkalkanay beeri naanaa ra kaŋ ga duwandi 
1TI.3.14	Ay na hayey wey hantum ma ne, amma ay ga tammahã ne nda kayna ya koy ni do. 
1TI.3.15	Amma nda ay gay ay mana kaa, ma takaa bay kaŋ nda boro ga hima ka dira Irkoy hugoo ra kaŋ ti Irkoy hunantaa 
1TI.3.16	Kakaw sii a ra, Irkoy ganayanoo sirroo ga hanse ka beeri:
1TI.3.16	Irkoy na nga boŋ cebe gaaham ra,
1TI.3.16	nga 
1TI.3.16	a bangandi almalaykayaŋ se.
1TI.3.16	A waazandi dumiyaŋ se,
1TI.3.16	aduɲɲa ra a naanayandi,
1TI.3.16	a zandi ka huru daržaa ra.
1TI.4.1	Irkoy 
1TI.4.2	kaŋyaŋ ti almunafiki nda taariharkaw, biney ga kogu ma nee haya kaŋ guuru konna ciray ka žeeri tee i ga. 
1TI.4.3	I ga nee kaŋ boro masi hiiji, ŋaayanyaŋ goo no kaŋ i ga nee boro masʼi ŋaa, ka gar hayayaŋ no kaŋ Irkoy nʼi taka ganakey se kaŋ ga cimoo bay hala i mʼi ŋaa ka albarka tee. 
1TI.4.4	Haya kul kaŋ Irkoy nʼa taka ga boori, haya kul sii no kaŋ boro ga hima ka wanji a, a ma ŋandi de nda albarka daŋyan, 
1TI.4.5	zama Irkoy meešennoo nda Irkoy ŋaarayyan gʼa henanandi.
1TI.4.6	Nda nʼga hayey wey daŋ ir armey jine, nʼga tee 
1TI.4.7	Fay nda fillawey kaŋ si henan kaŋ borey kaŋ si hunbur Irkoy gʼi har. Ni boŋ gaabandi Irkoy ganayan ga. 
1TI.4.8	Gaaham feeriyan goo nda nafaw kayna
1TI.4.9	Šennoo woo, šenni hakiikante no, boro ga hima ka naanay timmante daŋ a ga. 
1TI.4.10	Woo ti addaliloo kaŋ se ir ga fara ka tangam, zama ir ga naata Irkoy hunantaa ra kaŋ ti adamizey kul Hallasikaa, waaniwaani ganakey. 
1TI.4.11	Hayey wey ka borey yaamar mʼi cawandi.
1TI.4.12	Boro kul masi donda ni, ni zankataraa maaganda se. Tee ganakey se boro kaŋ i mʼa guna ka tee, šenni ra, nda teegoy ra, nda baji ra, nda naanayyan ra, nda henanyan ra. 
1TI.4.13	Hala ay ga kaa, ma gaabandi ka Irkoy meešennoo caw borey jine, ma borey hoyray, ma cawandi. 
1TI.4.14	Masi donda 
1TI.4.15	Huga nda hayey wey, ni kul noo goyoo se, nga ra ni koyjineyanoo ga henan borey kul se. 
1TI.4.16	Lakkal daŋ ni boŋ se nda ni cawandiyanoo se. Gaabandi hayey wey ga, zama nda nʼga woo tee, nʼga ni hunday nda borey kaŋ ga haŋajer ma ne hallasi.
1TI.5.1	Masi zahã aru žeena ga, a hoyray sanda ni baaba. Arusoogey, mʼi hoyray sanda armayaŋ, 
1TI.5.2	woy žeeney, mʼi hoyray sanda ɲaa, woysoogey, mʼi hoyray sanda woyme nda taka kaŋ ga hanse ka henan.
1TI.5.3	Ma woyey kaŋ kurɲey buu beerandi, maanaa wey kaŋ sii nda faabakaw kul. 
1TI.5.4	Amma nda izeyaŋ wala haamayaŋ goo woy kaŋ kurɲoo buu se, i ma ngi ganayanoo cebe nda teegoy henna teeyan ngi hugoo borey se jina, i ma teegoy henney bana kaŋ ngi hayragey nʼi tee i se, zama woo ti haya kaŋ ga kan Irkoy se. 
1TI.5.5	Woy kaŋ kurɲoo buu kaŋ nda cimi a cindi nga hinne, nga, a ga naata Irkoy ga, a ga gaabandi Irkoy biɲɲayyan nda Irkoy ŋaarayyan ga cijin nda zaari. 
1TI.5.6	Amma woy kaŋ kurɲoo buu kaŋ ga hanga nga bine-ibaayoo, a buu, ba kaŋ se a ga huna. 
1TI.5.7	I yaamar nda hayey wey hala i ma tee boroyaŋ kaŋ ga laybu sii. 
1TI.5.8	Boro kaŋ si lakkal daŋ nga borey se, waaniwaani nga hugoo borey, boraa na naanaa yankar, a jaase boro kaŋ si naanay Irkoy.
1TI.5.9	Hala woy kaŋ kurɲoo buu ga hantumandi woyey kaŋ kurɲey buu kaddaasoo ga faabayan se, kala a ma tee woy kaŋ sii jiiri woydu (60) se ganda, a mana tee wande kala kurɲe folloku se. 
1TI.5.10	A ma bara nda seedetaray nga teegoy henney maaganda se, a na zankayaŋ biiri, a na yaw zumandi, a na Irkoy boro henanantey cewey ɲumay, a na borey kaŋ ga zarabi faaba, a na teegoy henna dumi kul tee.
1TI.5.11	Amma woysoogey kaŋ kurɲey buu, masi yadda ka maaɲey hantum, zama waati kaŋ i tun ka hanga ngi ibaayey bande ka 
1TI.5.12	I ga ciitandi, zama i na ngi allaahidu jinaa yankar. 
1TI.5.13	Koyne mo i sii nda goy, i ga sintin ka huru ka fatta hugey ra. Manʼti i mma tee boroyaŋ kaŋ sii nda goy hinne, i mma tee albuddakaw ka ngi miɲey daŋ haya kul ra, i ga hayayaŋ har kaŋ si harandi. 
1TI.5.14	Adiši, ay ga baa woysoogey kaŋ kurɲey buu ma hiiji. I ma duu zankayaŋ, i ma ngi hugey juwal, i masi iberoo noo fondo kul a ma haya futu har, 
1TI.5.15	zama za sohõ da affooyaŋ bere ka hanga Ibilisi bande. 
1TI.5.16	Nda ganakaw woy goo nda nga borey ra woyyaŋ kaŋ kurɲey buu, a ma huga nda ey, i masi tee 
1TI.5.18	zama 
1TI.5.19	Seedetaray futu kaŋ harandi Egilizoo boro beeri ga, masi yadda a ga nda manʼti seede hinka wala ihinza ka fatta. 
1TI.5.20	Borey kaŋ ga huna zunubu ra, citi i ga borey kul jine, hala borey jerey mo ma hunbur.
1TI.5.21	Ay gʼa šendandi ni ga Irkoy jine, nda Almasihu Isa jine, nda almalayka suubantey jine, ma hayey wey dii, masi borey bisandi cere, masi baa affoo ka bisa affoo. 
1TI.5.22	Masi cahã ka ni kabey fur boro kul ga
1TI.5.23	Masi hari de haŋ koyne, ma 
1TI.5.24	Boro fooyaŋ zunubey ga kaaray borey se za i mana ciitandi. Affooyaŋ waney si kaaray borey se kala waati banda ga. 
1TI.5.25	Takaa din da teegoy henney ga kaaray borey se. Wey mo kaŋ boro si dii ey sohõ da si hin ka cindi tuguyan ra.
1TI.6.1	Borey kul kaŋ goo baɲɲataray, i ma ngi koyey dii sanda boroyaŋ kaŋ ga hima nda beeray beeri, hala Irkoy maaɲoo nda cawandoo masi wowandi. 
1TI.6.2	Baɲɲey kaŋ koyey ti ganakaw, i masi armataraa tee kobay ka ngi koyey kaynandi. I ma goy i se ka tonton, zama borey kaŋ baɲɲey goyoo gʼi nafa manʼti kala ganakaw nda baakaw.
1TI.6.2	Hayey wey ka borey cawandi mʼi hoyray.
1TI.6.3	Boro kaŋ na cawandiyan tana cawandi, ka gar a si sawa nda ir Koyoo Isa 
1TI.6.4	boraa too nda bolsay, a si haya kul bay. Kakaw nda šenni cendiyan wirci bara a ga kaŋ ra canseyan, nda yenje, nda wowyaney, nda tuume futawey ga hun, 
1TI.6.5	nda kakaw yaadawey kaŋ si ben kaŋ goo boro lakkal futawey nda cere game, cimi sii i kone. I ga hongu kaŋ Irkoy ganayan manʼti kala alman duuyan fondo.
1TI.6.6	Cimi no Irkoy ganayan manʼti kala alman beeri nda boro ga wakkal. 
1TI.6.7	Ir mana kate haya kul aduɲɲa ra, ir si hin ka haya kul mo ka koy. 
1TI.6.8	Adiši nda ir goo nda haya kaŋ ir gʼa ŋaa nda haya kaŋ nda ir ga daabu, a ga hima kʼir wasa. 
1TI.6.9	Borey kaŋ ga baa ngi ma tee almankoyni, i ga kaŋ annešayan nda kumsay ra, nda boonay dargante laala boobo kaŋ ga adamizey kaŋandi halaciyan nda dereyan ra, 
1TI.6.10	zama nooru bajoo, nga ti haya laala dumi kul linjoo. Boro fooyaŋ kaŋ na ngi boŋ noo a se, i mooru naanaa, i na ngi hundey too nda marayyaŋ boobo.
1TI.6.11	Amma ni, he Irkoy boraa, zuru hayey wey se, hanga šerretaray, nda Irkoy ganayan, nda naanayyan, nda baji, nda muɲeyan, nda bineyaynay bande. 
1TI.6.12	Naanaa tangam hennaa tangam, hunayan abadantaa dii kaŋ se ni ciyandi. Nʼna seedetaray henna tee seede boobo jine. 
1TI.6.13	Ay ga [ni] yaamar Irkoy jine kaŋ ga hundi daŋ haya kul ra nda 
1TI.6.14	ma gaabu yaamaroo ga bila žiibi, bila laybu hala ir Koyoo Isa Almasihu bangayyanoo ga.
1TI.6.15	Irkoy ti Gomnikoyoo, nga hinne ti Gaabikoyoo,
1TI.6.15	nga ti kokoyey Kokoyoo, nga ti koyey Koyoo,
1TI.6.15	a ga Isa kaayanoo bayrandi alwaatoo kaŋ kayandi ra.
1TI.6.16	Nga kaŋ hinne ka si buu,
1TI.6.16	a ga goro gaay ra kaŋ do boro kul si hin ka too,
1TI.6.16	boro kul mana bay ka dii a, i si hin ka dii a mo.
1TI.6.16	Beeray nda hini abadante ma bara a ga. Amin.
1TI.6.17	Borey yaamar kaŋ ti zamanoo woo almankoyney, i masi tee bolsanteyaŋ, i masi ngi naataa daŋ alman ra kaŋ si cindi. I ma ngi naataa daŋ Irkoy ra kaŋ ga haya kul noo ir se nda booboyan hala ir ma daame a ra. 
1TI.6.18	I ma haya henna tee, i ma tee almankoyni teegoy henna ra, i ma noo, i ma tee kabedoonayaŋ. 
1TI.6.19	Woo ra i ga asaasu henna tee suba se ka duu hunayan cimoo.
1TI.6.20	He Timote, gaabu talfoo ga ka ni boŋ marga šenni yaadawey ga kaŋ si henan, nda taari bayraa kakawey ga. 
1TI.6.21	Boro fooyaŋ nee kaŋ ngi duu bayraa woo. I dere, i na naanaa naŋ. Irkoy 
2TI.1.1	Agay Pol kaŋ ti 
2TI.1.2	ka batagaa woo sanba ni Timote se kaŋ ti ay izoo kaŋ ay ga hanse ka bagʼa. Baaba Irkoy nda Almasihu Isa ir Koyoo 
2TI.1.3	Ay ga albarka daŋ Irkoy se kaŋ ay gʼa gana nda bine kaaray sanda takaa kaŋ ay kaagey nʼa tee, ay ga honga ni waati kul ay ŋaarayrey ra cijin nda zaari. 
2TI.1.4	Ay ga honga ni mundawey, ay ga hanse ka baa ya dii ni hala ya too nda ɲaali. 
2TI.1.5	Ay ga honga naanaa kaŋ ra almunafikitaray sii kaŋ goo ni ra, kaŋ jin ka bara ni kaaga woyoo Lowis nda ni ɲaa Enis ra. Ay ga naanay ka bay kaŋ a goo ni mo ra. 
2TI.1.6	Woo maaganda se ay ga ni hongandi Irkoy 
2TI.1.7	zama 
2TI.1.8	Adiši masi haw ka seedetaray tee ir Koyoo maaɲoo ga. Masi haw nda agay kaŋ tee kasa-ize nga sabboo se. Ni bagaa zaa 
2TI.1.9	Irkoy nʼir hallasi, a nʼir cee nda ciyayan henanante. Woo mana teendi ir teegoyey maaganda se, nga boŋ dunbandiroo nda nga anneemaa no kaŋ nondi ir se 
2TI.1.10	Sohõ anneemaa woo cebandi ir se ir Hallasikaa Almasihu Isa bangayyanoo bande. Nga no ka buuyan halaci, ka hunaroo nda funbuyan jaŋaa cebe kaaray Alhabar Boryaa bande. 
2TI.1.11	Alhabar Boryaa woo maaganda se ay tee waazukaw, nda 
2TI.1.12	Woo sabbu se hayey wey zaraboo ga duu agay, amma ay si haw, zama ay ga boraa bay kaŋ ay naanay a. Ay ga naanay ka bay kaŋ a goo nda hini ka gaabu hayaa kaŋ a na talfi ay ga hala zaari koraa din hane. 
2TI.1.13	Šenni cimey kaŋ ni maa ay nʼi har, i dii mʼi ka goy naanay nda baji ra kaŋ ga duwandi Almasihu Isa ra. 
2TI.1.14	Gaabu talfi hennaa ga Hundi Henanantaa kaŋ goo ir ra albarkaa ra.
2TI.1.15	Nʼga bay kaŋ borey kul kaŋ goo 
2TI.1.16	Ir Koyoo tamallaa ma bara Onesifor hugoo borey ga, zama cee booboyaŋ a nʼay binoo yaynandi. A mana haw nda guuru karfey kaŋ goo ay ga. 
2TI.1.17	Za a too kate Rom, a nʼay ceeci nda hini, a dii agay. 
2TI.1.18	Ir Koyoo mʼa noo a ma duu Irkoy do tamallaa zaari koraa din hane. Nʼga bay ka bisa boro kul alhaadimaa kaŋ a nʼa tee Efez.
2TI.2.1	Adiši ni ay izoo, naŋ 
2TI.2.2	Hayey kaŋ ni maarʼey ay miɲoo ra seede boobo jine, i talfi boro laadiranteyaŋ ga kaŋ ngi mo ga hin ka boro tanayaŋ cawandi.
2TI.2.3	Ni bagaa zaa zaraboo ra sanda Almasihu Isa sooje henna. 
2TI.2.4	Boro kul kaŋ goo soojetaray, a si huzun nda aduɲɲa hayey, hala nga ma kan boraa se kaŋ nʼa zaa soojetaray. 
2TI.2.5	Takaa din da, nda boro goo gurgay konkoša ra, a si duu fuulaa nda a mana gurgay nda gurgaa ašariyaa. 
2TI.2.6	Kala beerikaa kaŋ fara ma tee boro jinaa kaŋ duu nga bagaa hegaa ra. 
2TI.2.7	Woo kaŋ ay gʼa har ma ne laasaabu, zama ir Koyoo ga ni noo lakkal haya kul ra.
2TI.2.8	Hongu Isa Almasihu, a tun bukawey ra, Dawda hayroo no, sanda takaa kaŋ nda agay 
2TI.2.9	Alhabar Boryaa woo se ay goo ma zarabi hala nongu kaŋ ra i nʼay tefer sanda goy futu teekaw, amma Irkoy meešennoo si teferandi. 
2TI.2.10	Woo se ay ga haya kul muɲe Irkoy boro suubantey maaganda se, hala ngi mo ma duu hallasiroo kaŋ ga duwandi Almasihu Isa ra nda darža abadante. 
2TI.2.11	Šennoo woo, šenni hakiikante no:
2TI.2.11	«Nda ir buu Isa bande, ir ga huna mo a bande.
2TI.2.12	Nda ir gaabandi, ir ga laama mo a bande.
2TI.2.12	Nda ir nʼa yankar, nga mo gʼir yankar.
2TI.2.13	Nda ir manʼti laadirante, nga woo ga cindi laadirante,
2TI.2.13	zama a si hin ka nga boŋ yankar.»
2TI.2.14	Hayey wey hongandi i se, ka šendandi i ga Irkoy jine kaŋ i masi šenni cendi cere game, a sii nda nafaw haya kul ra kala ka borey kaŋ ga haŋajer halaci. 
2TI.2.15	Gaabandi ka kay Irkoy jine sanda boro kaŋ duu maa henna, sanda goykaw kaŋ si haw nda nga goyoo, a ga cimoo šennoo har nda fondaa. 
2TI.2.16	Ma ni boŋ hawgay šenni yaadawey ga kaŋ si henan, zama borey kaŋ ga huru i ra mma koy de i ga mooru Irkoy ga. 
2TI.2.17	Ngi šenney ga hima nda dori kaŋ ga ham ŋaa. Borey din, Imene nda Filet goo i ra 
2TI.2.18	kaŋyaŋ na cimoo naŋ ka nee bukawey tunyanoo tee ka ben. I na boroyaŋ naanaa ɲaami. 
2TI.2.19	Woo kul, Irkoy asaasu gaabantaa ga cindi. Silbaa kaŋ goo asaasoo ga: «Ir Koyoo ga borey bay kaŋ ti nga wane.»
2TI.2.20	Hugu beeri, manʼti wura nda nzorfu jinayyaŋ de bara a ra, bundu nda labu jinayyaŋ mo goo no. Affooyaŋ teendi beeray se, affooyaŋ teendi haya se kaŋ sii nda beeray. 
2TI.2.21	Boro kaŋ na nga boŋ henanandi ka moora hayey wey, a ga tee jinay kaŋ goo nda beeray, a jisandi jere ga Irkoy se, a goo nda nafaw hugoo koyoo se, a soolu teegoy henna kul se.
2TI.2.22	Zuru soogataray boonay futawey se, hanga šerretaray, nda naanayyan, nda baji, nda alaafiya borey bande kaŋ gʼir Koyoo cee nda bine henanante. 
2TI.2.23	Mooru lakkal jaŋantey kakawey kaŋ sii nda nafaw, nʼga bay kaŋ alfitina de no i gʼa hay. 
2TI.2.24	Ir Koyoo tam si hima ka yenje, a mma hima ka tee alaafiyante borey kul here. A ma hin ka cawandi, a ma tee suurante. 
2TI.2.25	Nga kakawkey, a mʼi cawandi nda bineyaynay, a ga hin ka tee Irkoy mʼi noo fondo i ma 
2TI.2.26	ka duu lakkal ka hun Ibilisi kumsaa ra, nga kaŋ nʼi dii hala i ma nga ibaayoo tee.
2TI.3.1	Ma bay kaŋ zaari korawey ra alwaati šendayaŋ ga tee, 
2TI.3.2	zama adamizey ga tee alhaasidi, nooru baakaw, foomante, binebeeri, wowkaw, i si ngi hayragey beerandi, gomnimuna, i si Irkoy hayey beerandi, 
2TI.3.3	binekoga, i si waafaku nda cere, miimandakaw, i si hin ngi boŋ, i ga futu, i si baa ihenna, 
2TI.3.4	zanbante, mookonna, i ga too nda bolsay, i baa aduɲɲa kaanoo ka bisa Irkoy. 
2TI.3.5	Ngi tarayheroo ga hima nda Irkoy ganakawyaŋ, amma i si yadda nga hinoo ga. Borey wey dumey, mooru i ga. 
2TI.3.6	Boroyaŋ goo i ra kaŋ ga tugu-tugu ka huru hugey ra ka woy yalaafantey kaŋ ga jeeje nda zunubu boŋey bere. Woyyaŋ no kaŋ boonay dumi-dumiyaŋ gʼi gongu. 
2TI.3.7	Waati kul i ga caw, amma abada i si hin ka duu cimoo bayraa. 
2TI.3.8	Takaa din da kaŋ nda Žanes nda Žanbres kay ka Musa kakaw, takaa din da nda borey wey mo ga kay ka cimoo kakaw. Boroyaŋ no kaŋ lakkaley futu, ngi naanaa si kay. 
2TI.3.9	I si koy jine, zama ngi lakkal jaŋaa ga kaa ka kaaray borey kul se, sanda takaa kaŋ Žanes nda Žanbres wanoo ti a.
2TI.3.10	Amma ni, ni hanga ay cawandiyanoo, nda ay dira takaa, nda hayey kaŋ ay nʼi dunbandi, nda ay naanaa, nda ay suuroo, nda ay bajoo, nda ay muɲeyanoo, 
2TI.3.11	nda ay gurzugaa, nda zarabey kaŋ duu agay Antiyoš, nda Ikoniyom, nda Listir. Macin ti gurzugaa kaŋ ay manʼa muɲe? Amma ir Koyoo nʼay kaa hayey wey kul ra. 
2TI.3.12	Nda cimi borey mo kul kaŋ ga baa ngi ma Irkoy gana 
2TI.3.13	Amma adamize laaley nda zanbantey ga koy de i ga laala ka tonton. I ga boroyaŋ darga, i ga ngi boŋ darga. 
2TI.3.14	Amma ni, duumi hayey ra kaŋ nʼnʼi caw kʼi dii nda cimi, zama nʼga borey bay kaŋ ga nʼduu ey. 
2TI.3.15	Za zankataray, nʼga 
2TI.3.16	Citaaboo hantumoo kul, Irkoy kʼa funsu boroyaŋ lakkaley ra i mʼa hantum. A goo nda nafaw ka cawandi, ka boro kaa ifutu ra, ka boro daŋ fondaa ra, ka boro aladabu šerretaray ra 
2TI.3.17	hala Irkoy boraa ma tee ka timme ka soolu teegoy henna kul teeyan se.
2TI.4.1	Ay gʼa šendandi ni ga Irkoy jine nda 
2TI.4.2	ma Irkoy meešennoo waazu ka gaabandi nga haryanoo ga, a ma tee alwaati henna wala alwaati šenda, borey daŋ fondaa ra, i fahamandi, i hoyray nda suuri dumi kul nda cawandiyan. 
2TI.4.3	Zama alwaati ga kaa kaŋ borey si cawyan cimoo suuri, i ga cawandikaw booboyaŋ marga ngi boŋ se, zama ngi alhawaa no i ga boonay ngi ma maarʼa. 
2TI.4.4	I ga ngi haŋaa bere kʼa kaa cimoo here ka haŋajer fillawey se. 
2TI.4.5	Amma ni, ma hin ni boŋ haya kul ra, zarabi muɲe, ni goyoo ma tee 
2TI.4.6	Agay woo, ay goo ma tee sanda haya hari-hari ka munandi ka tee 
2TI.4.7	Ay na tangam hennaa tangam, ay na zuraa benandi, ay gaabu naanaa ga. 
2TI.4.8	Za sohõ da šerretaray fuulaa jisandi ya ne kaŋ ir Koyoo, ciitikaw šerrantaa gʼa noo ya ne nga hanoo hane. Manʼti agay hinne se, a gʼa noo borey kul se kaŋ ga baa nga bangayyanoo.
2TI.4.9	Gaabandi ma cahã ka kaa ay do, 
2TI.4.10	zama Demas nʼay naŋ, zamanoo woo kaŋ ra ir goo no ma kan a se, a koy Tesalonik, Kresaŋ koy Galati, Tit koy Dalmasi. 
2TI.4.11	Luka hinne bara ay bande. Ma kate Marku ni bande, zama a gʼay faaba goyoo ra. 
2TI.4.12	Ay na Tišik sanba Efez. 
2TI.4.13	Waati kaŋ nʼga kaa, ma kate kaayi beeroo kaŋ ay nʼa naŋ Trowas koyraa ra Karpus do, nda citaabey, waaniwaani hantumey kaŋ goo kuuru ga.
2TI.4.14	Garaasaa kaŋ maaɲoo ti Aleksander hanse kʼay dor, ir Koyoo gʼa bana nda woo kaŋ nda a ga hima. 
2TI.4.15	Ni mo, ma ni boŋ hawgay a ga, zama a hanse kʼir šenney kakaw.
2TI.4.16	Cee jinaa ciitihugoo ra kaŋ ay kay ka faasa ay boŋ se, boro kul manʼay faaba, borey kul nkʼay naŋ. Irkoy masʼa dii i se. 
2TI.4.17	Amma ir Koyoo kay ya ne, a nʼay noo gaabi hala ya waazoo har nda fondaa, dumey kul ma maarʼa. A nʼay kaa ganjihaylaa miɲoo ra. 
2TI.4.18	Ir Koyoo gʼay dii goy futu kul masi duu agay, kʼay hallasi nga beene 
2TI.4.19	Ma Priska nda Akilas foo, ma Onesifor hugoo borey foo. 
2TI.4.20	Erast cindi Korent. Ay na Trofim naŋ a ga wirci Mile. 
2TI.4.21	Gaabandi ka kaa za jiyaa mana huru. Ebulus, nda Pidans, nda Linus, nda Klodiya, nda ir armey kul ga ni foo. 
2TI.4.22	Ir Koyoo ma bara ni lakkaloo bande. Irkoy 
TIT.1.1	Agay Pol kaŋ ti Irkoy tam nda Isa 
TIT.1.2	I ma duu hunayan abadantaa naataa
TIT.1.3	Alwaatoo kaŋ kayandi ra, a na nga meešennoo cebe waazoo ra kaŋ a nʼa talfi ay ga ka sawa nda Irkoy ir Hallasikaa yaamaroo.
TIT.1.4	Tit, ay ga batagaa woo sanba ma ne, ni kaŋ ti ay ize cimoo naanaa ra kaŋ ra ir ga marga. Baaba Irkoy nda Almasihu Isa ir Hallasikaa 
TIT.1.5	Ya nka ni naŋ Kret gungoo ra hala hayey kaŋ mana hanse, mʼi hanse. Koyra foo kul ra ma 
TIT.1.6	Affoo kul ma tee boro kaŋ ga laybu sii, woy folloku kurɲe, izey ma tee ganakawyaŋ
TIT.1.7	zama Egiliz jinehun ma tee boro kaŋ ga laybu sii, a manʼti kala Irkoy jinay talfikaw, a masi tee jindegaabante, a masi tee boro binekonna, a masi tee boro kaŋ na nga boŋ noo harifutu haŋyan se, a masi tee boro futa, a masi nooru ceeci nda taka žiiba. 
TIT.1.8	A ga hima ka tee yawzumandikaw, a ma baa ihenna, a ma tee lakkalkoyni, boro šerrante, boro henanante, a ma hin nga boŋ. 
TIT.1.9	A ma gaabu šenni laadirantaa ga nda takaa kaŋ nda a cawandi hala a ma hin ka borey hoyray nda cawandiyan cimoo ka kakawkey gagay.
TIT.1.10	Turante boobo goo no kaŋ ga šenni har kaŋ sii nda nafaw, i ga darga, iboobaa manʼti kala Alyahuudey kaŋ 
TIT.1.11	Miɲey ga hima ka daabandi, hugu timmanteyaŋ no i gʼi ɲaami ka haya cawandi kaŋ si hima nooru baji maaganda se. 
TIT.1.12	Ngi affoo kaŋ ti ngi hunday annabi, a nee: «Kret gungoo borey, waati kul taariharkawyaŋ no, adabba futuyaŋ, fuyyanteyaŋ kaŋ si hongu haya kul kala ŋaayan.» 
TIT.1.13	Seedetaraa woo cimi no, woo se ma hanse kʼi daŋ fondaa ra hala i ma tabati naanaa ra. 
TIT.1.14	I masi hawa Alyahuudey filla yaadawey ga nda adamizey kaŋ bere ka hun cimoo here, yaamarey ga. 
TIT.1.15	Haya kul ga henan borey kaŋ ga henan se, amma borey kaŋ si henan, i si naanay Irkoy, haya kul si henan i se, ngi lakkaley nda ngi biney ga žiibi. 
TIT.1.16	I ga nee ngi ga Irkoy bay, amma ngi teegoyey ra i gʼa yankar. Harramanteyaŋ no, turanteyaŋ no, i si hin ka teegoy henna kul tee.
TIT.2.1	Amma ni Tit, haya har kaŋ ga sawa nda cawandiyan cimoo. 
TIT.2.2	Nee aru žeeney se i ma hin ngi boŋ, i ma tee boroyaŋ kaŋ borey gʼi beerandi, lakkalkoyniyaŋ. I ma tabati naanaa ra, nda baji ra, nda muɲeyan ra. 
TIT.2.3	Takaa din da, woy žeeney ma bara nda attabiya henananteyaŋ, i masi tee miimandakaw, i masi ngi goyoo tee harifutu haŋyan de. I ma tee ihenna cawandikaw 
TIT.2.4	hala i ma woysoogey waanandi i ma baa ngi kurɲey nda ngi zankey, 
TIT.2.5	i ma tee lakkalkoyniyaŋ, i ma mooru žiibi, i ma huga nda ngi hugoo goyey, i ma tee boro boryo, i ma yee ngi kurɲey se ganda hala Irkoy meešennoo masi wowandi.
TIT.2.6	Takaa din da, arusoogey hoyray i ma duu lakkal, 
TIT.2.7	ka tee i se boro kaŋ i mʼa guna ka tee haya kul here teegoy henna teeyan ra. Ni cawandiyanoo ma kaaray, a ma teendi nda taka henna. 
TIT.2.8	Ni šennoo ma tee cimi kaŋ si hin ka kakawandi, hala boro kaŋ gaaru a se, koyoo ma haw, a masi hin ka haya laala kul har ir ga.
TIT.2.9	Baɲɲey yaamar i ma yee ganda ngi koyey se haya kul ra, i ma tee boroyaŋ kaŋ ga kan ngi koyey se, i masʼi kakaw. 
TIT.2.10	I masi haya kul lanbandi, i ma laadir haya kul here, hala i ma duu ka Irkoy ir Hallasikaa cawyanoo beerandi.
TIT.2.11	Zama Irkoy 
TIT.2.12	Anneemaa woo gʼir aladabu ir ma Irkoy hunburay jaŋaa nda aduɲɲa boonay futawey yankar, ka dira zamanoo woo ra nda lakkal, nda šerretaray, nda Irkoy ganayan. 
TIT.2.13	Takaa din da nda ir ga naataa batu kaŋ ti gomni, waatoo kaŋ ir Irkoy beeroo daržaa ga bangay. Nga ti Hallasikaa Isa 
TIT.2.14	Nga kaŋ na nga boŋ noo ir maaganda se, kʼir kaa goy futu kul cire, kʼir henanandi ka tee nga boŋ jama cere-cerantaa kaŋ ga durkutu goy henna teeyan bande.
TIT.2.15	Tit, hayey wey har, borey hoyray, i daŋ fondaa ra nda hini timmante. Boro kul masi donda ni.
TIT.3.1	Ganakey hongandi i ma yee jineborey nda hinoo borey se ganda, i ma haŋajer i se, i ma soolu teegoy henna dumi kul teeyan se. 
TIT.3.2	I masi boro kul wow, i masi tee yenjekaari, i ma tee boro boryo, i ma tee bineyayna borey kul here.
TIT.3.3	Zama ir mo, waatoo din ir manʼti kala lakkal jaŋanteyaŋ, turanteyaŋ, darganteyaŋ. Ir na boonay futu nda bine-ibaayi dumi-dumiyaŋ tee ir goyoo. Ir dira laalay nda canseyan ra. Borey nʼir konnay, ir konna cere.
TIT.3.4	Amma Irkoy ir Hallasikaa hennataraa
TIT.3.4	nda nga bajoo adamizey se bangay.
TIT.3.4	Waatoo din ra
TIT.3.5	a nʼir hallasi, manʼti ir teegoy šerrantey albarkaa ra,
TIT.3.5	amma nga tamallaa ra a nʼa tee.
TIT.3.5	A nʼir hallasi kʼir ɲumay hala ir ma hayandi taaga
TIT.3.5	ka bere ka taaga 
TIT.3.6	Isa 
TIT.3.7	A nʼa tee hala nga 
TIT.3.8	Šennoo woo, šenni hakiikante no, ay ga baa ma hayey wey gaabandi borey ga hala wey kaŋ naanay Irkoy, ma bara jine teegoy henna teeyan ra: woo ti haya kaŋ ga boori a ga adamizey nafa. 
TIT.3.9	Amma ma ni boŋ hawgay lakkal jaŋantey kakawey, nda kaaga bayyaney, nda yenjewey ga, nda 
TIT.3.10	Boro kaŋ ga borey fay, a moorandi ni, nda nʼnʼa gagay cee foo, cee hinka. 
TIT.3.11	Nʼga bay kaŋ boraa woo dumoo dere, a ga cindi zunubu teeyan ra ka nga boŋ zukandi.
TIT.3.12	Waati kaŋ ay na Artemas wala Tišik sanba ni do, gaabandi ma kaa ay do Nikopolis, zama no din no ay kayandi ya jiyaa tee. 
TIT.3.13	Ma huga nda Zenas kaŋ ti 
TIT.3.14	Kala ir borey mo ma teegoy henna teeyan denden, hala borey kaŋ goo šiitey ra se, ngi faabayanoo ra i ma tee boro jinawey. I masi tee boroyaŋ kaŋ ra nafaw sii.
TIT.3.15	Borey kul kaŋ goo ay bande ga ni foo. Borey foo kaŋ ga baa ir, naanaa fondaa ra. Irkoy 
PHM.1.1	Agay Pol kaŋ ti kasa-ize 
PHM.1.2	nda ir woymaa Apiya, nda Aršip kaŋ ti ir hangasinoo tangamyanoo ra, nda 
PHM.1.3	Ir Baaba Irkoy nda ir Koyoo Isa Almasihu 
PHM.1.4	Ay ga albarka daŋ ay Koyoo se, ay ga honga ni waati kul ay ŋaarayrey ra, 
PHM.1.5	zama ay maa ni bajoo kaŋ nʼgʼa tee Irkoy boro henanantey kul se nda naanaa kaŋ nʼnʼa daŋ ir Koyoo Isa ra. 
PHM.1.6	Ay ga Irkoy ŋaaray naanaa kaŋ ra ir nda ni ga marga ma koy nda jine ka tonton, hala ma gomnoo kul bay kaŋ ir duu a 
PHM.1.7	Ay duu ɲaali beeri nda binekanay ni bajoo maaganda se, zama agʼarmaa, nʼna Irkoy boro henanantey biney yaynandi.
PHM.1.8	Woo maaganda se, ba kaŋ 
PHM.1.9	amma ay baa yʼa wiri ni ga baji maaganda se. Agay Pol, aru žeena ti agay, koyne mo sohõ ay manʼti kala kasa-ize Almasihu Isa maaganda se. 
PHM.1.10	Ay ga ni ŋaaray ay izoo Onezim
PHM.1.11	Waatoo din nafaw kul sii ma ne a ra, amma sohõ, a goo nda ir se nafaw, agay nda ni kul.
PHM.1.12	Ay gʼa yeeti ni ga, nga kaŋ ga hima nda sanda ay jere faa. 
PHM.1.13	Ay baa yʼa naŋ ay jere, hala alhaadimaa kaŋ nʼga yadda kʼa tee ya ne, a mʼa tee ya ne ni dogoo ra kasaa kaŋ ra ay goo 
PHM.1.14	Amma ay si baa ay ma haya kul tee bila ni ibaayoo, hala goy hennaa kaŋ nʼgʼa tee masi koy tee gaabi haya, a ma tee haya kaŋ nʼgʼa tee nda ni boŋ.
PHM.1.15	A ga hin ka tee woo maaganda se Onezim dere ni ga alwaati kayna hala ma yee ka duu a, a ma tee ni wane hala abada. 
PHM.1.16	Manʼti baɲɲa no koyne, a bisa baɲɲa, ir arma hennaa no. A ga hanse ka kan ya ne, amma a ga hima ka kan ma ne ka bisa agay, manʼti adamizetaray hinne ra, amma sohõ, zama ni armaa no ir Koyoo albarkaa ra.
PHM.1.17	Adiši, nda nʼgʼay dii sanda ni hangasinoo, a dii sanda agay no. 
PHM.1.18	Nda a na dori tee ma ne wala nʼga haya may a ga, a daŋ ay jindoo ga. 
PHM.1.19	Agay Pol kʼa hantum nda agay hunday kaboo, ay gʼa bana ma ne, ay si baa ya nee ma ne kaŋ ni azzaatoo manʼti kala agay wane. 
PHM.1.20	Nhuu agʼarmaa, woo tee ya ne ir Koyoo maaganda se. Ay binoo yaynandi Almasihu albarkaa ra.
PHM.1.21	Ay ga naanay ka bay kaŋ hayaa kaŋ ay nʼa har, nʼgʼa tee, woo se ay hantum ma ne. Ay ga bay kaŋ nʼga haya tee ka bisa woo kaŋ ay nʼa har. 
PHM.1.22	Koyne mo ma nongu soolu ya ne, zama ay ga naata kaŋ war ŋaarayrey albarkaa ra ay ga taŋandi ka yee war do.
PHM.1.23	Epafras kaŋ goo ay bande kasaa ra 
PHM.1.24	Ay goykasinawey Marku, nda Aristark, nda Demas, nda Luka mo ga ni foo. 
PHM.1.25	Ir Koyoo Isa Almasihu 
HEB.1.1	Cee boobo nda taka boobo, waati jinaa Irkoy šelaŋ ir baabey se annabey bande, 
HEB.1.2	amma zaarey din kaŋ ti zaari korawey, a šelaŋ ir se nda 
HEB.1.3	Izʼaroo din manʼti kala Irkoy daržaa nereyanoo, nga ti hayaa kaŋ ti Irkoy zaati. A ga haya kul dii nda nga šenni gaabantaa. Waatoo kaŋ a na adamizey henanandi ngi zunubey ra ka ben, a goro Jerantaa kabe hennaa ga beene nongey ra.
HEB.1.5	Koyne mo almalaykey ra, may se Irkoy bay ka nee:
HEB.1.5	«Ay Izʼaroo ti ni,
HEB.1.5	hõ ay na ni hay»
HEB.1.5	A mana bay ka nee mo:
HEB.1.5	«Agay, ay ga tee a se baaba,
HEB.1.5	nga, a ga tee ya ne izʼaru.»
HEB.1.6	Amma waati kaŋ a ga nga Izʼaru jinaa sanba aduɲɲa ra koyne
HEB.1.6	«Irkoy almalaykey kul ma sujudu a se.»
HEB.1.7	Almalaykey here a nee:
HEB.1.7	«A ga hewoo tee nga dontokey,
HEB.1.7	a ga nuune deenewey tee nga goykey.»
HEB.1.8	Amma Izʼaroo here a nee:
HEB.1.8	«He Irkoy, ni kokoy gorodogoo ga cindi abada hala abada.
HEB.1.8	Ni laamaa goboo manʼti kala gobu kaŋ ga šerre.
HEB.1.9	Šerretaray no ma kan ma ne,
HEB.1.9	nʼna ifutu konnay.
HEB.1.9	Woo se Irkoy, ni Koyoo
HEB.1.9	na ni yon nda ɲaali jii,
HEB.1.9	ka baa ni ka bisa ni cerey kul.»
HEB.1.10	Irkoy nee koyne:
HEB.1.10	«Ni ir Koyoo ka laboo gorandi za sintinoo ga.
HEB.1.10	Beenawey manʼti kala ni kabe teegoyoo.
HEB.1.11	I ga halaci, amma ni, nʼga cindi.
HEB.1.11	I kul ga žen sanda bankaaray.
HEB.1.12	Nʼgʼi taabu sanda gumtaafa.
HEB.1.12	I ga barmay.
HEB.1.12	Ni, nʼga cindi taka follokaa ga,
HEB.1.12	ni zaarey sii nda kaydoo.»
HEB.1.13	Almalaykey ra, may se Irkoy bay ka nee:
HEB.1.13	«Goro ay kabe hennaa here,
HEB.1.13	hala waati kaŋ ra ay na ni iberey tee taari
HEB.1.13	kʼi daŋ ni cewey cire»
HEB.1.14	Almalaykey, manʼti hundiyaŋ no kaŋ ga goy Irkoy se wala? Manʼti i nka sanbandi hala i ma goy borey se kaŋ na hallasiyan tubu wala?
HEB.2.1	Woo maaganda se ir ga hima ka hanse ka hawa hayey kaŋ ir maarʼey ga hala ir masi fondaa naŋ. 
HEB.2.2	Šennoo kaŋ almalaykey bay kʼa har garandi cimi. Nda hooyan kul nda maayan jaŋay kul duu ngi zukandoo kaŋ nda i ga hima, 
HEB.2.3	de ir, taka foo nda ir si zukandi nda ir na hallasiyan beeroo woo yala kaŋ ir Koyoo jin kʼa har, borey kaŋ maarʼa nʼa tabatandi ir se? 
HEB.2.4	Irkoy na seedetaray tee i ga nda tammaasayaŋ, nda almunkaryaŋ, nda kayfi dumi-dumiyaŋ nda nooyaney kaŋ 
HEB.2.5	Aduɲɲa kaŋ goo kaa kaŋ ga ir goo ma šelaŋ, Irkoy manʼa yeeti almalaykey hinoo cire. 
HEB.2.6	Amma boro foo na seedetaray tee nongu foo ra ka nee:
HEB.2.6	«Cin ti boro hala ni, Irkoy ma hongu a?
HEB.2.6	Adamize kul ti macin hala ma huga nda a?
HEB.2.7	Waati kayna ra almalaykey bisa a.
HEB.2.7	Nʼna darža nda beeray tee a se boŋkoyni fuula.
HEB.2.8	Nʼna haya kul daŋ cewey cire.»
HEB.2.8	Sohõ kaŋ Irkoy na haya kul daŋ a cire, a mana haya kul naŋ kaŋ sii a cire. Sohõ da ir si dii kaŋ haya kul sii kala a cire. 
HEB.2.9	Amma ir ga dii Isa, waati kayna ra almalaykey bisa a
HEB.2.10	A ga hima boraa kaŋ na haya kul taka, koyne mo hayaa kul mana takandi kala a se, a na izʼaru boobo ka koy daržaa ra. Irkoy na Isa zarabey kʼa tee boro timmante. Woo ka kate a ma tee ngi hallasiroo koyoo. 
HEB.2.11	Boraa kaŋ ga borey jisi jere ga Irkoy se nda borey kaŋ jisandi jere ga Irkoy se kul mana hun kala boro folloku ga. Woo se a si haw ka nee i se nga armey. 
HEB.2.12	A nee Irkoy se:
HEB.2.12	«Ay ga ni maaɲoo har agʼarmey se,
HEB.2.12	ay ga don ka ni saabu margaroo game.»
HEB.2.13	A nee koyne:
HEB.2.13	«Agay, ay gʼay naanaa daŋ Irkoy ra.»
HEB.2.13	A nee mo:
HEB.2.13	«Agay ne, agay nda zankey kaŋ Irkoy nʼi noo ya ne.»
HEB.2.14	Takaa kaŋ nda zankey goo nda gaaham nda kuri, Isa tee sanda ngi, hala a ma nga buuyanoo ka boraa kaŋ kone buuyan gaaboo goo tee yaada, maanaa Ibilisi. 
HEB.2.15	De mo a ma borey feeri kaŋ buuyan hunburay maaganda se ngi hunaroo kul i goo baɲɲataray ra, 
HEB.2.16	zama šikka sii a mana kaa ka almalaykey gaa, Ibirahima hayroo no a kaa kʼa gaa. 
HEB.2.17	Woo maaganda se haya kul here a ga hima ka hima nda nga armey hala a ma tee ngi 
HEB.2.18	Zama Isa hunday zarabi, a siyandi, woo se a ga hin ka borey kaŋ goo ma siyandi faaba.
HEB.3.1	Woo maaganda se, agʼarma henanantey kaŋ goo nda baa ciyayanoo ra kaŋ hun beenaa ra, wa Isa guna kaŋ tee diyaw a tee 
HEB.3.2	Isa ga laadir boraa here kaŋ nʼa gorandi goyoo ra, sanda takaa kaŋ Musa na tee Irkoy 
HEB.3.3	Isa duu darža ka bisa Musa, sanda takaa kaŋ nda hugu cinakaw goo nda beeray ka bisa hugoo. 
HEB.3.4	Hugu kul, boro kʼa cin, amma haya kul cinakaa manʼti kala Irkoy. 
HEB.3.5	Musa manʼti kala goykaw, a tee laadirante Irkoy hugoo ra, hala hayaa kaŋ ga kaa ka harandi, a ma nga seedetaraa too. 
HEB.3.6	Amma 
HEB.3.7	Woo maaganda se, sanda takaa kaŋ nda 
HEB.3.7	«Hõ, nda war maa Irkoy jindoo,
HEB.3.8	war masi war biney šendandi sanda tureyanoo waati,
HEB.3.8	siiyanoo zaaroo hane saajoo
HEB.3.9	kaŋ ra war baabey nʼay sii kʼay guna,
HEB.3.9	i dii ay teegoyey 
HEB.3.10	jiiri woytaaci (40).
HEB.3.10	Woo maaganda se ay futu zamanoo din borey ga.
HEB.3.10	Ay nee: ‹Ngi biney ra, i ga dere waati kul,
HEB.3.10	i manʼay fondawey bay.›
HEB.3.11	Ay futuyanoo ra ay žee ka nee: ‹Ir ga dii wala i ga huru ay hunanzamoo ra!›»
HEB.3.12	Agʼarmey, wa war boŋ hawgay, boro kul war ra masi bara nda bine futu nda naanay jaŋay ka Irkoy hunantaa naŋ. 
HEB.3.13	Wa cere kunahennay zaari kul, kullihinne ir goo waatoo woo ra kaŋ se i ga nee «hõ», boro kul war ra masi binešenday ka naŋ zunubu ma nga darga. 
HEB.3.14	Zama ir mana tee kala 
HEB.3.15	 nee:
HEB.3.15	«Hõ, nda war maa Irkoy jindoo,
HEB.3.15	war masi war biney šendandi sanda tureyanoo waati.»
HEB.3.16	May ti borey kaŋ ture Irkoy meešennoo maayanoo banda ga? Manʼti borey kul no kaŋ Musa nʼi fattandi Misira wala? 
HEB.3.17	Mayyaŋ ga Irkoy futu jiiri woytaaci (40)? Manʼti borey no kaŋ na zunubu tee, de kunturey kaŋ ka buu saajoo ra wala? 
HEB.3.18	Mayyaŋ ga a goo kaŋ a žee kaŋ i si huru nga hunanzamoo ra? Manʼti borey kaŋ mana haŋajer a se ga a goo wala? 
HEB.3.19	Ir dii kaŋ i mana hin ka huru hunanzamoo ra ngi naanay jaŋaa maaganda se.
HEB.4.1	Irkoy na allaahidu zaa kaŋ ir ga huru nga hunanzamoo ra, ir ma hawgay war ra boro masi goro kaŋ mana huru a ra. 
HEB.4.2	Zama ir mo, ir maa 
HEB.4.3	Ir kaŋ naanay, ir ga huru hunanzamoo ra kaŋ Irkoy nʼa har ka nee:
HEB.4.3	«Ay futuyanoo ra ay žee ka nee:
HEB.4.3	‹Ir ga dii wala i ga huru ay hunanzamoo ra›»
HEB.4.3	ba kaŋ se goyey teendi ka ben za aduɲɲa daaruroo ga. 
HEB.4.4	Zama 
HEB.4.5	Koyne mo Citaaboo nongoo din kaŋ ir nʼa har ra Irkoy nee: «Ir ga dii wala i ga huru ay hunanzamoo ra!»
HEB.4.6	Boro jinawey kaŋ maa Alhabar Boryaa mana huru hunanzamoo ra ngi haŋajer jaŋaa maaganda se. Amma hala sohõ fondo goo boro fooyaŋ se ka huru. 
HEB.4.7	Woo maaganda se Irkoy yee ka zaari foo kayandi kaŋ ti «hõ». Waati gaya banda ga, a na Dawda ka šelaŋ ir se, sanda takaa kaŋ nda a harandi ka bisa, a nee:
HEB.4.7	«Hõ, nda war maa Irkoy jindoo,
HEB.4.7	war masi war biney šendandi.»
HEB.4.8	Aywa, nda a gar Žozuwe nkʼi daŋ hunanzamoo ra, Irkoy si šelaŋ hunanzam zaari foo ga koyne. 
HEB.4.9	Adiši, takaa kaŋ nda Irkoy hunanzam jirbi iyyantoo hane, hunanzamoo din dumoo ka cindi Irkoy jamaa se. 
HEB.4.10	Boro kaŋ huru Irkoy hunanzamoo ra, boraa mo hunanzam nga boŋ teegoyey ra, sanda takaa kaŋ nda Irkoy hunanzam nga waney ra.
HEB.4.11	Woo maaganda se ir ma gaabandi ka huru hunanzamoo woo ra, hala boro kul masi jaŋ ka huru sanda borey kaŋ mana haŋajer cine. 
HEB.4.12	Irkoy meešennoo ga huna, a goo nda gaabi. A kan nda takuba kaŋ goo nda mee hinka. A ga koy hala a ma bine nda hundi fay, ka dobu nda londi fay. A ga dii bine honguyanoo nda nga anniyaa. 
HEB.4.13	Takahaya sii no kaŋ ga tugu a se, moɲey cire hayey kul goo gaa koonu, i ga kaaray. Nga jine ir ga hima ka kay.
HEB.4.14	Sohõ kaŋ 
HEB.4.15	Zama manʼti sargari juwalkey jineboro bara ir se kaŋ si hin kʼir faaba ir luufuyaney ra. A siyandi sanda ir takaa, haya kul here, amma a mana zunubu tee. 
HEB.4.16	Adiši, ir ma man nda naanay Irkoy kokoy gorodoo 
HEB.5.2	A ga faham borey se kaŋ si haya bay de i dere, zama nga hunday manʼti kala adamize de. 
HEB.5.3	Haya kaŋ se adamize de no, woo se a ga hima ka sargari kaa nga boŋ zunubey se, takaa din da a mʼa kaa jamaa waney se. 
HEB.5.4	Boro kul si hin ka nga boŋ noo beeraa woo, Irkoy no ma boro cee kʼa noo a se, sanda Haruna takaa. 
HEB.5.5	Takaa din da 
HEB.5.5	«Ay 
HEB.5.5	hõ ay na ni hay.»
HEB.5.6	«Sargari juwalkaw ti ni hala abada
HEB.5.6	sanda Melšizedek takaa.»
HEB.5.7	Waatoo kaŋ Isa goo laboo ga, a na Irkoy ŋaaray kaŋ ga hin kʼa hallasi buuyan ra, a nʼa suurandi hala nongu kaŋ ra a hẽe ka jinde jer ka hanse ka kaati. Irkoy nʼa yakubar, zama a nka Irkoy gana. 
HEB.5.8	Ba kaŋ se Irkoy Izʼaroo no, nga zarabey ra a na Irkoy jindoo haŋajeryanoo denden. 
HEB.5.9	Waatoo kaŋ a tee timmante, borey kul kaŋ ga haŋajer a se, a tee i se hallasiyan abadante nookaw. 
HEB.5.10	Irkoy nʼa tee sargari juwalkey jineboro sanda Melšizedek takaa.
HEB.5.11	Haya boobo goo no kaŋ ir ga baa ir mʼa har war se woo ga, amma hayayaŋ no kaŋ ngi maanaa ga šendi war se, zama war tee fuyyanteyaŋ kaŋ si cahã ka faham. 
HEB.5.12	Sohõ hima ka gar war tee alfa, amma war ga too cawandikaw ga koyne kaŋ ma war cawandi Irkoy meešennoo harfu jinawey. Waa ga war ga too, war si hin ka ŋaayan šenda ŋaa. 
HEB.5.13	Zama boro kul kaŋ ga waa nan si hin ka šerretaray hayey kaa cere ra, zanka no. 
HEB.5.14	Amma ŋaayan šendaa manʼti kala borey kaŋ nin wane, borey kaŋ lakkaley ga hin ka ihenna nda ilaala kaa cere ra, zama i doona a.
HEB.6.1	Woo maaganda se ir masi kay 
HEB.6.2	nda cawandiyanoo kaŋ ga šelaŋ 
HEB.6.3	Woo no ir ga kaa kʼa tee nda Irkoy yadda.
HEB.6.4	Borey kaŋ waati foo lakkaley feeri, i na beenaa nooyanoo taba, i duu 
HEB.6.5	i na Irkoy meešenni hennaa taba, i na zamanoo kaŋ goo kaa gaabey taba, 
HEB.6.6	amma woo kul, i na fondaa naŋ, a si hin ka tee i ma bere ka yee ka tuubi koyne, zama Irkoy 
HEB.6.7	Labu kaŋ ga ncirɲi ga kara cee boobo, de a ga dumari nafanteyaŋ hay borey se kaŋ gʼa beeri, Irkoy ga albarka daŋ laboo din ra. 
HEB.6.8	Amma nda a ga karji nda ngorfu hay, a sii nda nafaw, a mana mooru laaliyan, de nga kokoroo ti a ma tonandi.
HEB.6.9	Haya kaŋ ti war, ay baakey, ba kaŋ se ir ga šennoo woo dumoo har, ir ga naanay ka bay kaŋ war goo fondo hennaa ga kaŋ ti hallasiyan fondaa. 
HEB.6.10	Irkoy manʼti boro kaŋ si šerre, a si dirɲa war goyoo nda bajoo kaŋ war nʼa tee a se ka nga boro henanantey alhaadimay, de mo war gʼi alhaadimay hala hõ. 
HEB.6.11	Ir ga boonay war affoo kul ma nga gaabandiyanoo cebe hala benantaa ga sanda takaa woo, hala war naataa kul ma hakiika. 
HEB.6.12	Hala war masi duu ka fuyye, amma war ma borey denden kaŋ naanay, i suuri, de i duu tuboo kaŋ allaahidoo zandi i se.
HEB.6.13	Waatoo kaŋ Irkoy na allaahidu zaa Ibirahima se, a žee nda nga boŋ maaɲoo, zama boro sii no kaŋ bisa a kaŋ nda a ga hin ka žee. 
HEB.6.14	A nee: «Šikka sii ay ga albarka boobo daŋ ni ra, ay ga hanse ka ni boobandi.»
HEB.6.15	Takaa woo nda Ibirahima suuri, de a duu hayaa kaŋ allaahidoo zandi a se. 
HEB.6.16	Borey si žee nda kala borey kaŋ bisa ey, žeeyanoo no ma ngi šennoo gorandi ka kakaw kul benandi. 
HEB.6.17	Takaa din da, woo se Irkoy žee ka hanse ka cebe tubukey se kaŋ nga allaahidoo si tun. 
HEB.6.18	Haya hinka goo no kaŋ si tun kaŋ ti žeeyan nda allaahidu, a si hin ka tee Irkoy ma tun i ga. Woo ti haya kaŋ ga hanse kʼir biney daŋ, ir kaŋ zuru ka haya kul naŋ ka hanga naataa kaŋ allaahidoo zandi. 
HEB.6.19	Naataa woo ga tee ir se sanda 
HEB.6.20	Isa nʼir jin ka huru no din hala nga mʼir faaba, nga kaŋ tee 
HEB.7.1	Melšizedek woo manʼti kala Zalem kokoyoo, Irkoy Jerantaa 
HEB.7.2	Nga no Ibirahima na nga hayey kul 
HEB.7.3	Baaba sii a se, ɲaa sii a se, a sii nda hayraa. Nga zaarey sii nda sintindoo, nga hunaroo sii nda kaydoo. A ga hima nda Irkoy 
HEB.7.4	Wa guna takaa kaŋ nda Melšizedek ga beeri. Ibirahima, ir kaagaa nʼa noo 
HEB.7.5	Lewi izʼarey ra, borey kaŋ duu sargari juwalyan goyoo goo nda fondo 
HEB.7.6	Melšizedek mana hun Lewi hayroo ga, a na Ibirahima almaanoo azakkaa taa a ga. Ibirahima kaŋ duu allaahidey, Melšizedek gaara a se. 
HEB.7.7	Ka gar kakaw sii a ra, boraa kaŋ ga gaara bisa boraa kaŋ se a ga gaara. 
HEB.7.8	Ne ra, borey kaŋ ga almaanoo azakkaa taa manʼti kala boroyaŋ kaŋ ga buu. Amma nongoo woo ra i ga seedetaray tee boraa
HEB.7.9	Lewi no ma almaanoo azakkaa taa. Ir ga hin ka nee kaŋ Lewi mo nʼa kaa, zama Ibirahima nʼa kaa. 
HEB.7.10	Waatoo kaŋ Melšizedek koy Ibirahima kubay, a gar Lewi goo nga kaagaa hamoo ra, ba nda a mana hayandi jina.
HEB.7.11	Nda a gar Lewi 
HEB.7.12	Zama nda sargari juwalkawtaray ga barmay, adiši ašariyaa mo ga hima ka barmay. 
HEB.7.13	Boraa kaŋ ga hayey wey ga harandi si hun kala alkabiila tana ra kaŋ ra boro kul mana bay ka tee goykaw sargari tonadogoo ra. 
HEB.7.14	A ga kaaray kaŋ ir Koyoo mana hun kala Žuda ga kaŋ ti alkabiilaa kaŋ ga Musa mana bay ka šelaŋ sargari juwalkawtaray here.
HEB.7.15	Woo ti haya kaŋ ga hanse ka hakiikandi kaŋ 
HEB.7.16	Maanaa manʼti sargari juwalkaw no kaŋ adamizey alaadaa kʼa gorandi, amma hunari hinoo kaŋ si halaci kʼa gorandi. 
HEB.7.17	Seedetaraa ne kaŋ harandi a ga:
HEB.7.17	«Sargari juwalkaw ti ni hala abada
HEB.7.17	sanda Melšizedek takaa.»
HEB.7.18	Yaamar jinaa tuusandi, zama a sii nda gaabi, a sii nda nafaw, 
HEB.7.19	 mana haya kul tee kʼa timmandi, amma naata henna feeri ir se kaŋ ga kate ir ma man Irkoy. 
HEB.7.20	A mana teendi mo kala nda Irkoy žeeyanoo, sargari juwalkey jerey ti a bila Irkoy žeeyanoo. 
HEB.7.21	Isa tee sargari juwalkaw, Irkoy ka žee kʼa har. A nee a se:
HEB.7.21	«War Koyoo nka žee,
HEB.7.21	nga žeeyanoo si tun,
HEB.7.21	sargari juwalkaw ti ni hala abada.»
HEB.7.22	Takaa woo ra Isa na 
HEB.7.23	Koyne mo ngi, iboobo tee sargari juwalkaw ka bisa, zama buuyan no mʼi ganji i ma duumi 
HEB.7.24	Amma Isa ga duumi hala abada, boro tana si tee sargari juwalkaw dogoo ra. 
HEB.7.25	Woo se a ga hin ka borey kaŋ ga too a do ka koy Irkoy do hallasi ka timme, zama waati kul a ga huna ka Irkoy ŋaaray borey din se.
HEB.7.26	Nga ti sargari juwalkey jineboro dumoo kaŋ ga ir ga too. A ga henan, a si ifutu miile, žiibi sii a ga, a ga fay ka mooru zunubantey. Irkoy nʼa jer beenawey se beene. 
HEB.7.27	Nga, a si too a ma sargari kaa zaari kul sanda sargari juwalkey jineborey jerey takaa kaŋ kala i ma sargari kaa ngi boŋ zunubey se jina i ma duu ka sargari kaa koyne jamaa zunubey se. Zama waatoo kaŋ a na nga boŋ tee sargari, a manʼa tee kala cee folloku. 
HEB.7.28	Borey kaŋ alfaydawey ga kacca, ašariyaa gʼi gorandi i ma tee sargari juwalkey jineboro, amma žeeyanoo šennoo kaŋ kaa ašariyaa dumaa ga na 
HEB.8.1	Šennoo kul kaŋ ir gʼa har gaaboo manʼti kala: 
HEB.8.2	A goo ma goy Irkoy 
HEB.8.3	Sargari juwalkey jineboro kul mana gorandi kala ka hayey kaŋ nondi nda sargari kaa. Woo maaganda se, ba ir sargari juwalkey jineboraa mo, kala a ma sargari kaa. 
HEB.8.4	Nda a gar a mma bara laboo ga, a si tee ba sargari juwalkaw, zama borey goo no kaŋ ga hayey kaŋ nondi kaa ka sawa nda 
HEB.8.5	Goyoo kaŋ sargari juwalkey goo mʼa tee manʼti kala himakasinay nda bii, hayey kaŋ ga teendi beenaa ra no i gʼi guna kʼi tee. Sanda Musa, waatoo kaŋ a goo ma hukkumoo cin, Irkoy nʼa yaamar ka nee: «Hawgay, ma hayaa kul tee ka sawa nda fasaloo kaŋ cebandi ma ne tondi hondoo boŋ.»
HEB.8.6	Amma sohõ goy nondi Isa se kaŋ bisa woo, zama nga ti waafakandikaa 
HEB.8.7	Nda a gar amaana jinaa woo nka wasa, ihinkantoo kaayanoo sii nda addalil. 
HEB.8.8	Irkoy šelaŋ nga jamaa se ngi laybey ga ka nee i se:
HEB.8.8	«Nga ne, zaariyaŋ ga kaa, war Koyoo kʼa har,
HEB.8.8	ay ga amaana taaga zaa
HEB.8.8	Izirayel hugoo nda Žuda hugoo se.
HEB.8.9	A si tee sanda amaanaa dumoo kaŋ huru agay nda ngi baabey game
HEB.8.9	waatoo kaŋ ay nʼi dii nda kabey kʼi ka fatta Misira gandaa ra.
HEB.8.9	I mana amaanaa din dii,
HEB.8.9	woo maaganda se agay mo nʼi naŋ. War Koyoo kʼa har.
HEB.8.10	Amaanaa kaŋ ay gʼa zaa Izirayel hugu-izey se
HEB.8.10	zaarey wey banda ga, war Koyoo kʼa har,
HEB.8.10	ay gʼay ašariyawey daŋ lakkaley ra,
HEB.8.10	ay gʼi hantum biney mo ga.
HEB.8.10	Ay ga tee ngi Irkoy,
HEB.8.10	i ga tee ay jamaa.
HEB.8.11	Boro kul si yee ka nga gandaa boraa
HEB.8.11	wala nga armaa cawandi ka nee a se: ‹Mʼir Koyoo bay!›
HEB.8.11	Zama i kul ga kaa kʼay bay,
HEB.8.11	za ikaccu hala ibeeri.
HEB.8.12	Ay ga ngi goy futawey yaafa i se,
HEB.8.12	ay si yee ka hongu ngi zunubey.»
HEB.8.13	Kaŋ Irkoy nee «amaana taaga»
HEB.9.2	Hukkum cinandi, nga nongu jinaa se i ga nee nongu henanantaa, nga ra fitilla canboo goo, nda taabaloo, nda takulawey kaŋ jisandi Irkoy jine. 
HEB.9.3	Rido hinkantoo dumaa ga hukkum goo kaŋ se i ga nee nongu henanantey ihenanantaa. 
HEB.9.4	Dugu diinandidogoo kaŋ i nʼa tee nda wura goo a ra, nda sunduku kaŋ kuubi ka berandi nda wura kaŋ ga amaanaa cebe kaŋ huru Irkoy nda nga jamaa game, nga ra wura kusoo goo kaŋ ra ŋaahayaa kaŋ se i ga nee 
HEB.9.5	Sundukoo, almalayka daržantey kaŋ se i ga nee šerib kaŋ i nʼi tee goo daabirjoo
HEB.9.6	Takaa woo nda hayey soolandi, waati kul 
HEB.9.7	Amma nongu hinkantoo sargari juwalkey jineboraa hinne no ma huru a ra cee folloku jiiroo ra, woo din mo kala kuri ma bara a kone. A ma kuri sargari kaa nga boŋ se, a mʼa kaa jamaa dereyaney se. 
HEB.9.8	Takaa woo nda 
HEB.9.9	Hukkumoo manʼti kala bii waatoo woo se, maanaa nooyaney nda sargarey si hin ka boraa kaŋ gʼi kaa binoo tabatandi Irkoy goyoo ra. 
HEB.9.10	Goyoo din si teendi de nda kala ŋaahaya, nda haŋhaya, nda alwala dumi-dumiyaŋ. Wey manʼti kala kabe hayayaŋ kaŋ ga bara hala waatoo kaŋ ra Irkoy na hayey barmay.
HEB.9.11	Amma 
HEB.9.12	A mana huru nongu henanantey ihenanantaa ra nda jindaaruyaŋ kuri wala haw-izeyaŋ kuri, amma nga boŋ kuroo nda a huru cee folloku no din ka duu sawalyan abadante. 
HEB.9.13	Zama nda a gar jindaaruyaŋ kuri, wala yaaruyaŋ kuri, wala haw zan kaŋ i nʼa ton ka boosoo say-say borey žiibey ga, ga ngi tarayheroo henanandi kʼi kaarandi, 
HEB.9.14	taka foo nda Almasihu kuroo kaŋ Hundi abadantaa albarkaa ra na nga boŋ noo sanda sargari kaŋ ga laybu sii, si war lakkaley henanandi ka hun teegoyey ra kaŋ ga koy buuyan here hala war ma goy Irkoy hunantaa se?
HEB.9.15	Woo maaganda se, Almasihu ti amaana taaga waafakandikaa. Borey kaŋ na hooyan tee amaana jinaa waati, a buu ngi feeriyanoo se, hala borey kaŋ ciyandi ma duu tubu abadantaa kaŋ allaahidoo zandi i se.
HEB.9.16	Tubu-kaddaasu, waati kaŋ a henan kaŋ koyoo buu, nga no a goo nda alfayda. 
HEB.9.17	Tubu-kaddaasu sii nda alfayda kala waati kaŋ koyoo buu, kullihinne koyoo ga huna, a sii nda gaabi. 
HEB.9.18	Woo maaganda se amaana jinaa mo mana gorandi kala nda kuri. 
HEB.9.19	Waatoo kaŋ Musa na 
HEB.9.20	A nee: «Woo ti amaanaa kuroo kaŋ Irkoy nʼa yaamar war se.»
HEB.9.21	Takaa din da, a na kuroo say-say hukkumoo ga nda jinawey kul kaŋ goo no Irkoy goyoo se. 
HEB.9.22	A ga himandi ašariyaa ra, haya kul si henanandi nda kala kuri, nda kuri mana mun, zunubu yaafayan sii no.
HEB.9.23	A nka waazibi hayey kul kaŋ goo beenaa ra himakasinawey ma henanandi nda takaa woo. A nka tilasu beenaa hayey mo ma henanandi nda sargari kaŋ bisa ey. 
HEB.9.24	 mana huru Irkoy 
HEB.9.25	Koyne mo manʼti hala a ma duu ka nga boŋ noo sanda sargari cee booboyaŋ sanda takaa kaŋ nda 
HEB.9.26	Nda woo no, a hima ka zarabi cee booboyaŋ za aduɲɲa daaruroo ga. Sohõ, cee folloku no a bangay, zamaney benantaa ga, a na nga boŋ tee sargari ka zunubu tuusu. 
HEB.9.27	A dunbandi kaŋ adamize kul si buu kala cee folloku jina ciitoo ma kaa. 
HEB.9.28	Takaa din da, 
HEB.10.2	Nda manʼti woo, borey kaŋ ga Irkoy gana nda takaa woo mma henan cee folloku ngi zunubey ra, i si zunubu maate ngi ga, i si sargari kaa koyne. 
HEB.10.3	Amma sargarey wey kul kaayanoo mmʼi hongandi jiiri kul ngi zunubey. 
HEB.10.4	Zama yaaru kuri nda jindaaru kuri si hin ka zunubu kaa.
HEB.10.5	Woo maaganda se waatoo kaŋ 
HEB.10.5	«Nʼsi baa sargari, nʼsi baa nooyan,
HEB.10.5	gaaham no nʼdaŋ ay ga.
HEB.10.7	Ay nee:
HEB.10.7	‹Nga ne, agay ne ma kaa ka ni ibaayoo tee, ay Koyoo,
HEB.10.7	sanda takaa kaŋ nda a hantumandi 
HEB.10.8	A nka jin ka nee:
HEB.10.8	«Nʼsi baa sargari, nda nooyan, nda sargari kukurante, nda zunubu sargari,
HEB.10.8	i mana kan ma ne.»
HEB.10.8	Ba kaŋ se hayayaŋ no kaŋ ga nondi ka sawa nda ašariyaa. 
HEB.10.9	A nee koyne:
HEB.10.9	«Nga ne, agay ne ma kaa ka ni ibaayoo tee.»
HEB.10.9	A ga sargari jinaa tuusu ka ihinkantoo gorandi. 
HEB.10.10	Irkoy ibaayoo woo albarkaa ra ir jisandi jere ga Irkoy se, zama Isa 
HEB.10.12	Amma Almasihu na sargari folloku kaa kaŋ ga zunubu yaafa, woo banda ga, a goro Irkoy kabe hennaa ga hala abada.
HEB.10.13	Sohõ a ga batu hala nga iberey ma tee taari ka daŋandi nga cewey cire. 
HEB.10.14	Zama sargari folloku albarkaa ra a na borey tee timmanteyaŋ hala abada kaŋ ga yeetandi jere ga Irkoy se.
HEB.10.16	«‹
HEB.10.16	zaarey wey banda ga›, war Koyoo kʼa har,
HEB.10.16	‹ay gʼay ašariyawey daŋ biney ra,
HEB.10.16	ay gʼi hantum lakkaley ra›»,
HEB.10.17	a nee koyne: «Ay si yee ka honga ngi zunubey nda ngi teegoy futawey.»
HEB.10.18	Nongu kaŋ ra yaafayan teendi, sargari si yee ka hun zunubu se.
HEB.10.19	Woo se, agʼarmey, ir goo nda fondo nda naanay ka huru nongu henanantaa ra Isa kuroo albarkaa ra. 
HEB.10.20	A na fondo taaga hunante feeri ir se kaŋ ga bisa nda hukkumoo ridowoo, maanaa nga gaahamoo. 
HEB.10.21	Ir goo nda 
HEB.10.22	Ir ma man Irkoy nda bine kaaray nda naanay timmante, ir ma duu bineyaŋ kaŋ henan ka mooru ifutu kaŋ ir bay ir lakkaley ra kaŋ ir nʼa tee nda gaaham kaŋ ɲumay nda hari henanante. 
HEB.10.23	Ir ma gaabandi ka gaabu ir naataa haryanoo ga bila binehunay, zama boraa kaŋ na allaahidoo zaa ga laadir. 
HEB.10.24	Ir ma cere hawgay ka cere gaabandi baji nda teegoy henna ga. 
HEB.10.25	Ir masʼir margaroo naŋ sanda takaa kaŋ nda boro fooyaŋ ga doona kʼa tee. Ir ma cere bine daŋ, waaniwaani war ga dii ciitoo zaaroo ga baa ka too.
HEB.10.26	Nda ir ga muray ka cindi ka zunubu tee, ka gar ir duu cimoo bayraa, sargari sii no koyne kaŋ ga zunubu yaafa. 
HEB.10.27	Amma haya sii no kala ciitoo batuyanoo kaŋ ga boro hunburandi nda nuune futaa kaŋ ga iberey gon. 
HEB.10.28	Boro kaŋ na Musa 
HEB.10.29	De war ga hongu macin ti zukandoo kaŋ nda boraa ga hima kaŋ na Irkoy 
HEB.10.30	Zama ir ga boraa bay kaŋ nee: «Agay no ma boro zukandi, agay no ma boro bana.»
HEB.10.31	Almasiiba ti boro ma kaŋ Irkoy hunantaa kaboo ra!
HEB.10.32	Wa hongu war zaari jinawey, war lakkaley feeriyanoo banda ga, war na wongu šenda hotta tangam, 
HEB.10.33	kaŋ cee fooyaŋ i na war wow ka war kabekunafutay borey jine wala mo war tee affoo borey bande kaŋ i gʼi tee takaa woo. 
HEB.10.34	War zarabi kasa-izey bande
HEB.10.35	War masi war naanayyanoo fur, a goo nda sufuray beeri. 
HEB.10.36	War ga too muɲeyan ga hala war ma duu ka Irkoy ibaayoo tee ka duu allaahidoo kaŋ a nʼa zaa. 
HEB.10.37	Zama 
HEB.10.37	«Ne nda kayna, nda cahãyan,
HEB.10.37	boraa kaŋ ga hima ka kaa ga kaa,
HEB.10.37	a si gay.
HEB.10.38	Ay boro šerrantaa si huna kala nda naanaa albarkaa.
HEB.10.38	Amma nda a yee nda banda, ay binoo si bagʼa.»
HEB.10.39	Amma ir, ir sii borey ra kaŋ ga yee banda ka halaci. Ir sii kala borey ra kaŋ ga naanay ka ngi hundey hallasi.
HEB.11.1	Naanayyan manʼti kala ma hakiika kaŋ naataa kaŋ nʼduu a šikka sii a ra, hayey kaŋ nʼsi dii ey ti cimi. 
HEB.11.2	Nga no ka kate Irkoy ma seedetaray henna har ir hayragey ga.
HEB.11.3	Naanayyan ka kate ir ma faham kaŋ Irkoy meešennoo ka aduɲɲa daaru, taka kaŋ ra hayey kaŋ ir ga dii ey mana hun kala hayey ra kaŋ moo si dii ey.
HEB.11.4	Naanayyan ka kate Habila ma sargari kaa Irkoy maaɲoo ga kaŋ baa Kabila wanoo. Naanayyanoo woo se seedetaray teendi a ga kaŋ boro šerrante no. Irkoy na seedetaray tee nga nooyaney ga. Woo maaganda se, ba kaŋ a buu, a ga šelaŋ.
HEB.11.5	Naanayyan ka kate Henok ma zandi bila nda a ma dii buuyan. Boro kul mana dii a koyne, zama Irkoy kʼa zaa. Za a mana zandi, a duu seedetaray kaŋ nee boro no kaŋ kan Irkoy se. 
HEB.11.6	Bila naanayyan boro si hin ka kan Irkoy se. Boro kaŋ man Irkoy, kala a ma naanay kaŋ Irkoy ga bara, de mo a ga borey bana kaŋ gʼa ceeci.
HEB.11.7	Naanayyan ka kate Nuhu ma sunduku beeri tee kʼa tee harihii waatoo kaŋ Irkoy na hayayaŋ cebe a se kaŋ boro si dii ey. Irkoy hunburay ra a nʼa tee ka nga hugoo borey hallasi. Nga naanayyanoo cebe kaŋ aduɲɲa borey, boro laalayaŋ no, nga naanayyanoo sabbu se a diyandi boro šerrante.
HEB.11.8	Naanayyan ka kate Ibirahima ma tuuru Irkoy ciyayanoo se ka koy nongu ra kaŋ a ga hima kʼa tubu. A koy bila nda a ma bay nongoo kaŋ ra nga ga koy. 
HEB.11.9	Naanayyan ka kate a ma koy goro gandaa ra kaŋ allaahidoo zandi a se. A goro hukkumyaŋ cire. Isiyaka nda Yakuba kaŋ na allaahidu follokaa tubu Irkoy do mo goro hukkumyaŋ cire. 
HEB.11.10	A na koyraa batu kaŋ goo kaa kaŋ goo nda asaasu henna, Irkoy ti boraa kaŋ ga takaa kaŋ nda a ga cina žeeri, nga ti cinakaa mo.
HEB.11.11	Naanayyan ka kate Sarata mo, ba kaŋ se woy gun no, ba kaŋ se nga jiirey boobo, a hin ka ize daŋ aduɲɲa ra, zama boraa kaŋ na allaahidoo zaa, a nʼa dii laadirante.
HEB.11.12	Woo maaganda se aru folloku kaŋ a ga hima nda gaahamoo buu na jama hay kaŋ ga boobo sanda beenaa handarawey, sanda labutaasoo kaŋ goo teekoo miɲoo ga kaŋ hinnaa si hin ka kabandi.
HEB.11.13	Borey wey kul mana buu kala naanayyan ra, i mana duu hayey kaŋ allaahidey zandi i se, amma i nʼi honnay nongu mooro ra, i nʼi foo. I yadda kaaray kaŋ ngi manʼti kala yawyaŋ nda naarukawyaŋ laboo ga. 
HEB.11.14	Borey kaŋ ga šelaŋ nda takaa woo, ga cebe kaaray kaŋ ganda tana no ngi gʼa ceeci. 
HEB.11.15	Koyne mo nda a gar i nka faaji gandaa se kaŋ ra i fatta, i duu fondo ka yee. 
HEB.11.16	Amma sohõ i ga ganda ceeci kaŋ baa woo din, maanaa beenaa wanoo. Woo maaganda se Irkoy si haw nga ma ciyandi nda ngi Irkoy, zama a na koyra hanse i se.
HEB.11.17	Naanayyan ka kate, waatoo kaŋ Ibirahima siyandi, a na Isiyaka tee sargari. A na nga izʼaru follokaa tee sargari, nga kaŋ allaahidu zandi a se. 
HEB.11.18	Irkoy bay ka bayrandi a se ka nee: «Isiyaka no ma duu ma ne hayyan kaŋ ra ni maaɲoo si dere.»
HEB.11.19	Ibirahima laasaabu ka dii kaŋ ba bukaw, Irkoy ga hin kʼa tunandi. Woo maaganda se izoo yee a ga sanda haya kaŋ tun bukawey game.
HEB.11.20	Naanayyan ka kate Isiyaka ma gaara Yakuba nda Eso se hayayaŋ kaŋ ga kaa ga.
HEB.11.21	Naanayyan ka kate Yakuba, waatoo kaŋ a goo buuyan mee ga, a gaara Isufi izʼarey se nda affoo-foo. A dibi nga bundoo miɲoo ga ka sujudu.
HEB.11.22	Naanayyan ka kate, waatoo kaŋ Isufi buuyanoo man, a šelaŋ Izirayel izey fattayanoo ga Misira ra. A na yaamar noo nga birey here.
HEB.11.23	Naanayyan ka kate, waatoo kaŋ Musa hayandi, nga hayragey mʼa tugu handu hinza, zama i dii kaŋ zankaa ga boori, de i mana hunbur kokoyoo yaamaroo.
HEB.11.24	Naanayyan ka kate, waatoo kaŋ Musa beeri, a wanji nga ma ciyandi Firawuuna ize woyoo izʼaroo. 
HEB.11.25	A suuba nga ma žilla Irkoy jamaa bande nda nga ma maakaani waati kayna zunubu ra. 
HEB.11.26	A dii kaŋ kaynandoo kaŋ i nʼa tee 
HEB.11.27	Naanayyan ka kate a ma hun Misira bila nda a ma hunbur kokoyoo futuyanoo. A gaabandi sanda boro kaŋ ga dii boraa kaŋ si diyandi. 
HEB.11.28	Naanayyan ka kate a ma 
HEB.11.29	Naanayyan ka kate i ma teeko Hari Ciraa dunbu ka bisa sanda labu koga, ka gar Misira borey kaŋ nee ngi gʼa tee, i yoole.
HEB.11.30	Naanayyan ka kate Žeriko cetewey ma kaŋ waatoo kaŋ i nʼi kuubi jirbi iyye. 
HEB.11.31	Naanayyan ka kate woykuuroo Rahab mana halaci borey kaŋ si haŋajer Irkoy se bande, zama a nka monnokey yawzunbay nda alaafiya.
HEB.11.32	Macin no ay ga nee koyne, zama ay si duu ay boŋ ka šelaŋ Žedewoŋ ga, nda Barak, nda Samsoŋ, nda Žefte, nda Dawda, nda Samiyel, nda annabey. 
HEB.11.33	Ngi kaŋ naanayyanoo ka kate i ma hin laamawey, i laama nda šerretaray, i duu allaahidey hayey, i na ganjihaylawey miɲey daabu, 
HEB.11.34	i na nuunaa gaaboo wii, i hallasi takubaa ra. Ngi yalaafuyanoo ra i duu gaabi, i duu hinay wongoo ra, i na wongu-ize waaney gaaray. 
HEB.11.35	Woyyaŋ kaŋ borey buu, borey tun ka nondi i se, affooyaŋ gurzugay, zama i mana yadda ka Irkoy yankar hala i ma ngi feeri, amma i baa ngi ma duu tunyan henna. 
HEB.11.36	Affooyaŋ mo i nʼi sii kʼi kašikaši, kʼi barzu, kʼi haw kʼi daŋ kasu. 
HEB.11.37	I nʼi warra nda tondi kʼi wii, i nʼi dunbu nda cendi, i nʼi wii nda takuba, i mana huna nongu foo, i bankaaray nda feeji kuuru nda hancin kuuru, i tilasu, i nʼi zarabi, i nʼi žilla. 
HEB.11.38	Ngi kaŋ naanay, aduɲɲa si hima nda ngi dumey, i dere saajey nda tondi hondey ra, nda tondi guusey ra, nda laboo guusey ra.
HEB.11.39	Borey wey kul, seedetaray henna harandi ngi naanayyanoo ga, woo kul, i mana duu hayaa kaŋ allaahidoo zandi i se. 
HEB.11.40	Zama Irkoy na haya kayandi ir se kaŋ ga hanse ka hennay, hala i masi tee timmante bila ir.
HEB.12.1	Woo se ir mo, zama seede jamaa woo gʼir kuubi kʼir bere, ir ma jeeje kul nda zunubu kaŋ ga cahã kʼir daabu fur, ir ma zuraa zuru kaŋ goo ir jine nda muɲeyan. 
HEB.12.2	Ir mʼir moɲey kanji Isa ga kaŋ ti naanayyan koyoo, nga ti timmandikaa. Ɲaaloo kaŋ gʼa batu maaganda se, a yadda ka buu 
HEB.12.3	Wa hongu boraa kaŋ na zunubantey kakawey muɲe hala war masi naŋ war ma fara, war biney masi duu ka hun. 
HEB.12.4	War zunuboo wonguyanoo ra, war mana gurgay jina hala nongu kaŋ ga i ma war kurey mun. 
HEB.12.5	War nka dirɲa hoyraa kaŋ ga šelaŋ war se sanda izʼaruyaŋ, a nee:
HEB.12.5	«Ay izʼaroo, masʼir Koyoo aladaboo kaynandi kaŋ a gʼa tee ma ne.
HEB.12.5	De mo ni binoo masi hun nda a ga ni layboo cebe.
HEB.12.6	Zama boraa kaŋ ir Koyoo ga bagʼa no a gʼa aladabu.
HEB.12.6	Boraa kaŋ a gʼa dii nga izoo no a gʼa gooji.»
HEB.12.7	Wa gurzugay muɲe, nga nda war ga aladabu. Irkoy mma war dii nga izʼarey. May ti izoo kaŋ baaboo si aladabu? 
HEB.12.8	Amma nda war si duu aladaboo kaŋ borey kul ga duu a, war manʼti kala taray izeyaŋ, war manʼti nga izey. 
HEB.12.9	Koyne mo aduɲɲa ra ir duu baabayaŋ kaŋ nʼir aladabu, ir nʼi beerandi. Ir sʼir boŋ yeeti ganda hundey Baaba se ka duu hunayan wala? 
HEB.12.10	Cimi no i sʼir borey aladabu kala waati kayna se ka sawa nda woo kaŋ ga kan i se, amma nga, a sʼir aladabu kala ir nafaa se ka duu nga henanyanoo ra. 
HEB.12.11	Ka gar aladabuyan kul, dogoo din da a si hima nda ɲaali haya, binemarayyan no. Amma waati banda ga, boraa kaŋ duu a, ga duu nga gomney kaŋ ti alaafiya nda šerretaray.
HEB.12.12	Woo maaganda se «wa war kabey kaŋ fara šerre ka boori nda war kanjey kaŋ ga jijiri.»
HEB.12.13	«Wa fondo šerranteyaŋ tee war cewey se»
HEB.12.14	Wa ceeci alaafiya ma bara war nda borey kul game, nda henanyan, bila henanyan boro kul si dii ir Koyoo. 
HEB.12.15	Wa hawgay boro kul masi Irkoy 
HEB.12.16	Woy nda aru izefututaray teekawyaŋ masi bara war game, haya henanante kaynandikaw masi bara war game, sanda Eso kaŋ na nga hammaditaraa neere ŋaayan de se. 
HEB.12.17	War ga bay kaŋ woo din banda ga, kaŋ a baa nga ma duu gaararoo, i wanji a ga. A mana duu taka kul kaŋ nda nga ga takaa barmay, ba kaŋ a nʼa ceeci nda hẽeni.
HEB.12.18	War mana too tondi hondoo
HEB.12.19	war mana maa laati beeroo jindoo, war mana maa boro jinde. Borey kaŋ maa jindoo nee jindoo masi yee ka šelaŋ ngi se koyne. 
HEB.12.20	Zama i mana hin ka yaamaroo muɲe kaŋ nee: «Ba nda adabba ka tuku tondi hondoo ga, i gʼa warra nda tondi kʼa wii.»
HEB.12.21	Hayaa kaŋ i dii a hanse kʼi hunburandi hala nongu kaŋ ra Musa nee: «Ay hanse ka hunbur hala ya mma jijiri.»
HEB.12.22	Amma war too 
HEB.12.23	nda gunde jinayaŋ margaroo kaŋyaŋ hantumandi beenaa ra, nda Irkoy kaŋ ti borey kul ciitikaa, nda boro šerrantey hundey kaŋ Irkoy nʼi tee boro timmanteyaŋ. 
HEB.12.24	War too Isa do kaŋ ti 
HEB.12.25	Wa hawgay war masi wanji boraa ga kaŋ ga šelaŋ. Zama nda borey din kaŋ wanji boraa ga kaŋ ga šelaŋ laboo ga mana hallasi, taka foo nda ir ga hin ka hallasi nda ir na banda bere boraa se kaŋ šennoo hun beenaa ra? 
HEB.12.26	Nga kaŋ jindoo ga laboo jijirandi, amma sohõ a na allaahidu zaa ka nee: «Manʼti laboo hinne no ay ga yee koyne kʼa jijirandi, ay ga beenaa mo jijirandi.»
HEB.12.27	«Yee koyne» woo kaŋ harandi ka bisa ga cebe kaŋ hayey kaŋ goy aduɲɲa takaroo ga, ga jijiri hala hayey kaŋ si jijiri ma cindi.
HEB.12.28	Zama ir ga hima ka duu laama kaŋ si tun, ir ma Irkoy anneemaa dii henna kaŋ nda ir ga goy a se nda taka kaŋ ga kan a se, nda beeray nda hunburay. 
HEB.12.29	Zama ir «Irkoy manʼti kala nuune beeri»
HEB.13.1	Wa koy jine armataray baji ra. 
HEB.13.2	War masi dirɲa yaw zumandiyan, nga ka kate boro fooyaŋ ma almalaykayaŋ zumandi bila nda i ma bay. 
HEB.13.3	Wa hongu kasa-izey sanda war mma bara i bande kasaa ra. Wa hongu borey kaŋ i gʼi žilla, zama war mo, gaaham goo war se.
HEB.13.4	Borey kul ma hiijay beerandi, kurɲe nda wande ma laadir, zama woy nda aru izefututaray teekey nda zinateerey, Irkoy gʼi ciiti.
HEB.13.5	Nooru baji masi war gongu, war ma wasa nda woo kaŋ goo war kone, zama ir Koyoo hunday nee: «Ay si ni naŋ abada, ay si ni fur abada.»
HEB.13.6	Woo se ir ga hin ka nee nda naanay:
HEB.13.6	«Ay Koyoo ti ay faabakaa,
HEB.13.6	ay si hunbur haya kul,
HEB.13.6	macin no boro ga hin kʼa tee ya ne?»
HEB.13.7	Wa hongu war jineborey kaŋ na Irkoy meešennoo har war se, wa ngi dira takaa guna ngi hunaroo benantaa ga, wa ngi naanayyanoo denden. 
HEB.13.8	Isa 
HEB.13.9	War masi naŋ cawandiyan dumi-dumiyaŋ nda cawandiyan waaniyaŋ ma war lakkaley bere, zama a ga boori Irkoy ma nga 
HEB.13.10	Ir goo nda sargari tonadoo kaŋ 
HEB.13.11	Adabbawey kaŋ 
HEB.13.12	Woo se Isa mo, hala nga ma duu ka jamaa henanandi nda nga boŋ kuroo, a zarabi koyraa miɲoo se banda. 
HEB.13.13	Adiši ir ma fatta ka koy a do jamaa kaloo se taray, ir ma kaynandoo zaa sanda nga. 
HEB.13.14	Zama ne ra koyra kaŋ ga duumi sii no, woo kaŋ goo kaa no ir gʼa batu. 
HEB.13.15	[Adiši] ir masi fay nda ka saabuyan sargari kaa Irkoy maaɲoo ga Isa Almasihu albarkaa ra, maanaa nga maaɲoo saabuyanoo ma bara ir miɲey ra. 
HEB.13.16	War masi dirɲa ihenna teeyan, war ma cere faaba nda war almaanoo, zama sargarey wey dumey no ma kan Irkoy se.
HEB.13.17	Wa haŋajer war jineborey se, war ma war boŋ yeeti ganda i se, zama ngi no ma war hundey lakkal, Irkoy ga kaa kʼi hãa. Wa woo tee hala i ma war juwal nda ɲaaliyan bila taabi kaŋ sii nda war se nafaw.
HEB.13.18	Wa Irkoy ŋaaray ir se, ir ga naanay ka bay kaŋ ir biney ga boori, ir ga baa ir ma dira nda fondaa haya kul here. 
HEB.13.19	Ay gʼa šendandi war ga war mʼa tee hala ya cahã ka yee war ga.
HEB.13.20	Irkoy kaŋ ti Alaafiyakoyoo kaŋ na feeji kurkaw beeroo, ir Koyoo Isa tunandi ka hun bukawey ra 
HEB.13.21	ma war tee timmanteyaŋ ka teegoy henna dumi kul tee nga ibaayoo se. A ma haya tee ir ra kaŋ ga kan a se Isa 
HEB.13.22	Agʼarmey, ay gʼa wiri war ga, war ma hoyraa šennoo woo dii, zama haya kayna de no ay nʼa hantum war se. 
HEB.13.23	War ma bay kaŋ ir armaa Timote taŋandi. Nda a kaa tanba, agay nda a ga koy dii war. 
HEB.13.24	Wa war jineborey kul foo, nda Irkoy boro henanantey kul. Ir armey kaŋ goo Itali gandaa ra ga war foo. 
HEB.13.25	Irkoy 
JAS.1.1	Agay Žak kaŋ ti Irkoy nda ir Koyoo Isa 
JAS.1.2	Agʼarmey, siiyan dumi-dumey kaŋ duu war, wʼi dii sanda ɲaali de, 
JAS.1.3	ka bay kaŋ war naanaa siiyanoo ga muɲeyan hay. 
JAS.1.4	Kala muɲeyanoo ma nga goyoo timmandi hala war ma nin ka tee boroyaŋ kaŋ tee ka timme, hala nongu kaŋ ra haya kul si war kuma. 
JAS.1.5	Nda boro goo war ra kaŋ sii nda lakkal, a mʼa wiri Irkoy ga kaŋ ga borey kul noo nda kabedoonay bila citi, a gʼa noo a se. 
JAS.1.6	A mʼa wiri nda naanay bila šikka, zama boro kaŋ ga šikka ga hima nda teekoo bonday kaŋ hewoo gʼa ka koy nongoo kul here. 
JAS.1.7	Boraa woo dumoo masi hongu nga ga duu ir Koyoo do haya, 
JAS.1.8	lakkal hinka-hinkakoyni no, nga fondawey kul ra, a si kay doo foo.
JAS.1.9	Arma talkaa ma ɲaali nda nga jeryanoo, 
JAS.1.10	almankoynoo ma ɲaali nda nga yeegandayanoo, zama haya bisante no sanda suboo kutukuryaa. 
JAS.1.11	Zama waynaa fatta nda nga konnoo, a ga suboo kogandi, nga kutukuryaa ga kaŋ, nga booroo dere. Takaa din da, almankoynoo ga menne nga goyey ra.
JAS.1.12	Boraa duu gomni kaŋ ga siiyan suuri, zama nda a duu maa henna, a ga duu hunayan fuulaa kaŋ ir Koyoo na nga allaahidoo zaa borey se kaŋ ga baa nga. 
JAS.1.13	Boro kul kaŋ no, waati kaŋ a siyandi, a masi nee: «Irkoy kʼay sii ya ifutu tee», zama ifutu si hin ka Irkoy sii, nga mo si boro kul sii a ma ifutu tee. 
JAS.1.14	Amma boro foo kul mma siyandi waati kaŋ nga boonay futaa nʼa cendi kʼa darga. 
JAS.1.15	Woo banda ga, nda boonay futaa zandi, a ga zunubu hay, nda zunuboo nin, a ga buuyan hay.
JAS.1.16	War masi war boŋ darga, agʼarmey, ay baakey. 
JAS.1.17	Nooyan henna kul nda nooyan timmante kul si hun kala beene, gaayey Baaba do. Nga kaŋ si barmay, a si tee bii kaŋ ga bere-bere. 
JAS.1.18	Nga ibaayoo ra, a nʼir hay cimoo šennoo sabboo ra, hala ir ma tee sanda nga takahayey ize jina-jinawey.
JAS.1.19	War ma bay, agʼarmey, ay baakey, adamize kul ma cahã ka haŋa kayandi, amma a masi cahã ka šelaŋ, a masi cahã ka futu, 
JAS.1.20	zama adamize futuyanoo si haya tee kaŋ ga šerre Irkoy jine. 
JAS.1.21	Woo se war ma žiibi kul naŋ, nda laalay futu kul, wa Šennoo kaŋ dumandi war biney ra dii nda bineyaynay, a goo nda hini ka war hundey hallasi.
JAS.1.22	Wa Šennoo ka goy, war masi haŋajer a se hinne ka war boŋ darga. 
JAS.1.23	Zama boro kaŋ ga haŋajer Šennoo se, amma a sʼa ka goy, boraa ga hima nda boro kaŋ na nga ndum cimoo guna diji ra, 
JAS.1.24	a na nga boŋ guna, a koy, de dogoo din da a dirɲa takaa kaŋ ga nga goo. 
JAS.1.25	Amma boro kaŋ na ašariya timmantaa kaŋ ga sawalandi guna boryo, a duumi a ra, a mana tee haŋajerkaw dirɲante, a gʼi ka goy, boraa ga duu gomni nga goyey ra.
JAS.1.26	Nda boro ga hongu addini boro ti nga, amma a si hin nga miɲoo, a mma nga boŋ darga, nga addinaa ti yaada. 
JAS.1.27	Addinaa kaŋ ra žiibi sii, a ga henan Irkoy ir Baaba jine ti: ma alyatimey nda woyey kaŋ kurɲey buu gaakasinay ngi fararoo ra, ma ni boŋ dii aduɲɲa žiiboo ga.
JAS.2.1	Agʼarmey, war masi borey bisandi cere ir Koy daržantaa Isa 
JAS.2.2	Nda boro kaŋ wura korbay goo kaboo ra, darbay henna goo jindoo ra, huru kate war margaroo
JAS.2.3	war na boraa kaŋ ga darbay hennaa goo beerandi ka nee a se: «Ni, goro ne nongu hennaa woo ra». Amma war nee talkaa se: «He ni, kay no din ni cewey ga», wala «Goro ganda ay cewey cire». 
JAS.2.4	War hunday game, war na borey bisandi cere, war mana tee ciitikaw lakkal laalayaŋ wala?
JAS.2.5	Wa haŋajer, agʼarmey, ay baakey, Irkoy nka borey kaŋ aduɲɲa gʼi himandi talka suuba kʼi tee naanaykaw beeriyaŋ kʼi tee Irkoy 
JAS.2.6	Amma war, war na talkaa kaynandi. Manʼti almankoyney no ma war daŋ ngi hinoo cire, manʼti ngi no ma war ka koy ciitikey jine? 
JAS.2.7	Manʼti ngi no ma maa hennaa wow kaŋ ga ciyandi war ga?
JAS.2.8	Šikka sii kaŋ nda war na 
JAS.2.9	Amma nda war na borey bisandi cere, war na zunubu tee. Ašariyaa ga war zukandi, ašariyaa hookaw ti war. 
JAS.2.10	Boro kaŋ na ašariyaa kul dii, amma a na kanje folloku kuta, boraa na kanjey kul kuta. 
JAS.2.11	Zama boraa kaŋ nee: «Masi zina»
JAS.2.12	Wa šelaŋ war ma goy sanda boroyaŋ kaŋ ašariyaa kaŋ ga sawalandi gʼi ciiti, 
JAS.2.13	zama ciitoo ga tee haya kaŋ ra hinnari sii borey se kaŋ si hinna. Hinnari ga hin ciiti.
JAS.2.14	Agʼarmey, macin no a gʼa hanse nda boro ga nee nga ga naanay, ka gar nga teegoyey sʼa cebe? Naanaa ga hin kʼa hallasi wala? 
JAS.2.15	Nda war armaa wala war woymaa baɲi, a sii nda nga zaari kul meehunaa, 
JAS.2.16	de boro foo war ra nee a se: «Koy nda alaafiya, ma cankan, ma kungu», ka gar a manʼa noo hayaa kaŋ ga a ga too, macin no a gʼa hanse? 
JAS.2.17	Takaa din da ti naanaa, nda teegoy sii a bande, nga boŋ se bukaw no.
JAS.2.18	Boro ga nee: «Naanaa goo ma ne, teegoy hennayaŋ goo ya ne.» Ni naanaa cebe bila teegoy, ay gʼay naanaa cebe ma ne ay teegoyey ra. 
JAS.2.19	Nʼga naanay kaŋ Koy folloku bara, haya henna no, ganjey mo ga naanay, de i ga jijiri. 
JAS.2.20	He boro yaadaa, nʼga baa ma bay kaŋ naanaa bila teegoy sii nda nafaw? 
JAS.2.21	Ibirahima, ir baaba, manʼti teegoy kʼa tee boro šerrante kaŋ a na nga izʼaroo Isiyaka daŋ sargari tonadogoo boŋ ka nee nga gʼa kaa sargari? 
JAS.2.22	Nʼdii kaŋ naanaa nda nga teegoyey ka goy cere bande. Teegoyey no ma naanaa tabatandi. 
JAS.2.23	 šennoo tabati kaŋ nee: «Ibirahima naanay Irkoy, de a kabandi a se šerretaray.»
JAS.2.24	War dii kaŋ teegoy no ma adamize tee boro šerrante, manʼti naanaa hinne.
JAS.2.25	Woykuuroo Rahab
JAS.2.26	Zama takaa kaŋ nda gaaham bila hundi manʼti kala bukaw, takaa din da naanay bila teegoy manʼti kala haya bukaw.
JAS.3.1	Agʼarmey, war masi boobo ka tee alfa, war ma bay kaŋ ir kaŋ ti alfagey, ir ciitoo ga kuu, 
JAS.3.2	zama cee booboyaŋ ir kul ga kaŋ. Boro kaŋ si dere nga šennoo ra manʼti kala boro kaŋ tee ka timme. A goo nda mo nga gaahamoo kul se hini. 
JAS.3.3	Nda ir ga aljam daŋ baryey miɲey ga hala i mʼir ibaayoo tee, ir gʼi juwal ka koy nda ngi kunturey kul nongu kaŋ ra ir baa. 
JAS.3.4	Nga ne, harihii beerey mo, takaa kul kaŋ nda i ga beeri, hew beerey gʼi tuti, amma leemu kaccu foo no mʼi ka koy nongu kaŋ zurandikaa baa ra. 
JAS.3.5	Takaa din da, deene mo manʼti kala gaaham nongu kaccu, a ga hin ka haya beeriyaŋ ka bolsay. Wa guna takaa kaŋ nda nuune-ize ga hawsa beeri ton! 
JAS.3.6	Deene manʼti kala nuune. Deene goo ir gaahamey ra sanda aduɲɲa laalaa. Nga no ma gaaham kul žiibandi. Nga no ma nuune daŋ ir hunaroo kul ra. Žahannam nuunaa no mʼa diinandi. 
JAS.3.7	Ganjihooga dumi kul, nda cirawey, nda gandakoyey, nda haroo hayey ga goojandi, adamize no mʼi gooji. 
JAS.3.8	Amma deene, boro kul si hin kʼa gooji: haya futu no kaŋ si kay nongu foo. A ga too met nda naaji kaŋ ga wiiya. 
JAS.3.9	Nga nda ir gʼir Koyoo, ir Baaba saabu, nga nda ir ga adamizey danga kaŋ takandi ka hima nda Irkoy. 
JAS.3.10	Mee follokaa ra gaarari nda dangari ga hun. Agʼarmey, a si hima ka tee takaa woo. 
JAS.3.11	Hari dandiguusu follokaa, hari henna nda ihotta ga hun a ra wala? 
JAS.3.12	Agʼarmey, jeejayɲaa ga hin ka 
JAS.3.13	May ti lakkalkoynoo nda fahamantaa war ra? Boraa ma nga teegoyey cebe nga dira taka hennaa ra nda bineyaynay nda lakkal. 
JAS.3.14	Amma nda canseyan futu nda alhaasiditaray goo war biney ra, war masi bolsay, war masi taari cimoo ga. 
JAS.3.15	Woo manʼti lakkaloo kaŋ ga hun beene. Aduɲɲa, nda adabbawey, nda ganjey wane nda a, 
JAS.3.16	zama nongu kaŋ ra canseyan nda alhaasiditaray goo, taka šiira nda goy laala dumi kul ga garandi a ra. 
JAS.3.17	Lakkaloo kaŋ hun beene, haya jinaa ti, a ga henan, a ga alaafiya noo, a ga boro tee boro boryo, a ga waafakay ceeci, a ga too met nda hinnari nda teegoy henna, a si borey daŋ cere jine, almunafikitaray sii a ra. 
JAS.3.18	Izoo kaŋ šerretaraa gʼa hay ga dumandi alaafiyaa ra, alaafiyakoyney se a ga teendi.
JAS.4.1	Man ra wongey, man ra alfitinawey kaŋ goo war game ga hun? Nʼbay bine-ibaayey kaŋ ga cere kar, war hamey ra i ga hun? 
JAS.4.2	War ga hayey boonay, amma war si duu ey. War ga boro wii, war moɲey ga baa haya, amma war si hin ka duu a. War ga yenje, war ga wongu, war si duu, zama war si Irkoy ŋaaray. 
JAS.4.3	War ga ŋaaray, amma war si duu, zama war si ŋaaray nda fondaa, war si ŋaaray kala war bine-ibaayey teeyanoo se. 
JAS.4.4	Zinateerey, war nka si bay kaŋ aduɲɲa ceretaraa manʼti kala ka tee Irkoy se iberi wala? Adiši boro kaŋ ga baa nga ma tee aduɲɲa se cere, mma tee Irkoy se iberi. 
JAS.4.5	Wala war mma hongu 
JAS.4.6	Amma a ga 
JAS.4.6	«Irkoy ga binebeerey gandu,
JAS.4.6	amma a ga alhormo tee borey se kaŋ ga ngi boŋ yeeti ganda.»
JAS.4.7	Adiši, wa cindi Irkoy cire, wa kay Ibilisi se, a ga zuru ka mooru war ga. 
JAS.4.8	Wa man Irkoy, a ga man war. Zunubantey, wa war kabey ɲumay, lakkal hinka-hinkakoyney, wa war biney henanandi. 
JAS.4.9	Wa war binemaraa bay, war biney ma kankam, war ma hẽe. War haaraa ma bere ka tee binemarayyan, war ɲaaloo ma tee binehasaraw. 
JAS.4.10	Wa war boŋ yeeti ganda ir Koyoo se, a ga war jer.
JAS.4.11	Agʼarmey, war masi cere maa hasara, boro kaŋ ga daŋ nga armaa ga wala a ga nga armaa ciiti, 
JAS.4.12	Boro folloku ti ašariyaa gorandikaa nda nga ciitikaa, a ga hin ka boro hallasi, a ga hin kʼa halaci. Amma ni, ni ti may ka ni cinaa ciiti?
JAS.4.13	Sohõ war ga ay goo, war kaŋ ga nee: «Hõ wala suba ir ga koy koyra filaana ra, ir ga jiiri foo tee no din, ir ga maamala, ir ga albaha tee.» 
JAS.4.14	War si bay haya kaŋ no suba gʼa hay. Macin ti war hunaroo? A manʼti kala harandaŋ kaŋ ga kaa alwaati kayna, woo banda ga, a ga dere. 
JAS.4.15	War mma hima ka nee: «Nda ir Koyoo baa, ir ga huna, ir ga woo tee wala ir ga woo tee.» 
JAS.4.16	Amma sohõ, war ga war boŋ jer war bolsiyaney ra. Bolsiyanoo woo dumoo kul ga laala. 
JAS.4.17	Boro kaŋ ga wan ka ihenna tee, de a manʼa tee, boraa na zunubu tee.
JAS.5.1	Sohõ war ga ay goo, almankoyney! Wa hẽe war ma yooyo bonawey kaŋ ga kaŋ war boŋ maaganda se. 
JAS.5.2	War almaanoo funbu, dusey ga war bankaarawey zenji. 
JAS.5.3	Guuruboosu tun war wuragoo nda war nzorfu kaaraa ra, ngi guuruboosoo ga seedetaray tee war ga, a ga war gaahamey ŋaa sanda nuune. Zaari korawey kaŋ ga kaa ra war na alman marga. 
JAS.5.4	Nga ne, goykey kaŋ goy war faarey hegaa ra, war na ngi banaa dii, banaa kaati, hegaykey kaatoo huru hala ir Koyoo, Aduɲɲakoyoo haŋaa ra. 
JAS.5.5	War huna kaani ra laboo ga, war cindi daame ra. War na war boŋ naasandi sanda alman kaŋ i nʼa soolu han foo a ma koosandi. 
JAS.5.6	War na boro šerrantaa zukandi kʼa wii. A mana war gandu.
JAS.5.7	Adiši agʼarmey, wa gaabu suuri ga hala ir Koyoo kaayanoo ga. Wa alfaroo guna kaŋ ga laboo dumari-ize henney batu. A ga suuri ngi maaganda se hala i ga duu ncirɲi jinaa nda ikokorantaa. 
JAS.5.8	War mo, war ma suuri, wa bine tee, zama ir Koyoo kaayanoo man.
JAS.5.9	Agʼarmey, war masi cere ciinay hala war masi ciitandi. Nga ne, ciitikaa goo ma kay hugoo miɲoo ga. 
JAS.5.10	Agʼarmey, zarabi nda suuri here, wa annabey kaŋ šelaŋ ir Koyoo maaɲoo ga guna ka tee. 
JAS.5.11	Nga ne, borey kaŋ ga muɲe duu gomni. War maa Ayuba muɲeyanoo alhabaroo, war dii kokoroo kaŋ ir Koyoo nʼa noo a se, ir Koyoo ga hanse ka tamalla, a ga hinna.
JAS.5.12	Haya kul kaŋ no, agʼarmey, war masi žee, a ma tee nda beenaa, wala laboo. War masi žeeyan dumi kul tee. War ayyowoo, a ma tee ayyo, war kalaawoo ma tee kalaa, hala ciiti masi kaŋ war boŋ.
JAS.5.13	Boro goo war ra kaŋ ga zarabi wala? A ma Irkoy ŋaaray. War boro kaŋ ga ɲaali, a ma don ka Irkoy saabu. 
JAS.5.14	Boro kaŋ ga wirci war ra, a ma ciya 
JAS.5.15	Irkoy ŋaarayyan kaŋ teendi nda naanay ga wircikoynoo hallasi, ir Koyoo gʼa tunandi. Nda a nka zunubu tee, a ga yaafandi a se. 
JAS.5.16	Woo se wa war zunubey har cere se, war ma Irkoy ŋaaray cere se hala war ma duu ka duu baani. Boro šerrante, nda a na Irkoy ŋaaray, nga ŋaarayyanoo ga hanse ka bara nda alfayda. 
JAS.5.17	Ilyasu manʼti kala adamize sanda ir cine. A na Irkoy ŋaaray nda hini ncirɲi masi kaŋ, de mo ncirɲi mana kaŋ laboo boŋ jiiri hinza nda handu iddu. 
JAS.5.18	A yee koyne ka ŋaaray, beenaa doo. Laboo na ize tee.
JAS.5.19	Agʼarmey, nda war affoo mooru cimoo, de boro nʼa yeeti kate, 
JAS.5.20	war ma bay kaŋ boro kaŋ kate zunubante kaŋ dere fondaa ga, boraa ga hundoo hallasi buuyan ra, a na zunubu boobo daabu.
1PE.1.1	Agay Piyer, Isa 
1PE.1.2	War suubandi ka sawa nda woo kaŋ Baaba Irkoy nʼa kayandi, ka tee henanante nga 
1PE.1.3	Albarka ma bara Irkoy se kaŋ ti ir Koyoo Isa 
1PE.1.4	A na tubu jisi war se beenaa ra kaŋ si hin ka funbu, a si žiibi, a si hasara. 
1PE.1.5	War kaŋ naanaa albarkaa ra, Irkoy hinoo ga war lakkal hallasiyan se kaŋ soolu ka bangandi waati kokorantaa ga.
1PE.1.6	Woo se war ga war ɲaaloo cebe ba nda a tilasu war biney ma maray waati kayna nda siiyan dumi-dumiyaŋ, 
1PE.1.7	hala war naanaa kaŋ ga siyandi ma duu saabuyan, nda darža, nda beeray Isa Almasihu bangayroo ga. War naanaa bisa wura kaŋ ga dere kaŋ a ga siyandi nuune ra. 
1PE.1.8	Nga kaŋ, ba kaŋ war mana dii a, war ga bagʼa, war ga naanay a, ba kaŋ se sohõ da war si dii a, war ga yafarhã nda ɲaali daržante kaŋ si hin ka fillandi, 
1PE.1.9	zama war goo ma too war naanaa guwoo ga, maanaa [war] hundey hallasiroo.
1PE.1.10	Haya kaŋ ti hallasiroo din, annabey kaŋ na annabitaray tee Irkoy 
1PE.1.11	Almasihu 
1PE.1.12	Irkoy bangandi annabey se kaŋ hayey wey manʼti ngi boŋ ga i goo, war ga i goo. Sohõ, hayey wey 
1PE.1.13	Woo maaganda se war ma war lakkaley kanandi ka dii. War ma hin war boŋ, war ma war naataa kul daŋ 
1PE.1.14	Boonay futawey kaŋ cindi war ra waatoo kaŋ ra war si haya bay, war masi hanga i bande. Wa tee sanda zankayaŋ kaŋ ga haŋajer. 
1PE.1.15	Takaa kaŋ nda boraa kaŋ na war cee ga henan, war mo ma henan war dira takaa kul ra. 
1PE.1.16	Zama a hantumandi 
1PE.1.17	Nda war ga Irkoy kaŋ si borey bisandi cere cee sanda war Baaba, a ga boro foo kul ciiti ka sawa nda nga teegoyoo, war ma dira hunburay ra war yawtaraa waatoo ra kaŋ war gʼa tee laboo ga. 
1PE.1.18	War ga bay kaŋ manʼti hayayaŋ kaŋ ga dere sanda nzorfu kaaray wala wura nda war dayandi ka hun war diraa takaa yaadawey ga kaŋ war duu ey war baabey alaadaa ra. 
1PE.1.19	Amma Almasihu kuri hay šendaa ka war day ka war kaa kabe ra, sanda feeji-ize kaŋ ga laybu sii, ndella sii. 
1PE.1.20	Irkoy nka jin ka Almasihu suuba za aduɲɲa mana daara, amma waati korawey ra a nʼa bangandi war maaganda se. 
1PE.1.21	Nga albarkaa ra war naanay Irkoy kaŋ nʼa tunandi bukawey ra kʼa noo darža taka kaŋ ra war naanaa nda war naataa ma bara Irkoy ra.
1PE.1.22	War na war hundey henanandi nda cimoo haŋajeryanoo ka armataray baji tee kaŋ ra almunafikitaray sii. War ma baa cere nda soobay nda bine [kaaray]. 
1PE.1.23	Zama war hayandi taaga, a mana teendi nda dumi kaŋ ga funbu, a mana teendi nda kala dumi kaŋ si funbu, Irkoy meešenni hunantaa kaŋ ga duumi albarkaa ra, 
1PE.1.24	zama Citaaboo nee:
1PE.1.24	«Hundikoyni kul manʼti kala sanda subu,
1PE.1.24	nga daržaa kul si hima nda kala suboo kutukuryaa.
1PE.1.24	Suboo kogu, de kutukuryaa kaŋ,
1PE.1.25	amma ir Koyoo šennoo ga duumi hala abada.»
1PE.1.25	Šennoo woo manʼti kala woo kaŋ 
1PE.2.1	Woo maaganda se war ma laalay kul nda zanbayan kul naŋ, nda almunafikitaray, nda canseyan, nda cere maahasaraw kul. 
1PE.2.2	Sanda zanka taanayaŋ wa hanse ka baa waa cimoo
1PE.2.3	nda «war nʼir Koyoo taba kaŋ a ga boori»
1PE.2.4	Wa man a, tondi hunantaa no, adamizey mana yadda a ga, amma a suubandi, nga hayoo ga boobo Irkoy do. 
1PE.2.5	War hunday mo, sanda tondi hunanteyaŋ wa huru hugoo cinaroo ra kaŋ ra Irkoy 
1PE.2.6	Zama a hantumandi 
1PE.2.6	«Nga ne, ay ga hugoo kanjoo tondi foo
1PE.2.6	kanandi 
1PE.2.6	Tondi suubante no kaŋ hayoo ga boobo.
1PE.2.6	Boro kaŋ naanay a si haw hala abada.»
1PE.2.7	War kaŋ naanay a, hayoo ga beeri war se, wey kaŋ mana naanay a,
1PE.2.7	«tondoo kaŋ cinakey nʼa fur,
1PE.2.7	nga no ka tee hugoo kanjoo tondoo.»
1PE.2.8	Koyne mo
1PE.2.8	«tondoo no kaŋ ga boro cewoo ga cabu,
1PE.2.8	tondoo no kaŋ ga boro kaŋandi.»
1PE.2.8	Cewey ga cabu, zama i mana haŋajer Šennoo se, woo ti haya kaŋ kayandi ka duu ey.
1PE.2.9	Amma war, war manʼti kala dumi suubante, «Kokoyoo sargari juwalkey, ganda henanante»
1PE.2.10	War kaŋ waatoo din «war manʼti jama»
1PE.2.10	amma sohõ war tee Irkoy jamaa,
1PE.2.10	war kaŋ «mana duu tamallayan»
1PE.2.10	amma sohõ war duu tamallayan.
1PE.2.11	Ay baakey, ay ga war hoyray, war kaŋ manʼti kala sanda naarukawyaŋ nda yawyaŋ, war ma war boŋ dii boonawey ga kaŋyaŋ ga hundi wongu. 
1PE.2.12	War ma dira nda taka henna borey kaŋ si Irkoy bay jine, hala waati kaŋ i ga war maaɲey hasara ka nee kaŋ war manʼti kala goy futu teekawyaŋ, i ma Irkoy beerandi war goy henney kaŋ i ga dii ey sabbu se han kaŋ a kaa i do.
1PE.2.13	Yaamar kul kaŋ adamizey nʼa gorandi war ma war boŋ yeeti a se ganda ir Koyoo sabbu se, a ma tee kokoyoo kaŋ kone hini beeroo goo, 
1PE.2.14	wala a ma tee gofornerey sanda borey kaŋ kokoyoo nʼi sanba i ma goy futu teekey zukandi ka goy henna teekey saabu. 
1PE.2.15	Irkoy ibaayoo ti war ma goy henna tee ka lakkal jaŋantey kaŋ si haya bay miɲey daabu. 
1PE.2.16	Wa tee borcinyaŋ bila nda war ma borcintaraa din tee haya kaŋ ga laalay daabu. Wa goy sanda Irkoy tamyaŋ. 
1PE.2.17	Wa adamizey kul beerandi, wa baa war armey, wa hunbur Irkoy, wa kokoyoo beerandi.
1PE.2.18	War, goykaw-izey, wa yee war jineborey se ganda nda beeray timmante, manʼti wey din hinne kaŋ ga hennay i ga boori, amma ba wey kaŋ ga šendi. 
1PE.2.19	Zama 
1PE.2.20	Macin beeray bara war se ka barzu muɲe zunubu se? Amma nda war ga muɲe ka goy henna tee nda ka zarabi, anneema no boraa se Irkoy do. 
1PE.2.21	Woo ti hayaa kaŋ se war ciyandi, zama 
1PE.2.22	«Nga kaŋ mana zunubu tee,
1PE.2.22	dargari mana bay ka hun miɲoo ra.»
1PE.2.23	Nga kaŋ i nʼa wow, amma a manʼa bana,
1PE.2.23	a zarabi, amma a mana zahã,
1PE.2.23	a nka nga boŋ talfi ciitikaw šerrantaa ga.
1PE.2.24	«Nga kaŋ nʼir zunubey jeeje nga kunturoo ga»
1PE.2.24	ka 
1PE.2.24	hala zunubu tenje ir ma buu ka huna šerretaraa se.
1PE.2.24	«Nga marayyaney ka war noo baani.
1PE.2.25	Zama war cindi ka dere sanda feejiyaŋ»
1PE.2.25	amma sohõ war yee kate kurkaa
1PE.2.25	nda war hundey talfikaa do.
1PE.3.1	Takaa din da, war mo woyey, wa yee ganda war kurɲey se, hala ba nda boroyaŋ goo i ra kaŋ si haŋajer Irkoy meešennoo se, wandey dira takaa mʼi ka naanay bila šenni, 
1PE.3.2	zama i ga dii war dira takaa kaŋ ga henan, a teendi Irkoy hunburaa ra. 
1PE.3.3	War taalamoo masi tee tarayheroo, maanaa turyan, nda wura hiiri, nda bankaaray henna. 
1PE.3.4	Amma war taalamoo ma tee boro kuneheroo kaŋ goo tuguyan ra, kaŋ ti bineyaynay kaŋ ga kani, woo ti taalam kaŋ si hasara kaŋ goo nda hay beeri Irkoy do. 
1PE.3.5	Takaa woo nda cee jinaa woy henanantey kaŋ naata Irkoy ra ga taalam. I ga yee ngi kurɲey se ganda. 
1PE.3.6	Sanda Sarata kaŋ ga yee nga kurɲoo Ibirahima se ganda kʼa cee nda «ay koyoo»
1PE.3.7	Takaa din da, war mo kaŋ ti kurɲey, war ma war wandey dii nda lakkal, woy takaa ga hima nda haya kaŋ ga yalaafu nda war wanoo. Wʼi beerandi, zama ngi mo ga hunaroo 
1PE.3.8	Woo kul banda ga, war kul ma tee miile foo, war ma hinna, war ma baa cere sanda armayaŋ, war ma tamalla, war ma war boŋ yeeti ganda. 
1PE.3.9	War masi ifutu ka ifutu bana, war masi šenni futu bana nda šenni futu, amma wa albarka daŋ, zama woo se war ciyandi hala war ma duu ka albarkaa tubu. 
1PE.3.10	 nee:
1PE.3.10	«Boro kaŋ ga baa hunayan,
1PE.3.10	de a ga baa nga ma dii zaari hennayaŋ,
1PE.3.10	a ma nga deenoo dii ifutu ga,
1PE.3.10	miɲoo masi zanba.
1PE.3.11	A ma mooru ifutu ka ihenna tee,
1PE.3.11	a ma alaafiya ceeci ka gaabandi a bande.
1PE.3.12	Zama ir Koyoo moɲey goo boro šerrantey ga,
1PE.3.12	a ga haŋajer ngi ŋaarayroo se.
1PE.3.12	Amma ir Koyoo ga nga ndumoo bere ifutu teekey se.»
1PE.3.13	May no ma ifutu tee war se nda war ga durkutu ihenna teeyan ga? 
1PE.3.14	Koyne mo ba nda war ga zarabi šerretaray sabbu se, war duu gomni, war masi hunbur ey, war lakkaley masi ɲaami. 
1PE.3.15	Wa ir Koyoo 
1PE.3.16	amma war mʼa tee nda bineyaynay, nda beeray, nda bine henanyan, hala borey kaŋ ga war maaɲey hasara ka war dira taka hennaa Almasihu bande kaynandi ma duu ka haw. 
1PE.3.17	Zama boro ma zarabi ihenna teeyan se, nda Irkoy ibaayoo no baa boro ma zarabi ifutu teeyan se. 
1PE.3.18	Almasihu mo buu cee folloku zunubey maaganda se, boro šerrantaa zarabi borey kaŋ si šerre se hala nga ma war ka too Irkoy do. Gaahamoo wiiyandi, amma Irkoy 
1PE.3.19	Hundoo din albarkaa kʼa ka koy hundey waazu kasaa ra. 
1PE.3.20	Borey no kaŋ cee jinaa din i mana haŋajer Irkoy se waatoo kaŋ a ga suuri zamanoo kaŋ Nuhu ga sunduku beeroo kaŋ tee harihii cin kaŋ ra boro kayna, maanaa boro yaaha hallasi haroo ra. 
1PE.3.21	Haroo woo ga hima nda sanda 
1PE.3.22	a koy beenaa ra, a goo Irkoy kabe hennaa ga, almalaykey, nda hiney, nda gaabey na ngi boŋ yeeti a se ganda.
1PE.4.2	hala waatoo kaŋ cindi a se nga hunaroo ra gaaham here, a masʼa tee adamize boonawey se, amma a mʼa tee Irkoy ibaayoo se. 
1PE.4.3	War na waati tee kutakey ibaayoo ra, a wasa yaada. War cindi ka huna izefututaray ra, nda boonay futawey, nda suuyan, nda ka ŋaa ka haŋ ka hoo, nda tooru ganayan kaŋ ti haya kaŋ si bisa. 
1PE.4.4	Boŋey ga haw kaŋ war si izefututarawey wey tee ngi bande, i ga war wow. 
1PE.4.5	I ga kaa ka kay boraa jine kaŋ soolu ka baahunantey nda bukawey ciiti. 
1PE.4.6	Zama woo maaganda se ba bukawey, 
1PE.4.7	Haya kul benantaa man. Wa war lakkaley kanandi ka war boŋ gagay hala war ma hin ka Irkoy ŋaaray. 
1PE.4.8	Amma woo kaŋ bisa haya kul ti war ma hanse ka baa cere, zama baji ga zunubu boobo daabu. 
1PE.4.9	War ma cere yawzunbay bila ŋuunuŋuunu. 
1PE.4.10	War affoo kul 
1PE.4.11	Boro kaŋ ga waazu, a ma tee Irkoy meešennoo no a gʼa har. Boro kaŋ ga goy mʼa tee nda gaaboo kaŋ Irkoy gʼa noo a se, hala haya kul ra darža ma bara Irkoy se Isa 
1PE.4.12	Ay baakey, nuunaa kaŋ goo war game ka war sii masi tee war se boŋhaway, ma nee haya kaŋ si kubay. 
1PE.4.13	Wa ɲaali kaŋ war duu 
1PE.4.14	Nda i ga war wow Almasihu maaɲoo se, war duu gomni, zama daržaa 
1PE.4.15	War ra, boro kul masi zarabi zama borowiikaw no, wala zay, wala goy futu teekaw, wala a ga huru šenni waaniyaŋ ra. 
1PE.4.16	Amma nda boro ga zarabi zama 
1PE.4.17	Zama waatoo too kaŋ ra ciitoo ga sintin nda Irkoy 
1PE.4.18	 nee:
1PE.4.18	«Nda boro šerrantaa hallasiyanoo ga šendi,
1PE.4.18	macin no boro laaley nda zunubantey ga ti a?»
1PE.4.19	Woo maaganda se borey mo kaŋ ga zarabi ka sawa nda Irkoy ibaayoo, ma ngi hundey talfi Takakaa ga kaŋ ga laadir ka cindi ka goy henna tee.
1PE.5.1	Ay ga boro beerey kaŋ goo war ra hoyray, agay kaŋ ti boro beeri sanda ngi, kaŋ ti seede 
1PE.5.2	wa Irkoy feeji kuroo kur kaŋ goo war kone. [Wʼi hawgay,] amma a masi tee sanda gaabi haya. Wʼa tee nda war boŋ, ka sawa nda Irkoy ibaayoo, a masi tee nooru baji se, a ma tee haya kaŋ war gʼa tee, zama a ga kan war se. 
1PE.5.3	Borey kaŋ talfandi war ga, war masi gaabi daŋ i ga, wa tee feeji kuroo se boroyaŋ kaŋ i mʼi guna ka tee. 
1PE.5.4	Waati kaŋ kurkey boŋkoynoo bangay, war ga duu kokoy fuula daržantaa kaŋ si hasara.
1PE.5.5	Takaa din da, war mo soogey, wa yee ganda boro beerey se. War nda cere, war kul ma boŋ yeeti gandayan tee sanda darbay, zama 
1PE.5.5	«Irkoy ga binebeerey gandu,
1PE.5.5	amma a ga alhormo tee borey se kaŋ ga ngi boŋ yeeti ganda.»
1PE.5.6	Woo se wa war boŋ yeeti ganda Irkoy kabe gaabantaa se, hala a ma war jer waatoo kaŋ kayandi ra. 
1PE.5.7	Wa war alhuzuney kul fur a ga, zama a ga huga nda war.
1PE.5.8	Wa hin war boŋ, war ma hanna cijin nda zaari! War yenjekasinaa, Ibilisi, ga hima nda ganjihayla kaŋ ga hẽe, a ga war kuubi ka war bere ka [boro] ceeci kaŋ nga nʼa gon. 
1PE.5.9	Wa kay a se, war ma gaabandi naanaa ga, zama war ga bay kaŋ zarabi follokey bara war armey ga kaŋ goo aduɲɲa ra. 
1PE.5.10	Irkoy kaŋ ti 
1PE.5.11	Nga se hini ma bara hala abada! Amin.
1PE.5.12	Silweŋ kʼay faaba ya kalimawey wey hantum war se, ay gʼa dii arma laadirante. Ay ga war hoyray ka war hakiikandi kaŋ 
1PE.5.13	Borey kaŋ suubandi margaroo sanda war, kaŋ goo Babiloŋ koyraa ra ga war foo. Agʼizʼaroo Marku mo ga war foo. 
1PE.5.14	Wa cere foo nda baji summuyan. Alaafiya ma kaa war kul ga kaŋ goo 
2PE.1.1	Agay Simoŋ Piyer kaŋ ti Isa 
2PE.1.2	Irkoy 
2PE.1.3	Irkoy hinoo nʼir noo hayaa kul kaŋ ga ir ga too hunayan nda Irkoy ganayan here, ka boraa bayrandi ir se kaŋ nʼir cee nga boŋ daržaa nda nga gaaboo ra. 
2PE.1.4	Ngi albarkaa ra a nʼir noo haya hennayaŋ kaŋ ga hanse ka beeri kaŋ a gay a nee nga gʼi noo ir se. A na woo tee hala war ma hima nda Irkoy ka duu nga annuuraa ra, war kaŋ hallasi boonay laaley ra kaŋ goo aduɲɲa ra kaŋ ga adamize halaci. 
2PE.1.5	Woo hunday maaganda se war ma gaabandi ka attabiya henna tonton war naanaa ga, ka bayray tonton attabiyaa ga, 
2PE.1.6	ka hin ni boŋ tonton bayraa ga, ka muɲeyan tonton ka hin ni boŋ ga, ka Irkoy ganayan tonton muɲeyan ga, 
2PE.1.7	ka armataray baji tonton Irkoy ganayan ga, ka baji tonton armataray baji ga. 
2PE.1.8	Zama nda hayey wey goo war ra, i ga koy de i ga tonton nda booboyan, i ga war gaabandi war ma goy, war ma haya henna tee kʼir Koyoo Isa 
2PE.1.9	Boro kaŋ ra hayey wey sii, danaw no, a si dii nongu mooro ra, a dirɲa nga cee jinaa zunubey henanandiyanoo.
2PE.1.10	Woo maaganda se, agʼarmey, wa gaabandi ka koy jine war ciyayanoo nda war suubayanoo tabatandiroo ra. Zama nda war ga wey tee, war si kaŋ abada. 
2PE.1.11	Takaa woo ra ir Koyoo nda ir Hallasikaa Isa Almasihu 
2PE.1.12	Woo se waati kul ay ga huga nda ka war hongandi hayey wey, ba kaŋ se war gʼi bay, de mo war nin sohõ da cimoo ra kaŋ war duu a. 
2PE.1.13	Amma ay ga miile kaŋ a ga hima kaŋ kullihinne ay goo hukkumoo woo ra kaŋ ti ay gaahamoo, ay ga war lakkaley zumandi ka war hongandi hayey wey. 
2PE.1.14	Ay ga bay kaŋ ne nda kayna ay ga hukkumoo woo kaŋ ti ay gaahamoo naŋ nda takaa kaŋ nda ir Koyoo Isa Almasihu hunday nʼa bayrandi ya ne. 
2PE.1.15	Ay ga taka kul tee kaŋ ay koyyanoo banda ga, war ma hongu hayey wey waati kul.
2PE.1.16	Manʼti ir nka hanga filla carmanteyaŋ bande kaŋ mana hun kala adamizey lakkaley ra, waatoo kaŋ ir nʼir Koyoo Isa 
2PE.1.17	Zama Baaba Irkoy nʼa noo beeray nda darža waatoo kaŋ a maa jindoo kaŋ hun darža beeroo ra ka nee a se: «Woo ti agay 
2PE.1.18	Ir maa jindoo din kaŋ hun beenaa ra waatoo kaŋ ir goo a bande tondi hondu henanantaa ga.
2PE.1.19	Koyne mo ir ga felle annabey šennoo ga kaŋ ga war goo nda cimi ka war moɲey kanji a ga sanda fitilla kaŋ ga dii nongu kubayante ra hala moo ma boo, de subbaahi handaraa ma kay war biney ra. 
2PE.1.20	Haya foo ne kaŋ war ma hanse kʼa bay kaŋ ti 
2PE.1.21	Annabi šenni mana bay ka tee adamize ibaayoo, 
2PE.2.1	Taari annabiyaŋ bay ka bara Izirayel jamaa ra, takaa din da nda war mo ra, taari cawandikawyaŋ ga kaa ka bara. I ga kate taari cawandiyan halacanteyaŋ ka zanba kʼi hurandi ka ngi Koyoo yankar kaŋ nʼi day. I ga kate ngi boŋ ga halaciyan cahãnte. 
2PE.2.2	Boro boobo ga hanga ey ngi haya futu boonayyanoo ra, ngi maaganda se cimoo fondaa maaɲoo ga hasara. 
2PE.2.3	Albahiiritaray se i ga ceeci ka war day nda šenni darganteyaŋ. Ngi ciitoo gay a goo fondaa ra, ngi halaciroo si gay.
2PE.2.4	Nda Irkoy mana almalaykey naŋ kaŋ na zunubu tee, a nʼi warra kʼi haw guusu futaa ra, kʼi dii kubaa din ra ciitoo se. 
2PE.2.5	Nda a mana aduɲɲa žeenaa naŋ, amma a na hari beeroo doori boro laaley aduɲɲa ga kʼi halaci, Nuhu hinne kaŋ ti šerretaraa waazukaw nda boro iyye ka hallasi. 
2PE.2.6	Nda a na Sodom nda Gomor koyrawey [halaci] kʼi ton kʼi tee boosu, woo no ma cebe boro laaley se hayaa kaŋ gʼi batu. 
2PE.2.7	Amma nda a na Lotu kaŋ ti boro šerrantaa hallasi kaŋ hanse ka torro goy futu teekey boonay laalaa sabbu se, 
2PE.2.8	zama boro šerrantaa woo si huna kala gamey ra, a ga dii ey, a ga maa i se, zaari kul nga hundi šerrantaa ga zarabi ngi goy futey sabbu se, 
2PE.2.9	nda ir Koyoo na hayey wey kul tee, a ga cebe kaŋ a ga wan ka borey kaŋ ga Irkoy gana kaa siiyan ra ka borey kaŋ si šerre soolu ciitoo zaaroo se kʼi zukandi. 
2PE.2.10	Waaniwaani borey kaŋ ga hanga ngi hundi-ibaayi boonay žiibey bande ka koytaraa kaynandi. Cawandikaw taariharkey wey ga naanay ngi boŋ, alfitinakoyniyaŋ no, i si hunbur ka beenaa hinikoyey wow. 
2PE.2.11	Ba almalaykey kaŋ gaaboo nda ngi hinoo ga bisa borey waney si hinikoyey ciiti kʼi wow ir Koyoo jine. 
2PE.2.12	Borey din ga hima nda adabbayaŋ kaŋ sii nda lakkal kaŋyaŋ mana hayandi kala ka diyandi ka wiiyandi se. I ga hayayaŋ wow kaŋ i sʼi bay. Woo maaganda se i ga buu sanda adabbawey wey. 
2PE.2.13	I ga duu ifutaa kaŋ i nʼa tee banaa. Zaarikay cululu a ga kan i se ngi ma ngi kaani futawey tee. Nda i goo ma ŋaa war bande, a ga kan i se ngi ma war darga, i manʼti kala žiibi nda laybu. 
2PE.2.14	Moɲey ga too met nda woy kaŋ ga zina, i si fay nda zunubu teeyan. I ga borey derandi kaŋ mana nin, biney nin albahiiritaray ra, danganteyaŋ no. 
2PE.2.15	I dere, i na fondo šerrantaa naŋ ka Balam fondaa zaa, Bosor
2PE.2.16	Amma i citi a ga nga layboo maaganda se, adabba kaarumay kaŋ si šelaŋ, nga no ka šelaŋ nda adamize jinde ka annaboo lakkal jaŋaa kayandi.
2PE.2.17	Borey wey manʼti kala hari dandiguusu kaŋ ra hari sii, hirri kaŋ hewoo gʼa gaaray. Kubay bibi tik gʼi batu. 
2PE.2.18	I ga bolsay šenni yaadayaŋ har, i ga ngi gaaham boonay futawey ka borey derandi kaŋ mana gay ka hun borey ra kaŋ ga dira dereyan ra. 
2PE.2.19	I gʼi noo allaahidu kaŋ i ga sawalandi, ka gar ngi hunday manʼti kala haya funba baɲɲa, zama haya kaŋ hin ni se, nʼga tee baɲɲa. 
2PE.2.20	Nda borey kaŋ hun aduɲɲa hayey žiiboo cire ir Koyoo nda ir Hallasikaa Isa 
2PE.2.21	Zama nda i nka mana fondo šerrantaa bay jina baa i se i mʼa bay i ma duu ka yee ka šiiri yaamar henanantaa se kaŋ nondi i se. 
2PE.2.22	Hayaa kaŋ yaasaa nʼa har, nga ti cimi, nga da ka tee i ga kaŋ ti: «Hanšoo yee hayaa kaŋ a nʼa yeeri ga»
2PE.3.1	Ay baakey, sohõ woo ti ay bataga hinkantoo kaŋ ay gʼa hantum war se. Ijinaa nda ihinkantoo kul ra ay ga war lakkaley zumandi ka war tuti hala war ma duu ka hongu nda fondaa. 
2PE.3.2	War ma hongu šenney kaŋ annabi henanantey bay kʼi har nda yaamaroo kaŋ ir Koyoo nda ir Hallasikaa 
2PE.3.3	Haya jinaa kaŋ war mʼa bay manʼti kala: zaari korawey ra, kašikašikoyniyaŋ ga kaa, i ga dira kašikašiyan ra ka sawa nda ngi boŋ boonay futawey. 
2PE.3.4	I ga nee: «Man nga kaayanoo kaŋ a nʼa har? Zama za ir kaagey faati, hayey kul goo ngi taka follokaa ga za takaroo sintinoo ga!» 
2PE.3.5	Amma haya foo goo no kaŋ i ga muray ka dirɲa a, za gayyan beenawey nda laboo mana hun kala hari ra, i ga kay mo haroo gamoo ra Irkoy meešennoo albarkaa ra. 
2PE.3.6	Ngi ka aduɲɲa jinaa halaci, i nʼa yoole. 
2PE.3.7	Beenaa nda gandaa, nongoo kaŋ ra i goo, šenni follokaa kʼi marga nuunaa se, i jisandi ciitoo zaaroo nda adamize laaley halaciroo se.
2PE.3.8	Ay baakey, war ma bay, haya foo goo no kaŋ war masi dirɲa kaŋ ti zaari foo ir Koyoo se ga hima nda jiiri zenber foo (1.000), jiiri zenber foo (1.000) ga hima nda a se sanda zaari foo. 
2PE.3.9	Allaahidoo kaŋ ir Koyoo nʼa zaa, a si gay a manʼa tee sanda takaa kaŋ boro fooyaŋ ga hongu kaŋ a gay a manʼa tee. Amma a ga suuri war se, zama a si baa boro kul ma halaci, a si baa kala borey kul ma hin ka 
2PE.3.10	Woo kul, ir Koyoo zaaroo ga kaa sanda zay. Hanoo din, beenawey ga dere nda hoolo beeri. Hayey kaŋ goo i ra ga menne. Gandaa nda hayey kaŋ ga tee a ra ga ciitandi. 
2PE.3.11	Nda hayey kul ga menne nda takaa woo, war mma hima ka tee boroyaŋ kaŋ ga dira henanyan nda Irkoy ganayan ra 
2PE.3.12	ka Irkoy zaaroo kaayanoo batu, de mo war ga nga kaayanoo cahãndi, hanoo din maaganda se beenawey ga dii ka menne, hayey kaŋ goo i ra ga ton ka menne. 
2PE.3.13	Ir ga Irkoy allaahidoo batu kaŋ ti beene taaga nda ganda taaga kaayanoo kaŋ ra šerretaray goo.
2PE.3.14	Woo se ay baakey, hayey wey batuyanoo ra, wa gaabandi a ma war gar bila žiibi, bila laybu, war ma bara alaafiya ra. 
2PE.3.15	War ma bay mo kaŋ ir Koyoo suuroo manʼti kala war hallasiyanoo se, sanda takaa kaŋ nda ir baakaa nda ir armaa Pol hantum nda lakkaloo kaŋ nondi a se. 
2PE.3.16	Woo ti haya kaŋ a gʼa tee nga batagawey kul kaŋ ra a ga šelaŋ hayey wey ga. Nonguyaŋ goo i ra kaŋ fahamyanoo ga šendi kaŋ lakkal jaŋantey nda borey kaŋ mana nin gʼi šiirandi sanda takaa kaŋ i gʼa tee 
2PE.3.17	War, ay baakey kaŋ jin ka hayey wey bay, wa hawgay goy futu teekey masi koy war gongu ngi dereroo ra, war naanay tabatantaa ma hun war kone. 
2PE.3.18	Amma wa koy jine ir Koyoo nda ir Hallasikaa Isa 
1JN.1.1	Woo kaŋ ga bara za sintinoo ga, woo kaŋ ir maarʼa, woo kaŋ ir dii a nda ir moɲey, woo kaŋ ir nʼa guna, de mo ir kabey nʼa taaru hunayan šennoo here, 
1JN.1.2	hunaroo bangay, de mo ir dii a, ir ga seedetaray tee a ga. Ir ga hunayan abadantaa kaŋ bangay kaŋ goo Baaba Irkoy jeroo ga har war se, 
1JN.1.3	woo kaŋ ir dii a, ir maarʼa, ir gʼa har war se hala war mo, war ma huru ir margaroo ra. Ir margaroo manʼti kala Baaba Irkoy, nda nga 
1JN.1.4	De mo ir ga hayey wey hantum war se hala ir ɲaaloo ma timme.
1JN.1.5	Alhabaroo ne kaŋ ir maarʼa a do, ir gʼa bayrandi war se: Irkoy ti gaay, kubay kul sii a ra. 
1JN.1.6	Nda ir nee kaŋ ir goo nga margaroo ra, de ir ga dira kubaa ra, ir ga taari, ir si cimi ka goy. 
1JN.1.7	Amma nda ir ga dira gaayoo ra sanda takaa kaŋ nda nga hunday goo gaayoo ra, ir nda cere goo margaroo ra, nga 
1JN.1.8	Nda ir nee kaŋ zunubu sii ir ga, ir mmʼir boŋ darga, cimoo sii ir kone. 
1JN.1.9	Nda ir yadda ir zunubey ga, ir nʼi har, Irkoy ga laadir a ga šerre kʼir zunubey yaafa ir se ka ifutu kul kaa ir ga kʼir henanandi. 
1JN.1.10	Nda ir nee kaŋ ir mana zunubu tee, ir mmʼa tee taariharkaw, de mo nga meešennoo sii ir ra.
1JN.2.1	Ay zankey, ya nka hayey wey hantum war se hala war masi duu ka zunubu tee. Amma nda boro na zunubu tee, faabakaw goo ir se Baaba Irkoy jeroo ga kaŋ ti Isa 
1JN.2.2	Nga no ka nga boŋ noo kʼir zunubey tuusu, manʼti ir hinne zunubey, amma aduɲɲa kul waney.
1JN.2.3	Hayaa kaŋ ga kate ir ma bay kaŋ ir gʼa bay manʼti kala nda ir ga nga yaamarey dii. 
1JN.2.4	Boro kaŋ nee nga gʼa bay, ka gar a si nga yaamarey dii, boraa manʼti kala taariharkaw, cimoo sii a kone. 
1JN.2.5	Amma boro kaŋ ga nga šennoo dii, nda cimi Irkoy bajoo tabati boraa ra. Woo no ma kate ir ma bay kaŋ ir goo a ra. 
1JN.2.6	Boro kaŋ nee nga ga duumi a ra ga hima ka dira nda takaa kaŋ nda a dira.
1JN.2.7	Ay baakey, manʼti yaamar taaga no ay gʼa hantum war se, yaamar žeena no kaŋ war duu a za sintinoo ga. Yaamar žeenaa woo manʼti kala šennoo kaŋ war maarʼa. 
1JN.2.8	Nongu foo ra yaamar taaga no kaŋ ay gʼa hantum war se, cimi no war nda nga here, zama kubaa ga koy, de gaay cimoo bangay ka ben.
1JN.2.9	Boro kaŋ nee nga goo gaayoo ra, ka gar a ga konna nga armaa, boraa goo kubaa ra hala sohõ. 
1JN.2.10	Boro kaŋ ga baa nga armaa ga duumi gaayoo ra, haya kul sii a ra kaŋ gʼa kaŋandi. 
1JN.2.11	Boro kaŋ ga konna nga armaa sii kala kubaa ra, a si dira kala kubaa ra, a si bay nongu kaŋ ra nga ga koy, zama kubaa nka moɲey danandi.
1JN.2.12	Ay zankey, ay ga hantum war se,
1JN.2.12	zama war zunubey yaafandi Isa maaɲoo albarkaa ra.
1JN.2.13	Baabey, ay ga hantum war se,
1JN.2.13	zama war ga boraa bay kaŋ ga bara za sintinoo ga.
1JN.2.13	Arusoogey, ay ga hantum war se,
1JN.2.13	zama war hin boro laalaa kaŋ ti Ibilisi.
1JN.2.14	Zanka kaccey, ay hantum war se,
1JN.2.14	zama war ga Baaba Irkoy bay.
1JN.2.14	Baabey, ay hantum war se,
1JN.2.14	zama war ga Boraa bay kaŋ ga bara za sintinoo ga.
1JN.2.14	Arusoogey, ay hantum war se,
1JN.2.14	zama war ga gaabi,
1JN.2.14	Irkoy meešennoo ga duumi war ra,
1JN.2.14	de mo war hin boro laalaa kaŋ ti Ibilisi.
1JN.2.15	War masi baa aduɲɲa, war masi baa hayey kaŋ goo aduɲɲa ra. Nda boro ga baa aduɲɲa, Baaba Irkoy bajoo sii boraa ra. 
1JN.2.16	Zama hayey kul kaŋ goo aduɲɲa ra, maanaa gaaham boonay futaa, nda moo boonay futaa, nda aduɲɲa bolsaa, si hun Baaba Irkoy do, amma aduɲɲa ra i ga hun. 
1JN.2.17	Ka gar aduɲɲa ga bisa, nga nda nga boonay futaa, amma boro kaŋ ga Irkoy ibaayoo tee ga duumi hala abada.
1JN.2.18	Zanka kaccey, waati koraa no, war maa kaŋ 
1JN.2.19	Ir ra i hun, amma nda cimi, i sii ir ra. Zama nda a gar i mma bara ir ra, i ga duumi ir bande. Amma woo teendi hala a ma henan kaŋ ngi affoo kul sii ir ra.
1JN.2.20	War, war duu Irkoy Boro Henanantaa yonyanoo, war kul goo nda bayray. 
1JN.2.21	Manʼti ya nka hantum war se, zama war si cimoo bay, amma ya nka hantum war se, zama war ga cimoo bay, de mo taari kul si hun cimi ra.
1JN.2.22	May ti taariharkaw nda manʼti boro kaŋ ga Isa almasihutaraa yankar? Boraa din ti Almasihu iberi, a ga Baaba Irkoy nda 
1JN.2.23	Boro kul kaŋ na Izʼaroo yankar, boraa sii Baaba Irkoy bande. Boro kaŋ yadda Izʼaroo ga goo Baaba Irkoy mo bande.
1JN.2.24	War, hayaa kaŋ war maarʼa za sintinoo ga ma duumi war ra. Nda hayaa kaŋ war maarʼa za sintinoo ga, ga duumi war ra, war mo, war ga duumi Izʼaroo nda Baaba Irkoy ra. 
1JN.2.25	Allaahidoo kaŋ a nʼa zaa ir se manʼti kala hunayan abadantaa.
1JN.2.26	Borey kaŋ ga baa ngi ma war derandi sabbu se ay na hayey wey hantum war se. 
1JN.2.27	War, yonyanoo kaŋ war duu a a ga, ga duumi war ga, a si too boro ma war cawandi. Zama yonyanoo ga haya kul cawandi war se, cimi no, a si taari, takaa kaŋ nda a na war cawandi, war ga duumi
1JN.2.28	Sohõ, zankey, wa duumi Almasihu ra, nga kaayanoo ga, waati kaŋ a ga kaa ka bangay, ir lakkaley ma kani, ir masi haw a jine. 
1JN.2.29	Nda war ga bay kaŋ Almasihu ga šerre, war ma bay nga ka boro kaŋ ga goy nda šerretaray hay.
1JN.3.1	Wa guna takaa kaŋ nda Baaba Irkoy baa ir hala nongu kaŋ ra a nʼir cee Irkoy izeyaŋ. Nda cimi, nga izeyaŋ ti ir. Woo se aduɲɲa sʼir bay, zama a mana Irkoy bay. 
1JN.3.2	Ay baakey, sohõ ir manʼti kala Irkoy izeyaŋ, de woo kaŋ ir ga kaa ka ti a mana bangandi jina, ir ga bay kaŋ waati kaŋ Almasihu bangay ir ga hima nda a, zama ir ga dii a nda takaa kaŋ ga a goo. 
1JN.3.3	Boro kul kaŋ naataa woo goo a ra ga nga boŋ henanandi, sanda takaa kaŋ nda 
1JN.3.4	Boro kul kaŋ na zunubu tee na 
1JN.3.5	War ga bay kaŋ Almasihu mana bangay kala hala nga ma zunubey kaa, zunubu kul sii a ga. 
1JN.3.6	Boro kul kaŋ duumi a ra si zunubu tee, boro kul kaŋ na zunubu tee mana dii a, a sʼa bay.
1JN.3.7	Ay zankey, boro kul masi war darga. Boro kaŋ ga goy nda šerretaray, boraa ga šerre sanda takaa kaŋ nda Almasihu ga šerre. 
1JN.3.8	Boro kaŋ na zunubu tee mana hun kala Ibilisi ga, zama za sintinoo ga Ibilisi na zunubu tee. Hayaa ne kaŋ se Irkoy 
1JN.3.9	Boro kul kaŋ Irkoy nʼa hay si zunubu tee, zama Irkoy dumiyoo ga cindi a ra, a si hin ka zunubu tee, zama Irkoy kʼa hay. 
1JN.3.10	Hayaa ne kaŋ ga Irkoy izey nda Ibilisi izey fay: boro kul kaŋ si goy nda šerretaray mana hun Irkoy ga, nda boro mo kaŋ si baa nga armaa.
1JN.3.11	Nga ne, alhabaroo kaŋ war maarʼa za sintinoo ga manʼti kala ir ma baa cere. 
1JN.3.12	Ir masi tee sanda Kabila kaŋ hun boro laalaa ga kaŋ ti Ibilisi kaŋ na nga armaa wii. Macin se a nʼa wii? Zama nga teegoyey si boori, de nga armaa waney ga šerre.
1JN.3.13	Agʼarmey, war boŋey masi haw nda aduɲɲa ga konna war. 
1JN.3.14	Ir, ir ga bay kaŋ ir hun buuyan ra ka koy hunayan ra, zama ir ga baa ir armey. Boro kaŋ si baa nga armaa cindi buuyan ra. 
1JN.3.15	Boro kul kaŋ konna nga armaa manʼti kala borowiikaw. War ga bay kaŋ hunayan abadantaa si goro borowiikaw ra. 
1JN.3.16	Hayaa kaŋ kate ir ma baji bay manʼti kala kaŋ 
1JN.3.17	Boro kaŋ goo nda aduɲɲa almaanoo, de a ga dii nga armaa ga tilasu, a mana tamalla a se, taka foo nda Irkoy bajoo ga duumi a ra? 
1JN.3.18	Ay zankey, ir bajoo masi teendi nda šenni nda mee, a ma teendi nda teegoy nda cimi.
1JN.3.19	Woo no ma kate ir ma bay kaŋ cimoo ga ir hun, de mo ir biney ga kani Irkoy jine. 
1JN.3.20	Nda ir biney gʼir zukandi, Irkoy bisa ir biney, de mo a ga haya kul bay. 
1JN.3.21	Ay baakey, nda ir biney sʼir zukandi, ir lakkaley ga kani Irkoy jine. 
1JN.3.22	Haya kul kaŋ ir nʼa wiri, ir ga duu a a ga, zama ir ga nga yaamarey dii, de ir ga hayey tee kaŋ ga kan a se. 
1JN.3.23	Nga yaamaroo ne: ir ma naanay nga 
1JN.3.24	Boro kaŋ ga nga yaamarey dii ga duumi a ra, de nga mo ga duumi boraa ra. Hayaa kaŋ ga kate ir ma bay kaŋ a ga duumi ir ra manʼti kala nga 
1JN.4.1	Ay baakey, war masi naanay hundey kul, amma wʼi sii ka dii wala Irkoy do i hun, zama taari annabi boobo kaa aduɲɲa ra. 
1JN.4.2	Hayaa ne kaŋ nda war ga Irkoy 
1JN.4.3	Hundi kul kaŋ si nee kaaray kaŋ Isa hun Irkoy do manʼti kala Almasihu iberoo hundoo kaŋ war maa kaŋ a ga kaa, a goo aduɲɲa ra ka ben.
1JN.4.4	War, ay zankey, war mana hun kala Irkoy ga, war hin taari annabey, zama Boraa kaŋ goo war ra bisa boraa kaŋ goo aduɲɲa ra. 
1JN.4.5	Ngi, aduɲɲa ga i hun, woo se i ga šelaŋ nda aduɲɲa takaa, aduɲɲa ga haŋajer i se. 
1JN.4.6	Ir, ir mana hun kala Irkoy ga, boro kaŋ ga Irkoy bay ga haŋajer ir se, boro kaŋ mana hun Irkoy ga si haŋajer ir se, takaa woo nda ir ga Hundi cimikoynoo nda taaroo wanoo kaa cere ra.
1JN.4.7	Ay baakey, ir ma baa cere, zama baji si hun kala Irkoy do, boro kul kaŋ ga baa boro, Irkoy ka boraa hay, de a ga Irkoy bay. 
1JN.4.8	Boro kaŋ si baa boro mana Irkoy bay, zama Irkoy manʼti kala baji. 
1JN.4.9	Hayaa kaŋ nda Irkoy na nga bajoo bangandi ir se manʼti kala a nka nga 
1JN.4.10	Baji manʼti kala kaŋ manʼti ir no ka baa Irkoy, amma nga no ka baa ir, ka nga 
1JN.4.11	Ay baakey, nda Irkoy baa ir nda takaa woo, ir mo ga hima ka baa cere. 
1JN.4.12	Boro kul mana bay ka dii Irkoy. Nda ir ga baa cere, Irkoy ga duumi ir ra, de nga bajoo ga tabati ir ra.
1JN.4.13	Hayaa kaŋ ga kate ir ma bay kaŋ ir ga duumi Irkoy ra, de nga mo ga duumi ir ra, manʼti kala a nʼir noo nga 
1JN.4.14	Ir, ir nka dii a, de ir ga seedetaray tee kaŋ Baaba Irkoy na Izʼaroo sanba a ma tee aduɲɲa Hallasikaa. 
1JN.4.15	Boro kaŋ yadda ka nee kaaray kaŋ Isa manʼti kala Irkoy Izʼaroo, Irkoy ga duumi boraa ra, boraa mo ga duumi Irkoy ra. 
1JN.4.16	Ir, ir ga bay, de mo Irkoy bajoo kaŋ a nʼa cebe ir se, ir naanay a. Irkoy manʼti kala baji, boro kaŋ duumi baji ra, boraa duumi Irkoy ra, de mo Irkoy ga duumi boraa ra.
1JN.4.17	Takaa ne kaŋ ra baji ga tabati ir ra, hala ir lakkaley ma kani ciitoo hane, zama takaa kaŋ ga a goo no, ir mo ga ti a aduɲɲa woo ra. 
1JN.4.18	Hunburay sii baji ra, baji timmante mma hunburay gaaray, zama hunburay, zukandi goo a ra. Boro kaŋ ga hunbur mana tabati baji ra.
1JN.4.19	Ir, ir ga baa boro, zama Irkoy ka jin ka baa ir. 
1JN.4.20	Nda boro nee: «Ay ga baa Irkoy», amma a ga konna nga armaa, taariharkaw no. Zama boro kaŋ si baa nga armaa kaŋ a ga dii a, taka foo nda a ga hin ka baa Irkoy kaŋ a si dii a? 
1JN.4.21	Yaamaroo kaŋ ir duu a a ga manʼti kala boro kaŋ ga baa Irkoy, a ma baa nga armaa mo.
1JN.5.1	Boro kul kaŋ naanay kaŋ Isa manʼti kala 
1JN.5.2	Hayaa kaŋ ga kate ir ma bay kaŋ ir ga baa Irkoy izey manʼti kala nda ir ga baa Irkoy, de ir ga nga yaamarey ka goy. 
1JN.5.3	Ka baa Irkoy manʼti kala ka nga yaamarey dii, nga yaamarey si tiŋ. 
1JN.5.4	Zama haya kul kaŋ Irkoy nʼa hay ga duu hinay aduɲɲa ga. Hinoo kaŋ hin aduɲɲa manʼti kala ir naanayyanoo. 
1JN.5.5	May ka hin aduɲɲa nda manʼti boro kaŋ ga naanay kaŋ Isa ti Irkoy 
1JN.5.6	Boraa kaŋ kaa hari nda kuri albarkaa ra manʼti kala Isa 
1JN.5.7	Zama seede hinza bara, 
1JN.5.8	Irkoy Hundoo, nda haroo, nda kuroo, ihinzaa kul ti jinde foo. 
1JN.5.9	Nda ir ga yadda adamizey seedetaraa ga, Irkoy seedetaraa bisa a. Zama woo ti Irkoy seedetaraa kaŋ a nʼa tee nga 
1JN.5.10	Boro kul kaŋ ga naanay Irkoy Izʼaroo, seedetaraa woo goo boraa ra. Boro kaŋ si naanay Irkoy nkʼa tee taariharkaw, zama a mana naanay seedetaraa kaŋ Irkoy nʼa tee nga Izʼaroo ga. 
1JN.5.11	Seedetaraa ne: Irkoy nʼir noo hunayan abadantaa, de hunaroo woo si duwandi kala nga Izʼaroo ra. 
1JN.5.12	Boro kaŋ duu Izʼaroo, duu hunaroo, boro kaŋ mana duu Irkoy Izʼaroo, mana duu hunaroo.
1JN.5.13	Ya nka hayey wey hantum war se hala war ma bay kaŋ war duu hunayan abadantaa, war kaŋ ga naanay Irkoy 
1JN.5.14	Lakkalkanaa kaŋ goo ir se Irkoy jine manʼti kala nda ir na haya wiri a ga ka sawa nda nga ibaayoo, a ga haŋajer ir se. 
1JN.5.15	Nda ir ga bay kaŋ a ga haŋajer ir se, haya kul kaŋ ir nʼa wiri a ga, ir ga bay kaŋ woo kaŋ ir nʼa wiri a ga, ir duu a ka ben.
1JN.5.16	Nda boro dii nga armaa ga zunubu tee, zunubu kaŋ sʼa ka koy buuyan ra, a ma Irkoy ŋaaray a se, a gʼa noo hunayan. Ay sii kala borey ga kaŋ na zunubu tee kaŋ si koy buuyan ra. Zunubu goo no kaŋ ga boro ka koy buuyan ra, zunuboo woo se, ay mana nee a ma Irkoy ŋaaray. 
1JN.5.17	Ifutu kul manʼti kala zunubu, amma zunubu goo no kaŋ si boro ka koy buuyan ra.
1JN.5.18	Ir ga bay kaŋ boro kul kaŋ Irkoy nʼa hay, boraa si zunubu tee, Boraa kaŋ Irkoy nʼa hay
1JN.5.19	Ir ga bay kaŋ ir mana hun kala Irkoy ga, de aduɲɲa kul sii kala boro laalaa kaŋ ti Ibilisi hinoo cire.
1JN.5.20	Amma ir ga bay kaŋ Irkoy Izʼaroo kaa, a nʼir noo lakkal hala ir ma Cimikoynoo bay, Cimikoynoo da bande ir goo, maanaa nga Izʼaroo Isa Almasihu. Nga ti Irkoy cimikoynoo, nga ti hunayan abadantaa.
1JN.5.21	Ay zankey, wa war boŋ hawgay toorey ga.
2JN.1.1	Agay kaŋ ti boro beeroo ka batagaa woo sanba woy beeri suubantaa nda nga izey se. Ay ga baa war nda cimi, manʼti agay hinne, borey kul kaŋ na cimoo bay mo ga baa war, 
2JN.1.2	cimoo kaŋ ga duumi ir ra maaganda se, kaŋ goo ir bande hala abada.
2JN.1.4	Ay hanse ka ɲaali kaŋ ay gar kaŋ ni izey ra, affooyaŋ ga dira cimoo ra, sanda takaa kaŋ nda ir duu yaamar Baaba Irkoy do. 
2JN.1.5	Aywa sohõ woy beeroo, woo kaŋ ay gʼa wiri ni ga, nga ti ir ma baa cere. Manʼti sanda yaamar taaga no ay goo ma hantum ma ne, amma woo din da no kaŋ ir duu a za sintinoo ga.
2JN.1.6	Hayaa kaŋ ti baji manʼti kala ir ma dira ka sawa nda nga yaamarey. Woo ti yaamaroo kaŋ war maarʼa za sintinoo ga hala war ma dira a bande.
2JN.1.7	Derandikaw boobo kaa aduɲɲa ra. I si yadda kaŋ Isa 
2JN.1.8	Wa war boŋ hawgay war masi koy jaŋ ir goyoo albarkaa, wa war boŋ hawgay hala war ma duu sufuray timmante.
2JN.1.9	Boro kaŋ na Almasihu cawyanoo hoo, a mana duumi a ra, boraa mana duu Irkoy. Boro kaŋ ga duumi nga cawyanoo ra, boraa duu Baaba Irkoy, boraa duu 
2JN.1.10	Boro kaŋ kaa war do a mana kate cawandiyanoo woo, war masʼa zumandi war do, war masʼa foo, 
2JN.1.11	zama boro kaŋ nʼa foo, boraa huru a bande nga goy futawey ra.
2JN.1.12	Haya boobo goo no kaŋ ay baa yʼa hantum war se, ya na baa yʼa tee nda kaddaasu nda dawa. Amma ay ga tammahã ya koy war do, ir ma šelaŋ mee nda mee hala ir ɲaaloo ma timme. 
2JN.1.13	Ni woyme suubantaa izey ga ni foo.
3JN.1.1	Agay kaŋ ti boro beeroo ka batagaa woo sanba ay baakaa Gayus kaŋ ay ga bagʼa nda cimi se.
3JN.1.2	Ay baakaa, yala ma duu gomni boobo nongoo kul here, ma bara nda gaaham baani sanda takaa kaŋ ni hundoo ga boori. 
3JN.1.3	Ay hanse ka ɲaali waatoo kaŋ ir armey kaa ka seedetaray tee ni cimoo ga, takaa kaŋ nda nʼga dira nda cimi. 
3JN.1.4	Ay sii nda ɲaali beeri kaŋ ga too ya maa ay izey ga dira cimoo ra.
3JN.1.5	Ay baakaa, hayaa kaŋ nʼgʼa tee ir armey se, ba yawey, nʼgʼa tee i se nda laadirtaray. 
3JN.1.6	I na ni bajoo seedetaraa tee 
3JN.1.7	Zama ir Koyoo maaɲoo se i fatta, i si haya kul dii dumey ga kaŋ si Irkoy bay. 
3JN.1.8	Adiši ir, ir ga hima ka borey wey dumey kubay henna, ka tee i se goykasinayyaŋ cimoo ra.
3JN.1.9	Ay na haya foo hantum 
3JN.1.10	Woo se, waati kaŋ ay kaa, ay ga nga takawey bayrandi war se kaŋ a gʼi tee ka šenni laalayaŋ har ir ga, de mo a mana wasa a se, ba ir armey, a sʼi kubay, borey mo kaŋ ga baa ngi mʼi kubay, a ga wanji i mʼa tee, a gʼi gaaray kʼi kaa Egilizoo ra. 
3JN.1.11	Ay baakaa, masi ifutu guna ka tee, ihenna guna ka tee. Boro kaŋ ga ihenna tee mana hun kala Irkoy ga, boro kaŋ ga ifutu tee mana dii Irkoy.
3JN.1.12	Demetris, borey kul ga seedetaray henna har a ga, cimoo hunday ga tee a se seede. Ir mo ga seedetaray henna har a ga, nʼga bay mo kaŋ ir seedetaraa ti cimi.
3JN.1.13	Haya boobo goo no kaŋ ay ga baa yʼa hantum ma ne, amma ay si baa yʼa tee nda dawa nda kalam. 
3JN.1.14	Amma ay ga tammahã ne nda kayna ay ma dii ni, ir ga šelaŋ mee nda mee. 
3JN.1.15	Alaafiya ma kaa ni ga. Ir cerey ga ni foo. Mʼir cerey boro foo kul foo nda nga maaɲoo.
JUD.1.1	Agay Žud kaŋ ti Isa 
JUD.1.2	Tamalla, nda alaafiya, nda baji ma kaa war ga nda booboyan.
JUD.1.3	Ay baakey, ba kaŋ ay hanse ka baa ya hantum war se hallasiroo kaŋ ra ir ga marga ga, a tee ya ne tilasu ya hantum war se hala ya duu ka war hoyray war ma gurgay naanaa se kaŋ nondi Irkoy boro henanantey se cee folloku. 
JUD.1.4	Zama boro fooyaŋ tugu ka huru ganakey game. A gay ngi ciitoo harandi 
JUD.1.5	Ay ga baa ya war hongandi, ba kaŋ war ga haya kul bay, kaŋ ir Koyoo na jamaa hallasi kʼa kaa Misira gandaa ra jina, woo banda ga, a na borey halaci kaŋ mana naanay. 
JUD.1.6	Almalaykey kaŋ mana ben ngi dogey ra, i na ngi gorodogey naŋ, a nʼi gaala nda gaala kaŋ si hun i ga, kʼi dii kubaa ra hala zaari beeroo ciitoo hane. 
JUD.1.7	Takaa din da Sodom, nda Gomor, nda koyrawey kaŋ gʼi kuubi kʼi bere na ngi boŋ noo izefututaray se ka marga ka kani nda takari dumi tana. I nondi ka tee himakasinay nuune abadantaa zukandoo se.
JUD.1.8	Takaa din da borey wey nda ngi handirey ga ngi gaahamoo žiibandi, i ga koytaraa kaynandi, i ga beenaa hinikoyey wow. 
JUD.1.9	Ba almalayka jinehunoo Minkaylu, waatoo kaŋ nga nda Ibilisi ga cere cendi Musa kunturoo ga, Minkaylu mana yadda kʼa wow kʼa zukandi, a nka nee a se: «Ay Koyoo ma zahã ni ga!» 
JUD.1.10	Amma borey wey ga hayayaŋ wow kaŋ i sʼi bay. Ngi fahamaa manʼti kala sanda adabba kaŋ sii nda lakkal miileyan. Woo no ma kate ngi halaciroo. 
JUD.1.11	I bone, zama Kabila fondaa bande i hanga.
JUD.1.12	I ga tee sanda žiibi ndellayaŋ war armataray ŋaadogey ra. I ga ŋaa ka haŋ ka too bila hunburay, i si honga kala ngi boŋ de. I ga hima nda duulayaŋ kaŋ ra hari sii, de hewoo gʼi zaa. I ga hima nda jamde tuuriyaŋ kaŋ ga ize sii kaŋ buu cee hinka, i dogandi. 
JUD.1.13	I ga ngi teegoy haawantey boosandi sanda takaa kaŋ nda teekoo bonday gaabanteyaŋ ga ngi kufoo warra. I ga hima nda handarayyaŋ kaŋ si bay nongu kul kaŋ ra ngi ga koy, kubaa bibiroo jisandi i se hala abada.
JUD.1.14	Henok mo kaŋ ti Adama banda-ka-zunbu iyyantoo na annabitaray tee i ga ka nee: «Nga ne, ir Koyoo goo ma kaa, nga nda nga almalayka henanante zenber zenberyaŋ, 
JUD.1.15	ka borey kul ciiti, ka borey kaŋ si hunbur Irkoy zukandi ngi goy laalawey se kaŋ i nʼi tee ngi futuyanoo ra nda ka zunubu teekey kaŋ si hunbur Irkoy zukandi šenni laaley din kul kaŋ i nʼi har a ga se.» 
JUD.1.16	Borey din manʼti kala ŋuunuŋuunukoyniyaŋ, i mma hẽe nda ngi takaa. I ga dira nda ngi boonay futawey. Deeney ga beeri, i ga borey meekaanay haya maaganda se.
JUD.1.17	Amma war, ay baakey, wa honga hayey kaŋ ir Koyoo Isa 
JUD.1.18	I nee war se: «Waati koraa ra, ɲooɲokoyniyaŋ ga bangay, i ga dira nda ngi boonay futawey kaŋ ga mooru Irkoy.» 
JUD.1.19	Ngi ti borey kaŋ ga kate fay-fayyan, i si hongu kala nda adamize takaa, Irkoy 
JUD.1.20	Amma war, ay baakey, wa koy jine war naanaa kaŋ ga hanse ka henan ra ka Irkoy ŋaaray Hundi Henanantaa albarkaa ra. 
JUD.1.21	Wa cindi Irkoy bajoo ra kʼir Koyoo Isa Almasihu tamallaa batu kaŋ ga war noo hunayan abadantaa.
JUD.1.22	Wa hinna borey ga kaŋ ga šikka-šikka. 
JUD.1.23	Wʼi hallasi kʼi kaa nuunaa ra. Borey jerey, wa hinna i ga, amma nda hunburay: war masi too ba ngi bankaaraa ga kaŋ ngi hundi-ibaayoo nʼa žiibandi.
JUD.1.24	Boraa kaŋ ga hin ka war dii war masi kaŋ, ka war kayandi bila laybu nga daržaa ra nda ɲaaliyan, 
JUD.1.25	Irkoy follokaa, ir Hallasikaa, Isa 
REV.1.1	Isa 
REV.1.2	Yehiya na seedetaray tee kaŋ hayey kul kaŋ nga dii ey manʼti kala Irkoy meešennoo nda Isa Almasihu seedetaraa. 
REV.1.3	Boraa duu gomni kaŋ ga annabitaray šenney caw nda borey kaŋ ga haŋajer i se ka hayey dii kaŋ hantumandi a ra, zama waatoo man.
REV.1.4	Agay Yehiya ka hantum 
REV.1.5	nda Isa 
REV.1.6	A nʼir tee kokoytaray nda 
REV.1.7	Nga ne, a goo ma kaa duulawey gamey ra,
REV.1.7	moo kul ga kaa ka dii a,
REV.1.7	ba wey kaŋ na gaahamoo fun.
REV.1.7	Alkabiilawey kul kaŋ goo laboo ga, ga hẽe nga maaganda se.
REV.1.7	Nhuu! Amin.
REV.1.8	Agay, agay ti Alfa nda Omega
REV.1.9	Agay Yehiya, war armaa nda war hangasinoo Isa zaraboo, nda nga 
REV.1.10	Irkoy 
REV.1.11	A nee: «Hayaa kaŋ nʼdii a, a hantum citaabu ra, mʼa sanba 
REV.1.12	Ay ɲeli ka dii jindoo kaŋ ga šelaŋ ya ne. Kaŋ ay ɲeli, ay dii wura fitilla canbu iyye. 
REV.1.13	Fitilla canbu iyyaa game boro goo kaŋ ga hima nda adamize, darbay kaŋ ga zunbu hala cewey ga goo jindoo ra, wura gamahaw ga gandey haw. 
REV.1.14	Boŋoo nda hinbirey ga kaaray ma nee feeji hinbiri kaaray, sanda haabu, moɲey ga hima nda nuune deene. 
REV.1.15	Cewey ga hima nda alhan nerante kaŋ ma nee a nka hansandi alforon ra. Jindoo ga hima nda hari beeri jinde. 
REV.1.16	Kabe hennaa ra handaray iyye goo, miɲoo ra takuba ga fatta kaŋ mee hinkaa kul ga kan. Ndumoo ga hima nda waati kaŋ waynaa ga dii garaw.
REV.1.17	Waatoo kaŋ ay dii a, ay kaŋ cewey cire sanda bukaw. A na nga kabe hennaa fur ay ga ka nee: «Masi hunbur, agay ti ijinaa nda ikokorantaa. 
REV.1.18	Agay ti baahunantaa, ay bay ka buu, amma nga ne, ay ga huna abada hala abada, buuyan nda alaaharaa kufal-izey goo ay kone. 
REV.1.19	Adiši hayey hantum kaŋ nʼdii ey, wey kaŋ goo ma teendi nda wey kaŋ ga kaa ka tee hayey wey banda ga. 
REV.1.20	Handaray iyyaa kaŋ nʼdii ey ay kabe hennaa ra sirroo nda wura fitilla canbu iyyaa maanaa ne: handaray iyyaa manʼti kala Egiliz iyyaa almalaykey, fitilla canbu iyyaa manʼti kala Egiliz iyyaa.»
REV.2.1	«Hantum almalaykaa se kaŋ goo Efez koyraa 
REV.2.1	‹Hayaa ne kaŋ boraa kaŋ kabe hennaa ra handaray iyyaa goo kaŋ ga dira fitilla canbu iyyaa gamey ra gʼa har: 
REV.2.2	“Ay ga ni teegoyey, nda ni taabiyanoo, nda ni muɲeyanoo bay, ay ga bay mo kaŋ nʼsi hin ka boro laaley suuri. Nʼna borey sii kaŋ ga nee 
REV.2.3	Nʼgoo nda muɲeyan, ni hottu ay maaɲoo sabbu se, ni binoo mana hun. 
REV.2.4	Amma haya foo goo ni ra kaŋ si kan ya ne kaŋ ti nʼna ni baji jinaa fur. 
REV.2.5	Hongu nongoo kaŋ ra nʼkaŋ, ma 
REV.2.6	Amma haya henna foo goo ni ra kaŋ ti nʼga konna Nikolayitey teegoyey kaŋ agay mo ga konna ey.”›
REV.2.7	Boro kaŋ goo nda haŋa ma maa hayaa kaŋ Irkoy 
REV.2.7	Boro kaŋ hin, ay gʼa noo hunayan tuuroo izey ra kaŋ goo Irkoy saddiŋaa ra a mʼa ŋaa.»
REV.2.8	«Hantum almalaykaa se kaŋ goo Isimir koyraa 
REV.2.8	‹Hayaa ne kaŋ boraa kaŋ ti ijinaa nda ikokorantaa gʼa har, boraa kaŋ buu, a yee ka huna: 
REV.2.9	“Ay ga ni zaraboo nda ni talkataraa bay, amma almankoyni ti ni, borey kaŋ ga nee Alyahuudu ti ngi, ka gar i manʼti a, ay ga ngi wowey bay, i manʼti kala Šaytan 
REV.2.10	Masi hunbur hayaa kaŋ ga kaa ka ni zarabi. War borey ra, Ibilisi ga hayayaŋ warra kasaa ra ka war sii. War ga duu zarabiyan jirbi woy (10). Laadir hala buuyan ga, ay ga ni noo hunayan fuulaa.”›
REV.2.11	Boro kaŋ goo nda haŋa ma maa hayaa kaŋ Irkoy 
REV.2.11	Boro kaŋ hin, buuyan hinkantoo si duu a ga fondo.»
REV.2.12	«Hantum almalaykaa se kaŋ goo Pergam koyraa 
REV.2.12	‹Hayaa ne kaŋ boraa kaŋ kone takuba goo kaŋ mee hinkaa kul ga kan gʼa har: 
REV.2.13	“Ay ga nongoo bay kaŋ ra nʼgoo nda goray, a manʼti kala Šaytan kokoy gorodogoo. Ni hawa ay maaɲoo ga ka boori, manʼay naanaa naŋ ba Antipas waati kaŋ ti ay seede laadirantaa kaŋ i nʼa wii war do, nongoo kaŋ ra Šaytan ga goro. 
REV.2.14	Amma haya kaccu goo ni ra kaŋ si kan ya ne: boroyaŋ goo ni do kaŋ hawa Balam cawandoo ga, Balam ka Balak cawandi a ma kumsay daŋ Izirayel izey se kaŋ gʼi tuti i ma hayey ŋaa kaŋ sargandi toorey maaɲey ga, i ma woy nda aru izefututaray tee.
REV.2.15	Takaa din da boroyaŋ goo ni do kaŋ hawa Nikolayitey cawandoo ga. 
REV.2.16	Woo se ma 
REV.2.17	Boro kaŋ goo nda haŋa ma maa hayaa kaŋ Irkoy 
REV.2.17	Boro kaŋ hin, ay gʼa noo ŋaahayaa kaŋ se i ga nee 
REV.2.18	«Hantum almalaykaa se kaŋ goo Tiyatir koyraa 
REV.2.18	‹Hayaa ne kaŋ Irkoy 
REV.2.19	“Ay ga ni teegoyey, nda ni bajoo, nda ni naanaa, nda ni goyoo nda ni muɲeyanoo bay, ni teegoy kokorantey bisa ijinawey. 
REV.2.20	Amma haya foo goo ni ra kaŋ si kan ya ne kaŋ ti nʼna Žezabel, woyoo kaŋ ga nee annabi ti nga naŋ a mʼay tamey cawandi kʼi derandi kʼi tuti i ma woy nda aru izefututaray tee ka hayey ŋaa kaŋ sargandi toorey maaɲey ga.
REV.2.21	Ay nʼa noo waati hala a ma 
REV.2.22	Nga ne, ay ga nga nda borey kaŋ ga zina tee a bande warra daari boŋ zarabi beeri ra, nda manʼti i nka tuubi ka fay nda ngi teegoyey. 
REV.2.23	Šikka sii, ay ga izey wii, woo ra Egilizey kul ga bay kaŋ agay no ma boro kuneheroo nda binoo fesufesu. War boro foo kul ay gʼa bana ka sawa nda nga teegoyey.
REV.2.24	Amma war borey jerey kaŋ goo Tiyatir, ay ga nee war kul kaŋ mana hanga cawandoo woo bande, kaŋ mana hayaa bay kaŋ se i ga nee Šaytan sirrey. Ay nee: ay si jeraw daŋ war ga koyne. 
REV.2.25	Amma hayaa kaŋ goo war kone, wʼa dii ka boori hala ay ga kaa.
REV.2.26	Boro kaŋ hin, de a nʼay teegoyey dii hala benantaa ga,
REV.2.26	ay gʼa noo hini gandawey ga.
REV.2.27	A gʼi kur nda guuru gobu,
REV.2.27	a gʼi kar sanda takaa kaŋ nda boro ga labu kusu kayri,
REV.2.28	takaa kaŋ nda ay duu hini ay Baaba Irkoy do. Ay gʼa noo subbaahi handaraa.”›
REV.2.29	Boro kaŋ goo nda haŋa ma maa hayaa kaŋ Irkoy 
REV.3.1	«Hantum almalaykaa se kaŋ goo Sard koyraa 
REV.3.1	‹Hayaa ne kaŋ boraa kaŋ kone Irkoy 
REV.3.2	Lakkal daŋ, ma gaabi daŋ cindey ra kaŋ ga baa ka buu. Zama ay mana ni teegoyey gar i ga henan ay Irkoy do. 
REV.3.3	Hawgay nda woo kaŋ nʼduu a ni maarʼa, gaabu a ga, ma 
REV.3.4	Woo kul, Sard ra nʼgoo nda boro kaynayaŋ kaŋ mana ngi darbawey žiibandi. I ga dira ay bande, darbay kaaray goo jindey ra, zama i ga hima nda a.
REV.3.5	Boro kaŋ hin, takaa din da a ga bankaaray nda darbay kaaray, ay si maaɲoo tuusu kʼa kaa hunaroo citaaboo ra. Ay ga maaɲoo har ay Baaba Irkoy nda nga almalaykey jine.”›
REV.3.6	Boro kaŋ goo nda haŋa ma maa hayaa kaŋ Irkoy Hundoo gʼa har Egilizey se!»
REV.3.7	«Hantum almalaykaa se kaŋ goo Filadelfi koyraa 
REV.3.7	‹Hayaa ne kaŋ boraa kaŋ ti Irkoy Boro Henanantaa, nga kaŋ ti Cimikoynoo,
REV.3.7	boraa kaŋ kone Dawda kufal-izoo goo gʼa har,
REV.3.7	boraa kaŋ ga haya feeri, boro kul si hin kʼa daabu,
REV.3.7	boraa kaŋ ga haya daabu, boro kul si hin kʼa feeri:
REV.3.8	“Ay ga ni teegoyey bay. Nga ne, ay na hugu mee feerante daŋ ni jine kaŋ boro kul si hin kʼa daabu. Nʼsii nda gaabi beeri, amma nʼnʼay šennoo dii, manʼay maaɲoo yankar. 
REV.3.9	Nga ne, ay ga ni noo boroyaŋ Šaytan 
REV.3.10	Zama yaamaroo kaŋ ay nʼa noo ma ne muɲeyan here, nʼnʼa dii. Agay mo ga ni dii siiyanoo waatoo ga kaŋ ga kaa aduɲɲa kul ga, ka laboo gorokey sii. 
REV.3.11	Ay ga kaa nda cahãyan. Gaabandi hayaa kaŋ goo ni kone ga, hala boro kul masi ni kokoy fuulaa taa ni kone.
REV.3.12	Boro kaŋ hin, ay gʼa tee ganji ay Irkoy 
REV.3.13	Boro kaŋ goo nda haŋa ma maa hayaa kaŋ Irkoy 
REV.3.14	«Hantum almalaykaa se kaŋ goo Lawodise koyraa 
REV.3.14	‹Hayaa ne kaŋ Amin kaŋ ti seede laadirantaa nda cimikoynoo kaŋ ti Irkoy takaroo sintinoo gʼa har: 
REV.3.15	“Ay ga ni teegoyey bay, nʼsi yay nʼsi koron. Nda a gar ba ni mma yay wala ni mma koron! 
REV.3.16	Hayaa kaŋ se nʼga dungu, nʼsi yay nʼsi koron, ay ga ni yeeri ka ni kaa ay miɲoo ra. 
REV.3.17	Zama de nʼga nee: ‘Almankoyni ti agay, ay nʼay boŋ noo alman, ay si too haya kul ga.’ Amma nʼsi bay kaŋ ni bone, ni jaase. Talka nda danaw ti ni, nʼgoo gaa koonu. 
REV.3.18	Ay ga ni hoyray, ma wura kaŋ henanandi nuune ra day ay do hala ma tee almankoyni, nda darbay kaarayyaŋ kaŋ ga ni daabu, ni gaa koonoo haawoo masi fatta, nda safari kaŋ ga daŋandi ni moɲey ga hala ma duu ka dii. 
REV.3.19	Agay, borey kaŋ ay ga bagʼey, ay ga citi i ga, ay gʼi daŋ fondaa ra. Tee boro kaŋ ga koron, ma 
REV.3.20	Nga ne, ay ga kay hugoo miɲoo ga ay ga kara-kara. Boro kaŋ maa ay jindoo se, de a na hugoo miɲoo feeri, ay ga huru a do, ay ga ŋaa a bande, nga mo ga ŋaa ay bande.
REV.3.21	Boro kaŋ hin, ay gʼa noo a ma goro ay bande ay kokoy gorodogoo ra, sanda takaa kaŋ nda agay mo, ay hin, ay goro ay Baaba Irkoy bande nga kokoy gorodogoo ra.”›
REV.3.22	Boro kaŋ goo nda haŋa ma maa hayaa kaŋ Irkoy 
REV.4.1	Woo banda ga, ay dii, nga ne, hugu mee kaŋ feeri beenaa ra. Jinde jinaa din kaŋ ay bay ka maarʼa kaŋ ga šelaŋ ay bande ma nee laati beeri, a nee: «Žigi ne, ay ga ni cebe hayey kaŋ ga kaa ka tee wey banda ga.» 
REV.4.2	Dogoo din da Irkoy 
REV.4.3	Boraa kaŋ ga goro a boŋ, nda nʼga dii a, a si hima nda kala žasp tondi nda sarduwan tondi. Gorodogoo, beenegondi gʼa kuubi kʼa bere, nda nʼga dii a ma nee emerod tondi. 
REV.4.4	Kokoy gorodoo waranka cindi taaci (24) ga gorodogoo kuubi kʼa bere. Kokoy gorodogey ga, boro beeri waranka cindi taaci (24) ga goro, darbay kaaray goo jindey ra, wura kokoy fuula goo boŋey ra. 
REV.4.5	Kokoy gorodogoo din, meliyaŋ, nda jindeyaŋ, nda jiŋjiŋyaŋ ga hun a ra. Fitilla iyye ga dii kokoy gorodogoo jine, Irkoy Hundi iyyaa no. 
REV.4.6	De kokoy gorodogoo din jine teeko foo goo kaŋ ma nee diji, ni mma nee tondi murmurante hay šenda. Kokoy gorodogoo gamoo nda nga kuubi-ka-beraa ra hundikoyni taaci goo kaŋ ngi jine nda banda kul ti moo.
REV.4.7	Hundikoyni jinaa ga hima nda ganjihayla, ihinkantoo ni mma nee yagaw, ihinzantoo ndumoo ma nee adamize, itaacantoo ga hima nda dutal kaŋ goo ma deeši. 
REV.4.8	Hundikoyni taacaa, affoo kul goo nda fata iddu, nga kuubi-ka-beraa nda nga gundoo kul ti moo. Cijin nda zaari i si fay nda ka nee:
REV.4.8	«Henan, henan, henan
REV.4.8	ti ir Koyoo Irkoy, Hini-kul-koyoo
REV.4.8	kaŋ gay a ga bara, kaŋ ga bara, kaŋ goo kaa.»
REV.4.9	Waati kaŋ hundikoyni taacaa ga darža, nda beeray, nda albarka daŋ boraa se kaŋ goo ma goro kokoy gorodogoo ra, boraa kaŋ ga huna abada hala abada, 
REV.4.10	boro beeri waranka cindi taacaa (24) ga ngi cewey sonbu boraa se kaŋ goo kokoy gorodogoo ra, i ga sujudu Boraa se kaŋ ga huna abada hala abada. I ga ngi kokoy fuulawey warra kokoy gorodogoo jine ka nee:
REV.4.11	«Ir Koyoo Irkoy, nʼga hima nda darža, nda beeray, nda hini.
REV.4.11	Zama ni ka haya kul taka,
REV.4.11	ni ibaayoo ka kate i ma bara, woo se i takandi.»
REV.5.1	Ay dii boraa kaŋ ga goro kokoy gorodogoo ra kabe hennaa ra citaabu kaŋ gundoo nda dumaa kul ti hantum, tammaasa iyye gʼa haw.
REV.5.2	Ay dii almalayka gaabante kaŋ ga jinde jer ka kaati ka nee: «May no ma hima nda ka citaaboo feeri ka nga tammaasawey hawarey feeri?» 
REV.5.3	Amma boro kul beenaa ra, wala laboo ga, wala laboo cire mana hin ka citaaboo feeri wala kʼa guna. 
REV.5.4	Ay hanse ka hẽe, zama boro kul mana duwandi kaŋ ga hima nda ka citaaboo feeri wala kʼa guna. 
REV.5.5	Amma boro beerey affoo nee ya ne: «Masi hẽe, nga ne, ganjihaylaa kaŋ hun Žuda alkabiilaa ra, Dawda banda-ka-zunboo kaŋ ga hima nda tuuri kabe taaga kaŋ zay ka fatta tuuroo kaŋ dunbandi linjoo ga duu hini ka citaaboo feeri ka nga tammaasa iyyaa hawaroo feeri.»
REV.5.6	De ay dii kokoy gorodogoo nda hundikoyni taacaa game nda boro beerey game, 
REV.5.7	A kaa ka citaaboo dii boraa kaŋ ga goro kokoy gorodogoo ra kabe hennaa ra. 
REV.5.8	Waatoo kaŋ a na citaaboo dii, hundikoyni taacaa nda boro beeri waranka cindi taacaa (24) sujudu Feeji-izoo jine. Affoo kul, kurbu beeri goo a kone nda wura poti kaŋ ga too nda dugu kaŋ ti Irkoy boro henanantey ŋaarayrey. 
REV.5.9	I ga dooni taaga don ka nee:
REV.5.9	«Nʼga hima nda ka citaaboo dii
REV.5.9	ka nga tammaasawey hawarey feeri,
REV.5.9	zama ni koosandi,
REV.5.9	nʼna ni kuroo ka boro
REV.5.9	alkabiila kul, nda šenni kul, nda jama kul, nda ganda kul day Irkoy se.
REV.5.10	Nʼnʼi tee kokoytaray nda 
REV.5.10	I ga laama laboo ga.»
REV.5.11	Ay goo ma guna kaŋ ay maa almalayka boobo jinde se kaŋ ga kokoy gorodogoo, nda hundikoyney, nda boro beerey kuubi kʼi bere. Almalaykey hinnaa manʼti kala zenber woyyaŋ hala cee zenber woyyaŋ nda zenberyaŋ hala cee zenberyaŋ. 
REV.5.12	I ga jinde jer ka nee:
REV.5.12	«Feeji-izoo kaŋ koosandi,
REV.5.12	ga hima nda ka duu hini, nda alman, nda lakkal,
REV.5.12	nda gaabi, nda beeray, nda darža, nda saabu.»
REV.5.13	Ay maa takahayaa kul kaŋ goo beenaa ra, nda laboo ga, nda laboo cire, nda teekoo boŋ, nda haya kul kaŋ goo a ra ga nee:
REV.5.13	«Saabu, nda beeray, nda darža, nda hini
REV.5.13	ma bara boraa kaŋ goo kokoy gorodogoo ra nda Feeji-izoo se
REV.5.13	abada hala abada.»
REV.5.14	Hundikoyni taacaa nee: «Amin.» Boro beerey kaŋ jinoo ra ka sujudu.
REV.6.1	Koyne mo ay dii 
REV.6.2	Ay goo ma guna, nga ne, bari kaaray foo ne, boraa kaŋ goo a boŋ, biraw goo a kone. Kokoy fuula nondi a se. A hin, a fatta ka hin koyne.
REV.6.3	Waatoo kaŋ Feeji-izoo na tammaasa hinkantoo hawaroo feeri, ay maa hundikoyni hinkantoo ga nee: «Kaa!» 
REV.6.4	Bari foo fatta kate, a ga ciray, i na boraa kaŋ goo a boŋ noo a ma alaafiyaa kaa laboo boŋ. Borey ma cere koosu, takuba beeri nondi a se.
REV.6.5	Waatoo kaŋ a na tammaasa hinzantoo hawaroo feeri, ay maa hundikoyni hinzantoo ga nee: «Kaa!» Ay goo ma guna, nga ne, bari bibi foo ne, boraa kaŋ goo a boŋ, almizan goo kaboo ra. 
REV.6.6	Ay maa ma nee jinde kaŋ hun hundikoyni taacaa game kaŋ ga nee: «Alkama kilo foo ga tee nzorfu kaaray tamma foo
REV.6.7	Waatoo kaŋ Feeji-izoo na tammaasa taacantoo hawaroo feeri, ay maa hundikoyni taacantoo jindoo kaŋ ga šelaŋ ka nee: «Kaa!» 
REV.6.8	Ay goo ma guna, nga ne, bari firzi foo ne, boraa kaŋ goo a boŋ maaɲoo manʼti kala Buuyan, alaaharaa hanga a bande. Hini nondi i se laboo zamna taacaa affoo ga ka wiiya nda takuba, nda heray, nda wirci laala kaŋ ga bere, nda laboo ganjihoogawey.
REV.6.9	Waatoo kaŋ a na tammaasa guwantoo hawaroo feeri, ay dii sargari tonadogoo cire borey hundey kaŋ koosandi Irkoy meešennoo nda ngi seedetaraa kaŋ i nʼa too maaganda se. 
REV.6.10	I ga jinde jer ka kaati ka nee: «Ir Koyoo henanantaa, cimikoynoo, hala waati foo no nʼga ciiti, hala waati foo no nʼgʼir hundey alhakey bana laboo gorokey ra?» 
REV.6.11	Ngi affoo kul, darbay beeri kaaray nondi a se, i nee i se i ma hunanzam kayna koyne hala ngi tam hangasiney nda ngi armey kaŋ ga hima ka buu sanda ngi ma timme.
REV.6.12	Woo banda ga, ay dii Feeji-izoo ga tammaasa idduwantoo hawaroo feeri. Labu jijiri beeri tee. Waynaa bibi ni mma nee darbay bibi. Handoo kul bere ka tee sanda kuri. 
REV.6.13	Beenaa handarawey kaŋ laboo ga, sanda jeejayɲaa kaŋ hew beeri nʼa zinji-zinji hala nongu kaŋ ra a ga jeejawey kaŋ mana nin kaŋandi. 
REV.6.14	Beenaa hun dogoo ra ka kunkuni sanda taari. Tondi hondu kul nda gungu kul hun dogoo ra. 
REV.6.15	Laboo kokoyey, nda boro beerey, nda sooje boŋkoyni beerey, nda almankoyney, nda gaabikoyney, nda baɲɲa kul, nda borciney kul tugu tondi guusey ra nda tondi hondey tondey ra. 
REV.6.16	I ga nee tondi hondey nda tondey se: «Wa kaŋ ir boŋ kʼir tugu boraa kaŋ ga goro kokoy gorodogoo boŋ se nda Feeji-izoo futuyanoo se. 
REV.6.17	Zama ngi futuyanoo zaari beeroo kaa, may no ma hin ka kay a jine?»
REV.7.1	Woo banda ga, ay dii almalayka taaci kaŋ ga kay aduɲɲa kanje taacaa ga. I na aduɲɲa hew taacaa dii, hala affoo kul masi hẽe laboo ga, a masi hẽe teekoo boŋ, a masi hẽe tuuri kul boŋ. 
REV.7.2	Ay dii almalayka tana kaŋ ga žigi ka hun waynahunay here, Irkoy hunantaa tammaasaa goo a kone. A na jinde jer ka kaati almalayka taacaa ga kaŋ duu hini ka ifutu tee laboo nda teekoo se 
REV.7.3	ka nee: «War masi ifutu tee laboo, nda teekoo, nda tuurey se hala waati kaŋ ir na tammaasa daŋ ir Irkoy tamey teɲawey ga.» 
REV.7.4	Ay maa borey kaŋ tammaasa huru i ga hinnaa: i manʼti kala zenber zangu nda zenber woytaaci cindi taaci (144.000) Izirayel izey alkabiilawey kul ra.
REV.7.5	Žuda alkabiilaa boro zenber woy cindi hinka (12.000) ga tammaasa huru.
REV.7.5	Rubeŋ alkabiilaa boro zenber woy cindi hinka (12.000).
REV.7.5	Gad alkabiilaa boro zenber woy cindi hinka (12.000).
REV.7.6	Ašer alkabiilaa boro zenber woy cindi hinka (12.000).
REV.7.6	Neftali alkabiilaa boro zenber woy cindi hinka (12.000).
REV.7.6	Manase alkabiilaa boro zenber woy cindi hinka (12.000).
REV.7.7	Simewoŋ alkabiilaa boro zenber woy cindi hinka (12.000).
REV.7.7	Lewi alkabiilaa boro zenber woy cindi hinka (12.000).
REV.7.7	Isakar alkabiilaa boro zenber woy cindi hinka (12.000).
REV.7.8	Zabuloŋ alkabiilaa boro zenber woy cindi hinka (12.000).
REV.7.8	Isufi alkabiilaa boro zenber woy cindi hinka (12.000).
REV.7.8	Benžameŋ alkabiilaa boro zenber woy cindi hinka (12.000).
REV.7.9	Woo banda ga, ay dii, nga ne, alžama beeri foo ne kaŋ boro kul si hin kʼa kabu, ganda kul goo a ra, nda alkabiila kul, nda jama dumi kul, nda šenni kul. I ga kay kokoy gorodogoo nda 
REV.7.10	I ga jinde jer ka kaati ka nee:
REV.7.10	«Hallasiroo manʼti kala ir Koyoo
REV.7.10	kaŋ ga goro kokoy gorodogoo boŋ nda Feeji-izoo wane.»
REV.7.11	Almalaykey kul kaŋ ga kay ka kokoy gorodogoo, nda boro beerey, nda hundikoyni taacaa kuubi kʼi bere na ngi ndumey sinji laboo ra kokoy gorodogoo jine ka sujudu Irkoy se 
REV.7.12	ka nee:
REV.7.12	«Amin! Saabu, nda darža, nda lakkal,
REV.7.12	nda albarka, nda beeray, nda gaabi, nda sahã
REV.7.12	manʼti kala ir Koyoo wane abada hala abada. Amin.»
REV.7.13	Boro beerey affoo na šennoo zaa ka nee ya ne: «Borey wey kaŋ ga darbay beeri kaarawey goo, mayyaŋ no, man ra i hun?» 
REV.7.14	Ay nee a se: «Ay koyoo, ni no ma bay.» Waatoo din a duu ka nee ya ne:
REV.7.14	«Borey no kaŋ hun zarabiyan beeroo dogoo ra.
REV.7.14	I na ngi darbay beerey ɲumay kʼi kaarandi Feeji-izoo kuroo ra.
REV.7.15	Woo se i goo Irkoy kokoy gorodogoo jine kʼa gana cijin nda zaari nga 
REV.7.15	Boraa kaŋ ga goro kokoy gorodogoo ra nʼi daŋ nga hukkumoo cire.
REV.7.16	I si yee ka heray, i si yee ka jaw.
REV.7.16	Waynaa si yee kʼi kar, konni kul si yee kʼi kar.
REV.7.17	Zama Feeji-izoo kaŋ goo kokoy gorodogoo gamoo ra gʼi kur kʼi gongu
REV.7.17	ka koy hunaroo haroo dandidogey ra. Irkoy ga ngi moɲey mundawey kul tuusu.»
REV.8.1	Waatoo kaŋ 
REV.8.2	Ay dii almalayka iyyaa kaŋ ga kay Irkoy jine, laati beeri iyye nondi i se.
REV.8.3	Almalayka tana kaa, a kay sargari tonadogoo ra, wura dugu canbu goo a kone. Dugu boobo nondi a se hala a ma dugoo nda Irkoy boro henanantey kul ŋaarayrey noo sargari tonadogoo ra kaŋ teendi nda wura kaŋ goo kokoy gorodogoo jine. 
REV.8.4	Dugey dulloo sunnaaraa ga hun almalaykaa kaboo ra nda Irkoy boro henanantey ŋaarayrey ka žigi ka koy Irkoy jine. 
REV.8.5	Woo banda ga, almalaykaa na dugu canboo zaa kʼa too sargari tonadogoo nuunaa ra, a nʼa warra laboo ra. Jiŋjiŋyan tee, nda hooloyaŋ, nda meliyaŋ, nda labu jijiriyaŋ.
REV.8.6	Almalayka iyyaa kaŋ kone laati beeri iyyaa goo soolu kʼi kar.
REV.8.7	Ijinaa na laati beeroo kar. Gari nda nuune kaŋ ga birji kuri ra warrandi laboo ga, laboo zamna hinzaa affoo ton, tuurey hinnaa zamna hinzaa affoo ton, subu firzoo kul ton.
REV.8.8	Almalayka hinkantoo na laati beeroo kar, ni mma nee tondi hondu beeri kaŋ ga dii nda nuune ka warrandi teekoo ra. Teekoo zamna hinzaa affoo bere ka tee kuri. 
REV.8.9	Takahaya hundikoyney kaŋ goo teekoo ra hinnaa zamna hinzaa affoo buu. Harihiyey hinnaa zamna hinzaa affoo kayri.
REV.8.10	Almalayka hinzantoo na laati beeroo kar, handaray beeri kaŋ ga dii ma nee bundu boŋ diinante kaŋ ka hun beenaa ra. A kaŋ isawey hinnaa zamna hinzaa affoo boŋ nda hari dandidogey ga. 
REV.8.11	Handaraa maaɲoo manʼti kala Hottay. Harey hinnaa zamna hinzaa affoo bere ka hottu. Boro boobo kaŋ haŋ harey ra buu, zama harey mma hottu.
REV.8.12	Almalayka taacantoo na laati beeroo kar. Waynaa zamna hinzaa affoo, nda handoo zamna hinzaa affoo, nda handarawey hinnaa zamna hinzaa affoo karandi. I kul zamna hinzaa affoo tee kubay. Zaaroo zamna hinzaa affoo gaayoo mana fatta, cijinoo mo takaa din da.
REV.8.13	Ay goo ma guna, de ay maa dutal kaŋ ga deeši beenaa ra beene, a ga jinde jer ka nee: «Bone, bone, bone ga kaŋ laboo gorokey boŋ almalayka hinzaa laati beerey kaŋ ga hima ka kara koyne maaganda se.»
REV.9.1	Woo banda ga, almalayka guwantoo na laati beeroo kar, ay dii handaray kaŋ hun beenaa ra ka kaŋ laboo ga. Guusu futaa miɲoo kufal-izoo nondi a se. 
REV.9.2	Handaraa na guusoo feeri, dullu ga tun guusoo ra ni mma nee alforon beeri dullu. Guusoo dulloo na waynaa nda hewoo bibandi. 
REV.9.3	Ndooyaŋ hun dulloo ra ka kaa laboo ga. Hini nondi i se kaŋ ga hima nda hinoo kaŋ laboo dontoney duu a. 
REV.9.4	A harandi i se kaŋ i masi ifutu tee laboo suboo, nda dumari firzi kul, nda tuuri kul se. Amma i ma ifutu tee adamizey hinne se kaŋ Irkoy tammaasaa sii teɲawey ga. 
REV.9.5	I duu yaamar kaŋ i masʼi wii, amma i mʼi hottandi handu guu. Ngi hottaa ga hima nda donton hottay, waati kaŋ a na boro kar. 
REV.9.6	Alwaatey din ra, adamizey ga buuyan wiri, amma i si duu a. I ga boonay buuyan, amma a ga zuru i se.
REV.9.7	Ndoowey kunturey si hima nda kala bariyaŋ kaŋ soolandi wongu se. Boŋey, ni mma nee kokoy fuula bara i ga kaŋ ga hima nda wura, ngi ndumey ga hima nda adamize ndum. 
REV.9.8	Hinbiri goo i se kaŋ ga hima nda woy hinbiri. Hiɲey ga hima nda ganjihayla hiɲe. 
REV.9.9	Ngi gandey ga hima nda guuru darbay bara i ga. Ngi fatawey hẽeney jindoo ga hima nda torkayaŋ kaŋ bari booboyaŋ gʼi cendi ka zuru ka koy wongu. 
REV.9.10	I goo nda nsunfayyaŋ kaŋ ga hima nda donton nsunfaa nda nga naajoo. Ngi gaaboo sii kala nsunfawey ra ka ifutu tee adamizey se handu guu. 
REV.9.11	Guusu futaa almalaykaa ti ngi kokoyoo. Ebere šenni ra nga maaɲoo ti Abadoŋ (maanaa «halaciyan»), Grek šenni ra nga maaɲoo ti Apoliyoŋ (maanaa «halacikaw»).
REV.9.12	Bone jinaa bisa, nga ne, ihinka ga kaa koyne hayey wey banda ga.
REV.9.13	Almalayka idduwantoo na laati beeroo kar, ay maa jinde foo se kaŋ hun hilli taacaa ra kaŋ goo sargari tonadogoo ra kaŋ teendi nda wura kaŋ goo Irkoy jine. 
REV.9.14	A nee almalayka idduwantoo kaŋ kone laati beeroo goo se: «Almalayka taacaa feeri kaŋ hawandi isa beeroo kaŋ se i ga nee Efrat jeroo ga.» 
REV.9.15	Almalayka taacaa taŋandi kaŋ soolandi waatoo, nda zaaroo, nda handoo, nda jiiroo se ka adamizey hinnaa zamna hinzaa affoo wii. 
REV.9.16	Wongu-izey kaŋ goo bari ga hinnaa manʼti kala boro miliyon zangu hinka (200.000.000). Woo ti hinnaa kaŋ ay maarʼa. 
REV.9.17	Takaa woo nda bangayyanoo ra ay dii bariyaŋ nda borey kaŋ goo i boŋ, guuru darbayyaŋ goo jindey ra kaŋ ga ciray ma nee nuune, i ga bula ma nee safir tondi, i ga kara ma nee 
REV.9.18	Balaawu hinzaa woo: nuunaa, nda dulloo, nda ganjibaaloo kaŋ ga hun miɲey ra na adamizey hinnaa zamna hinzaa affoo wii. 
REV.9.19	Zama baryey hinoo sii kala miɲey nda nsunfawey ra. Ngi nsunfawey ga hima nda gondi, i goo nda boŋyaŋ kaŋ nda i ga ifutu tee.
REV.9.20	Adamizey jerey, wey kaŋ albalaawey wey manʼi wii, i mana 
REV.9.21	I mana tuubi ka ngi borowiiyaney, nda ngi kottawey, nda ngi woy nda aru izefututaraa, nda ngi zaytarawey naŋ.
REV.10.1	Ay dii almalayka tana kaŋ ga gaabi zunbu ka hun beenaa ra, a bankaaray nda duula, beenegondi goo boŋoo ga. Ndumoo ga hima nda waynaa, cewey ga hima nda hugu ganji kaŋ teendi nda nuune. 
REV.10.2	Citaabu kaccu kaŋ ga feera goo kaboo ra. A na nga cee hennaa fur teekoo boŋ, a na ilaalaa fur laboo ga. 
REV.10.3	A na jinde jer ka kaati sanda ganjihayla kaŋ ga booro. Waatoo kaŋ a kaati, jiŋjiŋ iyyaa mo šelaŋ. 
REV.10.4	Waatoo kaŋ jiŋjiŋ iyyaa šelaŋ, ay baa yʼa hantum, amma ay maa jinde foo kaŋ hun beenaa ra kaŋ ga nee: «Hayaa kaŋ jiŋjiŋ iyyaa nʼa har dii ka boori sanda sirri, masʼa hantum.»
REV.10.5	Almalaykaa kaŋ ay dii a kaŋ ga kay teekoo nda laboo ga na nga kabe hennaa jer beenaa here 
REV.10.6	ka žee nda boraa kaŋ ga huna abada hala abada kaŋ na beenaa nda haya kaŋ goo a ra taka, nda laboo nda haya kaŋ goo a ra taka, nda teekoo nda haya kaŋ goo a ra taka. A nee: «Waati sii no koyne. 
REV.10.7	Han kaŋ almalayka iyyantoo ga laati beeroo kar, waati kaŋ a ga soolu ka laati beeroo kar, Irkoy sirroo ga kay, sanda takaa kaŋ nda a na alhabar borya har nga tam annabey se.»
REV.10.8	Jindoo kaŋ ay maa a ga šelaŋ beenaa ra yee ka šelaŋ ya ne ka nee: «Koy ma citaaboo dii kaŋ ga feera kaŋ goo almalaykaa kaŋ ga kay teekoo nda laboo ga kaboo ra.»
REV.10.9	Ay koy almalaykaa do ka nee a se a mʼay noo citaabu kaccaa. A nee ya ne: «A dii mʼa gon. A ga hottu ni gundoo ra, amma a ga kan ni miɲoo ra ma nee yuu.» 
REV.10.10	Ay na citaabu kaccaa dii almalaykaa kaboo ra, ay nʼa gon. A ga kan ay miɲoo ra ma nee yuu, amma kaŋ ay nʼa ŋaa, a hottu ay gundoo ra.
REV.10.11	I nee ya ne: «Kala ma annabitaray tee koyne dumi boobo ga, nda ganda boobo ga, nda šenni boobo ga, nda kokoy boobo ga.»
REV.11.1	Kakaaru nondi ya ne kaŋ ga hima nda bundu, i nee ya ne: «Tun ma koy Irkoy 
REV.11.2	Amma Irkoy hugoo batumaa, a naŋ, masʼa neeši, zama a nka nondi kutakey se. I ga ngi cewey ka koyra henanantaa taama-taama handu woytaaci cindi hinka (42). 
REV.11.3	Ay gʼay seede hinkaa noo hini i ma annabitaray tee, i ga bankaaray nda saaku kasa daŋ ngi ga ka annabitaray tee jirbi zenber foo nda zangu hinka nda woydu (1.260).»
REV.11.4	Seede hinkaa woo manʼti kala 
REV.11.5	Boro kaŋ nee nga ga ifutu tee i se, nuune ga fatta miɲey ra kaŋ ga ngi iberey halaci. Boro kaŋ nee nga ga ifutu tee i se, a tilasu nuunaa din ma koyoo wii. 
REV.11.6	I duu hini ka beenaa daabu ncirɲi masi kaŋ jirbey kaŋ i ga annabitaray tee. I duu hini mo ka harey barmay i ma tee kuri. I duu hini ka laboo kar nda bone dumi kul waati kul kaŋ i baa.
REV.11.7	Waati kaŋ i na ngi seedetaraa tee ka ben, adabbaa kaŋ ga hun guusu futaa ra gʼi wongu, a ga hin ey, a gʼi wii. 
REV.11.8	Ngi gaaham bukawey ga daaru koyra beeroo farroo ra kaŋ se i ga nee annabitaray šenni ra Sodom nda Misira, nongoo kaŋ ra ngi Koyoo 
REV.11.9	Jamawey boroyaŋ, nda alkabiilawey boroyaŋ, nda šenney boroyaŋ, nda gandawey boroyaŋ ga ngi gaaham bukawey guna jirbi hinza nda jere. I si yadda i ma ngi bukawey daŋ saaray ra. 
REV.11.10	Woo kaŋ duu ey kan laboo gorokey se, i ɲaali, i ga gomniyaŋ sanba cere se, zama annabi hinkaa woo nka laboo gorokey zarabi. 
REV.11.11	Amma zaari hinzaa nda jeraa banda ga, hundi hunante kaŋ hun Irkoy do huru i ra, i tun ka kay cewey ga. Hunburay beeri kaa borey ga kaŋ ga dii ey. 
REV.11.12	I maa jinde beeri foo kaŋ hun beenaa ra kaŋ ga nee i se: «Wa žigi ne.» I žigi ka koy beenaa ra duulaa ra, ngi iberey ga dii ey. 
REV.11.13	Alwaatoo din labu jijiriyan beeri tee, koyraa zamna woyaa (10) affoo kaŋ. Boro zenber iyye (7.000) wiiyandi labu jijiroo ra. Wey kaŋ cindi hunbur, de i cindi i ga darža daŋ beenaa Koyoo ga.
REV.11.14	Balaawu hinkantoo bisa, nga ne, ne nda kayna balaawu hinzantoo ga kaa.
REV.11.15	Almalayka iyyantoo na laati beeroo kar, jinde beeriyaŋ šelaŋ beenaa ra ka nee:
REV.11.15	«Aduɲɲa kokoytaraa tee ir Koyoo nda nga 
REV.11.15	A ga laama abada hala abada.»
REV.11.16	Boro beeri waranka cindi taacaa (24) kaŋ ga goro Irkoy jere ngi kokoy gorodogey ra na ngi ndumey sinji laboo ra ka sujudu Irkoy se 
REV.11.17	ka nee:
REV.11.17	«Ir ga albarka daŋ ma ne,
REV.11.17	ir Koyoo Irkoy, Hini-kul-koyoo,
REV.11.17	ni kaŋ ga bara,
REV.11.17	kaŋ gay a ga bara.
REV.11.17	Zama nʼna ni hini beeroo ka goy,
REV.11.17	nʼsintin ka laama.»
REV.11.18	Gandawey futu, amma ni futuyanoo waatoo ka too.
REV.11.18	Bukawey waatoo too kaŋ ra i ga ciitandi.
REV.11.18	Waatoo too kaŋ ra nʼga ni tam annabey, nda ni boro henanantey, nda borey kaŋ ga hunbur ni maaɲoo,
REV.11.18	ikaccey nda ibeerey noo ngi alhakoo.
REV.11.18	Borey kaŋ ga laboo halaci halaciyanoo alwaatoo too.
REV.11.19	Irkoy 
REV.12.1	Tammaasa beeri foo bangay beenaa ra. Woy foo kaŋ waynaa ga tee a se darbay, handoo goo cewey cire, kokoy fuula kaŋ handaray woy cindi hinka (12) goo a ga goo boŋoo ra. 
REV.12.2	A ga tee alhaamidu, a ga kaati nda taamari, nda kuubi, a ga baa ka hay.
REV.12.3	Tammaasa tana bangay beenaa ra, nga ne, a manʼti kala ganjihooga ciray beeri kaŋ se i ga nee 
REV.12.4	Nsunfaa na beenaa handarawey zamna ihinzaa affoo haabu nga bande kʼi warra laboo ga. Dragoŋoo ga kay woyoo jine kaŋ ga hima ka hay hala nga ma zankaa gon za a hayandi. 
REV.12.5	Woyoo na ize daŋ aduɲɲa ra, aru no, nga no ma hima ka gandawey kul kur nda guuru gobu. Izoo zandi ka koy Irkoy jere nda nga kokoy gorodogoo jere. 
REV.12.6	Woyoo hunday zuru ka koy saajoo ra. No din no Irkoy na nongu hanse a se hala i ma duu kʼa noo ŋaayan jirbi zenber foo nda zangu hinka nda woydu (1.260).
REV.12.7	Wongu tee beenaa ra, almalaykaa kaŋ se i ga nee Minkaylu nda nga almalaykey na dragoŋoo wongu. Dragoŋoo mo ga wongu, nga nda nga almalaykey. 
REV.12.8	Amma dragoŋoo mana hin ey, nga nda nga almalaykey mana yee ka duu doo beenaa ra. 
REV.12.9	Dragoŋ beeroo kaŋ ti zaman jinaa gondoo kaŋ se i ga nee Ibilisi nda Šaytan, nga kaŋ ga aduɲɲa kul derandi, warrandi ganda. I nʼa warra laboo ga, nga almalaykey mo warrandi ganda a bande.
REV.12.10	Woo banda ga, ay maa jinde beeri foo beenaa ra kaŋ ga nee:
REV.12.10	«Sohõ hallasiroo, nda gaaboo, nda ir Irkoy 
REV.12.10	nda nga 
REV.12.10	zama ir armey wurrukaa,
REV.12.10	kaŋ gʼi wurru ir Irkoy jine cijin nda zaari, warrandi ganda.
REV.12.11	Ngi, i hin a 
REV.12.11	nda ngi seedetaraa šennoo maaganda.
REV.12.11	I na ngi hundoo fur kʼa noo buuyan se.
REV.12.12	Woo maaganda se beenawey, war ma ɲaali,
REV.12.12	war nda wey kaŋ ga goro war ra.
REV.12.12	Laboo nda teekoo, war bone,
REV.12.12	zama Ibilisi zunbu war ga, a ga futu,
REV.12.12	a ga bay kaŋ nga sii nda waati kuku.»
REV.12.13	Waatoo kaŋ dragoŋoo bay kaŋ nga nka warrandi laboo ga, a na woyoo gaarandi kaŋ na zankaaroo hay. 
REV.12.14	Dutal beeri fata hinkaa nondi woyoo se hala a ma deeši ka koy saajoo ra, nongoo kaŋ soolandi a se, i gʼa ŋandi no din jiiri hinza nda jere, nga nda gondoo ga mooru cere. 
REV.12.15	Gondoo ga hari firši kʼa kaa nga miɲoo ra, a ga tee ma nee isa hala nga ma bondaa ka woyoo zaa. 
REV.12.16	Amma laboo na woyoo faaba, a na nga boŋ feeri, de a na isaa gon kaŋ dragoŋoo nʼa firši kʼa kaa nga miɲoo ra. 
REV.12.17	Dragoŋoo futu woyoo ga, a koy woyoo hayrey cindoo wongu, wey kaŋ ga Irkoy yaamarey dii, de i ga Isa seedetaraa too. 
REV.12.18	Dragoŋoo kay teekoo guraa labutaasoo ga.
REV.13.1	Woo banda ga, ay dii adabba kaŋ goo nda hilli woy (10) nda boŋ iyye fatta teekoo ra. Nga hilley, kokoy fuula kaccu woy (10) goo i ga, de boŋey ga maayaŋ hantumandi kaŋ ga Irkoy wow. 
REV.13.2	Adabbaa kaŋ ay dii a ga hima mardenda, cewey ga hima nda ganjihooga kaŋ se i ga nee 
REV.13.3	Adabbaa boŋey affoo ga hima nda haya kaŋ nka koosandi hala a goo buuyan mee ga. Amma marayyanoo kaŋ nʼa daŋ buuyan mee ga duu baani. Laboo kul borey kayfi, de i hanga adabbaa. 
REV.13.4	I sujudu dragoŋoo se, zama a na adabbaa noo hini, i sujudu adabbaa se ka nee:
REV.13.4	«May no ma hima nda adabbaa,
REV.13.4	may no ma hin kʼa wongu?»
REV.13.5	Adabbaa duu mee ka deenebeeray šenniyaŋ har nda ka wowiyaŋ har Irkoy se. Hini nondi a se ka goy handu woytaaci cindi hinka (42). 
REV.13.6	A na miɲoo feeri ka Irkoy wow, a na Irkoy maaɲoo, nda Irkoy hukkumoo, nda beenaa gorokey wow. 
REV.13.7	Fondo nondi a se ka Irkoy boro henanantey wongu ka hin ey. Hini nondi a se alkabiila kul ga, nda jama kul ga, nda šenni kul ga, nda ganda kul ga. 
REV.13.8	Laboo gorokey kul kaŋ maaɲey mana hantumandi za aduɲɲa daaruroo ga 
REV.13.9	Boro kaŋ goo nda haŋa ma maa.
REV.13.10	Boro kaŋ ga hima baɲɲataray ma koy baɲɲataray.
REV.13.10	Boro kaŋ ga hima ka wiiyandi nda takuba
REV.13.10	Woo ti Irkoy boro henanantey muɲeyanoo nda ngi naanaa waatoo.
REV.13.11	Ay dii adabba tana kaŋ fatta laboo ra. A goo nda hilli hinka ma nee feeji-ize waneyaŋ. Amma a ga šelaŋ ma nee 
REV.13.12	A si goy nda kala adabba jinaa hinoo, adabba jinaa jinoo ra. A ga laboo nda borey kaŋ ga goro a ga gaabi i ma sujudu adabba jinaa se kaŋ duu baani nga marayyanoo ra kaŋ nʼa daŋ buuyan mee ga. 
REV.13.13	A ga tammaasa kayfante beeriyaŋ tee hala nongu kaŋ ra a ga ba nuune zumandi ka hun beenaa ra ka kaa laboo ga borey jine. 
REV.13.14	A ga laboo gorokey derandi nda tammaasa kayfantey kaŋ nondi a se a mʼi tee adabba jinaa jinoo ra. A nee laboo gorokey se i ma assuura tee adabbaa se kaŋ takuba nʼa maray, amma a yee ka huna. 
REV.13.15	Hini nondi a se ka hundi funsu assuuraa ra hala a ma hin ka ba šelaŋ a ma kate boro kul kaŋ si sujudu assuuraa se ma wiiyandi. 
REV.13.16	Adabbaa na taka tee kaŋ ra boro kaccey nda ibeerey, almankoyney nda talkey, borciney nda baɲɲey, i kul, tammaasa ma huru kabe hennaa wala teɲaa ga. 
REV.13.17	Boro kul si hin ka day wala ka neere nda manʼti tammaasaa bara a ga, maanaa adabbaa maaɲoo wala nga lanbaa.
REV.13.18	Ne ra lakkal goo. Boro kaŋ goo nda fahami ma adabba lanbaa hinnaa kabu. Adamize lanba no, lanbaa manʼti kala zangu iddu nda woydu cindi iddu (666).
REV.14.1	Ay goo ma guna, nga ne, 
REV.14.2	Ay maa jinde foo kaŋ hun beenaa ra kaŋ ma nee hari beeri nda jiŋjiŋyaŋ jinde beeri. Jindoo kaŋ ay maarʼa ga hima nda kurbu beeri karkawyaŋ kaŋ ga ngi kurbey kar. 
REV.14.3	I ga dooni taaga don kokoy gorodogoo jine, nda hundikoyni taacaa jine, nda boro beerey jine. Boro kul si hin ka doonoo din denden nda manʼti boro zenber zangu nda zenber woytaaci cindi taacaa (144.000) hinne kaŋ dayandi ka kaa kabe ra laboo ga.
REV.14.4	Borey no kaŋ mana ngi boŋ žiibandi nda woyey, i si woy bay. Borey no kaŋ ga hanga Feeji-izoo nongu kul kaŋ ra a ga koy. I nka dayandi ka kaa kabe ra ka hun borey ra ka nondi ka tee Irkoy nda Feeji-izoo se dumaray-ize jina-jinawey.
REV.14.5	Taari mana bay ka diyandi miɲey ra, laybu sii i ga.
REV.14.6	Woo banda ga, ay dii almalayka tana kaŋ ga deeši beenaa ra beene, 
REV.14.7	A na jinde jer ka nee: «Wa hunbur Irkoy, war ma darža daŋ a ga, zama nga ciitoo waatoo too. Wa sujudu Boraa se kaŋ na beenaa, nda gandaa, nda teekoo, nda hari dandidogey tee.»
REV.14.8	Almalayka tana kaa, almalayka hinkantoo no kaŋ kaa ijinaa banda ga, a nee: «A kaŋ, Babiloŋ beeroo kaŋ, nga kaŋ na gandawey kul haŋandi nga 
REV.14.9	Almalayka tana kaa koyne, ihinzantoo no kaŋ kaa bandawey ga, a na jinde jer ka nee: «Boro kaŋ sujudu adabbaa nda nga assuuraa se, de a duu tammaasa teɲaa wala kaboo ga, 
REV.14.10	boraa mo ga Irkoy futuroo alaneb hari mooraa kaŋ mana ɲaami ka kaa gaaboo ra haŋ kaŋ doorandi nga futuroo potoo ra. Boraa ga torro nuunaa nda 
REV.14.11	Ngi torraa dulloo ga žigi beene abada hala abada. Cijin nda zaari i sii nda hunanzamay. Borey no kaŋ sujudu adabbaa nda nga assuuraa se nda borey kaŋ duu nga maaɲoo tammaasaa.»
REV.14.12	Irkoy boro henanantey muɲeyanoo waatoo ne, ngi kaŋ na Irkoy yaamarey dii, de i na Isa naanaa dii.
REV.14.13	Woo banda ga, ay maa jinde foo kaŋ hun beenaa ra ka nee: «Hantum: ‹Borey duu gomni kaŋ buu za sohõ da i goo ir Koyoo bande.› Irkoy 
REV.14.14	Ay goo ma guna, nga ne, duula kaaray, duulaa boŋ boro foo ga goro kaŋ ga hima nda adamize. Wura kokoy fuula goo boŋoo ra, kaboo ra cendi mee kaana goo. 
REV.14.15	Almalayka tana fatta kate Irkoy 
REV.14.16	Boraa kaŋ ga goro duulaa boŋ na nga cendoo daŋ laboo ra, laboo hegaa tee.
REV.14.17	Almalayka tana fatta ka hun Irkoy hugoo ra kaŋ goo beenaa ra, nga mo, cendi mee kaana goo a kone.
REV.14.18	Almalayka tana koyne fatta ka hun sargari tonadogoo ra. A duu hini nuune ga, a na jinde jer ka kaati ka šelaŋ woo kaŋ kone cendi mee kaana goo ga ka nee a se: «Cendi mee kaanaa zaa, 
REV.14.19	Almalaykaa na nga cendoo daŋ laboo ga, a na laboo alanebɲaŋoo izey dogu. A na nga hegaa warra Irkoy futuroo jinay beeroo ra. 
REV.14.20	I na alaneb-izey motti nda ngi cewey jinaa ra koyraa dumaa ga. Jinaa din kuri fatta a ra kaŋ ga doo hala kilomeetar zangu hinza (300) cine ka koy ka žigi ka too baryey aljamey do.
REV.15.1	Ay yee ka dii beenaa ra tammaasa tana, ibeeri no, a ga kayfandi, almalayka iyye kaŋ kone balaawu iyye goo, balaawu kokorantey no, balaawey wey no ma Irkoy futuroo timmandi.
REV.15.2	Ay dii haya kaŋ ga hima nda teekoo kaŋ teendi diji ra, a ga birji nuune ra. Borey kul kaŋ hin adabbaa, nda nga assuuraa, nda nga maaɲoo lanbaa ga kay teekoo kaŋ teendi nda diji miɲoo ga, Irkoy kurbu beerey goo i kone. 
REV.15.3	I ga Musa, Irkoy tamoo doonoo
REV.15.3	«Ir Koyoo Irkoy, Hini-kul-koyoo,
REV.15.3	ni teegoyey ga beeri, i ga kayfandi.
REV.15.3	Gandawey Kokoyoo
REV.15.3	ni fondawey ga šerre, cimiyaŋ no!
REV.15.4	Ir Koyoo, may ka si hunbur ni,
REV.15.4	may ka si ni maaɲoo beerandi?
REV.15.4	Zama ni hinne no ma henan,
REV.15.4	gandawey kul ga kaa ka sujudu ni jine,
REV.15.4	zama ni teegoy šerrantey bangay.»
REV.15.5	Wey banda ga, ay dii Irkoy 
REV.15.6	Almalayka iyyaa kaŋ kone balaawu iyyaa goo fatta Irkoy hugoo ra. 
REV.15.7	Hundikoyni taacaa affoo na almalayka iyyaa noo wura poti iyye kaŋ ga too nda Irkoy kaŋ ga huna abada hala abada futuroo. 
REV.15.8	Irkoy hugoo too nda dullu kaŋ ti Irkoy daržaa nda nga hinoo tammaasa. Boro kul si hin ka huru Irkoy hugoo ra hala waati kaŋ almalayka iyyaa balaawu iyyaa ben.
REV.16.1	Woo banda ga, ay maa jinde beeri foo kaŋ hun Irkoy 
REV.16.2	Ijinaa koy, a na nga potoo doori laboo ga. Futta laala futa fatta adamizey ga kaŋ ga adabbaa tammaasaa goo, wey kaŋ ga sujudu nga assuuraa se.
REV.16.3	Almalayka hinkantoo na nga potoo doori teekoo boŋ. Haroo tee ma nee bukaw kuri. Hayey kul kaŋ ra hundi goo kaŋ goo teekoo ra buu.
REV.16.4	Ihinzantoo na nga potoo doori isawey boŋ nda hari dandidogey ra, i bere ka tee kuri. 
REV.16.5	Ay maa harey almalaykaa ga nee:
REV.16.5	«Ni kaŋ ga bara,
REV.16.5	kaŋ gay a ga bara,
REV.16.5	Irkoy Boro Henanantaa,
REV.16.5	ni ciiti nda takaa woo, nʼga šerre.
REV.16.6	Zama i na Irkoy boro henananteyaŋ
REV.16.6	nda annabiyaŋ kurey doori.
REV.16.6	Nʼnʼi noo kuri i mʼa haŋ,
REV.16.6	i ga hima nda a.»
REV.16.7	Ay maa sargari tonadogoo ga šelaŋ ka nee:
REV.16.7	«Cimi no, ir Koyoo Irkoy, Hini-kul-koyoo,
REV.16.7	ni ciitey ti cimi, i ga šerre.»
REV.16.8	Almalayka taacantoo na nga potoo doori waynaa boŋ, hini nondi waynaa se ka adamizey ton nda nuune. 
REV.16.9	Konni beeri na borey kukuray. I na Irkoy maaɲoo wow kaŋ goo nda hini bonawey wey ga. I wanji ka 
REV.16.10	Igguwantoo na nga potoo doori adabbaa kokoy gorodogoo boŋ, nga laamaa dogoo tee kubay. Adamizey ga ngi deeney ɲama dooray se. 
REV.16.11	I ga beenaa Koyoo wow ngi dorawey nda futtawey maaganda se. I mana tuubi ngi teegoyey ra.
REV.16.12	Idduwantoo na nga potoo doori isa beeroo ra kaŋ se i ga nee Efrat, haroo kogu hala fondo ma teendi kokoyey se kaŋ ga kaa ka hun waynahunay. 
REV.16.13	Ay dii ganji hinza kaŋ ma nee nbala kaŋ ga hun ganjihoogaa kaŋ se i ga nee 
REV.16.14	Ganji hundiyaŋ no kaŋ ga tammaasa kayfanteyaŋ tee. I ga koy aduɲɲa kul kokoyey do kʼi marga Irkoy, Hini-kul-koyoo zaari beeroo wongoo se.
REV.16.15	– «Nga ne, ay ga kaa sanda zay. Boraa duu gomni kaŋ ga hanna cijin nda zaari, kaŋ ga nga bankaarawey dii hala nga masi dira nga gaa koonu, borey masi dii nga haawoo.» – 
REV.16.16	Ganjey nʼi marga nongoo kaŋ se i ga nee Ebere šenni ra Harmagedoŋ
REV.16.17	Almalayka iyyantoo na nga potoo doori hewoo bande. Irkoy hugoo ra jinde beeri foo hun kokoy gorodogoo ra ka nee: «A teendi ka ben.» 
REV.16.18	Meliyaŋ, nda jindeyaŋ, nda jiŋjiŋyaŋ teendi. Labu jijiri beeri tee. Labu jijiroo kaŋ teendi laalayanoo nda beeriyanoo cine mana bay ka tee za adamize kaa laboo ga. 
REV.16.19	Koyra beeroo zamna-zamna hinza, gandawey koyrawey kaŋ, Irkoy hongu Babiloŋ beeroo kʼa noo potoo kaŋ ra 
REV.16.20	Gungey kul zuru, tondi hondey si diyandi koyne. 
REV.16.21	Gari beeriyaŋ kaŋ affoo kul ga too kilo woytaaci cindi guu (45) cine tiŋyan hun beenaa ra ka kaŋ adamizey boŋ, adamizey ga Irkoy wow garey bonaa se, zama bonaa ga hanse ka beeri.
REV.17.1	Almalayka iyyaa kaŋ kone poti iyyaa goo affoo kaa, a šelaŋ ya ne ka nee: «Kaa, ay ga woykuuru beeroo kaŋ goo hari beerey miɲey ga ciitoo cebe ma ne. 
REV.17.2	Nga bande laboo kokoyey na woy nda aru izefututaray tee. Laboo gorokey na ngi boŋ suwandi nda 
REV.17.3	Irkoy 
REV.17.4	Woyoo ga bankaaray nda darbay ciray, ciray henna, nda iciray zaram, a taalam nda wura, nda tondi hay šendayaŋ, nda alyakuutuyaŋ. Wura poti goo kaboo ra kaŋ ga too nda haya harramanteyaŋ nda nga woy nda aru izefututaraa žiiboo. 
REV.17.5	Teɲaa ga, maa foo hantumandi, sirri no kaŋ ti:
REV.17.5	«Babiloŋ beeroo, woykuurey nda laboo haya harramantey ɲaa».
REV.17.6	Ay dii woyoo suu nda Irkoy boro henanantey kuroo nda Isa seedewey kuroo. Kaŋ ay dii a, ay hanse ka boŋhaway.
REV.17.7	Almalaykaa nee ya ne: «Macin se nʼga boŋhaway? Ay ga woyoo nda adabbaa kaŋ boŋ a goo, kaŋ goo nda boŋ iyye nda hilli woy (10) sirroo feeri ma ne. 
REV.17.8	Adabbaa kaŋ nʼdii a bay ka bara, amma sohõ a sii no, a ga kaa ka žigi ka hun guusu futaa ra ka koy halaciyan here. Laboo gorokey kaŋ maaɲey mana hantumandi za aduɲɲa daaruroo ga hunaroo citaaboo ra, boŋey ga haw nda i dii adabbaa, zama a bay ka bara, a sii no, amma a ga kaa ka bara.
REV.17.9	Ne ra lakkal goo kaŋ ga fahami noo: boŋ iyyaa manʼti kala tondi hondu iyyaa kaŋ ga woyoo ga goro. Kokoy iyyaa mo no. 
REV.17.10	Igguu i ra kaŋ, affoo ga bara, ikokorantaa mana kaa jina, amma waati kaŋ a kaa, a tilasu a masi waati kuku tee. 
REV.17.11	Adabbaa kaŋ bay ka bara, kaŋ si bara sohõ, nga ti kokoy yaahantoo. A goo kokoy iyyaa mo ra, a ga koy halaciyan here.
REV.17.12	Hilli woyaa (10) kaŋ nʼdii a manʼti kala kokoy woy (10) kaŋ mana duu laamaa jina, amma i duu hini sanda kokoy haya kaŋ ga sawa nda guuru foo cine, adabbaa bande. 
REV.17.13	I tee ibaayi foo kaŋ ti ka ngi gaaboo nda ngi hinoo noo adabbaa se. 
REV.17.14	I ga 
REV.17.15	Woo banda ga, a nee ya ne: «Harey kaŋ nʼdii ey, nongoo kaŋ ra woykuuroo ga goro manʼti kala jamayaŋ, nda boro booboyaŋ, nda gandayaŋ, nda šenniyaŋ. 
REV.17.16	Hilli woyaa (10) kaŋ nʼdii a nda adabbaa ga woykuuroo konnay, i gʼa kabe koonay kʼa naŋ gaa koonu. I ga nga hamoo ŋaa, i gʼa ton nuune ra kʼa tee boosu. 
REV.17.17	Zama Irkoy daŋ biney ra i ma nga ibaayoo tee, i tee ibaayi foo, i ma ngi laamaa noo adabbaa se hala waati kaŋ Irkoy šenney tabati.
REV.17.18	Woyoo kaŋ nʼdii a manʼti kala koyra beeroo kaŋ goo ma laboo kokoyey juwal.»
REV.18.1	Woo banda ga, ay dii almalayka tana kaŋ zunbu ka hun beenaa ra. A goo nda hini beeri, de nga daržaa na laboo kul kaarandi. 
REV.18.2	A na jinde jer ka kaati ka nee:
REV.18.2	«A kaŋ, Babiloŋ beeroo kaŋ.
REV.18.2	A tee ganjey hugoo, a tee hundi žiibi kul lanbadogoo.
REV.18.2	Ciraw harramante [nda adabbaa harramante kaŋ ti konnayhaya] kul lanbadogoo no.
REV.18.3	Gandawey kul na 
REV.18.3	Laboo kokoyey na izefututaray tee a bande,
REV.18.3	laboo maamalakey na alman tee nga addahar bajoo ra.»
REV.18.4	Ay maa jinde tana kaŋ hun beenaa ra, a nee:
REV.18.4	«Ay jamaa, wa fatta a ra hala war masi hanga a bande nga zunubey ra,
REV.18.4	hala nga bonawey ra, haya masi kaŋ war boŋ.
REV.18.5	Zama nga zunubey žigi-žigi cere boŋ hala beenaa ra,
REV.18.5	Irkoy hongu nga goy futawey.
REV.18.6	Wʼa bana nda nga hunday bana takaa,
REV.18.6	wa nga teegoyey cine hinka yeeti a se.
REV.18.6	Alaneb hari moora kaŋ a nʼa birji potoo ra,
REV.18.6	wa nga cine hinka birji a se.
REV.18.7	Takaa kaŋ nda a na nga boŋ noo darža ka addahar,
REV.18.7	wʼa noo woo din hinnaa hottay nda binehẽenay.
REV.18.7	Zama a ga nee nga binoo ra:
REV.18.7	‹Ay ga goro sanda kokoy woy,
REV.18.7	ay manʼti woy kaŋ kurɲoo buu,
REV.18.7	ay si buuyan batu marga abada.›
REV.18.8	Woo maaganda se zaari folloku nga bonawey ga kaŋ a ga kaŋyaŋ ti:
REV.18.8	buuyan, nda beray goraa, nda heray, de a ga tonandi nuune ra ka tee boosu,
REV.18.8	zama ir Koyoo Irkoy kaŋ nʼa ciiti ga gaabi.»
REV.18.9	Laboo kokoyey kaŋ na woy nda aru izefututaray tee a bande ka addahar ga hẽe ka yooyo waati kaŋ i dii nuunaa kaŋ gʼa ton dulloo. 
REV.18.10	I ga kay nongu mooro ra nga hottaa hunburaa maaganda se, i ga nee:
REV.18.10	«Ni bone, ni bone, koyra beeroo,
REV.18.10	Babiloŋ koyra gaabantaa,
REV.18.10	guuru folloku ra ciitoo zunbu ni ga!»
REV.18.11	Laboo maamalakey mo gʼa hẽe ka buuyan batu marga a se, zama boro kul si yee ka ngi jinaa day.
REV.18.12	Jinaa manʼti kala wura, nda nzorfu kaaray, nda tondi hay šenda, nda alyakuutu, nda šukka baana hay šenda, nda šukka ciray hay šenda, nda alharru šukka, nda šukka ciray zaram, nda bundu hew kaana dumi kul, nda tarkunday hiɲe taalam dumi kul, nda bundu hay šenda taalam dumi kul, nda alhan, nda guuru, nda tondi henna, 
REV.18.13	nda alkalfa, nda day-day, nda dugu hew kaana, nda turaari, nda dugu, nda alaneb hari moora, nda jii, nda farin henna, nda alkama, nda hawyaŋ, nda feejiyaŋ, nda bariyaŋ, nda torkayaŋ, nda tamyaŋ, nda boro hundikoyniyaŋ.
REV.18.14	«Hayey kaŋ ni hundoo ga bagʼey mooru ni ga.
REV.18.14	Hayey kul kaŋ ga boori i ga nere dere ma ne.
REV.18.14	I si duwandi koyne.»
REV.18.15	Hayey wey maamalakey kaŋ duu Babiloŋ bande alman ga kay nongu mooro ra nga hottaa hunburaa maaganda se, i ga hẽe i ga buuyan batu marga. 
REV.18.16	I ga nee:
REV.18.16	«Ni bone, ni bone, koyra beeroo
REV.18.16	kaŋ ga bankaaray nda šukka baana hay šenda,
REV.18.16	nda darbay ciray, ciray henna, nda iciray zaram,
REV.18.16	a ga taalam nda wura, nda tondi hay šenda, nda alyakuutu.
REV.18.17	Guuru folloku ra alman beeroo woo kul tee yaada.»
REV.18.17	Harihii beeri zurandikey, nda haya kul kaŋ ga dira gamoo din ra, harihii goykey, nda boro kul kaŋ ga goy teekoo boŋ kay nongu mooro ra. 
REV.18.18	Kaŋ i ga dii nuunaa kaŋ gʼa ton dulloo, i kaati ka nee: «May ti koyraa kaŋ ga hima koyra beeroo?» 
REV.18.19	I na labu warra ngi boŋey ga, i ga hẽe i ga buuyan batu marga ka kaati ka nee:
REV.18.19	«Ni bone, ni bone, koyra beeroo
REV.18.19	kaŋ na borey kul kaŋ goo nda hii beeriyaŋ teekoo boŋ tee alman nga almaanoo ra!
REV.18.19	Zama guuru folloku a tee saaji.»
REV.18.20	Beenaa, ɲaali nda nga kayriroo!
REV.18.20	War mo, Irkoy boro henanantey, nda 
REV.18.20	wa ɲaali nda nga kayriroo,
REV.18.20	zama Irkoy ciiti ka ciiti dunbu war se a ga.
REV.18.21	Almalayka foo kaŋ ga gaabi na tondi kaŋ ma nee fufutondi zaa kʼa warra teekoo ra ka nee:
REV.18.21	«Takaa woo nda Babiloŋ koyra beeroo ga warrandi ganda nda sahã,
REV.18.21	a si yee ka diyandi.
REV.18.22	Kurbu beeri karkey, nda hooraykey, nda laatikarkey, nda laati beeri karkey jindey si yee ka mandi ni do.
REV.18.22	Goy dumi kul kabe goyteeri si yee ka diyandi ni do.
REV.18.22	Fufutondoo jindoo si yee ka mandi ni do.
REV.18.23	Fitilla gaayoo si yee ka dii ni do,
REV.18.23	aruhiijoo nda woyhiijoo jindoo si yee ka mandi ni do.
REV.18.23	Zama ni maamalakey ti laboo boro beerey,
REV.18.23	ni kottaa na gandawey kul darga.»
REV.18.24	Nga do annabey, nda Irkoy boro henanantey, nda borey kul kaŋ koosandi laboo ga kurey garandi.
REV.19.1	Woo banda ga, ay maa ma nee alžama boobo jinde beeri beenaa ra kaŋ ga nee:
REV.19.1	«
REV.19.1	Hallasiyan, nda darža, nda hini ti ir Irkoy wane.
REV.19.2	Zama nga ciitey ti cimi, i ga šerre,
REV.19.2	a na woykuuru beeroo ciiti kaŋ na laboo halaci nda nga woy nda aru izefututaraa.
REV.19.2	A na woykuuroo banandi nga hunday Irkoy baɲɲey kuroo alhakoo.»
REV.19.3	Ngi cee hinkantoo i ga nee:
REV.19.3	«Aleluya!
REV.19.3	Nga dulloo ga žigi abada hala abada.»
REV.19.4	Boro beeri waranka cindi taacaa (24) nda hundikoyni taacaa sujudu ka Irkoy kaŋ goo kokoy gorodogoo ra saabu ka nee:
REV.19.4	«Amin, Aleluya!»
REV.19.5	Jinde foo hun kokoy gorodogoo ra ka nee:
REV.19.5	«Wa ir Irkoy saabu,
REV.19.5	war kul nga baɲɲey
REV.19.5	[nda] war kaŋ ga hunbur a,
REV.19.5	ikaccey nda ibeerey.»
REV.19.6	Woo banda ga, ay maa ma nee alžama beeri jinde. A ga hima nda hari beeri jinde nda jiŋjiŋyan gaabanteyaŋ jinde kaŋ ga nee:
REV.19.6	«
REV.19.6	Zama ir Koyoo Irkoy, Hini-kul-koyoo na nga laamaa gorandi.
REV.19.7	Ir ma ɲaali, ir ma yafarhã, ir ma darža daŋ a ga,
REV.19.7	zama 
REV.19.8	A duu fondo ka darbay šukka baana hay šenda nerante alhakiika daŋ,
REV.19.8	darbay šukka baana hay šendaa manʼti kala Irkoy boro henanantey teegoy šerrantey.»
REV.19.9	Almalaykaa
REV.19.10	Ay kaŋ cewey cire ka sujudu a se. Amma a nee ya ne: «Hawgay masi woo tee, ay manʼti kala ni nda ni armey tam hangasinoo kaŋ ga Isa seedetaraa dii. Sujudu Irkoy se, zama Isa seedetaraa ka annabey tuti i ma šelaŋ.»
REV.19.11	Woo banda ga, ay dii beenaa feeri, nga ne, bari kaaray foo ne, boraa kaŋ goo a boŋ [maaɲoo] ti Laadirantaa nda Cimikoynoo. A ga ciiti, a ga wongu nda šerretaray. 
REV.19.12	Moɲey ga hima nda nuune deene, boŋoo boŋ kokoy fuula kaccu boobo goo, maa foo hantumandi a ga kaŋ boro kul sʼa bay nda manʼti nga hinne. 
REV.19.13	Darbay goo jindoo ra kaŋ sufandi kuri ra, maaɲoo manʼti kala «Irkoy meešennoo». 
REV.19.14	Wongu-izey kaŋ goo beenaa ra hanga a, i goo bari kaarayyaŋ ga, šukka baana hay šenda kaaray alhakiika goo jindey ra. 
REV.19.15	Miɲoo ra takuba mee kaana fatta hala a ma duu ka gandawey kar. Nga no mʼi kur nda guuru gobu. Nga no ma 
REV.19.16	Nga darbaa nda ceehamoo, maa foo hantumandi i ga kaŋ ti «kokoyey Kokoyoo, koyey Koyoo».
REV.19.17	Ay dii almalayka foo kaŋ ga kay waynaa boŋ, a na jinde jer ka kaati cirawey kul ga kaŋ ga deeši beenaa ra beene ka nee i se: «Wa kaa, wa marga Irkoy hoyandi beeroo ra 
REV.19.18	hala war ma kokoyyaŋ, nda sooje boŋkoyni beeriyaŋ, nda bariyaŋ nda ngi kaarukey hamey, nda borey kul hamey ŋaa, borciney nda baɲɲey, ikaccey nda ibeerey hamey.»
REV.19.19	Ay dii adabbaa, nda laboo kokoyey, nda ngi wongu-izey, i marga ka boraa kaŋ goo baryoo boŋ nda nga wongu-izey wongu. 
REV.19.20	Adabbaa diyandi, nga nda taari annaboo kaŋ goo a bande, kaŋ na tammaasa kayfantey tee a jine kaŋ nda a na borey darga kaŋ ga adabbaa tammaasaa goo, kaŋ ga sujudu nga assuuraa se. Ihinkaa kul ngi hunantaa warrandi guusu beeroo ra kaŋ ra nuune nda 
REV.19.21	Borey cindey, boraa kaŋ cindi ka goro baryoo boŋ takubaa kaŋ fatta miɲoo ra nʼi wii, cirawey kul kungu ngi hamoo ra.
REV.20.1	Woo banda ga, ay dii almalayka foo kaŋ goo ma zunbu ka hun beenaa ra, guusu futaa kufal-izoo goo kaboo ra nda guuru karfu beeri foo. 
REV.20.2	A na ganjihoogaa kaŋ se i ga nee 
REV.20.3	A nʼa warra guusu futaa ra, a nʼa kufal ka tammaasa daŋ a ga, a masi yee ka duu ka gandawey darga hala jiiri zenber faa (1.000) ma timme. Woo banda ga, a tilasu a ma feerandi alwaati kayna se.
REV.20.4	Ay dii kokoy gorodooyaŋ, borey kaŋ ga goro i boŋ duu hini ka ciiti. Ay dii borey hundey kaŋ i na boŋey kaa jindey ga Isa seedetaraa, nda Irkoy meešennoo maaganda se, nda borey kaŋ mana sujudu adabbaa nda nga assuuraa se, adabbaa tammaasaa mana huru teɲawey ga, a mana huru kabey ga. I huna koyne ka laama 
REV.20.5	Bukawey jerey si huna koyne kala waati kaŋ jiiri zenber faa (1.000) timme. Woo ti tunyan jinaa. 
REV.20.6	Boraa duu gomni kaŋ goo tunyan jinaa woo ra, a jisandi jere ga Irkoy se, buuyan hinkantoo si duu borey wey ga hini. I ga tee Irkoy nda Almasihu 
REV.20.7	Waati kaŋ jiiri zenber faa (1.000) timme, Šaytan ga feerandi ka hun kasaa ra. 
REV.20.8	A ga fatta ka gandawey darga kaŋ goo laboo kanje taacaa ga, maanaa Gog nda Magog
REV.20.9	I žigi ka koy laboo tefayyanoo kul ga, i na Irkoy boro henanantey jamaa kaloo nda koyraa kaŋ Irkoy ga bagʼa kuubi kʼa bere. Amma nuune zunbu ka hun beenaa ra kʼi halaci. 
REV.20.10	Ibilisi kaŋ nʼi darga warrandi guusu beeroo ra kaŋ ra nuune nda 
REV.20.11	Ay dii kokoy gorodoo beeri kaaray nda boraa kaŋ ga goro a boŋ, laboo nda beenaa zuru a jine hala nongu kaŋ ra i mana yee ka duu doo. 
REV.20.12	Ay dii bukawey, ibeerey nda ikaccey, i ga kay kokoy gorodogoo jine, citaabuyaŋ feerandi, citaabu tana mo feerandi kaŋ ti hunaroo citaaboo. Bukawey ciitandi ka sawa nda hayey kaŋ hantumandi citaabey ra ngi teegoyey ga. 
REV.20.13	Teekoo na bukawey noo kaŋ goo nga ra. Buuyanoo nda alaaharaa na ngi bukawey noo. Affoo kul ciitandi ka sawa nda nga teegoyey. 
REV.20.14	Buuyanoo nda alaaharaa warrandi guusu beeroo ra kaŋ ra nuune ga dii: guusu beeroo kaŋ ra nuune ga dii ti buuyan hinkantoo. 
REV.20.15	Boro kaŋ mana hantumandi hunaroo citaaboo ra ga warrandi guusu beeroo ra kaŋ ra nuune ga dii.
REV.21.1	Ay dii beene taaga nda ganda taaga, zama beene jinaa nda ganda jinaa dere, teekoo mo si bara koyne. 
REV.21.2	Ay dii koyra henanantaa kaŋ ti Žerizalem taagaa kaŋ zunbu ka hun beenaa ra Irkoy do. A soolu sanda woyhiiji kaŋ taalam nga kurɲoo se. 
REV.21.3	Ay maa jinde beeri foo kaŋ hun kokoy gorodogoo ra ka nee: «Irkoy hukkumoo ne adamizey game. Irkoy ga goro i bande, i ga tee nga jamaa, Irkoy hunday goo i bande [sanda ngi Irkoy]. 
REV.21.4	A ga munday kul tuusu kʼa kaa moɲey ra. Buuyan si yee ka bara, buuyan batu si yee ka bara, kaati si bara koyne, marayyan si bara koyne, [zama] haya jinawey dere.»
REV.21.5	Boraa kaŋ ga goro kokoy gorodogoo ra nee: «Nga ne, ay ga hayaa kul tee itaaga.» A nee koyne: «Hantum, zama šenney wey ga henan, cimiyaŋ no.» 
REV.21.6	A yee ka nee ya ne: «A tee ka ben, agay, agay ti Alfa nda Omega
REV.21.7	Boro kaŋ hin ga hayey wey tubu, ay ga tee a se Irkoy, a ga tee ya ne ize. 
REV.21.8	Amma alkubey, nda borey kaŋ si naanay, nda harramantey, nda borowiikey, nda woy nda aru izefututaray teekey, nda kottekoyney, nda tooru ganakey, nda taariharkey kul bagaa manʼti kala guusu beeroo kaŋ ra nuune nda 
REV.21.9	Almalayka iyyaa kaŋ kone poti iyyaa goo kaŋ ga too nda balaawu iyye kokorantey affoo kaa ka šelaŋ ya ne ka nee: «Kaa, ay ga ni cebe woyhiijoo, 
REV.21.10	Irkoy 
REV.21.11	Irkoy daržaa goo a ga, nga nereyanoo ga hima nda tondi hay šenda, a ga hima nda jasp tondi murmurante hay šenda. 
REV.21.12	A goo nda cete kuku beeri, a goo nda mee woy cindi hinka (12), koyraa miɲey ga almalayka woy cindi hinka (12) goo. Maayaŋ hantumandi koyraa miɲey ga, i manʼti kala Izirayel izey alkabiila woy cindi hinkaa (12) maaɲey. 
REV.21.13	Mee hinza goo dandi here, mee hinza goo hawsa here, mee hinza goo gurma here, mee hinza goo dangay here. 
REV.21.14	Koyraa cetaa sii nda kala asaasu woy cindi hinka (12). Maa woy cindi hinka (12) goo i ga kaŋ ti Feeji-izoo 
REV.21.15	Almalaykaa kaŋ ga šelaŋ ya ne, wura kakaaru neešihaya foo goo a kone ka koyraa, nda nga miɲey, nda nga cetaa neeši. 
REV.21.16	Koyraa caraw taacaa kul ga sawa, nga kuuyanoo nda nga hayyanoo kul ga sawa. Almalaykaa na koyraa neeši nda kakaaroo. A ga too stad zenber woy cindi hinka (12.000)
REV.21.17	A na cetaa neeši, a ga too kabedaaru zangu nda woytaaci cindi taaci (144) ka sawa nda adamizey neeširoo kaŋ ga sawa nda almalaykaa neeširoo. 
REV.21.18	Cetaa mana cinandi nda kala žasp tondi, koyraa manʼti kala wura alhakiika, ma nee diji alhakiikaa. 
REV.21.19	Koyraa cetaa asaasoo taalamandi nda tondi hay šenda dumi kul.
REV.21.19	Asaasu jinaa mana teendi nda kala žasp,
REV.21.19	ihinkantoo mana teendi nda kala safir,
REV.21.19	ihinzantoo mana teendi nda kala kalseduwan,
REV.21.19	itaacantoo mana teendi nda kala emerod.
REV.21.20	Igguwantoo mana teendi nda kala sardoniks,
REV.21.20	idduwantoo mana teendi nda kala sarduwan,
REV.21.20	iyyantoo mana teendi nda kala krisolit,
REV.21.20	yaahantoo mana teendi nda kala beril,
REV.21.20	yaggantoo mana teendi nda kala topaz,
REV.21.20	iwoyantoo (10to) mana teendi nda kala krizopras,
REV.21.20	iwoy cindi faantoo (11to) mana teendi nda kala iyasent,
REV.21.20	iwoy cindi hinkantoo (12to) mana teendi nda kala ametist.
REV.21.21	Koyraa mee woy cindi hinkaa (12) manʼti kala alyakuutu woy cindi hinka (12). Koyraa mee foo kul mana teendi nda kala alyakuutu foo. Koyraa farroo manʼti kala wura alhakiika, a ga hima nda diji kaŋ ga haarahaara.
REV.21.22	Amma ya na dii koyraa din ra Irkoy 
REV.21.23	Koyraa si too waynaa ga, a si too handoo ga a ma nga noo gaay, zama Irkoy daržaa ga dii a ga, nga fitillaa manʼti kala Feeji-izoo. 
REV.21.24	Gandawey ga dira koyraa gaayoo ra, laboo kokoyey ga kate ngi daržaa no din. 
REV.21.25	Zaaroo dimma kul nga ganbey si daaba abada, ka gar cijin here sii no din. 
REV.21.26	Gandawey daržaa nda ngi beeraa ga katandi no din. 
REV.21.27	Žiibi kul si huru no din wala boro kaŋ ga haya harramante wala taari tee. Borey hinne kaŋ maaɲey hantumandi Feeji-izoo hunaroo citaaboo ra no ma huru no din.
REV.22.1	Woo banda ga, almalaykaa na isa foo kaŋ nga haroo ga hunayan noo cebe ya ne. A ga nere ma nee tondi murmurante hay šenda, a si hun kala Irkoy nda 
REV.22.2	Koyraa farroo gamoo ra, isaa mee hinkaa ga, hunayan tuuroo goo kaŋ ga hegayandi cee woy cindi hinka (12), handu kul a ga hay. Tuuroo fitawey no ma gandawey duubaanandi.
REV.22.3	Dangayan si yee ka tee. Irkoy nda Feeji-izoo kokoy gorodogoo ga gorandi koyraa ra, de nga tamey gʼa gana. 
REV.22.4	I ga dii nga ndumoo, maaɲoo ga hantumandi teɲawey ga. 
REV.22.5	Cijin si yee ka bara, i si too fitilla gaay ga, i si too waynaa gaayoo ga, zama ir Koyoo Irkoy ga nga gaayoo diinandi i ga, de i ga laama abada hala abada.
REV.22.6	Almalaykaa nee ya ne: «Šenney wey ga henan, cimiyaŋ no. Ir Koyoo Irkoy kaŋ ga annabey hundey gongu na nga almalaykaa sanba ka cebe nga tamey se hayaa kaŋ ga hima ka tee ne nda kayna.»
REV.22.7	Isa nee: «Nga ne, ay ga kaa nda cahãyan. Boraa duu gomni kaŋ ga annabitaray šenney dii kaŋ goo citaaboo woo ra.»
REV.22.8	Agay Yehiya ka maa hayey wey ka dii ey. Waatoo kaŋ ay maarʼey ay dii ey, ay kaŋ almalaykaa cewey cire ka sujudu a se, nga kaŋ na hayey wey cebe ya ne. 
REV.22.9	Amma a nee ya ne: «Hawgay masi woo tee, ay manʼti kala ni nda ni arma annabey tam hangasinoo, nda borey kaŋ ga citaaboo woo šenney dii, sujudu Irkoy se.» 
REV.22.10	Woo banda ga, a nee ya ne: «Masi citaaboo woo annabitaray šenney tugu, zama waatoo man. 
REV.22.11	Boro kaŋ si šerre ma koy a ga šerretaray jaŋaa ra, boro kaŋ ga žiibi ma koy a ga žiiboo ra, boro šerrantaa ma koy a ga šerretaraa ra, Irkoy boro henanantaa ma koy a ga ka nga boŋ daŋ jere ga Irkoy se.»
REV.22.12	Isa nee: «Nga ne, ay ga kaa nda cahãyan, agay alhakoo goo ay kone, hala ya boro kul bana ka sawa nda nga teegoyoo. 
REV.22.13	Agay, agay ti Alfa nda Omega
REV.22.14	Borey duu gomni kaŋ ga ngi darbay beerey ɲumay, woo ra i ga duu fondo ka ŋaa hunayan tuuroo izey ra, i ga huru koyraa ra nda koyraa miɲey. 
REV.22.15	Hanšey, nda kottekoyney, nda woy nda aru izefututaray teekey, nda borowiikey, nda tooru ganakey, nda boro kul kaŋ ga baa taari wala a ga taari ma koy taray.
REV.22.16	Agay Isa, ay nʼay almalaykaa sanba a ma hayey wey seedetaraa tee war se war mʼa ka too 
REV.22.17	Irkoy 
REV.22.17	Boro kaŋ ga maa ma nee: «Kaa!»
REV.22.17	Boro kaŋ ga jaw ma kaa.
REV.22.17	Boro kaŋ ga baa ma zaa hunaroo haroo ra yaada.
REV.22.18	Agay, hayaa kaŋ ay gʼa šendandi boro kul ga kaŋ maa citaaboo woo annabitaray šenney manʼti kala: boro kaŋ tonton i ga, Irkoy ga bonawey kaŋ hantumandi citaaboo woo ra tonton a se. 
REV.22.19	Boro kaŋ na haya kumandi annabitaraa šenney wey ra kaŋ goo citaaboo ra, Irkoy ga kumandi nga bagaa ra hunayan tuuroo ra nda koyra henanantaa ra kaŋyaŋ hantumandi citaaboo woo ra.
REV.22.20	Boraa kaŋ na hayey wey hakiikandi nee: «Cimi no, ay ga kaa nda cahãyan!» Amin. Kaa ir Koyoo Isa!
REV.22.21	Ir Koyoo Isa 
