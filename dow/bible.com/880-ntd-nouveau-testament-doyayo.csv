MAT.1.1	Yeesu Kristu ɗɛntɛ ɔ̧ɔ̧ zaŋgya̧ dɔgl gɛrɛ. Yeesu Kristu zaŋgɔ fu̧u̧ a Dawda dɔ̧ɔ̧t du. Dawda be zaŋgɔ fu̧u̧ a Abraham ge.
MAT.1.2	Abraham mɔɔ Isaaku. Isaaku mɔɔ Yakuba. Yakuba mɔɔ Yahuda hi hindaɔ hiya hi yɛ̧ɛ̧dɛ ɔ̧ɔ̧. 
MAT.1.3	Yahuda mɔɔ Farɛs hi Zaara (naaya̧ gɛ Tamar). Farɛs mɔɔ Hesrun. Hesrun mɔɔ Aram. 
MAT.1.4	Aram mɔɔ Aminadab. Aminadab mɔɔ Naasun. Naasun mɔɔ Salmuna. 
MAT.1.5	Salmuna mɔɔ Bowas (nɔɔtɔ gɛ Rahab). Bowas mɔɔ Obɛd (nɔɔtɔ gɛ Rud). Obɛd mɔɔ Yɛsa. 
MAT.1.6	Yɛsa mɔɔ waar gbɔɔl bɔ Dawda.
MAT.1.6	Dawda mɔɔ Sulemaanu (nɔɔtɔ gɛ Uriya nistɔ). 
MAT.1.7	Sulemaanu mɔɔ Robowam. Robowam mɔɔ Abiya. Abiya mɔɔ Asa. 
MAT.1.8	Asa mɔɔ Yusufat. Yusufat mɔɔ Zoram. Zoram mɔɔ Uziya. 
MAT.1.9	Uziya mɔɔ Zotama. Zotama mɔɔ Akas. Akas mɔɔ Hezekiya. 
MAT.1.10	Hezekiya mɔɔ Manase. Manase mɔɔ Amɔŋ. Amɔŋ mɔɔ Zoziyas.
MAT.1.11	Zoziyas mɔɔ Zekuniya hi yɛ̧ɛ̧dɛ ɔ̧ɔ̧ a wɛlyɔ hi tuus Israhilaya wɔ a hi hɛbt du hi ka̧hi a Baabila gedu. 
MAT.1.12	Yɔ hi kam Israhilaya wɔ a Baabila, Zekuniya mɔɔ Salatiyɛl. Salatiyɛl mɔɔ Zorobabɛl. 
MAT.1.13	Zorobabɛl mɔɔ Abihuda. Abihuda mɔɔ Elyakim. Elyakim mɔɔ Azora. 
MAT.1.14	Azora mɔɔ Zadoka. Zadoka mɔɔ Akim. Akim mɔɔ Elyuda.
MAT.1.15	Elyuda mɔɔ Eliyazar. Eliyazar mɔɔ Matan. Matan mɔɔ Yakuba. 
MAT.1.16	Yakuba mɔɔ Mariyama waltɔ Yusufu. Mariyama gii mɔɔ Yeesu yɔ nuŋgɔ a Masihu, raakɔ a Za̧a̧nyɔ Bɛt yaazige. 
MAT.1.17	Zaŋgɔ baar a Abraham ge gi tuur a Dawda ge, baa zaŋg koobl daa nasɔ. Yɔ baar a Dawda ge gi tuur a wɛl yɔ hi tuus Israhilaya wɔ a hi hɛbt du hi ka̧hi a Baabila gedu baa zaŋg koobl daa nas be, yɔ baar a Israhilaya wɔ kaŋkya̧ bɔ Baabila gedu gi tuur a Yeesu Masihu zaŋgɔ bɔ gedu gi zaŋg koobl daa nas be.
MAT.1.18	Yeesu Kristu mɔɔkɔ bɔ tuur anyɔ lɛ: yɔ nɔɔtɔ Mari-yama gi Yusufu gbaagɔ, hi ɔksir nɛ gɛ, zɛm Mariyama buud ma hi Bɛt Mɔkilɔ tɛŋkɔ. 
MAT.1.19	Yɔ gbaagɔ Yusufu gi ɗɔbsig Bɛt hi rɔb be, wɛɛ gi hā̧ā̧ge an gi ha̧a̧n Mariyama seem a dood lɔlgbar gɛ, mɔk an gi hɛɛtin hi gii bɔ doo gi mɛɛ. 
MAT.1.20	Anyɔ gi mɔkig hin anbɔ, Waar Bɛtwalsɛr za zaa ge a yorum du 
MAT.1.20	a mɔɔ Yusufu Dawda waawalɔ, bɔ hoob gi ha̧a̧mɔ Mariyama look an nis mɔ. Bud waa bɔ hi Bɛt Mɔkilɔ tɛŋk ɔ̧ɔ̧nɛ. 
MAT.1.21	Gi mɔɔ waawalɔ mɔ dɔ̧ɔ̧sig nuŋgɔ a Yeesu gii gi za̧a̧s doodɔ a hinha̧a̧lya̧ wɔ gedu.
MAT.1.22	Hin wɔrɔ sɛw hi tuur an hinyɔ Waar Bɛt dɔg a ya̧a̧kɛŋkɔya bɔ gi ya̧a̧ du gi 
MAT.1.23	a yɛrɛ nis bɔ mɛɛ walya̧a̧ gɛ gi budɔ, gi mɔɔ waawalɔ hi dɔ̧ɔ̧sig nuŋgɔ a Emanuyɛl, hinɔ raakɔ a Bɛt gi hi wɛya.
MAT.1.24	Yusufu yɔ rɛmɔ woo anyɔ Bɛtwalsɛr bɔ 
MAT.1.25	Yɔ anbɔ nis bɔ mɔɔ waa bɔ kete, ɓɔr hi ɔɔ ɔksig lɛlgbunu. Yusufu wɛɛ dɔ̧ɔ̧s waa bɔ nuŋgɔ a Yeesu.
MAT.2.1	Yɔ Yeesu mɔɔy a Baytilaama a Yahuduya hɛbt du a wɛl yɔ Hirudus gi waar gedu, hinmɛɛkya dubtɛ hi fu̧u̧z a ɔ̧tkazigi hi zaa a Urusalima hi warɔ
MAT.2.2	a Yahuduya waar bɔ mɔɔy ay nɔ?
MAT.2.2	Wi gbɛn sɛwalɔ mid a ɔ̧tkazigi, hinɔ giya wi zaa an wi ɗɔbsige.
MAT.2.3	Yɔ waar gbɔɔl bɔ Hirudus lag anbɔ kpoosɔ naamɔ hi dood Urusalimaya wɔ sɛw. 
MAT.2.4	Hirudus mɔks Bɛtmaak-wookya gbɔlɛ wɔ hi Bɛtmaakdɔkya wɔ sɛw warihi lɛlyɔ Masihu bɔ gɔ gi mɔɔy du. 
MAT.2.5	Hi raasige
MAT.2.5	a gi an gi mɔɔy a Baytilaama a Yahuduya hɛbt du. Yɔ anbɔ hinyɔ Bɛtya̧a̧-kɛŋkya bɔ bi̧i̧ amntɔnɔ gɛrɛ: 
MAT.2.6	a Bɛt raa a yɛrɛ mɔɔ Baytilaama a Yahuduya hɛbt du, mɔ kōd mɔ dāār Yahuduya waal gbɔlɛ wɔ sɛw gɛ, anyɔ waar gbɔɔl gɔ gi fu̧u̧ a mɔɔge, an gi oo dood be Israhilaya wɔ.
MAT.2.7	Yɔ anbɔ Hirudus el hinmɛɛkya dubtɛ wɔ luurlɛlɛ warihi ɔ̧tyɔ sɛwal bɔrɔ mid du rɔbtɔnɔ. Yɔ hi raasig ɔ̧tɔ,
MAT.2.8	wɛɛ yaahi a Baytilaama 
MAT.2.8	a rekin a Baytilaama nɛ ɓɛɛ waayɛ̧s bɔ rɔbtɔnɔ, gɔ nɛ zɛŋge nɛ kamsib ramsɔ an bee hɛw be rek be ɗɔbsige.
MAT.2.9+MAT.2.10	Yɔ hi kɛms waar bɔ dɔglɔ gi da̧a̧ anbɔ hi ɗund hi rekɔ. Yaala sɛwal bɔ hi gbɛnig nɛ a hi hɛbtdu a ɔ̧tkazigi wɛɛ mida. Yɔ hi gbɛn anbɔ hi dag hat gbɔɔltɔnɔ daarlɛlɛ. Sɛwal bɔ dosihi muut du, tuur a lɛlyɔ waayɛ̧s bɔ gi ge erɔ. 
MAT.2.11	Hi gul luk bɔ gedu hi zɛm waayɛ̧s bɔ hi nɔɔtɔ Mariyama, hi zagl di hi ɗɔbsige; hi wɛɛ hi kpɛ̧ɛ̧r wɔdya̧ hi ha̧s hɛɛlmɔto hi tɛ̧ɛ̧mɛk okt ki̧i̧lhɛmntya, hi tɛ̧ɛ̧mɔt za ki̧i̧lhɛmntya nuŋgɔ a ɗaasɛ-rɛyɔ, hi gaa waayɛ̧s bɔ.
MAT.2.12	Kuudu yɔ Bɛt wɛɛ gi 
MAT.2.13	Yɔ hinmɛɛkya dubtɛ wɔ hi rekɔ, Waar Bɛtwalsɛrɔ za zaa Yusufu ge a yorum du 
MAT.2.13	a wag kaasi, Hirudus gi ɓɛɛk waa bɔ an gi gbɔŋge. Ɗukum mɔ loo waa bɔ hi nɔɔtɔ mɔ nɔɔnihi mɔ renihi a Misra hɛbt du, mɔ kɔm hɔ gi tuur an gɔ be raamɔ mɔ wɛɛza.
MAT.2.14	Yusufu ɗundɔ loo waa bɔ hi nɔɔtɔ Mariyama a yɛms du hi retin a Misra. 
MAT.2.15	Hi kɔm hɔ tuur a ɔ̧tyɔ Hirudus wɔr gedu. Hin bɔ lab tuur an hinyɔ Waar Bɛt dɔg a ya̧a̧kɛŋkɔya bɔ gi ya̧a̧ du a be elz waa be tuuz a Misra gi 
MAT.2.16	Yɔ Hirudus gbɛn an hinmɛɛkya wɔ hi maagma, kpoosɔ nɔɔsig ha̧a̧ltɔnɔ, yaa layaadɛ hi rek hi gbɔm walɛwaat wɔ hi gin wɛl eerɛ hi wɔ hi tuur wɛl eer gɛ sɛw a Baytilaama hɛbt du sɛw anyɔ lag ɔ̧t yɔ sɛwal bɔ mid du a hinmɛɛkya dubtɛ wɔ hi ya̧a̧ du. 
MAT.2.17	Yɔ anbɔ hinyɔ Bɛtya̧a̧kɛŋkya bɔ Zeremi da dɔg amntɔnɔ 
MAT.2.18	a hi lag sɛbt boo a Rama hi kaalɛ, hi hekil ha̧a̧ltɔnɔ, Rahila gii gi kaak waatɔ wɔrko. Yɔ waatɔ wɔ hi wɔr be, ta̧a̧ an hi rɔɔg ma gɛ.
MAT.2.19	Yɔ Hirudus bɛɛ wɔrko, Waar Bɛt walsɛr bɔ zaa Yusufu ge a yorum du a Misra, 
MAT.2.20	a ɗundum mɔ loo waa bɔ hi nɔɔtɔ nɛ wɛɛtin a Israhila hɛbt du. Dood wɔ hi ɓɛɛk nɛ waa bɔ an hi gbɔŋge hi wɔɔr ma.
MAT.2.21	Yusufu ɗundɔ loo waa bɔ hi nɔɔtɔ Mariyama hi wɛɛ a Israhila hɛbt du. 
MAT.2.22	Hɔnɛyɔ Yusufu lag a waar Hirudus waawal Arkelawus gii wɛɛ gi yɛr baatɔ waar umsɔ a Yahuduya, hoobha̧a̧gha̧ rekɔ a Yahuduya hɛbto. Yɔ Bɛtwalsɛr bɔ wɛɛ raasig a yorum du a bɔgi ɗɔɔt hɔ, dɔŋgɔ, da rek a Galile hɛbt du. 
MAT.2.23	Da ɗɔɔt a waal gbɔɔl za bɔ nuŋgɔ a Nazarɛd gedu. Wɛɛ hinyɔ Bɛtya̧a̧-kɛŋkya bɔ dɔg nɛ 
MAT.2.23	a Bɛt raa a hi elig a gi Nazarɛdyayɔ.
MAT.3.1	A ɔ̧tɔ ge Yohana Doo Bɛtmɛm Hotingoya bɔ mid a Yahuduya a hɛtdɔŋ du a lɛl koot ha, 
MAT.3.2	a Bɛt wáátɔ sɛ̧ɛ̧bɔ, zɛmrin kpoos nɛ!
MAT.3.3	Bɛtya̧a̧kɛŋkya bɔ Esaya boo dɔgl ɔ̧ɔ̧n gi raa
MAT.3.3	a hi kɛm za̧a̧n za gi ya̧a̧ɓoolik a hɛtdɔŋdu, a gɛmntsin Waar bɔ gbɔnɔ, gɛmntsinge gbɔnɔ wɔ hi er bɛttɔnɔ!
MAT.3.4	Gii Yohana heg gbanyɔ hi gɔn gɛloba bɛntigi hi nahi̧i̧l see du. Gi za̧a̧nik leesɔ dagrɛ hi hɔ̧dkurumi. 
MAT.3.5	Yɔ anbɔ dood Urusali-maya wɔ hi dood Yahuduya wɔ sɛw hi dood waalya zaadɛ wɔ hi sɛ̧ɛ̧b a Urdum zɛɛ dɔŋdi sɛw hi zaak a ge. 
MAT.3.6	Yɔ hi walk hinha̧a̧lya̧, Yohana hotinihi Bɛtmɛm gɔ a Urdum zɛɛ du. 
MAT.3.7	Hɔnɛyɔ Yohana gbɛn Farisaya wɔ kittɔnɔ hi zaak a ge hi Sadukiya wɔ kittɔnɔ an hi loo Bɛtmɛmɛ, 
MAT.3.7	a nɛɛ kpolumdɔ̧ɔ̧t wɛ, bɔ goksinɛ a nɛ nɔɔ Bɛt nɔɔtigɔ yɔ gi zaak nɔ? 
MAT.3.8	Yɔ anbɔ woon woos yɔ gɔ gi zuun a nɛ zɛmr kpoos nɛ nɛ ɔɔ woos nɛ amntɛ wɔ. 
MAT.3.9	Bɔnɛ mɔk an nɛ raa zul nɛ a baa wɛ Abraham gii gi baa wɛ. Yɔ anbɔ, be gisin raako a Bɛt ɗɛɛ an gi loo bet wɛrɛ gi gɔns Abraham waato. 
MAT.3.10	Yɛrɛ hi gbaa gaal a tɛ̧ɛ̧yɛ̧ɛ̧s wɔ hi muul da̧a̧da̧ ma an gi dɛ̧ɛ̧tiro; tɛ̧ɛ̧ wɔ hi hum rɔbtɔnɔ gɛ sɛw hi gboblihi hi yaahi laa du.
MAT.3.11	Bee be gin hotingo Bɛtmɛm hi mɛm tɔs an nɛ zuun a nɛ zɛmr kpoos nɛ, nɛ ɔɔ woos nɛ ha̧a̧l wɔ. Yɛrɛ za̧a̧nyɔ gi zaak be kuudu daaribdaarɔ hi tɛŋko, bee be tuur doo rɔb an be pid taalɔ gɛ. Gii gi hotinnɛ Bɛtmɛm hi Bɛt Mɔkilɔ hi laa. 
MAT.3.12	Gin dɛkilɔ naandu an gi fɛ totɔ gi gɛ̧ɛ̧ gaato hi zulɛ. Gi gaas daŋkɔ gi tuu tot bɔ gi tɔ̧ɔ̧ bil du, gi wɛɛ gi kpɔɔ kas wɔ a laa yɔ gɔ niŋ gɛ gedu.
MAT.3.13	Yɔ anbɔ Yeesu fu̧u̧z a Galile zaa Yohana ge a Urdum zɛɛ du an gi hotinge Bɛtmɛmɛ. Raa Yohana a hotinbe Bɛtmɛmɛ. 
MAT.3.14	Yohana ha̧a̧g an gi iinɔ, raa Yeesu
MAT.3.14	a bee ha̧a̧be an mɔɔ mɔ hotinbe Bɛtmɛm be, mɔɔ mɔ wɛɛ mɔ zaak a beege be ya?
MAT.3.15	Yeesu wɛɛ 
MAT.3.15	a ta̧a̧mɔ an hinɔ gi wooy anbɔ ɓɔryɔ; bɛr an wɛ woo hinyɔ rii a Bɛt muutdu sɛw anbɔ.
MAT.3.15	Yohana wɛɛ ta̧a̧ ma hotinge Bɛtmɛm bɔ gɔ ma si̧. 
MAT.3.16	Yɔ hi bɛɛ Yeesu Bɛtmɛm bɔ hotingo kaza mɛm bɔ gedu; a ya̧a̧gbun bɔ gedu, bɛtha kpɛ̧ɛ̧rɔ, wɛɛ gbɛn Bɛt Mɔkilɔ fu̧u̧z bɛtha gi sizig gi muulɛ an gutu buu. 
MAT.3.17	Wɛɛ ya̧a̧ za booyz bɛtha 
MAT.3.17	a Za̧a̧n yɛrɛ gi waa be yɔ ha̧a̧be hi kpoos be sɛw, hat be sɛw gi a ge.
MAT.4.1	Yɔ anbɔ Bɛt Mɔkilɔ kam Yeesu a hɛtdɔŋ du an loorɛha̧a̧l gi maatige. 
MAT.4.2	Yɔ lilhin ɔ̧t dumbili nasɔ hi yɛms dumbili nasɔ gi lehin gɛ, kuudu a̧a̧kil ha̧a̧ge. 
MAT.4.3	Loorɛha̧a̧l bɔ zaa maatig 
MAT.4.3	a mɔd gi Bɛt waayɔ, raam bet wɛrɛ hi wɛɛ koko.
MAT.4.4	Yeesu ta̧a̧ a
MAT.4.4	Bɛt ɗɛɛrwolɔ raa a doo gɔ za̧a̧n kok kpɔd gɛ, gi an gi za̧a̧n dɔgl yɔ Bɛt gɔ dɔg sɛw.
MAT.4.5	Loorɛha̧a̧l bɔ wɛɛ kaŋg a Bɛt waal gbɔɔl bɔ Urusalima gedu da kasig a Bɛtluk hɔɔt zulha, 
MAT.4.6	a gid mɔ gi Bɛt waayɔ, gi̧i̧m hɛbt di. Ya̧a̧nɛ Bɛt ɗɛɛrwolɔ raa a Bɛt gi raas walɛsɛrɛ ɔ̧ɔ̧ wɔ dɔgl mɔ, hí ka̍m a naan du, an bɔmɔ kubr dɔɔ mɔ a bet muulɛ.
MAT.4.7	Yeesu ta̧a̧ 
MAT.4.7	a Bɛt ɗɛɛrwolɔ raa hɛw a bɔmɔ maat Waar mɔ Bɛto.
MAT.4.8	Loorɛha̧a̧l bɔ wɛɛ kaŋge a ga̧a̧t za hɔɔt ha̧a̧l zulha zunsig wáát yɔ waal du sɛw hi gbɔlumsya̧ sɛw 
MAT.4.9	wɛɛ 
MAT.4.9	a an mɔ zagl di mɔ ɗɔbsibe, be gaamɔ hin wɛrɛ sɛw.
MAT.4.10	Yeesu wɛɛ ninige 
MAT.4.10	a Saydanu, da mɔ rek hɔ! Bɛt ɗɛɛrwolɔ raa a mɔ ɗɔbs Waar mɔ Bɛto, mɔ wɛɛ mɔ woos gii hin kpɔd.
MAT.4.11	Yɔ anbɔ loorɛha̧a̧l bɔ ɔɔge, Bɛt walɛsɛrɛ ɔ̧ɔ̧ hi zaa hi woosig hinɛ.
MAT.4.12	Yɔ Yeesu lag a hi yaa Yohana a luknɔ du, gii wɛɛ ɗund rek a Galile. 
MAT.4.13	Ɗɔ̄ɔ̄t a Nazarɛd gɛ, dɔŋg da ɗɔɔt a waal gbɔɔl bɔ Kapɛrnayum yɔ sɛ̧ɛ̧b hi Galile mɛmbal bɔ gedu a Zaabulɔŋ hɛbt du hi Nɛbtali hɛbt du, 
MAT.4.14	an hinyɔ Bɛtya̧a̧-kɛŋkya bɔ Esaya dɔg nɛ gi da̧a̧
MAT.4.15	a Zaabulɔŋ hɛbtɔ, Nɛbtali hɛbtɔ yɔ tuur a mɛmbal bɔ ge hi Urdum kasiŋ zaabɔ ge, a Galile, a dood wɔ hi taa Yahuduyaadɛ gɛ hi waalɛ: 
MAT.4.16	Dood nɛ wɔ hi ɗɔɔtig nɛ a lɛlwil du hi gbɛn lɛlgaal gbɔɔlɛ, wɔ hi ɗɔɔtig nɛ a wɔrk hɛbt du, a zeksɔ gedu, lɛlgaal gaaga hi zulha.
MAT.4.17	Bɛɛ anbɔ Yeesu yɛɛl Bɛt dɔglɔ dɔkyɔ, raa
MAT.4.17	a zɛmrin kpoos nɛ, Bɛt wáátɔ sɛ̧ɛ̧bɔ.
MAT.4.18	Anyɔ Yeesu gi fɔk a Galile mɛmbalya̧ gbɛn dutwa̧a̧k-yaadɛ eerɛ, Simɔŋ yɔ nuŋgɔ zaa a Piyɛr hi yɛ̧ɛ̧tɔ Andrɛ hi gbalik zagr mɛmbal du hi dut wa̧a̧nuko. 
MAT.4.19	a fɔbzinbe an be wɛɛnin dood kamzigyaadɛ a Bɛt wáát du an dut yɔ nɛ wa̧a̧zig be.
MAT.4.20	Ɓɔrbɔ hi ɔɔ zagrya̧ wɔ hi fɔge. 
MAT.4.21	Yɔ Yeesu rek doosɛ wɛɛ da gbɛn walɛ eerɛ: Zebede waawal Yakuba hi yɛ̧ɛ̧tɔ Yohana a lɛmb du hi baaya̧ Zebede hi gɛmsig zagrya̧, elihi 
MAT.4.22	hi ɔɔ lɛmb bɔ hi baaya̧ Zebede ɓɔrbɔ hi fɔge.
MAT.4.23	Yeesu gbɛ̧ɛ̧k a Galile hɛbt du sɛw gis dood hingok a hi mɔksilluk wɔ du, gi dɔk Bɛt wáátɔ dɔglɛ, gi za̧a̧sig gumtil wɔ hi gin gums gaŋsɛ gaŋsɛ sɛw.
MAT.4.24	Nuŋgɔ ɗuk gɔ a Siriya waal du sɛw. Yɔ dood hi lag anbɔ hi kamsig gumtil wɛ hi gin gums zaadɛ wɛ sɔmsɔm, hi dood wɔ hi kɛŋk kosgumnɛ an loorɛha̧a̧lya wɔ hi gin muul du, hi zulnɔɔya wɛ be, hi zaŋdɛ wɛ, gihi za̧a̧sugo. 
MAT.4.25	Dood saal gbɔlɛ hi fu̧u̧zig a Galile, a Waal Gbɔlɛ Kooblɛ, a Urusalima, a Yahuduya hi a da Urdum zɛɛ kasiŋ zaa bɔ ge hi gig fɔko.
MAT.5.1	Yɔ Yeesu gbɛn saal wɔ anbɔ kar ga̧a̧t ha, ɗɔɔtɔ, wɛɛ fɔkɔya wɔ hi zaa a ge. 
MAT.5.2	Yeesu barsihi hingok anyɔ lɛ
MAT.5.3	a hat gi a dood wɔ hi mɛɛ a be gi doo ya̧a̧rya a Bɛt muut du hi. Yɔ anbɔ, Bɛt wáátɔ gi ya̧a̧nɛ. 
MAT.5.4	Hat gi a dood wɔ hi gi kaal du hi, yɔ anbɔ Bɛt gi rɔɔhi. 
MAT.5.5	Hat gi a dood zulhɔnikya wɔ hi, yɔ anbɔ hi dag hɛbt bɔ Bɛt raa a gi gaahi. 
MAT.5.6	Hat gi a dood wɔ hi kɛŋk waabil riit a̧a̧kil hi, gi wɛɛ gi gihi ha̧a̧sig an mɛmɛ, yɔ anbɔ Bɛt gi gaahi hinɔ buuya̧ gi hi̧i̧. 
MAT.5.7	Hat gi a dood wɔ hi gis dood zaadɛ ya̧a̧rmɛɛk hi, yɔ anbɔ Bɛt gi mɛɛsihi ya̧a̧r be. 
MAT.5.8	Hat gi a dood kpoosgaatya wɔ hi, yɔ anbɔ hi gbɛn Bɛto.
MAT.5.9	Hat gi a dood wɔ hi gaak dood boolum hi, yɔ anbɔ Bɛt gi elihi a waat beenɛ. 
MAT.5.10	Hat gi a dood wɔ gɔ hi zɛksihi hi, a hinriit yɔ hi wook gi dɔŋgo. Yɔ anbɔ, Bɛt wáátɔ gi ya̧a̧nɛ. 
MAT.5.11	Dood hi niinɛ hi zɛksinɛ, hi wɛɛ hi ralsin ya̧a̧ha̧a̧l yɔ gi sɛw a be dɔŋgo, yɔ anbɔ hat gi a nɛɛge. 
MAT.5.12	Dagin hato, kpoos nɛ kpɛ̧ɛ̧ge, yɔ anbɔ dɔɔrɔɔs za gbɔɔl gin ook a bɛtha. Hi da hi gɔs nɛ Bɛtya̧a̧kɛŋkya wɔ hi dosin anbɔ be.
MAT.5.13	Nɛɛ fɔkbeya wɛ, nɛɛ gi manda a waal du. Yɛrɛ à manda gbɛɛr gɛ, yɔ hi wɛɛnig gbɛrtilɔ ri nɔ? Wōō hinza ma gɛ, gi an hi bisig lakdi dood hi ɗa̧a̧kig dɔɔ du, daarɔ. 
MAT.5.14	Nɛɛ gi lɛlgaal a waal du. Waal gbɔɔl yɔ gi a ga̧a̧t ha ɗɛɛ an gi yaat gɛ. 
MAT.5.15	Gbunɔ, gɔ hí kpōō pitila hi mibt a dɔn du gɛ, gɔ hi wiig a wiikɔ bɔ gedu an gi gaas dood wɔ hi gi luk bɔ gedu sɛw.
MAT.5.16	Lɛlgaal nɛ gaag a dood muutdu sɛw anbɔ an hi gbɛn hinrɔb yɔ nɛ wooko hi ɗɔbs Baa nɛ yɔ gi a bɛtha. 
MAT.5.17	Bɔnɛ mɔk a be zaa hɛbtdi an be pid Muusa maakdɔgl ɔ̧ɔ̧nɛ, zaabe Bɛtya̧a̧kɛŋkya wɔ hingokya̧ wɔ. Bé zāā an be pidihi gɛ. Be zaa an be woo dɔglya̧ be da̧a̧sɔ. 
MAT.5.18	Be gisin raak rɔbo, hi taa ha̧sig Bɛt maakdɔgl bɔ dɔglɔ za bi̧i̧sɔ za fɛŋ, zaabe, hinɔ fɛŋwaat wɔ zulha zaa gbunu, gi tuur a ɔ̧tyɔ hinwɔ sɛw gɔ hi wooy hi da̧a̧ gedu, wɛɛ bɛtha hi hɛbtdi hi da̧a̧ gedu sɛw.
MAT.5.19	Yɔ anbɔ za̧a̧nyɔ ɓɛd maakdɔgl wɔ wansɔ zaa gbun hɛw gi wɛɛ gi goks dood an hi woo anbɔ be, hi elig a gi wans mɔɔti a Bɛt wáát du. Wɛɛ za̧a̧nyɔ fɔ maakdɔgl wɔ gi wɛɛ gi goks dood zaadɛ an hi woo anbɔ be, hi elig a gi gbɔɔl mɔɔti a Bɛt wáát du. 
MAT.5.20	Be gisin raako, gid nɛ́ wōō hinriit nɛ daar Bɛtmaakdɔkya wɔ hi Farisaya wɔ gɛ, nɛ taa gulk a Bɛt wáát du nɛ zaŋ.
MAT.5.21	Nɛ da nɛ lag a hi dɔks ɗɛntɛ nɛ wɔ doosɛ a bɔmɔ gbɔm zulɛ, za̧a̧nyɔ gbɔm zulɛ hi gbaasig dɔglɛ. 
MAT.5.22	Yɛrɛ bee be gisin raako a za̧a̧nyɔ gin nɔɔtig a naaza zulha, woo hinha̧a̧l yɔ rii dɔgl-gbaaki. Za̧a̧nyɔ nii naaza a zul mɔ taaro! Woo hinha̧a̧l za yɔ rii an hi wa̧a̧ge hi kaŋg a dɔglyɛ̧ɛ̧kya wɔ hi muutdu hi gbaasig dɔglɛ; za̧a̧nyɔ nii naaza a yoo ha̧a̧lɛ! Woo hinha̧a̧l za gbɔɔl yɔ rii an hi wa̧a̧g hi yaag a laazɛŋk du.
MAT.5.23	Yɔ anbɔ, mɔ́ zaa mɔ́ gaak Bɛt gaas a Bɛtmaaksɛŋko, mɔ́ mɔk mɔ́ mɛɛ a namɔza gig nɔɔk mɔ zulha, 
MAT.5.24	ɔɔm gaas mɔ bɔ a Bɛtmaak sɛŋk bɔ dɔŋgɔdi, mɔ rek mɔ bool hi gii kete, ɓɔr mɔ ɔɔ zaak Bɛtgaas bɔ gaako.
MAT.5.25	Za̧a̧n za gi gɛ̧ɛ̧num hinɛ nɛ gi rek lɛlgbun a dɔgl-gbaak luk du, boolum nɔɔktɔnɔ hi giya a gbɔnɔdi an bɔgi gaamɔ a dɔgl-gbaakya bɔ gi naan du gi wa̧a̧mɔ gi wɛɛ gi gaamɔ laaya naan du gi re gi yaam a luknɔ du. 
MAT.5.26	Be gisum raak rɔbo, yɔ anbɔ mɔ́ tòò tus yɔ gim fɔk sɛw kete, ɓɔr mɔ ɔɔ tuuk a luknɔ bɔ gedu.
MAT.5.27	Nɛ da nɛ lag a hi 
MAT.5.28	Yɛrɛ bee be gin raako a za̧a̧nyɔ see naaza nis gi wɛɛ gi ɗɔkinge, gɔ mans hi gii a gi kpoos du da̧a̧da̧ ma bɔ. 
MAT.5.29	Yɛrɛ yɔ̧l mɔ bɔ naanrɔb gi matum a hinha̧a̧l du, wigumɔge mɔ bisige, daar an mɔ waks hinza a mɔ muul gbunu yɔ riisumɔ, hi anyɔ gɔ mɔ ɔɔ muul mɔ sɛw gi yaay a laazɛŋk du.
MAT.5.30	Naanrɔb mɔ gi yaam a hinha̧a̧l du, dɛ̧ɛ̧mɔge mɔ bisige, daar an mɔ waks hinza a mɔ muul gbunu, yɔ riisumɔ, hi anyɔ gɔ mɔ ɔɔ muul mɔ hi bisum a laazɛŋk du sɛw. 
MAT.5.31	Hi dɔg nɛ hɛw a za̧a̧nyɔ gi hɛɛtingo hi nistɔ gi gaag ɗɛɛrwol hɛɛtinsya gaatyɔ. 
MAT.5.32	Yɛrɛ bee be gisin raako a za̧a̧nyɔ nin nistɔ hinɔ gi taa an doo za kɛsig gɛ, wɛɛnig mansyayɔ. Za̧a̧nyɔ loo nis yɔ hi bisig be, gɔ mansyɔ.
MAT.5.33	Nɛ da nɛ lag nɛ a hi dɔks nɛ ɗɛntɛ wɛ hii doosɛ a bɔmɔ dɛŋglhin hi ya̧a̧faanɛ, mɔ woo hinyɔ mɔ dɛŋgl rɔb a Waar Bɛt muut du gaattɔnɔ giya. 
MAT.5.34	Yɛrɛ bee be gin raako a bɔnɛ dɛŋgl nɛ hin zaŋ. Bɔnɛ dɛŋglhin hi fɛɛtiha nuŋgɔ, yɔ anbɔ gi Bɛt waar umsɔ ɗɔɔtillɛlɛ. 
MAT.5.35	Bɔnɛ dɛŋglhin hi hɛbt nuŋgɔ, anyɔ gi Bɛt dɔɔɔ ɗa̧a̧tillɛlɛ; bɔnɛ dɛŋglhin hi Urusalima nuŋgɔ, anyɔ gi Waar gbɔɔl bɔ waal gbɔɔl ɔ̧nɛ;
MAT.5.36	bɔmɔ dɛŋglin zul mɔ hin hɛw anyɔ mɔ ɗɛɛ susug mɔ zaa gbun sɔɔs wɛɛnik gɛ, zaabe an mɔ wisig gɛ. 
MAT.5.37	Ta̧a̧n kpɔd a hɔɔ, zaabe a ɛ̧-ɛ̧; hinyɔ daar hin yɛrɛ ma gi fu̧u̧zig a loorɛha̧a̧l mɔkil du.
MAT.5.38	Nɛ lag hi dɔg nɛko a lɔlɛ hi lɔlɛ, nuŋgo hi nuŋgo. 
MAT.5.39	Yɛrɛ bee be gin raako a bɔnɛ ɓaas zul nɛ a doo ha̧a̧l gbaŋgi. Za̧a̧nyɔ dɛ̧mɔ hi naanɔ rɔb kuu a wɛkt naanrɔbo, wɛɛm mɔ zɛmrsig bɔ naanyɛ̧l hɛw. 
MAT.5.40	Za̧a̧nza gi tɛb an gi ka̧mɔ a dɔgl-gbaak luk du gi loo hinhek mɔ, ɔɔmɔg gi loo gban mɔ gbɔɔl bɔ hɛw. 
MAT.5.41	Za̧a̧nyɔ fɛ̧ɛ̧mɔ an mɔ pɛɛsig wɔdɔ mɔ kamsig kilomɛɛtre gbunu, mɔɔ wɛɛm mɔ kamsig kilo-mɛɛtre eerɛ. 
MAT.5.42	Za̧a̧nyɔ zɔ̧m hinɛ, gaamɔge, za̧a̧nyɔ ha̧a̧g an gi loo wɔd mɔ belko, bɔmɔ ansige.
MAT.5.43	Nɛ lag hi raako a yɛgi ha̧a̧mɔ a namɔza muulɛ, wɛɛ hɛ̧ɛ̧num za̧a̧nyɔ gim lɔlhɛ̧ɛ̧nik be. 
MAT.5.44	Yɛrɛ bee be raanɛ a yɛgi ha̧a̧nɛ a zɛnɛ wɔ hi gin lɔlhɛ̧ɛ̧nik hi muulɛ, wɛɛn nɛ zɔ̧bs wɔ hi gin gɔluko hi wɛɛ hi gin ya̧a̧kɛtingo Bɛto, 
MAT.5.45	an nɛ wɛɛs Baa nɛ yɔ gi a bɛtha wāātɔ. Yɔ anbɔ gi haasig ɔ̧t a dood ha̧a̧l wɔ hi rɔbɛ wɔ hi zulha hɛw; gi naŋsig bɛl a dood riitɛ wɔ hi ha̧a̧lwookya wɔ hi zulha.
MAT.5.46	À ha̧a̧nɛ a dood wɔ ha̧a̧hi nɛ muul hi muul be, à lab ma nɛ ook nɔ dɔɔrɔɔsɔ a Bɛt ge ɓɛ? Tooszekya wɔ hi taa wook an gbun bɔ hɛw ya? 
MAT.5.47	Àn nɛ book yɛ̧ɛ̧dɛ nɛ hii kpɔd, gi an nɛ wook nɔ hinɔ gɛrsyaɔ nɔ? Dood wɔ hi mɛɛ Bɛt gɛ hi taa wook an gbun bɔ hɛw ya? 
MAT.5.48	Wɛɛn dood rɔbɛ tib an Baa nɛ Bɛt yɔ gi a bɛtha gi doo rɔb tib be.
MAT.6.1	Oon zul nɛ an bɔnɛ woo Bɛtmaakfɔk nɛ a dood muutdu an hi mɛksinɛ. Nɛ́ wook anbɔ nɛ taa dɔɔrɔɔs nɛ dak a Baa nɛ yɔ gi a bɛtha gi naan du. 
MAT.6.2	Gɔ mɔ gaak ya̧a̧rya wɔ gaasɛ, bɔmɔ ɓoolya̧a̧ an dood mɛlya wɔ gɔ hi wook a mɔksilluk wɔ hi du, hi gbɔnɔ wɔ hi du an dood hi baanihi. Be gisin dɔk rɔbo: dood wɔrɔ lab hi dag dɔɔrɔɔsya̧ dag ma.
MAT.6.3	Yɛrɛ mɔɔ gɔ mɔ gi gaas gaako, bɔ naanyɛ̧l mɔ gi mɛɛ hinyɔ naanrɔb mɔ gi gɔko, 
MAT.6.4	an gaas mɔ bɔ gi kɔm a yaatil du, an Baa mɔ yɔ gi gbɛnik hinyɔ gɔ hi wook a yaatil du gi gaam dɔɔrɔɔs mɔ.
MAT.6.5	Gɔ nɛ gi Bɛt zɔ̧ko, bɔnɛ riitin an dood mɛlya wɔ. Yɔ anbɔ, ha̧a̧hi erkig a mɔksilluk wɔ hi du, hi a gbɔnɔ hɛksum wɔ hi du an hi zɔ̧b Bɛto dood sɛw hi gbɛnihi hi mɛksihi. Be gisin raak rɔbo: dood wɔrɔ sɛw hi dag dɔɔ-rɔɔsya̧ dag ma. 
MAT.6.6	Yɛrɛ mɔya, gɔ mɔ zɔ̧k Bɛto, gulum mɔ luk du mɔ kpɛ̧ɛ̧ gbɔnɔ, mɔ zɔ̧b Baa mɔ Bɛt yɔ gi a yaatil du, wɛɛ Baa mɔ yɔ gi gbɛnik hinyɔ gɔ hi wook a yaatil du gi gaam dɔɔrɔɔs mɔ.
MAT.6.7	Gɔ nɛ gi zɔ̧ko bɔnɛ dɔg dɔgl kittɔnɔ tɔstɔs anyɔ dood wɔ hi mɛɛ Bɛt gɛ gɔ hi gɔko. Yɔ anbɔ hi mɔk a Bɛt gi kɛmsib a dɔgl be kit wɔ hi dɔŋgo. 
MAT.6.8	Bɔnɛ riitin an hiya; Baa nɛ yɔ gi a bɛtha mɛ̍ɛ̍dir nɛ hinyɔ ha̧a̧n gaatyɔ.
MAT.6.9	Zɔ̧k yɔ gɔ nɛ zɔ̧bɔ gi anyɔ lɛ: Baa wi yɔ gi a bɛtha, an nuŋg mɔ gi ɗɔbɔ, 
MAT.6.10	an waar ums mɔ gi zaa, an ha̧a̧tig mɔ gi wooy hɛbt di an bɛtha. 
MAT.6.11	Gaawi lees yɔ gɔ gi riiwi nɛɛko. 
MAT.6.12	Bitsiwi hinha̧a̧l wi, an wii yɔ wi bitsig dood zaadɛ hi gɔsiw be. 
MAT.6.13	Bɔmɔ ka̧wi a maatil du, za̧a̧siwi a loorɛha̧a̧l tɛŋk du. [Waar umsɛ, tɛŋko, hi gbɔlumsɛ hi gi mɔɔ faa. Aanbɔ! ]
MAT.6.14	Yɔ anbɔ gid nɛ bits dood zaadɛ hinha̧a̧lya̧ wɔ hi gɔsinɛ, Baa nɛ yɔ bɛtha gi bitsin hinha̧a̧l nɛ be. 
MAT.6.15	Nɛ́ bı̄tsihi hinha̧a̧lya̧ wɔ gɛ, Baa nɛ yɔ bɛtha taasin hinha̧a̧l nɛ wɔ bisig be.
MAT.6.16	Gɔ nɛ gi hinlilko, bɔnɛ mim an dood ha̧a̧l mɛlya wɔ gɔ hi zɛmr muutya̧ an dood sɛw gɔ hi gbɛnihi, hi mɛɛ a hi hinlilko. Be raasin rɔbo: dood wɔrɔ lab hi dag dɔɔrɔɔsya̧ dag ma. 
MAT.6.17	Yɛrɛ mɔɔ gɔ mɔ hinlilko, huum kurum mɔ zulha, urum muut mɔ, 
MAT.6.18	an bɔ dood hi mɛɛ a mɔ lilk hinɛ, gɛ Baa mɔ yɔ gi a yaatillɛl du hɔdi gɔ gi mɛɛ kpɔd; wɛɛ Baa mɔ yɔ gi gbɛnik hin yɔ gɔ hi wook a yaatillɛl du gi gaamɔ dɔɔrɔɔs mɔ.
MAT.6.19	Bɔnɛ mɔkts zul nɛ rɔɔs a waal du, a lɛlyɔ hin gɔ kug gedu, wɛɛ ga̧a̧r gɔ hi ha̧tir gedu, wɛɛ a lɛlyɔ luurɛ gɔ hi ɓɛlk luk ge hi tɛŋko an hi loo wɔd luurɛ. 
MAT.6.20	Mɔktsin zul nɛ rɔɔs a bɛtha a lɛlyɔ hin gɔ kɔɔ du gɛ, wɛɛ ga̧a̧r gɔ hi ha̧tir hin du gɛ, a lɛlyɔ luurɛ gɔ hi gun tɛŋk an hi loo hin luur du gɛ. 
MAT.6.21	Yɔ anbɔ lɛlyɔ rɔɔs mɔ gi ge, kpoos mɔ gi lɛlɔge be.
MAT.6.22	Yɔ̧l gi muul pitilayɔ, yɔ̧l mɔ gi gi gaak rɔbtɔnɔ, muul mɔ sɛw gi gaak rɔbtɔnɔ be. 
MAT.6.23	Wɛɛ yɔ̧l mɔ gi gaa gɛ, muul mɔ sɛw gis lɛlwilɔ. Lɛlgaal yɔ mɔ muul gigi lɛlwilɔ, lɛlwil bɔ wilkɔ gi ri! 
MAT.6.24	Doo za ɗɛ̄ɛ̄ an gi woos baa eer woos gɛ; yɔ hɛ̧ɛ̧n zaa gbun lɔlɛ, yɔ wɛɛ yɔ ha̧a̧g a zaa bɔ gi muulɛ; zaabe, yɔ ɗɔbs zaa gbunu, wɛɛ yɔ bɔ̧ɔ̧ zaa gbunu. Nɛ́ ɗɛɛ an nɛ woos Bɛt woosɔ hi tus woosɔ eer sɛw ya̧a̧gbun du gɛ.
MAT.6.25	Hinɔ gii be gisin raako a bɔnɛ zɛks zul nɛ a kol nɛ dɔŋgo nɛ ɛrɔ a be zɛm leesɔ ay be le an be za̧a̧n nɔ? Be zɛm hinyɔ̧k ay be yɔ̧ nɔ? Gbunɔ, bɔnɛ zɛks zul nɛ nɛ ɛrɔ a be zɛm gbandil ay be heg muul nɔ? Kol taa hinɗɔbt dāār lees gɛ ya? Muul taa hinɗɔbt dāār gbandil gɛ ya? 
MAT.6.26	Seen nɔɔs wɔ bɛtha hi balhin gɛ, hi ɓɛr gɛ, hi tɔ̧ɔ̧ hinza bil du gɛ. Yɛrɛ Baa nɛ yɔ bɛtha gihi leniko. Nɛ́ wɛ̄ɛ̄ gbɔɔl nɛ daarihi gɛ ya? 
MAT.6.27	A nɛ teesdu bɔ ɗɛɛ hi zulɔ zɛksigɔ an gi zibts kolɔ yɛms kaasi nɔ?
MAT.6.28	Nɛ wɛɛ nɛ zɛksig zul nɛ nɔ hi gbandil dɔglɛ? Seen tulkɔ̧ɔ̧r wɔ hɛt du tɔɔkya̧ ma mi! Hi taa hinza wooko wɛɛ hi taa hinza tɛɛko, hi wɛɛ hi gi hinbɛt be! 
MAT.6.29	Yɛrɛ be raasinɛ, Sulemaanu hi zulɔ hi gbɔlumsɔ sɛw, dāg gbandil bɛtigya an wɔrɔ zaaya̧ gɛ. 
MAT.6.30	Nɛ Bɛt gi heksig hɛt wɔ hi za̧a̧k nɛɛko hi yɔ gɔ hi kpɔɔhi yoosig a laa du gbandil bɛti, yɔ heks nɛɛ gbandil yɔ daarlɛl gɛ ya? Nɛɛ dood ɗɔbsil fɛŋya wɛ!
MAT.6.31	Yɔ anbɔ bɔnɛ zɛks zul nɛ nɛ raa a be le nɔ? Zaa lab gɛ, be yɔ̧ nɔ? Be heg nɔ? 
MAT.6.32	Yɛrɛ hin wɔrɔ lab sɛw, dood wɔ hi mɛɛ Bɛt gɛ hi gi hinya̧ hii tɛko. Baa nɛ yɔ gi a bɛtha mɛɛmɛ a hin wɔrɔ ha̧a̧n sɛw. 
MAT.6.33	Yɛɛlin nɛ woos Bɛt wáátɔ hinɛ hi hinyɔ ha̧a̧g kete, kuudu Bɛt gi wɛɛ gi goktsin hin wɛrɛ ha sɛw. 
MAT.6.34	Yɔ anbɔ bɔnɛ zɛks zul nɛ hi hinyɔ gɔ gi tuur yoosugo. Yoosig bɔ hinɔ gi zɛks zul ɔ̧ɔ̧n be. Ya̧a̧rhant yɔ gi zaak ɔ̧t nuŋg sɛw, rii ɔ̧t ɔ̧nɛ gbunu.
MAT.7.1	Bɔnɛ gbaas doo dɔgl an bɔ Bɛt gi gbaas nɛɛ dɔgl be.
MAT.7.2	Bɛt gi gbaas nɛɛ dɔgl anyɔ nɛ gis dood gbaak be. Bɛt gi goosin hin hi goonis yɔ nɛ gis dood hin goonik be. 
MAT.7.3	Nɔ mɔ seek betwaa yɔ gi a namɔza yɔ̧l du mɔ gbɛ̄n ga̧a̧t yɔ gi a mɔ yɔ̧l du gɛ? 
MAT.7.4	Mɔɔ yɔ mɔ gin ga̧a̧t yɔ̧l du, gi an mɔ raa namɔza ri a ɔbe ha̧tsum betwaa mɔ yɔ̧l du, nɔ?
MAT.7.5	Mɛlya ha̧a̧lɛ! Ha̧sum ga̧a̧t bɔ gi mɔ yɔ̧l du kete, ɓɔr yɔ̧l mɔ gi ɔɔ gaak rɔbtɔnɔ an mɔ ha̧ts namɔza betwaa ɔnɛ bɔ gi yɔ̧l du. 
MAT.7.6	Bɔnɛ gaa kaa wɔ hin gaatyɔ fu̧u̧z a Bɛt ge an bɔhi zɛmrzɔ hi lɔmtinɛ. Bɔnɛ bits hab wɔ root nɛ rɔbɛ wɔ, an bɔhi ɗa̧a̧k dɔɔ du tɔs. 
MAT.7.7	Ɛrinɛ hi gaanɛ, tɛnɛ nɛ zɛmɔ, ɓàànɛ hi gborsinɛ. 
MAT.7.8	Yɔ anbɔ, za̧a̧nyɔ zɔ̧bɔ gi dagɔ, za̧a̧nyɔ tɛbɔ gi zɛmɔ, za̧a̧nyɔ ɓaa luk gbɔnɔ hi kpɛ̧rsige.
MAT.7.9	Bɔ za̧a̧nɔ a nɛ teesdu waaɔ gi ɛrig koko gi gaag bet nɔ? 
MAT.7.10	Gi ɛrig dutu, gi gaag beks nɔ? 
MAT.7.11	Nɛɛ yɔ nɛ gi ha̧a̧lɛ nɛ́ mɛɛ waat nɛ hii hinrɔb gaako, gi gis Baa nɛ yɔ bɛtha gii gi ɔs dood wɔ hi ɛrig hinrɔb gaak ya? 
MAT.7.12	Yɔ anbɔ hinyɔ ha̧a̧nɛ an dood hi woosin sɛw, nɛɛ be woosinɛhi anbɔ be; Bɛtmaakdɔglɔ hi hinyɔ Bɛtya̧a̧kɛŋkya wɔ hi dɔg nɛ giibɔ.
MAT.7.13	Guzin a gbɔnɔ ɓɔ̧ɔ̧yyik bɔ gedu! Gbɔnɔ za fɛɛt giro, hi gbɔnɔ zayɔ bɛr daaki, gii gi kaŋk laa du, wɛɛ dood kittɔnɔ hi fɔk gedu. 
MAT.7.14	Yɛrɛ gbɔnɔ yɔ gi kaŋk a za̧a̧tig du daakɔ ɓaaɓa, wɛɛ daaklɛl bɔ ɓɔ̧ɔ̧yyɔ. Wɔ hi gi fɔk gedu hi kit gɛ. 
MAT.7.15	Oon zul nɛ hi Bɛt-ya̧a̧kɛŋkya ya̧a̧gɔ̧ɔ̧nya wɔ hi zaak a nɛɛge hi wɛɛnik muulya̧ an tamɔ. Wɛɛ a hi kpoos du be hi gi ler-gumyɔ. 
MAT.7.16	Nɛ́ mɛɛhi a hi woos du. Nɛ̍ mɛɛ be a gɔ hí ha̧b inaboohi a tɛ̧ɛ̧-kobsya muul gɛ. Wɛɛ gɔ hí ha̧b yɔmntnɔɔ huml a gaŋzaŋ muul gɛ.
MAT.7.17	Tɛ̧ɛ̧ rɔb sɛw gɔ hum huml rɔbo, tɛ̧ɛ̧ ha̧a̧l be gɔ hum huml ha̧a̧l be. 
MAT.7.18	Tɛ̧ɛ̧ rɔb dɛɛ̄ an gi hum huml ha̧a̧l gɛ, wɛɛ tɛ̧ɛ̧ ha̧a̧l be ɗɛɛ an gi hum huml rɔb gɛ be. 
MAT.7.19	Tɛ̧ɛ̧ yɔ gi sɛw gí hum huml rɔb gɛ hi gboge hi yaag laa du. 
MAT.7.20	Yɔ anbɔ, nɛ mɛɛnihi woosya̧ bɔ giya. 
MAT.7.21	Dood wɔ gɔ hi elib a Waar i, Waar i, hii taa gulik hi sɛw a Bɛt wáát du. Gɛ dood wɔ gɔ hi woo hinyɔ Baa be bɛtha ha̧a̧ge.
MAT.7.22	A dɔgl gbaak ɔ̧ti dood kittɔnɔ hi raabe a Waar i, Waar i, nɛ wi kɛm dɔgl a mɔ ya̧a̧ du wi dɔg a mɔ nuŋg du mi? Nɛ wi nin loorɛha̧a̧l a mɔ nuŋg du mi? Nɛ wi woo gɛrs kittɔnɔ a mɔ nuŋg du mi? Ri mɔ giw ɔɔk kaŋkɔ a Bɛt wáát du nɔ? 
MAT.7.23	Bee be wɛɛ be 
MAT.7.24	Yɛrɛ za̧a̧n yɔ gi lak dɔgl yɛrɛ be dɔko, gi wɛɛ gi woo hinɔ, riitin an doo yɔ mɛɛhin gi zul du gi wɔm lukɔ a hɛɛlkpar ha.
MAT.7.25	Bɛl naŋgɔ, mɛm tuu zɛɛ du, zɛk ha̧a̧l fɛb a luk bɔ muulɔ ge hi tɛŋko, anyɔ hi wɔŋg a hɛɛlkpar ha be, ɛ̧b gɛ. 
MAT.7.26	Yɛrɛ za̧a̧nyɔ lag dɔgl wɛrɛ be dɔko gi wɛɛ gi wōō hinɔ gɛ, riitin an za̧a̧nyɔ taan zul gɛ gi wɔm lukɔ a hɔ̧ɔ̧l ha. 
MAT.7.27	Bɛl naŋgɔ, mɛm tuu zɛɛ du, zɛk ha̧a̧l fɛb a luk bɔ muulɔ ge, luk bɔ ɛ̧btir hɛbt di sɛw.
MAT.7.28	Yɔ Yeesu da̧a̧s dɔglɔ, dood saal wɔ hi kɛmɔ, hinɔgok bɔ kɔmsihi gɛrsɛ. 
MAT.7.29	Anyɔ gii bōō dɔglɔ an Bɛtmaakdɔkya wɔ gɔ hi book gɛ, gisihi hingok an dooyɔ gin tɛŋko.
MAT.8.1	Yɔ Yeesu gi sizig a ga̧a̧t bɔ hage, dood saal kittɔnɔ hi fɔbzige. 
MAT.8.2	Yaala ɗobtilya za zaa zagl gi muutdu 
MAT.8.2	a hingokya , gi ha̧a̧mɔ, mɔ ɗɛɛ an mɔ za̧a̧sibe ɗobtil be bɔ gi da̧a̧.
MAT.8.3	Yeesu yɔd naanɔ ki̧i̧ge, wɛɛ 
MAT.8.3	a ha̧a̧be, ɗobtil mɔ bɔ da̧a̧ge!
MAT.8.3	Ɓɔrbɔ wal bɔ ɗobtilɔ bɔ da̧a̧ gi muulɛ. 
MAT.8.4	Yeesu wɛɛ 
MAT.8.4	a lagum bɛttɔnɔ, bɔmɔ raas doo za hinza. Wɛɛm mɔ rek a Bɛtmaakwookya bɔ ge mɔ zunsig muul mɔ; wɛɛm mɔ da mɔ gɔs Bɛt maak anyɔ Muusa 
MAT.8.5	Anyɔ Yeesu gul a waal gbɔɔl bɔ nuŋgɔ a Kapɛr-nayum gedu, laya za gbɔɔl Romaya sɔɔz Yeesu dɔŋdi, 
MAT.8.6	zɔ̧ge 
MAT.8.6	a Waar i, walsɛr be gi gumtil gi kusig raa du gi zaŋgdyɔ, gi ya̧a̧rha̧a̧k ha̧a̧ltɔnɔ.
MAT.8.7	Yɔ dɔg gi da̧a̧ anbɔ Yeesu 
MAT.8.7	a be rekɔ an be za̧a̧sige.
MAT.8.8	Hɔnɛ laaya gbɔɔl bɔ wɛɛ ta̧a̧ge
MAT.8.8	a Waar i, bé rı̄ı̄ an mɔ zaa mɔ gul be raa du gɛ; dɔgum hin gbun kpɔd, walsɛr be bɔ gi za̧a̧. 
MAT.8.9	Yɔ anbɔ, bee hi zul be, be gi a gbɔlɛ be wɛɛdisɛ, be gin laya dɛɛt a be dɔɔ di be; gɔ be raa zaa a rekumɔ! Rekɔ. Gɔ be wɛɛ be raa zaa bɔ a zaamɔ! za̧a̧n bɔ zaaza. Gɔ be raa walsɛr be bɔ a woom hin lɛ! Woo hinɔ.
MAT.8.10	Yɔ Yeesu kɛm dɔgl wɔrɔ hin gi wɛɛsig gɛrsɛ, raa dood wɔ hi gig fɔko a be raasin hi rɔbo:
MAT.8.10	a Israhila du hɛw, be zɛmdir doo za ɗɔbs Bɛt an wal yɛrɛ gɛ zaŋ.
MAT.8.11	Be gisin raak rɔbo a dood kittɔnɔ hí fu̧u̧z a ɔ̧tkazigi, zaa a ɔ̧tleki hi le lees lɛlgbunu hi Abraham hi Isaaku hi Yakuba a Bɛt wáát du. 
MAT.8.12	Yɛrɛ Bɛt wáátɔ ginɛ Yahuduya wɔ yaanɛ, Bɛt bilsihibils a lɛlwil du a lakdi; a hɔ, dood hi kaa hi gboo nuŋya̧.
MAT.8.13	Yeesu wɛɛ raa
MAT.8.13	laaya gbɔɔl bɔ a rekum mɔ lɛlɛ, Bɛt gi woosum anyɔ mɔ ɗɔbsɔ.
MAT.8.13	Yɔ Yeesu gi raak anbɔ be, laaya gbɔɔl bɔ walsɛrɔ bɔ gi za̧a̧k be.
MAT.8.14	Yɔ Yeesu rek a Piyɛr raa du, zɛm Piyɛr gɔnsiŋ zul gig laak gi kusig a leeso ha, sɔɔ gi dɔŋdi, 
MAT.8.15	ki̧i̧ naanɔ, nis bɔ muulɔ sa̧a̧k bɔ da̧a̧. Wɛɛ ɗundɔ gaa Yeesu leesɛ le. 
MAT.8.16	Yɔ ɔ̧t legɔ, hi kams Yeesu dood kittɔnɔ hi gin loorɛ-ha̧a̧l muul du. Dɔg dɔgl gbunu gi tuusil loorɛha̧a̧l wɔ hi gi a dood muul du, wɛɛ za̧a̧sil gumtil zaadɛ wɔ sɛw. 
MAT.8.17	Yeesu woo anbɔ an hinyɔ Bɛtya̧a̧kɛŋkya bɔ Esaya 
MAT.8.17	a gii hi zulɔ loo zaŋgdums wɛ yɔ wɛ gi nɛ waanuko, wɛɛ pɛrsɛ gums wɛnɛ.
MAT.8.18	Yɔ Yeesu gbɛn dood saal kittɔnɔ hi rɔge, wɛɛ raa walɛsɛrɛ ɔ̧ɔ̧ wɔ a wɛ́ tal a mɛmbal kasiŋ zaa bɔ ge. 
MAT.8.19	Bɛtmaakdɔkya za zaa a ge 
MAT.8.19	a hingokya , bé fɔmɔ a lɛl yɔ gɔ mɔ rek ge sɛw.
MAT.8.20	Yeesu ta̧a̧ 
MAT.8.20	a bɛrtɔkgɛ hi gin luko, nɔɔs wɔ bɛtha hi gin zɛko. Yɛrɛ Za̧a̧n Waa bɔ taan lɛlyɔ gɔ gi kus gi gbaa zulɔ du.
MAT.8.21	Walsɛrɔ zaa gbun 
MAT.8.21	a Waar i, gaabe gbɔnɔ an be rek be i̧i̧z baa be wɔrkɔ kete.
MAT.8.22	Yeesu wɛɛ ta̧a̧ 
MAT.8.22	a mɔnɛ fɔbzibe, ɔɔm wɔrkɛ wɔ hi i̧i̧ wɔrkɛya̧ hɔ.
MAT.8.23	Yɔ Yeesu re gi kar a lɛmb du, walɛsɛrɛ ɔ̧ɔ̧ wɔ hi fɔg duhɔ. 
MAT.8.24	Zɛk za ha̧a̧l yɛɛl fɛk a mɛmbal bɔ geha, mɛmɗukil wɔ hi zɛks lɛmb bɔ an hi imsige. Yɔ anbɔ Yeesu gi nɛ yok be, 
MAT.8.25	hi sɔɔ hi kpooge hi 
MAT.8.25	a Waar i, za̧a̧siwi! Wɛ wɔrkwɔrɔ!
MAT.8.26	Yɔ Yeesu rɛmɔ warihi
MAT.8.26	a hoob gin ha̧a̧k nɔ? Nɛɛ dood Bɛt ɗɔbsig kaasiya wɛ!
MAT.8.26	Gɔma wɛɛ ɗund ya̧a̧l zɛk ha̧a̧l bɔ hi mɛmbal bɔ, lɛl kɔm gɔ seseg.
MAT.8.27	Yɔ dood hinkɔmsihi gɛrs be hi warɔ
MAT.8.27	a nɔ nɛ za̧a̧nɔ anyɔ zɛk hɛw hi mɛmɛ hi lagsig nɛ tɔn anyɔ be?
MAT.8.28	Yɔ Yeesu tuur a mɛmbal kasiŋ zaabɔ ge a Gadarɛnɛ hɛbt du, dood loorɛha̧a̧lya zaadɛ eerɛ hi tuuz a loorlɛlɛ hi zaa hi dagtin hi giya. Doodya̧ hi ha̧a̧hoob ha̧a̧ltɔnɔ, doo za ɗɛɛ an gi fɔb gbɔnɔ bɔ hɔ gɛ. 
MAT.8.29	Hi ɓooya̧a̧ hi
MAT.8.29	war Yeesu a dɔgl wi nɔ du hi mɔya, Bɛt waaɔ? Mɔ zaa hɛdi an mɔ ha̧a̧niw ya̧a̧r anyɔ ya̧a̧rhant bɔ ɔ̧tɔ hi dɛ̧ɛ̧ du tuur hɛw gɛ ya?
MAT.8.30	Hɔnɛ hab kittɔnɔ hi tɔk hɛto, hɛml hi lɛlyɔ hi gi ge kaasi. 
MAT.8.31	Loorɛha̧a̧l wɔ hi zɔ̧ Yeesu hi 
MAT.8.31	a mɔ giw niniko, yaawi a hab wɛrɛ hi muul du.
MAT.8.32	Yeesu 
MAT.8.32	a tuunɛ nɛ rekɔ.
MAT.8.32	Hi tuu gɔ dood eerɛ wɔ hi muul du hi re hi gul a hab wɔ hi muul du be. Ɓɔrbɔ hab wɔ maasya̧ sɛw hi nɔɔ hi tii a kasiŋ disɛ hi da hi gi̧i̧l a mɛmbal du hi wɔrɔ. 
MAT.8.33	Hab nɛɛrɛwaat wɔ hí gbɛn anbɔ be hi nɔɔ hi rek a waal gbɔɔl du hi fɔk hinyɔ tal sɛw, hi hinyɔ daa a dood loorɛha̧a̧lya eerɛ wɔ hi muulɛ. 
MAT.8.34	Yɔ anbɔ dood wɔ a waal bɔ gedu sɛw hi tuuz hi zaa a Yeesu ge, yɔ hi zɛŋge hi zɔ̧ge an gi ɗund gi ɔɔ hɛbtya̧ bɔ.
MAT.9.1	Yɔ Yeesu re gi kar a lɛmb za du, wɛɛ kar mɛmbal bɔ rek a gi waal gbɔɔl du.
MAT.9.2	Yɔ rek anbɔ hi kamsig wal za zaŋgdi a sil ha. Yɔ Yeesu gbɛn dood wɔ ɗɔbsigya̧ be, raa
MAT.9.2	wal zaŋgd bɔ a waa be, ɓaasum muul mɔ, be bitsum hinha̧a̧l mɔ bitsɔ!
MAT.9.3	Yɔ anbɔ Bɛtmaakdɔkya zaadɛ hi mɔkig hi kpoos du be a wal yɛrɛ gi book ya̧a̧ha̧a̧l
MAT.9.3	a Bɛt zulha!
MAT.9.4	Yɔ Yeesu mɛɛ hinyɔ wɔrɔ hi mɔkig hi kpoos du be, warihi
MAT.9.4	a nɔ nɛ gin mɔkil ha̧a̧l wɔrɔ nɛ kpoos du anbɔ nɔ? 
MAT.9.5	An be raa doo zaŋgd bɔ a be bitsim hinha̧a̧l mɔ wɔ bitsɔ, hi zaa ráákɔ a ɗukum ha mɔ ɛmbɔ, nɔni ɓaa gi daarlɛl nɔ? 
MAT.9.6	Yɛrɛ ɔbe zunsin hin an nɛ mɛɛ a Za̧a̧n Waa bɔ gin tɛŋk a hɛbtdi an gi bits dood hinha̧a̧lɛ.
MAT.9.6	Wɛɛ raa
MAT.9.6	doo zaŋgd bɔ a ɗukumɔ mɔ loo sil mɔ mɔ wɛɛ mɔ lɛlɛ!
MAT.9.7	Wal bɔ ɗundɔ loo silɔ re gi lɛlɛ. 
MAT.9.8	Yɔ dood saal wɔ hi gbɛn hini daa anbɔ hoobha̧a̧hiha̧, hi wɛɛ hi baan Bɛto anyɔ gaa dood tɛŋk anbɔ.
MAT.9.9	Yɔ Yeesu ɗund hɔdi gi fɔk gbɔnɔ a tooslukya̧ gbarɔ, gbɛn doo za gi ɗɔɔtig a toosluk bɔ gedu nuŋgɔ a Mata, elige,
MAT.9.9	a fɔbzibe.
MAT.9.9	Mata ɗundɔ fɔge.
MAT.9.10	Yɔ Yeesu ɗɔɔt gi hinlek a Mata raa du, tooszekyaadɛ hi dood hinha̧a̧l wookyaadɛ kittɔnɔ hi zaa hi ɗɔɔt hi hinlek elo, hi Yeesu hi walɛsɛrɛ ɔ̧ɔ̧ wɔ be. 
MAT.9.11	Yɔ Farisaya wɔ hi zaa hi gbɛn anbɔ hi war walɛsɛrɛ ɔ̧ɔ̧ wɔ
MAT.9.11	a hingokya nɛ bɔ gi hinlek nɔ hi tooszekya wɔ hi hinha̧a̧l wookya wɔ nɔ?
MAT.9.12	Yɔ Yeesu lag anbɔ raa
MAT.9.12	a dood wɔ muulya̧ gi rɔbtɔnɔ ha̧a̧hi gɛr gɛ, ha̧a̧ gumtil wɔ hiya. 
MAT.9.13	Da nɛ gok hinyɔ hi bi̧i̧ a Bɛt ɗɛɛrwol du, an nɛ kɛm hinɔ rɔbtɔnɔ: a Bɛt raa a ha̧a̧be an hi mɛɛtin ya̧a̧rɛ, hā̧ā̧be maaknamb wɔ hi gbɛɛtirgo gɛ. Yɛrɛ bé zāā an be el dood rɔbɛ gɛ, be zaa an be el dood hinha̧a̧lya wɔ hiya.
MAT.9.14	Yohana walɛsɛrɛ ɔ̧ɔ̧ wɔ hi zaa a Yeesu ge hi warige
MAT.9.14	a wiya hi Farisaya wɔ wi hinlilko, nɔ ɔnɛ walɛsɛrɛ mɔ wɔ hi lilhin ya̧nɛ zaŋ gɛ?
MAT.9.15	Yeesu ta̧a̧ 
MAT.9.15	a nɛ mɔk a rɔ̀bɛ wɔ hi elzihi a lottins naab du hi ɗɛɛ an hi mimɔ anyɔ hi gi hi nislookya bɔ ket ya? Taa anbɔ! Yɛrɛ ɔ̧tyɔ gɔ hí wa̧a̧ nislookya bɔ hi ha̧sig a hi teesdu, gɔ gi tuurɔ hi lil gɔ. 
MAT.9.16	Doo za gɔ lōō gbandil taakil seg yɔ nukt gɛ an gi haktin gbandil wɔm gɛ, à anbɔ gɛ, gbandil seg taakil bɔ nukt gɛ yɔ taar gbandil wɔm bɔ yɔ daarlɛl ɓɛ. 
MAT.9.17	Gɔ hi tɔ̧ɔ̧ bum mukt a tik wɔm du gɛ, à anbɔ gɛ, tik wɔm bɔ yɔ foo bum bɔ yɔ gub hɛbtdi. Gɔ hi tɔ̧ɔ̧ bum mukt a tik seg du, bum bɔ hi tik bɔ sɛw hi kɔm rɔbtɔnɔ. Anbɔ hinza yɔ ha̧tir gɛ.
MAT.9.18	Yɔ Yeesu gisihi hin wɔrɔ dɔk anbɔ Yahuduya mɔk-silluk zulya za zaa zagl gi muutdu 
MAT.9.18	a waa be siŋg wɔr ɓɔryɔ, yɛrɛ zaamɔ mɔ gbaasig naan muulɛ gi za̧a̧.
MAT.9.19	Yeesu ɗukɔ hi walɛsɛrɛ ɔ̧ɔ̧ wɔ hi fɔ wal bɔ. 
MAT.9.20	Nis za lis gig fɔk wɛl kooblɛ daa eerɛ, zaa pɛt gi kuudu, ki̧i̧ gbandilɔ tɔlya̧ bɔ. 
MAT.9.21	Da gi mɔkig a gi kpoos du be
MAT.9.21	a à be ki̧i̧ nɛ gbandilɔ bɔ gii mɔɔti, be mɛɛ a be za̧a̧za̧.
MAT.9.22	Yɔ nis bɔ zɛmr gi ki̧i̧ gbandilɔ bɔ anbɔ Yeesu zɛmr seege wɛɛ 
MAT.9.22	a waa be siŋgo, ɓaasum muul mɔ, yɔ mɔ ɗɔbs a mɔ kpoos du a be za̧a̧, mɔ za̧a̧za̧.
MAT.9.22	Yɔ anbɔ nis bɔ lisɔ bɔ da̧a̧ gɔ ɓɔrbɔ be.
MAT.9.23	Yɔ Yeesu zaa a mɔksilluk zulya bɔ gi raa du gi zɛm dood hi waŋgoor utugo, zaadɛ hi ya̧a̧ɓooluko hi kaal be, 
MAT.9.24	a tuunɛ, yɛrɛ waa bɔ wɔr gɛ, gi yokyo.
MAT.9.24	Yɔ dood wɔ hi lag anbɔ hi kpɛ̧ɛ̧lig-kpɛ̧ɛ̧lɔ. 
MAT.9.25	Hɔnɛyɔ hi yaa dood saal wɔ hi tuu lakdi, Yeesu gul gɔ a luk bɔ gedu wa̧a̧ waasiŋ bɔ naan muulɛ, waa bɔ ɗund gɔ ha. 
MAT.9.26	Dɔglɔ hɛks gɔ waal bɔ gedu sɛw.
MAT.9.27	Yɔ Yeesu ɗuk hɔdi gi daak gi rek lɛlza, yɔ̧ɔ̧rɛ eerɛ hi fɔge hi ya̧a̧ɓooliki
MAT.9.27	a Dawda waawalɔ, mɛɛsiwi ya̧a̧rɛ!
MAT.9.28	Yɔ Yeesu re gi tuur raa du, yɔ̧ɔ̧rɛ wɔ eerɛ hi sɔɔ gi dɔŋdi, gii wɛɛ warihi
MAT.9.28	a nɛ ɗɔbs nɛ kpoos du a be gin tɛŋk an be woo hinɔ ya?
MAT.9.28	Wɔrɔ hi wɛɛ hi ta̧a̧ge a hɔɔ,
MAT.9.28	Waar i, wi ɗɔbsɔ!
MAT.9.29	Yeesu gbaa naan hi lɔl du 
MAT.9.29	a an hinɔ gi wooy anyɔ nɛ ɗɔbs nɛ kpoos du!
MAT.9.30	Dood eerɛ wɔ lɔlya̧ wɛɛ gaa hi gbɛn gɔ, Yeesu wɛɛ 
MAT.9.30	hi naati a lagin bɛttɔnɔ, bɔ doo gi mɛɛ hinɔ.
MAT.9.31	Hɔnɛ yɔ̧ɔ̧rɛ wɔ hí bɛɛ tuuko hi rek hi ɛmbin nuŋgɔ a waal bɔ gedu sɛw.
MAT.9.32	Yɔ Yeesu tuu gi rek hi walɛsɛrɛ ɔ̧ɔ̧ wɔ, dood hi kams Yeesu za̧a̧nza yɔ gin loorɛha̧a̧l gi muul du gi wɛɛnig su̧u̧ki. 
MAT.9.33	Yɔ tuus loorɛha̧a̧l bɔ a za̧a̧n bɔ gi muul du, za̧a̧n bɔ baar ya̧a̧booko. Yɔ dood saal wɔ hinkɔmsihi gɛrs be hi raa
MAT.9.33	a hi gbɛn hinza tuudir a Israhila hɛbt du gi riitin an yɛrɛ gɛ.
MAT.9.34	Hɔnɛ wɛɛ Farisaya wɔ hi dɔg be
MAT.9.34	a loorɛha̧a̧l wɔ waar ya̧ bɔ gii gaa Yeesu tɛŋko gi tuusin loorɛha̧a̧lɛ!
MAT.9.35	Yeesu ɛmb gbɛ̧ɛ̧ka a waal gbɔlɛ wɔ du hi raat dɛɛt wɔ du sɛw gi hingok a mɔksilluk wɔ duge gi dɔk Bɛt wáátɔ Dɔgl Rɔb bɔ, gi tuusilgo gums sɛw hi gums sa̧ytya zaadɛ kittɔnɔ. 
MAT.9.36	Yɔ Yeesu gbɛn dood saal wɔ hi mɔɔ be, muulya̧ gi wɔlihi an tam wɔ hi taan nɛɛrawaa be, hi ha̧a̧sig ya̧a̧rɛ. 
MAT.9.37	Raa walɛsɛrɛ ɔ̧ɔ̧ wɔ
MAT.9.37	a totɓɛs bɔ woosɔ tɔɔtɔ, wɛɛ woosya hi kit gɛ be. 
MAT.9.38	Da nɛ zɔ̧b wooszulya bɔ gi yaaz woosya kittɔnɔ hi zaa a totɓɛsɔ bɔ gedu.
MAT.10.1	Yeesu el walɛsɛrɛ ɔ̧ɔ̧ wɔ koobl daa eerɛ gaahi tɛŋko an hi ninin loorɛha̧a̧l wɔ, hi tuusil gums sɛw a dood muulɛ hi zaŋdums sɛw. 
MAT.10.2	Tɔmsya wɔ koobl daa eerɛ nuŋgya̧ gɛrɛ: doos bɔ nuŋgɔ a Simɔŋ (nuŋgɔ zaa a Piyɛr ), yɛ̧ɛ̧tɔ Andrɛ, Zebede waatɔ Yakuba hi yɛ̧ɛ̧tɔ Yohana. 
MAT.10.3	Filib hi Bartelemi, Tumas hi tooszekya bɔ Mata, Alfe waawal Yakuba hi Taade; 
MAT.10.4	Simɔŋ Hɛbtwaa Gàbs bɔ hi Yahuda Iskaryudi yɔ rɛ̧ɛ̧ Yeesu . 
MAT.10.5	Yeesu yaa walɛsɛrɛ ɔ̧ɔ̧ koobl daa eer wɛrɛ woosɛ 
MAT.10.5	anyɔ lɛ a bɔnɛ rek a lɛlyɔ dood hi mɛɛ Bɛt gɛ ge, bɔnɛ rek a Samariya waal za gbɔɔl du. 
MAT.10.6	Rekin a dood Israhilaya wɔ hi gi an tam yɔ wag hi. 
MAT.10.7	Gɔ nɛ réko gin Bɛt dɔglɔ dɔk nɔɔha nɛ raako a Bɛt wáátɔ sɛ̧ɛ̧bɔ. 
MAT.10.8	Za̧a̧sin gumtil wɔ, rɛmsin wɔrkɛ wɔ, za̧a̧sin dood wɔ hi gin ɗobtil muulɛ. Tuusin loorɛha̧a̧l wɔ hi gi a dood muul du. Yɛrɛ nɛ dag Bɛt tɛŋkɔ ya̧a̧rtɔs, da nɛ gaa dood ya̧a̧rtɔs be. 
MAT.10.9	Gɔ nɛ reko, bɔnɛ loo hɛɛlmɔto, bɔnɛ loo tusɛ, zaabe tus dɛɛto nɛ yaa a nɛ ziba du, 
MAT.10.10	bɔnɛ loo saa, bɔnɛ loo gbandil eerɛ, bɔnɛ loo taalɛ, bɔnɛ loo sɔɔlɛ. Ya̧a̧nɛ, rii an woosya gi dag leesɔ dagɔ.
MAT.10.11	Gɔ nɛ gul a waal gbɔɔl za du, zaabe, a raat dɛɛt zaadɛ du, warin kinsa doo rɔb gi du an gi dagin a gi lɛl du; gɔ gi anbɔ ɗɔɔtin a za̧a̧n bɔ gi lɛl du gi tuur a rek nɛ ɔ̧ti. 
MAT.10.12	Gɔ nɛ gulk a raa bɔ gedu boonɛge, nɛ raa a an Bɛt boolumɔ gigi hi nɛya! 
MAT.10.13	Gid dood wɔ hi waak a raa bɔ gedu hi rii an hi daginɛ, boolum nɛ bɔ ɔksige hi dood wɔ duhɔ. Wɛɛ gid hi tuur dood rɔbɛ an hi dagin hi raa du gɛ, boolum nɛ bɔ bɔgi ɗɔɔt a hi zulha, wɛɛzig a nɛɛ ge.
MAT.10.14	Gid nɛ tuur a raa za du, zaa lab gɛ a waal gbɔɔl za du doodya̧ hi dāgin gɛ, hi tā̧ā̧sin dɔgl nɛ bɔ lak gɛ, tuunɛ nɛ ɔɔ raa bɔ, zaabe waal gbɔɔl bɔ nɛ pubsihi luus bɔ nɛ dɔɔkuu ha. 
MAT.10.15	Be gisin raak rɔbo: waal gbɔɔl bɔrɔ ya̧a̧rhantɔ gi ɓaa gi daar Sodɔma hi Gɔmɔra hɛbt ɔnɛ a dɔgl gbaak-ɔ̧ti. 
MAT.10.16	Laginɛ, yɛrɛ be gin yaak an tamɔ a lergum tees du. Ginin kɛ̧ɛ̧tig an beksɛ, wɛɛn dood zulhɔnikyaadɛ an gutu. 
MAT.10.17	Oon zul nɛ hi doodɛ. Dood hi wa̧a̧nɛ hi ka̧nɛ a dɔglyɛ̧ɛ̧k-yaadɛ muutdu hi lɛbtin a hi mɔksilluk wɔ du hi kpooti.
MAT.10.18	Hi wɛɛ hi dirkinɛ hi kanɛ a hɛbtzulya wɔ hi, hi waar ɛ wɔ hi muutdu a be dɔŋgo an nɛ boo dɔgl be a hi muutdu hi a dood wɔ hi mɛɛ Bɛt gɛ hi muutdu. 
MAT.10.19	Gɔ hi wa̧a̧nɛ hi ka̧nɛ a dɔglyɛ̧ɛ̧kya wɔ hi muutdu bɔ kol gi tuunɛ a nɛ dɔg ri, zaabe a hinyɔ gɔ nɛ dɔg geha. Hinyɔ gɔ nɛ dɔko, Bɛt gii gin gaazig ɓɔrbɔ an nɛ 
MAT.10.20	Dɔgl wɔrɔ lab hi taa fu̧u̧k a nɛ zulha, Baa nɛ Bɛt Mɔkilɔ gii gi bookya̧a̧ a nɛ kpoos du.
MAT.10.21	Dood hi gaa yɛ̧ɛ̧dɛya̧ an hi gbɔ̧hi, baaba wɔ be hi gaa waatya̧ an hi gbɔ̧hi be. Waat wɔ be hí ɗund a baa wɔ raa du hi zulha hi gbɔ̧hi. 
MAT.10.22	Dood sɛw hi hɛ̧ɛ̧ninlɔl a be dɔŋgo. Yɔ anbɔ za̧a̧nyɔ gɔ gi mɔm hin wɔrɔ gi tuur a da̧a̧ki gi za̧a̧. 
MAT.10.23	Gɔ hi gin zɛksig a waal za gbɔɔl du, nɔɔn nɛ dɔŋg a waal za gbɔɔl du. Be gisin raak rɔbo: Za̧a̧n Waa bɔ gɔ gi zaako nɛɛ nɛ ɛmbik a Israhila waal gbɔlɛ ɔ̧ɔ̧ wɔ du te, nɛ da̧a̧sir kɛn gɛ hɛw.
MAT.10.24	Walsɛr dāār ɗɛntɔ hi gbɔlums gɛ, wɛɛ taa an gbaar gi daar ɗɛntɔ hi gbɔlums be. 
MAT.10.25	Rii an walsɛr gi wɛɛ an ɗɛntɔ, gbaar bɔ be gi wɛɛ an báátɔ, à hi el za̧a̧n raatya bɔ gii a Belzebil, yɔ hi dɔ̧ɔ̧s doodɔ wɔ raa du nuŋg ha̧a̧l yɔ daarlɛl gɛ ya?
MAT.10.26	Yɔ anbɔ, bɔ hoob gi ha̧a̧nɛ doodɛ. Hinyɔ yaat sɛw, hí ɔɔg midigɔ gɛ, hinyɔ gi ya̧a̧luurya sɛw hí ɔɔg mɛksigɔ gɛ. 
MAT.10.27	Hinyɔ be gisin raak a lɛlniŋkum du raalin a ɔ̧t du a dood lɔlgbar sɛw. Hinyɔ be gisin raak hi ya̧a̧tamsɛ, karin a luk zulha nɛ ɓoolɔ. 
MAT.10.28	Wɛɛ bɔ hoob gi ha̧a̧nɛ dood wɔ hi gbɔŋk muulɛ hi wɛɛ hi ɗɛ̄ɛ̄ kol gbɔŋk gɛ. Hoobha̧a̧nɛg Bɛt yɔ ɗɛɛ kol gbɔŋko hi muulɛ hi yaakɔ a laazɛŋk du.
MAT.10.29	Nɛ gɔ hi zebr zaw eerɛ tus dɛɛt gbun ma mi? Yɛrɛ gi hā̧ā̧ Baa nɛ Bɛt gɛ nɔɔs za gbun taa mɛɛk hɛbtdi. 
MAT.10.30	Bɛt ɓɛr susug nɛ wɔ zulha sɛw. 
MAT.10.31	Bɔ hoob gi ha̧a̧nɛ hinza; nɛ wɛɛ hin ɗɔbt nɛ daar zaw kittɔnɔ daarɔ. 
MAT.10.32	Yɔ anbɔ, za̧a̧n yɔ boo dɔgl be a dood muutdu, bee be boo dɔglɔ a Baa be Bɛt yɔ gi bɛtha gi muutdu be. 
MAT.10.33	Yɛrɛ za̧a̧nyɔ faabe a dood muutdu a mɛɛb gɛ, bee hɛw be faage a Baa be yɔ gi a bɛtha gi muutdu a be mɛɛg gɛ be.
MAT.10.34	Bɔnɛ mɔk a be zaa an be kamz boolumi a waal du, bé kāmz boolum gɛ, be kamzig nɔko. 
MAT.10.35	Be zaa an be gɛ̧ɛ̧ waa hi baatɔ, waasiŋgo hi nɔɔtɔ, nisɛ hi waltɔ nɔɔtɔ. 
MAT.10.36	Yɔ anbɔ, dood wɔ hi gi a za̧a̧n za raa du hii hi wɛɛsig lɔlɔhɛ̧ɛ̧nikyaadɛ.
MAT.10.37	Za̧a̧nyɔ ha̧a̧ge baatɔ, zaabe nɔɔtɔ gi daar beya tuur doo rɔb an gi wɛɛ fɔkya be gɛ. 
MAT.10.38	Za̧a̧nyɔ pɛɛ dɔ̧ɔ̧rɔ gi fɔ̄bzib gɛ, rı̄ı̄ an gi waa hi bee gɛ. 
MAT.10.39	Za̧a̧nyɔ ha̧a̧g an gi za̧a̧s kolɔ gi waksige. Wɛɛ za̧a̧nyɔ waks kolɔ a be dɔŋg be, gı̄ zɛm za̧a̧tigɔ a Bɛt wáát du.
MAT.10.40	Za̧a̧nyɔ daginɛ, dag beya. Wɛɛ za̧a̧nyɔ dag beya, dag Za̧a̧nyɔ yaazib ga. 
MAT.10.41	Za̧a̧nyɔ dag Bɛtya̧a̧kɛŋkya a Bɛt ya̧a̧ɔ bɔ gi kɛŋk gi gi dɔk gi dɔŋgo, gi dag dɔɔrɔɔsɔ gi riitin an Bɛtya̧a̧kɛŋkya bɔ ɔnɛ bɔ, wɛɛ za̧a̧nyɔ dag doo riiti a woosɔ riit bɔ gi dɔŋgo, gi dag dɔɔrɔɔsɔ gi riitin an doo riit bɔ ɔnɛ bɔ be. 
MAT.10.42	Be raasin rɔbo: za̧a̧nyɔ gaa waat wɛrɛ zaaya̧ gbun mɛmyɔ̧k dakwaa gbunu anyɔ gi fɔkya benɛ, taa dɔɔrɔɔsɔ lɔɔk nɛ zaŋ.
MAT.11.1	Yɔ Yeesu da̧ts walɛsɛrɛ ɔ̧ɔ̧ koobl daa eer wɔ hingoko, ɗund hɔdi re hingoko hi Bɛt dɔglɔ dɔki a waal gbɔlɛ wɔ hi gi a hi hɛbt du gedu. 
MAT.11.2	Yɔ Yohana gi luknɔ du gi kɛm Kristu woosɔ dɔglɛ, yaa walɛsɛrɛ ɔ̧ɔ̧ zaadɛ an hi warig hinɛ. Yɔ walɛsɛrɛ ɔ̧ɔ̧ wɔ hi rekɔ hi warige
MAT.11.3	a mɔɔ gi za̧a̧nyɔ wi mɛɛ a gi zaak ya? Gi an wi oo zaa dɔɔmi ya?
MAT.11.4	Yeesu ta̧a̧hi
MAT.11.4	a rekin nɛ fɔks Yohana hinyɔ nɛ lako hi hinyɔ nɛ gbɛnko: 
MAT.11.5	Yɔ̧ɔ̧rɛ wɔ hi gbɛnik lɔlɛ, dɔɔ gumtilya wɔ dɔɔya̧ ɓaa hi wɛɛ hi ɛmbuko, ɗobtilya wɔ ɗobtilya̧ da̧a̧ hi muul be, lagɛ wɔ hi tɔnkɛŋk be, wɔrkɛ wɔ hi rɛmlik be, wɛɛ hi dɔgsig ya̧a̧rya wɔ Dɔgl Rɔb bɔ be. 
MAT.11.6	Wɛɛ hat gi a za̧a̧nyɔ simdɔɔ a be dɔŋg gɛ ge.
MAT.11.7	Yɔ Yohana walɛsɛrɛ ɔ̧ɔ̧ wɔ hi wɛɛko, Yeesu wɛɛ yɛls dood saal wɔ kuudu Yohana dɔglɔ bookɔ, raa
MAT.11.7	a nɛ da nɛ re nɔ seezig a hɛtdɔŋ du nɔ? Nɛ re an nɛ seez bɔ̧ɔ̧k zayɔ zɛk gig namsig gii ya? 
MAT.11.8	Nɛ re nɔ seezig nɔ? Wal za yɔ heg gbandil bɛt muul gii ya? Dood wɔ hi heg gbandil bɛtɛ hi waak ya̧nɛ a waar raa du. 
MAT.11.9	Nɛ nɛ rek nɔ wɛ? An nɛ seez Bɛtya̧a̧kɛŋkya za ya? Hɔɔ! Ɔbe raasinɛ, wal bɔrɔ daar Bɛtya̧a̧kɛŋkya hɛw. 
MAT.11.10	Bɛt ɗɛɛrwolɔ raa Yohana dɔgl ɔ̧ɔ̧nɛ a be yaak tɔmsbeya gɛrɛ a mɔ muutdu an gi gɛmtsim gbɔnɔ.
MAT.11.11	Be gin raak rɔbo: dood wɔ nɛɛd hi mɔɔhi sɛw, za̧a̧nza tɔ̄ɔ̄ daar Yohana Bɛtmɛm Hotingoya bɔ hi gbɔlumsɔ gɛ. Yɛrɛ za̧a̧nyɔ gi wans a Bɛt wáát du tɔɔ daarigdaarɔ. 
MAT.11.12	A ɔ̧tyɔ Yohana yɛɛl Bɛt wáátɔ dɔglɔ dɔk gedu gi tuur ɓɔryɔ lɔlhɛ̧ɛ̧nikya wɔ hi wa̧a̧ dɔgl bɔ hi tɛŋko, dood ha̧a̧l wɔ hi tɛk an hi wɔɔ dɔgl bɔ hi tɛŋk be. 
MAT.11.13	Bɛtya̧a̧kɛŋkya wɔ sɛw hi Muusa maakdɔglɔ hi boo Bɛt waar umsɔ dɔglɔ tuur a Yohana wɛlɛ. 
MAT.11.14	Gi ha̧a̧nɛ an nɛ ta̧a̧ hinɔ, Yohana gii gi Eliya yɔ gɔ gi zaa. 
MAT.11.15	An za̧a̧nyɔ gin tɔn an gi kɛmɔ gi kɛmɔ!
MAT.11.16	Be gòksin dood dɔ̧ɔ̧t wɛrɛ hi gi ɔ̧ti gi zul hi nɔ? Hi riitin an ya̧a̧mwaat wɔ gɔ hi ɗɔɔtig a luum ha hi ya̧a̧ɓoltingo hi nayza hii hi dɔko 
MAT.11.17	a wi usin fɛ̧ɛ̧brɛ̧ɛ̧yɔ, nɛ nahin gɛ. Wi ɛɛsin ya̧a̧rnaabo, nɛ kāā gɛ be! 
MAT.11.18	Yɔ anbɔ, Yohana zaa lehin rɔb gɛ, yɔ̧ bumhob gɛ; dood hi gig raako a gin loorɛha̧a̧l gi muul du! 
MAT.11.19	Wɛɛ Za̧a̧n Waa bɔ zaa gi hin sɛw leko, gi bumhob yɔ̧ko. Hi wɛɛ hi raak ɓɛ a gi hinlekya ha̧a̧lɛ, wɛɛ gi bumyɔ̧kya ha̧a̧l be. Gi tooszekya wɔ hi hinha̧a̧l wookya wɔ sa̧a̧mya̧ be. Yɛrɛ Bɛt hinmɛɛkɔ rɔb bɔ zuun woosɔ wɔ a gi rɔbo.
MAT.11.20	Yɔ anbɔ Yeesu wɛɛ yɛɛl waal gbɔlɛ wɔ woo nɛ gɛrs gbɔlɛ kit gedu a Galile hɛbt du niiki anyɔ dood wɔ hi tā̧ā̧ kpoosya̧ zɛmrik gɛ. Yeesu 
MAT.11.21	a mɔɔ Koraziŋ waal gbɔɔlɔ, mɔ gin ya̧a̧rhanto; mɔɔ Baytizaada, mɔ gin ya̧a̧r-hanto. An woos gɛrsya wɔ hi wooy a nɛ teesdu da wooy nɛ a Tirus waal gbɔɔl du hi Sidɔŋg waal gbɔɔl du, yɔ hi zɛmr nɛ kpoosya̧ amntɔnɔ hi heg ya̧a̧rnaab saa haŋsili hi wɛɛ hi kpuu tam hi muulɛ an hi zuun a be zɛmr kpoos be. 
MAT.11.22	Hinɔ gii be gisin raako a ya̧a̧rhant nɛnɛ bɔ gi ɓaa gi daar Tirus ɔnɛ hi Sidɔŋg ɔnɛ a dɔgl-gbaak ɔ̧ti.
MAT.11.23	Mɔɔ Kapɛrnayum, mɔ mɔkig a Bɛt dɔɔsumdɔɔs a bɛtha ya ri? Hí tidsum mɔ tuur a wɔrkɛ ɗɔɔtil lɛlɛ. An woos gɛrsya wɔ hi wooy a mɔɔ ge hi da hi wooy nɛ a Sodɔma, waal bɔrɔ yɔ kɔm yɔ tuur nɛ a ɔ̧ti gi zulɛ. 
MAT.11.24	Hinɔ gii be gisin raako a ya̧a̧rhant nɛ gi ɓaa gi daar Sodɔma waal ɔnɛ a dɔgl-gbaak ɔ̧ti.
MAT.11.25	A ɔ̧tɔ ge Yeesu zɔ̧ Bɛt raa
MAT.11.25	a Baa, Waar a bɛtha hi hɛbtdi, be baanumɔ anyɔ mɔ zuns waat wɔ hinyɔ mɔ yats nɛ dood hinmɛɛkya dubtɛ wɔ hi wɔ hi zaŋgɔ. 
MAT.11.26	Hɔɔ, Baa, hinɔ riisum anbɔ anyɔ ha̧a̧mɔ.
MAT.11.27	Baa be Bɛt gaabe hin naan du sɛw. Doo za mɛɛ Bɛt waa bɔ gɛ, gɛ Baa Bɛt mɛɛge. Doo za mɛɛ Baa Bɛt gɛ, gɛ Bɛt Waa bɔ mɛɛge hi dood wɔ Bɛt Waa bɔ ha̧a̧ge an gi zunsihige.
MAT.11.28	Nɛɛ yɔ nɛ pɛɛk hinɗɔmn nɛ mɔɔ sɛw, zaan a beege, be sitsin hinɗɔmn nɛ, nɛ́ dag holumi. 
MAT.11.29	Ha̧n gbɔŋgil be a nɛ durk du, fɔn hinyɔ be gisin goko. Yɔ anbɔ, be gi doo kpoos saŋktya hi zultiisigya, zaanɛ nɛ zɛms kol nɛ holumlɛlɛ. 
MAT.11.30	Gbɔŋgil yɔ gɔ be heksinɛ pɛɛkɔ ɗɔb gɛ, wɛɛ hinɗɔmn yɔ gɔ be gbaasinɛ gi ɗagtilyɔ.
MAT.12.1	A ɔ̧tɔ ge Yeesu hi walɛsɛrɛ ɔ̧ɔ̧ wɔ hi daa gbɔnɔ a totbak wɔ du a holum-ɔ̧ti. Yɔ a̧a̧kil gi ha̧a̧k walɛsɛrɛ ɔ̧ɔ̧ wɔ hi halkig tot wɔ hi kɔɔlik hi tɔko. 
MAT.12.2	Yɔ Farisaya wɔ hi gbɛn anbɔ hi raas Yeesu
MAT.12.2	a seem walɛsɛrɛ mɔ wɔ hi wook hinyɔ Bɛtmaakdɔgl wɛ ansɛ a holum-ɔ̧ti!
MAT.12.3	Yeesu warihi
MAT.12.3	a nɛ́ zaŋga hinyɔ Dawda woo ɔ̧tza hi zulɔ hi doodɔ yɔ a̧a̧kil gihi ha̧a̧k gɛ ya? 
MAT.12.4	Dawda gul a Bɛtluk du hi doodɔ hi loo kok kiml wɔ hi gbaas Bɛto hi le; taa nɛ an gii hi doodɔ hi le kok bɔ, maak wɛ gaa Bɛtmaakwookya wɔ hii gbɔnɔ an hi le kpɔd. 
MAT.12.5	Zaabe nɛ zaŋga Muusa maakɔ bɔ gaa, a Bɛtmaak wookya wɔ hi fɔ̄b holum-ɔ̧t maak a Bɛtluk du a holum-ɔ̧t gɛ sɛw hi taan a̧a̧b gɛ ya? Nɛ lag anbɔ gɛ ya? 
MAT.12.6	Yɛrɛ be gisin dɔko a hinyɔ be goksinɛ gbɔlumsɔ daar Bɛtluk bɔ hɛw.
MAT.12.7	À nɛ mɛɛ nɛ hin bɔ raakɔ a Bɛt ɗɛɛrwol du a ha̧a̧be an hi mɛɛtin ya̧a̧rɛ, hā̧ā̧be maaknamb wɔ hi gbɛɛtirgo gɛ, yɔ nɛ gbāās nɛ dood wɔ hi gɔ hin-a̧a̧b gɛ dɔgl gɛ. 
MAT.12.8	Yɔ anbɔ, Za̧a̧n Waa bɔ gii gi holum-ɔ̧t waar i.
MAT.12.9	Yeesu ɗund hɔdi, rek gul a hi mɔksilluk du. 
MAT.12.10	Zɛm doo za naanwɔlya gi a mɔksilluk bɔ gedu. Yɔ dood wɔ ha̧a̧hi an hi kɛtinge ya̧a̧ hi warige:
MAT.12.10	a maak wɛ gaa gbɔnɔ an hi za̧a̧s doo a holum-ɔ̧t ya?
MAT.12.11	Yeesu wɛɛ warihi:
MAT.12.11	a à doo za gbun gi nɛ teesdu gi gin tamɔ gi mat a zɛŋk dubt du a holum-ɔ̧ti, za̧a̧nɔ taa an gi rek gi kadz tamɔ bɔ a zɛŋk bɔ gedu ya? 
MAT.12.12	Doo gii gi hinɗɔbt gi daar tamɔ. Yɔ anbɔ maakdɔgl wɛ gaa gbɔnɔ an hi gɔs doo hinrɔb a holum-ɔ̧ti.
MAT.12.13	Yeesu wɛɛ raa
MAT.12.13	wal naanwɔlya bɔ a yɔdum naan mɔ.
MAT.12.13	Wal bɔ yɔd naanɔ wɛɛ bɛr an zaa bɔ.
MAT.12.14	Hɔnɛ Farisaya wɔ hi tuu a mɔksilluk bɔ gedu hi rek hi mɔks hi wɔya̧a̧ a Yeesu zulha an hi mɛɛ gbɔŋkɔ. 
MAT.12.15	Yɔ Yeesu mɛɛ hin bɔrɔ gi kpoos du ɗun ɔɔ lɛl bɔ rekɔ, dood kittɔnɔ hi fɔge. Gii wɛɛ za̧a̧s gumtil wɔ sɛw. 
MAT.12.16	 hi naati
MAT.12.16	a bɔhi raas dood a gii gi za̧a̧nɔ.
MAT.12.17	Hinɔ wooy an gi da̧a̧s hinyɔ Bɛtya̧a̧kɛŋkya bɔ Esaya boo dɔglɔ gi raa
MAT.12.18	a Bɛt raa a wal be sɛr bɔ be herig gɛrɛ. Za̧a̧nyɔ ha̧a̧b ge hi kpoos be sɛw, hat be sɛw gi a ge. Bé gbaa Mɔkil be a gi zulha, gi wɛɛ gi dɔks dood wɔ hi mɛ̄ɛ̄be gɛ ha̧a̧tig be dɔglɛ. 
MAT.12.19	Taa gbaatingo hi doo, taa ya̧a̧ɓooluko, taa an hi lagig hindɔk a gbɔnɔnɔɔdɛ du. 
MAT.12.20	Taa bɔ̧ɔ̧k yɔ yees ɓɛdugo, taa nimsig pitila yɔ gi uus-uuko, gi tuur an gi kam woosriit hatya a ɗɛɛt du kete. 
MAT.12.21	Wɛɛ dood wɔ hi taa Yahuduyaadɛ gɛ hi gbaak mɔkilya̧ a gi nuŋg du.
MAT.12.22	Yɔ dood hi kams Yeesu doo za yɔ gin loorɛha̧a̧l gi muul du gi yɔ̧ɔ̧sige, gi wɛɛnig su̧u̧ki, Yeesu za̧a̧sige, wal su̧u̧k bɔ booya̧a̧ wɛɛ gbɛn lɔlɛ. 
MAT.12.23	Yɔ dood saal wɔ sɛw hi gbɛn anbɔ gi kɔmsihi gɛrsɛ hi warɔ
MAT.12.23	a wal yɛrɛ nɛ Waar Dawda Waawal gii ma mi?
MAT.12.24	Hɔnɛyɔ Farisaya wɔ hi kɛmɔ hi raa
MAT.12.24	a wal yɛrɛ gi tuusingo loorɛha̧a̧l wɔ hi waar ya̧ bɔ nuŋgɔ a Belzebili tɛŋk ɔ̧ɔ̧nɛ!
MAT.12.25	Anyɔ Yeesu mɛɛ mɔkilya̧ 
MAT.12.25	a waar ums yɔ zulɔ gɛ̧ɛ̧y du eerɛ, gi ha̧a̧tiro. Waal gbɔɔl yɔ gɛ̧ɛ̧y du eerɛ, zaabe, raa gi gɛ̧ɛ̧y du eerɛ, ɗɛ̄ɛ̄ an gi er gɛ. 
MAT.12.26	Saydanu gi nin Saydanu, gɛ̧ɛ̧ zul ɔ̧ɔ̧n eerɛ, waar umsɔ gi er ri?
MAT.12.27	Gi gi an be tuusig loorɛha̧a̧l hi Belzebil tɛŋkɔ, fɔkya nɛ wɔ hi tuusingo loorɛha̧a̧l wɔ hi nɔ tɛŋkɔ be? Yɔ anbɔ, walɛsɛrɛ nɛ wɔ hii hi gbaasin dɔgl hi zulya̧. 
MAT.12.28	Yɛrɛ gid be tuusig loorɛha̧a̧l wɔ hi Bɛt Mɔkilyɔ, Bɛt wáátɔ zaaza ma a nɛɛge.
MAT.12.29	Gi an doo za gi gul ri a za̧a̧nza tɛŋkya raa du an gi tuut wɔdɔ luurɛ, gi wɔg nɛ ba̧a̧n du ket gɛ! Yɔ wɔb za̧a̧n raatya bɔ kete, an gi ɔɔ talk a gi raa du an gi tuut wɔdɔ luurɛ. 
MAT.12.30	Za̧a̧nyɔ taa hi bee gɛ, gi lɔlhɛ̧ɛ̧nikya beenɛ; wɛɛ za̧a̧nyɔ ɔks hi bee an gi mɔks dood gɛ, gihi hɛksighɛksɔ. 
MAT.12.31	Hinɔ gii be gisin raako a hinha̧a̧lyɔ dood gɔ hi woo sɛw hi ya̧a̧ha̧a̧l yɔ gɔ hi boo sɛw Bɛt gi bitsihi dɔglɔ. Yɛrɛ Bɛt taas dood ya̧a̧ha̧a̧l yɔ gɔ hi boo a Bɛt Mɔkil zulha bisugo.
MAT.12.32	Za̧a̧nyɔ gɔ gi boo ya̧a̧ha̧a̧l a Za̧a̧n Waa bɔ gi zulha, Bɛt gi bitsig hinha̧a̧lɔ; yɛrɛ za̧a̧nyɔ gɔ gi boo ya̧a̧ha̧a̧l a Bɛt Mɔkil bɔ gi zulha, Bɛt taasig hinha̧a̧lɔ bisig a ɔ̧ti gi zulɛ, hi ɔ̧t bɔ gi zaak kuudu gedu hɛw. 
MAT.12.33	Nɛ see tɛ̧ɛ̧ gi gi tɛ̧ɛ̧ rɔbo, humlɔ bɔ gi rɔb be; tɛ̧ɛ̧ gi gi tɛ̧ɛ̧ ha̧a̧lɛ, humlɔ bɔ gi ha̧a̧l be. Yɔ anbɔ, gɔ hi mɛɛ tɛ̧ɛ̧ a gi huml muulɛ. 
MAT.12.34	Kpolum dɔ̧ɔ̧t wɛrɛ! Nɛ gi dood ha̧a̧l be, gi an nɛ boo ya̧a̧ rɔb ri nɔ? Ya̧a̧ gi tuusig hinyɔ hi̧i̧s a kpoos du giya.
MAT.12.35	Doo rɔb gi tuusig hinrɔb a gi rɔɔs rɔb yɔ gin kpoos du gedu. Doo ha̧a̧l be gi tuusig hinyɔ bɛr gɛ gii a gi rɔɔs ha̧a̧l du be. 
MAT.12.36	Be dɔgsinɛ a dɔgl-gbaak ɔ̧ti, dood hi ɓɛr ya̧a̧boonya̧ tɔs wɔ gɔ hi boo nɛ sɛw. 
MAT.12.37	Yɔ anbɔ, ya̧a̧boon mɔɔn gi wɛɛnum doo riiti, zaabe, a̧a̧bgɔkya.
MAT.12.38	Yɔ anbɔ Bɛtmaakdɔkya zaadɛ hi Farisaya zaadɛ hi zaa hi raa Yeesu
MAT.12.38	a hingokya , ha̧a̧wi an mɔ woo gɛrs wi gbɛnɔ.
MAT.12.39	Yeesu ta̧a̧hi
MAT.12.39	a dood ha̧a̧l wɔ hi waak ɓɔryɔ hi ɔɔ Bɛt an nis yɔ gi naakmansi gi ɔɔ waltɔ, hi ɓɛɛk gɛrsɛ. Gɛrs za taasihi tuuko, gɛ Bɛtya̧a̧kɛŋkya bɔ Zonas gɛrsɔ bɔ tutsihi kpɔd. 
MAT.12.40	Za̧a̧n Waa bɔ gi waa ɔ̧t taarɛ hi yɛms taarɛ a loor du be, anyɔ Zonas waa dut gbɔɔl buudu ɔ̧t taarɛ hi yɛms taar be.
MAT.12.41	A dɔgl-gbaak ɔ̧ti dood Niniiviya wɔ hí ɗuk a dood wɔ ɔ̧ti gi zul hi muut du an hi matinihi dɔglɛ. Yɔ hi kɛm Zonas gi gisihi Bɛt dɔglɔ dɔko, hi zɛmr kpoosya̧ hi ta̧a̧ Bɛto. Yɛrɛ za̧a̧nyɔ daarin Zonas gbɔlums gi dihɛ. 
MAT.12.42	A dɔgl-gbaak ɔ̧ti, nis waar bɔ fu̧u̧z a ɔ̧tkazig naanyɛ̧li, gi er a dood wɔ hi gi ɔ̧ti gi zul hi muutdu gi matinihi dɔglɛ, anyɔ fu̧u̧z a waal doorumlɛlɛ an gi kɛm Sulemaanu hin-mɛɛkɔ bɔ gi dɔko. Yɛrɛ za̧a̧nyɔ daarin Sulemaanu gbɔlums hi hinmɛɛki gi hɛdi.
MAT.12.43	Yɔ loorɛha̧a̧l za tuu a doo kpoos du, gbɛ̧ɛ̧k a lɛl koot wɔ hi an gi ɓɛɛ lɛl gi holɔ, wɛɛ dag gɛ. 
MAT.12.44	Yɔ dag holklɛl gɛ raa a be wɛɛ a luk yɔ be ɔz nɛ gedu. Gɔ wɛɛza zaa zɛm luk bɔ ɗɛndilɛ, hi hɛdige hi gɛms lɛl rɔbtɔnɔ. 
MAT.12.45	Wɛɛ da looz loorɛha̧a̧l zaadɛ wɔ hi ha̧a̧l hi daar gii nɔɔn-erɛ hi zaatin lɛlgbunu hi tal a luk bɔ gedu. Hinɔ anbɔ ro za̧a̧n bɔ gikɔ gi bɔbt gi daar yɔ biitirnaan du. Hinɔ gi turs dood ha̧a̧l wɔ hi gi ɔ̧ti gi zul anbɔ.
MAT.12.46	Anyɔ Yeesu gi bookya̧a̧ hi dood saal wɔ luk du tɛ̧, nɔɔtɔ hi yɛ̧ɛ̧dɛ ɔ̧ɔ̧ hi zaa hi er lakdi hi gig ooko an hi booya̧a̧ hi giya. 
MAT.12.47	Doo za wɛɛ 
MAT.12.47	a nàà mɔ hi yɛ̧ɛ̧dɛ mɔ hi zaa hi erk lakdi hi gim ooko, ha̧a̧hi an hi booya̧a̧ hi mɔya.
MAT.12.48	Yeesu wɛɛ war za̧a̧n bɔ 
MAT.12.48	a bɔ gi nàà be hi yɛ̧ɛ̧dɛ be nɔ?
MAT.12.49	Wɛɛ zu un naan a walɛsɛrɛ ɔ̧ɔ̧ wɔ hi zulha raa
MAT.12.49	a nàà be hi yɛ̧ɛ̧dɛ be hi gi gɛrɛ. 
MAT.12.50	Yɔ anbɔ za̧a̧nyɔ gi wook hinyɔ Baa be yɔ bɛtha ha̧a̧ge, gi yɛ̧ɛ̧ be, gi siŋg be hi nàà be sɛw.
MAT.13.1	A ɔ̧tɔge Yeesu tuu raa du da rek ɗɔɔt a mɛmbalya̧ gis dood hingoko. 
MAT.13.2	Yɔ saalzanɔ gbɔɔl zaa hi mɔks gi dɔŋdi, gii be kar ɗɔ̀ɔ̀t a lɛmb za du. Dood saal wɔ hi ɗɔ̀ɔ̀t a mɛmbalya̧ di be. 
MAT.13.3	Dɔksihi hin kittɔnɔ hi ya̧a̧daaniki 
MAT.13.3	a doo za tuu an gi dɔ̧ɔ̧ dɔ̧ɔ̧to a gi bak du. 
MAT.13.4	Yɔ gi dɔ̧ɔ̧t bɔ dɔ̧ɔ̧k a gi bak du, dɔ̧ɔ̧t wɔ zaadɛya̧ hi mɛɛl hi fɔ gbɔnɔya̧ bɔ: nɔɔs hi zaa hi sɛ̧ɛ̧. 
MAT.13.5	Dɔ̧ɔ̧t wɔ zaadɛya̧ hi mɛɛl a betwaat lɛl du, a lɛlyɔ hɛbt tɔ̄ɔ̄ ge gɛ. Anyɔ hɛbt ɗɔb lɛlɔ ge gɛ, dɔ̧ɔ̧t wɔ hi pir nɔɔktɔnɔ, 
MAT.13.6	ɔ̧tyɔ haa, dɔ̧ɔ̧t wɔ hi pir nɛko yɛ̧ɛ̧sya̧ gi naab gɛ, ɔ̧t haahi hi kootɔ.
MAT.13.7	Dɔ̧ɔ̧t wɔ zaadɛya̧ hi mɛɛl a tɛ̧ɛ̧ kobsyaadɛ tees du. Tɛ̧ɛ̧ kobsya wɔ hi hɔɔ hi gbáá hindɔ̧ɔ̧t wɔ hi pirɔ. 
MAT.13.8	Dɔ̧ɔ̧t wɔ zaadɛya̧ hi mɛɛl a hɛbt rɔb lɛl du hi tuus gaato. Zaadɛ hi tuus gaatya̧ yɔ̧ɔ̧ nɔɔnɛ, zaa dumbili nɔɔngbunu, zaabe dumbili taarɛ. 
MAT.13.9	An za̧a̧nyɔ gin tɔn an gi kɛmɔ gi kɛmɔ!
MAT.13.10	Yeesu walɛsɛrɛ ɔ̧ɔ̧ wɔ hi sɔɔz gi dɔŋdi hi warige
MAT.13.10	a nɔ mɔ gis dood hindɔk hi ya̧a̧daanik nɔ?
MAT.13.11	Gii ta̧a̧hi
MAT.13.11	a nɛya nɛ dag gbɔnɔ an nɛ mɛɛ hinyɔ yaat nɛ a Bɛt wáát du, hii be, hí dāg gbɔnɔ anbɔ gɛ. 
MAT.13.12	Yɔ anbɔ, za̧a̧nyɔ gin hinza, hi gaag zaa ha gi daarlɛlɛ; za̧a̧nyɔ taan nɛ hinza gɛ be, gi gin nɛ fɛŋ be hi loo fɛŋwaa bɔ da gin nɛ hɛw. 
MAT.13.13	Hinɔ gii be gis dood hindɔk hi ya̧a̧daaniki anyɔ hi seeko wɛɛ hi gbɛn gɛ, wɛɛ hi lako hi taa kɛŋko.
MAT.13.14	Hinyɔ Bɛtya̧a̧kɛŋkya bɔ Esaya raa tursihi anyɔ lɛ: a Bɛt raa a nɛ gbor lako, wɛɛ nɛ kɛ̄ŋ gɛ, nɛ seeko, wɛɛ nɛ́ gbɛn gɛ. 
MAT.13.15	Ya̧a̧nɛ dood wɛrɛ kpoosya̧ ɓaaɓa. Hi zug tɔnya̧ be, hi ims lɔlya̧ be, an bɔ yɔ̧lya̧ gi gbɛn hinɛ, an bɔ tɔnya̧ gi lag hinɛ, an bɔ mɔkilya̧ gi mɛɛ hinɛ, an bɔhi zɛmr kpoosya̧ hi zaa beege an be za̧a̧sihi.
MAT.13.16	Yɛrɛ nɛnɛ nɛ gin hato, lɔl nɛ gi gbɛnik hinɛ, wɛɛ tɔn nɛ gi kɛŋk hinɛ. Yɔ anbɔ, hat gi a nɛɛge! 
MAT.13.17	Be gisin raak rɔbo: Bɛtya̧a̧kɛŋkya kittɔnɔ hi dood riitɛ zaadɛ kittɔnɔ hi ɓɛɛ an hi gbɛn hinyɔ nɛ gbɛnko, wɛɛ hi gbɛn gɛ; an hi kɛm hinyɔ nɛ kɛŋko wɛɛ hi kɛŋ gɛ.
MAT.13.18	Yeesu a ɓaan tɔn nɛ nɛ kɛm ya̧a̧daanik bɔ hinɔ a bakbalkya zulha. 
MAT.13.19	Dood wɔ hi lak hi book Bɛt wáát dɔgl hi kɛm hinɔ gɛ hi riitin an gbɔnɔya̧ yɔ dɔ̧ɔ̧t kpɔm ge: Saydanu gɔ zaa wɔɔd Bɛt dɔgl yɔ lugiy a hi kpoos du renɔ. 
MAT.13.20	Dood zaadɛ hi riitin an betwaat lɛlyɔ dɔ̧ɔ̧t kpɔm ge: doodya̧ hii gɔ kɛm Bɛt dɔgl bɔ hi ta̧a̧g hi kpoos du nɔɔktɔnɔ hi hato. 
MAT.13.21	Wɛɛ hi ɔ̄ɔ̄ Bɛt dɔgl bɔ yaa yɛ̧ɛ̧sɔ hi kpoos du gɛ, hi ɗɔbs dɔgl bɔ am kaasi, ya̧a̧rhant gɔ bɛɛsihi tuuruko hi zɛksil a Bɛt dɔgl bɔ dɔŋgɔ hi ɔɔ ɗɔbsugɔ nɔɔktɔnɔ.
MAT.13.22	Dood zaadɛ hi riitin hi hɛbt yɔ dag dɔ̧ɔ̧t a tɛ̧ɛ̧ kobsya tees du: dood wɔrɔ lab hii gɔ kɛm Bɛt dɔglɔ hi kpoos du, rɔɔs maatilɔ hi hinyɔ gɔ hi zɛksin zulya̧ a waal du hi zaa hi yɛ̧g Bɛt dɔgl bɔ hi kpoos du, Bɛt dɔgl bɔ wɛɛ wōō hinza ma gɛ. 
MAT.13.23	Dood zaadɛ hi dag dɔ̧ɔ̧t a hɛbt rɔb lɛl du: dood wɔrɔ lab hii gɔ lag Bɛt dɔglɔ hi kɛm hi kpoos du hi ɗɔbsɔ; hii gɔ hum ɗɔbsil huml yɔ̧ɔ̧lɔ nɔɔnɛ, zaa dumbili nɔɔngbunu, zaabe dumbili taarɛ.
MAT.13.24	Yeesu wɛɛ fɔksihi ya̧a̧daanik za dɔgl anyɔ lɛ:
MAT.13.24	a hinyɔ riitin hi Bɛt wáátɔ dɔgl gɛrɛ: za̧a̧n za re dɔ̧ɔ̧ hindɔ̧ɔ̧t rɔb a gi bak du, 
MAT.13.25	yɔ dood hi yok a yɛms du, za̧a̧n za yɔ gig lɔlhɛ̧ɛ̧nuko loo kagi kam da lug a bak bɔ za̧a̧n bɔ lug nɛ tot rɔb gedu wɛɛ wɛɛ gi lɛlɛ. 
MAT.13.26	Yɔ tot rɔbɛ wɔ hi pirɔ hí hɔɔ hí wɛɛ hi hibɔ hí kɛ̧ɛ̧ lɔlɛ, kag wɔ hi mid be. 
MAT.13.27	Woosya wɔ hi rek hi gbɛnɔ hi zaa hi war bakzulya bɔ a ɗɛntyɔ, nɛ mɔ lug nɛ ma tot rɔbɛ a mɔ bak du mi, nɛ kag wɔ hi fu̧u̧ ay be?
MAT.13.28	Gii ta̧a̧hi a za̧a̧n bɔ gib lɔlhɛ̧ɛ̧nik gii re gi lug kag wɔrɔ. Woosya wɔ hi wɛɛ hi warige a nɛ ha̧a̧mɔ an wi re wi dur kag wɔrɔ ya? 
MAT.13.29	Gii ta̧a̧ a ewwee! An nɛ rek nɛ dur kag wɔ, yɔ nɛ dur tot rɔbɛ dur du hɛw. 
MAT.13.30	Ɔɔnɛhi hi ram hi tot rɔbɛ wɔ lɛlgbun sɛw gi tuur a totɓɛs du. Totɓɛs gɔ gi rii, be raa totɓɛrkya wɔ hi re hi dur kag wɔ hii doosi hi wɔb lɛlgbun sud an hi kpɔɔhi laa du. Kuudu hi kam tot rɔbɛ wɔ hi tɔ̧ɔ̧hi bil du.
MAT.13.31	Yeesu wɛɛ fɔksihi ya̧a̧daanik za ɓɛ anyɔ lɛ,
MAT.13.31	a Bɛt wáátɔ riitin hi sitahi lɛŋks yɔ doo za gɔ loo gi lug a bak du giya. 
MAT.13.32	Sitahi lɛŋks bɔ dɛɛb daar hinza lɛŋks wɛ sɛw, gɔ pirɔ daar tɛ̧ɛ̧ dɛɛt wɛ sɛw. Gɔ tɔɔ nɔɔs hi zaa hi nɛbt zɛk gedu hi waa.
MAT.13.33	Yeesu wɛɛ dɔksihi ya̧a̧daanik za lɛ
MAT.13.33	a Bɛt wáátɔ riitin an hɛ̧ɛ̧t yɔ nis za loo gi goo a goonis du dɔɔ taarɛ gi ya̧a̧g hi zumɛ an gi ɗuksige.
MAT.13.34	Yeesu bons saal wɔ hin wɔrɔ sɛw hi ya̧a̧daanikyɔ; gɔ ɔ̄sihi hinza book hi ya̧a̧daanik gɛ. 
MAT.13.35	Yeesu gi woonik hin hi ya̧a̧daanik bɔ anbɔ an hinyɔ Bɛtya̧a̧kɛŋkya bɔ dɔg nɛ gi 
MAT.13.35	a be boosihi hin hi ya̧a̧daanikyɔ, be dɔg hinyɔ yaat nɛ gi yɛɛl a waalkiŋk-ɔ̧ti.
MAT.13.36	Yɔ Yeesu yaa dood saal wɔ hi rekɔ gii wɛɛ gul raa du, walɛsɛrɛ ɔ̧ɔ̧ wɔ hi sɔɔ gi dɔŋdi hi warige,
MAT.13.36	a wadsiwi ya̧a̧daanik bɔ a kag wɔ bak du hi muulɛ wi kɛmɔ.
MAT.13.37	Yeesu goo
MAT.13.37	a za̧a̧nyɔ gi dɔ̧ɔ̧k dɔ̧ɔ̧t rɔbo, gɛ Za̧a̧n Waa bɔ. 
MAT.13.38	Bak bɔ be, gɛ waal du. Lɛŋks rɔbɛ wɔ be, gɛ dood wɔ gɔ hi tal a Bɛt wáát du. Kag wɔ be, gɛ dood wɔ hi gi doo bɔbtin bɔ ɔnɛ. 
MAT.13.39	Za̧a̧n lɔlhɛ̧ɛ̧nikya bɔ lug kag be, gɛ loorɛha̧a̧lɛ; totɓɛs be, gɛ waalda̧a̧ki. Totɓɛsya wɔ be, gɛ Bɛt walɛsɛrɛ wɔ be.
MAT.13.40	Kag durk bɔ yaakɔ laa du, waalda̧a̧k gi gi anbɔ. 
MAT.13.41	Za̧a̧n Waa bɔ gi yaa walɛsɛrɛ ɔ̧ɔ̧ hi ha̧sil dood wɔ hi yaak nayza hinha̧a̧l du hi wɔ hi wook hinha̧a̧lɛ, 
MAT.13.42	hi gbalihi laazɛŋk du, hi gbuu kaalɛ, hi gboo nuŋgya̧ gedu. 
MAT.13.43	Gɔ gi anbɔ dood riitɛ wɔ be, hí gáa an ɔ̧ti a Baaya̧ Bɛt wáát du. An za̧a̧nyɔ gin tɔnɛ gi kɛmɔ!
MAT.13.44	Bɛt wáátɔ riitin an rɔɔs yɔ hi yaat a bak za du. Za̧a̧nza gi zol gi yaatige. Hin harig gbɔɔltɔnɔ an gi re gi zebr hinyɔ gin nɛ sɛw gi dag tusɔ gi zaa gi zemn bak bɔ. 
MAT.13.45	Bɛt wáátɔ dɔglɔ riitin hi wɔdriŋnikya yɔ gi ɓɛɛk root an gi zebɔ. 
MAT.13.46	Yɔ gbɛn root za tusɔ gi an gi dag hinza ha gbɔɔltɔnɔ, ɗun rek zebr hinyɔ gin nɛ sɛw, wɛɛ zaa zeb root bɔ hi wɔdɔ wɔ tusɔ dagzɔ.
MAT.13.47	Bɛt wáátɔ dɔglɔ riitin hɛw an zagr yɔ doo za gɔ gbal a mɛmbal gbɔɔl du gi tunz dut dɔ̧ɔ̧t yɔ gi sɛw. 
MAT.13.48	Zagr bɔ hi̧i̧sɔ, dutwa̧a̧kya wɔ hi diz a mɛmbalya̧ di hi ɗɔɔt hi ha̧sil dut wɔ a zagr bɔ gedu. Hi yaa dut rɔbɛ wɔ dɛl du, hi wɛɛ hi bisil dut ha̧a̧l wɔ mɛmbal du. 
MAT.13.49	Hinɔ gi gi anbɔ a waalda̧a̧ki: Bɛt walɛsɛrɛ wɔ hi zaa hi ha̧sil dood ha̧a̧l wɔ a dood rɔbɛ wɔ hi tees du. 
MAT.13.50	Hi loo dood ha̧a̧l wɔrɔ hi yaahi a laazɛŋk du. Hi gbuu kaalɛ hi wɛɛ hi gboo nuŋgya̧ gedu.
MAT.13.51	Yeesu war walɛsɛrɛ ɔ̧ɔ̧ wɔ
MAT.13.51	a nɛ kɛm hin wɛrɛ sɛw ya?
MAT.13.51	Hi ta̧a̧
MAT.13.51	a hɔɔ, wi kɛ̧ɛ̧mɔ!
MAT.13.52	Wɛɛ 
MAT.13.52	a yɔ anbɔ, Bɛtmaak-dɔkya yɔ hi gogsig Bɛt wáátɔ dɔgl gi fɔk sɛw riitin an za̧a̧n za rɔɔszulya yɔ gi tuusig hin seg hi hin wɔm a rɔɔsɔ bɔ gedu.
MAT.13.53	Yɔ Yeesu da̧a̧s ya̧a̧daanik wɔrɔ bookɔ ɗund hɔdi, 
MAT.13.54	rek a waal bɔ da tɔɔz nɛ gedu. Wɛɛ da yɛls dood hingok a mɔksillukya̧ bɔ gedu. Yɔ hingokɔ bɔ kɔms dood wɔ hi gi di sɛw gɛrsɛ hi watinu
MAT.13.54	a hinmɛɛk wɛrɛ hi tɛŋk bɔ an gi woo gɛrs wɛrɛ hi gisig fu̧u̧zig ay?
MAT.13.55	Yusufu tɛ̧ɛ̧hɛɛkya bɔ waawal gii yɔ gɛ ya? Nɛ nɔɔtɔ gii Mariyama ma mi? Yakuba hi Yusufu hi Simɔŋ hi Yahuda hi taa yɛ̧ɛ̧dɛ ɔ̧ɔ̧ ya?
MAT.13.56	Nɛ siŋdɛ ɔ̧ɔ̧ sɛw hi waak wɛ teesdu dihɛ ma mi? Zɛm tɛŋk bɔ ay nɔ?
MAT.13.57	Hin wɔrɔ hi dɔkt lab gii aanihi Yeesu ɗɔbsugo. Hɔnɛ Yeesu wɛɛ 
MAT.13.57	a hi ta̧a̧k Bɛtya̧a̧kɛŋkya a lɛlza sɛw, wɛɛ gi waal du, a doodɔ hi teesdu hi gig lɔlhɛ̧ɛ̧nuko.
MAT.13.58	Yeesu wōō gɛrs kit hɔ gɛ, anyɔ hi tā̧a̧g ɗɔbsig gɛ.
MAT.14.1	A ɔ̧tɔ ge waar gbɔɔl bɔ Hirudus a Galile yɔ lag hi book Yeesu nuŋgɔ lɛl sɛwi, 
MAT.14.2	raa walɛsɛrɛ ɔ̧ɔ̧ wɔ
MAT.14.2	a Yohana Bɛtmɛm Hotingoya bɔ ga! Rɛml a wɔrkɛ tees du! Hinɔ gii tɛŋk wɛrɛ hi midig lab a gi naan du.
MAT.14.3	Yɔ anbɔ, Hirudus da raa nɛ dood hi wa̧a̧ Yohana hi wɔge hi yaage a luknɔ du a yɛ̧ɛ̧tɔ Filib nistɔ Hiruduya dɔŋgɔ, 
MAT.14.4	anyɔ da Yohana raa Hirudus
MAT.14.4	a rı̄ı̄ an mɔ loo yɛ̧ɛ̧ mɔ nisɔ an nis mɔ gɛ.
MAT.14.5	Yɔ Hirudus ha̧a̧g nɛ an gi gbɔm Yohana be, yɔ mɛɛ a dood hi gig seek an Bɛtya̧a̧kɛŋkya yɔ hoobha̧a̧gha̧ naan yaak gi muulɛ. 
MAT.14.6	Yɔ Hirudus naab wɛlɔ yɔ hi mɔɔg gedu tuurɔ, nis bɔ Hiruduya waasiŋ zaa nabhin a dood rɔ̀bɛ wɔ hi lɔlgbar sɛw. Yɔ Hirudus gbɛn anbɔ kpoosɔ gi harige, 
MAT.14.7	raa hi hindɛŋgliki
MAT.14.7	a be gaag hinyɔ gɔ gi warib sɛw.
MAT.14.8	An hinyɔ nɔɔtɔ sɔmbinge wawa bɔ rek warige
MAT.14.8	a gaabe Yohana zulɔ bɔ gii a hɛb du.
MAT.14.9	Yɔ waar bɔ lag anbɔ kpoosɔ ɗɔɔbɔ; hɔnɛ a hinyɔ dɛŋgl geha sɛwi, hi a dood rɔ̀bɛ wɔ hi dɔŋgo, raa dood an hi gaage. 
MAT.14.10	Yaa doo za rek dɛ̧ɛ̧z Yohana zulɔ bɔ a luknɔ du, 
MAT.14.11	hi kamz hɛb du hi zaa hi gaa wawa bɔ kam a nɔɔtɔ ge. 
MAT.14.12	Yɔ Yohana walɛsɛrɛ ɔ̧ɔ̧ wɔ hi lag anbɔ hi zaa hi loo Yohana wɔrkɔ bɔ hi rek hi i̧i̧ gɔ. Hi rek hi raas Yeesu dɔglɔ be.
MAT.14.13	Yɔ Yeesu kɛm dɔgl bɔrɔ ɗun hɔdi rek a mɛmbalya̧, da kar lɛmb du rek lɛlza dɔɔmi gi gbunu. Hɔnɛyɔ dood saal wɔ hi kɛm anbɔ hi tuuz a waal gbɔlɛ wɔ hi du hi ren dɔɔ hi daa gbɔnɔ a mɛmbalya̧ hi fɔ Yeesu. 
MAT.14.14	Yɔ sil a lɛmb du gi gbɛn saal kitɛ wɔrɔ, mɛɛsihi ya̧a̧rɛ za̧a̧s gumtilya̧ wɔ hi kamsig nɛ be. 
MAT.14.15	Yɔ ɔ̧t legɔ, walɛsɛrɛ wɔ hi zaa Yeesu ge hi 
MAT.14.15	a nɛ lɛl gi bulik be, wɛɛ lɛlyɔ di hɛtdɔŋ be, yaam dood saal wɛrɛ hi rek a raat dɛɛt wɔ du an hi zebz leesɛ.
MAT.14.16	Yeesu 
MAT.14.16	a taa an hi rekɔ; nɛɛ hi zul nɛ gaanɛhi leesɛ.
MAT.14.17	Wɔrɔ hi wɛɛ hi googe
MAT.14.17	a gɛ wi gin kok kiml nɔɔn dihɛ hi dut eerɛ.
MAT.14.18	Yeesu wɛɛ 
MAT.14.18	a kamsinbe kok bɔ hi dut bɔ hɛdi.
MAT.14.19	Wɛɛ raa dood saal wɔ hi ɗɔɔt a hɛtyɛ̧s ha. Wɛɛ loo kok kiml nɔɔn wɔ hi dut eerɛ wɔ pɛɛ lɔl wɛɛha baan Bɛto. Ɓɛɛl kok kiml wɔ gaa walɛsɛrɛ ɔ̧ɔ̧ wɔ hi gɛ̧ɛ̧s dood saal wɔ. 
MAT.14.20	Dood wɔ sɛw hi le kok wɔ hi hi̧i̧. Walɛsɛrɛ wɔ hi mɔks kok ɓɛɛkil wɔ hi zɛ̧ɛ̧r dɛl koobl daa eerɛ. 
MAT.14.21	Walɛ wɔ hi le kok wɔ sɛw kitigya̧ gi an duk nɔɔnɛ. Nɛɛd wɔ hi waat wɔ hi ɓɛrihi gɛ.
MAT.14.22	Kuudu Yeesu wɛɛ fɛ̧ɛ̧ walɛsɛrɛ ɔ̧ɔ̧ wɔ hi kar lɛmb du hi dor a mɛmbal kasiŋ zaa bɔ ge an gii gi yaak saal wɔ kuudu be. 
MAT.14.23	Yɔ yaa saal wɔ gi da̧a̧, gii wɛɛ da dɔɔ a ga̧a̧t ha gi gbunu an gi zɔ̧ Bɛto. Yɔ yɛ̧ms bulɔ gi a ga̧a̧t bɔ hage gi gbunu. 
MAT.14.24	Lɛmb bɔ hɛmlɔ gi a mɛmbal teesdu, yɔ zɛk gi fɛko, gi a̧a̧nik lɛmb rekɔ doosɛ, mɛmɗukil wɔ hi gig zɛksig be.
MAT.14.25	A bi̧i̧l ɗɔbt du Yeesu ɛmz a mɛm bɔ hage zaa a walɛsɛrɛ ɔ̧ɔ̧ wɔ hi a lɛmb du. 
MAT.14.26	Yɔ walɛsɛrɛ ɔ̧ɔ̧ wɔ hi gbɛnig gi zaak a mɛm bɔ hage kol tuuhitu, hi raa a ɗoodyɔ. Yɔ hoobha̧a̧hi ha̧a̧ltɔnɔ, hi ɓoo kaalɛ. 
MAT.14.27	Hɔnɛ ɓɔrbɔ Yeesu 
MAT.14.27	a beya, ɓaasin kpoos nɛ, bɔ hoob gi ha̧a̧nɛ!
MAT.14.28	Piyɛr wɛɛ 
MAT.14.28	a Waar i, gid mɔya, raabe be re be dagumɔ a mɛm bɔ hage.
MAT.14.29	Yeesu ta̧a̧
MAT.14.29	a nɛ zaamɔ.
MAT.14.29	Piyɛr sil a lɛmb bɔ gedu ɛmb rek a Yeesu ge a mɛm bɔ hage. 
MAT.14.30	Hɔnɛyɔ gbɛn zɛk gi fɛk ha̧a̧ltɔnɔ hoobha̧a̧gha̧, wɛɛ baar iŋk a mɛm du, ɓoo kaalɛ
MAT.14.30	a Waar i, za̧a̧sibe!
MAT.14.31	Ɓɔrbɔ Yeesu yɔd naanɔ wa̧a̧ge 
MAT.14.31	a hey! mɔɔ doo ɗɔbsigkaasiya, nɔ mɔ faa nɔ?
MAT.14.32	Hi wɛɛ hi kar a lɛmb du hi eer sɛw zɛk bɔ wɛɛ erɔ. 
MAT.14.33	Yɔ anbɔ walɛsɛrɛ zaadɛ wɔ hi gi a lɛmb bɔ gedu hi wɛɛ hi zagl a Yeesu muutdu hi ɗɔbsige hi 
MAT.14.33	a hi rɔbo mɔ gi Bɛt Waayɔ!
MAT.14.34	Yɔ Yeesu hi walɛsɛrɛ ɔ̧ɔ̧ wɔ hi kar mɛmbal bɔ gi da̧a̧ hi tuur a Gerezanɛ hɛbt du, hi silɔ. 
MAT.14.35	Dood wɔ hi gi a lɛl bɔ ge hi bɛɛ Yeesu gbɛnik hi mɛɛge, hi rek hi raam ramsɔ a lɛl sɛw. Yɔ dood wɔ hi lag anbɔ hi kamsig gumtil kit wɔ, 
MAT.14.36	hi zɔ̧ge an gi ɔɔhi hi ki̧i̧ gbandilɔ tɔlya̧ bɔ mɔɔti an hi za̧a̧. Dood wɔ hi gig ki̧i̧k sɛw hi za̧a̧za̧.
MAT.15.1	Farisaya zaadɛ hi Bɛtmaakdɔkya zaadɛ wɔ hi fu̧u̧z a Urusalima hi zaa hi zɛm Yeesu hi warige
MAT.15.2	a nɔ walɛsɛrɛ mɔ wɔ hi fɔ̄b maak yɔ ɗɛntɛ hi gog gɛ hi hinlek hi naan ɓi̧i̧lim nɔ?
MAT.15.3	Yeesu wɛɛ goohi
MAT.15.3	a nɛɛ be, nɔ nɛ fɔ̄b maakdɔgl yɔ Bɛt gaa gɛ, nɛ wɛɛ nɛ fɔk maakdɔgl yɔ ɗɛntɛ nɛ hi goksin giya? 
MAT.15.4	Bɛt raa be a ɗɔbsum baa mɔ hi nàà mɔ; wɛɛ za̧a̧nyɔ gɔ gi nii baatɔ zaabe nɔɔtɔ hi gbɔŋge. 
MAT.15.5	Yɛrɛ nɛ hinza goko a doo gi raa baatɔ, zaa lab gɛ nɔɔtɔ a rɔɔs yɔ gɔ be ɓeg nɛ an be ɗansumɔ hi gbaas Bɛt ga, za̧a̧nɔ gi raa anbɔ taa an gi ɗɔbs baatɔ hi nɔɔtɔ. 
MAT.15.6	Nɛ gɔ nɛ ha̧tirgo Bɛt dɔgl tɛŋkɔ anyɔ ro hi maakdɔgl nɛ bɔ.
MAT.15.7	Nɛɛ dood mɛlya ha̧a̧l wɛ, Esaya dɔg rɔbo a nɛ zulha gi raa 
MAT.15.8	a Bɛt raa a dood wɛrɛ hi gib ɗɔbsig hi dɔgl tɔsyɔ, wɛɛ kpoosya̧ hɛml hi beya. 
MAT.15.9	Hi gib ɗɔbsig di tɔs, hi gok dɔgl yɔ dood hi ɔɔnihi gii an hinɔ gi Bɛt dɔgl ɔ̧ɔ̧nɛ.
MAT.15.10	Yeesu wɛɛ el dood saal wɔ 
MAT.15.10	a ɓaan tɔn nɛ nɛ kɛm hinyɔ be dɔko. 
MAT.15.11	Hinyɔ gi gulk a doo ya̧a̧ du wɛɛnig ɓi̧i̧lumya gɛ, hinyɔ gi tuuzig doo kpoos du gii gig ɓi̧i̧luko.
MAT.15.12	Walɛsɛrɛ wɔ hi sɔɔ Yeesu ge hi warige
MAT.15.12	a mɔ́ mɛ̄ɛ̄ a Farisaya wɔ hi kɛm hin bɔrɔ anbɔ kpoosya̧ nɔɔhinɔ gɛ ya?
MAT.15.13	Gii goo
MAT.15.13	a Baa be yɔ gi a bɛtha tɛ̧ɛ̧ yɔ rɛɛ gɛ sɛw hi durige. 
MAT.15.14	Ɔɔnɛhi hɔ! Hi gi yɔ̧ɔ̧rɛ wɔ hi tɛlik yɔ̧ɔ̧rɛ zaadɛ hiya. Yɔ̧ɔ̧r gi gi tɛlik yɔ̧ɔ̧r za, hi mat eer sɛw a zɛŋk du.
MAT.15.15	Piyɛr wɛɛ 
MAT.15.15	a wadsiwi ya̧a̧daanik bɔrɔ hinɔ.
MAT.15.16	Yeesu wɛɛ 
MAT.15.16	a nɛ taan zul an nɛ kɛm hin bɔrɔ te ya? 
MAT.15.17	Nɛ́ kɛ̄m a hinyɔ gi talik a ya̧a̧ du gii gi tiik a buudu gi wɛɛ gi tuuk a yaatillɛl du gɛ ya? 
MAT.15.18	Yɛrɛ hinyɔ gi tuuzig a doo ya̧a̧ du gi gi fu̧u̧zig a gi kpoos du gii gi gaak doo ɓi̧i̧limi. 
MAT.15.19	Mɔkil ha̧a̧l wɔ gi tuuk a doo kpoos du gɛrɛ: zulgbɔŋki, mansi, ɓi̧i̧limi, luurɛ, ya̧a̧gɔ̧ɔ̧nɛ hi mɛlbooki. 
MAT.15.20	Hinwɔ hi gi dood ɓi̧i̧lik hii wɔ. Hinlek hi naan libto ɓı̧̄ı̧̄l doo gɛ.
MAT.15.21	Yeesu ɗund hɔdi rek a Tirus hi Sidɔŋg hɛbto. 
MAT.15.22	Nɛɛ za Kananaya yɔ gi waak a lɛl bɔ ge zaa a ge ɓooya̧a̧
MAT.15.22	a Waar i, Dawda Waawalɔ, mɛɛsibe ya̧a̧rɛ! Waa be siŋg gin loorɛha̧a̧l a gi muul du, gig ha̧a̧nik ya̧a̧r ha̧a̧ltɔnɔ.
MAT.15.23	Yɔ Yeesu goo hinza fɛŋ mɔɔt gɛ be, walɛsɛrɛ ɔ̧ɔ̧ wɔ hi zaa hi 
MAT.15.23	a yaamɔge gi rekɔ, giwɛ kaal fɔmnzugo.
MAT.15.24	Gii wɛɛ ta̧a̧ raa
MAT.15.24	a hi yaazib an be tɛb tam wɔ hi wag a Israhila hii kpɔd.
MAT.15.25	Nis bɔ zaa zagl a Yeesu muutdu raa
MAT.15.25	a Waar i, ɗaasibe!
MAT.15.26	Yeesu wɛɛ ta̧a̧
MAT.15.26	a bɛ̄r an hi loo ya̧a̧mwaat leesɛ hi bits kaa gɛ.
MAT.15.27	Nis bɔ wɛɛ goo
MAT.15.27	a hɔɔ, Waar i, mɔ dɔg rɔbo! Yɛrɛ kaa wɔ hi lek lees rumnt wɔ hi mɛɛlik a ɗɛntya̧ silya̧ di gii hɛw.
MAT.15.28	Yeesu wɛɛ ta̧a̧ge
MAT.15.28	a eh! Naadyɔ, ɗɔbsig mɔ daar lɛl gɔ! Hinyɔ mɔ ɛrɔ mɔ daagɔ.
MAT.15.28	Nis bɔ waasiŋ za̧a̧ gɔ ɓɔrbɔ be.
MAT.15.29	Yɔ Yeesu ɗund hɔdi gi rek a Galile mɛmbalya̧ da kar ɗɔɔt a ga̧a̧t ha. 
MAT.15.30	Dood saal gbɔlɛ hi zaa a ge hi kamsig gumtil kittɔnɔ, dɔɔ ɓɛrkilya wɔ be, yɔ̧ɔ̧rɛ wɔ be, dɔɔ duulya wɔ be, su̧u̧kɛ wɔ be hi gumtil zaadɛ sɔmsɔm hi zaa hi gihi gbaak a Yeesu dɔɔ dɔŋdi gihi za̧a̧sugo.
MAT.15.31	Dood wɔ hi gbɛn su̧u̧kɛ wɔ hi ya̧a̧booko, dɔɔ wɔlya wɔ be dɔɔya̧ wɛɛ gɛmsɔ, dɔɔ gumtilya wɔ be hi wɛɛ hi ɛmbuko, yɔ̧ɔ̧rɛ wɔ be hi gbɛnik lɔl be. Yɔ hin kɔmsihi gɛrsɛ, hi baan Israhila Bɛtɔ gɔ.
MAT.15.32	Yeesu el walɛsɛrɛ ɔ̧ɔ̧ wɔ 
MAT.15.32	a dood wɛrɛ hi ha̧a̧sib ya̧a̧rɛ, anyɔ hi gihi bee ɔ̧t taarɛ hi taan lees an hi le, wɛɛ hā̧ā̧be an be yaahi a̧a̧kil hi matil a gbɔnɔ di gɛ.
MAT.15.33	Walɛsɛrɛ ɔ̧ɔ̧ wɔ hi warige
MAT.15.33	a gi an wi zɛm kokɔ ay wi gaa dood saalzanɔ yɛrɛ gi riihi a hɛt dɔŋdu hɛ nɔ?
MAT.15.34	Yeesu wɛɛ ɛrihi
MAT.15.34	a nɛ gin kok kiml baari?
MAT.15.34	Hi ta̧a̧
MAT.15.34	a nɔɔn-erɛ hi dut dɛɛt kaasi.
MAT.15.35	Wɛɛ raa dood saal wɔ hi ɗɔɔt a hɛbtdi. 
MAT.15.36	Loo kok kiml nɔɔn-er wɔ hi dut wɔ baan Bɛto, ɓɛɛlɔ gaa walɛsɛrɛ ɔ̧ɔ̧ wɔ hi gɛ̧ɛ̧s dood saal wɔ. 
MAT.15.37	Dood sɛw hi le kok bɔ hi hi̧i̧. Walɛsɛrɛ ɔ̧ɔ̧ wɔ hi mɔks kok ɓɛɛkil wɔ hí le gí zɛ̧ɛ̧r dɛl hi̧i̧sil nɔɔn-eerɛ.
MAT.15.38	Walɛ wɔ hi le kok wɔ sɛw kitigya̧ gi duk nasɔ. Hí ɓɛr nɛɛd wɔ hi waat wɔ kitigya̧ gɛ. 
MAT.15.39	Yɔ Yeesu yaa saal wɔ gi da̧a̧, re kar lɛmb du da rek a Magadaŋ hɛbto.
MAT.16.1	Farisaya wɔ hi Sadukiya wɔ hi zaa a Yeesu ge an hi tolige hi dɔglɛ;
MAT.16.1	hi zɔ̧ge an gi woo hinmɛksingoya gi zuun a tɛŋkɔ fu̧u̧z a Bɛt ge.
MAT.16.2	Yeesu goohi
MAT.16.2	a ɔ̧t gɔ gi leko, nɛ raako a bɛtha hoobɔ, yoosig lɛl gi bɛrɔ. 
MAT.16.3	Gɔ gi bi̧i̧ltɔnɔ, nɛ dɔko a nɛɛk ha̧a̧g naŋkyɔ, bɛtha hoobɔ, wɛɛ kuus gi bɛtha ɓilkumɓilkum. Nɛya nɛ mɛɛ hinyɔ bɛtha woosɔ gɛ̧ksugo, nɛ wɛ̄ɛ̄ nɛ ɗɛ̄ɛ̄ hinwɔ hi tuurik a ɔ̧ti gi zul woosya̧ gii gɛ̧ksig gɛ ya? 
MAT.16.4	Nɛ dood ha̧a̧l wɔ nɛ waak ɔ̧ti gi zulɛ nɛ ɔɔ Bɛto an nis yɔ gi naakmansi nɛ ɛrk gɛrsɛ, gɛrs za taasin tuuko, gɛ Zonas gɛrsɔ bɔ zunsin kpɔd.
MAT.16.4	Wɛɛ ɔɔhi dihɔ wa̧a̧ gbɔnɔ reekɔ.
MAT.16.5	Yɔ walɛsɛrɛ ɔ̧ɔ̧ wɔ hi tal hi tuur a mɛmbal kasiŋ zaabɔ ge, hi mɛks a hi zɛ̧ɛ̧n kokya̧ looko. 
MAT.16.6	Yeesu 
MAT.16.6	a oon zul nɛ hi Farisaya wɔ hɛ̧ɛ̧tya̧ hi Sadukiya wɔ hɛ̧ɛ̧tya̧.
MAT.16.7	Walɛsɛrɛ wɔ hi wɛɛ hi watin hi teesdu
MAT.16.7	a yɔ gi dɔk anbɔ yɔ wɛ zɛn kok wɛ loozig giya.
MAT.16.8	Yɔ Yeesu mɛɛ gi kpoos du anbɔ warihi
MAT.16.8	a nɔ nɛ watingo a nɛ teesdu a nɛ taan kok nɔ? Nɛɛ dood ɗɔbsigya kaasiya wɛ! 
MAT.16.9	Nɛ́ kɛ̄m hinza gɛ te ya? Nɛ́ mɔ̄k nɛ mɛɛ kok kiml nɔɔn wɔ be ɓɛls dood duk nɔɔn wɔ hi kok ɓɛɛkil dɛl hi̧i̧sil kit wɔ nɛ tuut gɛ ya? 
MAT.16.10	Nɛ́ mɔ̄k nɛ mɛɛ kok kiml nɔɔn-er wɔ be ɓɛls dood duk nas wɔ hi kok ɓɛɛkil dɛl hi̧i̧sil kit wɔ nɛ tuut gɛ ya? 
MAT.16.11	Ri nɛ kɛms nɛ hinɔ a be taasin book kok kiml dɔgl gɛ? Yɛrɛ oon zul nɛ hi Farisaya wɔ hi Sadukiya wɔ hɛ̧ɛ̧tya̧.
MAT.16.12	Kuudu walɛsɛrɛ wɔ hi kɛm gɔ a Yeesu 
MAT.16.13	Yɔ Yeesu re gi tuurik a Kaysariya-Filipi waal gbɔɔl dɔŋdi war walɛsɛrɛ ɔ̧ɔ̧ wɔ
MAT.16.13	a dood hi raak nɔ a Za̧a̧n Waa bɔ gi zulha nɔ?
MAT.16.14	Hi goo
MAT.16.14	a dood zaadɛ hi raako a mɔɔ Yohana Bɛtmɛm Hotingoya bɔ, zaadɛ hi raak be a mɔ Eliya giya,
MAT.16.14	zaadɛ hi wɛɛ hi raak a mɔɔ Zeremi, zaadɛ be a gi lab gɛ mɔ gi Bɛtya̧a̧kɛŋkya wɔ zaaya̧ gbunyɔ.
MAT.16.15	Yeesu wɛɛ warihi
MAT.16.15	a nɛɛ be, nɛ raak a bee bɔ?
MAT.16.16	Simɔŋ yɔ nuŋgɔ zaa a Piyɛr wɛɛ goo
MAT.16.16	a mɔɔ Masihu bɔ, mɔɔ gi Bɛt Za̧a̧til bɔ bɛtha Waawalɔ.
MAT.16.17	Yeesu wɛɛ 
MAT.16.17	a hat gi a mɔɔ, Zonas waawal Simɔŋ; Baa be yɔ bɛtha gii goksum hinɔ, doo a hɛbtdi goksum hinɔ gɛ. 
MAT.16.18	Yɛrɛ bee be gisum raak a nuŋg mɔ gi a Piyɛr. Wɛɛ a hɛɛl bɔ geha bé wɔm fɔkya be wɔ ɔksilya̧ yɔ wɛɛsib an luko. Wɔrk hi zulɔ tɛŋkɔ taag ɗɛɛk nɛ zaŋ. 
MAT.16.19	Bé gaamɔ Bɛt wáát gboorinsɔya. Hinyɔ gɔ mɔ wɔb a hɛbtdi hinɔ gi wɔy a bɛtha be, hinyɔ gɔ mɔ pid a hɛbtdi sɛw hinɔ gi pid a bɛtha be.
MAT.16.20	Kuudu Yeesu wɛɛ naa walɛsɛrɛ ɔ̧ɔ̧ wɔ a bɔhi raas doo za a bee gi Masihu bɔ.
MAT.16.21	Yɔ a ɔ̧tɔ ge anbɔ Yeesu yɛls ma walɛsɛrɛ ɔ̧ɔ̧ wɔ dɔgl gaasigyɔ, a gi an be rek a Urusalima an be yɔ̧ ya̧a̧rhant gbɔɔltɔnɔ a Yahuduya ɗɛntɛ wɔ hi Bɛtmaakwookya gbɔlɛ wɔ hi Bɛtmaakdɔkya wɔ hi naandu. Hi gbɔ̧be, be wɛɛ be rɛmlɔ be ɗund a ɔ̧t taasimɛ. 
MAT.16.22	Yɔ anbɔ Piyɛr tɔrig aakil du da biglige 
MAT.16.22	a kay! Waar i, an Bɛt gi a̧a̧nɔ an bɔ hinɔ gi tursum nɛ zaŋ!
MAT.16.23	Yeesu wɛɛ zɛmrɔ raa Piyɛr
MAT.16.23	a wɛɛm be kuudu, Saydanu! Mɔ ɓɛɛk an mɔ matib a hinha̧a̧l du. Mɔ́ mɔ̄khin an Bɛt gɛ, mɔ mɔkig an dood her.
MAT.16.24	Wɛɛ zɛmr raa walɛsɛrɛ ɔ̧ɔ̧ wɔ:
MAT.16.24	a za̧a̧nyɔ ha̧a̧ge an gi fɔbzibe gi ɔs zulɔ hinmɔkugɔ gi pɛɛ dɔ̧ɔ̧rɔ gi fɔbzibe. 
MAT.16.25	Yɛrɛ za̧a̧nyɔ ha̧a̧g kolɔ za̧a̧sugo gi wagsige; za̧a̧nyɔ wags kolɔ a be dɔŋg be, gi zolige. 
MAT.16.26	À za̧a̧nza dag nɛ waal sɛw ɔnɛ gi wɛɛ gi waks kolɔ, yɔ ɗaasig nɔ? Doo yɔ gàà nɔ an kolɔ gi za̧a̧ nɔ?
MAT.16.27	Gɔ gi anbɔ Za̧a̧n Waa bɔ gi zaa gɔ a Baatɔ Bɛt gbɔlums du lɛlgbun hi Bɛt walɛsɛrɛ ɔ̧ɔ̧ gi wɛns za̧a̧nyɔ woo hinɔ dɔɔrɔɔsɔ gbunu gbunu anyɔ woo nɛ be. 
MAT.16.28	Be gisin raak rɔbo, dood zaadɛ wɔ hi erk dihɛ hi taa wɔrko, hi gbɛn Za̧a̧n Waa bɔ zaakɔ a gi waar ums du ketgba̧.
MAT.17.1	Kuudu ɔ̧t nɔɔn-gbunu Yeesu loo Piyɛr , Yakuba hi yɛ̧ɛ̧tɔ Yohana ka̧hi a ga̧a̧t za hɔɔt ha mukya̧,
MAT.17.2	da zɛmr muulɔ a hi lɔlgbarɔ, muutɔ gaa an ɔ̧ti, gbandilɔ buu fɛr an lɛlgaalɛ. 
MAT.17.3	Kuudu walɛsɛrɛ wɔ hi gbɛn Bɛtya̧a̧kɛŋkya wɔrkɛ amntɛ wɔ Eliya hi Muusa hi ya̧a̧book hi Yeesu. 
MAT.17.4	Yɔ Piyɛr gbɛn anbɔ ma raa Yeesu
MAT.17.4	a Waar i, yɔ wɛ gi dihɛ, bɛɛrɔ, gi ha̧a̧mɔ be ɗuks duul taarɛ, gbunu mɔnɛ, zaa gbunu Muusa ɔnɛ, zaa gbun be Eliya ɔnɛ.
MAT.17.5	Yɔ gi ya̧a̧boosig te, kuus gaati zaa yaatihi, hi wɛɛ hi lag ya̧a̧ za booy a kuus bɔ gedu
MAT.17.5	a yɛrɛ gi waa be wal yɔ ha̧a̧b ge hi kpoos be sɛw giya. Hat be sɛw gi a ge. Kɛmsinɛge!
MAT.17.6	Yɔ walɛsɛrɛ ɔ̧ɔ̧ wɔ hi lag ya̧a̧boon bɔrɔ anbɔ hoob gi ha̧a̧hi ha̧a̧ltɔnɔ, hi gbuut a hɛbtdi. 
MAT.17.7	Yeesu sɔɔz ki̧i̧hi 
MAT.17.7	a bɔ hoob gi ha̧a̧nɛ, ɗukin ha.
MAT.17.8	Yɔ hi pɛɛ lɔlya̧ wɛɛha hi gbɛ̄n doo za gɛ be, gɛ Yeesu gi gbunu. 
MAT.17.9	Yɔ hi wɛɛ hi sizig a ga̧a̧t bɔ hage Yeesu 
MAT.17.9	a hinyɔ nɛ gbɛnɔ bɔnɛ fɔks doo za, nɛ a̧a̧ nɛ buudu gi tuur an Za̧a̧n Waa bɔ gi rɛmlɔ gi ɗund a wɔrkɛ teesdu.
MAT.17.10	Walɛ-sɛrɛ wɔ hi wɛɛ hi war Yeesu
MAT.17.10	a nɔ Bɛtmaakdɔkya wɔ hi dɔko a gi an Eliya gi zaa ket nɔ?
MAT.17.11	Gii goohi
MAT.17.11	a Eliya gi zaako an gi gɛms hin sɛw kete. 
MAT.17.12	Yɛrɛ Eliya bɔ za̧a̧nɔ zaaza ma hɛw, wɛɛ dood hí mɛ̄ɛg gɛ be, hi gɔsig hinyɔ ha̧a̧hi. Hí wɛ̍ɛ̍ hi ha̧a̧n Za̧a̧n Waa bɔ ya̧a̧r anbɔ be.
MAT.17.13	Walɛsɛrɛ ɔ̧ɔ̧ wɔ hi kɛm gɔ ma a gisihi book Yohana Bɛtmɛm Hotingoya bɔ dɔgl ɔ̧ɔ̧nɛ.
MAT.17.14	Yɔ Yeesu tuur hi walɛsɛrɛ ɔ̧ɔ̧ a dood saal lɛl wɔ hi gi ge, wal za zaa a ge zagl gi muutdu, 
MAT.17.15	a Waar i, mɛɛsum waa be wal ya̧a̧rɛ, gin zulnɔɔ, wɛɛ kosgumn gig tɔk ha̧a̧ltɔnɔ. Gɔ matig a laa du be, mɛm du be, 
MAT.17.16	be kamzig a walɛsɛrɛ mɔ wɔ hi, hi ɗɛ̄ɛg za̧a̧sig gɛ.
MAT.17.17	Yeesu goo
MAT.17.17	a hey! nɛɛ dood ha̧a̧l wɔ nɛ waak a ɔ̧ti gi zulɛ nɛ ta̧a̧ ɗɔbsig gɛ, be kɔm ɔ̧t baari hi nɛɛ an be mɔm dɔgl nɛ nɔ? Kamsinbe waa bɔ hɛdi. Hi kamsig waa bɔ.
MAT.17.18	Wɛɛ ya̧a̧l loorɛha̧a̧l bɔ gi waa bɔ muul du, loorɛha̧a̧l bɔ tuu ɔɔ waa bɔ ɓɔrbɔ. 
MAT.17.19	Walɛsɛrɛ wɔ hi sɔɔz Yeesu ge mukya̧ hi warige
MAT.17.19	a winɛ ri wi ɗɛɛ loorɛha̧a̧l bɔrɔ tuusig gɛ nɔ?
MAT.17.20	Wɛɛ goohi
MAT.17.20	a ɗɔbsig nɛ kooda. Be dɔksin rɔbo a à nɛ gin nɛ ɗɔbsig nɛ an sitahi lɛŋksɛ, nɛ wɛɛ nɛ raa ga̧a̧t yɛrɛ a ha̧sum hɛdi mɔ rek hɔ, hinza yɔ ɗɛ̄ɛ̄nɛ gɛ, ga̧a̧t bɔ yɔ ha̧a̧sɔ. [ 
MAT.17.21	Yɛrɛ loorɛha̧a̧l wɔrɔ lab gɔ hi tuusihi hi Bɛt zɔ̧ki hi hinlilki kpɔd. ]
MAT.17.22	Ɔ̧tzayɔ Yeesu hi walɛsɛrɛ wɔ hi gi lɛlgbun a Galile hɛbt du, Yeesu dɔgsihi:
MAT.17.22	a Za̧a̧n Waa bɔ gi gaay ma a dood naandu 
MAT.17.23	an hi gbɔŋge, gi rɛml gi ɗund a ɔ̧t taasimɛ.
MAT.17.23	Yɔ walɛsɛrɛ wɔ hi lag anbɔ kpoosya̧ ɗɔb ha̧a̧ltɔnɔ.
MAT.17.24	Yɔ Yeesu hi walɛsɛrɛ ɔ̧ɔ̧ wɔ hi rek hi tuur a Kapɛr-nayum, Bɛtluk tooszekya wɔ hi sɔɔ a Piyɛr dɔŋdi hi warige
MAT.17.24	a ɗɛnt nɛ bɔ gɔ too Bɛtluk toos gɛ ya?
MAT.17.25	Piyɛr
MAT.17.25	a hɔɔ, gɔ gi tookto ro!
MAT.17.25	Yɔ Piyɛr gi gulk a luk du Yeesu baar warige
MAT.17.25	a Simɔŋ, mɔ mɔkig nɔ? Waar ɛ gbɔlɛ wɔ a waal du dihɛ hi lootig hin hi tɛŋko, zaabe an toosɛ a bɔ ge nɔ? Hɛbtwaat gi gaak ya? Zɛ̧nɛ wɔ hi fu̧u̧z hɛbt za dɔɔm hii ya ri?
MAT.17.26	Piyɛr ta̧a̧
MAT.17.26	a dood zaadɛ wɔ hi fu̧u̧z hɛbt za dɔɔm hii gɔ gi tooko.
MAT.17.26	Yeesu raa
MAT.17.26	a nɛ gi gi anbɔ, hɛbtwaat wɔ hi taa tooko. 
MAT.17.27	Yɛrɛ an bɔwɛ nɔɔsihi kpoosɛ, rekum a mɛmbal du mɔ gbal galo, dut biitir bɔ gɔ mɔ wa̧a̧ mɔ aa ya̧a̧ɔ mɔ́ zɛm tus gaat gbun yɔ gɔ gi rii toos benɛ hi mɔnɛ gedu, mɔ loo mɔ kamz mɔ gaahi.
MAT.18.1	Yɔ anbɔ a ya̧a̧gbun bɔ gedu walɛsɛrɛ wɔ hi zaa Yeesu ge hi warige
MAT.18.1	a bɔ gi gbɔɔl gi daarlɛl a Bɛt wáát du nɔ?
MAT.18.2	Yeesu el waa za fɛŋ looge esig hi muutdu, 
MAT.18.3	a be raasin rɔbo gid nɛ zɛmr kpoos nɛ nɛ wɛɛn zul nɛ fɛŋ an waat gɛ, nɛ taa gulk a Bɛt wáát du. 
MAT.18.4	Za̧a̧ni wɛɛn zulɔ wɛɛdis an waa yɛrɛ, gi gbɔɔl gi daarlɛl a Bɛt wáát du. 
MAT.18.5	Wɛɛ za̧a̧nyɔ dag waa za an waa yɛrɛ lɛ a be dɔŋgo, dag beya hi zul be.
MAT.18.6	Yɛrɛ za̧a̧nyɔ mat waat wɛrɛ zaaya̧ gbun yɔ gib ɗɔbsugo a hinha̧a̧l du, à hi loo nɛ naalnɔɔ hi wɔbsig a durk du hi bisig a mɛmbal du gi wɔrɔ yɔ bɛsig gi daarɔ. 
MAT.18.7	Ya̧a̧rhant gis waalɛ anyɔ gin hinwɔ gɔ hi matig dood a hinha̧a̧l du. Gi an hin dɔɔsiŋkya gi giro. Yɛrɛ ya̧a̧rhant gi a za̧a̧n yɔ woohin an dood zaadɛ hi simdɔɔ muulɔge.
MAT.18.8	Naan mɔ gi matum hinha̧a̧l du, zaabe dɔɔ mɔ gi matum a hinha̧a̧l du, dɛ̧ɛ̧m mɔ bisige, an mɔ gun naan gbunu zaabe dɔɔ gbunu a za̧a̧tig rɔb du daarɔ, hi anyɔ gɔ mɔ kɔm naan eerɛ zaalab gɛ hi dɔɔ eerɛ mɔ yaay a laazɛŋk yɔ gi waak faa gedu. 
MAT.18.9	Gid lɔl mɔ gim matig a hinha̧a̧l du, wigumɔge mɔ bisige, an mɔ gul fɛŋki a za̧a̧tig rɔb bɔ gedu daarɔ, hi anyɔ gɔ mɔ kɔm hi lɔl eerɛ hi bisum a laazɛŋk du.
MAT.18.10	Yeesu 
MAT.18.10	a oon zul nɛ an bɔnɛ see waat wɛrɛ zaaya̧ gbun an hintɔs. Ɔbe raasinɛ, waat wɔ Bɛt walɛsɛrɛ ya̧ hi waak erki a Baa be yɔ gi bɛtha gi muutdu hi gig seeko. [ 
MAT.18.11	Yɔ anbɔ, Za̧a̧n Waa bɔ zaa an gi ɓɛɛ dood wɔ hi wagɔ gi za̧a̧sihi. ] 
MAT.18.12	Nɛ mɔk ri? À za̧a̧n za gin tam yɔ̧ɔ̧lɔ nɔɔnɛ, zaa gbun gi wagɔ, taa an gi ɔɔ tam dumbili ɔnaangbun daatɔ ɔnaangbun wɔ a ga̧a̧t ha an gi re gi tɛbz gbun bɔ wag ya?
MAT.18.13	Be raasin rɔbo, à za̧a̧n bɔ wɛɛ gi zol tam gbun bɔ wagɔ, yɔ dag hat dɔŋgɔ ge yɔ daar hatɔ bɔ dag a tam dumbili naanza daatɔ naanza wɔ hi wagdir nɛ gɛ hi dɔŋg gɛ. 
MAT.18.14	Gbunɔ be, Baa nɛ yɔ gi bɛtha hā̧ā̧ge an waat wɛrɛ zaaya̧ gbun gi wag gɛ. 
MAT.18.15	Yɛ̧ɛ̧ mɔ gi woo hinha̧a̧lɛ, rekum mɔ zɛŋge mɔ dɔksig a̧a̧bɔ yɔ woo nɛ watin hinɔ nɛ eerɛ; gi kɛmsumɔ, mɔ ɗaasig da̧a̧da̧.
MAT.18.16	Gi kɛ̄msum dɔgl mɔ bɔ gɛ, loom doo za gbunu, zaabe eerɛ hi ɔks hi mɔya, an dood segyaadɛ wɔ eerɛ, hi mɔɔ du taarɛ nɛ ɔks ya̧a̧ nɛ gbunu an segyaadɛ a dɔgl yɔ gɔ gi booy hage sɛw. 
MAT.18.17	Gi kɛmsihi gɛ, rekum mɔ raas dood Bɛtfɔkya wɔ dɔglɔ; gi wɛɛ gi kɛms dood Bɛtfɔkya wɔ ya̧a̧ya̧ gɛ, gi ma an dooyɔ mɛ̄ɛ̄ Bɛt gɛ mɔ muutdu, zaabe an tooszekya mɔ muutdu.
MAT.18.18	Be raasin rɔbo: hinyɔ gɔ nɛ wɔb hɛbtdi sɛw gi wɔy a bɛtha be. Hinyɔ gɔ nɛ pid a hɛbtdi sɛw gi pid a bɛtha be. 
MAT.18.19	Gbunɔ, be gisin raako, gid dood eerɛ a hɛbtdi a nɛ teesdu hi wɔ ya̧a̧ya̧ gbunu an hi zɔ̧ hinza a Bɛt ge, Baa be yɔ gi a bɛtha gi woosihi hinɔ. 
MAT.18.20	Yɔ anbɔ, lɛlyɔ dood eerɛ, zaa taarɛ hi mɔks ge a be nuŋg du, be gi hi teesdu.
MAT.18.21	Yɔ anbɔ Piyɛr zaa a Yeesu ge warige
MAT.18.21	a Waar i, naabeza gi gɔsib hinha̧a̧lɛ, be bitsig dɔɔ baari? Gi tuur dɔɔ nɔɔn-er ya?
MAT.18.22	Yeesu ta̧a̧ge
MAT.18.22	a ɛ̧-ɛ̧! Taa anbɔ, bé rāam a gi tuur dɔɔ nɔɔn-er kpɔd gɛ, mɔ́ bitsig gi tuur dɔɔ dumbili nɔɔn-erɛ dɔɔ nɔɔn-er be. 
MAT.18.23	Ya̧a̧nɛ hin yɔ riitin hi wáát yɔ bɛtha gɛrɛ: hinɔ riitin hi doo za waar yɔ 
MAT.18.24	gi baksig rɔɔsɔ hi gbaarɛ ɔ̧ɔ̧ wɔ gid hi kamsig gbaarɔ za yɔ gii gig fɔk tus duk uznɛɛrɛ kooblɛ. 
MAT.18.25	Wal bɔ taan tus an gi toos ɗɛntɔ bɔ tusɔ be; ɗɛntɔ bɔ raa a hi looge hi zebrig a doo za, hi wɛɛ hi zebr nistɔ hi waatɔ hi hinyɔ gin sɛw an tusɔ belk bɔ gi wɛɛzɔ.
MAT.18.26	Gbaar bɔ zaa zagl a ɗɛntɔ bɔ gi muutdu zɔ̧g 
MAT.18.27	Ɗɛntɔ bɔ seesig ya̧a̧rɔ ɔsig belkɔ bɔ wɛɛ ɔɔg rekɔ. 
MAT.18.28	Gbaar bɔ tuu rek dagtin hi naaza za gbaar yɔ gig tusbelk fɔk tus gaat gbunu. Wa̧a̧g durk du firige, 
MAT.18.29	Naaza bɔ zagl gi dɔɔ dɔŋdi zɔ̧ge a mɔmsibe, be ɗɛl be toosumɔ! 
MAT.18.30	Bɔrɔ iinɔ, wɛɛ looge yaage a luknɔ du gi oonik an gi toosig belkɔ bɔ. 
MAT.18.31	Yɔ naaza gbaarɛ wɔ hi gbɛn anbɔ kpoosya̧ gi ɗɔb ha̧a̧ltɔnɔ hi rek hi raas ɗɛntya̧ bɔ hinyɔ tal sɛw. 
MAT.18.32	Yɔ anbɔ gbaar bɔ ɗɛntɔ bɔ yaa doo za elz gbaar ha̧a̧l bɔ zaa 
MAT.18.33	Nɛ yɛrɛ bɛr nɛ an mɔɔ be, mɔ mɛɛs namɔza gbaar bɔ ya̧a̧r anyɔ bee be mɛɛs nɛ mɔɔ ya̧a̧r be mi? 
MAT.18.34	Yɔ hin nɔɔ ɗɛntɔ bɔ anbɔ looge gaag luknɔ-ookya wɔ naandu a luknɔ du gi tuur an gi toosig belk bɔ sɛw. 
MAT.18.35	Yeesu wɛɛ dɔg goks ha a nɛɛ hɛw, gid nɛ tā̧ā̧ an nɛ bits nanza hinha̧a̧lɔ hi kpoos nɛ sɛw gɛ, Baa be yɔ gi bɛtha gi woosin anbɔ.
MAT.19.1	Yɔ Yeesu da̧a̧s dɔgl wɔrɔ bookɔ anbɔ ɔɔ Galile hɛbtɔ rek a Yahuduya hɛbt wel du a zɛɛ Urdum kasiŋ zaabɔ ge. 
MAT.19.2	Dood saal kittɔnɔ hi fɔge, za̧a̧s gumtil wɔ a hi teesdu a lɛl bɔ ge be. 
MAT.19.3	Yɔ Farisaya wɔ hi sɔɔ gi dɔŋdi an hi wa̧a̧nig dɔglɛ, hi warige
MAT.19.3	a maak wɛ gaa gbɔnɔ an doo gi hɛɛtin hi nisɔ a dɔgl za dɔŋg ya?
MAT.19.4	Yeesu wɛɛ goo
MAT.19.4	a nɛ́ zaŋga a Bɛt ɗɛɛrwol du a Za̧a̧n Kiŋkya bɔ kim walɔ hi nisɛ a waalyɛɛlik gɛ ya? Yɔ ki̧hi 
MAT.19.5	a wal gi ɔɔ baatɔ hi nɔɔtɔ gi ɔks hi nisɔ, hi eerɛ hi wɛɛ muul gbunu. 
MAT.19.6	Yɔ anbɔ muulya̧ gɛ̧ɛ̧y eer gɛ, ɔks gi muul gbunu. Bɔ doo gi gɛ̧ɛ̧ hinyɔ Bɛt ɔksɔ.
MAT.19.7	Farisaya wɔ hi wɛɛ hi warige
MAT.19.7	a nɔ ɔn Muusa gi raa a doo gi gaa nisɔ ɗɛɛrwol hɛɛtinsya gi ɔɔg yaak nɔ?
MAT.19.8	Yeesu 
MAT.19.8	a yɔ nɛ gin kpoos ɓaatil gii Muusa gi gaan gbɔnɔ an nɛ hɛɛtin hi nɛɛ nɛ. Yɛrɛ hin da taa anbɔ doosɛ. 
MAT.19.9	Wɛɛ be raasinɛ, a za̧a̧nyɔ hɛɛtin hi nisɔ gi taa an doo za kɛsig gɛ, gi wɛɛ gi lootin hi nis za dɔɔmi, gɔ mansyɔ.
MAT.19.10	Walɛsɛrɛ ɔ̧ɔ̧ wɔ hi wɛɛ hi 
MAT.19.10	a wal dɔgl gi gi anbɔ a nisɔ gbaŋgi bɛ̄r ma an dood hi lootin gɛ si̧.
MAT.19.11	Yeesu goohi
MAT.19.11	a dood sɛw hi taan tɛŋk an hi ta̧a̧ hingok be yɛrɛ, gɛ dood wɔ Bɛt gaahi tɛŋk kpɔd. 
MAT.19.12	Hinwɔ hi ya̧a̧nik dood an bɔhi lootinnu hi gi kittɔnɔ an wɛrɛ lɛ: dood zaadɛ hi giro, naaya̧ mɔɔhi sɔɔdɛ; zaadɛ be, dood wɛɛnihi sɔɔdɛ. Zaadɛ hi kɔm anbɔ hi loo nis gɛ a Bɛt wáát dɔŋgɔ. Za̧a̧nyɔ dɛɛ an gi kɛm hingok wɛrɛ be, gi kɛmɔ.
MAT.19.13	Dood hi kams Yeesu ya̧a̧mwaato an gi gbaasihi naan zulha gi rɔbsihi gi wɛɛ gi zɔ̧bsihi Bɛto. Walɛsɛrɛ wɔ hi wɛɛ hi za̧br waat kamzigya wɔ a Yeesu ge. 
MAT.19.14	Yeesu raa
MAT.19.14	a ɔɔn ya̧a̧mwaat wɔ hi zaa a be, bɔnɛ a̧a̧nihi. Ya̧a̧nɛ Bɛt wáátɔ gi a wɔ hi riitin an ya̧a̧mwaat hi.
MAT.19.15	Wɛɛ gbaa naan a ya̧a̧mwaat wɔ hi zulha rɔbsihi wɛɛ ɗund rekɔ.
MAT.19.16	Wal za zaa a Yeesu ge warige
MAT.19.16	a Hingokya , be woo nɔ rɔbɔ an be dag za̧a̧tig faa nɔ?
MAT.19.17	Yeesu warige
MAT.19.17	a nɔ mɔ warib hinrɔb dɔglɛ? Za̧a̧n rɔb gi gbun kpɔd gɛ Bɛto. Gi ha̧a̧mɔ gulk a za̧a̧tig du, fɔm dɔglɔ wɔ gaa.
MAT.19.18	Wal bɔ warɔ
MAT.19.18	a dɔglya̧ gɛ nɔni?
MAT.19.18	Yeesu wɛɛ raa
MAT.19.18	a dɔglya̧ gɛrɛ a bɔmɔ gbɔm zulɛ; bɔmɔ naamansi; bɔmɔ looluurɛ; bɔmɔ gɔ̧ɔ̧s doo ya̧a̧; 
MAT.19.19	ɗɔbsum baa mɔ hi naa mɔ. Gi ha̧a̧mɔ a namɔza muul an zul mɔ.
MAT.19.20	Walsɛr bɔ gòò 
MAT.19.20	a be fɔb maak wɔrɔ sɛw, nɛ yɛrɛ zɛ̧rsib nɔ an be wɛɛ be woo ɓɛ?
MAT.19.21	Yeesu wɛɛ 
MAT.19.21	a gi ha̧a̧mɔ an mɔ wɛɛ doo rɔb tib, rekum mɔ zebr hinwɔ mɔ gin sɛw, mɔ wɛɛ mɔ gɛ̧ɛ̧s ya̧a̧rya wɔ hin wɔ mɔ zebr tusɔ, ɓɔr mɔ dag rɔɔs yɔ gi a bɛtha. Gɔ gi kuudu, zaam mɔ fɔbzibe.
MAT.19.22	Yɔ walsɛr bɔ lag dɔgl wɔrɔ anbɔ gi gin rɔɔs gbɔɔltɔnɔ be, wa̧a̧ gbɔnɔ rek hi mimlɛ. 
MAT.19.23	Yeesu wɛɛ raa walɛsɛrɛ ɔ̧ɔ̧ wɔ
MAT.19.23	a be raasin rɔbo, ɓaaɓa, an doo rɔɔsya gi gul a Bɛt wáát du. 
MAT.19.24	Be wɛɛ be gisin raak gɛrɛ ɓɛ a ɓaaɓa an gɛloba gi tal a zelgɔ̧ɔ̧s du, wɛɛ ɓaa daarlɛl zaŋ an doo rɔɔsya gi gul a Bɛt wáát du.
MAT.19.25	Yɔ walɛsɛrɛ wɔ hi lag hin bɔrɔ lab gi kɔmsihi gɛrs ha̧a̧ltɔnɔ hi warɔ
MAT.19.25	a nɛ à hinɔ anbɔ bɔ ɗɛɛ an gi za̧a̧ ma nɔ?
MAT.19.26	Yeesu wɛɛ seehi 
MAT.19.26	a hin bɔ lab ɗɛɛ dood ɗɛɛ, ɗɛ̄ɛ̄ Bɛt ɔnɛ gɛ. Bɛt ɗɛɛ hin sɛw.
MAT.19.27	Piyɛr wɛɛ warig 
MAT.19.27	a kɛmɔ, wi ɔɔ hin sɛw wi fɔbz mɔya, wí da̍g nɔ hinɔ ma nɔ?
MAT.19.28	Yeesu wɛɛ 
MAT.19.28	a be gisin raak rɔbo, Za̧a̧n Waa bɔ gɔ gi ɗɔɔt a waar ums leeso gbɔɔl ha a waal seg du, nɛɛ yɔ nɛ fɔbzibe, nɛ ɗɔɔt a waar ums leeso koobl daa eer ha an nɛ gbaas dood Israhilaya dɔ̧ɔ̧tya̧ koobl daa eer wɔ dɔgl be. 
MAT.19.29	Dood wɔ gɔ hi ɔz raatya̧, hindaya̧, yɛ̧ɛ̧dɛya̧, siŋgdɛya̧, baaya̧, naaya̧, waatya̧, zaa bakya̧ a be dɔŋgo, hi dag hin wɔrɔ gi daar yɔ̧ɔ̧lɔ nɔɔn hɛw hi wɛɛ hi dag za̧a̧tig faa bɔ be. 
MAT.19.30	Yɛrɛ dood kit wɔ hi gi doosɛ hi wɛɛ kuudɛ, wɛɛ kuudɛ wɔ hi wɛɛ doosɛ be.
MAT.20.1	Yɔ anbɔ be, Bɛt wáátɔ riitin an wal za raatya yɔ tuu bi̧i̧ltɔnɔ an gi tɛb doodɛ gi loohi woosɛ hi basig tɛ̧ɛ̧huml bakɔ. 
MAT.20.2	Yɔ dag dood wɔ hi watin gi da̧a̧ a tus gaat gbunu gbunu ha an gi toohi ɔ̧t nuŋgo yaahi bak du an hi rek hi balɔ. 
MAT.20.3	Za̧a̧n bakya bɔ wɛɛ tuu bi̧i̧l du a kusaal ɓaat du, gbɛn dood zaadɛ hi erkig a luumha tɔs. 
MAT.20.4	 a nɛya, rekin be bak du nɛ basib hin be toon anyɔ. Wɔrɔ hi rek woos bɔ a bak bɔ gedu hi wooko.
MAT.20.5	Za̧a̧n bakya bɔ wɛɛ tuu a lurk teesdu, wɛɛ tuu ɓɛ a naaba̧a̧n du, woo anbɔ ɓɛ. 
MAT.20.6	Yɔ̧ɔ̧sumɔ wɛɛ tuu a lɛɛsig-gbarya̧ di zɛm dood zaadɛ hi erkig a luumha ɓɛ, warihi a nɔ nɛ erkig dihɛ lurknɔ gbɔɔl tɔs nɔ? 
MAT.20.7	Wɔrɔ hi ta̧a̧ a nɛ doo za loowi woos gɛ be, wi gɔ nɔ? Gii goohi a nɛ bɛɛrɔ! Nɛ yɛrɛ rekin be bak du nɛ woosib hin hɛw.
MAT.20.8	Yɔ ɔ̧t legɔ, bakya bɔ raa gbɔɔlɔ zaa bɔ fɔg di a rekum mɔ elz woosya wɔ bak du mɔ toohi tusya̧ ma. Mɔ bààr mɔ too wɔ hi zaa woos kuudu, mɔ wɛɛ mɔ too wɔ hi doz woos du. 
MAT.20.9	Dood wɔ hi baar woos a lɛɛsigya̧ di hi zaa hi toohi tus gaat gbunu gbunu. 
MAT.20.10	Wɔ hi doz nɛ woos du hi zaa be, hi mɔk a ya̧nɛ hi dag gi daarɔ. Yɔ anbɔ hi toohi, bɔbe dag tus gaat gbunu gbunu.
MAT.20.11	Yɔ hi look tus bɔ hin nɔɔhi a za̧a̧n bakya bɔ ge, 
MAT.20.12	hi 
MAT.20.13	Bakya bɔ ta̧a̧ zaa gbunu a sa̧a̧ɔ, bé gɔ̄sum ha̧a̧l gɛ. Yɔ wɛ watinu mɔ ta̧a̧ a be woo ɔ̧t nuŋg sɛw a tus gaat gbun ha gɛ ya, taa lab ya? 
MAT.20.14	Loom tus mɔ mɔ rekɔ. Yɛrɛ ha̧a̧be an be too wal yɔ be loozig woos kuudu an mɔɔ hɛw. 
MAT.20.15	Be taan gbɔnɔ an be woo hinyɔ ha̧a̧be hi tus be ya? Yɔ be gi doo rɔb gii mɔ gin kubl be zulha ya ri?
MAT.20.16	Yeesu wɛɛ 
MAT.20.16	a yɔ anbɔ, wɔ hi gi kuudɛ hi wɛɛ doosɛ, doosɛ wɔ be hi wɛɛ kuudɛ be.
MAT.20.17	Anyɔ Yeesu gi dɔɔk a Urusalima, loo walɛsɛrɛ wɔ koobl daa eer mukya̧ 
MAT.20.18	a yɛrɛ wɛ dɔɔk gɛrɛ a Urusalima, Za̧a̧n Waa bɔ gi gaay ma a Bɛtmaakwookya gbɔlɛ wɔ hi Bɛtmaakdɔkya wɔ hi naandu an hi gbaasig dɔgl gi wɔrɔ, 
MAT.20.19	hi wɛɛ hi gaage dood wɔ hi mɛɛ Bɛt gɛ hi naandu hi kpɛ̧ɛ̧lige, hi lɛge hi wɛɛ hi dooge a dɔ̧ɔ̧r ha; gi wɛɛ gi rɛml a wɔrk du gi ɗund a ɔ̧t taasimɛ.
MAT.20.20	Yɔ anbɔ Zebede nistɔ zaa Yeesu ge hi waatɔ walɛ wɔ elo, zagl gi muutdu zɔ̧g hinɛ. 
MAT.20.21	Yeesu warige
MAT.20.21	a ha̧a̧mɔ nɔ?
MAT.20.21	Nis bɔ goo 
MAT.20.21	a raamɔ an waat be eerɛ wɛrɛ, gbunu gi ɗɔɔt a mɔ naanrɔbo, zaa gbunu gi ɗɔɔt a mɔ naanyɛ̧li, a mɔ wáát du.
MAT.20.22	Yeesu wɛɛ ta̧a̧
MAT.20.22	a nɛ́ mɛ̄ɛ̄ hinyɔ nɛ ɛrk gɛ. Nɛ ɗɛɛ an nɛ yɔ̧ ya̧a̧rhant a dakwaa ya̧a̧rhantya bɔ gɔ be yɔ̧ gedu ya?
MAT.20.22	Hi goo
MAT.20.22	a wi ɗɛɛɗɛ.
MAT.20.23	Yeesu goohi
MAT.20.23	a oo, nɛ yɔ̧ ya̧a̧rhant bɔ a dakwaa be bɔ gedu. Yɛrɛ bé dāg gbɔnɔ an be gaa dood ɗɔɔtillɛl a be naanrɔbo hi a be naanyɛ̧l gɛ. Ɗɔɔtillɛl wɔrɔ, Baa be Bɛt gii gɛmsihi, gi wɛɛ gi gaa dood wɔ sɛ̧ɛ̧hi.
MAT.20.24	Yɔ walɛsɛrɛ koobl wɔ hi kɛm dɔgl bɔrɔ kpoosya̧ nɔɔhinɔ a Zebede waatɔ eerɛ wɔ hi muulɛ. 
MAT.20.25	Hɔnɛ Yeesu wɛɛ elihi 
MAT.20.25	a nɛ mɛɛ a dood wɔ hi mɛɛ Bɛt gɛ hi teesdu waar ɛ gbɔlɛya̧ wɔ hi gisihi waar ums zuunuko, dood gbɔlɛya̧ wɔ hi gisihi tɛŋk zuunik be. 
MAT.20.26	Taa an hinɔ gi gi anbɔ nɛ teesdu; yɛrɛ za̧a̧nyɔ ha̧a̧ge an gi wɛɛ gbɔɔl a nɛ teesdu, gi wɛɛsin woosya̧ nɛ. 
MAT.20.27	Za̧a̧nyɔ ha̧a̧ge an gi wɛɛ zul a nɛ teesdu be gi wɛɛsin gbaar nɛ walɔ. 
MAT.20.28	Yɔ anbɔ, Za̧a̧n Waa bɔ zāā an dood hi woosigwoos gɛ, gii ɔnɛ zaa an gi woohinɛ gi wɛɛ gi gaa kolɔ gi wɔr an i̧i̧nisɛ an gi za̧a̧s dood kit a hinha̧a̧l du be.
MAT.20.29	Yɔ Yeesu gi tuuzig a Zeeriko hi walɛsɛrɛ ɔ̧ɔ̧ wɔ, dood saal kittɔnɔ hi fɔbzige. 
MAT.20.30	Yɔ yɔ̧ɔ̧rɛ eerɛ wɔ hi ɗɔɔt a gbɔnɔya̧ hi lag a Yeesu gi daako, hi ɓooya̧a̧
MAT.20.30	a Hingokya , Dawda Waawalɔ, mɛɛsiwi ya̧a̧rɛ!
MAT.20.31	Dood saal wɔ hi ya̧a̧l yɔ̧ɔ̧rɛ wɔ an hi waks ya̧a̧ya̧ɓoolik bɔ. Hii be hi wɛɛ hi ɓoolya̧a̧ ha̧a̧ltɔnɔ
MAT.20.31	a Hingokya , Dawda Waawalɔ, mɛɛsiwi ya̧a̧rɛ.
MAT.20.32	Yɔ anbɔ, Yeesu erɔ elihi warihi hinɔ
MAT.20.32	a ha̧a̧nɛ an be woosin nɔ?
MAT.20.33	Hi googe
MAT.20.33	a Hingokya gɔsuwi an lɔl wi gi gaa wi gbɛnɔ.
MAT.20.34	Yɔ wɔrɔ hi ha̧a̧s Yeesu ya̧a̧rɛ ki̧i̧ lɔlya̧ bɔ; ɓɔrbɔ dood eerɛ wɔ hi gbɛnlɔlɛ hi wɛɛ hi fɔge.
MAT.21.1	Yɔ hi sɛ̧ɛ̧b a Urusalima ya̧di, hi zaa a Baytifaaze a Kɔ̧ɔ̧b Ga̧a̧t ha, Yeesu her walɛsɛrɛ eerɛ yaahi hi dorɔ, 
MAT.21.2	a rekin a raat bɔ gi nɛ muut duge nɛ zɛm pɛɛzumnɔɔ za ha̧y hi waaɔ dɔɔ di, pidinɛge nɛ kamsibe, 
MAT.21.3	za̧a̧nza gi warin hinza raanɛg a ha̧a̧ Ɗɛnt bɔ giya, gɔ gi anbɔ ɓɔrbɔ gi ɔɔ pɛɛzum wɔ hi zaa.
MAT.21.4	Hin bɔ lab gi tuur anyɔ Bɛtya̧a̧kɛŋkya bɔ 
MAT.21.5	a raasin Siyona Waasiŋ a seem Waar mɔ gbɔɔl bɔ gi zaak gɛrɛ a mɔɔge, doo zultiisigya kar a pɛɛzum yɛl ha, hi a pɛɛzumwaa yɛl ha.
MAT.21.6	Walɛsɛrɛ eer wɔ hi rek hi woo hinyɔ Yeesu raa nɛko. 
MAT.21.7	Hi kamz pɛɛzumnɔɔ bɔ hi waaɔ dɔɔ di, hi zaa hi ɓuu gbanya̧ a pɛɛzum wɔ hi yɛl ha. Yeesu kar ɗɔɔt gɔ a gbandil wɔ hi ɓuu hage. 
MAT.21.8	Dood kittɔnɔ hi ɓuu gbanya̧ a gbɔnɔdu, zaadɛ hi gbobz tɛ̧ɛ̧kpas hi kamz hi ɓuuk a gbɔnɔ bɔ gedu an hi zuun hatya̧. 
MAT.21.9	Saal wɔ hi gi a Yeesu muutdu hi wɔ hi gig fɔk kuudu hi ya̧a̧ɓooluko
MAT.21.9	a Hozana! raakɔ a seko gbɔɔltɔnɔ, Dawda waawalɔ! An Bɛt gi rɔbs Za̧a̧nyɔ zaa a Waar Bɛt nuŋg du! An bant gi wooy a bɛtha a Bɛt ge!
MAT.21.10	Yɔ Yeesu gul a Urusalima kɔms dood Urusalimaya wɔ sɛw gɛrsɛ hi warɔ
MAT.21.10	a bɔ wal yɛrɛ?
MAT.21.10	Dood saal hi ta̧a̧
MAT.21.11	a Bɛtya̧a̧kɛŋkya bɔ nuŋgɔ a Yeesu yɔ fu̧u̧ a Nazarɛd a Galile hɛbtdu ga.
MAT.21.12	Yeesu tal a Bɛtluk du nin dood hinriŋsya wɔ hi zekya wɔ hi gi duhɔ sɛw; bisil tus-i̧i̧kya wɔ silya̧ hi gutu zebtigya wɔ doolya̧ ɗɔɔtilya wɔ. 
MAT.21.13	Wɛɛ 
MAT.21.13	a Bɛt ɗɛɛrwolɔ raa a hi el luk be a Bɛtzɔ̧k luko. Wɛɛ nɛɛ be nɛ gig wɛɛnik luurɛ wa̧lɔ!
MAT.21.14	Yɔ̧ɔ̧rɛ wɔ hi dɔɔ gumtilya wɔ hi zaak Yeesu ge a Bɛtluk du gihi za̧a̧sugo. 
MAT.21.15	Yɔ Bɛtmaakwookya gbɔlɛ wɔ hi Bɛtmaakdɔkya wɔ hi gbɛn gɛrs wɔ Yeesu gi wooko, wɛɛ hi lag ya̧a̧mwaat wɔ hi ya̧a̧ɓoolik a Bɛtluk du
MAT.21.15	a Hozana, raakɔ a seko gbɔɔltɔnɔ, Dawda Waawalɔ!
MAT.21.16	nɔɔhinɔ, hi war Yeesu
MAT.21.16	a mɔ lag hinyɔ ya̧a̧mwaat wɔ hi raak ya?
MAT.21.16	Yeesu ta̧a̧
MAT.21.16	a hɔɔ be lagɔ. Nɛ nɛ́ zaŋga lɛlza bɔ hi bi̧i̧ hi dɔg a mɔɔ Bɛto mɔ tuts zul mɔ bant rɔb a ya̧a̧mwaat ya̧a̧ du hi waatyɛ̧s ya̧a̧ du ɔ̧tza gɛ ya?
MAT.21.17	Kuudu wɛɛ tuu waal gbɔɔl bɔ ɔɔhi dihɔ rek da yoz a Betani.
MAT.21.18	Yoosugɔ bi̧i̧l du yɔ Yeesu gi wɛɛzig a waal gbɔɔl bɔ gedu a̧a̧kil gi ha̧a̧ge, 
MAT.21.19	gbɛn yɔmntnɔ za a gbɔnɔya̧ sɔɔ an gi gbɛn humlɔ gi ha̧b gi le, gbɛn kpas gii kpɔd, huml taaro. Raa yɔmntnɔ bɔ
MAT.21.19	a bɔmɔ hum zaa nɛ zaŋ.
MAT.21.19	Ɓɔrbɔ yɔmntnɔ bɔ koot ɓaw. 
MAT.21.20	Yɔ walɛsɛrɛ wɔ hi gbɛn anbɔ hin gi kɔmsihi gɛrsɛ, hi war Yeesu
MAT.21.20	a yɔmntnɔ bɔ koot ri ɓɔriɓɔri lɛ be?
MAT.21.21	Yeesu goohi
MAT.21.21	a be raasin rɔbo: gid nɛ ɗɔbsig nɛ kpoos du nɛ faa nɛ gɛ zaŋ, taa an nɛ ɗɛɛ hinyɔ be gɔs yɔmntnɔ bɔ gii gɔkɔ kpɔd, nɛ ɗɛɛ an nɛ raa ga̧a̧t yɛrɛ a ha̧sum hɛdi mɔ da mɔ gbaliy a mɛmbal du, hinɔ yɔ wooy hɛw. 
MAT.21.22	Gid nɛ ɗɔbsɔ nɛ dag hinyɔ nɛ zɔ̧k a Bɛt ge sɛw.
MAT.21.23	Yɔ Yeesu re gi gul a Bɛtluk du gi yɛls dood hingoko, Bɛtmaakwookya gbɔlɛ wɔ hi Yahuduya ɗɛntɛ wɔ hi zaa hi war Yeesu
MAT.21.23	a mɔ wook hin wɛrɛ hi nɔ tɛŋkɔ? Bɔ gaamɔ gbɔnɔ an mɔ gɔ hin wɛrɛ anbɔ?
MAT.21.24	Yeesu goohi
MAT.21.24	a ɔbe ɛrin hin gbun kpɔd, gid nɛ goosib lɛlɔge bee be wadsin tɛŋk yɔ be woonik hin wɛrɛ be. 
MAT.21.25	Bɔ yaaz Yohana an gi hotin dood Bɛtmɛm nɔ, Bɛt gii ya, dood ya ri?
MAT.21.25	Wɔrɔ hi
MAT.21.25	wɛɛ hi mɔk hin bɔrɔ hi watin hi teesdu a an wɛ ta̧a̧ a Bɛt gii yaazige, yɔ warɛ a nɛ nɛ ɔɔ Yohana ɗɔbsig ma nɔ? 
MAT.21.26	Wɛɛ an wɛ raa a dood yaazig be, wɛɛ hoobha̧a̧wɛ dood saal wɔ. Hii sɛw hi seek Yohana an Bɛtya̧a̧kɛŋkya be.
MAT.21.27	Hi wɛɛ hi ta̧a̧ge
MAT.21.27	a wi mɛɛ gɛ.
MAT.21.27	Yeesu goohi be
MAT.21.27	a nɛ gi lab be bee hɛw be taasin wadig tɛŋk yɔ be woonik hin wɔrɔ be. 
MAT.21.28	Yeesu wɛɛ 
MAT.21.29	Wala bɔ ta̧a̧ a ha̧a̧be gɛ. Kuudu wɛɛ mɔkɔ ɗund rek a bak bɔ gedu, da balɔ. 
MAT.21.30	Baatɔ wɛɛ rek a waa za wans bɔ ge 
MAT.21.31	Waat wɔ hi eerɛ nɔni woos hinyɔ baatɔ ha̧a̧g nɔ?
MAT.21.31	Hi ta̧a̧
MAT.21.31	a waa doos bɔ ga.
MAT.21.31	Yeesu wɛɛ 
MAT.21.31	a be raasin rɔbo: tooszekya wɔ hi nɛɛd kaatɛ ha̧a̧l wɔ hii gisin dork a Bɛt wáát du. 
MAT.21.32	Yɔ anbɔ, Yohana zaa nɛɛge an gi goksin gbɔnɔ yɔ rii, wɛɛ nɛ ta̧a̧g ɗɔbsig gɛ. Yɛrɛ tooszekya wɔ hi nɛɛd kaatɛ wɔ ya̧nɛ hi ta̧a̧gta̧a̧. Anyɔ nɛ gbɛn anbɔ hɛw, nɛ zɛmr kpoos nɛ kuudu an nɛ ɗɔbsig hɛw gɛ.
MAT.21.33	Lagin ya̧a̧daanik za gɛrɛ: ɗɛnt raatyaza bal tɛ̧ɛ̧ huml-yaadɛ bakɔ, gɔ̧ɔ̧n rɔkili. Wɛɛ loo beto gɔ suknààli an gɔ gi ɓɔ̧ɔ̧ huml wɔ mɛkya̧ gedu, wɛɛ rɛɛ ooko. Wɛɛ loo woosɔ-yaadɛ, ɔɔ tɛ̧ɛ̧ wɔ hi naandu gii wɛɛ rek rɔbsi.
MAT.21.34	Yɔ huml wɔ hi ɔ̧ɔ̧ ha̧kɔ gi rii, yaaz gbaarɛ ɔ̧ɔ̧ wɔ a tɛ̧ɛ̧-ookya wɔ hi an hi gaahi huml ɔ̧ɔ̧tɛ wɔ ɔnɛ be hi kamsige. 
MAT.21.35	Ookya wɔ hi wa̧a̧ gbaarɛ wɔ, zaabɔ hi lɛge, eesim bɔ hi gbɔŋge, taasum bɔ hi duutinge bet wɔrɔ. 
MAT.21.36	Za̧a̧n bakya bɔ wɛɛ yaaz gbaarɛ zaadɛ kitɛ hi daar wɔ hi doz nɛ hɛw. Bak-ookya wɔ hi wɛɛ hi wa̧a̧ wɔrɔ hi woosihi hin gbuna bɔ.
MAT.21.37	Yɔ̧ɔ̧sumɔ wɛɛ yaasihi waawalɔ, raa a yɛrɛ hi ɗɔbs waa be yɛrɛ ɔnɛ. 
MAT.21.38	Wɛɛ yɔ bak-ookya wɔ hi gbɛn waawal bɔ gi zaako hi watinu a za̧a̧n bɔ gɔ gi yɛr bak bɔ kuudu gii yɔ, ɗɛnwɛ rek wɛ wa̧a̧ge wɛ gbɔŋge, bak bɔ gi wɛɛ wɛɛnɛ. 
MAT.21.39	Hi wa̧a̧ge hi tuunig a bak tɔlya̧ hi da hi gbɔŋge hi bisige.
MAT.21.40	Yeesu warɔ
MAT.21.40	a za̧a̧n tɛ̧ɛ̧bakya bɔ gɔ gi zaa rɛ, gi woos nɔ dood bak-ookya wɔrɔ nɔ?
MAT.21.41	Dood wɔ hi ta̧a̧
MAT.21.41	a gi gbɔm bak-ookya ha̧a̧l wɔrɔ, taasihi ya̧a̧rmɛɛko, gi wɛɛ gi looz dood bak-ookya zaadɛ hi zaa hi ha̧bsig tɛ̧ɛ̧huml ɔ̧ɔ̧tɛ wɔ hi yaasig a ɔ̧tyɔ ha̧a̧g gedu sɛw.
MAT.21.42	Yeesu wɛɛ warihi
MAT.21.42	a nɛ zaŋg hinza Bɛt ɗɛɛrwol du a bet yɔ lukwɔŋkya wɔ hi bisige gii wɛɛ bet gbɔɔl tɛŋkya nɛ gɛ zaŋ ya? Waar Bɛt gii woo hinɔ anbɔ, yɔ wɛ gbɛn lɔl du gisɛ wɛnɛ gɛrsɛ!
MAT.21.43+MAT.21.44	[Za̧a̧nyɔ gɔ gi mat a bet bɔ geha muulɔ gi ɓɛdɔ; bet bɔ gi mɛɛ a za̧a̧nza muul be gi hɔnsige an luusɛ. ] Wɛɛ 
MAT.21.45	Yɔ Bɛtmaakwookya gbɔlɛ wɔ hi Farisaya wɔ hi kɛm Yeesu ya̧a̧daanikɔ wɔ hi mɛɛmɛ a gi book dɔgl ya̧a̧nɛ; 
MAT.21.46	hi tɛ gbɔnɔ an hi wa̧a̧ge, wɛɛ hoobha̧a̧hi saal wɔ be, anyɔ hi mɛɛ a dood hi seek Yeesu an Bɛtya̧a̧kɛŋkyayɔ.
MAT.22.1	Yeesu wɛɛ dɔks dood dɔgl hi ya̧a̧daanik ɓɛ 
MAT.22.2	a Bɛt wáátɔ riitin an waar za yɔ gi gɛmtsig waawal lottins lees gbɔɔlɛ. 
MAT.22.3	Yaa gbaarɛ ɔ̧ɔ̧ wɔ hi rek hi elz dood wɔ gɔ hi le lottins lees bɔ an hi zaa hi le hinɛ, dood wɔ be hi iin zaakɔ. 
MAT.22.4	Wɛɛ yaa gbaarɛ ɔ̧ɔ̧ zaadɛ dɔɔmɛ 
MAT.22.5	Dood wɔ hi elihi ya̧nɛ dɔglya̧ taa du, hi rek woos ya̧a̧nɛ, zaadɛ hi re bako, zaadɛ be, hi rek wɔdya̧ riŋnik be. 
MAT.22.6	Dood zaadɛ wɔ be, hi wa̧a̧ waar bɔ gbaarɛ ɔ̧ɔ̧ wɔ hi niihi, hi wɛɛ hi gbɔ̧hi. 
MAT.22.7	Yɔ waar bɔ lag dɔglɔ gi nɔɔsig ha̧a̧ltɔnɔ, yaa laaya ɔ̧ɔ̧ wɔ hi rek hi wa̧a̧hi hi gbɔ̧hi, hi kpɔɔ waal gbɔɔlya̧ bɔ be. 
MAT.22.8	Kuudu wɛɛ raa gbaarɛ ɔ̧ɔ̧ wɔ a hi gɛms lottins lees bɔ da̧a̧da̧, wɛɛ dood wɔ hi elihi nɛ hí rı̄ı̄ an hi zaa hi le gɛ be. 
MAT.22.9	Yɔ anbɔ rekin a bɔrignɔɔ wɔ hi du nɛ elz dood wɔ gɔnɛ zɛmzihi sɛw hi zaa lottins lees bɔ.
MAT.22.10	Gbaarɛ wɔ hi rek a bɔrignɔɔ wɔ hi du hi elz dood wɔ hi zɛ̧hi sɛw, dood bɔbtin wɔ hi dood rɔ́bɛ wɔ sɛw, hi kamzihi a lottins lɛl bɔ ge, lɛl hi̧i̧s gɔ deder. 
MAT.22.11	Hɔnɛyɔ waar bɔ gul raa du gi see dood wɔ hi elzihi, gbɛn doo za gidu hegz lottins gban muul gɛ,
MAT.22.12	warige a sa̧a̧ɔ mɔ guz ri hɛdi mɔ hegz lottins gban mɔ muul gɛ be? Wal bɔ kɔm hititi, tā̧ā̧ hinza gɛ. 
MAT.22.13	Waar bɔ raa lottins lees woosya wɔ a loozin ba̧a̧ni nɛ wɔmn wal yɛrɛ dɔɔɔ wɔ hi naanɔ wɔ nɛ gbalig lak di a lɛlwil du, gi kaa gi gboo nuŋgɔ a lak hɔ.
MAT.22.14	Yeesu wɛɛ 
MAT.22.14	a yɔ anbɔ, hi el dood kittɔnɔ, wɛɛ dood wɔ hi herihi hi kit gɛ.
MAT.22.15	Kuudu Farisaya wɔ hi rek hi watin an hi ton Yeesu hi hinwarki hi dɔglɔyɔ gɔ gi booko. 
MAT.22.16	Farisaya wɔ hi wɛɛ hi yaa walɛsɛrɛ ya̧ hi Waar Hirudus doodɔ an hi warig hinɛ
MAT.22.16	a Hingokya , wi mɛɛ a mɔ gi doo kpoosrɔbya, mɔ wɛɛ mɔ gok Bɛt gbɔnɔ hi rɔbo, hoobhā̧ā̧mɔ dood gɛ, mɔ taa seek dood bɛtig a muutdu be. 
MAT.22.17	Raasiwi hinyɔ mɔ mɔkig a dɔgl yɛrɛ hage: maak wɛ gaa gbɔnɔ an hi toos Waar gbɔɔl bɔ Kaysara toos ya, gaa gɛ ya ri?
MAT.22.18	Yɔ Yeesu mɛɛ ha̧a̧lya̧, warihi
MAT.22.18	a nɛɛ dood mɛlha̧a̧lya wɛ, nɛ gib tolik hi dɔgl nɔ? 
MAT.22.19	Zunsinbe tusyɔ nɛ toonik toosɛ.
MAT.22.19	Hi kamsig tus gaat gbunu, 
MAT.22.20	Yeesu wɛɛ warihi
MAT.22.20	a bɔ muut yɛrɛ hi nuŋg yɛrɛ hi bi̧i̧ du yɔ nɔ?
MAT.22.21	Hi ta̧a̧
MAT.22.21	a waar gbɔɔl mɔɔt bɔ Kaysara ɔ̧ɔ̧nɛ.
MAT.22.21	Yeesu wɛɛ 
MAT.22.21	gɔ a wɛɛnsin waar bɔ Kaysara hinyɔ ginɔ, wɛɛn nɛ wɛɛns Waar Bɛt hinyɔ gin be.
MAT.22.22	Yɔ hi lag dɔgl bɔrɔ anbɔ hin kɔmsihi gɛrs hi ɗund hi ɔɔge hi rek be.
MAT.22.23	A ɔ̧t gbun bɔ gedu Sadukiya zaadɛ wɔ gɔ hi dɔk a wɔrkɛ hi taa zaa rɛmluko hi zaa a Yeesu ge hi warige
MAT.22.24	a Hingokya , Muusa raa a walza gi gin nisɛ, wal bɔ gi wɔrɔ gi ɔɔ waat gɛ, yɛ̧ɛ̧tɔ gi yɛr kuur bɔ an hi daks hindaɔ waato. 
MAT.22.25	Ɔ̧tza walɛ zaadɛ hi ginɛ wi teesdu, hi mɔɔhi hi nɔɔn-erɛ, gbɔɔl bɔ wɔr ma ɔs yɛ̧ɛ̧tɔ gii kuurɔ bɔ. 
MAT.22.26	Yɛ̧ɛ̧tɔ bɔ wɛɛ wɔrɔ, taasum bɔ wɔrɔ, wɔrk da̧a̧sihi hi nɔɔn-er sɛw. Hi nɔɔn-er sɛw hi yɛtin nɛ kuur bɔ gbunu gbunu be. 
MAT.22.27	Gɔ yɔ̧ɔ̧sumɔ nis bɔ wɛɛ wɔr be. 
MAT.22.28	Gɔ gi rɛmtig ɔ̧ti, yɔ hi nɔɔn-er sɛw bɔ, nis bɔ gi er bɔ ɔnɛ tir nɔ? Hii sɛw, hi waatin hi gii be!
MAT.22.29	Yeesu wɛɛ ta̧a̧ 
MAT.22.29	a anyɔ nɛ mɛɛ Bɛt ɗɛɛrwol hi Bɛt gbɔlumsɔ gɛ, nɛ hɛɛ gbɔnɔyɔ. 
MAT.22.30	Yɔ anbɔ, a rɛmtig ɔ̧ti dood hi taa lootingo, hi wɛɛ an Bɛt walɛsɛrɛ ɔ̧ɔ̧ a bɛtha. 
MAT.22.31	Yɛrɛ nɛ́ záŋga rɛmtig dɔgl a ɗɛɛrwol du yɔ Bɛt raasinɛ 
MAT.22.32	a bee gi Abraham Bɛtɔ hi Isaaku Bɛtɔ, hi Yakuba Bɛtɔ gɛ ya? Bɛt ɔnɛ taa wɔrkɛ Bɛto, gi dood za̧a̧til wɔ Bɛt ya̧a̧nɛ.
MAT.22.33	Yɔ dood saal wɔ hi kɛm Yeesu hingokɔ bɔ anbɔ hin kɔmsihi gɛrs ha̧a̧ltɔnɔ.
MAT.22.34	Yɔ Farisaya wɔ hi lag a Yeesu ɗɛɛn Sadukiya wɔ dɔglɛ, hi eltin hi mɔksɔ. 
MAT.22.35	Doo za Bɛtmaakdɔkyayɔ gi hi teesdu yɔ ha̧a̧ge an gi tɛmn Yeesu ya̧a̧ɗantigi, war Yeesu
MAT.22.36	a Hingokya , maakdɔglyɔ ɗɔb gi daarlɛl gɛ nɔni?
MAT.22.37	Yeesu ta̧a̧ raa
MAT.22.37	a maakdɔgl yɔ ɗɔb gi daarlɛl gɛ a gi ha̧a̧mɔ Waar mɔ Bɛt hi kpoos mɔ sɛw, hi kol mɔ sɛw, hi mɔkil mɔ sɛw. 
MAT.22.38	Maakdɔgl biitir yɔ ɗɔb gi daarlɛl nɛ zaŋ giibɔ. 
MAT.22.39	Maakdɔgl eesim bɔ riitin zaaɔ gɛrɛ a gi ha̧a̧mɔ a namɔza ge an zul mɔ. 
MAT.22.40	Muusa maakdɔglɔ wɔ sɛw, hi Bɛtya̧a̧kɛŋkya wɔ hingokya̧ wɔ sɛw hi fu̧u̧ a maakdɔgl eerɛ wɛrɛ gedu.
MAT.22.41	Anyɔ Farisaya wɔ hi mɔks lɛlgbunu Yeesu warihi hin 
MAT.22.42	a nɛ mɔkig nɔ a Masihu bɔ gi zulha nɔ? Fu̧u̧ a bɔ zaŋgd du nɔ?
MAT.22.42	Hi ta̧a̧ge
MAT.22.42	a Masihu bɔ fu̧u̧ a Dawda zaŋgd du.
MAT.22.43	Yeesu goo
MAT.22.43	a nɛ à anbɔ Bɛt Mɔkilɔ yɔ daas Dawda kpoos du, ri gi elig a Waar be nɔ? Raa 
MAT.22.44	a Waar Bɛt raa Waar be a ɗɔɔtum be naanrɔbo, gi tuur an be gbàà yɔ̧lhɛ̧ɛ̧nikya mɔ wɔ hi wɛɛ dɔɔ mɔ ɗa̧a̧klɛlɛ. 
MAT.22.45	Nɛ an Dawda el Masihu bɔ a Waar be, Masihu bɔ yɔ wɛɛ waaɔ ri be?
MAT.22.46	Doo za gbun ɗɛɛ dɔglɔ bɔ ta̧a̧k gɛ. Hi sɛw hi kɔm hititi. Baar a ɔ̧tɔge, an bɔnɛ ɓɛ hoobha̧a̧gha̧ Yeesu hinwark ma.
MAT.23.1	Yɔ anbɔ Yeesu boos dood saal wɔ hi walɛsɛrɛ ɔ̧ɔ̧ wɔ dɔgl 
MAT.23.2	a Bɛtmaakdɔkya hi Farisaya gɔ hi wadil Muusa maakdɔglɔ wɔ. 
MAT.23.3	Yɔ anbɔ, kɛmsinɛhi tɔnɛ nɛ woo hinyɔ hi raasin sɛw, yɛrɛ bɔnɛ fɔ woosya̧ naandu ɔnɛ. Wɛɛ dɔgl yɔ hi dɔko, hí woo hinɔ du gɛ be. 
MAT.23.4	Hi wɔk hinɗɔmn ɗɔbtɛ hi gis dood gbaak zul ha; ha̧a̧hi naanwalya̧ ki̧i̧nik mɔɔti an hi yɛsihi hinɗɔmnya̧ bɔ gɛ be.
MAT.23.5	Hi wook woosya̧ sɛw hi zulpɛɛki an dood hi gbɛnihi kpɔd. Bɛtmaakwɔdya̧ yɔ gɔ hi malk muutdu, zaabe a naanyɛ̧li, hi wɛɛnihi fɛɛtɛ hi daarlɛlɛ, hi wɛɛ hi zi̧bs gbanya̧ gbɔlɛ tɔlya̧ wɔ an dood hi seehi. 
MAT.23.6	Ha̧a̧hi ɗɔɔtillɛl rɔbɛ a lees gbɔlɛ leklɛlɛ, hi ɗɔɔtillɛl hɔɔtɛ wɔ daarlɛlɛ a mɔksilluk wɔ gedu. 
MAT.23.7	Ha̧a̧hi an dood hi hu̧u̧r di hi boohi a luum wɔ ha hi, an hi wɛɛ hi elihi a hingokya wɛ.
MAT.23.8	Yɛrɛ nɛya, taa an hi elin a hingokya. Gɛ nɛ gin hingoknɛya gbun kpɔd: beeya, wɛɛ, nɛɛ sɛw, nɛ gitin yɛ̧ɛ̧dɛyɔ. 
MAT.23.9	Bɔnɛ el doo za hɛbtdi a baa be! Gɛ nɛ gin Baa nɛ Bɛt yɔ gi a bɛtha kpɔd. 
MAT.23.10	Bɔnɛ ɔɔ dood hi elin a waar i. Bee, Masihu bɔ, bee gi Waar nɛ kpɔd. 
MAT.23.11	Za̧a̧nyɔ gi gbɔɔl gi daarlɛl a nɛ teesdu gi wɛɛ woosnɛya. 
MAT.23.12	Za̧a̧nyɔ tɔɔs zulɔ be hi tiisige, za̧a̧nyɔ tiis zulɔ wɛɛdis be hi dɔɔsige.
MAT.23.13	Nɛɛ Bɛtmaakdɔkya wɛ hi Farisaya wɛ, mɛlya ha̧a̧l wɛ, ya̧a̧rhant gisinɛ! Nɛ gi dood Bɛt wáátɔ gbɔnɔ yɛ̧ktugo. Nɛɛ hi zul nɛ nɛ gul gɛ, wɛɛ nɛ ɔ̄s dood wɔ ha̧a̧hi Bɛt gbɔnɔ gulk an hi gul gɛ be. [ 
MAT.23.14	Nɛɛ Bɛtmaakdɔkya wɛ hi Farisaya mɛlya ha̧a̧l wɛ, ya̧a̧rhant gisinɛ! Nɛ wɔɔlik hinyɔ kuurɛ nɛɛd wɔ hi gin sɛw, nɛ wɛɛ nɛ zɔ̧k Bɛt zi̧i̧tɔnɔ an hi seenɛ an dood rɔbɛ. Yɔ anbɔ nɛ́ dag dɔgl-gbaak gi daarlɛlɛ. ]
MAT.23.15	Nɛɛ Bɛtmaakdɔkya wɛ hi Farisaya, mɛlya ha̧a̧l wɛ, ya̧a̧rhant gisinɛ! Nɛnɛ nɛ gbɛ̧ɛ̧kig a lɛlyɔ hɛbt gi ge sɛw, nɛ gbɛ̧ɛ̧kig a mɛmbal wɔ du sɛw a lɛmb du an nɛ dag doo gbunu gi zɛmr mɔkilɔ gi fɔnɛ, wɛɛ yɔ nɛ dagige nɛ wɛɛnig doo laazɛŋk gbɔnɔ fɔkya daar nɛɛ dɔɔ eerɛ. 
MAT.23.16	Nɛɛ yɔ̧ɔ̧rɛ wɔ nɛ tɛlik yɔ̧ɔ̧rɛ zaadɛ, ya̧a̧rhant gisinɛ! Nɛ raa a za̧a̧n za gi dɛŋglhin hi Bɛtluk nuŋgɔ, taa hindɛŋglik rɔbo; gi dɛŋglhin hi hɛɛlmɔtyɔ gi a Bɛtluk du, dɛŋglhin rɔb tuu gɔ ma ɓɔrɔ.
MAT.23.17	Yoo wɛrɛ, yɔ̧ɔ̧rɛ wɛrɛ, nɔni gi hinɗɔbt nɔ? Hɛɛlmɔt gii ya, Bɛtluk yɔ wɛɛn hɛɛlmɔt hingaat gii ya ri? 
MAT.23.18	Nɛ wɛɛ nɛ raa a doo gi dɛŋglhin hi Bɛtmaak sɛŋk nuŋgɔ, taa hindɛŋglik rɔbo. Gid nɛ dɛŋglhin hi gaas yɔ hi gbaa a Bɛtmaak sɛŋk hage nuŋgɔ, hindɛŋglik rɔb tuu gɔ ma ɓɔrɔ.
MAT.23.19	Yɔ̧ɔ̧rɛ wɛ! Nɔni gi hinɗɔbt nɔ? Gaas gii ya, Bɛtmaak sɛŋk gii ya ri? Nɛ Bɛtmaak sɛŋk gii ma mi? 
MAT.23.20	Za̧a̧nyɔ dɛŋglhin hi Bɛtmaak sɛŋk bɔ nuŋgɔ, dɛŋglhin hi lɛl bɔ hi hinyɔ gi hage sɛw. 
MAT.23.21	Za̧a̧nyɔ dɛŋglhin hi Bɛtluk nuŋgɔ, dɛŋglhin hi Bɛtluk nuŋgɔ hi Bɛt nuŋgɔ yɔ gi waak gedu hɛw. 
MAT.23.22	Za̧a̧nyɔ dɛŋglhin hi bɛtha nuŋgɔ, dɛŋglhin hi Bɛt waar ums ɗɔɔtillɛlɔ bɔ nuŋgɔ hi Bɛt yɔ ɗɔɔt hage.
MAT.23.23	Nɛɛ Bɛtmaakdɔkya wɛ hi Farisaya mɛlya ha̧a̧l wɛ, ya̧a̧rhant gisinɛ! Gɔ nɛ ha̧sig Bɛt gaasɔ a kalde kpas wɛ hi kumbe kpas wɔ nɛ zebtig gedu, nɛ gisig tusɔ gbaako an dimi. Yɛrɛ nɛ wɛɛ nɛ ɔɔ hinwɔ hi gogɔ hi ɗɔb hi daarlɛl a Bɛtmaak du, an hinwooki hi gbɔnɔ, ya̧a̧rmɛɛki, hi ɗɔbsigi. Hin wɛrɛ hii bɛrɔ an nɛ woo. Wɛɛ bɔnɛ ɔɔ wɔ hi zɛ̧ɛ̧r wookɔ.
MAT.23.24	Yɔ̧ɔ̧rɛ wɔ nɛ tɛlik yɔ̧ɔ̧rɛ zaadɛ! Nɛ dakig tɔmsir waat wɔ nɛ wɛɛ nɛ i̧i̧k gɛloba gii a buudu! 
MAT.23.25	Nɛɛ Bɛtmaakdɔkya wɛ hi Farisaya mɛlya ha̧a̧l wɛ, ya̧a̧rhant gisinɛ! Nɛ nɛɛtig mɛmdak bɔ kuuɔ hi kokdak bɔ kuuɔ, nɛ wɛɛ nɛ ɔɔ buuya̧ du hi̧i̧s hi doolek nɛ wɔ hi ɗɔkum ha̧a̧l wɔ nɛ kpoos du.
MAT.23.26	Farisaya yɔ̧ɔ̧ri, nɛɛtum dakwaa bɔ buuɔ kete, ɓɔr kuuɔ bɔ gi gaa gɔ sɛw.
MAT.23.27	Nɛɛ Bɛtmaakdɔkya wɛ hi Farisaya mɛlya ha̧a̧l wɛ, ya̧a̧rhant gisinɛ! Nɛ riitin an looryɔ hi buusige gi bɛr a kuuha, wɛɛ a buu du hi̧i̧s hi wɔrkɛ lɛŋk wɛ hi hinza dokil wɛ sɛw. 
MAT.23.28	Nɛɛ hɛw nɛ gbunɔ giya, nɛ bɛs doo a muulɛ, wɛɛ kpoos nɛ hi̧i̧s hi mɛlɛ hi ha̧a̧lɛ.
MAT.23.29	Nɛɛ Bɛtmaakdɔkya wɛ hi Farisaya mɛlya ha̧a̧l wɛ, ya̧a̧rhant gisinɛ! Nɛ wɔmsig Bɛtya̧a̧kɛŋkya wɔ hi wɔr nɛ loor bɛtɛ; nɛ wɛɛ nɛ bi̧i̧lik kɔ̧ɔ̧tig a dood riitɛ wɔ hi loor ha. 
MAT.23.30	Nɛ wɛɛ nɛ dɔko a an wi gi nɛ a ɗɛntɛ waabil bɔ doos gedu, yɔ wi ɔks hi baa wi hii an wi gbɔm Bɛtya̧a̧kɛŋkya wɔ gɛ. 
MAT.23.31	Yɔ anbɔ nɛ book dɔgl nɛ nɛ ta̧a̧ko a nɛ gi dood wɔ hi gbɔm Bɛtya̧a̧kɛŋkya wɔ waat ya̧a̧nɛ. 
MAT.23.32	Bɛrɔ! Nɛ yɛrɛ da̧a̧sin hinyɔ baa nɛ hi da hi baar nɛ wookɔ ma.
MAT.23.33	Nɛya, kpolumdɔ̧ɔ̧t wɛ! gi an nɛ nɔ̀ɔ̀ dɔgl yɔ gɔ gi matin laazɛŋk du ri nɔ? 
MAT.23.34	Yɔ anbɔ, laginɛ, be gisin yaak Bɛtya̧a̧-kɛŋkyaadɛ hi dood hinmɛɛkya dubtɛ wɛ hi Bɛtmaakdɔk-yaadɛ. Nɛ gbɔm zaadɛ, nɛ doohi a dɔ̧ɔ̧r ha, nɛ lɛbt zaadɛ hi kpooti a mɔksilluk nɛ wɔ hi du be, nɛ wɛɛ nɛ tɛkihi a waal gbɔlɛ wɔ hi du sɔmsɔm an nɛ kɛtinihi ya̧a̧. 
MAT.23.35	Kuudu dood riitɛ wɔ hi gbɔ̧hi nɛ sɛw ga̧a̧mya̧ gi wɛɛ nɛ zulha; gi baar a hinriitwookya bɔ Abɛl wɔrk muulɛ gi tuur a Barakiya waawal Zakariya yɔ nɛ gbɔŋg a Bɛtluk bɔ teesɔ gedu hi Bɛtmaaksɛŋk bɔ.
MAT.23.36	Be gisin raak rɔbo, wɔrkɛ wɔrɔ ya̧a̧r-hantya̧ bɔ sɛw gi wɛɛ a dood wɔ hi waak ɓɔryɔ hi zulha.
MAT.23.37	Urusalima! Urusalima! Mɔɔ yɔ mɔ gbɔŋk Bɛtya̧a̧-kɛŋkya wɔ mɔ wɛɛ mɔ gi duutingo dood wɔ Bɛt yaasimɔhi bet an hi wɔrɔ! Ha̧a̧b nɛ an be mɔks waat mɔ wɔ dɔɔ baari a be dɔŋdi an kɔɔnɔɔ gi buuk waatɔ a pakir du? Yɔ anbɔ da ha̧a̧n nɛ gɛ! 
MAT.23.38	Bɛrɔ! Yɛrɛ hi ɔɔ raat nɛ wɛɛ beemɛ. 
MAT.23.39	Yɛrɛ be gisin raako: gi baar ɓɔryɔ nɛ taab zaa gbɛniko gi tuur an nɛ 
MAT.24.1	Yɔ Yeesu tuu Bɛtluk du gi reko, walɛsɛrɛ ɔ̧ɔ̧ wɔ hi sɔɔ hi dɔgsig Bɛtluk bɔ wɔŋkɔ hi wɔmɔ. 
MAT.24.2	Yɔ anbɔ Yeesu dɔgsihi
MAT.24.2	a nɛ gbɛn hin yɛrɛ sɛw ya? Be dɔgsin rɔbo: bet za taa kɔŋk goksili; dood gabsya hi zaa hi ɛ̧btir sɛw.
MAT.24.3	Yɔ Yeesu re gi ɗɔɔt a Kɔ̧ɔ̧b Ga̧a̧t bɔ hage, walɛsɛrɛ ɔ̧ɔ̧ wɔ hi sɔɔ gi dɔŋdi hi ɛrige
MAT.24.3	a raasiwi ɔ̧tyɔ hin bɔrɔ gɔ gi tuur gedu hi gɛrs yɔ gɔ gi zunsiw zaak mɔnɛ a waal du hi waal da̧a̧ki.
MAT.24.4	Yeesu goohi
MAT.24.4	a oon zul nɛ an bɔ doo za gi maatinɛ. 
MAT.24.5	Ya̧a̧nɛ dood kittɔnɔ hí zaa a be nuŋg du, hí raa a bee gi Masihu bɔ, hi wɛɛ hi maa dood kittɔnɔ be. 
MAT.24.6	Nɔk gi gi a lɛl zaadɛ sɔmsɔm, nɛ wɛɛ nɛ lag a hi bootig nɔk dɔgl zaadɛ be, bɔ hoob gi ha̧a̧nɛ a ɔ̧tɔge. Gi an hin bɔ lab gi tuurɔ, wɛɛ hinɔ taa raak waalda̧a̧k kete. 
MAT.24.7	Yɔ anbɔ, hɛbt hi gɔ nɔk hi hɛbt zaadɛ, waar ɛ hi ɗund nɔk a waar ɛ zaadɛ zul ha; wɛɛ tɔs gi giro, hɛbt gi nam a lɛlza sɔmsɔm. 
MAT.24.8	Hin wɔrɔ sɛw gi gi an waagulik kosgumn biitiryɔ.
MAT.24.9	Gɔ gi anbɔ dood hi wa̧a̧nɛ hi gaan a dood gbɔlɛ naan du hi ha̧a̧nin ya̧a̧rɛ hi wɛɛ hi gbɔ̧nɛ. Dood waal du sɛw hi hɛ̧ɛ̧ninlɔl a be nuŋg dɔŋgo. 
MAT.24.10	Gɔ gi ɔ̧tɔge anbɔ dood kittɔnɔ hi ɔɔbe ɗɔbsigi, hi wɛɛ hi raaltinu, hi wɛɛ hi hɛ̧ɛ̧tinlɔlɛ. 
MAT.24.11	Bɛtya̧a̧kɛŋkya ya̧a̧gɔ̧ɔ̧nyaadɛ kittɔnɔ hi midilo hi zaa hi maa dood kittɔnɔ hi ɔɔb ɗɔbsugɔ.
MAT.24.12	Ha̧a̧lgɔk gi yɔ̧ɔ̧s lɛlɛ. Yɔ anbɔ, dood kit wɔ hi gin Bɛt hatɔ kpoos du hatya̧ gi niimɔ. 
MAT.24.13	Yɛrɛ za̧a̧nyɔ gɔ gi mɔmɔ gi tuur a waalda̧a̧ki gi za̧a̧. 
MAT.24.14	Hɔnɛ gi an hi dɔg Bɛt wáát Dɔgl Rɔb yɛrɛ gi yɔ̧ɔ̧s waal sɛw an dɔ̧ɔ̧t wɔ hi gi sɛw hi kɛm Bɛt wáát dɔgl kete, gɔ gi kuudu waal gi da̧a̧ ma gɔ.
MAT.24.15	Nɛ́ gbɛn hinyɔ hi elk a hinɓi̧i̧limya ha̧a̧lɛ yɔ Bɛtya̧a̧-kɛŋkya bɔ Daanyɛl boo dɔglɔ gigi ɗɔɔtig a lɛlyɔ Bɛt gi waak gedu ge. (Za̧a̧nyɔ gi zaŋgik hin yɛrɛ gi kɛm bɛttɔnɔ! ) 
MAT.24.16	Gɔ gi anbɔ, dood wɔ gɔ hi gi a Yahuduya, nɔ̀ɔ̀hi hi dɔ̀ɔ̀ ga̧a̧ti; 
MAT.24.17	za̧a̧nyɔ gi luk zulha, bɔgi siz a luk du an gi loo wɔdɔ. 
MAT.24.18	Za̧a̧nyɔ gi a bako, bɔgi wɛɛz raa du an gi loo gbandilɔ.
MAT.24.19	Ya̧a̧rhant gi gis budaa wɔ a ɔ̧tɔ ge hi waatnɔɔdɛ wɔ hi gaak waat wa̧a̧lɛ! 
MAT.24.20	Zɔ̧n Bɛt an bɔnɛ nɔɔ a zɛrk du, zaabe a holum-ɔ̧ti. 
MAT.24.21	Yɔ anbɔ a ɔ̧tɔge ya̧a̧rhant gi tɔɔ gi daar ya̧a̧rhant zaadɛ wɔ sɛw, yɛɛl a waalyɛɛliki, tuur ɓɔryɔ, wɛɛ riitinsɔ za taa gik anbɔ.
MAT.24.22	An Bɛt da lɔ̄bs ɔ̧t wɔrɔ gɛ, doo za ɗɛɛ an gi za̧a̧ gɛ. Yɛrɛ lɔbs ɔ̧t wɔrɔ a dood wɔ sɛ̧ɛ̧hi hi dɔŋgo. 
MAT.24.23	A ɔ̧tɔge doo za gi zaa gi raanɛ a sɔ̧ɔ̧nɛ, Masihu bɔ gi hɛdi, zaabe a gi yɛhɛ, bɔnɛ ɗɔbsɔ.
MAT.24.24	Yɔ anbɔ masihu ya̧a̧gɔ̧ɔ̧nya wɔ hi Bɛtya̧a̧kɛŋkya ya̧a̧gɔ̧ɔ̧nya wɔ hi midɔ hi gɔ gɛrs hinzuunikyaadɛ hi gɛrs gbɔlɛ zaadɛ kittɔnɔ an hi maatin dood wɔ Bɛt sɛ̧ɛ̧hi hɛw à hi ɗɛɛ nɛ hinɔ wooko. 
MAT.24.25	Ɓaanɛ! Be dɔgsin hin wɔrɔ sɛw doorɔ. 
MAT.24.26	Yɔ anbɔ, gid hi dɔgsinɛ, a gi gɛrɛ a hɛtdɔŋ du, bɔnɛ rekɔ! Zaabe hi raanɛ a gi yaatig gɛrɛ hɛdi, bɔnɛ ɗɔbsɔ! 
MAT.24.27	Anyɔ bɛlya̧bs gi gaak a bɛtha a ɔ̧tkazigi lɛlgaalɔ gi tuurik a ɔ̧tleki, Za̧a̧n Waa bɔ gi zaa anbɔ be. 
MAT.24.28	Lɛlyɔ hinwɔl gi ge dukumnɔɔ hi mɔks lɛlɔge be.
MAT.24.29	Nɔɔktɔnɔ a ya̧a̧rhant wɔrɔ hi kuudu, ɔ̧t gi nimɔ, sɛɛ taa gaak buulɛ, sɛwaat hi mɛlz a bɛtha, tɛŋk wɔ hi gi a bɛtha hi bee. 
MAT.24.30	Gɔ gi anbɔ hi gbɛn hinyɔ gɔ gi zunsihi Za̧a̧n Waa bɔ zaakɔ a bɛtha, dood dɔ̧ɔ̧t wɔ hɛbtdi sɛw hi kaalɔ. Hi gbɛn Za̧a̧n Waa bɔ zaakɔ a kuus ha a bɛtha hi tɛŋk gbɔɔltɔnɔ hi Bɛt gbɔlumsɔ.
MAT.24.31	Gi yaa walɛsɛrɛ ɔ̧ɔ̧ wɔ hi ulk pɔ̧r wɔ hi rek a ɔ̧tkazigi, hi a ɔ̧tleki, a ɔ̧tkazig naanrɔbo hi a ɔ̧tkazig naanyɛ̧li hi mɔks dood wɔ Bɛt sɛ̧ɛ̧hi sɛw hi bààr a hɛbt lɛlyɔ yɛɛl ge gi tuur a lɛlyɔ door ge. 
MAT.24.32	Gogin hin a yɔmntnɔ muulɛ: gɔ nɛ gbɛn tɛ̧ɛ̧ya̧a̧n wɔ hi ruutugo hi wɛɛ hi baak kpas yɛ̧sɛ, nɛ mɛɛ a gaak sɛ̧ɛ̧bɔ. 
MAT.24.33	Wɛɛ gɔ nɛ gbɛn hin wɔrɔ sɛw hi tuuruko, mɛɛn a Za̧a̧n Waa bɔ sɛ̧ɛ̧b ma a lukgbɔnɔya̧ hɛw. 
MAT.24.34	Be dɔgsin rɔbo: dɔ̧ɔ̧t yɛrɛ taa wako, hin wɛrɛ sɛw hi tuur kete.
MAT.24.35	Bɛtha hi hɛbtdi hi talɔ, yɛrɛ dɔgl be taa talk nɛ zaŋ. 
MAT.24.36	Yɛrɛ doo za mɛɛ ɔ̧t bɔ gɛ. Kin lɛlli, Bɛt walɛsɛrɛ wɔ bɛtha hi Bɛt waa bɔ hɛw hi mɛɛ ɔ̧tɔ gɛ. Baa bɔ gii mɛɛ kpɔd. 
MAT.24.37	Hinyɔ tal a Nɔwe waabilɔ bɔ gedu, gɛ Za̧a̧n Waa bɔ gɔ gi zaa, hinɔ gbunɔ giigi tuurɔ. 
MAT.24.38	A ɔ̧tɔge anyɔ mɛm gɔ gi hi̧i̧s hɛbto, dood hi hinleko, hi yɔ̧ko, hi lootingo hi gaak waatya̧ a lottins du, tuur a ɔ̧tyɔ Nɔwe kar a lɛmb gbɔɔl bɔ gedu.
MAT.24.39	Hí mɛks hinza gɛ, tuur a ɔ̧tyɔ mɛm hi̧i̧s hɛbt gi ka̧hi du sɛw. Za̧a̧n Waa bɔ zaakɔ gi gi anbɔ be. 
MAT.24.40	Gɔ gi anbɔ walɛ eerɛ hí gi a bak du, hi loo gbunu hi ɔɔ gbunu; 
MAT.24.41	nɛɛd eerɛ hi hinnaŋk naal ha, hi loo gbunu hi ɔɔ gbunu.
MAT.24.42	Oonɛ anyɔ nɛ mɛɛ ɔ̧tyɔ Waar nɛ gɔ gi zaa du gɛ. 
MAT.24.43	Mɛɛn hinyɛrɛ: à za̧a̧nraatya bɔ mɛɛnɛ ɔ̧tyɔ doo luur gɔ gi zaa du rɛ, yɔ oonɛ lɛlɛ an gi ya̧nts luur bɔ gbɔnɔtalk gi raa du. 
MAT.24.44	Yɔ anbɔ, nɛɛ hɛw, oondi bed, ya̧a̧nɛ, Za̧a̧n Waa bɔ gi zaak a ɔ̧tyɔ nɛ mɔk a gi zaa gedu gɛ.
MAT.24.45	Yɛrɛ bɔ gi gbaar woosya hinmɛɛkya dubt yɔ rii an hi gbaa mɔkil a ge nɔ? Gbaar bɔ lab ɗɛntɔ gàà gii woos naandu an gi oo naaza zaadɛ wɔ gi gaahi lees a ɔ̧tyɔ gɔ gi ha̧a̧hi duge hi le? 
MAT.24.46	Ɗɛntɔ bɔ gi wɛɛzɔ gi zɛŋge gi wookwoos bɔ, hat gi a gbaarɔ ge. 
MAT.24.47	Be raasin rɔbo: ɗɛntɔ bɔ gi gaag rɔɔsɔ wɔ naan du sɛw.
MAT.24.48	Yɛrɛ gbaar bɔ gi ha̧a̧lɔ gi raa a gi kpoos du a ɗɛnt be gi aŋk-am zaakɔ, 
MAT.24.49	gi wɛɛ gi yɛɛl naaza gbaarɛ wɔ lɛbtigi, gi yɛɛl hinleki hi yɔ̧ki hi bumwɔniki, 
MAT.24.50	hɔnɛ gɔ gi anbɔ, ɗɛnt bɔ gi zaa a ɔ̧tyɔ taag ook gedu gɛ, wɛɛ kinsa zaakɔ lɛlli be, mɛɛ gɔ gɛ; 
MAT.24.51	gɔ gi zaa gi ha̧a̧n gbaarɔ ha̧a̧l bɔ ya̧a̧r ha̧a̧ltɔnɔ, gi wɛɛ gi wa̧a̧ gi wɔge gi yaag a lɛl ha̧a̧l du hi dood mɛl ha̧a̧lya wɔ. Dood hi kaa hi gboo nuŋgya̧ a lɛlɔ gedu.
MAT.25.1	Yɛrɛ Bɛt wáátɔ riitin an nɛɛdsɛrɛ kooblɛ hi loo pitilaya̧ hi tuuk an hi rek hi dagtin hi wal nislookya a gbɔnɔ du. 
MAT.25.2	Zaadɛ nɔɔnɛ hi gi yooyɔ, wɛɛ nɔɔn zaadɛ wɔ be hi gi nɛɛdsɛrɛ kɛ̧ɛ̧tɛ. 
MAT.25.3	Yɔ yoo wɔ nɔɔnɛ hi look pitilaya̧ hi kām kurum za tik du gɛ. 
MAT.25.4	Wɛɛ nɔɔn zaadɛ kɛ̧ɛ̧tɛ wɔ be hi loo tik hi tɔ̧ɔ̧ kurumya̧ du hi kam hi pitilaya̧. 
MAT.25.5	Anyɔ nislookya bɔ gi amzugo, nɛɛdsɛrɛ wɔ koobl hi tuur hi gig ook be hi yoyo hi sɛw. 
MAT.25.6	A yɛms teesdu der ya̧a̧ɓooyyɔ a nislookya bɔ gi zaak gɛrɛ, tuuzinɛ nɛ rek nɛ dagige!
MAT.25.7	Hɔnɛ nɛɛdsɛrɛ koobl wɔ hi rɛmɔ hi ɗund hi gɛms pitilaya̧. 
MAT.25.8	Zaadɛ yoo wɔ hi war kɛ̧ɛ̧tɛ wɔ hi kamz nɛ kurumya̧ a gaanwi kurum nɛ bɔ kaasi, pitila wi wɔ hi niŋknimɔ. 
MAT.25.9	Kɛ̧ɛ̧tɛ wɔ hi ta̧a̧ a kurum bɔ yɔ riiwɛ wɛ sɛw gɛ. Rekin a dood kurumzebtigya wɔ hi nɛ zebz nɛnɛ. 
MAT.25.10	Yɔ nɛɛd yoo wɔ hi rek kurum bɔ zebzig luumha be, nislookya bɔ zaa gɔ be. Nɛɛdsɛrɛ zaadɛ nɔɔn wɔ hi gin nɛ kurumya̧ hi gutin lɛlgbun hi nislookya bɔ a lootinslɛl bɔ gedu hi wɛɛ hi kpɛ̧ɛ̧ lukgbɔnɔ bɔ hi daksɔ.
MAT.25.11	Kuudu yɔ nɛɛdsɛrɛ zaadɛ wɔ hi wɛɛza hi rek a lootinslɛl bɔ ge hi elik hinɛ a ɗɛnti, ɗɛnti! gborsuwi gbɔnɔ wi talɔ! 
MAT.25.12	Hɔnɛ ɗɛnt bɔ goozɔ a be raasin rɔbo, be mɛɛn gɛ. 
MAT.25.13	Yeesu wɛɛ raa a yɔ anbɔ, oonɛ anyɔ nɛ mɛɛ ɔ̧tɔ gɔ be zaa du gɛ. Kinsa lɛlli, nɛ mɛɛ gɛ.
MAT.25.14	Hinza gi tuur an walza gi rɔbs reko gi el gbaarɛ ɔ̧ɔ̧ an gi gaahi rɔɔsɔ wɔ naan du hi woon hinɛ. 
MAT.25.15	Yɛɛl gaa gbaar biitir bɔ tus gaat duk nɔɔnɛ, zaa bɔ gaag tus gaat duk eerɛ, zaa bɔ be tus gaat duk gbunu; gaa doo gbunu anyɔ tɛŋkɔ gɔ gi ɗɛɛ, wɛɛ ɗund rek rɔbsɔ bɔ.
MAT.25.16	Gbaar biitir bɔ hi yɛɛl hi gaag nɛ duk nɔɔnɛ rek ɓɔrbɔ zemn wɔd hi tus bɔ riŋnɔ wɛɛ dag duk za kar ha nɔɔn be. 
MAT.25.17	Zaabɔ dag nɛ duk eer be, wɛɛ woo an gbun bɔ wɛɛ dag zaa karha duk eer be. 
MAT.25.18	Hɔnɛ zaabɔ dag nɛ duk gbun be rek da zɛɛ lɛl hɛbtdi i̧i̧ ɗɛntɔ tusɔ bɔ gedu. 
MAT.25.19	Kuudu yɔ am ha̧a̧ltɔnɔ gbaarɛ wɔ ɗɛntya̧ bɔ wɛɛ zaa elihi an gi baks tusɔ bɔ hi hiya.
MAT.25.20	Gbaar biitir bɔ hi gaag nɛ tus gaat duk nɔɔnɛ kamz duk nɔɔn bɔ hi gaag nɛ hi nɔɔn zaa bɔ dagɔ, 
MAT.25.21	Ɗɛntɔ bɔ 
MAT.25.22	Zaabɔ dag nɛ tus gaat duk eer be zaa raa a ɗɛntyɔ, mɔ gaab nɛ duk eer be, yɛrɛ seemɔ, be wɛɛ be dag zaa gɛrɛ ha eer be. 
MAT.25.23	Ɗɛnt bɔ 
MAT.25.24	Yɔ̧ɔ̧sumɔ, gbaar bɔ dag nɛ tus gaat duk gbun be zaa 
MAT.25.25	Yɔ hoobha̧a̧be, be rek be i̧i̧ tus mɔ bɔ gɔ hɛbtdi; yɛrɛ loom tus mɔ bɔ gɛrɛ.
MAT.25.26	Ɗɛntɔ bɔ ta̧a̧ge a mɔɔ gbaar ha̧a̧l namri! Mɔ mɛɛ nɛ a be ɓɛrk tot be a lɛlyɔ be lug ge gɛ, be mɔksig tot be a lɛlyɔ be fɛb ge gɛ mi? 
MAT.25.27	Bɛrɔ! Ginɛ an mɔ gbaa tus be bɔ a tusgbaakya wɔ hi, yɔ be zaa nɛko be zɛm tus be bɔ zaa yɔ kar ha.
MAT.25.28	Wɛɛ raa doodɔ a wɔɔzin tus gaat duk gbun bɔ gi naan du nɛ gaa zaan bɔ gin duk kooblɛ. 
MAT.25.29	Yɔ anbɔ, za̧a̧nyɔ ginɔ hi loo zaa hi goktsig ha gi gin gbɔɔltɔnɔ; za̧a̧nyɔ taan gɛ be hi wɛɛ hi loo fɛŋwaa bɔ da gin nɛ hɛw. 
MAT.25.30	Wa̧a̧n gbaar namr bɔ nɛ bisig a lakdi a lɛlwil du a lɛlyɔ dood gɔ hi kaa hi gboo nuŋgya̧ gedu.
MAT.25.31	Za̧a̧n Waa bɔ gɔ gi zaa gi gbɔlums du hi Bɛt walɛsɛrɛ wɔ sɛw an waar gbɔɔlɛ, gi ɗɔɔt a gi waar ums ɗɔɔtillɛlɛ. 
MAT.25.32	Dood hɛbtdi sɛw hi mɔks gi muutdu, gi gɛ̧ɛ̧ dood an oora gi gɛ̧ɛ̧k tam hi isɛ. 
MAT.25.33	Gi wɛɛn tam wɔ gi naanrɔbo, isɛ wɔ be a gi naanyɛ̧li.
MAT.25.34	Gɔ gi anbɔ waar gbɔɔl bɔ gi raa wɔ hi gi a naanrɔbo a zaanɛ, nɛɛ dood wɔ Baa be Bɛt rɔbsinɛ, talin a Bɛt wáát yɔ hi gɛmtsin a waalyɛɛliki an hi gaanɛ gedu. 
MAT.25.35	Yɔ anbɔ, be da be gi nɛ a̧a̧kili nɛ gaab leesɛ; mɛm da gib ha̧a̧ko nɛ gaab be yɔ̧; be gi nɛ rɔ̀bi nɛ dagib rɔbtɔnɔ nɛ lɛl du. 
MAT.25.36	Be gi nɛ ɔ̧lɛ nɛ heksib gbandili; be gi nɛ gumtili nɛ re nɛ boobe; be gi nɛ luknɔ du nɛ zaa nɛ sɔ̧ɔ̧be.
MAT.25.37	Dood riitɛ wɔ hi ta̧a̧ge a Waar i, be gbɛnum a̧a̧kilɔ bili be gaam lees nɔ? Mɛmɔ ha̧a̧m bili be gaam mɔ yɔ̧ nɔ? 
MAT.25.38	Be gbɛnum rɔ̀bɔ bili be dagim be lɛl du rɔbtɔnɔ nɔ? Mɔ ginɛ ɔ̧lɔ bili be heksum gbandil nɔ? 
MAT.25.39	Be gbɛnum gumtilɔ bili be re be sɔ̧ɔ̧m nɔ? Be gbɛnum luknɔ du bili be re be boom nɔ? 
MAT.25.40	Waar gbɔɔl bɔ gi gòòhi gɔ a be raasin rɔbo; hinwɔ nɛ woo sɛw a yɛ̧ɛ̧dɛ be wɛrɛ zaa wansɔ gbun muulɛ, nɛ̍ wòòs bee hin wɔrɔ sɛw ma bɔ.
MAT.25.41	Kuudu waar bɔ gi wɛɛ gi raa dood wɔ hi gi a gi naanyɛ̧li a hɛmlin hi beya, nɛɛ dood wɔ nɛ gin Bɛt booto! Rekin a laazɛŋk yɔ hi gɛmnts Saydanu hi walɛsɛrɛ ɔ̧ɔ̧ gedu! 
MAT.25.42	Yɔ anbɔ, a̧a̧kil gib nɛ ha̧a̧ko, nɛ gāab lees gɛ; mɛm gib nɛ ha̧a̧ko nɛ gāab be yɔ̧ gɛ. 
MAT.25.43	Be gi nɛ rɔ̀bi nɛ dagib nɛ lɛl du gɛ; be gi nɛ gumtili nɛ re nɛ sɔ̧ɔ̧b gɛ, be gi nɛ a luknɔ du nɛ re nɛ boob gɛ.
MAT.25.44	Hi wɛɛ hi ta̧a̧ge a Waar i, wi gbɛnum a̧a̧kilɔ bili, mɛmɔ gim ha̧a̧k bili, mɔ gi rɔ̀bɔ bili, mɔ gi ɔ̧lɔ bili, mɔ gi gumtilɔ bili, mɔ gi a luknɔ du bili wi ɗaasum gɛ? 
MAT.25.45	Waar gbɔɔl bɔ gi ta̧a̧hi a be raasin rɔbo, hinwɔ nɛ woos dood wɛrɛ zaa wansɔ gbun gɛ, bee hɛw nɛ woosib gɛ. 
MAT.25.46	Doodya̧ hí rek a laazɛŋk ya̧a̧rhantya faa bɔ gedu; wɛɛ dood wɔ hi woo hin riit be hi rek a za̧a̧tig faa lɛl bɔ a bɛtha gedu be.
MAT.26.1	Yɔ Yeesu da̧a̧s dɔglɔ wɔrɔ sɛw raa walɛsɛrɛ ɔ̧ɔ̧ wɔ
MAT.26.2	a nɛ mɛɛ a Paska naab zɛ̧ɛ̧r yɛms eerɛ an gi tuurɔ, wɛɛ Za̧a̧n Waa bɔ gi gaay ma a dood naandu an hi dooge dɔ̧ɔ̧r ha.
MAT.26.3	A ɔ̧t gbun bɔ gedu Bɛtmaakwookya gbɔlɛ wɔ hi dood Yahuduya ɗɛntɛ wɔ hi rek hi mɔks a Bɛtmaakwookya gbɔɔl mɔɔt bɔ Kayafas raadu. 
MAT.26.4	Hi wɔya̧a̧ an hi rek hi wa̧a̧ Yeesu hi kɛ̧ɛ̧tigi hi gbɔŋge. 
MAT.26.5	Hi wɛɛ hi raa
MAT.26.5	a taa an wɛ wa̧a̧g naab teesdu, à labɔ, gabs yɔ ɗund a doodsaal teesdu.
MAT.26.6	Anyɔ Yeesu gi a Betani a Simɔŋ ɗobtilya bɔ gi raa du, 
MAT.26.7	nis za kamz kurum ki̧i̧l hɛmntya tik gbunu tusɔ sa̧a̧ttɔnɔ. Tikɔ hi wɔmn bet za rɔb yɔ gɔ hi el a albaatreyɔ. Yɔ Yeesu ɗɔɔt an gi lehinɛ, nɛɛ bɔ sɔɔ gubsig kurum bɔ zulha. 
MAT.26.8	Yɔ walɛsɛrɛ ɔ̧ɔ̧ wɔ hi gbɛn nɛɛ bɔ gub kurum bɔ anbɔ nɔɔhi, hi wɛɛ hi raa
MAT.26.8	a hinhatirgo bɔrɔ gɔ hi dag nɔ du! 
MAT.26.9	À hi zebr nɛ kurum bɔrɔ tusɔ gbɔɔltɔnɔ hi gɛ̧ɛ̧s ya̧a̧rya wɔ gɔ nɔ?
MAT.26.10	Yɔ Yeesu mɛɛ hin bɔrɔ warihi
MAT.26.10	a nɛ mɔɔsig nɛɛ bɔ a nɔ dɔŋ nɔ? Benɛ woosib hinrɔb a be gbaŋgi. 
MAT.26.11	Nɛ gin ya̧a̧rya wɔ nɛ teesdu faa, yɛrɛ beya, be taa waak hi nɛɛ faa. 
MAT.26.12	Nɛɛ bɔ gubsib kurum yɛrɛ be muul an gi gɛmntsib i̧i̧k beenɛ a loor du. 
MAT.26.13	Be raasin rɔbo, a lɛlyɔ gɔ hi dɔk Dɔgl Rɔb bɔ ge a waal du sɛw hí fɔ̀k hinyɔ nis bɔ woosib gii an hi mɛksinge.
MAT.26.14	Hɔnɛ walɛsɛrɛ wɔ koobl daa eer zaaya̧ gbun bɔ nuŋgɔ a Yahuda Iskaryudi rek a Bɛtmaakwookya gbɔlɛ wɔ hi, 
MAT.26.15	warihi
MAT.26.15	a an be gaan Yeesu naan du, nɛɛ be nɛ gaab nɔ?
MAT.26.15	Wɔrɔ hi ɓɛr tus gaat dumbili taarɛ hi gaage. 
MAT.26.16	Bɛɛ anbɔ ma Yahuda yɛɛl gbɔnɔ ɓɛɛki an gi gaahi Yeesu naan du.
MAT.26.17	A Paska naab-ɔ̧t biitir bɔ kok gɔ taan hɛ̧ɛ̧t gɛ gedu, walɛsɛrɛ wɔ hi zaa hi war Yeesu
MAT.26.17	a ha̧a̧mɔ an wi rek wi gɛmntsum Paska naab lees ay nɔ?
MAT.26.18	Yeesu 
MAT.26.18	a rekin a waal gbɔɔl du a nɔɔkin ge nɛ 
MAT.26.19	Walɛsɛrɛ wɔ hi rek hi woo hinyɔ Yeesu 
MAT.26.20	Yɔ ɔ̧t legɔ Yeesu zaa ɗɔɔt gɔ hi walɛsɛrɛ ɔ̧ɔ̧ wɔ koobl daa eerɛ an hi lehinɛ. 
MAT.26.21	Yɔ hi gi hinleko Yeesu 
MAT.26.21	a be raasin rɔbo: zaa nɛ gbun gi rɛ̧ɛ̧be.
MAT.26.22	Yɔ walɛsɛrɛ ɔ̧ɔ̧ wɔ hi kɛm anbɔ hi mim ha̧a̧ltɔnɔ hi wɛɛ hi warig gbunu gbunu
MAT.26.22	a Waar i, nɛ bee ma gɛ mi?
MAT.26.23	Yeesu wɛɛ goo
MAT.26.23	a za̧a̧nyɔ yaa naan hi bee lɛlgbunu a kokdak du gii gi rɛ̧ɛ̧sibya̧a̧. 
MAT.26.24	Za̧a̧n Waa bɔ gi wɔr an hinyɔ Bɛt ɗɛɛrwol dɔg gi zulha, yɛrɛ ya̧a̧rhant gis za̧a̧nyɔ gɔ gi rɛ̧ɛ̧ Za̧a̧n Waa bɔ! À hi mɔɔnɛ za̧a̧nɔ gɛ yɔ riisige.
MAT.26.25	Yahuda, za̧a̧n bɔ gɔ gi rɛ̧ɛ̧ge warige
MAT.26.25	a Hingokya , nɛ bee ma gɛ mi?
MAT.26.25	Yeesu googe a anyɔ mɔ 
MAT.26.25	mɔya!
MAT.26.26	Yɔ hi gi hinleko Yeesu loo kok kiml bɔ baan Bɛto, ɓɛɛlɔ gaa walɛsɛrɛ ɔ̧ɔ̧ wɔ 
MAT.26.26	a loonɛ nɛ le, yɛrɛ gi muul beenɛ.
MAT.26.27	Wɛɛ loo dakwaa bɔ bumhob gi du, baan Bɛto wɛɛ gaahi 
MAT.26.27	a yɔ̧nɛ nɛ sɛw, 
MAT.26.28	yɛrɛ gi ga̧a̧m beenɛ, ga̧a̧m yɔ gi zuunik Bɛt ya̧a̧wɔkɔ hi doodɛ. Gi gub a dood kit dɔŋgo an Bɛt gi bitsihi hinha̧a̧lya̧. 
MAT.26.29	Be dɔgsinɛ: yɛɛl ɓɔryɔ, be taa bumhob yɛrɛ zaa yɔ̧ko gi tuur a ɔ̧tyɔ gɔ be yɔ̧k zaa sekt hi nɛɛ a Baa be wáát du.
MAT.26.30	Hi wɛɛ hi ɛɛ Paska hin-ɛɛnɛ, hi tuu hi re gɔ a Kɔ̧ɔ̧b Ga̧a̧t ha. 
MAT.26.31	Yɔ anbɔ Yeesu raa walɛsɛrɛ ɔ̧ɔ̧ wɔ:
MAT.26.31	a yɛms yɛrɛ gedu nɛ simdɔɔ a be dɔŋg nɛ sɛw nɛ nɔɔ nɛ ɔɔbe. Ya̧a̧nɛ Bɛt ɗɛɛrwolɔ raa a be gbɔm nɛɛra bɔ, tam maas wɔ hi gig fɔk sɛw hi hɛksɔ. 
MAT.26.32	Yɛrɛ kuudu gɔ be rɛml wɔrk du be ɗundɔ, be dosin a Galile.
MAT.26.33	Piyɛr goo 
MAT.26.33	a an nabeza nɔɔ hi ɔɔmɔ si̧, benɛ be taam nɔɔk ɔɔk nɛ zaŋ!
MAT.26.34	Yeesu 
MAT.26.34	a be raasum rɔbo: a yɛ̧ms yɛrɛ gedu mɔ faab dɔɔ taarɛ a mɔ mɛɛbe gɛ, kɔba gi ɔɔ kekugo.
MAT.26.35	Piyɛr 
MAT.26.35	a gi gi nɛ an be wɔr hi mɔɔ si̧, be taa nɛ hinɔ faak nɛ zaŋ a be mɛɛmɔ gɛ.
MAT.26.35	Walɛsɛrɛ zaadɛ wɔ hi ta̧a̧ anbɔ sɛw. 
MAT.26.36	Yɔ anbɔ Yeesu wɛɛ zaatin hi walɛsɛrɛ ɔ̧ɔ̧ a lɛlza bɔ nuŋgɔ a Gɛsɛmanɛ ge, yɔ hi tuurɔ 
MAT.26.36	a ɗɔɔtin hɛdi, bee be da be zɔ̧bs Bɛto.
MAT.26.37	Yɔ gi reko kam Piyɛr hi Zebede waatɔ wɔ eerɛ, Yohana hi Yakuba. Yaala yɛɛl miŋki hi koltuunɛ. 
MAT.26.38	Wɛɛ 
MAT.26.38	a kpoos be gisib wɔtigi hurko. Kɔmbin hɛdi nɛ za̧a̧lɔl hi beya.
MAT.26.39	Wɛɛ rek hɛml kaasi gbuut a hɛbtdi zɔ̧ Bɛt an yɛrɛ lɛ:
MAT.26.39	a Baaba, hinɔ gi ɗɛɛ, hɛmlinmɔ dakwaa ya̧a̧rhantya yɛrɛ be muutdu, hinza gɛ, taa anyɔ ha̧a̧be, gi anyɔ ha̧a̧ mɔya.
MAT.26.40	Wɛɛ wɛɛz a walɛsɛrɛ ɔ̧ɔ̧ taarɛ wɔ hi, zɛ̧hi yoom du. War Piyɛr
MAT.26.40	a yɛrɛ ma nɛ́ ɗɛ̄ɛ̄ an nɛ za̧a̧lɔl hi bee kaasi gɛ ya? 
MAT.26.41	Za̧a̧nlɔlɛ nɛ zɔ̧ Bɛto an bɔnɛ mat a maatil du. Doo bɔ mɔkilɔ ha̧a̧g an gi woo rɔbo, wɛɛ muulɔ hɔ̧nighɔ̧nɔ.
MAT.26.42	Wɛɛ rek hɛml dɔɔ eesimɛ, wɛɛ zɔ̧ Bɛt an yɛrɛ lɛ:
MAT.26.42	a Baaba, gi taa an dakwaa ya̧a̧rhantya yɛrɛ gi ha̧sa be yɔ̧g gɛ gɛ, woom anyɔ ha̧a̧mɔ!
MAT.26.43	Wɛɛ wɛɛz a walɛsɛrɛ ɔ̧ɔ̧ wɔ hi, wɛɛ zɛ̧hi yoom du ɓɛ, yoom bɔ ɓɛrihi be hi ɗɛ̄ɛ̄ an hi za̧a̧lɔl gɛ be. 
MAT.26.44	Yeesu wɛɛ hɛml ɔɔhi dɔɔ taasimɛ, rek zɔ̧ Bɛto dɔghin an ya̧a̧ gbuna bɔ. 
MAT.26.45	Kuudu wɛɛ wɛɛz a walɛsɛrɛ ɔ̧ɔ̧ wɔ hi 
MAT.26.45	a nɛ yok nɛ holikhol ma ya? Yɛrɛ ɔ̧tɔ tuur ma, Za̧a̧n Waa bɔ gi gaayyik ma gɛrɛ a hinha̧a̧lya wɔ hi naandu. 
MAT.26.46	Ɗukinɛ wɛ rekɔ! Yɛrɛ za̧a̧n bɔ gib rɛ̧ɛ̧ko gi gɛdi!
MAT.26.47	Yɔ Yeesu gi ya̧a̧boosig te walɛsɛrɛ ɔ̧ɔ̧ koobl daa eer wɔ zaaya̧ gbun bɔ nuŋgɔ a Yahuda zaa, hi dood saal kittɔnɔ. Dood saal kit wɔ hi gig fɔbzugo hi kamzig daŋbɛsim wɛ, hi sɔɔl wɛ. Bɛtmaakwookya gbɔlɛ wɔ hi Yahuduya ɗɛntɛ wɔ hii yaazihi. 
MAT.26.48	Yahuda, za̧a̧n bɔ gi rɛ̧ɛ̧k Yeesu goks nɛ dood saal wɔ hinyɔ gɔgi re gi gɔs Yeesu anyɔ lɛ:
MAT.26.48	a za̧a̧nyɔ gɔ be re be zɔm wɛktɔ, za̧a̧nɔ giya, wa̧a̧nɛge.
MAT.26.49	Yahuda yɔ sɛ̧ɛ̧bɔ sɔɔ Yeesu dɔŋdi nɔɔktɔnɔ 
MAT.26.49	a seko, Hingokya!
MAT.26.49	Wɛɛ zɔm wɛktɔ feed. 
MAT.26.50	Yeesu wɛɛ ta̧a̧ raa
MAT.26.50	a sa̧a̧ɔ, nɛ woom hinyɔ mɔ zaa wook ma mi!
MAT.26.50	Yɔ anbɔ, dood zaadɛ wɔ hi zaanɛ di hi yu̧u̧ hi wa̧a̧g gɔ. 
MAT.26.51	Doo za gbun bɔ gi waatingo nɛ hi Yeesu hɔ̧b daŋ-bɛsim a saŋk du dɛ̧ɛ̧rin Bɛtmaakwookya gbɔɔl mɔɔt bɔ gbaarɔ tɔnɔ. 
MAT.26.52	Yeesu wɛɛ raa wal bɔ
MAT.26.52	a wɛɛnum daŋbɛsim mɔ bɔ saŋk du. Ya̧a̧nɛ, dood wɔ hi gbɔ̧mnik dood daŋbɛsimi, hi gbɔ̧mnihi daŋbɛsim be. 
MAT.26.53	Mɔ́ mɛ̄ɛ̄ a be ɗɛɛ an be ɛr Baa be Bɛt gi yaasib walɛsɛrɛ ɔ̧ɔ̧ layaadɛ gi daar duk koobl daa eerɛ an hi ɗaasib gɛ ya? 
MAT.26.54	Nɛ à be gɔ nɛ anbɔ, hinyɔ gi Bɛt ɗɛɛrwol du yɔ da̧a̧ ri nɔ? Bɛt ɗɛɛrwol bɔ raa a gi an hinɔ gi wooy gi da̧a̧ anyɔ lɛ.
MAT.26.55	A yɛmsɔ gedu, Yeesu wɛɛ raa dood saal wɔ
MAT.26.55	a gi an nɛ zaan daŋbɛsim wɔ hi sɔɔl wɔ nɛ wa̧a̧be an be gi nɛ luur ha̧a̧l wɔdwɔɔlikya ya? Ɔ̧t nuŋg sɛw be ɗɔɔtig nɛ a Bɛtluk du be hingoko, wɛɛ nɛ zāā nɛ wa̧a̧b gɛ be. 
MAT.26.56	Yɛrɛ hin wɔrɔ hi tuur an hinyɔ Bɛtya̧a̧kɛŋkya wɔ hi bi̧i̧ a Bɛt ɗɛɛrwol du gi 
MAT.26.56	Yɔ anbɔ walɛsɛrɛ ɔ̧ɔ̧ sɛw hi nɔɔ hi ɔɔge hi reekɔ.
MAT.26.57	Dood wɔ hi wa̧a̧ Yeesu hi kaŋg a Bɛtmaakwookya gbɔɔl mɔɔt bɔ Kayafas ge a lɛlyɔ Bɛtmaakdɔkya wɔ hi Yahuduya ɗɛntɛ wɔ hi mɔks ge. 
MAT.26.58	Hɔnɛ Piyɛr gi fɔbzig Yeesu kuudu hɛmltɔnɔ be, zaa tuur a Bɛtmaakwookya gbɔɔl mɔɔt bɔ gi raa du, da gul raa teesdu, gi ɗɔɔtig hi walɛsɛrɛ lɛl-ookya wɔ lɛlgbunu an gi see hinyɔ gɔ gi wooy gi da̧a̧.
MAT.26.59	Bɛtmaakwookya gbɔlɛ wɔ hi Yahuduya ɗɛntɛ wɔ hi Yahuduya dɔglyɛ̧ɛ̧kya wɔ sɛw hi gis Yeesu ya̧a̧gɔ̧ɔ̧mik muul an hi wa̧a̧nig dɔglɛ hi gbɔŋge. 
MAT.26.60	An dood zaadɛ kittɔnɔ hi gisig ya̧a̧wɔk si̧, hí zɛ̄m dɔgl za yɔ rii an hi gbaasig dɔgl ha gi wɔr gɛ be. Kuudu dood eerɛ hi sɔɔz gɔ ma ɓɔrɔ, 
MAT.26.61	hi raa
MAT.26.61	a za̧a̧n yɛrɛ 
MAT.26.62	Bɛtmaakwookya gbɔɔl mɔɔt bɔ ɗuk war Yeesu
MAT.26.62	a mɔ taa hinza gook ya? Dood wɛrɛ hi gim nɔ gɛ̧ɛ̧niko?
MAT.26.63	Yɔ anbɔ Yeesu gōō hinza gɛ kɔms sɔsɔg. Bɔrɔ wɛɛ warige
MAT.26.63	a be gim raak an mɔ dɛŋglsib hin a Bɛt Za̧a̧til bɔ gi nuŋg du, mɔɔ gi Masihu bɔ, Bɛt waaɔ ya? Raasiwi hinɔ, wi mɛɛ.
MAT.26.64	Yeesu googe
MAT.26.64	a anyɔ mɔ 
MAT.26.65	Bɛɛ anbɔ Bɛtmaakwookya gbɔɔl mɔɔt bɔ taar gbandilɔ gɔ kpa̧s wɛɛ 
MAT.26.65	a yɛrɛ boo ya̧a̧ha̧a̧l a Bɛt zulha da̧a̧da̧, ha̧a̧wɛ dɔgl segya ma gɛ! Nɛ lag ya̧a̧ha̧a̧lɔ yɔ boo a Bɛt zulha be! 
MAT.26.66	Nɛ mɔk nɔ?
MAT.26.66	Wɔrɔ hi ta̧a̧
MAT.26.66	a nɛ dɔgl wa̧a̧gwa̧, ɔɔ gbɔŋkyɔ.
MAT.26.67	Bɛɛ ma anbɔ hi yɛlsig set tulsig a muutdu, hi wɛɛ hi zɔ̧ɔ̧ge, 
MAT.26.68	zaadɛ hi dɛŋg be, hi wɛɛ hi 
MAT.26.68	a mɔɔ Masihu, Bɛtya̧a̧kɛŋkya gbɔɔlɛ, taamɔ, mɔ dɔgsiw za̧a̧nyɔ dɛ̧mɔ!
MAT.26.69	Piyɛr rek ɗɔɔt nɛ raa du a luk dɔŋya̧ di be, nis za gbaar zaa 
MAT.26.69	a nɛ mɔɔ da gitin nɛ hi Yeesu Galileya bɔ hɛw ma mi?
MAT.26.70	Piyɛr faag a dood lɔlgbar sɛw raa
MAT.26.70	a bé mɛ̄ɛ̄ hinyɔ ha̧a̧mɔ dɔk gɛ.
MAT.26.71	Yɔ wɛɛ gi rek a tutin-gbar bɔ ge, nis za wɛɛ gbɛnige, raas dood wɔ hi gidi
MAT.26.71	a za̧a̧n yɛrɛ da gitin hi Yeesu Nazarɛdya bɔ elo.
MAT.26.72	Piyɛr wɛɛ faag dɔɔ eesimɛ
MAT.26.72	a be dɛŋglɔ, be mɛɛ walɔ gɛ.
MAT.26.73	Kuudu kaasi wɔ hi ginɛ dihɔ hi wɛɛ hi sɔɔz a Piyɛr ge hi 
MAT.26.73	a hi rɔbo, mɔ gi zaaya̧ gbunyɔ. Ya̧a̧boon mɔ bɔ gii zunsiw anbɔ be.
MAT.26.74	Yɔ anbɔ Piyɛr wɛɛ yɛɛl dɔki
MAT.26.74	a be dɛŋglɔ, bé gi ya̧a̧gɔ̧ɔ̧ko Bɛt gí ha̧a̧nib ya̧a̧rɛ! Bé mɛ̄ɛ̄ wal yɛrɛ gɛ!
MAT.26.74	Ɓɔrbɔ kɔba kek gɔ gbɔŋ
MAT.26.75	Piyɛr wɛɛ mɔk mɛɛ hinyɔ Yeesu da raag nɛ be
MAT.26.75	a an kɔba gɔ gi kekɔ, mɔɔ mɔ faabe gi dor dɔɔ taarɛ a mɔ mɛɛbe gɛ.
MAT.26.75	Wɛɛ tuu lak di kaa ha̧a̧ltɔnɔ.
MAT.27.1	Yɔ lɛl gaa bi̧i̧ltɔnɔ Bɛtmaakwookya gbɔlɛ wɔ hi Yahuduya ɗɛntɛ wɔ sɛw hi mɔks hi wɔ̀ kɔlki a Yeesu zulha an hi gbɔŋge. 
MAT.27.2	Hi wa̧a̧ Yeesu hi wɔge hi wɛɛ hi kaŋge a hɛbtzulya bɔ Pilatu ge. 
MAT.27.3	Yɔ Yahuda, za̧a̧n yɔ rɛ̧ɛ̧ Yeesu gbɛn hi wa̧a̧ Yeesu hi rek hi gisig dɔgl-gbaak anbɔ, mɛɛ hinyɔ gɔ gi woo gɛ, wɛns Bɛtmaakwookya gbɔlɛ wɔ hi Yahuduya ɗɛntɛ wɔ tus bɔ hi toog nɛko tus gaat dumbili taarɛ, 
MAT.27.4	a yɔ be rɛ̧ɛ̧ za̧a̧n yɔ taan hin-a̧a̧b gɛ, be gaag a wɔrk naan du, be woo hinha̧a̧lɛ!
MAT.27.4	Wɔrɔ hi googe
MAT.27.4	a dɔgl wi gidu ya? Dɔgl mɔɔnɛ.
MAT.27.5	Yahuda yɔ lag anbɔ bis tus bɔ a Bɛtluk du dihɔ wa̧a̧ gbɔnɔ tuu rekɔ, da kar ba̧a̧n ɓɛyɔ. 
MAT.27.6	Bɛtmaakwookya gbɔlɛ wɔ hi sɛ̧ɛ̧k tus gaat wɔ bis hɛbtdi hi raa:
MAT.27.6	a tus yɛrɛ ga̧a̧mtusɛ; maak wɛ gāaw gbɔnɔ an wɛ loo wɛ gbaa a Bɛtluk tusgbaaklɛl du gɛ.
MAT.27.7	Yɔ hi watin dɔglɔ hi loo tus bɔ, hi zemn nám dɔnwɔŋkya bako an hi gbaas dood rɔ̀bɛ loorlɛlɛ. 
MAT.27.8	Yɔ anbɔ, tuur a ɔ̧ti gi zulɛ, hi elik bak bɔ a ga̧a̧mbako, 
MAT.27.9	an hinyɔ Bɛtya̧a̧kɛŋkya bɔ Zeremi dɔg amntɔnɔ gi 
MAT.27.9	a hi loo tus gaat dumbili taarɛ 
MAT.27.10	hi zemn nám dɔnwɔŋkya bako anyɔ Waar Bɛt raasib dɔglɔ.
MAT.27.11	Yɔ hi kam Yeesu gi erk a hɛbtzulya bɔ Pilatu muutdu, warige
MAT.27.11	a mɔɔ gi Yahuduya waar gbɔɔl ya?
MAT.27.11	Yeesu goo
MAT.27.11	a anyɔ mɔ raa.
MAT.27.12	Hɔnɛyɔ Bɛtmaakwookya gbɔlɛ wɔ hi Yahuduya ɗɛntɛ wɔ hi gig hingɛ̧ɛ̧nik be, wɛɛ gōō hinza ma gɛ. 
MAT.27.13	Yɔ anbɔ, Pilatu warige
MAT.27.13	a mɔ taa kɛŋk dɔgl kit wɔ hi gim gɛ̧ɛ̧nik ya?
MAT.27.14	Yeesu kɔm hititi, gōō nɛ hinza gbun mɔɔt gɛ; bɛɛ anbɔ hin kɔms hɛbtzulya bɔ gɛrs gbɔɔltɔnɔ. 
MAT.27.15	Hɔnɛyɔ Paska naab gɔ rii, hɛbtzulya bɔ gɔ gi waasig dood saal wɔ luknɔya za gbun yɔ hi ɛrige bisigi. 
MAT.27.16	Doo za luknɔya giro nuŋgɔ a Barabas, dood sɛw hi mɛɛ gabsɔ dɔglɛ. 
MAT.27.17	Yɔ anbɔ, Pilatu war ma dood saal wɔ hi mɔksɔ
MAT.27.17	a ha̧a̧nɛ an be bitsin bɔ? Barabas gii ya, Yeesu bɔ nuŋgɔ zaa a Kristu gii ya?
MAT.27.18	Gii hɛbtzulya bɔ mɛɛ be a hi gaanib Yeesu naandu hi ka̧a̧syɔ. 
MAT.27.19	Wɛɛ, yɔ Pilatu da gi ɗɔɔtig a dɔgl-gbaak luk du
MAT.27.19	a gi ɗɔɔtillɛlɛ, nistɔ yaasig ramsɛ a bɔmɔ gɔs nɛ wal riit bɔrɔ hinza nɛ zaŋ. Hinɔ giya lel yɛms du yorum gi ha̧a̧nib ya̧a̧r gbɔɔltɔnɔ a gi dɔŋgo.
MAT.27.20	Hɔnɛ Bɛtmaakwookya gbɔlɛ wɔ hi Yahuduya ɗɛntɛ wɔ hi sɔmb dood saal wɔ an hi ɛr Pilatu gi bis Barabas gi ɔɔ Yeesu hi gbɔŋge. 
MAT.27.21	Hɛbtzulya bɔ wɛɛ warihi
MAT.27.21	a dood eerɛ wɛrɛ ha̧a̧nɛ an be bitsin nɔni?
MAT.27.21	Wɔrɔ hi ta̧a̧
MAT.27.21	a Barabas giya!
MAT.27.22	Wɛɛ warihi
MAT.27.22	a Yeesu yɔ nuŋgɔ a Kristu be woosig nɔ?
MAT.27.22	Dood sɛw hi ta̧a̧
MAT.27.22	a doomɔg dɔ̧ɔ̧r ha!
MAT.27.23	Pilatu wɛɛ warɔ
MAT.27.23	a woo nɔ hinɔ ha̧a̧lɔ nɔ?
MAT.27.23	Wɔrɔ hi wɛɛ hi ɓooya̧a̧ hi tɛŋko
MAT.27.23	a doomɔg a dɔ̧ɔ̧r ha kpɔd!
MAT.27.24	Yɔ Pilatu ɗɛɛ hinza gɔk gɛ, gi wɛɛ gi gbɛn gabs gi ɗundig a dood teesdu loo mɛm nɛɛn naanɔ a dood saal wɔ hi lɔlgbar sɛw 
MAT.27.24	a wal yɛrɛ wɔrkɔ dɔgl be taa du! Dɔgl nɛɛnɛ!
MAT.27.25	Dood saal wɔ sɛw hi ta̧a̧
MAT.27.25	a an ga̧a̧mɔ gi wɛɛz wi zulha hi waat wi zulha!
MAT.27.26	Bɛɛ anbɔ Pilatu bitsihi Barabas wa̧a̧ gbɔnɔ rek be. Wɛɛ raa dood zaadɛ hi lɛb Yeesu hi kpoot yɔ hi yɛɛn tusɛ, wɛɛ loo Yeesu gaa dood naandu an hi rek hi doog dɔ̧ɔ̧r ha.
MAT.27.27	Pilatu laaya ɔ̧ɔ̧ wɔ hi loo Yeesu hi kaŋg hɛbtzulya bɔ raaɔ bɔ ge du, laaya wɔ hi zɛɛr nɛ sɛw hi mɔks lɛlɔdi. 
MAT.27.28	Hi hod gbandilɔ wɔ hi wɛɛ hi heksig dimnaan hob muulɛ. 
MAT.27.29	Hi wɛɛ hi haŋg kal kobsya hi heksig zulha, hi wɛɛ hi gaag bɔ̧ɔ̧kkok wa̧a̧ a naanrɔbo. Hi zagl gi muutdu hi kpɛ̧ɛ̧lig hi raag anyɔ lɛ,
MAT.27.29	a seko ya, Waar Yahuduya!
MAT.27.30	Hi tulsig set muulɛ, hi wɛɛ hi loo bɔ̧ɔ̧kkok bɔ hi gaag nɛ hi lɛmnig zulha.
MAT.27.31	Yɔ hi kpɛ̧ɛ̧lig gi da̧a̧ anbɔ hi hod dimnaan hob bɔ, hi wɛɛ hi heksig gbandilɔ wɔ muulɛ, hi kaŋg ma gɔ an hi rek hi doog a dɔ̧ɔ̧rha.
MAT.27.32	Yɔ dood hi tuuzig hi Yeesu hi dagtin hi wal za Kirɛnɛya nuŋgɔ a Simɔŋ hi fɛ̧ɛ̧ge pɛɛ Yeesu dɔ̧ɔ̧rɔ bɔ kamɔ. 
MAT.27.33	Yɔ hi rek hi tuur a lɛlyɔ gɔ hi el a Golgota (raakɔ a zullɛŋk lɛlɛ) ge, 
MAT.27.34	hi gaa Yeesu bum yɔ hi ɔksin yɛ̧ɛ̧s zobtil an gi yɔ̧, hɔnɛ gii yɔ dag be iinɔ.
MAT.27.35	Hi looge hi doog a dɔ̧ɔ̧r bɔ hage hi wɛɛ hi gɛ̧ɛ̧tin gbandilɔ wɔ hi len subudyɔ. 
MAT.27.36	Hi wɛɛ hi ɗɔɔt dihɔ hi ooge. 
MAT.27.37	Hi bi̧i̧ hinza a tɛ̧ɛ̧hɛɛk fɛɛt ha a ZA̧A̧N YƐRƐ GI YEESU , YAHUDUYA WAAR YƆ, hi doo gi zullɛl ha a dɔ̧ɔ̧r muulɛ, an hi zuun dɔglɔ. 
MAT.27.38	Hi wɛɛ hi doo luurɛ ha̧a̧l eerɛ a dɔ̧ɔ̧r zaadɛ ha a gi dɔŋdi: gbunu a gi naanrɔbo, zaa gbunu a gi naanyɛ̧li. 
MAT.27.39	Dood wɔ hi daak hɔdi hi namsig zulya̧ hi Yeesu niiko,
MAT.27.40	a mɔɔ Bɛtluk-ɛ̧brikya bɔ, wɔŋkya bɔ ɔ̧t taarɛ! Za̧a̧sum zul mɔ ma! Gid mɔ gi Bɛt waayɔ, sizum dɔ̧ɔ̧r bɔ hage ma!
MAT.27.41	Bɛtmaakwookya gbɔlɛ wɔ hi Bɛtmaakdɔkya wɔ hi Yahu-duya ɗɛntɛ wɔ hi gig kpɛ̧ɛ̧lik an hin gbun bɔ hɛw, hi raako:
MAT.27.42	a woy! za̧a̧s dood zaadɛ be, yɛrɛ ɗɛɛ an gi za̧a̧s zulɔ ma gɛ ya? Nɛ gii gi Israhilaya waar i ma. Sizig ma ɓɔri a dɔ̧ɔ̧r bɔ hage, wɛɛ be, wɛ ɗɔbsig ma! 
MAT.27.43	Gbaa kpoosɔ sɛw a Bɛt ge, dɔg a bee be Bɛt waayɔ. Bɛrɔ! Yɛwɛ see kinsa Bɛt ha̧a̧g gi muulɛ an gi za̧a̧sig ɓɔri be!
MAT.27.44	Wɛɛ luurɛ ha̧a̧l wɔd wɔɔlikya wɔ hi doohi dɔ̧ɔ̧r ha a gi dɔŋdi hi gig niik lab be.
MAT.27.45	A lurk teesdu der, lɛlwil a waal bɔ gedu sɛw, am tuur a naaba̧a̧n du. 
MAT.27.46	Yɔ ɔ̧t gi a naaba̧a̧n du Yeesu ɓooya̧a̧ ha̧a̧ltɔnɔ el hinɛ a
MAT.27.46	ꞌꞌEli, Eli, laama sabaktani? ꞌꞌ
MAT.27.46	Raakɔ a
MAT.27.46	Bɛt be, Bɛt be, mɔ ɔɔb nɔ?
MAT.27.47	Dood zaadɛ wɔ hi erk nɛ lɛlɔdi hi lag anbɔ hi raa
MAT.27.47	a za̧a̧n yɛrɛ gi elik Eliya giya!
MAT.27.48	Ɓɔrbɔ zaaya̧ gbun nɔɔ da looz bɔɔm tɔ̧ɔ̧z mɛm haatil gedu sa̧a̧ a bɔ̧ɔ̧kkok mɛs ha dɔns Yeesu ya̧a̧gbarɔ an gi yɔ̧. 
MAT.27.49	Hɔnɛ dood zaadɛ wɔ hi raa
MAT.27.49	a erum kete, kinsa Eliya gi zaa gi za̧a̧sig be!
MAT.27.50	Yeesu wɛɛ ɓooya̧a̧ ha̧a̧ltɔnɔ wɔr gɔ.
MAT.27.51	Yɔ anbɔ gbandil fɛɛt bɔ hi mal a Bɛtluk du taar tees du der, yɛɛl taarik wɛɛha had wɛɛdisɛ. Hɛbt namɔ, hɛɛl gbɔlɛ wɔ hi ɓɛɛlɔ. 
MAT.27.52	Loor wɔ hi mibtir be Bɛt doodɔ wɔ hi wɔr nɛ kittɔnɔ hi rɛmlɔ hi ɗund 
MAT.27.53	hi tuuz a loor wɔ gedu be. Yɔ hi ɗund a Yeesu rɛmtigɔ kuu, hi gul a waal gbɔɔl gaat bɔ Urusalima gedu, dood kittɔnɔ hi gbɛnihi be. 
MAT.27.54	Laaya gbɔɔl Romaya bɔ gi erk di hi laaya dɛɛt wɔ hi ook nɛ an bɔhi loo Yeesu muulɔ bɔ dɔ̧ɔ̧r ha luurɛ, yɔ hi gbɛn hɛbt bɔ beekɔ anbɔ hi hinyɔ tuur sɛw hoob gi ha̧a̧hi ha̧a̧ltɔnɔ hi 
MAT.27.54	a hi rɔbo, wal yɛrɛ gi nɛ Bɛt waayɔ!
MAT.27.55	Nɛɛd zaadɛ kittɔnɔ hi gi erk nɛ hɛmltɔnɔ hi lɔl seezugo. Hii da fɔbz nɛ Yeesu a Galile hi gaag nɛ leesɛ. 
MAT.27.56	A hi teesdu Mariyama Magdalaya bɔ giro, Mariyama yɔ gi Yakuba hi Yusufu nàaya̧ hi Zebede waatɔ wɔ naaya̧ hi ginɛ du be.
MAT.27.57	Yɔ ɔ̧t legɔ doo rɔɔsya zayɔ fu̧u̧ a Arimate waal gbɔɔl du tuurɔ, nuŋgɔ a Yusufu; gi Yeesu fɔkya ɔ̧ɔ̧n hɛw, 
MAT.27.58	rek zɛm Waar Pilatu warig Yeesu muulɔ bɔ. Yɔ anbɔ Pilatu raa a hi rek hi gaa Yusufu Yeesu muulɔ bɔ.
MAT.27.59	Yusufu rek loo Yeesu muulɔ bɔ, wɛɛ da loo gbandil buu fɛr fɛɛti wɔbtinge, 
MAT.27.60	kam i̧i̧ a loor seg ɔ̧nɛ yɔ su̧u̧ hi naanɔ a hɛɛl gbɔɔl du gedu. Wɛɛ kibl hɛɛl fɛɛti mibtin loor bɔ ya̧a̧gbarɔ rekɔ. 
MAT.27.61	Mari-yama Magdalaya bɔ hi Mariyama zaa bɔ hi gidi hi ɗɔɔt hi riitin hi loor bɔ ya̧a̧gbarɔ der.
MAT.27.62	Yoosugɔ holum-ɔ̧tyɔ hi gɛms wɔd gedu talɔ, Bɛtmaak-wookya gbɔlɛ wɔ hi Farisaya wɔ hi rek hi mɔks a Pilatu muutdu, 
MAT.27.63	hi 
MAT.27.63	a ɗɛntyɔ, be mɔk be mɛɛ a Yeesu , wal ya̧a̧gɔ̧ɔ̧nya bɔ ginɛ za̧a̧til da dɔg nɛ a kuudu ɔ̧t taarɛ be rɛmlɔ be ɗundɔ. 
MAT.27.64	Yɛrɛ, raam laaya wɔ hi rek hi oo loor bɔ gi tuur ɔ̧t taasimɛ, an bɔ walɛsɛrɛ ɔ̧ɔ̧ wɔ hi rek hi loo wɔrkɔ bɔ luur an hi wɛɛ hi raas dood kuudu: a Yeesu wɛɛ rɛmlɔ ɗuundɔ. Kuudu ya̧a̧gɔ̧ɔ̧nɔ yɔ tɔɔ yɔ daar doos bɔ hɛw.
MAT.27.65	Yɔ Pilatu lag anbɔ wɛɛ 
MAT.27.65	a nɛ loon layaadɛ lɛl-ookyaadɛ gɛrɛ, nɛ da nɛ rek nɛ oo loorlɛl bɔ bɛttɔnɔ anyɔ nɛ ɗɛɛ.
MAT.27.66	Yɔ anbɔ hi re gɔ. Yɔ hi rekɔ hi see loorbet bɔ, hi wɛɛ hi loo ba̧a̧ni hi wɔmn loorbet bɔ hi wɛɛ hi gbaa laaya wɔ hi oo gɔ.
MAT.28.1	Yɔ holum-ɔ̧t talɔ, yɔ lɛl gɔ gi gaa a dimaas ɔ̧t bi̧i̧l du, Mariyama Magdalaya bɔ hi Mariyama zaa bɔ hi rek Yeesu loorɔ bɔ seeko.
MAT.28.2	Yaala Bɛtwalsɛr za siz bɛtha zaa kibl loorbet bɔ bɛrko ɗɔɔt hage. Hɛbt nam gɔ ha̧a̧ltɔnɔ. 
MAT.28.3	Bɛt-walsɛr bɔ muulɔ gaa an bɛlya̧bsɛ, gbandilɔ wɔ hi buu an bɛlɓatiri. 
MAT.28.4	Yɔ loor-ookya wɔ hi gbɛn anbɔ hoobha̧a̧hi ha̧a̧l-tɔnɔ, hi bee hi kɔm di an wɔrko. 
MAT.28.5	Hɔnɛ Bɛtwalsɛr bɔ raa
MAT.28.5	nɛɛd wɔ a bɔ hoob gi ha̧a̧nɛ, be mɛɛ a nɛ ɓɛɛk Yeesu yɔ hi doog a dɔ̧ɔ̧r ha giya. 
MAT.28.6	Taa hɛdi, rɛmla ɗund anyɔ da raasinɛ, zaan nɛ see lɛl yɔ da kus nɛ gɛrɛ, 
MAT.28.7	nɛ wɛɛ nɛ rek nɔɔko nɛ raas walɛsɛrɛ ɔ̧ɔ̧ wɔ a Yeesu rɛmla ɗund wɔrkɛ teesdu, wɛɛ gisin dork a Galile, nɛ rek nɛ gbɛnig hɔ. Hinyɔ gi nɛ an be dɔgsinɛ gii ma bɔ.
MAT.28.8	Nɛɛd wɔ hi ɔɔ loorlɛl bɔ nɔɔktɔnɔ hi rek hi hoobo hi hat gbɔɔltɔnɔ, hi nɔɔ hi ren ramsɔ an hi fɔks walɛsɛrɛ ɔ̧ɔ̧. 
MAT.28.9	Yaala Yeesu zaa dagtin hi nɛɛd wɔ 
MAT.28.9	a seko!
MAT.28.9	Nɛɛd wɔ hi sɔɔz gi dɔŋdi hi zaglɔ hi wa̧a̧ dɔɔɔ hi ɗɔbsige. 
MAT.28.10	Yeesu wɛɛ 
MAT.28.10	a bɔ hoob gi ha̧a̧nɛ, rekin nɛ raas yɛ̧ɛ̧ be hiya hi rek a Galile hi gbɛnib hɔ.
MAT.28.11	Yɔ nɛɛd wɔ hi reko, laaya wɔ zaadɛya̧ hi ook nɛ loor bɔ hi rek a waal gbɔɔl du, hi fɔks Bɛtmaakwookya gbɔlɛ wɔ hinyɔ daa sɛw. 
MAT.28.12	Bɛtmaakwookya gbɔlɛ wɔ be, hi mɔks hi Yahuduya ɗɛntɛ wɔ hi wɔya̧a̧ hi loo tus gbɔɔltɔnɔ hi gaa laaya wɔ, 
MAT.28.13	hi sɔmbihi
MAT.28.13	a nɛ 
MAT.28.14	Hɛbtzulya bɔ gi lagɔ, wi mɛɛ dɔglyɔ gɔ wi ɗɛɛnige an wi tuusin ya̧a̧rhant du.
MAT.28.15	Laaya wɔ hi loo tus bɔ hi woo an hinyɔ hi 
MAT.28.16	Yeesu walɛsɛrɛ ɔ̧ɔ̧ wɔ koobl daa gbun hi rek a Galile, a ga̧a̧t yɔ da raa nɛ a hí dagtin lɛlɔge. 
MAT.28.17	Yɔ hi tuur hi gbɛn Yeesu hi zagl di hi ɗɔbsige. Zaadɛ hi tees du hi faak hi kpoos du a gii gɛ, doo za dɔɔmyɔ. 
MAT.28.18	Yeesu sɔɔzɔ dɔksihi
MAT.28.18	a Bɛt gaab tɛŋk sɛw a bɛtha hi hɛbtdi. 
MAT.28.19	Yɔ anbɔ, rekin nɛ wɛɛn dood dɔ̧ɔ̧t waal du sɛw walɛsɛrɛ benɛ. Hotinnɛhi Bɛtmɛmɛ hi Baa nuŋgɔ, hi waaɔ hi Bɛt Mɔkilɔ. 
MAT.28.20	Goksinɛhi hinyɔ be dɔgsin sɛw hi fɔb dɔglɔ. Yɛrɛ mɛɛn a be gi hi nɛɛ ɔ̧t nuŋg sɛw gi tuur a waalda̧a̧ki. Anbɔ.
MRK.1.1	Hɛdi dɔgl yɔ gi book Yeesu Kristu Bɛt waaɔ Dɔgl Rɔbɔ gii yɛɛlɔ. 
MRK.1.2	A Bɛtya̧a̧kɛŋkya bɔ Esaya gi ɗɛɛrwol du hi bi̧i̧:
MRK.1.2	a Bɛt raa a yɛrɛ be yaak tɔmsbeya gɛrɛ a mɔ muutdu an gi gɛbtsum gbɔnɔ mɔ a dood tees du. 
MRK.1.3	Hi kɛm za̧a̧nza gi ya̧a̧ɓoolik a hɛtdɔŋ du: a gɛbtsin Waar bɔ gbɔnɔɔ̧! Gɛbtsinɛg gbɔnɔ wɔ hi er bɛttɔnɔ!
MRK.1.4	Yɔ Yohana tuur a hɛtdɔŋg du anbɔ, gi hotingo dood Bɛtmɛmɛ, wɛɛ gisihi hindɔko:
MRK.1.4	a zɛmrin kpoos nɛ, loon Bɛtmɛmɛ, Bɛt gi bitsin hinha̧a̧l nɛ wɔ.
MRK.1.5	Dood Yahuduya wɔ hi Urusalimaya wɔ sɛw hi zaa a ge. Hi walk hinha̧a̧lya̧ wɔ a Yohana muutdu. Hotinihi Bɛtmɛm gɔ a Urdum zɛɛ du. 
MRK.1.6	Yohana Bɛtmɛm Hotingoya bɔ heg gban yɔ hi gɔn gɛloba sɛɛsɛ, hi nahi̧i̧l a see du. Gi za̧a̧nik leesɔ dagrɛ hi hɔ̧dkurumi. 
MRK.1.7	Gi dɔk anyɔ lɛ:
MRK.1.7	a Za̧a̧n yɔ gɔ gi zaa a be kuudu gin tɛŋk daar bee daarɔ. Bé tuur doo rɔb a gi muutdu an be hu̧u̧r be pid taal ba̧a̧nɔ gɛ. 
MRK.1.8	Bee be gin Bɛtmɛm hotingo hi mɛm tɔs; yɛrɛ giya, gi hotinnɛ Bɛtmɛm hi Bɛt Mɔkilɔ.
MRK.1.9	A ɔ̧tɔ gedu Yeesu fu̧u̧z a Nazarɛd, a Galile hɛbt du; tuur a lɛlyɔ Yohana gi ge, hotinge Bɛtmɛmɛ a Urdum zɛ̧ɛ̧rnɔ du. 
MRK.1.10	Yɔ Yeesu gi tuuzig a mɛm bɔ gedu, gbɛn bɛtha kpɛ̧ɛ̧rɔ, Bɛt Mɔkil gi sizig gi muul an gutu buu.
MRK.1.11	Hi wɛɛ hi kɛm ya̧a̧boon za fu̧u̧z bɛtha:
MRK.1.11	a mɔɔ gi waa be yɔ ha̧a̧be hi kpoos be sɛw; be gaa hat be sɛw a mɔɔ.
MRK.1.12	Ɓɔrbɔ Bɛt Mɔkil bɔ renig a hɛtdɔŋ du. 
MRK.1.13	Yɔ Saydanu maatige, waa lɛlɔge ɔ̧t dumbili nasɔ. Waa nam hɛtum wɔ hi teesdu, Bɛt walɛsɛrɛ wɔ hi gig ooko.
MRK.1.14	Yɔ hi yaa Yohana a luknɔ du, kuudu Yeesu rek a Galile, dɔg Dɔgl Rɔb bɔ fu̧u̧z a Bɛt ge. 
MRK.1.15	Raa:
MRK.1.15	a ɔ̧tyɔ Bɛt dɛ̧ɛ̧ tuurɔ, wáátɔ sɛ̧ɛ̧bɔ! Zɛmrin kpoos nɛ, ɗɔbsin Dɔgl Rɔb bɔ!
MRK.1.16	Yɔ Yeesu gi daak a mɛmbal ya̧ gbarɔ, a Galile, gbɛn dutwa̧a̧kyaadɛ Simɔŋ hi yɛ̧ɛ̧tɔ Andrɛ, hi gbalik zagr a mɛmbal du hi wa̧a̧nik dutu. 
MRK.1.17	Yeesu 
MRK.1.17	a fɔbzinbe, an be wɛɛnin doodkamzigyaadɛ a Bɛt wáát du an dut yɔ nɛ wa̧a̧zig be.
MRK.1.18	Wɔrɔ ɓɔrbɔ hi ɔɔ zagrya̧ wɔ, hi fɔ Yeesu gɔ. 
MRK.1.19	Yɔ Yeesu re gi hɛ̧ml kaasi, gbɛn Zebede waatɔ walɛ wɔ Yakuba hi yɛ̧ɛ̧tɔ Yohana hi gɛbsig zagr a lɛmb du. 
MRK.1.20	Ɓɔrbɔ elihi, hi ɔɔ baaya̧ Zebede a lɛmb du hi woosya wɔ, hii be hi retin hi giya.
MRK.1.21	Yeesu hi walɛsɛrɛ ɔ̧ɔ̧ wɔ hi tuur a Kapɛrnayum. Yɔ Yahuduya wɔ holum-ɔ̧tya̧ rii, Yeesu gul a mɔksilluk du yɛɛl hingoko. 
MRK.1.22	Anyɔ gii taa an Bɛtmaakdɔkya wɔ, hingokɔ bɔ kɔms dood wɔ gɛrsɛ; wɛɛ gisihi hingok an doo yɔ gin tɛŋk an gi gog hinɛ. 
MRK.1.23	Za̧a̧n za gi nɛ a mɔksilluk bɔ gedu gin loorɛha̧a̧l muul du. Yɔ Yeesu yɛɛl hingok her, za̧a̧n bɔ ɓooya̧a̧: a dɔgl mɔ nɔ hi wiiya,
MRK.1.24	Yeesu Nazarɛdya? Mɔ zaa an mɔ ha̧tirwi ha̧tir ya? Be mɛɛ bɛttɔnɔ a mɔɔ bɔ; mɔɔ gi Doo Gaat yɔ Bɛt yaazige!
MRK.1.25	Yeesu ya̧a̧lig, raag
MRK.1.25	a loorɛha̧a̧lɛ, wagsumɔ, tuum za̧a̧n yɛrɛ gi muul du!
MRK.1.26	Loorɛha̧a̧l bɔ zikt wal bɔ ha̧a̧ltɔnɔ tuu gi muul hi kaal ɓoottɔnɔ. 
MRK.1.27	Yɔ anbɔ dood sɛw hin kɔmsihi gɛrs yɛ̧ltɔnɔ, hi ɛtinu:
MRK.1.27	a hin bɔrɔ lab nɔ hinɔ be?
MRK.1.27	Hingok seg za hi tɛŋk ya mi! Wal yɛrɛ gɔ raa loorɛha̧a̧l wɔ hɛw hi kɛmsig tɔn kɛmsɔ!
MRK.1.28	Hi wɛɛ hi kɛm Yeesu nuŋgɔ ɗuk a Galile hɛbt du sɛw nɔɔktɔnɔ.
MRK.1.29	Yeesu hi walɛsɛrɛ ɔ̧ɔ̧ hi ɔɔ mɔksilluk bɔ, hi wɛɛ hi tuu hi rek a Simɔŋ hi Andrɛ raa du. Yakuba hi Yohana hi fɔhi. 
MRK.1.30	Simɔŋ gɔnsiŋ zulɔ laag gi kusig be. Yeesu bɛɛ tuuruko, hi dɔgsig nis bɔ dɔglɔ. 
MRK.1.31	Yeesu sɔɔ gi dɔŋdi, wa̧a̧ naanɔ ɗuksig ha. Zullaanɔ bɔ da̧a̧ gɔ, nis bɔ wɛɛ gaa Yeesu hi walɛsɛrɛ ɔ̧ɔ̧ leesɛ hi le.
MRK.1.32	Yɔ lɛɛsig tuurɔ, ɔ̧t gi legɔ, dood hi kams Yeesu gumtil wɔ sɛw hi wɔ hi gin loorɛha̧a̧l muul du. 
MRK.1.33	Dood a waal gbɔɔl bɔ gedu sɛw hi zaa hi mɔks a luk gbɔnɔya̧ bɔ ge. 
MRK.1.34	Yeesu za̧a̧s dood kit wɔ hi gin nɛ gums gaŋsɛ gaŋsɛ, wɛɛ nin loorɛha̧a̧l kittɔnɔ; gāāhi gbɔnɔ an hi booya̧a̧ gɛ, anyɔ loorɛha̧a̧l wɔ hi mɛɛ za̧a̧nɔ be.
MRK.1.35	A bi̧i̧l ɗɔbt du Yeesu tuu waal bɔ rek a lɛl-aakil du an gi zɔ̧ Bɛto. 
MRK.1.36	Simɔŋ hi dood zaadɛ wɔ hi gi elo hi tɛge. 
MRK.1.37	Yɔ hi midige, hi 
MRK.1.37	a dood sɛw hi gi mɔɔ tɛko.
MRK.1.38	Hɔnɛ Yeesu wɛɛ 
MRK.1.38	a ɗɛwɛ rek a lɛlza, a raat wɔ hi sɛ̧ɛ̧b di gedu, an be re be dɔg Bɛt dɔglɔ hɔ hɛw, ya̧a̧nɛ be zaa.
MRK.1.39	Yeesu ɛmb a Galile waalɔ du sɛw, gi Bɛt dɔglɔ dɔk a hi mɔksilluk du be, wɛɛ gi ninik loorɛha̧a̧l wɔ be.
MRK.1.40	Ɗobtilya za zaa a Yeesu ge, zagl gi muutdu zɔ̧ge:
MRK.1.40	a gid ha̧a̧mɔ, mɔ ɗɛɛ an mɔ za̧a̧sibe.
MRK.1.41	Yɔ ha̧a̧sig ya̧a̧rɛ, yɔd naanɔ ki̧i̧ge, 
MRK.1.41	a ha̧a̧be, gaamɔ!
MRK.1.42	Ɓɔrbɔ ɗobtil bɔ da̧a̧da̧ gi muulɛ, wal bɔ za̧a̧za̧ wɛɛ gaaga. 
MRK.1.43	Kuudu Yeesu yaag ɓɔrbɔ wɛɛ 
MRK.1.44	a kɛm bɛttɔnɔ, bɔmɔ raas nɛ doo za hin yɛrɛ zaŋ! Yɛrɛ yà, remɔ, mɔ zuns Bɛtmaakwookya bɔ gik yɔ mɔ giyɔ. Kuudu wɛɛmɔ mɔ gɔs Bɛt maako anyɔ Muusa raa, an mɔ zuns dood a mɔ gaaga, mɔ za̧a̧za̧.
MRK.1.45	Hɔnɛyɔ wal bɔ bɛɛ reko yɛls dood sɛw hinyɔ Yeesu woosig fɔkig a lɛl sɛw. Yɔ anbɔ, Yeesu ɗɛ̄ɛ̄ rek a waal gbɔɔl za du an gi zuun muutɔ ma gɛ. Kɔm a lakɛ a lɛl-aakil du. Wɛɛ dood hi fu̧u̧zig a lɛl sɛw hi zaak a ge.
MRK.2.1	Kuudu yɔ ɔ̧t an eerɛ zaa taarɛ hi talɔ, Yeesu wɛɛz a Kapɛrnayum. Dood hi lag a gi raa du. 
MRK.2.2	Dood kittɔnɔ hi zaa hi mɔks deder, tuur a lukgbarɔ, lɛl-aakil zɛ̧ɛ̧r gɛ. Yeesu gisihi dɔk Bɛt dɔglɔ.
MRK.2.3	Dood zaadɛ hi zaa hi nasɔ hi kamz doo za zaŋgdi hi tɛŋzig tees du. 
MRK.2.4	Yɔ dood saal hi hi̧i̧s deder be, gbɔnɔ daas lɛl taa an hi sɛ̧bsig a Yeesu ge. Hi kar luk zulha, hi mibr lɛlyɔ riitin hi Yeesu der. Hi sis zaŋgd bɔ kus sil ha a tuutir lɛlyɔ hi gɔ gedu. 
MRK.2.5	Yɔ Yeesu gbɛn dood wɔ ɗɔbsigya̧, raa zaŋgd bɔ:
MRK.2.5	a waa be, be bitsum hinha̧a̧l mɔ wɔ bitsɔ.
MRK.2.6	Bɛtmaakdɔkya zaadɛ hi ɗɔɔt nɛ di hi gi zulya̧ hinwark be:
MRK.2.7	a wal yɛrɛ yɛɛl ri gi book ya̧a̧ha̧a̧l a Bɛt zulha nɔ! Bɔ ɗɛɛ an gi bis hinha̧a̧l nɔ? Bɛt gii ɗɛɛ gi gbun kpɔd!
MRK.2.8	Ɓɔrbɔ yɔ Yeesu mɛɛ hinyɔ wɔrɔ hi mɔkig hi kpoos du be, warihi:
MRK.2.8	a nɔ nɛ gin mɔkil anbɔ nɔ? 
MRK.2.9	An be raa doo zaŋgd bɔ a ɗukumɔ mɔ́ loo sil mɔ, mɔ́ ɛmbɔ, hi záá raakɔ a be bitsum hinha̧a̧l mɔ bitsɔ, nɔni ɓaa gi daarlɛl nɔ? 
MRK.2.10	Yɛrɛ ha̧a̧be an nɛ mɛɛ a Za̧a̧n Waa bɔ gin tɛŋk a hɛbtdi an gi bits dood hinha̧a̧lɛ.
MRK.2.10	Raa doo zaŋgd bɔ:
MRK.2.11	a be raamɔ, ɗukumɔ, loom sil mɔ, mɔ wɛɛ mɔ lɛlɛ!
MRK.2.12	A ya̧a̧ gbun bɔ gedu wal bɔ ɗukɔ, loo silɔ tuu a dood lɔlgbar sɛw. Yɔ anbɔ, hi sɛw kɔmsihi gɛrsɛ. Hi wɛɛ hi baan Bɛt hi raa
MRK.2.12	a wí gbɛ̄ndir nɛ hinza riitin an yɛrɛ zaŋ gɛ!
MRK.2.13	Yeesu wɛɛ tuu Kapɛrnayum rek a Galile mɛmbal ya̧. Yɔ dood saal wɔ sɛw hi zaa a ge, goksihi hinɛ.
MRK.2.14	Yɔ gi daako, gbɛn Alfe waawal Lewi ɗɔɔt a toosluk du, 
MRK.2.14	a fɔbzibe!
MRK.2.14	Lewi ɗukɔ fɔge. 
MRK.2.15	Yɔ Yeesu re gi lekhin a Lewi raa du, tooszekya wɔ hi hinha̧a̧lwookya zaadɛ kittɔnɔ hi lekhin lɛlgbunu hi Yeesu , hi walɛsɛrɛ ɔ̧ɔ̧ wɔ, dood kittɔnɔ hi fɔg nɛ be. 
MRK.2.16	Yɔ Bɛtmaakdɔkya wɔ hi gi a Farisaya wɔ hi teesdu hí gbɛ̄n Yeesu gi lekhin hi tooszekya wɔ hi hinha̧a̧lwookya wɔ, hi war walɛsɛrɛ ɔ̧ɔ̧ wɔ:
MRK.2.16	a nɔ ɗɛnt nɛ gi lek hin hi tooszekya wɛrɛ hi hinha̧a̧lwookya wɛrɛ nɔ?
MRK.2.17	Yɔ Yeesu kɛmɔ, wɛɛ 
MRK.2.17	a dood wɔ muulya̧ gi rɔbtɔnɔ hā̧ā̧hi gɛr gɛ, ha̧a̧ gumtil wɔ hiya. Bé zāā an be el dood rɔbɛ gɛ, be zaa an be el hinha̧a̧lya wɔ hiya.
MRK.2.18	Ɔ̧tza ma Yohana Bɛtmɛm Hotingoya walɛsɛrɛ ɔ̧ɔ̧ wɔ hi Farisaya wɔ hi lisig Bɛt leesɛ. Dood hi zaa hi war Yeesu :
MRK.2.18	a dood wɛrɛ hi hinlilko, nɔ fɔkya mɔ wɔ hí lı̄l ya̧nɛ gɛ nɔ?
MRK.2.19	Yeesu wɛɛ goohi:
MRK.2.19	a za̧a̧n nislookya bɔ sa̧a̧mɔ wɔ hi ɗɛɛ hinlilk anyɔ nislookya bɔ gitin hi hii a lottins naab-ɔ̧t ya? Yɔ gitin hi hii be, hí ɗɛ̄ɛ̄ an hi lil gɛ. 
MRK.2.20	Yɛrɛ ɔ̧tyɔ Bɛt gɔ gi ha̧s nis lookya bɔ du gi tuurɔ, hi lil ɔ̧tɔ ge.
MRK.2.21	Doo za gɔ sub gban taakil seg nuktig a gban haŋsil ha gɛ; à labɔ, gban seg bɔ yɔ kpaar gban haŋsil bɔ kpaar gbaŋ za, taakil lɛl bɔ yɔ fɛɛfɛ. 
MRK.2.22	Wɛɛ doo za gɔ kpēl bumhob mukt a tik wɔm du gɛ; à labɔ, bum bɔ nɔɔlɔ yɔ gbɔmr tik bɔ gbɔmrɔ. Bum bɔ hi tik bɔ yɔ hi ha̧tir lɛl gbunu. Yɛrɛ bɛr an hi kpel bum mukt a tik seg du.
MRK.2.23	Ɔ̧tza a Yahuduyaadɛ holum-ɔ̧ti, Yeesu hi walɛsɛrɛ ɔ̧ɔ̧ hi talik a tot bak wɔ du. Yɔ hi gi reko, walɛsɛrɛ ɔ̧ɔ̧ wɔ hi yɛɛl tot wɔ halkigi. 
MRK.2.24	Farisaya wɔ hi war Yeesu gɔ:
MRK.2.24	a sɔ̧ɔ̧mɔ, nɔ walɛsɛrɛ mɔ wɔ hi wook hinyɔ Bɛt maakɔ gāā gbɔnɔ geha a holum-ɔ̧t gɛ nɔ?
MRK.2.25	Yeesu warihi
MRK.2.25	a nɛ́ zaŋgir nɛ hinyɔ Dawda woo ɔ̧tza yɔ dag hinza gɛ, a̧a̧kil gi ha̧a̧g hi doodɔ gɛ ya? 
MRK.2.26	Dawda gul Bɛtluk du, le kok kiml wɔ hi gbaas Bɛto. Maak wɛ dɔg a Bɛtmaakwookya wɔ hii hi le kok kiml wɔrɔ kpɔd. Dawda be loo kok kiml wɔ gaa doodɔ be. Abiyata gii gi Bɛtmaak-wookya gbɔɔl mɔɔt bɔ a ɔ̧tɔ ge.
MRK.2.27	Yeesu 
MRK.2.27	a holum-ɔ̧t gɔys doodɛ; dood hí gɔys holum-ɔ̧t gɛ. 
MRK.2.28	Yɔ anbɔ, Za̧a̧n Waa bɔ gii gi holum-ɔ̧t waar i hɛw.
MRK.3.1	Yɔ Yeesu wɛɛ gi gul a mɔksilluk du, wal za gi du gin naanɔ wɔlɛ. 
MRK.3.2	Dood wɔ hi sɔ̧ɔ̧k Yeesu sɔsɔg a kinsa gi za̧a̧s wal naan wɔlya bɔ a holum-ɔ̧t be, an hi ɗɛɛg dɔgl gɛ̧ɛ̧nuko. 
MRK.3.3	Yeesu raa wal naan wɔlya bɔ:
MRK.3.3	a ɗukum ha a dood lɔlgbar sɛw.
MRK.3.4	Kuudu ɛr dood wɔ hi gi sɔ̧ɔ̧ko:
MRK.3.4	a maak wɛ dɔg a ri? An hí gɔ hin rɔb a holum-ɔ̧t ya? Zaa hí gɔ hinha̧a̧l ya ri? Gi an hí za̧a̧s doo za̧a̧s ya? Zaa gi an hí gbɔŋ-gbɔm ya?
MRK.3.4	Hɔnɛ dood wɔ hi wɛɛ hi kɔm hititi, hí gōō hinza gɛ. 
MRK.3.5	Hin nɔɔs Yeesu yɛ̧ltɔnɔ a kpoosya̧ ɓaatil bɔ gi dɔŋgo. Wɛɛ sɔ̧ɔ̧hi sɛw hi nɔɔtig lɔlɛ. Wɛɛ raa wal bɔ gɔ:
MRK.3.5	a yu̧u̧sum naan mɔ.
MRK.3.5	Naanwɔlya bɔ yu̧u̧s naanɔ, naanɔ bɔ wɛɛ bɛrɔ. 
MRK.3.6	Farisaya wɔ hi gbɛn hin bɔ tal anbɔ nɔɔhi hi tuu a mɔksilluk bɔ gedu, ɓɔrbɔ hi eltin hi da hi mɔksa hi waar bɔ Hirudus doodɔ an hi wɔb kɔlk hi gbɔm Yeesu.
MRK.3.7	Yeesu ɔɔ lɛl bɔ rek hi walɛsɛrɛ ɔ̧ɔ̧ a Galile mɛmbal ya̧. Saal gbɔɔl fɔge. Doodya̧ hi fu̧u̧z a Galile hi a Yahuduya, 
MRK.3.8	a Urusalima, a Udumɛ hɛbt du, a Urdum kasiŋ zaa bɔ ge, hi hɛbt za yɔ sɛ̧ɛ̧b a Tiir dɔŋdi hi Sidɔŋg ge. Saal gbɔɔl bɔ gi zaak Yeesu ge anyɔ hi lag hinyɔ gi wook sɛw.
MRK.3.9	Yɔ anbɔ Yeesu raa walɛsɛrɛ ɔ̧ɔ̧ wɔ an hi tɛbsig lɛmb wansɛ gi ɗɔɔt gedu, an bɔ saal wɔ hi ɓɔ̧ɔ̧g hɛbtdi. 
MRK.3.10	Anyɔ gi za̧a̧sig dood kittɔnɔ, wɔ gums gi hi tɔk sɛw hi zaak ge hi beet an hi ki̧i̧ge. 
MRK.3.11	Loorɛha̧a̧l wɔ gɔ hi bɛɛg gbɛnko, hi gbuut gi muutdu, hi ɓoo kaalɛ:
MRK.3.11	a mɔɔ gi Bɛt waaɔ!
MRK.3.12	Hɔnɛ Yeesu wɛɛ ɓaasihi a bɔ hi raa a bee gi Za̧a̧nɔ.
MRK.3.13	Yɔ Yeesu kar a ga̧a̧t ha elz dood wɔ ha̧a̧ge, hi zaa a ge. 
MRK.3.14	Her dood kooblɛ daa eer gaati wɛɛnihi tɔmsyaadɛ an hi waatin elo, gí yaahi hí dɔg Bɛt dɔglɔ, 
MRK.3.15	hí wɛɛ hí dag tɛŋk an hí nin loorɛha̧a̧l wɔ.
MRK.3.16	Dood koobl daa eerɛ wɔ herihi nuŋgya̧ gɛrɛ: Simɔŋ yɔ Yeesu dɔ̧ɔ̧sig nuŋgɔ zaa a Piyɛr , 
MRK.3.17	Zebede waatɔ walɛ wɔ Yakuba hi yɛ̧ɛ̧tɔ Yohana, dood wɔ Yeesu dɔ̧́ɔ̧́sihi nuŋgya̧ a Bowanɛr, hinɔ raakɔ a bɛlya̧a̧sɛɛk-waatwalɛyɔ. 
MRK.3.18	Andrɛ, Filib, Bartelemi, Mata, Tumas, Alfe waa wal Yakuba, Taadeyus, Simɔŋ Hɛbtwaa Gabs bɔ 
MRK.3.19	hi Yahuda Iskaryudi za̧a̧nyɔ rɛ̧ɛ̧ Yeesu.
MRK.3.20	Yeesu wɛɛ wɛɛ a raa du. Yɔ dood saal wɔ hi wɛɛ hi mɔks a ge gi daarlɛlɛ, dāg gbɔnɔ an gi lehin hi walɛsɛrɛ ɔ̧ɔ̧ hɛw gɛ. 
MRK.3.21	Yɔ Yeesu nɛsɛ ɔ̧ɔ̧ wɔ hi lag anbɔ hi zaa an hí loog hi tɛŋko. Yɔ anbɔ, dood wɔ hi raak be:
MRK.3.21	a taan kol ha.
MRK.3.22	Yɔ Bɛtmaakdɔkya wɔ hi tiiz a Urusalima hi raa:
MRK.3.22	a Yeesu gin loorɛha̧a̧l waar Belzebili a gi muul du.
MRK.3.22	Gii gaag tɛŋk an gi ninin loorɛha̧a̧l wɔrɔ.
MRK.3.23	Yɔ anbɔ Yeesu wɛɛ elihi, dɔgsihi dɔgl hi ya̧a̧daaniki:
MRK.3.23	a Saydanu ɗɛɛ an gi nin zulɔ ri nɔ? 
MRK.3.24	À waar ums za gɛ̧ɛ̧ zulɔ, waar umsɔ ɗɛ̄ɛ̄ an gi er gɛ. 
MRK.3.25	À nɛsums za gɛ̧ɛ̧yyɔ, nɛsums bɔ ɗɛ̄ɛ̄ an gi er gɛ. 
MRK.3.26	À Saydanu ha̧tir zulɔ, gɛ̧ɛ̧ zul ɔ̧ɔ̧nɛ; waar umsɔ bɔ ɗɛ̄ɛ̄ an gi er gɛ, tɛŋkɔ yɔ da̧a̧da̧.
MRK.3.27	Doo za ɗɛ̄ɛ̄ an gi gul a za̧a̧nza tɛŋkya raa du an gi wɔɔl wɔdɔ gɛ, gid wɔ̄b za̧a̧n tɛŋkya bɔ kɛn gɛ. À wɔge, ɗɛɛ an gi loo wɔdɔ sɛw a gi raa du. 
MRK.3.28	Be raasin rɔbo: dood hi ɗɛɛ an hi dag hinha̧a̧lya̧ bisigi hi ya̧a̧ya̧ ha̧a̧l yɔ gɔ hi boo a Bɛt zulha sɛw. 
MRK.3.29	Yɛrɛ za̧a̧nyɔ boo ya̧a̧ha̧a̧l a Bɛt Mɔkilɔ zulha, Bɛt taasig nɛ hinha̧a̧lɔ zaa bisig zaŋ; yɔ anbɔ, woo hinha̧a̧l yɔ gɔ gi waa faa giya.
MRK.3.30	Yeesu dɔgsihi hin bɔrɔ anbɔ yɔ hi raa:
MRK.3.30	a gin loorɛha̧a̧l gi muul du giya.
MRK.3.31	Yeesu nɔɔtɔ hi Yeesu yɛ̧ɛ̧dɛ ɔ̧ɔ̧ hiya hi zaa hi er a lak di, hi yaas Yeesu ya̧a̧ hi elzige. 
MRK.3.32	Saal wɔ hi ɗɔɔt gi dɔŋdi hi 
MRK.3.32	nàà mɔ hi yɛ̧ɛ̧dɛ mɔ hi gi mɔ ɛrk lakɗi.
MRK.3.33	Yeesu goohi:
MRK.3.33	a bɔ gi nàà be hi yɛ̧ɛ̧dɛ be nɔ?
MRK.3.34	Kuudu wɛɛ sɔ̧ɔ̧ dood wɔ hi ɗɔɔt elo, raa:
MRK.3.34	a nàà be hi yɛ̧ɛ̧dɛ be hi gi gɛrɛ. 
MRK.3.35	Za̧a̧nyɔ woo hinyɔ Bɛt ha̧a̧ge, gi yɛ̧ɛ̧ be, siŋg be hi nàà be.
MRK.4.1	Yeesu wɛɛ yɛɛl hingok ɓɛ a mɛmbal ya̧. Yɔ dood saal wɔ hí mɔks a gi dɔŋdi, gii kar a lɛmb du a mɛm ha ɗɔɔtɔ. Wɛɛ saal wɔ hi gi hɛbtdi a mɛmya̧. 
MRK.4.2	Yeesu gogsihi hin kittɔnɔ hi ya̧a̧daaniki. Raasihi a hingokɔ bɔ duge:
MRK.4.3	a kɛnɛ! Bakbalkya za tuu an gi dɔ̧ɔ̧ dɔ̧ɔ̧to. 
MRK.4.4	Hɔnɛyɔ gi dɔ̧ɔ̧k dɔ̧ɔ̧t bɔ, dɔ̧ɔ̧t wɔ zaadɛya̧ hi mɛɛl a gbɔnɔya̧, nɔɔs hi zaa hi sɛ̧ɛ̧. 
MRK.4.5	Dɔ̧ɔ̧t zaadɛ hi mɛɛl a betwaat lɛl du, a lɛlyɔ hɛbt tɔɔ ge gɛ; anyɔ hɛbt ɗɔ̄b lɛlɔ ge gɛ dɔ̧ɔ̧t wɔ hi pir nɔɔktɔnɔ. 
MRK.4.6	Yɔ ɔ̧t haa, dɔ̧ɔ̧t wɔ hi pirɔ hí yāā yɛ̧ɛ̧s gɛ hi dɔ̧ɔ̧, hi wɛɛ hi kootɔ.
MRK.4.7	Dɔ̧ɔ̧t zaadɛ hi mɛɛl a tɛ̧ɛ̧ kobsyaadɛ tees du. Tɛ̧ɛ̧ kobsya wɔ hi hɔɔ hi gbaa dɔ̧ɔ̧t wɔ hi pirɔ. Hinɔ gii dɔ̧ɔ̧t wɔ hi pirɔ hí hum gɛ. 
MRK.4.8	Hɔnɛ dɔ̧ɔ̧t zaadɛ wɔ hi mɛɛl a hɛbt rɔb lɛl du be, hi pirɔ hi hɔɔ hi hibɔ. Zaadɛ hi tuus gaat dumbili taarɛ, zaadɛ gaat dumbili nɔɔngbunu, wɛɛ zaadɛ wɔ be gaat yɔ̧ɔ̧lɔ nɔɔnɛ.
MRK.4.9	Yeesu wɛɛ raa:
MRK.4.9	a za̧a̧ni gin tɔn an gi kɛmɔ, gi kɛmɔ!
MRK.4.10	Yɔ Yeesu hɛml hi saal bɔ, dood wɔ hi er nɛ el hi walɛsɛrɛ ɔ̧ɔ̧ wɔ koobl daa eerɛ, hi zɔ̧ge an gi wad ya̧a̧daanik wɔ hinya̧. 
MRK.4.11	Yeesu goohi:
MRK.4.11	a Bɛt zuns nɛɛ hinyɔ gi gi wáát du doosɛ, yɛrɛ dood zaadɛ hi kɛŋk hin wɛrɛ sɛw dɔglya̧ an ya̧a̧daanikyɔ, ya̧a̧nɛ. 
MRK.4.12	An dood wɔ hi gbor lɔlseeki, wɛɛ hí gbɛ̄n hinɔ gɛ, hi gbor tɔnlaki, wɛɛ hí kɛ̄m gɛ; an bɔ̄ dood wɔrɔ hi zɛmr kpoosya̧ a Bɛt ge, gi bitsihi hinha̧a̧lya̧.
MRK.4.13	Yeesu wɛɛ 
MRK.4.13	a nɛ́ kɛ̄m ya̧a̧daanik yɛrɛ hinɔ gɛ ya? Nɛ yɛrɛ nɛ́ kɛm ya̧a̧daanik wɔ sɛw hinɔ ri? 
MRK.4.14	Bakbalkya gi an za̧a̧nyɔ gi raak Bɛt dɔglɔ. 
MRK.4.15	Dood zaadɛ hi riitin an gbɔnɔya̧yɔ. À lɛlyɔ Bɛt dɔglɔ tuur ge: yɔ hi bɛɛ Bɛt dɔglɔ lako, Saydanu zaa wɔɔ dɔgl lukt bɔ hi kpoos du.
MRK.4.16	Gbunɔ, zaadɛ hi dag dɔ̧ɔ̧t a hɛbt betya ha. Hi kɛm Bɛt dɔglɔ hi ta̧a̧ nɔɔktɔnɔ hi hato. 
MRK.4.17	Hɔnɛ hí ɔ̄ɔ̄ an dɔglɔ gi yaa yɛ̧ɛ̧sɔ hi kpoos du gɛ. Hi wa̧a̧ dɔglɔ hi kpoos du am kaasi. Ya̧a̧rhant gɔ bɛɛ tuuruko, zaa be zɛksil a Bɛt dɔglɔ dɔŋgo, ɓɔrbɔ hi maatɔ.
MRK.4.18	Dood zaadɛ be, hi dag dɔ̧ɔ̧t a tɛ̧ɛ̧ kobsya teesdu, hi kɛm Bɛt dɔglɔ; 
MRK.4.19	waal mɔkilɔ wɔ, hi rɔɔs ɗɔkum maatilya, hi ɗɔkum zaadɛ gaŋsɛ gaŋsɛ hi gul hi yɛ̧g dɔgl bɔ hi kpoos du, dɔgl bɔ wōō hinza ma hi kpoos du gɛ. 
MRK.4.20	Dood zaadɛ hi dag hin dɔ̧ɔ̧t bɔ a hɛbt rɔb lɛl du; doodya̧ hii kɛm Bɛt dɔgl bɔ dɔ̧ɔ̧tɔ hi dag hi kpoos du, hi tuus gaato; zaa tuus gaat dumbili taarɛ, zaadɛ hi tuus gaat dumbili nɔɔn-gbunu, zaadɛ be hi tuus gaat yɔ̧ɔ̧lɔ nɔɔnɛ.
MRK.4.21	Yeesu raa:
MRK.4.21	a doo za gɔ kamz pitila kpook kubt a dɔn du ya? Zaa lab gɛ yaat a leeso wɛɛdis ya? Nɛ wii ma a lɛlyɔ gɔ hi wiik pitila ge mi? 
MRK.4.22	Nɛ hinza yaatilya taa an hi ɔɔg midigɔ; wɛɛ hinza luurya taa an hi ɔɔg mɛksigɔ a dood lɔlgbar sɛw du. 
MRK.4.23	Za̧a̧ni gin tɔn an gi kɛmɔ, gi kɛmɔ.
MRK.4.24	Yeesu 
MRK.4.24	a oon hinyɔ nɛ kɛŋkyɔ bɛttɔnɔ. Bɛt gi goonsin hin hi kɔlwaa yɔ nɛ gis dood zaadɛ hin goonik be; hí wɛɛ hí gaan zaa ha. 
MRK.4.25	Gɔ gi anbɔ za̧a̧nyɔ gin hinza, gi dag zaa ha. Wɛɛ za̧a̧nyɔ taan gɛ be, hi ha̧s fɛŋwaa bɔ da gin nɛ hɛw.
MRK.4.26	Yeesu raa ɓɛ:
MRK.4.26	a hinyɔ riitin hi Bɛt wáátɔ gɛrɛ: doo za dɔ̧ɔ̧ dɔ̧ɔ̧t a gi bak du. 
MRK.4.27	Gi gi yokyo, gi gi lɔlɛ, yɛms du hi lurk du, dɔ̧ɔ̧t bɔ gi pirko gi hɔɔko, mɛ̄ɛ̄ an ri gɛ. 
MRK.4.28	Hɛbt bɔ hi zulɔ pis dɔ̧ɔ̧t wɔ. Yɛɛlɔ, dɔ̧ɔ̧t bɔ tɛŋtigɔ pirɔ, wɛɛ hɔɔ hibɔ kɛ̧ɛ̧ lɔlɛ, 
MRK.4.29	gaatɔ wɔ gɔ hi bɛɛ raŋko, wal bɔ baar woosɔ hi rɔŋsɔ anyɔ ɓɛsɔ rii.
MRK.4.30	Yeesu raa ɓɛ:
MRK.4.30	a wɛ gogsin nɔ hinɔ gi riitin hi Bɛt wáátɔ nɔ? Wɛ gogsin hi nɔ ya̧a̧daanikɔ nɔ? 
MRK.4.31	Bɛt waar umsɔ riitin an sitahi lɛŋksɛ: gɔ hi lugig a hɛbtdi, dɛɛb daar hin lɛŋks zaadɛ wɔ waal du sɛw. 
MRK.4.32	Hɔnɛ gɔ hi lugige, pirɔ, hɔɔ, tɔɔ daar tɛ̧ɛ̧ wɛl gbunya zaadɛ wɔ sɛw. Yaa yā̧a̧n gbɔlɛ an nɔɔs hi nɛbt zɛk a zeksɔ gedu.
MRK.4.33	Yeesu gaa hingokɔ wɔ sɛw hi ya̧a̧daanik kittɔnɔ anbɔ labɔ; gog an wɔ hi gisig lako, hi ɗɛɛ kɛŋko. 
MRK.4.34	Gɔ́ bōōsihi hinza gi ɔsihi ya̧a̧daanik dɔk du gɛ. Hɔnɛ yɔ gɔ gi nɛ hi walɛsɛrɛ ɔ̧ɔ̧ wɔ hi ɔ̧ɔ̧kya̧, gisihi wadig hin sɛw.
MRK.4.35	A lɛɛsig du yɔ ɔ̧t legɔ, a ɔ̧t gbuna bɔ duge, Yeesu raa walɛsɛrɛ ɔ̧ɔ̧:
MRK.4.35	a wɛ tal a mɛmbal kasiŋ zaa bɔ ge.
MRK.4.36	Yɔ hi ɔɔ saal bɔ, walɛsɛrɛ ɔ̧ɔ̧ wɔ hi kam Yeesu a lɛmb du, a lɛmb bɔ da giz nɛ gedu. Lɛmb zaadɛ hi sɛ̧ɛ̧b nɛ hi gi di be.
MRK.4.37	Wɛɛ zɛk za ha̧a̧l yɛɛl fɛk hi tɛŋko; yɔ mɛmɗukil wɔ hi ga̧a̧y a lɛmb du gi daarlɛlɛ, lɛmb bɔ yɛɛl hi̧i̧sigyɔ. 
MRK.4.38	Yeesu gi yok nɛ a lɛmb kuudu, gbaa zulɔ a kal ha. Walɛsɛrɛ ɔ̧ɔ̧ wɔ hi kpooge, hi 
MRK.4.38	a Hingokya! Wɛ wɔrɔ! Hin yɛrɛ lɛ rɛ gɔsum hinza gɛ ya?
MRK.4.39	Yeesu rɛmɔ, ya̧a̧l zɛk bɔ, wɛɛ raa mɛmbal bɔ:
MRK.4.39	a sēemɔ! Kɔm sob, bɔmɔ namɔ!
MRK.4.39	Zɛk bɔ kɔmɔ, lɛl ɗagl gɔ. 
MRK.4.40	Wɛɛ raa walɛsɛrɛ wɔ:
MRK.4.40	a hoob gin ha̧a̧k nɔ? Nɛ taan ɗɔbsil ket ya?
MRK.4.41	Hɔnɛyɔ hoob ha̧a̧hi yɛ̧ltɔnɔ be hi wɛɛ hi watin hi tees du:
MRK.4.41	a bɔ za̧a̧n yɛrɛ ɔ̧nɛ, zɛk hɛw hi mɛm hi lagsig tɔn yɔ?
MRK.5.1	Hi wɛɛ hi tuur a mɛmbal kasiŋ zaabɔ a Gerezanɛ hɛbt du ge. 
MRK.5.2	Anyɔ Yeesu gi silk a lɛmb du, wɛɛ ɓɔrbɔ doo za yɔ gin loorɛha̧a̧l muul ɗu tuuz a loorlɛlɛ zaa dagtin hi giya. 
MRK.5.3	Za̧a̧n bɔ gɔ gi waak a loorlɛlɛ. Doo za ɗɛ̄ɛ̄ an gi wa̧a̧ge gi wɔg hi ba̧a̧ntus hɛw gɛ. 
MRK.5.4	Gɔ hi wɔb dɔɔɔ wɔ hi gbɔɔsi, naanɔ wɔ hi ba̧a̧ntusɛ, wɛɛ kaatir ba̧a̧ntus wɔ. Za̧a̧n za tɛŋkya taa an gi daarig be.
MRK.5.5	Faa, yɛms bed hi lurk bed gi lɛɛlik a loor lɛlɛ, a ga̧a̧t ha, gi ya̧a̧ɓoolik be, wɛɛ gi muulɔ ɓuukig hi bet be. 
MRK.5.6	Yɔ gbɛn Yeesu lakyɔ̧ɔ̧rɛ, nɔɔz zaa zagl gi muutdu. 
MRK.5.7	Ɓooya̧a̧ ha̧a̧ltɔnɔ 
MRK.5.7	a dɔgl be gidu hi mɔɔ ya, Yeesu Bɛt Yɔ Gi Gbɔɔl Gi Daarlɛl waaɔ? Be zɔ̧mɔ hi ya̧a̧ hɛmnt a Bɛt nuŋg du an bɔmɔ ha̧a̧nib ya̧a̧rɛ.
MRK.5.8	Yɔ Yeesu raa nɛ:
MRK.5.8	a loorɛha̧a̧lɛ tuum za̧a̧n yɛrɛ gi muuldu ro!
MRK.5.8	Za̧a̧n bɔ gi dɔg anbɔ. 
MRK.5.9	Yeesu wɛɛ ɛr za̧a̧n bɔ:
MRK.5.9	a nuŋg mɔ a ri?
MRK.5.9	Za̧a̧n bɔ goo raa ge:
MRK.5.9	a nuŋg be a Saalɛ, anyɔ wi gi kittɔnɔ.
MRK.5.10	Za̧a̧n bɔ zɔ̧ Yeesu hi tɛŋko, an bɔgi yaa loorɛ-ha̧a̧l wɔ a hɛbt za dɔɔmi. 
MRK.5.11	A lɛlɔdi hab kittɔnɔ hi tɔk hɛt a ga̧a̧t dɔŋya̧di. 
MRK.5.12	Wɛɛ loorɛha̧a̧l wɔ hi zɔ̧ge:
MRK.5.12	a yaawi a hab wɛrɛ hi, an wi da wi gul hi muul du.
MRK.5.13	Yɔ Yeesu ta̧a̧ a rekinɛ, hi tuu za̧a̧n bɔ muulɛ, hi rek hi gul a hab wɔ hi muul du. Hab wɔ sɛw hi sɛ̧ɛ̧b hin duk eerɛ, hi bindɔ hi nɔɔ hi tii a kasiŋ disɛ, hi re hi gi̧i̧l a mɛmbal du, hi wɔrɔ.
MRK.5.14	Hab nɛɛrɛwaat wɔ hi nɔɔ hi ren ramsɔ, hi fɔk a waal gbɔɔl du hi a raat dɛɛt wɔ du. Dood hi zaa hi sɔ̧ɔ̧ hinyɔ tuurɔ. 
MRK.5.15	Yɔ hi tuur a Yeesu dɔŋdi hi gbɛn za̧a̧n bɔ gin nɛ loorɛ ha̧a̧l wɔ muul du yɔ raa nɛ a nuŋg be a Saalɛ, gi ɗɔɔtugo. Heg gbandilɔ hamad, mɔkilɔ gi rɔbtɔnɔ. Yɔ hi gbɛn anbɔ hoob ha̧a̧hiha̧.
MRK.5.16	Wɔ hi gbɛn hinyɔ tuur anbɔ sɛw hi fɔks wɔrɔ hinyɔ tuur a loorɛha̧a̧lya bɔ gi muulɛ, hi hinyɔ tuur a hab wɔ hi muulɛ. 
MRK.5.17	Yɔ anbɔ hi wɛɛ hi zɔ̧ Yeesu an gi ɗuk gi ɔɔ hɛbtya̧ bɔ.
MRK.5.18	Yɔ Yeesu gi kark lɛmb du, za̧a̧n bɔ gin nɛ loorɛha̧a̧l wɔ muul du zɔ̧ge an gi kɔm elo. 
MRK.5.19	Yeesu tā̧ā̧ gɛ. Wɛɛ 
MRK.5.19	a wɛɛm mɔ lɛlɛ, a dood mɔ hi; mɔ fɔksihi hinyɔ Waar woosum sɛw hi kpoosɔ gaattɔnɔ.
MRK.5.20	Za̧a̧n bɔ rek yɛɛl hinyɔ Yeesu woosig nɛ fɔkig a lɛlyɔ gɔ hi el a Waal Gbɔlɛ Koobl ge. Hi sɛw kɔmsihi gɛrsɛ.
MRK.5.21	Yɔ Yeesu wɛɛ gi siz lɛmb du a mɛmbal kasiŋ zaabɔ fu̧u̧nɛ ge, saal za nɔ gbɔɔl hi zaa hi mɔks gi dɔŋdi. Gii be gi erk a mɛm ya̧di. 
MRK.5.22	Yɔ mɔksillukya gbɔlɛ wɔ zaaya̧ gbun bɔ nuŋgɔ a Yayirus tuur gi gbɛn Yeesu , zagl gi dɔŋdi. 
MRK.5.23	Zɔ̧ge hi ya̧a̧ hɛmnti, raa
MRK.5.23	a waa be siŋg gum ha̧a̧ltɔnɔ sɛ̧ɛ̧b tɔdigyɔ. Zaam mɔ gbaasig naan muulɛ an gums bɔ gi gogsige gi za̧a̧!
MRK.5.24	Yeesu retin hi giya. Saalzanɔ gbɔɔl fɔge hi gig ɓɔ̧ɔ̧k tees du be. 
MRK.5.25	Nis za lis gig fɔk wɛl koobl daa eerɛ. 
MRK.5.26	Ha̧a̧ nɛ ya̧a̧r gbɔɔltɔnɔ a gɛr kitɛ naan du, waks tusɔ kpɔkkrɔ; gumsɔ bɔ da̧a̧ gɛ be, wɛɛ gi yɛ̧sugo yɛ̧sugo. 
MRK.5.27	Hɔnɛyɔ kɛm hi book Yeesu nuŋgɔ, zaa a saal bɔ gedu, zaa gi kuudu ɓi̧i̧ gbandilɔ. 
MRK.5.28	Da raa nɛ be
MRK.5.28	a à be ki̧i̧ gbandilɔ bɔ gii mɔɔti, yɔ be za̧a̧za̧.
MRK.5.29	Yɔ ɓi̧i̧ Yeesu gbannɔ bɔ anbɔ, lisɔ bɔ da̧a̧ ɓɔrbɔ, kɛm hinza a gi muul du an kosgumnɔ bɔ da̧a̧da̧. 
MRK.5.30	Ɓɔrbɔ Yeesu mɛɛmɛ a tɛŋk za tuu be muul du. Zɛ̧mr a saal tees bɔ gedu, warɔ:
MRK.5.30	a bɔ ki̧i̧ gbandil be nɔ?
MRK.5.31	Walɛsɛrɛ ɔ̧ɔ̧ wɔ hi 
MRK.5.31	a mɔ gbɛn saal gi mɔ ɓɔ̧ɔ̧k be, mɔ wɛɛ mɔ wark bɔ ma a bɔ ki̧i̧ be?
MRK.5.32	Hɔnɛ Yeesu zɛ̧btir lɛl hi lɔl gi dɔŋdi an gi gbɛn za̧a̧nyɔ gɔ hinɔ. 
MRK.5.33	Yɔ nis bɔ mɛɛ hinyɔ tursige, bee hoobo, zaa zagl Yeesu dɔŋg di raasig hin sɛw hi rɔbo. 
MRK.5.34	Yeesu 
MRK.5.34	a waa be siŋgo, ɗɔbsig mɔ za̧a̧sumza̧a̧sɔ. Rekum bɛttɔnɔ, bɔ gums mɔ bɔ gi wɛɛsum zaa.
MRK.5.35	Yɔ Yeesu gi dɔk anbɔ tɛ̧, ramsyaadɛ hi fu̧u̧z a Yayirus raa du hi zaa hi raa Yayirus:
MRK.5.35	a waa mɔ bɔ wɔɔrɔ. Mɔ mɔɔsig Hingokya bɔ nɔ?
MRK.5.36	Yeesu kɛ̄msihi dɔglya̧ bɔ hi book gɛ. Wɛɛ raa Yayirus:
MRK.5.36	a bɔ hoob gi ha̧a̧mɔ, ɗɔbsum kpɔd.
MRK.5.37	Gāā doo za gbɔnɔ an gi fɔg ma gɛ, gɛ Piyɛr , hi Yakuba, hi yɛ̧ɛ̧tɔ Yohana. 
MRK.5.38	Yɔ hi tuur a Yayirus raa du, a lɛlyɔ gbɛn saal ɗɔbtɛ ge, hi gɔk namsɛ; dood hi kaako, hi sɛɛbik be. 
MRK.5.39	Yeesu gul raa bɔ gedu, warihi
MRK.5.39	a nɛ gɔk namsɔ nɔ be? Nɛ kaak nɔ? Waa bɔ wɔ̄r gɛ, gi yokyo.
MRK.5.40	Dood hi kpɛ̧ɛ̧lig-kpɛ̧ɛ̧lɔ. Yeesu tuusihi lak di sɛw. Loo waa wɔrk bɔ baatɔ hi nɔɔtɔ, hi wɔ hi gitin elo, hi gul a lɛlyɔ waa bɔ gi gedu. 
MRK.5.41	Rek wa̧a̧ waa bɔ naan muulɛ 
MRK.5.41	a ꞋꞋTalita kumꞋꞋ,
MRK.5.41	hinɔ raakɔ:
MRK.5.41	a wawayɔ, be raamɔ, ɗukum ha!
MRK.5.42	Ɓɔrbɔ wawa bɔ ɗuk yɛɛl ɛmbikyɔ. Wawa bɔ gin wɛl kooblɛ daa eerɛ. Yɔ dood hi gbɛn hin bɔ lab kɔmsihi gɛrs yɛ̧ltɔnɔ. 
MRK.5.43	Yeesu wɛɛ ɓaasihi an bɔhi raas za̧a̧n za hinɔ. Kuudu wɛɛ 
MRK.5.43	a gaan wawa bɔ lees gi le.
MRK.6.1	Yeesu ɔɔ lɛl bɔ rek a waal yɔ tɔɔ gedu. Walɛsɛrɛ ɔ̧ɔ̧ wɔ hi fɔge.
MRK.6.2	Yɔ Yahuduya wɔ holum-ɔ̧tya̧ tuurɔ, Yeesu yɛɛl hingok a mɔksilluk du. Dood kit wɔ hi gisig dɔglɔ lako, kɔmsihi gɛrs gbɔɔltɔnɔ. Hi war
MRK.6.2	a hin wɔrɔ hi gisig fu̧u̧zig hi anbɔ? Dag nɔ nɛ hinmɛɛkɔ anyɔ hi gɛrs wɛrɛ gi wooko?
MRK.6.3	Nɛ gii gi ma Mariyama waawal tɛ̧ɛ̧hɛɛkya bɔ ma mi? Nɛ gi ma Yakuba hi Yozɛs hi Yahuda hi Simɔŋ hindaya̧ gii ma mi?
MRK.6.3	Nɛ siŋdɛya̧ hi waak a wɛ teesdu dihɛ ma mi?
MRK.6.3	Hin bɔ lab gii gi dood wɔ hi dɔg hin anbɔ ya̧a̧nik an bɔhi ɗɔbs Yeesu . 
MRK.6.4	Hɔnɛyɔ anbɔ Yeesu 
MRK.6.4	a hi ta̧a̧k Bɛtya̧a̧kɛŋkya a lɛl sɛw. Yɛrɛ wɛɛ gi doo tɔsi a gi mɔɔklɛlɛ, a nɛsɛ ɔ̧ɔ̧ hi doodɔ hi tees du.
MRK.6.5	Yeesu ɗɛ̄ɛ̄ an gi woo gɛrs dihɔ gbun mɔɔt gɛ; gɔ gbaa naanɔ gii kpɔd a gumtil zaadɛ wɔ hi muul gi za̧a̧sihi. 
MRK.6.6	Hin kɔms Yeesu gɛrsɛ anyɔ dood wɔ hi ta̧a̧ ɗɔbsig gɛ. Wɛɛ, Yeesu ɛmb gbɛ̧ɛ̧ka a raat dɛɛt wɔ hi sɛ̧ɛ̧b di gedu ɓɛ, gi hingok nɔɔha.
MRK.6.7	Elz walɛsɛrɛ ɔ̧ɔ̧ wɔ koobl daa eerɛ yɛɛlihi yaak a lɛl za eerɛ, eerɛ. Gaahi tɛŋk an hi ɗɛɛ loorɛha̧a̧l wɔ, 
MRK.6.8	wɛɛ 
MRK.6.8	a rɔ̀bs bɔ nɛ reko, bɔnɛ loo hinza, gi sɔɔl gɛ. Bɔnɛ loo koko, bɔnɛ loo saa, an tus hɛw a nɛ ziba du, bɔnɛ loo. 
MRK.6.9	Hegin taal nɛ, bɔnɛ heg gbandil eerɛ.
MRK.6.10	Wɛɛ 
MRK.6.10	a gid nɛ tuur a waal gbɔɔl du, nɛ́ kɔm a raa yɔ gɔ hi elin duge, gi tuur an nɛ ɗuk nɛ ɔɔ waal bɔ. 
MRK.6.11	Gid nɛ rek a lɛlyɔ dood wɔ hi waak ge hí zēnɛ gɛ, hi insin dɔgl nɛ bɔ kɛŋko, ɗukin hɔdi, nɛ́ pub luus wɔ nɛ dɔɔ muulɛ, an gi wɛɛsihi hinmɛksingoya.
MRK.6.12	Walɛsɛrɛ wɔ hi res dood wɔ Bɛt dɔgl bɔ dɔk gɔ an hi zɛmr kpoosya̧. 
MRK.6.13	Hi nink loorɛha̧a̧l kittɔnɔ, hi wɛɛ hi gis gumtil kittɔnɔ kurum huuko hi gihi za̧a̧sugo. 
MRK.6.14	Anyɔ hi book Yeesu nuŋggɔ lɛl sɛwi, waar Hirudus lag hi book Yeesu dɔglɔ. Dood zaadɛ hi raako:
MRK.6.14	a Yohana bɔ gi dood hotingo nɛ Bɛtmɛm gii wɛɛ gi rɛml a wɔrk du. Yɔ anbɔ gii gin tɛŋk hɛw an gi woo gɛrsɛ.
MRK.6.15	Hɔnɛ dood zaadɛ hi wɛɛ hi raako:
MRK.6.15	a Eliya giya.
MRK.6.15	Zaaɗɛ hi raak ɓɛ:
MRK.6.15	a riitin hi Bɛtya̧a̧kɛŋkya wɔ amntɔnɔ zaaɔ giya.
MRK.6.16	Yɔ Hirudus kɛm anbɔ raa:
MRK.6.16	a Yohana bɔ gi dood hotingo nɛ Bɛtmɛm giya! Be dɛ̧ɛ̧r zulɔ be, wɛɛ rɛmlɔ!
MRK.6.17	Yɔ amntɔnɔ be, Hirudus hi zulɔ gii ta̧a̧ an doodɔ hi wa̧a̧ Yohana hi wɔ̀ge, hi yaag luknɔ du. Woo hin bɔrɔ a yɛ̧ɛ̧tɔ Filib nistɔ Hiruduya yɔ gii wɛɛ gi wɔɔg gi dɔŋgo. 
MRK.6.18	Hinɔ gii Yohana gi da gi raa Hirudus:
MRK.6.18	a rı̄ı̄ an mɔ waa hi yɛ̧ɛ̧ mɔ nisɔ gɛ!
MRK.6.19	Nis bɔ Hiruduya kɛ̄m anbɔ, hin nɔɔgnɔ a Yohana zulha, yɔ anbɔ gbaasig ya̧a̧burs an gi gbɔŋge, wɛɛ ɗɛ̄ɛ̄ gbɔnɔɔ lɛl gɛ be. 
MRK.6.20	Anyɔ Hirudus mɛɛ a Yohana gi doo hinrɔb wookya, doo gaati, hoobha̧a̧ge gig ooko. Gɔ gisig dɔglɔ kɛŋko, yɔɔgyɔ, wɛɛ gisig lak dɔglɔ hi hat be.
MRK.6.21	Bɔ labɔ, ɔ̧tyɔ ha̧a̧ nis bɔ Hiruduya tursig gɔ a Hirudus wɛlɔ yɔ hi mɔɔg naabɔ gedu. Hirudus gaa dood woosyaadɛ ɔ̧ɔ̧ gbɔlɛ wɔ hi laya gbɔlɛ wɔ, hi ɗɛntɛ zaadɛ gbɔlɛ rɔbɛ wɔ hi fu̧u̧z a Galile lees gbɔɔltɔnɔ. 
MRK.6.22	Nis bɔ Hiruduya waasiŋ gul nabhin gɔ a waar bɔ muut du a luk du naas lɛl du. Yɔ hin har Waar bɔ Hirudus hi rɔ̀bɛ ɔ̧ɔ̧ wɔ, raa wawa bɔ gɔ:
MRK.6.22	a ɛribe hinyɔ ha̧a̧mɔ, be gaam hinɔ.
MRK.6.23	Wɛɛ dɛŋglsig hin anyɔ lɛ:
MRK.6.23	a be dɛŋglsum hin a hinyɔ gɔ mɔ ɛr hage, an hɛbt be gbaŋ za hɛw, be gaamɔ.
MRK.6.24	Wawa bɔ tuu re ɛr nɔɔtɔ gɔ:
MRK.6.24	a nàà be, gi an be ɛr nɔ?
MRK.6.24	Nɔɔtɔ ta̧a̧:
MRK.6.24	a ɛrum Yohana bɔ gi hotingo nɛ dood Bɛtmɛm zulɔ bɔ giya.
MRK.6.25	Wawa bɔ wɛɛz nɔɔktɔnɔ a waar bɔ ge, ɛrige:
MRK.6.25	a ha̧a̧be an mɔ dɛ̧ɛ̧z Yohana Bɛtmɛm Hotingoya bɔ zulɔ ɓɔryɔ, mɔ gaab a hɛb du.
MRK.6.26	Waar bɔ lag anbɔ kpoosɔ ɗɔɔbɔ; an hinyɔ dɛŋgl a rɔ̀bɛ wɔ hi lɔlgbar be, hā̧a̧g an gi ans wawa bɔ hinyɔ ɛrig gɛ be. 
MRK.6.27	Wɛɛ ɓɔrbɔ yaa lɛl-ookya za, raag a gi dɛ̧ɛ̧z Yohana zulɔ bɔ gi kamzɔ. Laaya bɔ rek a luknɔ du dɛ̧ɛ̧z Yohana zulɔ bɔ
MRK.6.28	kamz a hɛb du, zaa gaa wawa bɔ, wɛɛ wawa bɔ zaa gaa nɔɔtɔ. 
MRK.6.29	Yɔ Yohana walɛsɛrɛ ɔ̧ɔ̧ wɔ hi lag dɔglɔ anbɔ labɔ, hi zaa hi loo Yohana wɔrkɔ bɔ hi re hi i̧i̧ a loor du.
MRK.6.30	Yeesu tɔmsɔya wɔ hi wɛɛzɔ hi mɔks a gi dɔŋg di, hi fɔksig hinyɔ hi woo, hi hinyɔ hi goks doodɛ. 
MRK.6.31	Dood wɔ hi zaako, hi wɔ hi wɛɛko hi kiitɔ. Yɔ anbɔ lɛl fɛ̄ɛ̄ Yeesu hi walɛsɛrɛ ɔ̧ɔ̧ wɔ lees lek ma gɛ. Ya̧a̧nɛ gi 
MRK.6.31	a zaan hi beya a lɛl fɛɛtil du an nɛ hol kaasi.
MRK.6.32	Hi re gɔ mukya̧ a lɛmb du a lɛl fɛɛtil du.
MRK.6.33	Hɔnɛyɔ dood kittɔnɔ hi gbɛnihi reko. hi mɛksihimɛksɔ; dood wɔ a waal gbɔlɛ wɔ du sɛw hi nɔɔ hi dor a lɛlyɔ Yeesu hi walɛsɛrɛ ɔ̧ɔ̧ wɔ gɔ hi tuur nɛ ge. 
MRK.6.34	Yɔ Yeesu gi tuuzig a lɛmb du gi gbɛn saal gbɔlɛ wɔ, hi ha̧a̧sig ya̧a̧r be; hi riitin ma an tam wɔ hi taan nɛɛra. Wɛɛ yɛlsihi hingok kittɔnɔ. 
MRK.6.35	Anyɔ ɔ̧t gi leko, Yeesu walɛsɛrɛ ɔ̧ɔ̧ wɔ hi sɔɔ gi dɔŋdi. 
MRK.6.36	Hi 
MRK.6.36	a ɔ̧t leegɔ, lɛl yɛrɛ gi hɛtdɔŋg be; yaam dood wɔ a raat wɔ hi sɛ̧ɛ̧b di gedu an hi re hi zebz hinyɔ gɔ hi le.
MRK.6.37	Yeesu wɛɛ goohi:
MRK.6.37	a nɛɛ hi zul nɛ, gaanɛhi leesɛ!
MRK.6.37	Walɛsɛrɛ ɔ̧ɔ̧ wɔ hi wɛɛ hi ɛrige:
MRK.6.37	a ha̧a̧mɔ an wi re wi zebz kok kiml hi tus gaat tɛmɛrɛ eerɛ an wi zaa wi gaahi hi le ya?
MRK.6.38	Yeesu wɛɛ ɛrihi:
MRK.6.38	a nɛ gin kok kiml baari? Rekinɛ nɛ sɔ̧ɔ̧zɔ.
MRK.6.38	Yɔ hi wɛɛ hi watin hi teesdu, hi wɛɛ hi raasige:
MRK.6.38	a wi gin kok kiml nɔɔn hi dut eerɛ.
MRK.6.39	Wɛɛ raa walɛsɛrɛ ɔ̧ɔ̧ wɔ a raan dood hi ɗɔɔt mɔksillɛl gbunu gbunu a hɛtyɛ̧s wɔ ha. 
MRK.6.40	Dood wɔ hi ɗɔɔt mɔksillɛl kittɔnɔ. Mɔksillɛl gbunu dood hi gi du yɔ̧ɔ̧lɔ nɔɔnɛ, zaa dumbili nɔɔnɛ. 
MRK.6.41	Yeesu wɛɛ loo kok kiml wɔ nɔɔn hi dut eerɛ wɔ, pɛɛ lɔlɔ wɛɛha, baan Bɛto. Ɓɛɛ kok kiml wɔ, gaa walɛsɛrɛ ɔ̧ɔ̧ wɔ hi gɛ̧ɛ̧s doodɛ. Wɛɛ gɛ̧ɛ̧sihi dut eerɛ wɔ hi sɛw.
MRK.6.42	Hi sɛw hi le hi hi̧i̧. 
MRK.6.43	Walɛsɛrɛ wɔ hi wɛɛn kok kiml ɓɛɛkil wɔ hi dut wɔ zɛ̧ɛ̧r dɛl koobl daa eerɛ. 
MRK.6.44	Walɛ wɔ hi gi saal bɔ gedu hi le lees bɔ sɛw, hi gi duk nɔɔnɛ. 
MRK.6.45	Ɓɔrbɔ Yeesu fɛ̧ɛ̧ walɛsɛrɛ ɔ̧ɔ̧ wɔ an hi kar a lɛmb du, hi dor a mɛmbal kasiŋ zaabɔ ge a Baytizaada gbaŋgi, an gii gi yaak saal wɔ kuudu be. 
MRK.6.46	Yeesu waar ihi, wɛɛ dɔ̀ɔ̀ a ga̧a̧t ha an gi zɔ̧ Bɛto.
MRK.6.47	Yɔ yɛms bulɔ, lɛmb bɔ gi a mɛmbal tees du. Yeesu gi gi gbun a hɛbt di a ɗundir ha. 
MRK.6.48	Wɛɛ gbɛn walɛsɛrɛ ɔ̧ɔ̧ wɔ hi nuuk lɛmb bɔ hi mɔɔto, anyɔ zɛk gihi fɛko gi gihi wɛɛnik kuudu kuudu. A bi̧i̧l ɗɔbt du, Yeesu ɛmz a mɛmbal bɔ hage, rek hii ge, zɛ̧hi, gɔ gi daarihi nɛ daarɔ. 
MRK.6.49	Yɔ walɛsɛrɛ wɔ hi gbɛnig gi ɛmbik a mɛmbal bɔ hage, hi rum a ɗoodyɔ, hi ɓoo kaalɛ. Yɔ hi gbɛnig be, hi sɛw hoob ha̧a̧hiha̧. 
MRK.6.50	Ɓɔrbɔ Yeesu booya̧a̧, 
MRK.6.50	a ɓaasin kpoos nɛ. Beya, bɔ hoob gi ha̧a̧nɛ!
MRK.6.51	Wɛɛ kar zɛ̧hi a lɛmb bɔ gedu; zɛk bɔ erɔ. Hin wɛɛs fɔkya wɔ gɛrs gbɔɔltɔnɔ, 
MRK.6.52	anyɔ hí kɛ̄m kok kiml wɔ gɛrsɔ gɛ; kpoosya̧ ɓaaɓa, ya̧a̧nɛ. 
MRK.6.53	Yɔ hi kar mɛmbal bɔ, hi zaa a Gɛnɛzarɛd hɛbt du, hi ha̧b lɛmbya̧ a haŋkya̧.
MRK.6.54	Yɔ hi bɛɛ tuuk a lɛmb bɔ gedu, dood hi mɛks Yeesu mɛksɔ. 
MRK.6.55	Hi nɔɔ hi wɛɛ a waal bɔ duge sɛw, lɛl yɔ hi kɛm a Yeesu gedu sɛw hi gisig gumtil wɔ kamsig a tɛ̧ɛ̧waak ha. 
MRK.6.56	Lɛlyɔ Yeesu gi rek du sɛw, a raat dɛɛt wɔ du, a waal gbɔlɛ du, hi raat wɔ a hɛt dɔɔ du gedu sɛw, dood hi tudzig gumtil wɔ hi gihi zaanik a luumha hi gig zɔ̧k an gi ɔɔhi hi ki̧i̧ gbandilɔ tɔl wɔ mɔɔti. Dood wɔ hi gig ki̧i̧k sɛw hi za̧a̧kza̧.
MRK.7.1	Farisaya wɔ hi Bɛtmaakdɔkya wɔ zaadɛya̧ hi fu̧u̧z a Urusalima hi mɔks a Yeesu ge. 
MRK.7.2	Hi gbɛn walɛsɛrɛ ɔ̧ɔ̧ wɔ zaadɛya̧ hi lek kok hi naan ɓi̧i̧limyɔ, raakɔ a hí nɛ̄ɛ̄ naanya̧ anyɔ Farisayaadɛ maak dɔg gɛ.
MRK.7.3	Ya̧a̧nɛ, Farisaya wɔ hi Yahuduya wɔ zaadɛya̧ sɛw hi wa̧a̧k maak yɔ ɗɛntɛya̧ ɔnihi: gid hí nɛ̄ɛ̄ naanya̧ rɔbtɔnɔ gɛ, hí lēhin gɛ. 
MRK.7.4	Gɔ hi fu̧u̧z a luumha, hi zaa hi hot maakhotil kete ɓɔr hi ɔɔ hinleko. Hi wa̧a̧k maak zaadɛ wɔ hi dag kittɔnɔ: an mɛmdak wɔ nɛɛtugɔ, hi zaa hi gedig wɔ hi dɔn tus wɔ nɛɛtugɔ. 
MRK.7.5	Farisaya wɔ hi Bɛtmaakdɔkya wɔ hi ɛr Yeesu gɔ:
MRK.7.5	a nɔ nɛ walɛsɛrɛ mɔ wɔ hí fɔ̄b maak yɔ ɗɛntɛ hi gog gɛ, hi lek kokya̧ hi naan ɓi̧i̧lim nɔ?
MRK.7.6	Yeesu goohi:
MRK.7.6	a nɛya, dood mɛlya wɛ, Esaya da dɔgsin rɔbo a Bɛt dɔgl du, anyɔ bi̧i̧: a Bɛt raa: a dood wɛrɛ hi gib ɗɔbsig hi dɔgl tɔsyɔ, wɛɛ kpoosya̧ hɛ̧ml hi beeya. 
MRK.7.7	Ɗɔbsig yɔ hi gib fɔmnuko gi hin tɔsyɔ. Hi gok dɔgl yɔ dood waal du hi woo hi zulya̧ hi wɛɛ hi gogsingo an ginɛ Bɛt dɔgl ɔ̧ɔ̧n giya.
MRK.7.8	Yeesu raa:
MRK.7.8	a nɛ in dɔgl yɔ Bɛt gaa an nɛ wɛɛ nɛ fɔb hinyɔ dood hi gogsinɛ.
MRK.7.9	Wɛɛ 
MRK.7.9	a nɛ nɛ mɛɛ dɔgl yɔ Bɛt gaa bisig yɛ̧ltɔnɔ an nɛ wɛɛ nɛ fɔb maak nɛnɛ ma mi? 
MRK.7.10	Ya̧a̧nɛ Muusa gi raa: a ɗɔbsum baa mɔ hi nàà mɔ; wɛɛ: a za̧a̧nyɔ nii baatɔ, zaa lab gɛ nɔɔtɔ, hi gbɔŋge.
MRK.7.11	Yɛrɛ nɛya, nɛ dɔk a doo gi raa baatɔ, zaabe nɔɔtɔ: a hinyɔ gɔ be kamsum an be ɗansumɔ, be gaa Bɛt gaasɛ, hinɔ gi kɔrbaŋyɔ (raakɔ a gaas yɔ hi gaa Bɛto). 
MRK.7.12	Nɛ́ tā̧ā̧ an za̧a̧n gi ɗaas baatɔ hi nɔɔtɔ gɛ. 
MRK.7.13	An bɔrɔ labɔ, nɛ ha̧tirgo Bɛt dɔgl ɔ̧ɔ̧nɛ a baa nɛ maak bɔ ɔsin nɛ gogsig dood zaadɛ gi dɔŋgo. Nɛ wɛɛ nɛ wook hin zaadɛ anbɔ kittɔnɔ hɛw.
MRK.7.14	Kuudu Yeesu wɛɛ elz dood saal wɔ 
MRK.7.14	a lagsinbe dɔgl be nɛ sɛw, kɛn hin yɛrɛ: 
MRK.7.15	Hinza ɗɛ̄ɛ̄ an gi gul doo buu du gi wɛɛnig ɓi̧i̧limya gɛ. Hinyɔ gi tuuzig a doo kpoos du be, gii gi wɛɛnik doo ɓi̧i̧limya. [ 
MRK.7.16	Za̧a̧ni gin tɔn an gi kɛmɔ, gi kɛmɔ! ]
MRK.7.17	Yɔ Yeesu ɔɔ dood saal wɔ gi gul a raa du, walɛsɛrɛ ɔ̧ɔ̧ wɔ hi ɛrige an gi wadsihi ya̧a̧daanik bɔ hinɔ. 
MRK.7.18	Yeesu ɛrihi:
MRK.7.18	a nɛɛ hɛw zul nɛ taa an nɛ kɛm hinza zaŋ ya? Nɛ́ mɛ̄ɛ̄ a hinyɔ fu̧u̧ a lakdi gi gul a doo buu du ɗɛ̄ɛ̄ an gi wɛɛnig ɓi̧i̧limya gɛ gɛ ya? 
MRK.7.19	Anyɔ hin bɔ labɔ taa gulk a kpoos du gɛ, gi tiik a ha̧d du wɛɛ gi tuuzig a yaatillɛl du. Hin bɔ lab gi raak a lees wɔ sɛw hi taa ɓi̧i̧limyaadɛ.
MRK.7.20	Wɛɛ raa ɓɛ:
MRK.7.20	a hinyɔ gi fu̧u̧zig a doo kpoos du, gii gi wɛɛnik doo ɓi̧i̧limya. 
MRK.7.21	Yɔ anbɔ, a dood kpoos bɔ gedu ro mɔkil ha̧a̧l wɔ hi fu̧u̧zugo: an zɛlko, luurɛ, zulgbɔŋki, 
MRK.7.22	mansi, ɗɔkum ha̧a̧lɛ, ha̧a̧lwooki, maatili, ya̧a̧kɛtili, lɔlha̧a̧lɛ, ya̧a̧ha̧a̧lɛ, zulpɛɛki, hi yooya̧a̧. 
MRK.7.23	Hinha̧a̧l wɔrɔ sɛw hi fu̧u̧zig a doo kpoos du ro hi wɛɛnik doo ɓi̧i̧limya.
MRK.7.24	Kuudu Yeesu ɗuk hɔdi rek a Tiir hɛbt du, re da sil a raa za du, hā̧a̧g an doo za gi mɛɛ a gi raa bɔ gedu gɛ, wɛɛ ɗɛ̄ɛ̄ an gi yaat gɛ be. 
MRK.7.25	Ànyɔ nis za waaɔsiŋ ya̧a̧m gin loorɛha̧a̧l muul du be, yɔ kɛm hi book Yeesu nuŋggɔ anbɔ, zaa zagl gi dɔŋdi. 
MRK.7.26	(Nis bɔ be, rɔ̀byɔ, taa Yahuduya, hi mɔɔg a Femisi, a Siriya hɛbt du. ) Zɔ̧ Yeesu an gi nin loorɛha̧a̧l bɔ gi a waaɔ siŋg bɔ gi muul du. 
MRK.7.27	Yeesu 
MRK.7.27	a ɔɔm ya̧a̧mwaat wɔ hi hi̧i̧ kɛnɛ, hinɔ bɛ̄r an hi loo ya̧a̧mwaat leesya̧ hi bits kaawaat gɛ.
MRK.7.28	Nis bɔ googe:
MRK.7.28	a hɔɔ, mɔ dɔg rɔbo, Ɗɛntyɔ, kaawaat wɔ hi gi a sil ya̧di, hi lek kok rumnt wɔ ya̧a̧mwaat hi zaasil be.
MRK.7.29	Yeesu 
MRK.7.29	a hin bɔrɔ mɔ goo hage, wɛɛm mɔ lɛlɛ; loorɛha̧a̧l bɔ tuutu ma a waa mɔ muul du.
MRK.7.30	Nis bɔ wɛɛ wɛɛ gɔ gi lɛlɛ, zɛm waaɔ bɔ gi kusig sil ha. Loorɛha̧a̧l bɔ tuu gi muul du ma da̧a̧da̧.
MRK.7.31	Hɔnɛyɔ Yeesu ɔɔ Tiir hɛbtɔ, tal a Sidɔŋg, wɛɛ daa a lɛlyɔ gɔ hi el a Waal Gbɔlɛ Koobl ge, wɛɛ wɛɛz a mɛmbal bɔ Galile ge. 
MRK.7.32	Hi kamsig wal za lag-su̧u̧ki, hi zɔ̧g an gi gbaasig naan muulɛ. 
MRK.7.33	Yeesu sɔɔnig aakil du gi gbunu; yɔ hi hɛ̧mltin hi saal bɔ, yaa naanwalɔ a wal bɔ tɔn du, tus seto ki̧i̧n wal bɔ mɛlɔ. 
MRK.7.34	Wɛɛ pɛɛ lɔlɔ wɛɛha, holɔ, wɛɛ raa wal bɔ:
MRK.7.34	a ꞋꞋEfataꞋꞋ,
MRK.7.34	raakɔ
MRK.7.34	a kpɛ̧ɛ̧rumɔ!
MRK.7.35	Ɓɔrbɔ wal bɔ tɔnɔ kpɛ̧ɛ̧rɔ, mɛlɔ wadɔ, wɛɛ yɛɛl ya̧a̧book rɔbtɔnɔ. 
MRK.7.36	Yeesu ɓaas dood sɛw an bɔhi raas hin bɔ lab za̧a̧n za. Wɛɛ gi hi gbork ɓaasigi, hii be hi gbosig dɔglɔ book be. 
MRK.7.37	Yɔ hin bɔ lab kɔms dood gɛrs gbɔɔltɔnɔ, hi wɛɛ hi raa:
MRK.7.37	a hinyɔ gi wook sɛw bɛɛrɔ. Gi wook an lagɛ wɔ hi lagtɔnɛ, su̧u̧kɛ wɔ be hi booya̧a̧!
MRK.8.1	A ɔ̧tɔge saal kit hi mɔks sekto. Yɔ dood wɔ hi taan lees an hi le gɛ, Yeesu el walɛsɛrɛ ɔ̧ɔ̧ wɔ 
MRK.8.2	a dood wɛrɛ hi ha̧a̧sib ya̧a̧rɛ, anyɔ hi gitin hi bee ɔ̧t taarɛ, wɛɛ hi taan lees be. 
MRK.8.3	Àn be yaahi a hi lɛl a̧a̧kili, yɔ hi maatilo a gbɔnɔ di; wɛɛ dood zaadɛ wɔ hi gi hi teesdu hi fu̧u̧z lɛlya̧ hɛmltɔnɔ be.
MRK.8.4	Walɛsɛrɛ ɔ̧ɔ̧ wɔ hi gòòge:
MRK.8.4	a yɔ hi zɛm ma kokɔ ay an hi lenihi hɛdi a hɛt dɔŋg du nɔ?
MRK.8.5	Yeesu ɛrihi:
MRK.8.5	a nɛ gin kok kiml baari?
MRK.8.5	Hi ta̧a̧:
MRK.8.5	a nɔɔn-erɛ.
MRK.8.6	Wɛɛ raa saal wɔ hi ɗɔɔt hɛbt di. Loo kok kiml wɔ nɔɔn-erɛ baan Bɛto, wɛɛ ɓɛɛlɔ, gaa walɛsɛrɛ ɔ̧ɔ̧ wɔ kok wɔ an hi gɛ̧ɛ̧s dood wɔ. Fɔkya wɔ hi gɛ̧ɛ̧s dood saal wɔ kok wɔ. 
MRK.8.7	Hi gin nɛ dut dɛɛt kaasi. Yeesu loo dut wɔ baan Bɛto, wɛɛ 
MRK.8.8	Dood wɔ hi le kok bɔ hi hi̧i̧. Hi wɛɛn kok ɓɛɛkil wɔ zɛ̧ɛ̧r dɛl hi̧i̧sil nɔɔn-erɛ. 
MRK.8.9	Dood wɔ hi gi nɛ kitigya̧ sɛ̧ɛ̧b hin duk nasɔ. Kuudu Yeesu wɛɛ yaahi hi lɛlɛ. 
MRK.8.10	Gii wɛɛ kar ɓɔrbɔ a lɛmb du hi walɛsɛrɛ ɔ̧ɔ̧ wɔ hi rek a Dalmanuta hɛbt du.
MRK.8.11	Farisaya wɔ hi zaa hi yɛɛl hinfaltingo hi Yeesu an hi tolig hi dɔglɛ. Ya̧a̧nɛ hi ɛrig an gi woo hinmɛksingoya gi zuun a tɛŋkɔ fu̧u̧z a Bɛt ge. 
MRK.8.12	Yeesu hol dubtɔnɔ, wɛɛ raa:
MRK.8.12	a nɔ dood wɛrɛ hi waak ɔ̧ti gi zulɛ hi gib gɛrs hinmɛksingoya wark nɔ? Be raasin rɔbo: gɛrs za gbun taa an gi zu̧u̧niy a dood wɛrɛ hii.
MRK.8.13	Wɛɛ ɔɔhi hɔdi, kar lɛmb du rek a mɛmbal kasiŋ za. 
MRK.8.14	Walɛsɛrɛ wɔ hi zɛn kokya̧ look zɛnɔ. Hi gin kok kiml gbun a lɛmb du. 
MRK.8.15	Yeesu 
MRK.8.15	a oonɛ, wa̧a̧n zul nɛ hi Farisaya wɔ hɛ̧ɛ̧tya̧ hi Waar Hirudus hɛ̧ɛ̧tɔ bɔ.
MRK.8.16	Walɛ-sɛrɛ wɔ hi watin hi tees du:
MRK.8.16	a yɔ wɛ taan kok gɛ giya.
MRK.8.17	Yeesu yɔ mɛksɔ, wɛɛ ɛrihi:
MRK.8.17	a nɔ nɛ watingo a yɔ nɛ taan kok gɛ gii nɔ? Nɛ́ wā̧ā̧ hinɔ kpoos du kɛn gɛ, nɛ́ mɛ̄ks hinɔ kɛn gɛ ya? Nɛ gin kpoos ɓaatili ya? 
MRK.8.18	Nɛ gin lɔlɛ, nɛ́ gbɛ̄n gɛ ya? Nɛ gin tɔnɛ, nɛ́ kɛ̄ŋ gɛ ya? 
MRK.8.19	Nɛ́ mɛ̄ks ɔ̧tyɔ be ɓɛls dood duk nɔɔn wɔ kok kiml nɔɔn wɔ gedu gɛ ya? Nɛ wɛɛn kok kiml ɓɛɛkil wɔ dɛl hi̧i̧sil baari nɔ?
MRK.8.19	Hi ta̧a̧ge:
MRK.8.19	a koobl daa eerɛ.
MRK.8.20	Wɛɛ 
MRK.8.20	a yɔ be ɓɛls dood duk nas wɔ kok kiml nɔɔn-er wɔ, nɛ wɛɛn kok ɓɛɛkil wɔ dɛl hi̧i̧sil baari nɔ?
MRK.8.20	Hi ta̧a̧:
MRK.8.20	a nɔɔn-erɛ.
MRK.8.21	Hɔnɛ Yeesu wɛɛ warihi:
MRK.8.21	a nɛ́ kɛ̄ms hinɔ gɛ tɛ̧ ya?
MRK.8.22	Hi zaa a Baytizaada. Dood hi kams Yeesu yɔ̧ɔ̧r za, hi zɔ̧ge an gi ki̧i̧ge.
MRK.8.23	Yeesu wa̧a̧ yɔ̧ɔ̧r bɔ naan muulɛ, kaŋg a raa lako, tutsig set lɔl du, gbaa naan gi muulɛ, ɛrige:
MRK.8.23	a mɔ gbɛnik hinza ya?
MRK.8.24	Wal bɔ pɛɛ lɔlɔ raa:
MRK.8.24	a be gbɛnik dood tii, be gihi gbɛnik an tɛ̧ɛ̧, hi wɛɛ hi ɛmbiko.
MRK.8.25	Yeesu wɛɛ yaa naan gi lɔl du. Yɔ wal bɔ sɔ̧ɔ̧ lɔlɔ gbigi, lɔlɔ kpɛ̧ɛ̧rɔ, gi gbɛnik hin sɛw gaattɔnɔ. 
MRK.8.26	Yeesu yaag gi lɛlɛ, 
MRK.8.26	a bɔmɔ wɛɛ a raa bɔ gedu.
MRK.8.27	Yeesu hi walɛsɛrɛ ɔ̧ɔ̧ wɔ hi rek a raat zaadɛ du, a hɛbt za yɔ nuŋgɔ a Kaysariya-Filipi gedu. Yɔ hi gi gbɔnɔ di, Yeesu war walɛsɛrɛ ɔ̧ɔ̧ wɔ:
MRK.8.27	a dood hi raak a bee bɔ?
MRK.8.28	Hi googe:
MRK.8.28	a zaadɛ hi raak a mɔɔ Yohana Bɛtmɛm Hotingoya bɔ, zaadɛ be, hi raak a mɔɔ Eliya;
MRK.8.28	wɛɛ zaadɛ ɓɛ hi raak a mɔɔ gi Bɛtya̧a̧kɛŋkya amntɛ wɔ zaaɔ.
MRK.8.29	Wɛɛ warihi:
MRK.8.29	a nɛɛ be, nɛ raak a bee bɔ?
MRK.8.29	Piyɛr gòòge:
MRK.8.29	a mɔɔ Masihu bɔ.
MRK.8.30	Gɔ ma Yeesu wɛɛ magihi gɔ an bɔhi raas doo za a bee gi Masihu bɔ. 
MRK.8.31	Hɔnɛyɔ Yeesu yɛls walɛsɛrɛ ɔ̧ɔ̧ wɔ hingoko, 
MRK.8.31	a gi an Za̧a̧n Waa bɔ gi ha̧a̧ya̧a̧r gbɔɔltɔnɔ; ɗɛntɛ Bɛtlukya wɔ hi Bɛtmaakwookya gbɔlɛ wɔ, hi zaa hi Bɛtmaakdɔkya wɔ hi bisige. Hi gbɔŋge, wɛɛ kuudu ɔ̧t taarɛ gi rɛml a wɔrk du.
MRK.8.32	Gisihi raak hin bɔrɔ lab gaattɔnɔ. Piyɛr tɔrige yɛɛlig dɔ̧ɔ̧lik a hinyɔ dɔg anbɔ dɔŋgɔ. 
MRK.8.33	Hɔnɛ Yeesu wɛɛ zɛmr sɔ̧ɔ̧ walɛsɛrɛ ɔ̧ɔ̧ zaadɛ wɔ, wɛɛ dɔ̧ɔ̧l Piyɛr :
MRK.8.33	a Saydanu, da mɔ rek hɔ, hɛmlum hi beya! Mɔ́ mɔ̄k hin an Bɛt gɛ, mɔ mɔkig an dood her.
MRK.8.34	Kuudu elz dood saal wɔ hi walɛsɛrɛ ɔ̧ɔ̧ wɔ, wɛɛ 
MRK.8.34	a za̧a̧n za gi ha̧a̧ge an gi fɔbzibe, gi in zulɔ, gi pɛɛ dɔ̧ɔ̧rɔ gi wɛɛ gi fɔbzibe. 
MRK.8.35	Ya̧a̧nɛ za̧a̧ni ha̧a̧g an gi za̧a̧s kolɔ, gi wagsige; za̧a̧nyɔ gɔ gi wags kolɔ a be dɔŋgo hi Dɔgl Rɔb bɔ gi dɔŋgo, gi za̧a̧sige. 
MRK.8.36	À za̧a̧n za dag waal sɛw, gi wɛɛ gi wags kolɔ, bɛn nɔ?
MRK.8.37	Za̧a̧n za gi an gi gaa nɔ an kolɔ gi za̧a̧ nɔ? 
MRK.8.38	Dood wɔ hi waak ɔ̧ti gi zul hi ɔɔ Bɛt an nis yɔ gi naak mansi gi ɔɔ waltɔ, hi wɛɛ hi gɔk hinha̧a̧lɛ. Za̧a̧n za seem gi ha̧a̧g beya hi dɔgl be a dood wɛrɛ hi teesdu, Za̧a̧n Waa bɔ, gɔ gi zaa a Baatɔ gbɔlums du, hi Bɛt walɛsɛrɛ gaatɛ wɔ, gi ha̧a̧nig seem hɛw be.
MRK.9.1	Yeesu wɛɛ 
MRK.9.1	a be raasin hi rɔbo: dood zaadɛ wɔ hi gi ɗɔɔtig dihɛ hi taa wɔrk zaŋ hi gbɛn Bɛt wáát yɔ gɔ gi zaa hi tɛŋkɔ kete.
MRK.9.2	Yɔ ɔ̧t nɔɔngbun talɔ, Yeesu loo Piyɛr hi Yakuba hi Yohana ka̧hi a ga̧a̧t za hɔɔt ha an hi kɔm hɔ mukya̧. Yɔ hi tuurɔ zɛmr muulɔ hi lɔlgbarɔ. 
MRK.9.3	Gbandilɔ wɔ hi wɛɛ gaattɔnɔ buutɔnɔ fɛr, buutigɔ bɔ, doo za gban buusigya a hɛbt di ɗɛ̄ɛ̄ an gi buus anbɔ gɛ. 
MRK.9.4	Eliya hi Muusa Bɛtya̧a̧kɛŋkya wɔrkɛ amntɛ wɔ hi midsihi, hi bookya̧a̧ hi Yeesu . 
MRK.9.5	Piyɛr raa Yeesu :
MRK.9.5	a Hingokya , bɛr an wɛ gi dihɛ. Wi ɗuks duul taarɛ gbunu mɔnɛ, gbunu Muusa ɔ̧nɛ, wɛ zaa gbunu Eliya ɔ̧nɛ.
MRK.9.6	Piyɛr mɛ̄ɛ̄ hinɔ gɔ gi raa gɛ, yɔ hoobha̧a̧ge hi hinyɔ gbɛnɔ a gi lɔlgbar du. 
MRK.9.7	Kuus za zaa wɛɛ yaatinihi zeksɔ, wɛɛ ya̧a̧ fu̧u̧z a kuus du gi raako:
MRK.9.7	a yɛrɛ gi waa be yɔ ha̧a̧bge hi kpoos be sɛw giya, kɛmsinɛge!
MRK.9.8	Yaala walɛsɛrɛ wɔ hi seek lɔl hi dɔŋdi, wɛɛ hí gbɛ̄n za̧a̧nza gɛ be. Yeesu gi gi gbun a hi tees du. 
MRK.9.9	Anyɔ hi sizig a ga̧a̧t bɔ hage, Yeesu 
MRK.9.9	a hinyɔ nɛ gbɛnɔ, bɔnɛ fɔks doo za. gi tuur an Za̧a̧n Waa bɔ, gi rɛml a wɔrkɛ tees du.
MRK.9.10	Hi a̧a̧ dɔglɔ hi buudu, hi wɛɛ hi watingo hi teesdu:
MRK.9.10	a nɔ hinɔ raakɔ a rɛmliki a wɔrk du be?
MRK.9.11	Hi wɛɛ hi war Yeesu :
MRK.9.11	a Bɛtmaakdɔkya wɔ hi raa nɔ a gi an Eliya gi zaa kɛn nɔ?
MRK.9.12	Gii wɛɛ goohi:
MRK.9.12	a gi an Eliya gi zaa kɛn ro an gi gɛms hin sɛw. Bɛt ɗɛɛrwolɔ raa nɔ a Za̧a̧n Waa bɔ gi ha̧a̧ya̧a̧r gbɔɔltɔnɔ, dood hí sɔ̧ɔ̧g an doo gɛ nɔ? 
MRK.9.13	Yɛrɛ be raasin a Eliya zaaza ma, dood hi gɔsig hin anyɔ ha̧a̧hi, anyɔ hi bi̧i̧ dɔglɔ a gi zulha.
MRK.9.14	Yɔ hi zaa a walɛsɛrɛ zaadɛ wɔ hi, hi gbɛn saal gbɔɔl gɔ̧ɔ̧hi, wɛɛ Bɛtmaakdɔkya zaadɛ hi hinfaltingo hi hiya. 
MRK.9.15	Yɔ saal wɔ hi bɛɛ Yeesu gbɛŋko, hi sɛw kɔmsihi an hinɔ duhidumɔ, hi nɔɔ hi rek a ge, hi booge. 
MRK.9.16	Yeesu ɛrihi:
MRK.9.16	a nɛ faltingo nɔ hi hii nɔ?
MRK.9.17	Doo za a saal bɔ gedu ta̧a̧ 
MRK.9.17	a Hingokya , be kamsum waa be wal yɛrɛ gin loorɛha̧a̧l yɔ gig a̧a̧nik ya̧a̧-booki. 
MRK.9.18	Lɛlyɔ loorɛha̧a̧l bɔ gɔ yɛɛlig du, gbalig hɛbtdi; set itil tuu gi ya̧a̧gbar duuduk, wɛɛ gi ɓalsig nuŋggɔ, muulɔ gɔ koot ser. Be zɔ̧ walɛsɛrɛ mɔ wɔ an hi nin loorɛha̧a̧l bɔ, wɛɛ hí ɗɛ̄ɛ̄ gɛ.
MRK.9.19	Yeesu 
MRK.9.19	a hey! nɛya, nɛɛ dood wɔ ɓɔryɔ hā̧a̧n ɗɔbsig gɛ. Be kɔm gi tuur bili hi nɛya? Be kɔm gi tuur bili an be mɔnɛ? Kamsin be walà bɔ.
MRK.9.20	Hi kamsigge. Yɔ loorɛha̧a̧l bɔ gbɛnig hɛɛd, bees waa bɔ ha̧a̧ltɔnɔ, matig a hɛbtdi, gi kiblik hi set itil ya̧a̧ du. 
MRK.9.21	Yeesu war baatɔ:
MRK.9.21	a hin yɛrɛ yɛɛlig bili?
MRK.9.21	Baatɔ ta̧a̧:
MRK.9.21	a yɔ gi yɛ̧sɛ. 
MRK.9.22	Gɔ anbɔ loorɛha̧a̧l bɔ gɔ matig laa du, zaabe a mɛm du hɛw an gi wɔrɔ. Gid mɔ ɗɛɛ hinza wooko, mɛɛsibe ya̧a̧rɛ, ɗaasiwi.
MRK.9.23	Yeesu 
MRK.9.23	a mɔ raa nɔ a gid be ɗɛɛ nɔ? Za̧a̧nyɔ ɗɔbs Bɛto, hin sɛw ɗɛɛ an gi rekɔ.
MRK.9.24	Ɓɔrbɔ waa bɔ baatɔ ɓooya̧a̧ raa:
MRK.9.24	a be ɗɔbsɔ, ɗaasibe anyɔ ɗɔbsig be rı̄ı̄ gɛ.
MRK.9.25	Yɔ Yeesu gbɛn saal wɔ hi maŋko, ya̧a̧l loorɛha̧a̧l bɔ 
MRK.9.25	a loorɛha̧a̧l su̧u̧k bɔ hi lag bɔ, be raamɔ, tuum a waa yɛrɛ muul du, bɔmɔ wɛɛ mɔ wɛɛ gul a gi muul du zaŋ!
MRK.9.26	Loorɛha̧a̧l bɔ ɓoo kaalɛ, bees waa bɔ ha̧a̧ltɔnɔ tuu rekɔ. Wala bɔ kɔm sob an wɔɔrɔ. Yɔ anbɔ wɔ hi gi di kittɔnɔ hi raako:
MRK.9.26	a wɔɔrɔ, wɔɔrɔ.
MRK.9.27	Yeesu wɛɛ wa̧a̧ naanɔ bɔ ɗuksige, wala bɔ ɗund erɔ. 
MRK.9.28	Yɔ Yeesu gul raa du walɛsɛrɛ wɔ hi ɛrig yaaklɛlɛ:
MRK.9.28	a nɔ wí ɗɛ̄ɛ̄ loorɛha̧a̧l bɔrɔ nink gɛ nɔ?
MRK.9.29	Wɛɛ ta̧a̧hi:
MRK.9.29	a hi zɔ̧ki a Bɛt ge kpɔd an hi ɗɛɛ loorɛha̧a̧l wɔrɔ lab ninko.
MRK.9.30	Yɔ hi ɗuk hɔdi, hi tal a Galile. Yeesu hā̧a̧g an doo za gi mɛɛ lɛlyɔ gi du gɛ, 
MRK.9.31	anyɔ gis walɛsɛrɛ ɔ̧ɔ̧ wɔ hingoko, 
MRK.9.31	a hi wa̧a̧ Za̧a̧n Waa bɔ a ɗood naan du; hi gbɔ̧nge. Gɔ gi wɔrɔ ɔ̧t taarɛ gi rɛml a wɔrk du gi ɗundɔ.
MRK.9.32	Walɛsɛrɛ ɔ̧ɔ̧ wɔ be hí kɛ̄m dɔgl bɔrɔ hinɔ gi raak gɛ. Anyɔ gɔ hi wɛɛ hi ɛrig hinɔ be, hoob ha̧a̧hiha̧.
MRK.9.33	Hi tuur a Kapɛrnayum. Yɔ Yeesu gi raa du, war walɛsɛrɛ ɔ̧ɔ̧ wɔ:
MRK.9.33	a nɛ wadzingo nɔ hinɔ a gbɔnɔ di nɔ?
MRK.9.34	Anyɔ hi wadzin nɛ an hi mɛɛ za̧a̧nyɔ gi gbɔɔl gi daarlɛlɛ, yɔ hi kɛm anbɔ hi kɔm hititi. 
MRK.9.35	Yeesu ɗɔɔtɔ, el walɛsɛrɛ ɔ̧ɔ̧ wɔ koobl daa eerɛ wɔ 
MRK.9.35	a za̧a̧n za gi ha̧a̧g an gi wɛɛ doosi, gi wɛɛ dood sɛw kuudya̧ hi dood sɛw woosyaya̧.
MRK.9.36	Wɛɛ loo ya̧a̧mwaa esig hi teesdu, kurig gi naan du 
MRK.9.37	a za̧a̧nyɔ dag waat an yɛrɛ zaaya̧ gbun a be nuŋg du, dag beya hi zul be; wɛɛ za̧a̧nyɔ dag beya, dāg bee gɛ, dag za̧a̧nyɔ yaazib giya.
MRK.9.38	Yohana 
MRK.9.38	a Hingokya , wi gbɛn doo za gi ninik loorɛha̧a̧l wɔ a hi nuŋg mɔ; anyɔ taa doo wɛnɛ gɛ be, wi ya̧a̧nigya̧a̧nɔ.
MRK.9.39	Yeesu wɛɛ ta̧a̧:
MRK.9.39	a bɔnɛ ya̧a̧nige. Doo za taa an gi woo gɛrs a be nuŋg du, wɛɛ ɗɛ̄ɛ̄ an gi boo ha̧a̧l a be zulha ɓɔrbɔ gɛ. 
MRK.9.40	Yɔ anbɔ za̧a̧nyɔ hā̧a̧g gabs hi wɛɛ gɛ, gii gi doo wɛnɛ. 
MRK.9.41	Wɛɛ za̧a̧nyɔ gɔ gi gaan mɛm a dakwaa du nɛ yɔ̧, anyɔ nɛ gi Kristu doo ɔnɛ, be raasin rɔbo, taa lɔɔk dɔɔrɔɔsɔ nɛ zaŋ. 
MRK.9.42	Yɛrɛ za̧a̧nza gi mat waat wɛrɛ hi gib ɗɔbsig zaaya̧ gbun a hinha̧a̧l du, an hi wɔ̀bs nɛ za̧a̧nɔ naalnɔɔ a durk du, hi wɛɛ hi gbalig a mɛmbal gbɔɔl du gi wɔrɔ yɔ bɛsig gi daarɔ.
MRK.9.43	Naan mɔ gi gim matig a hinha̧a̧l du, dɛ̧ɛ̧mɔge. An mɔ gul a za̧a̧tig rɔb du hi naan gbunu daarɔ, hi anyɔ gɔ mɔ ɔɔ naan wɔ eerɛ mɔ ren a laazɛŋk du a lɛlyɔ laa gɔ nı̄m gedu gɛ. [ 
MRK.9.44	A duhɔ ga̧a̧r wɔ hi tɔk muul hí wɔ̄r gɛ, wɛɛ laa bɔ nı̄m gɛ be. ] 
MRK.9.45	Dɔɔ mɔ gi gim matig a hinha̧a̧l du dɛ̧ɛ̧mɔge. An mɔ gul a za̧a̧tig rɔb du hi dɔɔ gbunu daarɔ, hi anyɔ gɔ mɔ ɔɔ dɔɔ wɔ eerɛ mɔ gbaliy a laazɛŋk du. [ 
MRK.9.46	A duhɔ ga̧a̧r wɔ hi tɔk muul hí wɔ̄r gɛ, wɛɛ laa bɔ nı̄m gɛ be. ]
MRK.9.47	Lɔl mɔ gi gim matig a hinha̧a̧l du, wigumɔge. An mɔ gul a Bɛt wáát du fɛŋki daarɔ, hi anyɔ gɔ mɔ ɔɔ lɔl wɔ eerɛ hi bisum a laazɛŋk du. 
MRK.9.48	A duhɔ ga̧a̧r wɔ hi tɔk muul hí wɔ̄r gɛ, wɛɛ laa bɔ mm gɛ be. 
MRK.9.49	Laa gi gbaay a dood muul sɛw anyɔ gɔ hi yaak manda bis du. 
MRK.9.50	Manda gi hin rɔbo. À manda wags ti̧i̧tigɔ, yɔ hi wɛɛ hi ti̧i̧sig eesimɔ ri nɔ? Ginin manda a nɛ kpoos du. Waan rɔbtɔnɔ, bɔ gbāan gigi nɛ tees du.
MRK.10.1	Yeesu ɗuk hɔdi hi walɛsɛrɛ ɔ̧ɔ̧ wɔ hi rek a Yahuduya hɛbt du, hi wɛɛ hi rek a Urdum zɛɛ bɛrk zaabɔ ge. Dood saal hi wɛɛ hi mɔks gi dɔŋdi, Yeesu wɛɛ yɛlsihi hingok gɔ anyɔ gɔ gi waanik nɛ faa. 
MRK.10.2	Farisaya wɔ hi zaa a ge an hi goog dɔgl wa̧a̧nuko. Hi ɛrige:
MRK.10.2	a maak wɛ gaa gbɔnɔ an doo gi hɛɛtin hi nisɔ ya?
MRK.10.3	Yeesu ta̧a̧hi:
MRK.10.3	a Muusa raan a ri?
MRK.10.4	Hi ta̧a̧
MRK.10.4	a Muusa gaa gbɔnɔ a doo gi bi̧i̧ ɗɛɛrwol hɛɛtinsya an gi ga̧a̧rin nisɔ.
MRK.10.5	Yeesu wɛɛ 
MRK.10.5	a Muusa bi̧i̧sin hin bɔrɔ a nɛ kpoos ɓaatil dɔŋ ro. 
MRK.10.6	A waal yɛɛliki, Bɛt yɔ kim hin sɛw hi bi̧i̧: a kim doo, walɔ hi nisɛ. 
MRK.10.7	Yɔ anbɔ, wal gi ɔɔ baatɔ hi nɔɔtɔ gi ɔks hi nisɔ; 
MRK.10.8	hi eerɛ hi wɛɛ muul gbunu. Yɔ anbɔ hí gɛ̧ɛ̧y gɛ, hi ɔks muul gbun kpɔd. 
MRK.10.9	Bɔ doo gi gɛ̧ɛ̧ hinyɔ Bɛt ɔksɔ.
MRK.10.10	Yɔ hi gi a raa du, walɛsɛrɛ wɔ hi wɛɛ hi ɛrig dɔglɔ. 
MRK.10.11	Yeesu 
MRK.10.11	a za̧a̧nyɔ nin nisɔ gi wɛɛ gi lootin hi nis za dɔɔmi, gɔ mansi a zaa biitir bɔ gi zulha. 
MRK.10.12	Nis gi hɛɛtin hi walɔ be, gi wɛɛ gi lootin hi wal za dɔɔmi, gɔ mansi hɛw.
MRK.10.13	Dood hi kams Yeesu ya̧a̧mwaato an gi ki̧i̧hi. Walɛsɛrɛ ɔ̧ɔ̧ wɔ hi za̧br dood wɔ. 
MRK.10.14	Yɔ Yeesu gbɛn anbɔ nɔɔgnɔ, 
MRK.10.14	a ɔɔn ya̧a̧mwaat wɔ hi zaa a beege, bɔnɛ ya̧a̧nihi. Ya̧a̧nɛ Bɛt wáátɔ gi a dood wɔ hi gi an ya̧a̧mwaat hi. 
MRK.10.15	Be raasin rɔbo: za̧a̧nyɔ tā̧ā̧ Bɛt wáátɔ an waa yɔ gɔ hi zeg gɛ, taa gulik gedu zaŋ.
MRK.10.16	Wɛɛ kur ya̧a̧mwaat wɔ gi naan du, gbaasihi naan muulɛ rɔbsihi.
MRK.10.17	Yɔ Yeesu gi wa̧a̧k gbɔnɔ, za̧a̧n za zaa hi nɔɔkili zagl gi muutdu warige:
MRK.10.17	a Hingokya rɔbo, be woo nɔ an be dag za̧a̧tig faa nɔ?
MRK.10.18	Yeesu warige:
MRK.10.18	a mɔ elib nɔ a be rɔbo? Doo za taa rɔbo, gɛ Bɛt gi gbun kpɔd. 
MRK.10.19	Mɔ mɛɛ Bɛt maakdɔgl wɔ gaa: a bɔmɔ gbɔm zulɛ, bɔmɔ naamansi, bɔmɔ looluurɛ, bɔmɔ gɔ̧ɔ̧s doo ya̧a̧, bɔmɔ loo doo za hin hi maato. Ɗɔbsum baa mɔ hi nàà mɔ.
MRK.10.20	Wal bɔ 
MRK.10.20	a be fɔb maak wɔrɔ lab sɛw yɔ be gi ya̧a̧mi.
MRK.10.21	Yeesu sɔ̧ɔ̧ge, ha̧a̧g gi muul be, wɛɛ 
MRK.10.21	a zɛ̧rsum hin gbun kpɔd: rekum mɔ zebr hinwɔ mɔ gin sɛw mɔ wɛɛ mɔ gaa ya̧a̧rya wɔ tus bɔ, mɔ dag rɔɔsyɔ gi bɛt ha, kuudu mɔ wɛɛ mɔ fɔbzibe.
MRK.10.22	Yɔ wal bɔ lag dɔgl wɔrɔ anbɔ miimɔ, yɔ gin rɔɔs gbɔɔltɔnɔ be, wa̧a̧ gbɔnɔ, reekɔ. 
MRK.10.23	Yɔ Yeesu see walɛsɛrɛ ɔ̧ɔ̧ wɔ hi er hi gɔ̧ɔ̧ge raa:
MRK.10.23	a ɓaaɓa an dood rɔɔsya hi tal a Bɛt wáát du.
MRK.10.24	Dɔgl wɔrɔ kɔms walɛsɛrɛ wɔ gɛrsɛ. Yeesu wɛɛ 
MRK.10.24	a waat be wɛ, talkɔ a Bɛt wáát du ɓaaɓa. 
MRK.10.25	Ɓaaɓa an gɛloba gi gul zel gɔ̧ɔ̧s du. Ɓaaɓa zaŋ be an doo rɔɔsya gi gul a Bɛt wáát du.
MRK.10.26	Yɔ dɔgl wɔrɔ wɛɛs walɛsɛrɛ wɔ gɛrs yɛ̧ltɔnɔ ɓɛ, hi wɛɛ hi ɛtinu:
MRK.10.26	a ɔnɛ bɔ ɗɛɛ an gi za̧a̧ nɔ?
MRK.10.27	Yeesu seehi, wɛɛ 
MRK.10.27	a hin bɔ lab ɓaas dood ɓaas nɛ zaŋ; Bɛt ɔnɛ ɓāāsig gɛ. Ɔnɛ ɗɛɛ hin sɛw.
MRK.10.28	Piyɛr wɛɛ 
MRK.10.28	a kɛmɔ, wi ɔɔ hin sɛw, wi fɔbz mɔya.
MRK.10.29	Yeesu gòòge:
MRK.10.29	a be raasin rɔbo: za̧a̧nyɔ ɔɔ raaɔ, yɛ̧ɛ̧dɛ ɔ̧ɔ̧, siŋdɛ ɔ̧ɔ̧, nɔɔtɔ, baatɔ, waatɔ, zaa bakɔ a be dɔŋgo hi a Dɔgl Rɔb bɔ gi dɔŋgo, 
MRK.10.30	gi dag raato, hi yɛ̧ɛ̧dɛ, hi siŋdɛ, hi nàa, hi waato hi bak yɔ̧ɔ̧lɔ nɔɔnɛ nɔɔnɛ gi daarlɛlɛ a waabil yɔ ɓɔryɔ gedu, hi ya̧a̧kɛtil hɛw. A waabil yɔ gɔ gi zaa gedu be, gi dag za̧a̧tig faa. 
MRK.10.31	Wɔ hi dor kittɔnɔ hi wɛɛ kuudɛ. Kuudɛ wɔ be hi wɛɛ doosɛdɛ.
MRK.10.32	Yeesu hi walɛsɛrɛ ɔ̧ɔ̧ wɔ hi gi a gbɔnɔ du an hi dɔɔ a Urusalima. Yeesu gisihi gbɔnɔ dorko. Walɛsɛrɛ wɔ kpoosya̧ naamɔ, dood zaadɛ wɔ hi gihi nɛ fɔko hoobha̧a̧hiha̧ be. Yeesu wɛɛ loo walɛsɛrɛ wɔ koobl daa eerɛ wɛɛ yɛlsihi raak hinyɔ gɔ gi tursige. 
MRK.10.33	Raa:
MRK.10.33	a yɛrɛ wɛ dɔɔk a Urusalima, hi wa̧a̧ Za̧a̧n Waa bɔ ma a Bɛtmaakwookya hi Bɛtmaakdɔkya wɔ hi naan du, an hi gbaasig dɔgl gi wɔrɔ, hi wɛɛ hi gaage dood wɔ hi mɛɛ Bɛt gɛ hi naan du. 
MRK.10.34	Hi kpɛ̧ɛ̧lige, hi tusil set gi muulɛ, hi lɛge hi wɛɛ hi gbɔ̧ŋge. Gɔ gi kuudu ɔ̧t taarɛ gi rɛml a wɔrk du.
MRK.10.35	Kuudu Zebede waatɔ Yakuba hi Yohana hi sɔɔ a Yeesu dɔŋdi hi 
MRK.10.35	a Hingokya , ha̧a̧wi an mɔ woosiw hinyɔ gɔ wi ɛrumɔ.
MRK.10.36	Yeesu warihi:
MRK.10.36	a ha̧a̧n an be woosin nɔ.
MRK.10.37	Hi 
MRK.10.37	a gɔ wí gi a mɔ gbɔlums du, mɔ gaaw gbɔnɔ an wi ɗɔɔt a mɔ naanrɔbo, zaa gbun a mɔ naanyɛ̧li.
MRK.10.38	Hɔnɛ Yeesu wɛɛ ta̧a̧ raa:
MRK.10.38	a nɛ́ mɛ̄ɛ̄ hinyɔ nɛ ɛrik gɛ. Nɛ ɗɛɛ an nɛ yɔ̧ ya̧a̧rhant a dakwaa bɔ gɔ be yɔ̧ gedu ya? Nɛ ɗɛɛ an nɛ dag Bɛtmɛm yɔ gɔ be dag ya?
MRK.10.39	Hi googe:
MRK.10.39	a yɔ wi ɗɛɛɗɛ.
MRK.10.39	Yeesu goohi:
MRK.10.39	a oo! nɛ gɔ nɛ yɔ̧ ma a dakwaa bɔ gɔ be yɔ̧ gedu, nɛ dag Bɛtmɛm yɔ gɔ be dagɔ. 
MRK.10.40	Ɗɔɔtigɔ a be naanrɔbo, hi a be naanyɛ̧li, taa a be naan du an be gaanɛ; gis wɔ Bɛt gɛmtsihi ya̧a̧nɛ.
MRK.10.41	Yɔ walɛsɛrɛ koobl zaadɛ wɔ hi kɛm hin bɔrɔ anbɔ, kpoosya̧ nɔɔhinɔ a Yakuba hi Yohana hi zulha. 
MRK.10.42	Yeesu elzihi wɛɛ 
MRK.10.42	a nɛ mɛɛ a wɔ hi gihi seek a waar ɛ hɛbtyayɔ a dood wɔ hi mɛɛ Bɛt gɛ hi teesdu hi wɛɛk gbɔɔl a dood zulha, dood gbɔlɛ wɔ be hi gisihi zuunik tɛŋk be. 
MRK.10.43	Hin bɔ lab bɛ̄r an gi tal a nɛ teesdu gɛ. Za̧a̧nyɔ ha̧a̧g an gi wɛɛ gbɔɔl a nɛ teesdu, gi wɛɛsin woosya nɛ. 
MRK.10.44	Za̧a̧nyɔ ha̧a̧g an gi wɛɛ doosi a nɛ teesdu, gi wɛɛ gbaar nɛ nɛ sɛw. 
MRK.10.45	Ya̧a̧nɛ, Za̧a̧n Waa bɔ hi zulɔ, zāā an dood hí wɛɛsig woosyaadɛ gɛ, zaa an gi wɛɛs dood woosyaya̧ an gi gaa kolɔ i̧i̧nisɛ a dood kit dɔŋgo.
MRK.10.46	Hi tuur a Zeeriko. Yɔ̧ɔ̧r za nuŋggɔ a Bartimɛ, Timɛ waawal giya, gi ɗɔɔtig a gbɔnɔya̧ gi hin zɔ̧kugo. Yeesu hi walɛsɛrɛ ɔ̧ɔ̧ wɔ, hi saalzanɔ gbɔɔl hi tuuk a waal bɔ gedu. 
MRK.10.47	Yɔ kɛm a Yeesu Nazarɛdya bɔ gii gi daako, wɛɛ yɛɛl ya̧a̧ɓoolikyɔ:
MRK.10.47	a Yeesu Waar Dawda waawalɔ mɛɛsibe ya̧a̧rɛ.
MRK.10.48	Dood kittɔnɔ hi yɛɛlig ya̧a̧lik
MRK.10.48	a wagsige!
MRK.10.48	Gii be wɛɛ ɓoolya̧a̧ ha̧a̧ltɔnɔ daarin lɛlɛ:
MRK.10.48	a Dawda waawalɔ, mɛɛsibe ya̧a̧rɛ!
MRK.10.49	Yeesu lagɔ erɔ, raa dood a elsinbege. Hi el yɔ̧ɔ̧r bɔ hi 
MRK.10.49	a ɓaasum kpoos mɔ, ɗukum ha, Ɗɛnt bɔ gimɔ elko.
MRK.10.50	Yɔ̧ɔ̧r bɔ bis gbandilɔ hɛbtdi ɗuk rek a Yeesu ge. 
MRK.10.51	Yeesu warig gɔ:
MRK.10.51	a ha̧a̧mɔ an be woosum nɔ?
MRK.10.51	Yɔ̧ɔ̧r bɔ googe:
MRK.10.51	a Ɗɛntyɔ, gɔmɔ an be gbɛn lɔlɛ.
MRK.10.52	Yeesu wɛɛ 
MRK.10.52	a rekumɔ, anyɔ mɔ ɗɔbsibe, mɔ za̧a̧za̧!
MRK.10.52	Wal bɔ lɔlɔ gaa ɓɔrbɔ fɛfɛd. Yeesu yɔ wɛɛ gi reko fɔge.
MRK.11.1	Yɔ Yeesu hi walɛsɛrɛ ɔ̧ɔ̧ wɔ hi sɛ̧ɛ̧bik tuurik a Urusalima, a Baytifaaze hi Betani raatya̧, hi tuur a Kɔ̧ɔ̧b Ga̧a̧tya̧ dɔŋdi. Yeesu yaa walɛsɛrɛ ɔ̧ɔ̧ wɔ eerɛ hi dorɔ. 
MRK.11.2	:
MRK.11.2	a rekinɛ a raa bɔ gi nɛ muutdu bɔ ge. Gɔ nɛ bɛɛ talik gedu, nɛ zɛm pɛɛzum waa za yɔ ha̧ya, doo za kār ɗɔ̄ɔ̄tir a gi yɛl ha kɛn gɛ. Nɛ́ pidige, nɛ́ kamsibege hɛdi. 
MRK.11.3	Za̧a̧n za gi warinɛ: a nɔ nɛ gɔk hin lab nɔ? Raanɛge a ha̧a̧ Ɗɛnt bɔ giya, gi ɔsinge nɛ kamzig hɛdi nɔɔktɔnɔ.
MRK.11.4	Walɛsɛrɛ wɔ hi rek hi zɛm pɛɛzum waa bɔ gɔ lakdi a gbɔnɔya̧, ha̧y a raaya̧ gbarɔ, hi pidige. 
MRK.11.5	Dood zaadɛ wɔ hi ginɛ di hi warihi gɔ:
MRK.11.5	a nɛ gɔk nɔ? Nɛ pidig pɛɛzum waa yɛrɛ nɔ?
MRK.11.6	Hi ta̧a̧nihi hinyɔ Yeesu raa nɛko, wɔrɔ hi wɛɛ hi ɔɔhi hi rekɔ. 
MRK.11.7	Hi kams Yeesu pɛɛzum waa bɔ, hi ɓuu gbandilya̧ a pɛɛzum bɔ gi yɛl ha, Yeesu kar ɗɔɔt hage. 
MRK.11.8	Dood kittɔnɔ hi ɓuu gbandilya̧ a gbɔnɔ du an hi zuun hatya̧. 
MRK.11.9	Wɔ hi ɛmbik a Yeesu muutdu hi wɔ hi gig fɔk hi ya̧a̧ ɓooluko:
MRK.11.9	a Hozana, raakɔ a seko gbɔɔltɔnɔ! An Bɛt gi rɔbs Za̧a̧nyɔ zaa a Waar Bɛt nuŋg du. 
MRK.11.10	Bɛt rɔbs baa wɛ Dawda waar umsɔ, waar ums yɔ gi zaako! An bant gi wooy a bɛtha a Bɛt ge!
MRK.11.11	Yeesu gul a Urusalima wɛɛ rek a Bɛtluk du. Yɔ sɔ̧ɔ̧ hin wɔ gi dɔŋdi gi dā̧ā̧ sɛwi, wɛɛ rek a Betani hi walɛsɛrɛ ɔ̧ɔ̧ wɔ koobl daa eerɛ. Lɛl da ginɛ bulkbul be.
MRK.11.12	Yoosugɔ, yɔ hi tuuzig a Betani a̧a̧kil ha̧a̧ Yeesu. 
MRK.11.13	Gbɛn yɔmntnɔɔ za hi kpas a lakilɛ, rek see a kɛnsa huml gi hage be. Hɔnɛyɔ sɛ̧ɛ̧b a tɛ̧ɛ̧ bɔ dɔŋgɔdi zɛm kpas wɔ hii kpɔd. Sɛɛ bɔ gɔ hum nɛ gedu da rı̄ı̄dir gɛ ya̧a̧nɛ. 
MRK.11.14	Yeesu raa yɔmntnɔɔ bɔ:
MRK.11.14	a an bɔ̄ doo za gi les nɛ huml mɔ wɔ zaa zaŋ!
MRK.11.14	Walɛsɛrɛ ɔ̧ɔ̧ wɔ hi lag hinɔ be.
MRK.11.15	Yeesu hi walɛsɛrɛ ɔ̧ɔ̧ wɔ hi zaa a Urusalima. Yeesu gul a Bɛtluk du. Yɔ gulɔ zɛm dood hinriŋsya wɔ hi hinzekya wɔ a duhɔ. Wɛɛ yɛɛlihi niniki. Wɛɛ bisil tus-i̧i̧kya wɔ silya̧ wɔ hi gbaak tus hage, hi gutu zebtigya wɔ ɗɔɔtilya̧ lɛl wɔ. 
MRK.11.16	Wɛɛ ɔ̄ɔ̄ doo za an gi tan wɔdɔ a Bɛtluk bɔ gedu gɛ. 
MRK.11.17	Kuudu wɛɛ gogsihi hin an yɛrɛ lɛ:
MRK.11.17	a Bɛt ɗɛɛrwolɔ raa a hi el luk be a dood dɔ̧ɔ̧t sɛw Bɛtzɔ̧kluk ma mi? Yɛrɛ nɛya, nɛ wɛɛn an luurɛ wa̧lɔ.
MRK.11.18	Yɔ Bɛtmaakwookya gbɔlɛ wɔ hi kɛmɔ hi Bɛtmaakdɔkya wɔ, ha̧a̧hi ka̧a̧syɔ. Hi ɓɛɛ gbɔnɔ an hi gbɔŋge, wɛɛ hoob ha̧a̧hige be, yɔ hingokɔ bɔ kɔms saal wɔ gɛrs giya. 
MRK.11.19	Yɔ ɔ̧t legɔ, Yeesu hi walɛsɛrɛ wɔ hi tuu hi ɔɔ waal bɔ gɔ.
MRK.11.20	Bi̧i̧l du yɔ hi daako, hi gbɛn yɔmntnɔɔ bɔ Yeesu boog nɛ koot hi yɛ̧ɛ̧s elo. 
MRK.11.21	Yɔ Piyɛr mɛks hinyɔ daa nɛko, wɛɛ raa Yeesu :
MRK.11.21	a Hingokya , seem yɔmntnɔɔ bɔ mɔ booge kootɔ.
MRK.11.22	Yeesu ta̧a̧ 
MRK.11.22	a ɗɔbsin Bɛto. Be raasin rɔbo: 
MRK.11.23	za̧a̧nyɔ raa ga̧a̧t yɛrɛ, a ha̧sum hɛdi mɔ re mɔ gi̧i̧ a mɛmbal du, gí fāā a gi kpoos du gɛ, gi ɗɔbs a hinyɔ gi raako gi tuurɔ, hinɔ gi tursige. 
MRK.11.24	Ya̧a̧nɛ be raanɛ: a hinyɔ nɛ ɛrk sɛw hi zɔ̧ki, ɗɔbsin a nɛ dag hinɔ da̧a̧da̧, wɛɛ hinɔ gi tursin be.
MRK.11.25	Gɔ nɛ gi a erkillɛl ha an nɛ zɔ̧bɔ, doo za gi woosin nɛ hin a̧a̧bi, bitsinɛge an Baa nɛ yɔ bɛtha gi bitsin hinha̧a̧l nɛ hɛw be. [ 
MRK.11.26	Gid nɛ́ bı̄ts dood zaadɛ gɛ, Baa nɛ yɔ gi a bɛtha taasin hinha̧a̧l nɛ wɔ bisig be. ]
MRK.11.27	Yeesu hi walɛsɛrɛ ɔ̧ɔ̧ wɔ hi wɛɛ a Urusalima. Yɔ Yeesu gul a Bɛtluk du gi ɛmbiko, Bɛtmaakwookya gbɔlɛ wɔ hi Bɛtmaakdɔkya wɔ hi ɗɛntɛ Bɛtlukya wɔ hi zaa a ge, 
MRK.11.28	hi warige:
MRK.11.28	a mɔ wook hin wɛrɛ hi nɔ tɛŋkɔ nɔ? Bɔ gaam tɛŋkɔ an mɔ woon hin wɛrɛ lɛ nɔ?
MRK.11.29	Yeesu 
MRK.11.29	a ɔbe warin hin gbunu, nɛ́ gòòsibe, gid nɛ gòòbe, bee be raasin za̧a̧nyɔ gaazib tɛŋk yɔ be woonik hin wɛrɛ be. 
MRK.11.30	Wɛɛ ɛrihi: a nɛ bɔ yaaz Yohana an gi hotin dood Bɛtmɛm nɔ? Bɛt gii ya, dood ya ri? Goosinbe ma!
MRK.11.31	Wɔrɔ hi watin gɔ hi tees du:
MRK.11.31	a nɛ an wɛ raa a Bɛt gii yaazig be, yɔ raa a nɛ nɛ ɔɔg ɗɔbsig ma nɔ? 
MRK.11.32	Wɛɛ an wɛ raa a dood be 
MRK.11.32	hoob ha̧a̧wɛ saal bɔ ha̧a̧, à hi lag anbɔ be, anyɔ hi mɔkig sɛw a Yohana gi Bɛtya̧a̧kɛŋkya hi rɔbo yɔ hi ɔɔwɛ gɛ. 
MRK.11.33	Hi wɛɛ hi raa Yeesu gɔ:
MRK.11.33	a wi mɛ̄ɛ̄ gɛ.
MRK.11.33	Yeesu wɛɛ 
MRK.11.33	a nɛ gi lab be, bee be taasin dɔk tɛŋk yɔ be woonik hin wɔrɔ be.
MRK.12.1	Yeesu wɛɛ yɛlsihi ya̧a̧book hi ya̧a̧daaniki.
MRK.12.1	A wal za rɛɛ tɛ̧ɛ̧ humlɛ kittɔnɔ wɛɛ gɔ̧ɔ̧n rɔkili. Wɛɛ su̧u̧ suknààli an gɔ gi ɓɔ̧ɔ̧ tɛ̧ɛ̧ huml wɔ mɛkɔ du. Wɛɛ rɛɛ ooko waar in balkya wɔ tɛ̧ɛ̧ humlɛ wɔ naan du da rek rɔbsi. 
MRK.12.2	Yɔ huml wɔ hi ɔ̧ɔ̧ ha̧kɔ gi rii, yaaz woosya za a bak-ookya wɔ hi an hi ha̧bsig huml wɔ ɔnɛ hi yaasige. 
MRK.12.3	Hɔnɛ balkya wɔ hi wa̧a̧ gbaar bɔ hi lɛge, hi yaag naan ɗɛndilɛ.
MRK.12.4	Wal bɔ wɛɛ yaasihi gbaar za dɔɔmi; hi lɛge hi gaag nɔk a zulha, hi wɛɛ hi niige hi ɔɔg rekɔ. 
MRK.12.5	Wɛɛ yaaz zaa ɓɛ, bɔrɔ ɔnɛ hi wa̧a̧ hi gbɔŋge. Hi gɔs gbaarɛ zaadɛ kit wɔ hin gbuna bɔ: hi lɛb zaadɛ be, hi gbɔm zaadɛ be.
MRK.12.6	Zɛ̧rs wal bɔ doo gbun kpɔd: waaɔ gbunsum bɔ ha̧a̧g gi muul giya. Yɔ̧ɔ̧sumɔ, wɛɛ yaa waa wal bɔ a hii, raa: a yɛrɛ hi ɗɔbs waa be yɛrɛ ɔnɛ. 
MRK.12.7	Hɔnɛ balkya wɔ hi gbɛnig zaako hi raatinu: a yɛrɛ gii rɔɔsyɛrkya, zaan wɛ wa̧a̧ge wɛ gbɔŋge, rɔɔs bɔ gi wɛɛ wɛɛnɛ. 
MRK.12.8	Hi wa̧a̧ge hi gbɔŋge, hi wɛɛ hi bisig a bak bɔ lakɔ ge. 
MRK.12.9	Za̧a̧n tɛ̧ɛ̧bakya bɔ yɔ gɔ nɔ? Yɔ zaa yɔ gbɔm balkya wɔ, yɔ wɛɛ yɔ gaa dood zaadɛ tɛ̧ɛ̧ humlɛ wɔ.
MRK.12.10	Nɛ́ zaŋg dɔgl yɛrɛ hi bi̧i̧ a Bɛt ɗɛɛrwol du: a bet yɔ lukwɔŋkya wɔ hi bisige gii wɛɛ bet gbɔɔl tɛŋkya gɛ ya? 
MRK.12.11	Waar Bɛt gii woo hinɔ anbɔ; yɔ wɛ gbɛn lɔl du gisɛ wɛnɛ gɛrsɛ.
MRK.12.12	Hi tɛ gbɔnɔ an hi wa̧a̧ Yeesu , wɛɛ hoobha̧a̧hi saal wɔ be, anyɔ hi mɛɛ a raan hii ya̧a̧daanik bɔrɔ anbɔ. Hi ɔɔge hi wɛɛ hi rekɔ.
MRK.12.13	Hi yaaz Farisaya wɔ hi waar Hirudus doodɔ zaadɛ an hi ton Yeesu hi hin-ɛrki a dɔgl yɔ gi book hage. 
MRK.12.14	Hi zaa hi warige:
MRK.12.14	a Hingokya , wi mɛɛ a mɔ raak hin hi rɔbo, hoob-hā̧ā̧mɔ doo za gɛ, yɔ anbɔ mɔ́ sɔ̧̄ɔ̧̄ dood a muut du kpɔd gɛ, mɔ wɛɛ mɔ gok Bɛt gbɔnɔ ɔnɛ hi rɔbo. Gbɔnɔ gi an hi toos waar gbɔɔl Romaya Kaysara toos ya? Taa lab ya? Gi an wi too ya, taa an wi too ya?
MRK.12.15	Yeesu yɔ mɛɛ ya̧a̧gɔ̧ɔ̧nya̧, 
MRK.12.15	a nɔ nɛ gib tolik hi dɔglɛ? Kamsib tus gaat gbunu be see.
MRK.12.16	Hi kamsig tus gaat gbun bɔ. Yeesu wɛɛ warihi:
MRK.12.16	a bɔ muut yɛrɛ hi nuŋg yɛrɛ du nɔ?
MRK.12.16	Hi ta̧a̧ge:
MRK.12.16	a Kaysara ɔ̧ɔ̧nɛ.
MRK.12.17	Yeesu wɛɛ 
MRK.12.17	a wɛɛnsin Kaysara hinyɔ gin a ge, wɛɛ nɛ wɛɛns Bɛt hinyɔ gin be.
MRK.12.17	Yɔ anbɔ hinɔ yɔ goo kɔmsihi gɛrsɛ.
MRK.12.18	Sadukiya wɔ gɔ hi raak a wɔrkɛ hi taa zaa rɛmluko. Zaadɛya̧ hi zaa Yeesu ge, 
MRK.12.19	hi ɛrige:
MRK.12.19	a Hingokya , Muusa gaawɛ dɔgl za bi̧i̧ki: a doo za gi gin hindaɔ, hindaɔ bɔ gi wɔrɔ gi ɔɔ nisɛ, waa gi taaro, gi an yɛ̧ɛ̧tɔ bɔ gi wɛɛ gi loo nis bɔ an gi dag waat elo a hindaɔ wɔrk bɔ ɔnɛ kalɛ.
MRK.12.20	Yɛ̧ɛ̧dɛ walɛ hi gi nɔɔn-erɛ, gbɔɔl bɔ yɛɛl loo nis bɔ, wɔrɔ ɔ̄ɔ̄ waat gɛ. 
MRK.12.21	Eesum bɔ yɛr kuur bɔ, wɛɛ wɔrɔ ɔ̄ɔ̄ waat gɛ. Hin gbun bɔ gii tuur a taasum bɔ ge, 
MRK.12.22	wɛɛ tuur a zaadɛ wɔ hi sɛw, hi nɔɔn-er sɛw hi wɔrɔ, hí ɔ̄ɔ̄ waat gɛ. A hi kuudu sɛw nis bɔ wɔr gɔ be. 
MRK.12.23	Gɔ gi rɛmtig ɔ̧ti, wɔrkɛ wɔ gɔ hí wɛɛz a za̧a̧tig du rɛ, nis bɔ gi gi bɔ ɔnɛ gbun nɔ, anyɔ walɛ nɔɔn-er wɔ hi lootin hi nis gbuna bɔ sɛw?
MRK.12.24	Yeesu ta̧a̧ 
MRK.12.24	a anyɔ nɛ mɛɛ hinyɔ Bɛt ɗɛɛrwolɔ raa hi Bɛt tɛŋkɔ gɛ, nɛ́ nɛ hɛɛ gbɔnɔ ma mi! 
MRK.12.25	Wɔrkɛ wɔ gɔ hi ɗunz a wɔrk du hi taa lootingo. Hí gi an Bɛt walɛsɛrɛ wɔ bɛtha. 
MRK.12.26	Nɛ́ zaŋg wɔrkɛ dɔgl hi rɛmtig dɔgl a ɗɛɛrwol yɔ Muusa bi̧i̧ a dɔgl lɛlyɔ gi book tɛ̧ɛ̧ kuusa kobsya dɔglɔ gedu gɛ ya? Bɛt raa Muusa: a be gi Abraham hi Isaaku hi Yakuba Bɛt ya̧a̧nɛ. 
MRK.12.27	Yɔ anbɔ wɔrkɛ wɔrɔ ya̧nɛ hi taa wɔrkɛ a Bɛt muut du: hi gi za̧a̧tilyɔ. Yɔ anbɔ nɛ matig zul nɛɛn ha̧a̧ltɔnɔ zaŋ.
MRK.12.28	Bɛtmaakdɔkya wɔ zaaya̧ gbun yɔ kɛ́m nɛ Yeesu hi watingo hinza hi Sadukiya wɔ, yɔ gbɛ̄n Yeesu gōos Sadukiya wɔ hin bɛttɔnɔ, sɔɔ gi dɔŋdi ɛrige:
MRK.12.28	a Waar i, a Bɛt maakdɔgl zaadɛ du sɛw, dɔgl gbɔɔl yɔ daarlɛl gɛ́ nɔni?
MRK.12.29	Yeesu googe:
MRK.12.29	a maakdɔgl gbɔɔl yɔ daarlɛl gɛrɛ: a kɛnɛ, dood Israhilaya wɛ, Waar wɛ Bɛt gii gi Waar wɛ gbun kpɔd. 
MRK.12.30	Gi an gi ha̧a̧mɔ Waar mɔ Bɛto hi kpoos mɔ sɛw, hi kol mɔ sɛw, hi mɔkil mɔ sɛw, wɛɛ hi tɛŋk mɔ sɛw. 
MRK.12.31	Maakdɔgl eesim bɔ gɛrɛ: a yɛ gi ha̧a̧mɔ namɔza an zul mɔ. Bɛt maakdɔgl gbɔlɛ zaadɛ taaro, gɛ eerɛ wɔrɔ bɔ.
MRK.12.32	Bɛtmaakdɔkya bɔ 
MRK.12.32	a bɛrdi! Hingokya , hinwɔ mɔ dɔg bɔ rɔbo: Waar gɛ Bɛt gi gbunu, wɛɛ Bɛt za dɔɔm taaro, gɛ giya. 
MRK.12.33	Doo gi ha̧a̧g Bɛt hi kpoosɔ sɛw, hi mɔkilɔ sɛw, hi tɛŋkɔ sɛw, gi wɛɛ gi ha̧a̧g naaza an zulɔ. Hin wɛrɛ gɔkɔ tɔɔ daar namnɔɔmik yɔ sɛŋk ha an gɔ hi gaa Bɛt gaas hi gaas zaadɛ dɔɔmɛ wɔ gɔ hi gaak sɛw daarɔ.
MRK.12.34	Yɔ Yeesu gbɛn wal bɔ ta̧a̧ hi gbɔnɔ, wɛɛ 
MRK.12.34	a mɔ́ hɛml hi Bɛt wáátɔ gɛ.
MRK.12.34	Yɔ kuudu anbɔ doo za mɔ̄k an gi ɛrig hinza ma gɛ, hoobha̧a̧hiha̧.
MRK.12.35	Yɔ Yeesu gi gokhin a Bɛtluk du, ɛr hinɛ:
MRK.12.35	a Bɛtmaak-dɔkya wɔ hi ɗɛɛ raakɔ ri a Masihu bɔ gi Waar Dawda waawal gii nɔ? 
MRK.12.36	Dawda hi zulɔ dɔg anyɔ Bɛt Mɔkilɔ 
MRK.12.37	Dawda hi zulɔ gig elik a Waar be, Masihu bɔ gi Dawda waawal ri ma nɔ?
MRK.12.38	Saal kittɔnɔ hi kɛmsig Yeesu hi hato. 
MRK.12.38	a oon zul nɛ hi Bɛtmaakdɔkya wɔ hā̧ā̧hi gbandil gbɔlɛ zi̧i̧dɛ ɛmbingo, wɔ hā̧ā̧hi an hi boohi a luum lɛlyɔ gi ge. 
MRK.12.39	Ha̧a̧hi ɗɔɔtillɛl yɔ hɔɔ gi daarlɛl a mɔksilluk du, hi lɛl hɔɔt a naab lɛl du. 
MRK.12.40	Hi lek kuurɛ nɛɛd wɔ wɔdya̧, hi wɔɔlik raatya̧, hi wɛɛ hi zɔ̧k Bɛt zi̧i̧tɔnɔ an dood zaadɛ hi sɔ̧ɔ̧hi an dood rɔbɛ. Ya̧nɛ hí gbaasihi dɔgl gi daarlɛl gbɔɔltɔnɔ.
MRK.12.41	Yeesu ɗɔɔt a tusyaaklɛl bɔ dɔŋgɔdi a Bɛtluk du, wɛɛ gi sɔ̧ɔ̧k dood wɔ hi yaak ma tusɛ. Dood rɔɔsya kittɔnɔ hi yaak tus gbɔɔltɔnɔ a tusyaaklɛl bɔ gedu. 
MRK.12.42	Kuur za ya̧a̧rya-waa zaa yaa tus dɛɛt eerɛ, fɛŋwaanɔ. 
MRK.12.43	Yɔ anbɔ Yeesu elz walɛsɛrɛ ɔ̧ɔ̧ wɔ 
MRK.12.43	a be raasin hi rɔbo, kuur ya̧a̧ryawaa yɛrɛ yàà tus bɔ daar dood zaadɛ wɔ daarɔ. 
MRK.12.44	Dood zaadɛ wɔ sɛw hi ɓeg tus kaasi kaasi a hi rɔɔs du hi yaako. Yɛrɛ gii be, hinyɔ gin nɛ an gi len zulɔ, yàà gii a gi ya̧a̧rums kalɛ.
MRK.13.1	Anyɔ Yeesu gi tuuzig nɛ a Bɛtluk bɔ gedu, walsɛrɔ za gbun 
MRK.13.1	a Hingokya , sɔ̧ɔ̧mɔ, bet wɔ bɛrki! Luk gbɔlɛ wɔ tɔɔkɔ!
MRK.13.2	Yeesu ta̧a̧ge:
MRK.13.2	a mɔ gbɛn luk gbɔlɛ wɔ tɔɔkɔ gɛrɛ, bet gbunu taa kɔŋk goksili, sɛw gí yaar hɛbtdi.
MRK.13.3	Yeesu ɗɔɔt a Kɔ̧ɔ̧b Ga̧a̧t ha a Bɛtluk bɔ doosɔ ge. Yɔ Piyɛr hi Yakuba hi Yohana hi Andrɛ hi gi ɔ̧ɔ̧kya̧ hi Yeesu , 
MRK.13.4	hi ɛrige:
MRK.13.4	a raasiwi hin wɔrɔ ɔ̧tɔ gɔ hi tuur du, hi hinmɛksin-goya yɔ gɔ gi dɔgsuw ɔ̧tyɔ hin wɔrɔ sɛw gɔ hi sɛ̧ɛ̧b du.
MRK.13.5	Yeesu yɛlsihi raaki:
MRK.13.5	a ɓāan bɛttɔnɔ an bɔ dood hi maatinɛ. 
MRK.13.6	Dood kittɔnɔ hí zaa a be nuŋg du hi raa a hii giya! Hí wɛɛ hí maat dood kittɔnɔ. 
MRK.13.7	Gɔ nɛ kɛm a nɔk giro, hí wɛɛ hí book nɔk zaadɛ ramsɛ, bɔ hoob gi ha̧a̧nɛ; yɔ anbɔ gi an hinɔ gi tuurɔ, wɛɛ hinɔ taa waal da̧a̧k kete. 
MRK.13.8	Waal gi ɗuk gabs a waal za zulha, waar gi ɗuk gabs a waar za zulha, hɛbtnamlik gí gi a lɛl zaadɛ sɔmsɔm. Tɔs gí giro. Hin wɔrɔ sɛw gí gi an waamɔɔk kosgumn yɛɛlikyɔ.
MRK.13.9	Yɛrɛ nɛya ɓaasin muul nɛ. Gɔ gi anbɔ dood zaadɛ hi ka̧nɛ a dɔglyɛ̧ɛ̧k luk du, hi ɓaan a mɔksilluk wɔ duge. Hi ka̧nɛ a dood nabl wɔ hi muutdu, hi waar ɛ gbɔlɛ wɔ hi muutdu a be dɔŋgo an nɛ dɔg hinyɔ tursin hi rɔbo a hi muutdu. 
MRK.13.10	Gi an Dɔgl Rɔb bɔ gi dɔgiy a waal du doosi ɓɔr waal gi ɔɔ da̧a̧ko.
MRK.13.11	Gɔ hi wa̧a̧n an hi ka̧nɛ a dɔglyɛ̧ɛ̧k luk du, bɔ kol gi tuunɛ a hinyɔ gɔ nɛ dɔg geha doosi. À lɛlɔdi dɔgin hinyɔ gɔ gí zaasin kpoos ha giya. Gɔ gi anbɔ nɛɛ taa hinɔ dɔk hi zul nɛ, Bɛt Mɔkilɔ gii gi dɔko. 
MRK.13.12	Dood zaadɛ hı́ gaa yɛ̧ɛ̧dɛya̧ zaŋ an hi gbɔ̧hi, zaadɛ be hi gaa hindaya̧ zaŋ an hí gbɔ̧hi. 
MRK.13.13	Dood sɛw lɔlya̧ gí bɛtin hi nɛɛ gɛ a be dɔŋgo. Yɛrɛ za̧a̧nyɔ gɔ gi mɔm ya̧a̧rhant a be dɔŋg gi tuur a waal da̧a̧ki gi za̧a̧.
MRK.13.14	Nɛ́ gbɛn hinyɔ gɔ hi el a hinha̧a̧l lɛlha̧tirgoya gí ɗɔɔt a lɛlyɔ taa nɛ an gí ɗɔɔt ge gɛ (za̧a̧nyɔ gi zaŋgig hin yɛrɛ gi kɛm bɛttɔnɔ! ) wɔ gɔ hi gi a Yahuduya hɛbt du, nɔ̀ɔ̀hi hí dɔɔ ga̧a̧ti. 
MRK.13.15	Za̧a̧nyɔ gɔ gi gi a luk zulha, bɔgi siz a luk du an gi loo wɔdɔ gi renɔ. 
MRK.13.16	Wɛɛ za̧a̧nyɔ gɔ gi gi a bako, bɔgi wɛɛz gi lɛlɛ an gi loo gbandilɔ.
MRK.13.17	Ya̧a̧rhant gi giro a nɛɛd budaa wɔ hi zulha, hi waatnɔɔdɛ wɔ hi gaak waat wa̧a̧l a ɔ̧tɔ ge. 
MRK.13.18	Zɔ̧n Bɛto an bɔ̄ hin wɔrɔ lab hi tuur a zɛrk du. 
MRK.13.19	Ya̧a̧nɛ a ɔ̧tɔ ge ya̧a̧rhantɔ gí tɔɔ gí daar ya̧a̧rhant zaadɛ wɔ wɛ mɛɛhi nɛ sɛw yɔ waal yɛɛlɔ, yɔ Bɛt kim hin sɛw gí tuur a ɔ̧ti gi zulɛ. Wɛɛ ya̧a̧rhant za yɔ riitin an bɔrɔ taa nɛ midig zaŋ.
MRK.13.20	An Waar Bɛt lɔ̄bs nɛ ɔ̧t wɔrɔ gɛ, doo za ɗɛ̄ɛ̄ an gi za̧a̧ gɛ. Yɛrɛ Bɛt lɔbs ɔ̧t a doodɔ wɔ sɛ̧ɛ̧hi zulɛ. 
MRK.13.21	Za̧a̧n za gi raan a sɔ̧ɔ̧n Masihu bɔ gi hɛdi! Zaabe: a nɔ da gi bɔ! Bɔnɛ ɗɔbs hinɔ. 
MRK.13.22	Masihu ya̧a̧gɔ̧ɔ̧nya wɔ hi Bɛtya̧a̧kɛŋkya ya̧a̧gɔ̧ɔ̧nya wɔ hi midɔ hi zu̧u̧n hinmɛksingoya hi gɛrs an hi maatin dood wɔ Bɛt sɛ̧ɛ̧hi hɛw, gid hi ɗɛɛ hinɔ wooko. 
MRK.13.23	Nɛya, ɓaanɛ, be raasin hin sɛw door ma.
MRK.13.24	Yɛrɛ a ɔ̧tɔ ge ɔ̧t ya̧a̧rhantya bɔ gɔ gi talɔ, ɔ̧t gi nimɔ, sɛɛ taa buul gaako, 
MRK.13.25	sɛwaat hí mɛlz a bɛtha, wɛɛ tɛŋk wɔ hi gi bɛtha hí bee. 
MRK.13.26	Gɔ ma hi gbɛn Za̧a̧n Waa bɔ zaak gɔ a kuus ha hi tɛŋk gbɔɔltɔnɔ hi gbɔlumsɛ. 
MRK.13.27	Gí yaa Bɛtwalɛ-sɛrɛ wɔ a ɔ̧tkazigi, a ɔ̧tleki, hi a ɔ̧tkazig naanrɔbo hi ɔ̧tkazig naanyɛ̧li, hí mɔks wɔ Bɛt sɛ̧ɛ̧hi ma gi da gi bààr a hɛbtlɛl yɔ yɛɛl ge, gi tuur a lɛlyɔ door ge.
MRK.13.28	Kɛn hinyɔ ya̧a̧daanik bɔ gi book a yɔmntnɔ muulɛ: a gɔ nɛ́ gbɛn tɛ̧ɛ̧ya̧a̧n yɛ̧s wɔ hi bɛɛ kpas yɛ̧s baako, nɛ mɛɛ a zɛrk bɔ sɛ̧ɛ̧bɔ. 
MRK.13.29	Gbunɔ, nɛ́ gɔ nɛ́ gbɛn hin wɔrɔ hi tuuruko, mɛɛn a zaakɔ sɛ̧ɛ̧bɔ an hinɔ gi tuurɔ. 
MRK.13.30	Be raasin hi rɔbo: hin wɛrɛ sɛw hi tuur kete, ɓɔr dood wɔ hi gi ɔ̧ti gi zulɛ hi ɔɔ wɔrko. 
MRK.13.31	Bɛtha hi hɛbtdi hi talɔ, yɛrɛ dɔgl be taa talko.
MRK.13.32	Yɛrɛ doo za mɛ̄ɛ̄ ɔ̧t yɔ̧ɔ̧sum bɔ zaakɔ gɛ; Bɛt walɛsɛrɛ wɔ bɛtha hɛw hí mɛ̄ɛ̄ gɛ. Baa Bɛt gi gbun mɛɛ ɔ̧tyɔ waal gɔ gi da̧a̧ du ɔnɛ. 
MRK.13.33	Ɓaanɛ, oonɛ; anyɔ nɛ́ mɛ̄ɛ̄ ɔ̧tɔ zaakɔ gɛ. 
MRK.13.34	Yɔ anbɔ, gí gi ma an doo za gi rɔbs reko gi gi ɔɔk raatɔ hi hin sɛw a woosyaadɛ ɔ̧ɔ̧ naan du. Gaa woosya wɔ bɔbe hi woosɔ, bɔbe hi woosɔ an gi woo; wɛɛ gaa lɛl-ookya bɔ woosɔ an gi oo lɛl be.
MRK.13.35	Yɔ anbɔ, kɔmbin nɛ oo anyɔ nɛ́ mɛ̄ɛ̄ ɔ̧tyɔ za̧a̧n raatya bɔ gɔ gi zaa du gɛ. Kɛnsa gi zaa a lɛɛsig du, kɛnsa yɛms tees du, kɛnsa bi̧i̧l teeyɔ, kɛnsa bi̧i̧l du. 
MRK.13.36	Gi zaa ɓɔrbɔ be, an bɔgi zɛ̧n yoom du. 
MRK.13.37	Hinyɔ be gisin dɔkyɔ be dɔksig dood sɛw, oonɛ!
MRK.14.1	Zɛ̧ɛ̧r nɛ yɛms eerɛ an Paska naabo hi kok yɔ gɔ taan hɛ̧ɛ̧t gɛ dood gɔ hi lek gi tuurɔ. Bɛtmaakwookya gbɔlɛ wɔ hi Bɛtmaakdɔkya wɔ hi ɓɛɛk gbɔnɔ an hi wa̧a̧ Yeesu a luurlɛlɛ hi gbɔŋge. 
MRK.14.2	Hi wɛɛ hi raa be:
MRK.14.2	a taa an wɛ wa̧a̧g a naab-ɔ̧ti an bɔ dood hi gbaatin hi wɛya.
MRK.14.3	Yeesu giz a Betani a Simɔŋ ɗobtilya bɔ gi lɛl du; yɔ gi lekhinɛ, nis za gul hi kurum ki̧i̧lhɛmntya tik hi̧i̧sili. Tik bɔ hi wɔmn bet rɔb yɔ gɔ hi el a albaatreyɔ. Kurum bɔ be hi gɔn tɛ̧ɛ̧yɛ̧ɛ̧s mɛko, nuŋggɔ a naaryɔ. Tusɔ gɔ sa̧a̧sa̧. Nis bɔ ɓɛd tik bɔ ya̧a̧-gbarɔ gubs Yeesu kurum bɔ a zulha. 
MRK.14.4	Dood zaadɛ wɔ hi ginɛ di yɔ kpoosya̧ nɔɔhi, hi watin hi tees du:
MRK.14.4	a hi ha̧tir kurum hɛmnt yɛrɛ a nɔ dɔŋgo? 
MRK.14.5	Yɔ hi zebrig nɛ tusɔ gaat yɔ daar tɛmɛrɛ taar hɛw an hi gaa ya̧a̧rya wɔ.
MRK.14.5	Hi niis nis bɔ ha̧a̧ltɔnɔ. 
MRK.14.6	Yeesu wɛɛ raa:
MRK.14.6	a ɔɔnɛge, nɛ gig mɔɔsig nɔ? Woowoos rɔb a be gbaŋgi. 
MRK.14.7	Nɛ gin ya̧a̧rya wɔ nɛ teesdu ɔ̧t nuŋgo, nɛ ɗɛɛ an nɛ woosihi hinrɔb a ɔ̧tyɔ ha̧a̧n gedu sɛw. Yɛrɛ beya, be taa waak hi nɛɛ faa. 
MRK.14.8	Nis bɔ woo hinyɔ ɗɛɛ giya. Gub kurum ki̧i̧lhɛmntya yɛrɛ a be muul gaati an gi gɛms loorɛ. 
MRK.14.9	Be raasin rɔbo: lɛlyɔ gɔ hi dɔg Dɔgl Rɔb bɔ du sɛw, a waal du sɛw, hí fɔ̀k hinyɔ nis yɛrɛ woo an hi mɛksinge.
MRK.14.10	Walɛsɛrɛ wɔ koobl daa eer zaaya̧ gbun bɔ nuŋgɔ a Yahuda Iskaryudi, rek raas Bɛtmaakwookya gbɔlɛ wɔ a ha̧a̧g an gi gaahi Yeesu naan du. 
MRK.14.11	Yɔ hi lag anbɔ hi dag hato, hi wɛɛ hi 
MRK.14.12	Yɔ naab-ɔ̧t doos bɔ kokɔ taan hɛ̧ɛ̧t gɛ rii a ɔ̧tyɔ hi gbɛɛtirgo tamwaat gedu an hi len Paska naabo, Yeesu walɛsɛrɛ ɔ̧ɔ̧ wɔ hi ɛrige:
MRK.14.12	a ha̧a̧mɔ an wi rek wi gɔsum Paska lees ay nɔ?
MRK.14.13	Yɔ anbɔ Yeesu her walɛsɛrɛ eerɛ a zaadɛ teesdu yaahi, 
MRK.14.13	a rekin a waal gbɔɔl du nɛ dagtin hi wal za gi pɛɛk mɛmruuk zulha; nɛ́ fɔge. 
MRK.14.14	A lɛlyɔ gɔ gi gul gedu, nɛ raa za̧a̧n raatya bɔ: a Hingokya bɔ gii raa: a luk buu benɛ yɔ gɔ be le Paska naab lees du hi walɛsɛrɛ be wɔ gi ay nɔ? 
MRK.14.15	Gi wɛɛ gi zunsin luk buu gbɔɔl bɔ wɛɛha, a lɛlyɔ hi gɛms bɛttɔnɔ hi wɔd gedu. Nɛ gɛmtsɛ lɛlɔ ge.
MRK.14.16	Walɛsɛrɛ wɔ hi rek hi tuur a waal gbɔɔl bɔ gedu, hi zɛm hin sɛw anyɔ raasihi. Hi gɛms Paska naab lees bɔ gɔ.
MRK.14.17	Yɔ ɔ̧t gi leko, Yeesu tuur gɔ hi walɛsɛrɛ ɔ̧ɔ̧ wɔ koobl daa eerɛ. 
MRK.14.18	Yɔ hi ɗɔɔt hi lekhinɛ, Yeesu raa:
MRK.14.18	a be raasin rɔbo: zaa nɛ gbun yɔ gi lekhin hi beya, gi rɛ̧ɛ̧be.
MRK.14.19	Walɛsɛrɛ wɔ hi kɛm anbɔ kpoosya̧ wiilɔ, hi yɛɛlig hin-ɛrk hi gbunu gbunu:
MRK.14.19	a nɛ bee ma gɛ mi?
MRK.14.20	Yeesu goohi:
MRK.14.20	a zaa gbuni a nɛ tees du. Yɔ nɛ gi nɛ koobl daa eer yɔ, za̧a̧n yɔ gi yaak naan kokdak du lɛlgbun hi bee giya. 
MRK.14.21	Za̧a̧n Waa bɔ gi reek ma anyɔ Bɛt ɗɛɛrwolɔ raa dɔgl be; yɛrɛ ya̧a̧rhant gi gis za̧a̧n yɔ gɔ gi rɛ̧ɛ̧ Za̧a̧n Waa bɔ. An za̧a̧nɔ mɔɔy nɛ gɛ, yɔ bɛsig gi ɗaarɔ.
MRK.14.22	Yɔ Yeesu gi lekhin hi walɛsɛrɛ ɔ̧ɔ̧ wɔ loo koko, baan Bɛto, ɓɛɛlɔ, gaahi, raa:
MRK.14.22	a loonɛ, yɛrɛ gi muul beenɛ.
MRK.14.23	Wɛɛ loo dakwaa bɔ bumhob gi du, yɔ baan Bɛto, gaahi, hi wɛɛ hi yɔ̧ lɛlgbun sɛw. 
MRK.14.24	:
MRK.14.24	a yɛrɛ gi ga̧a̧m beenɛ, ga̧a̧m yɔ gi zuunik Bɛt ya̧a̧wɔkɔ hi doodɛ; gi gub a dood kit dɔŋgo. 
MRK.14.25	Be raasin rɔbo: be taa bumhob za yɔ̧k zaŋ, gi tuur a ɔ̧tyɔ gɔ be yɔ̧k zaa sekt a Bɛt wáát duge.
MRK.14.26	Hi wɛɛ hi ɛɛhin an hi baan Bɛto; kuudu hi wɛɛ hi re gɔ a Kɔ̧ɔ̧b Ga̧a̧t ha. 
MRK.14.27	Yeesu raa walɛsɛrɛ ɔ̧ɔ̧ wɔ:
MRK.14.27	a nɛ sɛw, nɛ́ simdɔɔ. Ya̧a̧ gii hi bi̧i̧ a Bɛt ɗɛɛrwol du: a bé gbɔm nɛɛra bɔ, tam wɔ hi hɛksɔ. 
MRK.14.28	Yɛrɛ gɔ bé rɛml wɔrk du, bé dosin a Galile.
MRK.14.29	Piyɛr 
MRK.14.29	a gid zaadɛ sɛw hi ɔɔmɔ, benɛ be taam ɔɔko.
MRK.14.30	Yeesu wɛɛ 
MRK.14.30	a be raasum hi rɔbo: nɛɛko a yɛms yɛrɛ gedu, an kɔɔ gi kek dɔɔ eerɛ, mɔɔ mɔ faab ma dɔɔ taarɛ.
MRK.14.31	Piyɛr wɛɛ dɔg hi ya̧a̧ɓooti:
MRK.14.31	a gid hinɔ gi nɛ an be wɔr hi mɔɔ si̧, be taam faako.
MRK.14.31	Hi sɛw hi raa ya̧a̧ gbun bɔ giya.
MRK.14.32	Hi rek a lɛl za bɔ nuŋgɔ a Gɛsɛmanɛ ge. Yeesu raa walɛsɛrɛ ɔ̧ɔ̧ wɔ a ɗɔɔtin hɛdi, be da be zɔ̧bz Bɛto. 
MRK.14.33	Wɛɛ kam Piyɛr hi Yakuba hi Yohana; gii be kolɔ yɛɛlig tuukyɔ, wɛɛ hoob ha̧a̧sig ha̧a̧ltɔnɔ. 
MRK.14.34	Wɛɛ 
MRK.14.34	a kpoos be gisib wɔtigi hurko. Kɔmbin hɛdi, za̧a̧n lɔlɛ.
MRK.14.35	Wɛɛ rek hɛml kaasi, gbuut a hɛbtdi zɔ̧ Bɛto, an ya̧a̧rhant bɔ ɔ̧tɔ gi tasige, hinɔ gi giro. 
MRK.14.36	Raa:
MRK.14.36	a Aba, hinɔ raakɔ: a Baaba, mɔ ɗɛɛ an mɔ woo hin sɛw; hɛmlinmɔ dakwaa ya̧a̧rhantya yɛrɛ be dɔŋdi. Hinza gɛ, taa anyɔ ha̧a̧be, woom anyɔ ha̧a̧mɔ.
MRK.14.37	Wɛɛ wɛɛz zɛ̧hi yoom du.
MRK.14.37	War Piyɛr a Simɔŋ, mɔ yokyo ya? Mɔ́ ɗɛ̄ɛ̄ an mɔ za̧a̧lɔl kaaka gɛ ya? 
MRK.14.38	Kɔmbin lɔlɛ, nɛ wɛɛ nɛ zɔ̧b Bɛt an bɔnɛ mat a maatil du. Doo bɔ mɔkilɔ ha̧a̧g wook rɔbtɔnɔ, wɛɛ muulɔ hɔnighɔnɔ.
MRK.14.39	Wɛɛ hɛml ɓɛ, zɔ̧b Bɛt hi dɔgl gbun bɔ. 
MRK.14.40	Wɛɛ wɛɛza ɓɛ, zɛ̧hi yoom du, yoom bɔ ɗɔhiɗɔbɔ ya̧a̧nɛ. Hí wɛɛ hí mɛ̄ɛ̄ hinyɔ gɔ hí raasig gɛ be. 
MRK.14.41	Yɔ Yeesu wɛɛz dɔɔ taasumɛ, warihi:
MRK.14.41	a yɔ nɛ gbork yok rɛ, nɛ holikhol ma ya? Rii! lɛlɔ tuurɔ. Yɛrɛ Za̧a̧n Waa bɔ gi gaay ma a hinha̧a̧lya wɔ hi naan du. 
MRK.14.42	Ɗukinɛ wɛ rekɔ; za̧a̧n yɔ rɛ̧ɛ̧sib ya̧a̧ sɛ̧ɛ̧b gi gɛdi.
MRK.14.43	Ɓɔrbɔ, yɔ Yeesu gi bookya̧a̧ tɛ̧, walɛsɛrɛ wɔ koobl daa eer zaaya̧ gbun bɔ nuŋgɔ a Yahuda zaa. Bɛtmaakwookya gbɔlɛ wɔ hi Bɛtmaakdɔkya wɔ, hi Yahuduya ɗɛntɛ wɔ hii yaaz dood saal hi zaa hi Yahuda. Hi zaan daŋbɛsim wɔ hi sɔɔlɛ an hi wa̧a̧ Yeesu. 
MRK.14.44	Za̧a̧n rɛ̧ɛ̧kya bɔ goks nɛ dood saal wɔ hinyɔ gɔ gí rek gí gɔ anyɔ lɛ:
MRK.14.44	a za̧a̧nyɔ gɔ bé zɔm wɛktɔ, gi za̧a̧nyɔ ha̧a̧n wa̧a̧k giya. Wa̧a̧nɛge, nɛ kaŋg rɔbtɔnɔ.
MRK.14.45	Yɔ Yahuda bɛɛ tuuruko, sɔɔ Yeesu dɔŋdi elige:
MRK.14.45	a Hingokya ,
MRK.14.45	wɛɛ zɔm wɛktɔ. 
MRK.14.46	Dood hi yaa naan hi wa̧a̧g gɔ. 
MRK.14.47	Zaaya̧ gbun bɔ gi lɛlɔdi hɔ̧b daŋbɛsim gbob Bɛt-maakwookya gbɔɔl mɔɔt bɔ gbaarɔ tɔnɔ dɛ̧ɛ̧rɔ. 
MRK.14.48	Yeesu 
MRK.14.48	a nɛ zāan daŋbɛsim hi sɔɔl an nɛ wa̧a̧b an luur ha̧a̧l wɔd wɔɔlikya ya? 
MRK.14.49	Ɔ̧t nuŋg sɛw be gi hi nɛya, be gi hingok a Bɛtluk du, wɛɛ nɛ́ wā̧ā̧be gɛ. Yɛrɛ gi an hinyɔ Bɛt ɗɛɛrwol raa gí tuurɔ.
MRK.14.50	Yɔ anbɔ, walɛsɛrɛ wɔ sɛw hi ɔɔg hi nɔɔnɔ. 
MRK.14.51	Wal za sɛr fɔge, tab gbandil buu ɗɔbti muul kpɔd. Hi goog wa̧a̧ko, 
MRK.14.52	wir hòbrsihi gbandil buu bɔ naan du dur, nɔɔ rek ɔ̧lɛ.
MRK.14.53	Hi kam Yeesu a Bɛtmaakwookya gbɔɔl mɔɔt bɔ ge, a lɛlyɔ Bɛtmaakwookya gbɔlɛ zaadɛ wɔ sɛw hi mɔks ge hi Yahuduya ɗɛntɛ wɔ hi Bɛtmaakdɔkya wɔ ge.
MRK.14.54	Piyɛr fɔbz Yeesu da hɛmltɔnɔ, zaa tuur a Bɛtmaakwookya gbɔɔl mɔɔt bɔ gi luk ya̧di. Ɗɔɔt hɔdi hi lɛl-ookya wɔ, gi laa tɛɛko. 
MRK.14.55	Bɛtmaakwookya gbɔlɛ wɔ hi dɔgl-yɛ̧ɛ̧kya wɔ sɛw hi ɓɛɛk dood segyaadɛ an hi wa̧a̧n Yeesu dɔgl hi gbɔŋge, wɛɛ hí zōl gɛ. 
MRK.14.56	Dood kittɔnɔ hi gisig ya̧a̧gɔ̧ɔ̧ko; wɛɛ ya̧a̧ya̧ wɔy gbun gɛ be. 
MRK.14.57	Dood zaadɛ hi ɗuk hi gisig ya̧a̧gɔ̧ɔ̧k be:
MRK.14.58	a be kɛŋg gi raako. a bé ɛ̧br Bɛtluk yɛrɛ yɔ dood hi wɔmn naanɛ, wɛɛ ɔ̧t taarɛ, be wɛɛ be wɔm zaa yɔ dood hí wɔ̄m gɛ.
MRK.14.59	Wɛɛ a dɔglya̧ bɔ hi dɔktig gedu hɛw, ya̧a̧ya̧ ɔks gbun gɛ be. 
MRK.14.60	Bɛtmaakwookya gbɔɔl mɔɔt bɔ ɗuk er hi teesdu, ɛr Yeesu :
MRK.14.60	a mɔ taa hinza gook ya? Dood wɛrɛ hi dɔk nɔ mɔ zulha nɔ?
MRK.14.61	Yɔ anbɔ Yeesu gōō hinza gɛ, kɔms sɔsɔg. Bɔrɔ wɛɛ ɛrig ɓɛ:
MRK.14.61	a mɔɔ gi Masihu bɔ Bɛt bɔ Za̧a̧nɔ wɛ gig baanik waaɔ ya?
MRK.14.62	Yeesu goo:
MRK.14.62	a bee giya! Nɛ́ gbɛn Za̧a̧n Waa bɔ gi ɗɔɔt a Bɛt Tɛŋkya naan rɔbo, gɔ gi sizig bɛtha a kuus ha hɛw nɛ́ gbɛnige.
MRK.14.63	Yɔ anbɔ Bɛtmaakwookya gbɔɔl mɔɔt bɔ taar gbannɔ gɔ tees du kpa̧s, wɛɛ raa:
MRK.14.63	a yɛrɛ wɛ gin nɔ dɔglɔ ɓɛ! 
MRK.14.64	Nɛ kɛm ha̧a̧l yɔ boo a Bɛt zulha be! Nɛ mɔk nɔ?
MRK.14.64	Dood sɛw hi yɛ̧ɛ̧ge hi raa:
MRK.14.64	a rii an hi gbɔŋg-gbɔmɔ.
MRK.14.65	Dood zaadɛ hi teesdu hi yɛlsig set tusilgo, hi yaat muutɔ hi zɔ̧̀ɔ̧̀ge, hi wɛɛ hi 
MRK.14.65	a taamɔ, bɔ gɔsum hin bɔrɔ nɔ?
MRK.14.65	Lɛl-ookya wɔ hi loog hi dɛŋge.
MRK.14.66	Yɔ Piyɛr gi lakdi a luk dɔŋg disɛ, Bɛtmaakwookya gbɔɔl mɔɔt bɔ nɛɛdɔ woosya wɔ zaaya̧ gbun tuurɔ; 
MRK.14.67	yɔ gbɛn Piyɛr gi laa tɛɛko, sɔ̧ɔ̧ge raa:
MRK.14.67	a mɔɔ hɛw, mɔ da mɔ gi nɛ hi Yeesu Nazarɛdya bɔ elo!
MRK.14.68	Hɔnɛ Piyɛr yɔ kɛm anbɔ wɛɛ faa raa:
MRK.14.68	a bé mɛ̄ɛ̄ gɛ, bé kɛ̄m hinyɔ ha̧a̧m dɔk gɛ!
MRK.14.68	Kuudu wɛɛ tuu an gi rek a pɔnt du a gbɔnɔya̧. Kɔba kekɔ.
MRK.14.69	Yɔ nis woosya bɔ wɛɛ gi gbɛnige, yɛls wɔrɔ hi gi di dɔk ɓɛ:
MRK.14.69	a wal yɛrɛ gi zaaya̧ gbunyɔ!
MRK.14.70	Piyɛr wɛɛ faa ɓɛ. Kuudu kaasi, dood zaadɛ wɔ hi gi di hi raa ɓɛ:
MRK.14.70	a rɔbo, mɔ gi zaaya̧ gbunyɔ; mɔɔ hɛw mɔ gi Galileyayɔ!
MRK.14.71	Hɔnɛ wɛɛ yɛɛl boot dɔk gɔ gi zulha hi hin dɛŋgliki:
MRK.14.71	a bé mɛ̄ɛ̄ wal yɔ nɛ dɔglɔ book gɛ!
MRK.14.72	Ɓɔrbɔ kɔba kek gbaŋ eesimɛ. Yɔ Piyɛr mɛks hinyɔ Yeesu da dɔgsig nɛ be:
MRK.14.72	a kɔba gi kek dɔɔ eerɛ, mɔɔ mɔ faab gi dor dɔɔ taarɛ,
MRK.14.72	kaa ha̧a̧ltɔnɔ.
MRK.15.1	Bɛtmaakwookya gbɔlɛ hi mɔks bi̧i̧ltɔnɔ hi Yahu-duya ɗɛntɛ wɔ, hi Bɛtmaakdɔkya wɔ, hi dɔglyɛ̧ɛ̧kya wɔ sɛw hi wɔ̀ kɔlki. Hi wɔb Yeesu hi kaŋg hi gaag waar Pilatu naan du. 
MRK.15.2	Pilatu ɛrig hinɛ:
MRK.15.2	a mɔɔ gi Yahuduya wɔ waar ya̧ ya?
MRK.15.2	Yeesu gòòge:
MRK.15.2	a anyɔ mɔ raa.
MRK.15.3	Bɛtmaakwookya gbɔlɛ wɔ hi gɛ̧ɛ̧nig hin kittɔnɔ. 
MRK.15.4	Yɔ anbɔ, Pilatu wɛɛ ɛrige:
MRK.15.4	a mɔ taa hinza gook ya? Mɔ kɛŋk hin gɛ̧ɛ̧nik mɔ zulha kittɔnɔ be!
MRK.15.5	Yeesu wɛɛ gōō hinza ma zaŋ gɛ. Yɔ anbɔ hin wɛɛ wɛɛs Pilatu gɛrsɛ.
MRK.15.6	Yɔ Paska naab gɔ gi nɛko, waar Pilatu gɔ bis luknɔya zaa gbun yɔ dood gɔ hi ɛr an hi bisige. 
MRK.15.7	Za̧a̧n za giro nuŋggɔ a Barabas gi luknɔ du hi dood zulɓaasigya zaadɛ wɔ hi gbɔm nɛ za̧a̧n za a gabs du be. 
MRK.15.8	Dood saal hi dɔɔ a Pilatu ge hi ɛrig hinyɔ rɔ̧ɔ̧s wook hi hiya. 
MRK.15.9	Pilatu goohi:
MRK.15.9	a ha̧a̧n an be bitsin Waar Yahuduya bɔ ya?
MRK.15.10	Gii be mɛɛmɛ a Bɛtmaak-wookya gbɔlɛ wɔ hi gaabge naan du hi ka̧a̧syɔ. 
MRK.15.11	Wɛɛ, Bɛtmaakwookya gbɔlɛ wɔ hi sɔmb dood an hi ɛr Pilatu gi bitsihi Barabas a Yeesu kalɛ. 
MRK.15.12	Pilatu wɛɛ ɛr dood saal wɔ ɓɛ:
MRK.15.12	a ha̧a̧n an be gɔs nɔ za̧a̧n bɔ nɛ gig elik a Waar Yahuduya nɔ?
MRK.15.13	Wɔrɔ hi ta̧a̧ge hi ya̧a̧ɓooki:
MRK.15.13	a doomɔg a dɔ̧ɔ̧r ha!
MRK.15.14	Pilatu ɛrihi:
MRK.15.14	a woo nɔ hin ha̧a̧lɔ nɔ?
MRK.15.14	Hi wɛɛ hi ɓooya̧a̧ ha̧a̧ltɔnɔ ɓɛ:
MRK.15.14	a doomɔg a dɔ̧ɔ̧r ha!
MRK.15.15	Yɔ Pilatu ha̧a̧g an gi gɔs saal wɔ kpoosya̧ gi harihi be tutsihi Barabas gɔ luknɔ du. Kuudu wɛɛ raa dooɗɔ hi lɛb Yeesu , wɛɛ gaahige hi kaŋg hi dooge. 
MRK.15.16	Laaya wɔ hi loo Yeesu hi kaŋg gɔ a dɔgl-gbaak luk du a Pilatu raa du. Hi mɔks laaya zaadɛ wɔ hi zɛ̧ɛ̧r nɛ sɛw. 
MRK.15.17	Hi heks Yeesu dimnaan hob muulɛ, hi haŋ kal kobsya hi heksig zulha an waar ums kalɛ. 
MRK.15.18	Kuudu hi yɛɛlig booki ma:
MRK.15.18	a be boomɔ, seko ya, Waar Yahuduya!
MRK.15.19	Hi wɛɛ hi gig lɛk zulha hi bɔ̧ɔ̧kkoki, hi tulsig set muulɛ, hi wɛɛ hi zagl hi hu̧u̧r di bɛttɔnɔ a gi muutdu. 
MRK.15.20	Yɔ hi kpɛ̧ɛ̧l Yeesu gi da̧a̧, hi hod dimnaan hob bɔ hi wɛɛ hi hegsig gbannɔ wɔ. Kuudu hi tuunig lakdi hi rek hi doog dɔ̧ɔ̧r ha. 
MRK.15.21	Doo za Kirɛnɛya fu̧u̧z hɛt du nuŋgɔ a Simɔŋ, Iskan-darus hi Rufus baaya̧ giya gi daak ma dihɔ. Laaya wɔ hi gbɛnige hi wa̧a̧g hi fɛ̧ɛ̧g an gi pɛɛ Yeesu dɔ̧ɔ̧rɔ bɔ.
MRK.15.22	Hi kam Yeesu a lɛlyɔ gɔ hi el a Golgota ge, raakɔ a zullɛŋk lɛlɛ. 
MRK.15.23	Ha̧a̧hi an hi yɔ̧n Yeesu bumhob za yɔ hi ɔksin tɛ̧ɛ̧ mɔt zobtil nuŋgɔ a ɗaasɛrɛyɔ. Gii be ta̧a̧ yɔ̧k gɛ. 
MRK.15.24	Kuudu hi wa̧a̧ hi doog gɔ a dɔ̧ɔ̧r ha, hi wɛɛ hi gɛ̧ɛ̧tin gbandilɔ wɔ; gbandilɔ wɔ hi len subud an hi sɔ̧ɔ̧ za̧a̧nyɔ gɔ gi le gi dagɔ.
MRK.15.25	Yɔ hi doog a dɔ̧ɔ̧r ha, ɔ̧t bɔ gi kusaal ɓaati. 
MRK.15.26	Hi bi̧i̧ hinyɔ hi wa̧a̧g dɔŋgɔ ge dɔglɔ anyɔ lɛ: a WAAR YAHUDU-YAYƆ. 
MRK.15.27	Hi doo luurɛ ha̧a̧l eerɛ a dɔ̧ɔ̧r zaadɛ ha a gi dɔŋdi, gbunu a gi naan rɔbo, zaa gbunu a gi naanyɛ̧li. [ 
MRK.15.28	Hinyɔ Bɛt ɗɛɛrwol bɔ raa dɔglɔ 
MRK.15.28	a hi ɓɛrig a dood ha̧a̧lɛ tees du. ]
MRK.15.29	Dood wɔ hi daak hɔdi gɔ hi nams zulya̧ hi niige, hi 
MRK.15.29	a ɛ-u̧u̧! Mɔɔ Bɛtluk ɛ̧brikya bɔ, wɔŋkya bɔ ɔ̧t taarɛ, 
MRK.15.30	za̧a̧sum zul mɔ ma, sizum dɔ̧ɔ̧r bɔ hage!
MRK.15.31	Bɛtmaakwookya gbɔlɛ wɔ, hi Bɛtmaakdɔkya wɔ hi kpɛ̧ɛ̧l a hi tees du, hi raa an ya̧a̧ gbun bɔ:
MRK.15.31	a za̧a̧s dood zaadɛ, yɛrɛ ɗɛ̄ɛ̄ an gi za̧a̧s zulɔ ma gɛ! 
MRK.15.32	An Masihu bɔ, Israhilaya waar bɔ gi siz ɓɔri ma a dɔ̧ɔ̧r bɔ hage. Wɛ́ gbɛn ma anbɔ wɛ ɗɔbs gɔ ɓɔrɔ.
MRK.15.32	Wɔ hi doohi a dɔ̧ɔ̧r za wɔ ha be hi gi Yeesu niik lab be.
MRK.15.33	A lurk teesdu, lɛl wil a waal bɔ gedu sɛw, am tuur a naaba̧a̧n du. 
MRK.15.34	Yɔ ɔ̧t gi a naaba̧a̧n du, Yeesu ɓooya̧a̧ ha̧a̧ltɔnɔ raa:
MRK.15.34	a Eloyi, Eloyi, laama sabaktani?
MRK.15.34	Hinɔ raakɔ:
MRK.15.34	a Bɛt be, Bɛt be, mɔ ɔɔb nɔ?
MRK.15.35	Dood zaadɛ wɔ hi ginɛ di hí kɛm anbɔ, hi raa:
MRK.15.35	a kɛn ma, gi elik Eliya ga!
MRK.15.36	Zaaya̧ gbunu nɔɔ da looz bɔɔmɛ tɔ̧ɔ̧z mɛm haatil du zaa sa̧a̧ a bɔ̧ɔ̧kkok ha, gaag an gi yɔ̧. 
MRK.15.37	Hɔnɛ Yeesu wɛɛ ɓooya̧a̧ ha̧a̧ltɔnɔ, wɔr gɔ. 
MRK.15.38	Gbanɗil fɛɛt bɔ hi mal a Bɛtluk du taar teesdu der, yɛɛl taarik wɛɛha had wɛɛdisɛ. 
MRK.15.39	Laaya gbɔɔl Romaya bɔ gi nɛ erk a Yeesu muutdu, yɔ gbɛn Yeesu gi wɔr anbɔ, raa:
MRK.15.39	a hinɔ rɔbo, wal yɛrɛ gi Bɛt waayɔ!
MRK.15.40	Nɛɛd zaadɛ hi giro, hi seezig lɔl hɛmltɔnɔ be. A hi tees du Mariyama yɔ fu̧u̧z a Magdala, hi Mariyama wala bɔ Yakuba nɔɔtɔ hi Yozɛs hi Salomɛ hi giro. 
MRK.15.41	Hii fɔbz nɛ Yeesu yɔ da gi nɛ a Galile, hii gaag nɛ leesɛ. Nɛɛd zaadɛ kit wɔ hi dɔɔtin nɛ hi Yeesu a Urusalima hi gi nɛ di hɛw.
MRK.15.42	Yɔ ɔ̧t legɔ, yɔ gi nɛ a naabwɔd gɛbsig ɔ̧ti, raakɔ a yɔ Yahuduya wɔ holum-ɔ̧tya̧ gi sɛ̧ɛ̧biko, 
MRK.15.43	Yusufu a Arimate, doo ɗɛnt rɔb a dɔgl-gbɛɛrikyaadɛ tees du, zaa. Gii ginɛ ook Bɛt wáátɔ be. Ɓaas kpoosɔ rek a Waar Pilatu ge, ɛrig Yeesu muulɔ bɔ an gi re gi i̧i̧ loor du. 
MRK.15.44	Hɔnɛyɔ Pilatu lag a Yeesu wɔɔr be, hin wɛɛsig gɛrsɛ, elz laaya wɔ gbɔɔlya̧ bɔ, ɛrige:
MRK.15.44	a wɔr aam ya?
MRK.15.45	Yɔ lag hinyɔ laaya gbɔɔl bɔ raasige, gaa Yusufu Yeesu muulɔ bɔ. 
MRK.15.46	Yusufu zebz gban buu rɔbo, re sis Yeesu wɔrkɔ bɔ a dɔ̧ɔ̧r bɔ hage, wɔbtig a gban buu bɔ gedu, kam da i̧i̧g a loor yɔ hi su̧u̧ a hɛɛl du gedu. Wɛɛ kibl bet gbɔɔl fɛɛti mibtin loor bɔ ya̧a̧gbarɔ. 
MRK.15.47	Mariyama a Magdala hi Mariyama Yozɛs nɔɔtɔ hi sɔ̧ɔ̧ lɛl yɔ hi i̧i̧k Yeesu wɔrkɔ bɔ.
MRK.16.1	Yɔ holum-ɔ̧t bɔ da̧a̧, Mariyama a Magdala hi Mari-yama Yakuba nɔɔtɔ, hi Salomɛ hi zeb kurum ki̧i̧l-hɛmntya an hi re hi gubs Yeesu muulɛ. 
MRK.16.2	Yɔ yoosig bi̧i̧ltɔnɔ, a dimaas ɔ̧t biitir bɔ gedu, yɔ ɔ̧t gi kazugo, hi rek a Yeesu loorlɛlɛ, 
MRK.16.3	hi ɛtin gɔ hi tees du:
MRK.16.3	a bɔ gi kiblsɛ bet bɔ a loorya̧a̧gbar nɔ?
MRK.16.4	Yɔ hi sɔ̧ɔ̧ anyɔ, hi gbɛn loorbet gbɔɔl fɛɛt bɔ kibl bɛrko. 
MRK.16.5	Nɛɛd wɔ hi gul gɔ loor bɔ gedu, hi gbɛn walsɛr za gi ɗɔɔtig a naanrɔbo hi gban buu fɛr a gi muulɛ. Kol tuuhitu. 
MRK.16.6	Hɔnɛ walsɛr bɔ 
MRK.16.6	a bɔ kol gi tuunɛ. Nɛ tɛk Yeesu Nazarɛdya bɔ dooy a dɔ̧ɔ̧r ha gii ya? Rɛml a wɔrk du ɗuundɔ, taa dihɛ. Sɔ̧ɔ̧nɛ, lɛl yɔ hi gbaag nɛ gɛrɛ. 
MRK.16.7	Yɛrɛ rekin nɛ raas walɛsɛrɛ ɔ̧ɔ̧ wɔ hi Piyɛr hɛw a Yeesu rɛml ɗund gisin dork a Galile. Nɛ rek nɛ gbɛnig hɔ ro anyɔ da raasinɛ.
MRK.16.8	Nɛɛd wɔ hi tuu hi nɔɔ hi beeto; lɛl wilihi be. Yɔ hoobha̧a̧hi be, hí rāās doo hinza gɛ.
MRK.16.8	[ 
MRK.16.9	Yɔ Yeesu rɛml gi ɗuk a dimaas ɔ̧t doos bɔ gedu bi̧i̧ltɔnɔ, yɛɛl mits Mariyama a Magdala, a dɔŋgɔ ro gi nin nɛ loorɛha̧a̧l nɔɔn-erɛ. 
MRK.16.10	Mariyama a Magdala re fɔks wɔ hi gitin nɛ hi Yeesu , hi kaak be, hi hekig hi ya̧a̧rhant be. 
MRK.16.11	Hɔnɛyɔ dood wɔ hi lag hinyɔ nis bɔ fɔkɔ: a Yeesu ɗuk gi za̧a̧tilyɔ, be gbɛnige, hí ɗɔ̄bs nis bɔ dɔglɔ gɛ.
MRK.16.12	Kuudu yɔ walɛsɛrɛ wɔ eer hi wa̧a̧k gbɔnɔ an hi rek a hɛt du Yeesu zunsihi muulɔ za dɔɔmi. 
MRK.16.13	Walɛsɛrɛ eerɛ wɔ hi wɛɛ hi wɛɛz hi fɔks zaadɛ wɔ hinɔ. Wɔrɔ be hí ɗɔ̄bs dɔglya̧ bɔ hɛw gɛ.
MRK.16.14	Yɔ̧ɔ̧sumɔ, Yeesu mits walɛsɛrɛ ɔ̧ɔ̧ koobl daa gbun wɔ yɔ hi lek nɛ hinɛ. Biglihi anyɔ hi ta̧a̧ ɗɔbsig gɛ hi gin kpoos ɓaatil be. Dood wɔ hi gbɛnig nɛ rɛml a wɔrk du gi za̧a̧tili hi gisihi dɔglɔ booko, wɛɛ hii be, hi tā̧ā̧ nɛ gɛ. 
MRK.16.15	Wɛɛ 
MRK.16.15	a rekin a waal du sɛw, nɛ dɔg Dɔgl Rɔb bɔ dɔglɔ a dood teesdu sɛw. 
MRK.16.16	Za̧a̧nyɔ gɔ gi ɗɔbsɔ gi dag Bɛtmɛmɛ gi za̧a̧; za̧a̧nyɔ gɔ gí ɗɔbs gɛ, dɔgl gi matige. 
MRK.16.17	Yɛrɛ gɛrs yɔ ɗɔbsigya wɔ gɔ hi zuun gɛrɛ: hi nin loorɛha̧a̧l a be nuŋg du; hi boo ya̧a̧boon segdɛ; 
MRK.16.18	hi wa̧a̧ beks hi naanɛ; gid hi yɔ̧ ɗɔŋko, hinza taahi gɔk nɛ zaŋ; hi gbaa naanya̧ a gumtil wɔ hi muulɛ, gumtil wɔ hi za̧a̧.
MRK.16.19	Yɔ Waar Yeesu dɔgsihi hin bɔrɔ anbɔ, ha̧sa dɔɔ bɛtha, wɛɛ da ɗɔɔt a Bɛt naanrɔbo. 
MRK.16.20	Walɛsɛrɛ wɔ hi rek Dɔgl Rɔb bɔ dɔglɔ dɔk gɔ lɛl sɛw be. Waar Yeesu gi wook hi hiya, wɛɛ gis dood wɔ zuunik a walɛsɛrɛ wɔ hi dɔk dɔgl rɔbo hi gɛrs wɔ gisihi ɗaanuko. ]
LUK.1.1	Teyofil doo-gbɔɔlɛ, Dood kittɔnɔ hi kɛɛ hinwɔ hi daa nɛ wɛ teesdu dɔglya̧ bi̧i̧ki. 
LUK.1.2	Hi bi̧i̧ dɔgl wɔ wi lag a dood wɔ hi gbɛn hinya̧ hi lɔlya̧ a yɛɛlikɔ gedu a hi ya̧a̧ du. Bɛt gaahi dɔglɔ naan du an hi dɔks doodɛ. 
LUK.1.3	Ya̧a̧nɛ, anyɔ mi tɛb hin wɔrɔ dɔglya̧ bɛttɔnɔ sɛw a lɛl yɔ yɛɛl dige, mi see hinɔ bɛr an mii hɛw mi bi̧i̧ dɔglɔ anyɔ fɔbɔ mi gbaasumɔ 
LUK.1.4	an mɔ mɛks hingok wɔ mɔ dag rɔbɔ lɛlɛ.
LUK.1.5	A wɛl yɔ Hirudus gi waar gedu a Yahuduya, doo za Bɛtmaakwookya giro nuŋgɔ a Zakariya, yɔ gi a Abiya Bɛtmaakwookya wɔ hi ka̧a̧r du. Nistɔ nuŋgɔ a Elizabɛd, dɔ̧ɔ̧tɔ fu̧u̧ a Bɛtmaakwookya gbɔɔl mɔɔt bɔ nuŋgɔ a Haruna gi dɔ̧ɔ̧t du. 
LUK.1.6	Hi gi dood rɔbɛ hi eer sɛw a Bɛt muutdu. Hi fɔk Bɛtmaakɔ wɔ bɛttɔnɔ hi dɔgl yɔ Waar Bɛt gaa sɛw, hin-a̧a̧b taadu. 
LUK.1.7	Hɔnɛ Elizabɛd da kirkɔ, hi da hi taan nɛ waa. Hi sɛw wɛlya̧ kit be.
LUK.1.8	Ɔ̧tza ma Zakariya gi wook Bɛtmaakɔ a Bɛt muutdu, yɔ ka̧a̧rɔ bɔ woosɔ ɔ̧t rii, 
LUK.1.9	anyɔ Bɛtmaakwookya hi rɔ̧ɔ̧s woos gɛ̧ɛ̧k a hi teesdu, hi herige anyɔ subud lege an gi gul a Waar Bɛtluk du gi woo Bɛtmaako gi dɔ̧ɔ̧s tɛ̧ɛ̧mɛk okt ki̧i̧lhɛmntya. 
LUK.1.10	Yɔ gi tɛ̧ɛ̧mɛk okt ki̧i̧lhɛmntya bɔ dɔ̧ɔ̧sig laa du, dood saal wɔ sɛw hi gi lakdi hi zɔ̧k Bɛto. 
LUK.1.11	Waar Bɛtwalsɛr za mits Zakariya zaa er a Bɛt-maaksɛŋk yɔ hi dɔ̧ɔ̧sig tɛ̧ɛ̧mɛk okt ki̧i̧lhɛmntya hage a naanrɔbo. 
LUK.1.12	Yɔ Zakariya gbɛnige, zulɔ dɔɔsig saasa, hoobha̧a̧g be. 
LUK.1.13	Bɛtwalsɛr bɔ 
LUK.1.13	a bɔ hoob gi ha̧a̧mɔ, Zakariya, Waar Bɛt kɛm zɔ̧k mɔ kɛmɔ, ya̧a̧nɛ. Nis mɔ Elizabɛd gi mɔɔsum waa, mɔ dɔ̧ɔ̧sig nuŋgɔ a Yohana. 
LUK.1.14	Mɔ dag hat gbɔɔltɔnɔ, dood kittɔnɔ hi dag hat a mɔɔkɔ bɔ dɔŋgɔ. 
LUK.1.15	Yɔ anbɔ gi wɛɛ gbɔɔl a Waar Bɛt muutdu, taa an gi yɔ̧ bumhobo, zaabe bum za dɔɔmi. Kpoosɔ gi hi̧i̧s hi Bɛt Mɔkilɔ gi yɛɛl a nɔɔtɔ buu du.
LUK.1.16	Gi wɛnz Israhilaya kit wɔ kpoosya̧ a Waar Bɛt ge. 
LUK.1.17	Yohana gi ɛmb a Waar Bɛt muutdu an tɔmsɔya hi ya̧a̧kɛŋkɔya bɔ Eliya mɔkilɔ hi tɛŋkɔ an gi wɛnz baa wɔ kpoosya̧ a waatya̧ hi hi boolɔ, gi wɛɛ gi kamz tɔnzuksya wɔ be a dood hinrɔbwookya wɔ hi hinmɛɛk du, an gi gɛms dood sɛw hi oo Waar bɔ zaakɔ.
LUK.1.18	Zakariya war Bɛtwalsɛr bɔ:
LUK.1.18	a nɛ yɛrɛ bee be wɔm da̧a̧, nis be wɔm da̧a̧, be mɛɛ hin bɔrɔ ri a gi rɔb nɔ?
LUK.1.19	Bɛtwalsɛr bɔ goo:
LUK.1.19	a bee Gabriyɛl, bee gi erk a Bɛt muut du an be woosigwoosɛ, gii yaazibe an be dɔgsum hinɔ, be kamsum dɔgl hɛmnti. 
LUK.1.20	Yɛrɛ anyɔ mɔ tā̧ā̧ dɔgl be yɔ gɔ gi tuur a ɔ̧tɔ gɔ gi rii gedu gɛ, mɔ wɛɛ su̧u̧ki, gi tuur a ɔ̧tyɔ hin wɔrɔ gɔ hi tuur gedu kɛnɛ, ɓɔr mɔ ɔɔ ya̧a̧booko.
LUK.1.21	Yɔ anbɔ dood hi ook Zakariya a Bɛtluk bɔ ge, yɔ Zakariya gi amzig ha̧a̧ltɔnɔ be hinɔ kɔmsihi gɛrsɛ. 
LUK.1.22	Yɔ tuuza ɗɛɛ ya̧a̧book hi hii ma gɛ, yɔ anbɔ, dood hi mɛɛmɛ a Bɛt zunsig hin a gɛrs du a Bɛtluk bɔ gedu. Goksihi hin hi naanɛ wɛɛ kɔm su̧u̧ki. 
LUK.1.23	Yɔ Zakariya da̧a̧s woosɔ ɔ̧t wɔ a Bɛtluk du wɛɛ gi raa du; 
LUK.1.24	kuudu ɔ̧t kaasi nistɔ Elizabɛd budɔ, yaata sɛɛ nɔɔnɛ, wɛɛ 
LUK.1.24	a 
LUK.1.25	yɛrɛ hinyɔ Waar Bɛt gɔsibe a ɔ̧tyɔ seesib ya̧a̧r be gedu, ha̧tsib hinyɔ gib nɛ seem gaak a dood muutdu giya.
LUK.1.26	Yɔ Elizabɛd bud gi tuur sɛɛ nɔɔngbunu, Bɛt yaaz walsɛrɔ Gabriyɛl a waal gbɔɔl za du nuŋgɔ a Nazarɛd, a Galile hɛbt du 
LUK.1.27	a nis za gbaag yɔ mɛɛ walya̧a̧ gɛ, yɔ wal za a Dawda dɔ̧ɔ̧t du gig gbɛ̧ɛ̧tugo nuŋgɔ a Yusufu. Nis bɔ be nuŋgɔ a Mariyama. 
LUK.1.28	Bɛtwalsɛr bɔ tal gi lɛl du 
LUK.1.28	a be boomɔ, mɔɔ yɔ Bɛt rɔbsumɔ, Waar Bɛt gi hi mɔya.
LUK.1.29	Yɔ dɔgl bɔrɔ yɔɔ Mariyama ha̧a̧ltɔnɔ ɛr zulɔ,
LUK.1.29	a book bɔrɔ gi raak hinɔ a nɔ?
LUK.1.30	Bɛtwalsɛr bɔ 
LUK.1.30	a bɔ hoob gi ha̧a̧mɔ Mariyama, anyɔ mɔ dag Bɛt gɛmsilɔ. 
LUK.1.31	Yɛrɛ mɔ́ budaa mɔ mɔɔ waawalɔ, mɔ dɔ̧ɔ̧sig nuŋgɔ a Yeesu. 
LUK.1.32	Gi wɛɛ doo gbɔɔlɛ, hi elige a Bɛt Yɔ Gi Gbɔɔl Gi Daarlɛl waawalɔ. Wɛɛ Waar Bɛt gi wɛɛnig waar i anyɔ gɔs nɛ baatɔ Dawda be. 
LUK.1.33	Gi wɛɛ waar a Yakuba dɔ̧ɔ̧tɔ hi zul faa. Waar umsɔ taa zaa da̧a̧ko.
LUK.1.34	Mariyama war Bɛtwalsɛr bɔ:
LUK.1.34	a hin bɔ lab gi wooy hinɔ ri? Be mɛɛ walya̧a̧ gɛ be?
LUK.1.35	Bɛtwalsɛr bɔ ta̧a̧ 
LUK.1.35	a Bɛt Mɔkilɔ gi zaasumɔ, wɛɛ Bɛt Yɔ Gi Gbɔɔl Gi Daarlɛl tɛŋkɔ gi yaatumɔ hi zeksɔ. Ya̧a̧nɛ, waa bɔ gɔ mɔ mɔɔge, hi elige a Doo Gaati, Bɛt Waawalɔ. 
LUK.1.36	Yɛrɛ nɛs mɔ Elizabɛd be, yɔ gɔ hi gig nɛ elik a kirkilyɔ, bud waawaltɔ, gin sɛɛ nɔɔngbunu. 
LUK.1.37	Ya̧a̧nɛ hinza ɗɛɛ Bɛt gɛ.
LUK.1.38	Mariyama raa:
LUK.1.38	a be gi Waar Bɛt nisgbaaryɔ, hinɔ gi wooysib ma anyɔ mɔ 
LUK.1.38	Bɛtwalsɛr bɔ ɔɔge ɗund rekɔ.
LUK.1.39	Mariyama ɗuk ɔ̧tɔ ge rek hi dikto a waal gbɔɔl za yɔ gol hi gi ge a Yahuduya. 
LUK.1.40	Yɔ tuurɔ gul a Zakariya raa du boo Elizabɛd. 
LUK.1.41	Yɔ Elizabɛd kɛm Mariyama boog anbɔ, waa bɔ buu du namlɔ. Elizabɛd kpoosɔ hi̧i̧s hi Bɛt Mɔkilɔ, 
LUK.1.42	ɓooya̧a̧ ha̧a̧ltɔnɔ, raa:
LUK.1.42	a Bɛt rɔbsumɔ daar nɛɛd zaadɛ sɛw, wɛɛ rɔbs waa yɔ gɔ mɔ mɔɔge! 
LUK.1.43	Nɔ nɛko Waar be nɔɔtɔ gi zaa nɛ bee ro! 
LUK.1.44	Yɛrɛ seemɔ, yɔ mɔ bɛɛb booko be bɛɛ kɔlk mɔ kɛŋko, waa bɔ be buu du naml hi hato. 
LUK.1.45	Mɔ gin hato anyɔ mɔ ɗɔbs hinyɔ Waar Bɛt raasumɔ, hinɔ gi 
LUK.1.46	Wɛɛ Mariyama raa:
LUK.1.46	a be baan Waar Bɛt gbɔlumsɛ, 
LUK.1.47	kpoos be hi̧i̧s hi hato a Za̧a̧sigya be Bɛt zulha. 
LUK.1.48	Ya̧a̧nɛ gi ha̧a̧ge an gi tiis lɔlɔ gi see bee nisgbaarɔ ya̧a̧rya bɔ. Hi rɔbo, yɛrɛ ɓɔryɔ dood sɛw anyɔ zaŋya̧ gɔ hi fɔbɔ hi raa a Bɛt rɔbsibrɔbsɔ. 
LUK.1.49	Ya̧a̧nɛ, Bɛt tɛŋkya, gɔsib hin gbɔlɛ, wɛɛ nuŋgɔ gi hin gaatyɔ. 
LUK.1.50	Wɛɛ ya̧a̧rmɛɛkɔ gi a dood wɔ hoob gihige ha̧a̧k hi zulha wɛlɛ hi wɛlɛ.
LUK.1.51	Woo woos gbɔlɛ hi naanɔ tɛŋkya bɔ, hɛks dood wɔ hi gi zul pɛɛko. 
LUK.1.52	Sisil waar ɛ gbɔlɛ wɔ a hi waar ums ɗɔɔtillɛlɛ, wɛɛ gaa dood tɔs wɔ ɗɔɔtillɛl hɔɔtɛ wɔ. 
LUK.1.53	Gaa dood wɔ a̧a̧kil gihi ha̧a̧k hinrɔbɛ, wɛɛ yaa rɔɔsya wɔ hi rek naan ɗɛndilɛ. 
LUK.1.54	Zaa ɗaas dood Israhilaya wɔ hi gi woosɔyaadɛ, zɛ̄n hinrɔbɔ wook 
LUK.1.55	a Abraham gbaŋgi hi waatɔ faa anyɔ da raas nɛ baa wɛ hii a gi woo hinɔ gɛ.
LUK.1.56	Mariyama waa hi Elizabɛd sɛ̧ɛ̧b sɛɛ taarɛ kuudu wɛɛ gɔ gi lɛlɛ.
LUK.1.57	Ɔ̧t yɔ Elizabɛd gɔ gi gul waaɔ du tuurɔ, mɔɔ waawalɔ.
LUK.1.58	Naaza wɔ hi nɛsɛ ɔ̧ɔ̧ wɔ hi lag a waar Bɛt woosig hinrɔbo hi zaa hi dagtin hat lɛlgbunu.
LUK.1.59	Yɔ hi gul waa bɔ gi gɔ dimaas gbunu gid hi zaa an hi nàge, ha̧a̧hi nɛ an hi dɔ̧ɔ̧sig nuŋgɔ a Zakariya an baatɔ nuŋgɔ bɔ be. 
LUK.1.60	Nɔɔtɔ raa:
LUK.1.60	a ɛ̧-ɛ̧, nuŋgɔ taa anbɔ, nuŋgɔ a Yohana.
LUK.1.61	Hi 
LUK.1.61	a hɔɔ, nɛ doo za nuŋgɔ taa anbɔ a nɛ dɔ̧ɔ̧t du be!
LUK.1.62	Hi wɛɛ hi yaks baatɔ naanɛ an hi warig nuŋg yɔ gɔ gi dɔ̧ɔ̧s waa bɔ. 
LUK.1.63	Zakariya ɛr tɛ̧ɛ̧hɛɛk bɔ, hi gaage, bi̧i̧ muulɔge: a nuŋgɔ a Yohana. Dood wɔ hi gidi sɛw hinɔ kɔmsihi gɛrsɛ. 
LUK.1.64	Ɓɔrbɔ Zakariya kɔlkɔ kpɛ̧ɛ̧rɔ, mɛlɔ wɛɛ wadɔ, booya̧a̧ ma raa
LUK.1.64	a rɔbs gi a Bɛt ge.
LUK.1.65	Yɔ anbɔ naaza raatɛ wɔ sɛw hoobha̧a̧hiha̧, hi dood zaadɛ wɔ hi waak nɛ a Yahuduya ga̧a̧t wɔ ha sɛw hi book hin wɔrɔ sɛw dɔglɔ giya. 
LUK.1.66	Wɔ hi lagɔ hi wa̧a̧ dɔglɔ hi kpoos du, hi warɔ:
LUK.1.66	a waa bɔrɔ gɔ gi wɛɛ nɔ?
LUK.1.66	Ya̧a̧nɛ, Waar Bɛt tɛŋkɔ gi hi gii hi rɔbo. 
LUK.1.67	Yɔ waa bɔ baatɔ Zakariya kpoosɔ hi̧i̧s hi Bɛt Mɔkilɔ, wɛɛ dɔg hi Bɛt dɔglɔ an yɛrɛ lɛ:
LUK.1.68	a bant gi a Israhilaya wɔ Waar ya̧ Bɛt ge! Ya̧a̧nɛ, zaa a doodɔ hi an gi tuus zulya̧ aakil du. 
LUK.1.69	Wɛɛ mɔɔsɛ Za̧a̧sigya Tɛŋkya yɔ fu̧u̧ a gbaar walɔ Dawda dɔ̧ɔ̧t du, 
LUK.1.70	anyɔ dɔg nɛ a Bɛtya̧a̧kɛŋkya gaatɛ wɔ hi ya̧a̧ du a lɔɔza bɔ ge:
LUK.1.71	a gi za̧a̧sɛ a wɔ ha̧a̧hi gabs hi wɛya hi naan du, hi dood wɔ hi giwɛ lɔlhɛ̧ɛ̧nuko. 
LUK.1.72	Gis baa wɛ hii ya̧a̧rmɛɛkɔ zuunuko, wɛɛ gi mɛksig ya̧a̧wɔkɔ gaat bɔ da gɔ hi hiya. 
LUK.1.73	Ya̧a̧nɛ gi dɛŋgls nɛ baa wɛ Abraham hinɛ: 
LUK.1.74	a gi za̧a̧sɛ a wɔ ha̧a̧hi gabs hi wɛɛ hi naan du, an wɛ woosig hinɛ, hoob gi hā̧ā̧wɛ hinza gɛ. 
LUK.1.75	An wɛ wɛɛ doodɔ gaatɛ, hinrɔbwookyaadɛ a gi muutdu ɔ̧t nuŋg sɛw a wɛ waabil du.
LUK.1.76	Wɛɛ mɔya, waa be, hi elumɔ a Bɛt Yɔ Gi Gbɔɔl Gi Daarlɛl ya̧a̧ɔkɛŋkyayɔ. Yɔ anbɔ mɔ ɛmb a Waar bɔ muutdu an mɔ gɛmntsig gbɔnɔɔ wɔ. 
LUK.1.77	An mɔ raas doodɔ dɔglɔ hi mɛɛ a gi za̧a̧sihi a hinha̧a̧lya̧ bɔ geɗu. 
LUK.1.78	Yɔ Bɛt wɛ ya̧a̧rmɛɛkɔ gi gbɔɔltɔnɔ hi hinrɔb-wooki gii gi woosɛ anbɔ. Gisɛ yaazig lɛlgaal a wɛɛha an ɔ̧tyɔ gi kazugo, 
LUK.1.79	an gi gáa a wɔ hi ɗɔɔtig lɛlwil du hi zulha, hi wɔ hi ɗɔɔtig a wɔrk zeks du hi zulha, an gi kam ɛmbil wɛ a bolt gbɔnɔ du.
LUK.1.80	Waa bɔ tɔɔ gi tɛŋk dako, mɔkilɔ gi dak tɛŋk hɛw. Rek waa a hɛtdɔŋ du tuur a ɔ̧tyɔ mid a dood Israhilaya wɔ hi muutdu gedu.
LUK.2.1	A ɔ̧tɔge dɔgl ɗuk gɔ a Waar Gbɔɔl Romaya bɔ Agustus ge, raa an hi gɔ nuŋg-bi̧i̧s a waal bɔ gedu sɛw. 
LUK.2.2	Nuŋgbi̧i̧s biitir bɔrɔ mida a wɛl yɔ Kirinus gi doo nabl a Siriya gedu. 
LUK.2.3	Dood sɛw hi re nuŋg-bi̧i̧s bɔ, bɔbe a gi mɔɔklɛlɛ. 
LUK.2.4+LUK.2.5	Yusufu ɗuk a waal gbɔɔl bɔ Nazarɛd a Galile hɛbt du rek a Baytilaama a Yahuduya hɛbt du, a lɛlyɔ hi mɔɔ nɛ Waar Dawda gedu anyɔ fu̧u̧ a gi dɔ̧ɔ̧t du, an gi bi̧i̧ nuŋgɔ hi gbaagɔ Mariyama yɔ gi buudu.
LUK.2.6	Yɔ hi gi hɔ, ɔ̧tyɔ Mariyama gɔ gi gul du tuurɔ. 
LUK.2.7	Gul waaɔ biitir bɔ, bibtige hi gbandili, hogige a tamlees dɛl du, anyɔ hi dag lɛl ya̧nɛ a rɔ̀bɛ luk du gɛ. 
LUK.2.8	A hɛbt bɔ gedu tamnɛɛrɛwaat hi waako a hɛt du hi ook tamya̧ a yɛ̧ms du. 
LUK.2.9	Waar Bɛt walsɛrɔ tursihi, wɛɛ Waar Bɛt gbɔlumsɔ lɛlgaal gaa hi dɔŋdi, hoobha̧a̧hi ha̧a̧ltɔnɔ. 
LUK.2.10	Bɛt-walsɛr bɔ 
LUK.2.10	a bɔ hoob gi ha̧a̧nɛ, yɛrɛ be gisin kamzig Dɔgl Rɔb yɔ gɔ gi gaa dood sɛw hat gbɔɔl giya. 
LUK.2.11	Nɛɛko a yɛms yɛrɛ gedu, Za̧a̧sigya mɔɔysin a Dawda waal gbɔɔl du, gii gi Waar Kristu. 
LUK.2.12	Wɛɛ hinyɔ gɔ nɛ mɛksinge gɛrɛ: nɛ zɛm hi bibt waayɛ̧s za a gbandil du, hi wɛɛ hi hogig a tamlees dɛl du.
LUK.2.13	Ɓɔrbɔ Bɛt walɛsɛrɛ saalzanɔ gbɔɔl kittɔnɔ hi fu̧u̧z a bɛtha hi zaa hi ɔks hi Bɛtwalsɛr za bɔ hi baan Bɛt gbɔɔltɔnɔ hi wɛɛ hi raa:
LUK.2.14	a gbɔlums gi a Bɛt Yɔ Gi Gbɔɔl Gi Daarlɛl ge, bolt gi a hɛbtdi a dood wɔ ha̧a̧g hi hi kpoosɔ sɛw.
LUK.2.15	Yɔ Bɛt walɛsɛrɛ wɔ hi ɔɔhi an hi wɛɛ a bɛtha, tamnɛɛrɛ-waat wɔ hi raatinu:
LUK.2.15	a yɛwɛ rek wɛ tuur a Baytilaama, wɛ see hinyɔ tuurɔ, hinyɔ Waar Bɛt wɛ yaazɔ an hi raasɛ wɛ mɛɛnɔ.
LUK.2.16	Hi rek hi dikto hi zɛm Mariyama hi Yusufu hi waayɛ̧s bɔ gi kusig a tamlees dɛl du. 
LUK.2.17	Yɔ hi gbɛnige hi fɔk hinyɔ hi raasihi nɛ a waa bɔ gi zulha. 
LUK.2.18	Wɔ hi kɛŋk hinyɔ tam nɛɛrɛwaat wɔ hi gisihi fɔkig sɛw, kɔmsihi gɛrsɛ. 
LUK.2.19	Mariyama ɔnɛ wa̧a̧ hin wɔrɔ sɛw gi kpoos du gi mɔkig hage. 
LUK.2.20	Tamnɛɛrɛwaat wɔ hi wɛɛ hi wɛɛ hi lɛlɛ, hi ɗɔbsig Bɛto hi wɛɛ hi gig baanik gbɔɔltɔnɔ. Ya̧a̧nɛ, hinyɔ hi gbɛnɔ hi hinyɔ hi lagɔ hi zɛm anyɔ hi dɔksihi nɛko.
LUK.2.21	Yɔ ɔ̧t gɛ̧ɛ̧s talɔ hi nab waa bɔ hi dɔ̧ɔ̧sig nuŋgɔ a Yeesu , an nuŋg bɔ Bɛtwalsɛr bɔ 
LUK.2.22	Wɛɛ yɔ ɓi̧i̧limya̧ hotig bɔ ɔ̧tɔ tuurɔ anyɔ Muusa maakdɔglɔ bɔ raa, Yusufu hi Mariyama hi kam waa bɔ a Urusalima a Waar Bɛt muutdu, 
LUK.2.23	ya̧a̧nɛ Waar Bɛt maak-dɔglɔ raa
LUK.2.23	a waatwalɛ wɔ hi mɔɔhi biitiri hi elihi a Waar Bɛt ɔ̧ɔ̧nɛ.
LUK.2.24	Wɛɛ an hi gɔ maako, hi gbɛɛr gutu tuul eerɛ, zaabe gutu waat eerɛ anyɔ Waar Bɛt maakdɔglɔ raa. 
LUK.2.25	Wal za gi nɛ a Urusalima nuŋgɔ a Simɛyɔŋ, gi doo rɔbo, gis Bɛt tɔnkɛŋko gi ook nɛ za̧a̧nyɔ gɔ gi zaa gi za̧a̧s Israhilaya wɔ. Bɛt Mɔkilɔ gi hi giya, 
LUK.2.26	 a taa wɔrko gi gbɛn Masihu bɔ, za̧a̧nyɔ Waar Bɛt gɔ gi yaazig kete.
LUK.2.27	Bɛt Mɔkilɔ elige kaŋge a Bɛtluk du. Yɔ Yeesu nɔɔtɔ hi baatɔ hi kamz waa bɔ Yeesu an hi da̧a̧s hinyɔ Bɛtmaakɔ raa a gi zulɛ, 
LUK.2.28	Simɛyɔŋ loo waa bɔ gi naan du wɛɛn rɔbs a Bɛt ge, raa:
LUK.2.29	a yɛrɛ Waar Bɛto, hinyɔ mɔ da mɔ raa ma tuurɔ, an mɔ ɔɔ woosya mɔ beya, be wɔr ma hi hato, kpoos be kuus ma. 
LUK.2.30	Anyɔ be gbɛn za̧a̧tig mɔ hi lɔl benɛ, 
LUK.2.31	Za̧a̧tig yɔ mɔ gɛms a dood lɔlgbar sɛw. 
LUK.2.32	Lɛlgaalɔ gi gɔ an dood wɔ hi taa Yahuduyaadɛ gɛ hi mɛɛmɔ, an dood mɔ Israhilaya wɔ hi dag gbɔlumsɛ.
LUK.2.33	Hinyɔ Simɛyɔŋ gi raak a waa bɔ gi zulɛ wɛɛs baatɔ hi nɔɔtɔ gɛrsɛ. 
LUK.2.34	Simɛyɔŋ rɔbsihi wɛɛ raa Yeesu nɔɔtɔ Mariyama:
LUK.2.34	a Bɛt her waa yɛrɛ an gi wɛɛ dood kitɛ matiglɛlɛ gi wɛɛ gi wɛɛ dood kitɛ Za̧a̧sigyaya̧ a Israhila. Gi wɛɛ Bɛt hinɔmɛɛnikya yɔ gɔ dood hi booya̧a̧ ha̧a̧l hage. 
LUK.2.35	Bɛt gí woo anbɔ an dood kit mɔkilya̧ hi walkɔ. Mɔɔ nisyɔ, waa yɛrɛ kosgumnɔ gí bàà kpoos mɔ an goo.
LUK.2.36	Naadnɔɔ za Bɛtya̧a̧kɛŋkya giro, nuŋgɔ Ana, Fanuwɛl waasiŋgo, fu̧u̧ a Aazɛr dɔ̧ɔ̧t du. Naad bɔ wɔm da̧a̧da̧. Hi waatin wɛl nɔɔn-erɛ hi waltɔ bɔ hi lootin a sɛrums du, waltɔ bɔ wɔr ɔɔg-ɔ. 
LUK.2.37	Kɔm kuuri, wɛlɔ tuur dumbili gɛ̧ɛ̧sɛ daatɔ nasɔ, ɔ̄ɔ̄ rek Bɛtluk gɛ, gis Bɛt wooswook yɛms du hi lurk du sɛw, gi hinlilko, gi Bɛt zɔ̧ko.
LUK.2.38	Naad bɔ zaa ɓɔrbɔ a lɛl bɔ ge, baan Bɛto, wɛɛ dɔks dood wɔ hi ook sɛw an Bɛt gi za̧a̧s Urusalima waa bɔ Yeesu dɔglɔ.
LUK.2.39	Yɔ Yusufu hi Mariyama hi da̧a̧s hinyɔ Waar Bɛt maakdɔglɔ raa sɛwi, hi wɛɛ gɔ a waalya̧ gbɔɔl bɔ Nazarɛd gedu a Galile hɛbt du. 
LUK.2.40	Waa bɔ Yeesu gi tɔɔko gi dak tɛŋko, gi dak hinmɛɛk gbɔɔltɔnɔ, wɛɛ Bɛt gɛmsige hi rɔbsɔ.
LUK.2.41	Hɔnɛ a wɛl nuŋgo, Yeesu nɔɔtɔ hi baatɔ gɔ hi rek Paska naab nak a Urusalima. 
LUK.2.42	Yɔ waa bɔ Yeesu gin wɛl koobl daa eerɛ hi dɔ̀ɔ̀ naab bɔ hi nɔɔtɔ Mariyama hi Yusufu be a Urusalima anyɔ hi rɔ̧ɔ̧sɔ. 
LUK.2.43	Yɔ Paska naab bɔ talɔ, hi wɛɛk gɔ hi lɛlɛ, Yeesu kɔm ɔ̧nɛ kuudu a Urusalima. Nɔɔtɔ Mariyama hi Yusufu hi mɛɛ gɛ be; 
LUK.2.44	yɔ hi gbɛnig gɛ, hi mɔk a gi saal dɔɔ du, hi ɛmb ɔ̧tya̧ gbunu hi tɛge a nɛsɛ ɔ̧ɔ̧ hi teesdu hi a naaza hi tees du.
LUK.2.45	Yɔ hi midig gɛ, hi wɛɛ hi wɛɛ a Urusalima an hi tɛge. 
LUK.2.46	Hi da hi midig a da ɔ̧t taasim bɔ ge a Bɛtluk du gi ɗɔɔtig a Yahuduyaadɛ hin-mɛɛkya dubtɛ wɔ hi teesdu, gisihi kɛŋk hinyɔ hi dɔko, wɛɛ gihi hin-ɛrko. 
LUK.2.47	Hinmɛɛkɔ bɔ hi hinyɔ gi gook sɛw kɔms dood wɔ hi gisig kɛŋk sɛw gɛrsɛ. 
LUK.2.48	Yɔ nɔɔtɔ hi baatɔ hi gbɛnige, yɔɔhiyɔ. Nɔɔtɔ wɛɛ ɛrige:
LUK.2.48	a waa be, mɔ woosuw nɔ yɔ? Yɛrɛ bee hi baa mɔ sɛw wi tɛmɔ hi koltuunɛ.
LUK.2.49	Yeesu ta̧a̧ 
LUK.2.49	a nɛ gib nɔ tɛko, nɛ́ mɛ̄ɛ̄ a gi an be mɔk Baa be dɔgl gɛ ya?
LUK.2.50	Wɛɛ wɔrɔ hi kɛm dɔgl yɔ gisihi raak gɛ. 
LUK.2.51	Wɛɛ ɗundɔ tiitin gɔ hi hii a Nazarɛd, waasihi tɔn laki. Nɔɔtɔ gbaa hin wɔrɔ sɛw gi kpoos du. 
LUK.2.52	Yeesu gi tɔɔko, hinmɛɛkɔ tɔɔ gi rek doosɛ doosɛ; gi bɛsig Bɛto, wɛɛ gi bɛsig dood be.
LUK.3.1	Yɔ Tibɛr gi waar gbɔɔl a Roma, a wɛl koobl daa nɔɔntums bɔ gedu, Pɔntiyu Pilatu gi doo nabl gɔ a Yahuduya hɛbt du, waar Hirudus be gi waar gɔ a Galile hɛbt du. Yɛ̧ɛ̧tɔ Filib be gi waar gɔ a Itura hɛbt du hi a Tarakoniti hɛbt du; Lisaniyas be gi waar gɔ a Abilɛn hɛbt du. 
LUK.3.2	Anas hi Kayafas hi gi Bɛtmaakwookya gbɔlɛ mɔɔtɛ gɔ be. A wɛlɔ gedu Bɛt dɔgl zaas Zakariya waawal Yohana a hɛtdɔŋ du.
LUK.3.3	Yɔ anbɔ, ɛmb gul gɔ a waal wɔ hi sɛ̧ɛ̧b a Urdum dɔŋdi gedu sɛw hi Bɛtmɛm bɔ dɔglɔ an gi 
LUK.3.4	Anyɔ Bɛtya̧a̧kɛŋkya bɔ Esaya 
LUK.3.4	a hi kɛm za̧a̧n za gi ya̧a̧ɓoolik a hɛtdɔŋ du a Bɛt raa: a gɛmntsin Waar Bɛt gbɔnɔ, gɛmnsinge gbɔnɔ wɔ hi er bɛttɔnɔ. 
LUK.3.5	Mark wɔ hi gi lɛl dubt sɛw hi hi̧i̧sɔ. Ga̧a̧t sɛw hi lɛlɗundir wɛ sɛw hi yɔɔlɔ. Gbɔnɔ yɔ niŋktɔ hi esige. Wɛɛ gbɔnɔ ha̧a̧l wɔ hi bɛr daak gɛ, hi gɛmsihi hi bɛrɔ. 
LUK.3.6	Doo yɔ gi sɛw gi gbɛn za̧a̧sig yɔ Bɛt gɔ gi za̧a̧sɛ.
LUK.3.7	Yɔ dood saal hi zaak a Yohana ge an gi hotinihi Bɛtmɛmɛ, Yohana 
LUK.3.7	a kpolum dɔ̧ɔ̧t wɛ, bɔ goksinɛ a nɛ nɔɔ Bɛt nɔɔtigɔ yɔ gɔ gi zaa nɔ? 
LUK.3.8	Woonwoos rɔb yɔ gɔ gi zuun a nɛ zɛmr kpoos nɛ nɛ ɔɔ woos nɛ amntɛ wɔ. Wɛɛ bɔnɛ yɛɛl zul nɛ raako a Abraham gii baa wɛ ro! Ya̧a̧nɛ be gisin raako: a Bɛt gin tɛŋk an gi loo bet wɛrɛ hi gɔns Àbraham waato. 
LUK.3.9	Yɛrɛ hi gbaa gaal a tɛ̧ɛ̧yɛ̧ɛ̧s wɔ hi muul da̧a̧da̧ ma an gi dɛ̧ɛ̧tiro; tɛ̧ɛ̧ wɔ hi hum rɔbtɔnɔ gɛ sɛw hi gboblihi hi yaahi laa du.
LUK.3.10	Dood saal wɔ hi warige:
LUK.3.10	a nɛ yɛrɛ gi an wi woo nɔ ma ɔnɛ?
LUK.3.11	Gii ta̧a̧hi:
LUK.3.11	a an za̧a̧nyɔ gin gbandil eerɛ, gi hod zaa gbunu gi gaa naa zayɔ taan gɛ. Wɛɛ za̧a̧nyɔ gin lees be, gi woo an gbun bɔ.
LUK.3.12	Wɛɛ tooszekya wɔ hi zaa a Yohana ge an hi dag Bɛtmɛmɛ, hi ɛrige:
LUK.3.12	a Hingokya , gi an wi woo nɔ?
LUK.3.13	Gii ta̧a̧hi:
LUK.3.13	a bɔnɛ ɛr dood toos gi daar toos yɔ hi dɛ̧ɛ̧z an dood hi gaanɛ.
LUK.3.14	Laaya zaadɛ hɛw hi zaa hi ɛrige:
LUK.3.14	a wii be, wi woo nɔ?
LUK.3.14	Gii wɛɛ ta̧a̧hi ɓɛ:
LUK.3.14	a bɔnɛ wɔɔl dood tus hi tɛŋko, zaabe hi ya̧a̧gɔ̧ɔ̧nɛ, kɔmbin nɛ oo dɔɔrɔɔs nɛ bɔ gii kpɔd.
LUK.3.15	Dood hi ook hi waaliki, wɛɛ hi sɛw hi mɔkig hin hi kpoos du a Yohana zulha, a kinsa gii Masihu bɔ be. 
LUK.3.16	Yohana wɛɛ 
LUK.3.16	a bee be gin hotig Bɛtmɛmɛ hi mɛm tɔs, yɛrɛ za̧a̧nyɔ gin gbɔlums gi daar beya, gi zaako, be tūūr doo rɔb a gi muutdu an be hu̧u̧r be pid taal ba̧a̧nɔ gɛ. Gii gi hotinnɛ Bɛtmɛmɛ hi Bɛt Mɔkilɔ hi laa. 
LUK.3.17	Gin dɛlɔ naan du, gi nuun tot a daŋk du gi gɛ̧ɛ̧ gaato hi kasɛ; gi gaas daŋkɔ, gi tuu tot bɔ gi tɔ̧ɔ̧ gaat bɔ gi bil du, gi wɛɛ gi kpɔɔ kas wɔ a laayɔ gɔ niŋ gɛ gedu.
LUK.3.18	Yɔ Yohana dɔks dood hin anbɔ, wɛɛ gisihi Dɔgl Rɔb dɔko hi dɔgl zaadɛ du kittɔnɔ kittɔnɔ. 
LUK.3.19	Hɔnɛ Yohana za̧br nɛ Waar bɔ Hirudus a nisɔ bɔ loog nuŋgɔ a Hiruduya yɔ gi yɛ̧ɛ̧tɔ nisɔ gi dɔŋgo, hi hin zaadɛ ha̧a̧l wɔ woo nɛko; 
LUK.3.20	Waar Hirudus goks hinza ha̧a̧l a wɔrɔ hage sɛw, wa̧a̧ Yohana gbooge a luknɔ du.
LUK.3.21	Yɔ dood sɛw hi loo Bɛtmɛmɛ, Yeesu loo Bɛtmɛm gɔ be. Yɔgi Bɛt zɔ̧ko, bɛtha kpɛ̧ɛ̧rɔ. 
LUK.3.22	Bɛt Mɔkilɔ siz gi zulha, muulɔ riitin an gutu buu. Wɛɛ ya̧a̧ booyz bɛtha raa:
LUK.3.22	a mɔɔ gi waa be yɔ ha̧a̧be hi kpoos be sɛw. Be gaa hat be sɛw a mɔɔ.
LUK.3.23	Yɔ Yeesu gi yɛɛlik woosɔ gɔ wɛl an dumbili taarɛ. Dood hi mɔkugo: a Yeesu gi Yusufu waayɔ. Yusufu be, 
LUK.3.24	gi Heli waayɔ; Heli be gi Matad waayɔ; Matad be gi Lewi waayɔ; Lewi be gi Mɛlki waayɔ; Mɛlki be gi Yaanay waayɔ; Yaanay be gi Yusufu waayɔ; 
LUK.3.25	Yusufu be gi Matatiya waayɔ; Matatiya be gi Amɔs waayɔ; Amɔs be gi Nahum waayɔ; Nahum be gi Elsi waayɔ; Elsi be gi Nagay waayɔ; 
LUK.3.26	Nagay be gi Mahad waayɔ; Mahad be gi Matatiya waayɔ; Matatiya be gi Semɛyin waayɔ; Semɛyin be gi Yozek waayɔ; Yozek be gi Yoda waayɔ;
LUK.3.27	Yoda be gi Yowana waayɔ; Yowana be gi Rɛsa waayɔ; Rɛsa be gi Zorobabɛl waayɔ; Zorobabɛl be gi Salatiyɛl waayɔ; Salatiyɛl be gi Nɛɛri waayɔ; Nɛɛri be gi 
LUK.3.28	Mɛlki waayɔ; Mɛlki be gi Àddi waayɔ; Addi be gi Kɔsan waayɔ; Kɔsan be gi Ɛlmadan waayɔ; Ɛlmadan be gi Ɛɛr waayɔ; 
LUK.3.29	Ɛɛr be gi Yosuwa waayɔ; Yosuwa be gi Eliyezɛr waayɔ; Eliyezɛr be gi Yoorim waayɔ; Yoorim be gi Matad waayɔ; Matad be gi Lewi waayɔ; Lewi be gi 
LUK.3.30	Simɛyɔŋ waayɔ; Simɛyɔŋ be gi Yahuda waayɔ; Yahuda be gi Yusufu waayɔ; Yusufu be gi Yonam waayɔ; Yonam be gi Elyakim waayɔ; Elyakim be gi Mɛleya waayɔ; 
LUK.3.31	Mɛleya be gi Mɛna waayɔ; Mɛna be gi Matata waayɔ; Matata be gi Natan waayɔ; Natan be gi Dawda waayɔ;
LUK.3.32	Dawda be gi Yɛsa waayɔ; Yɛsa be gi Obɛd waayɔ; Obɛd be gi Bowas waayɔ; Bowas be gi Salmuna waayɔ; Salmuna be gi Naasu waayɔ; 
LUK.3.33	Naasu be gi Aminadab waayɔ; Aminadab be gi Admin waayɔ; Admin be gi Arni waayɔ; Arni be gi Hɛsrun waayɔ; Hɛsrun be gi Farɛs waayɔ; Farɛs be gi Yahuda waayɔ; 
LUK.3.34	Yahuda be gi Yakuba waayɔ; Yakuba be gi Isaaku waayɔ; Isaaku be gi Abraham waayɔ; Abraham be gi Tara waayɔ; Tara be gi Nakɔɔr waayɔ;
LUK.3.35	Nakɔɔr be gi Seeruk waayɔ; Seeruk be gi Raagaw waayɔ; Raagaw be gi Faaleg waayɔ; Faaleg be gi Eebɛr waayɔ; Eebɛr be gi Saala waayɔ; Saala be gi 
LUK.3.36	Kaynam waayɔ; Kaynam be gi Arfaksad waayɔ; Arfaksad be gi Sɛm waayɔ; Sɛm be gi Nɔwe waayɔ; Nɔwe be gi Laamɛk waayɔ; 
LUK.3.37	Laamɛk be gi Matusala waayɔ; Matusala be gi Ɛ̧nɔg waayɔ; Ɛ̧nɔg be gi Zaarɛd waayɔ; Zaarɛd be gi Maleliyɛl waayɔ; Maleliyɛl be gi Kaynam waayɔ; Kaynam be gi Enɔs waayɔ; 
LUK.3.38	Enɔs be gi Sɛd waayɔ; Sɛd be gi Adamu waayɔ; Adamu be gi Bɛt waayɔ; hinɔ anbɔ.
LUK.4.1	Yɔ Bɛt Mɔkilɔ hi̧i̧s a Yeesu kpoos du tuu a Urdum du, Bɛt Mɔkilɔ kaŋge a hɛtdɔŋ du, 
LUK.4.2	a lɛlyɔ da loorɛha̧a̧l maatig ge, gi waa ɔ̧tɔ dumbili nas ge. A ɔ̧t wɔrɔ gedu sɛw lehin gɛ. Wɛɛ yɔ ɔ̧t wɔrɔ hi tal di sɛwi a̧a̧kil ha̧a̧ge. 
LUK.4.3	Loorɛha̧a̧l bɔ zaa 
LUK.4.3	a mɔd gi Bɛt Waayɔ, raam bet yɛrɛ gi wɛɛ koko.
LUK.4.4	Yeesu ta̧a̧ 
LUK.4.4	a Bɛt dɔgl raa: a doo gɔ za̧a̧n kok kpɔd gɛ.
LUK.4.5	Loorɛha̧a̧l bɔ dɔɔnig wɛɛha zunsig hɛbt bɔ wáátɔ sɛw ɓɔrbɔ, 
LUK.4.6	wɛɛ 
LUK.4.6	a be gaam hɛbt bɔ sɛw waar umsɔ hi gbɔlumsɔ; hi gaa nɛ bee gaa be, be gaak za̧a̧nyɔ ha̧a̧b sɛw. 
LUK.4.7	Yɔ anbɔ gid mɔ zagl di mɔ ɗɔbsibe, hɛbt bɔ sɛw gigi mɔɔnɛ.
LUK.4.8	Yeesu ta̧a̧ge:
LUK.4.8	a Bɛt dɔgl raa: a mɔ ɗɔbs Waar mɔ Bɛt gii gi gbunu, mɔ wɛɛ mɔ woos gii hin kpɔd.
LUK.4.9	Loorɛha̧a̧l bɔ wɛɛ kaŋge a Urusalima, da gbaage a Bɛtluk hɔɔt zulha der, 
LUK.4.9	a gid mɔ gi Bɛt Waayɔ, gi̧i̧m hɛbt di. 
LUK.4.10	Ya̧a̧nɛ, Bɛt dɔgl raa a Bɛt gi raa walɛsɛrɛ ɔ̧ɔ̧ wɔ a mɔ zulɛ hi oomɔ, 
LUK.4.11	hi wɛɛ hi kàm naan du an bɔmɔ kubr dɔɔ a bet muulɛ.
LUK.4.12	Yeesu ta̧a̧ge:
LUK.4.12	a hi 
LUK.4.13	Kuudu yɔ loorɛha̧a̧l bɔ maatige hi hin wɔrɔ sɛwi, rek ɔɔge. Gi ook ma ɔ̧tza.
LUK.4.14	Yɔ anbɔ, Bɛt Mɔkilɔ tɔɔ Yeesu kpoos du hi tɛŋko. Yeesu wɛɛ a Galile hɛbt du, hi wɛɛ hi yɛɛl nuŋgɔ booki a waal wɔ hi sɛ̧ɛ̧b di gedu sɛw. 
LUK.4.15	Gis dood hingoko a mɔksilluk wɔ hi du, hi wɛɛ hi gig baanik lɛl sɛw.
LUK.4.16	Yeesu rek a Nazarɛd a lɛlyɔ hi kaŋkig nɛ ge. A holum-ɔ̧ti, gul a Yahuduyaadɛ mɔksilluk du anyɔ rɔ̧ɔ̧s nɛ gɔko. Ɗunda an gi zaŋga ɗɛɛrwoli, 
LUK.4.17	hi gaag Bɛtya̧a̧kɛŋkya bɔ Esaya ɗɛɛrwolɔ. Yɔ pidɔ, zɛm lɛlza yɔ hi bi̧i̧ anyɔ lɛ
LUK.4.18	a Waar Bɛt Mɔkilɔ gi be zulha, anyɔ gɛbsibe an be dɔks ya̧a̧rya wɔ Bɛt dɔglɔ rɔbo. Yaazibe an be dɔks luknɔyaadɛ a hi bisihibisɔ an hi tuu luknɔ du, be dɔks yɔ̧ɔ̧rɛ a lɔlya̧ gi kpɛ̧ɛ̧rɔ, be gbaa dood wɔ hi gihi gɔluko, wɔ hi taan tɛŋk an hi ɓats dood wɔ hi gihi gɔlik zulɛ, a aakil du. 
LUK.4.19	An be dɔks hinha̧a̧lya wɔ a wɛl yɔ Bɛt ya̧a̧rmɛɛkɔ gɔ gi mid gedu tuurɔ.
LUK.4.20	Wɛɛ ka̧a̧ ɗɛɛrwol bɔ gaa lɛl-ookya bɔ, gii wɛɛ ɗɔɔtɔ. Dood wɔ hi gi nɛ a mɔksilluk bɔ gedu sɛw hi doo lɔlya̧ a gi muulɛ. 
LUK.4.21	Hɔnɛ wɛɛ yɛlsihi raaki:
LUK.4.21	a nɛɛko, bi̧i̧s yɔ nɛ lagɔ, hinɔ wooy da̧a̧da̧ ma.
LUK.4.22	Yɔ hi lag dɔgl hɛmnt bɔ tuu gi ya̧a̧ du anbɔ hinɔ kɔmsihi gɛrsɛ. Hi sɛw hi boo dɔglɔ, bɛsihibɛsɔ, hi wɛɛ hi warɔ:
LUK.4.22	a nɛ wal yɛrɛ Yusufu waawal gii ma mi?
LUK.4.23	Yeesu 
LUK.4.23	a gi fɔnɛ ri ɓɛ; nɛ dɔgsib ya̧a̧daanik yɛrɛ dɔksɔ: a gɛrɔ, za̧a̧sum zul mɔ ma mi! Nɛ wɛɛ nɛ raa be: a wi lag hinyɔ mɔ woo a Kapɛrnayum, wɛɛm mɔ woo a mɔ waal du ma be mi!
LUK.4.24	Wɛɛ 
LUK.4.24	a be dɔksin rɔbo: ɗɛ̄ɛ̄ an hi ta̧a̧ Bɛtya̧a̧kɛŋkya za an doo rɔb a gi waal du gɛ. 
LUK.4.25	Be gisin dɔk hi rɔbo: yɔ Bɛtya̧a̧kɛŋkya bɔ Eliya giro, yɔ bɛtha kpɛ̧ɛ̧y wɛl taarɛ hi sɛɛ nɔɔn-gbunu, a̧a̧kil ha̧a̧l gi tuur hɛbt di sɛw, kuurɛ hi gi nɛ gi kittɔnɔ a Israhila. 
LUK.4.26	Yɔ anbɔ Bɛt yāāz Eliya a kuur nɛɛ za Israhilaya ge gbun gɛ; gɛ yaazig a Saarɛbta a Sidɔŋg hɛbt du, a nis za kuur yɔ gi rɔ̀b ge. 
LUK.4.27	Wɛɛ, yɔ Elisuya giro, ɗobtilya hi kit a Israhila hɛbt du hɛw, wɛɛ yɔ anbɔ, hi zā̧ā̧s zaaya̧ gbun gɛ; gɛ Naaman, Siriyaya bɔ.
LUK.4.28	Dood wɔ hi gi a mɔksilluk bɔ ge du, hi lag hin wɔrɔ, hi sɛw, kpoosya̧ nɔɔhinɔ. 
LUK.4.29	Wɛɛ hi ɗukɔ hi wa̧a̧ Yeesu hi tuunig waal gbɔɔl bɔ lakɔ ge, hi kaŋge a gol za zulha a lɛlyɔ hi gbaa nɛ waalya̧ gbɔɔl ge an hi yaarig hage gi mat hɛbt di. 
LUK.4.30	Yeesu wɛɛ daa hi teesdu rekɔ.
LUK.4.31	Wɛɛ, Yeesu rek a Kapɛrnayum waal gbɔɔl du a Galile hɛbt du, gi goksig dood hin a holum-ɔ̧ti. 
LUK.4.32	Ànyɔ gi ya̧a̧book an za̧a̧nyɔ gin tɛŋk an gi gog hinɛ, hingokɔ bɔ kɔms dood gɛrsɛ. 
LUK.4.33	Doo za gi a mɔksilluk bɔ gedu gin loorɛha̧a̧l muul du, ɓooya̧a̧ raa:
LUK.4.34	a hey, Yeesu Nazarɛdya, dɔgl mɔ nɔ hi wiya? Mɔ zaa an mɔ ha̧tirwiha̧tir ya? Be mɛɛ a mɔɔ bɔ! Mɔɔ Doo Gaat yɔ Bɛt yaazige.
LUK.4.35	Yeesu ya̧a̧lig 
LUK.4.35	a loorɛha̧a̧lɛ, waksumɔ, tuum a za̧a̧n yɛrɛ gi muul du.
LUK.4.35	Loorɛha̧a̧l bɔ zikt wal bɔ gbalig hɛbt di a saal bɔ gedu, wɛɛ tuu gi muul du ɔɔge, gāag kosgumn gɛ. 
LUK.4.36	Yɔ dood sɛw hoobha̧a̧hi, hi ɛtinu:
LUK.4.36	a nɔ dɔglɔ lɛ be?
LUK.4.36	Gɔ raa loorɛ wɔ hi gbɔlumsɛ hi tɛŋko, loorɛ wɔ hi tuutu!
LUK.4.37	Nuŋgɔ ɗuk raat wɔ a waal bɔ sɛ̧ɛ̧b di gedu sɛw.
LUK.4.38	Yeesu tuu ɔɔ mɔksilluk bɔ rek gul a Simɔŋ raa du. Zul gi laak Simɔŋ gɔnsiŋ ha̧a̧ltɔnɔ. Hi zɔ̧bs nis bɔ Yeesu. 
LUK.4.39	Yeesu rekɔ er a nis bɔ zulɔ lɛl bɔ gi kusig ge. Ya̧a̧l zullaan bɔ hi tɛŋko, zullaan bɔ da̧a̧ gɔ. Ɓɔrbɔ nis bɔ ɗukɔ gaahi leesɛ.
LUK.4.40	Yɔ ɔ̧t legɔ, hi kams Yeesu dood wɔ hi gin nɛ gums gaŋsɛ gaŋsɛ. Yeesu gbaa naan hi muul gbunu gbunu za̧a̧sihi. 
LUK.4.41	Loorɛha̧a̧l wɔ hi tuu a dood muul kittɔnɔ, hi kaak nɔɔha hi raako:
LUK.4.41	a mɔɔ gi Bɛt waaɔ, mɔɔ gi Bɛt waaɔ.
LUK.4.41	Yɔ anbɔ Yeesu gihi ya̧a̧lik be, ɔ̄sihi gbɔnɔ an hi booya̧a̧ gɛ. Hii be hi mɛɛmɛ a gii gi Masihu bɔ. 
LUK.4.42	Yɔ lɛl bɛɛ gaako, Yeesu tuu rek a hɛtdɔŋ du, dood saal kittɔnɔ hi mɛɛg tɛkyɔ, yɔ hi tuurɔ hi midige, ha̧a̧hi an hi a̧a̧n Yeesu a bɔgi re gi ɔɔhi. 
LUK.4.43	Hɔnɛ wɛɛ 
LUK.4.43	a gi an be dɔks waal zaadɛ gbɔlɛ wɔ Bɛt wáátɔ dɔgl bɔ hɛw. Hi yaazib nɛ woosɔ giya.
LUK.4.44	Wɛɛ rek dɔg Bɛt dɔglɔ a mɔksilluk wɔ hi du a Yahuduya be.
LUK.5.1	Ɔ̧tza Yeesu gi erk a zɛɛ mɛmbal ya̧ a Gɛnɛzarɛd, dood saal hi ɓɔytingo a gi dɔŋdi an hi lag Bɛt dɔglɔ yɔ gɔ gi dɔgsihi. 
LUK.5.2	Yeesu gbɛn lɛmb eerɛ a mɛmbal bɔ hage. Dut-wa̧a̧kya hi siz nɛ a lɛmbɔ gedu an hi dokt zagrya̧ wɔ hi wa̧a̧nik nɛ dutu. 
LUK.5.3	Yeesu re kar a lɛmb zaa gbun bɔ gedu a Simɔŋ lɛmb du. Wɛɛ zɔ̧ Simɔŋ an gi sɔɔsinge lɛmb bɔ a mɛm ha gi hɛml hi hɛbt bɔ kaasi. Yeesu ɗɔɔt a lɛmb bɔ gedu gi gogsig dood hinɛ. 
LUK.5.4	Yɔ da̧a̧s ya̧a̧boonɛ, raa Simɔŋ:
LUK.5.4	a rekumɔ a mɛm bɔ fɛɛtigɔ hage nɛ gbal zagr nɛ wɔ nɛ wa̧a̧n dutu.
LUK.5.5	Simɔŋ wɛɛ ta̧a̧ge:
LUK.5.5	a Hingokya , wi wòos gbalkɔ lɛl gaaw hɛɛd, wi wa̧a̧ hinza gɛ. Yɛrɛ anyɔ mɔ 
LUK.5.6	Yɔ hi bɛɛ gbalko, hi wa̧a̧ dut gbɔɔltɔnɔ, wɛɛ zagrya̧ bɔ gi kaatirgo nɔɔha. 
LUK.5.7	Hi gbaas nahiza zaadɛ wɔ hi gi lɛmb zaa bɔ gedu naanɛ, an hi zaa hi ɗaasihi kasig a lɛmb bɔ gedu. Wɔrɔ hi zaa hi ɗaasihi dut wɔ kasugo, hi̧i̧s a lɛmb wɔ eer gedu dɛ̧ɛ̧d. Wag di kaasi an lɛmb wɔ hi im mɛm du. 
LUK.5.8	Yɔ Simɔŋ Piyɛr gbɛn anbɔ zagl a Yeesu dɔŋdi, 
LUK.5.8	a Waar i, hɛmlum be dɔŋdi, be gi wal hinha̧a̧lyayɔ.
LUK.5.9	Hinɔ hoobha̧a̧ Piyɛr ha̧a̧ hi dood wɔ hi gi el sɛw a dut yɔ hi wa̧a̧ gbɔɔltɔnɔ gi dɔŋgo. 
LUK.5.10	Zebede waatɔ Yakuba hi Yohana, wɔ hi wootingo woos hi Simɔŋ, hoobha̧a̧hiha̧ hɛw. Yeesu raa Simɔŋ:
LUK.5.10	a bɔ hoob gi ha̧a̧mɔ, yɛɛl ɓɔryɔ, mɔ wɛɛ doodkamzigya a Bɛt wáát du an dut yɔ mɔ wa̧a̧zig be.
LUK.5.11	Yɔ hi bɛɛ lɛmbya̧ wɔ kamzig a haŋk dɔŋya̧, hi ɔɔ hin sɛw hi fɔ Yeesu gɔ.
LUK.5.12	Yeesu gi nɛ waal gbɔlɛ wɔ zaaɔ gedu. Wal za yɔ ɗobtil yɔ̧ɔ̧s muulɔ sɛw, bɛɛg gbɛnko, zaa zagl gi muutdu zɔ̧ge an yɛrɛ lɛ:
LUK.5.12	a Waar i, gi ha̧a̧mɔ, mɔ ɗɛɛ an mɔ za̧a̧sibe ɗobtil be bɔ gi da̧a̧.
LUK.5.13	Yeesu yɔd naanɔ ki̧i̧ge raa:
LUK.5.13	a ha̧a̧be, ɗobtil bɔ da̧a̧ge.
LUK.5.13	Ɓɔrbɔ ɗobtil bɔ da̧a̧da̧ a wal bɔ gi muulɛ. 
LUK.5.14	Wɛɛ 
LUK.5.14	a bɔmɔ dɔks doo za hin yɛrɛ. Yɛrɛ rekumɔ mɔ zuns Bɛtmaakwookya bɔ muul mɔ. Wɛɛm mɔ gaa gaasɛ anyɔ Muusa bi̧i̧, an mɔ mɛnsihi a mɔ za̧a̧za̧.
LUK.5.15	Hɔnɛ Yeesu nuŋgɔ ɗuk daarlɛlɛ; wɛɛ yɔ dood saal hi lag dɔglɔ hi zaak a ge an hi lagsig dɔglɔ, wɛɛ an gi za̧a̧sihi hi gumsya̧ bɔ be. 
LUK.5.16	Gii be, tuu rek a hɛtdɔŋ du gi gbunu an gi zɔ̧ Bɛto.
LUK.5.17	Ɔ̧tza ma Yeesu gi hingoko. Farisayaadɛ hi Bɛtmaak-dɔkyaadɛ hi fu̧u̧z a Galile hi a Yahuduya raat wɔ gedu sɛw, hi a Urusalima hi zaa hi ɗɔɔtugo. Waar Bɛt tɛŋkɔ gi hi Yeesu an gi za̧a̧s doodɛ.
LUK.5.18	Wɛɛ dood hi pɛɛ wal za zaŋgd a sil du, hi tɛ gbɔnɔ an hi gunige hi gbaage a Yeesu muutdu. 
LUK.5.19	Anyɔ dood saal hi hi̧i̧s deder hi gbɛn lɛlyɔ gɔ hi gunig du gɛ be, hi kanig a luk zulha hi mibr lɛl za tuutiri hi sidz wal bɔ gedu hi silɔ a dood teesdu a Yeesu muutdu. 
LUK.5.20	Yɔ Yeesu gbɛn dood wɔ ɗɔbsigya̧, raa wal zaŋgd bɔ:
LUK.5.20	a waa be, be bitsum hinha̧a̧l mɔ bitsɔ.
LUK.5.21	Yɔ Bɛtmaakdɔkya wɔ hi Farisaya wɔ hi gbɛn anbɔ hi yɛɛl hinmɔkugo. Hi wɛɛ hi raa:
LUK.5.21	a bɔ za̧a̧n yɛrɛ gi yɛɛl ya̧a̧ha̧a̧l book a Bɛt zulha wɛ yɔ? Bɔ ɗɛɛ an gi bis hinha̧a̧lɛ, Bɛt gii ɗɛɛ kpɔd!
LUK.5.22	Yɔ Yeesu mɛɛ mɔkilya̧, warihi:
LUK.5.22	a nɔ nɛ gin mɔkil bɔrɔ nɛ kpoos du anbɔ? 
LUK.5.23	Nɔ daarlɛl hi raakɔ: a be bitsim hinha̧a̧l mɔ wɔ bitsɔ hi zaa raakɔ: a ɗundumɔ mɔ ɛmb nɔ? 
LUK.5.24	Nɛ yɛrɛ gi an nɛ mɛɛ a Za̧a̧n Waa bɔ gin tɛŋk hɛbtdi an gi bis hinha̧a̧lɛ.
LUK.5.24	Wɛɛ raa doo zaŋgd bɔ:
LUK.5.24	a ɗundumɔ mɔ loo sil mɔ, mɔ wɛɛ mɔ lɛlɛ.
LUK.5.25	Wɛɛ ɓɔrbɔ wal bɔ ɗundɔ a dood lɔlgbar sɛw, loo silɔ wɛɛ gi lɛlɛ, gi baanik Bɛt nɔɔha. 
LUK.5.26	Hinɔyɔ yɔɔ doodɛ hi baan Bɛto. Yɔ hoobha̧a̧hi be, hi raa:
LUK.5.26	a hinyɔ wɛ gbɛn nɛɛk yɔɔyɔ.
LUK.5.27	Yɔ anbɔ kuudu Yeesu tuu gbɛn tooszekya za nuŋgɔ a Lewi, gi ɗɔɔtig a toosluk du, 
LUK.5.27	a fɔbzibe.
LUK.5.28	Lewi ɗukɔ, ɔɔ hin sɛw, fɔge. 
LUK.5.29	Lewi wɛɛ gɔs Yeesu lees gbɔɔl­tɔnɔ a gi raa du. Tooszekya zaadɛ kittɔnɔ hi dood zaadɛ hi lekhin hi hiya. 
LUK.5.30	Yɔ Farisaya wɔ hi Bɛtmaakdɔkya wɔ hi gbɛn anbɔ hi dɔntɔ hi Waar Yeesu walɛsɛrɛ ɔ̧ɔ̧ wɔ:
LUK.5.30	a nɔ nɛ hinletingo hi tooszekya wɛrɛ hi zɛnɛ waabil ha̧a̧lya wɛrɛ nɔ?
LUK.5.31	Yɔ Yeesu lag anbɔ, 
LUK.5.31	a dood wɔ hi gi rɔbtɔnɔ ha̧a̧hi gɛr gɛ, ha̧a̧ gumtil wɔ hiya. 
LUK.5.32	Bé zāā an be el dood rɔbɛ wɔ an hi zɛmr kpoosya̧ gɛ, be zaa an be el hinha̧a̧lya wɔ hiya.
LUK.5.33	Dood hi war Yeesu :
LUK.5.33	a Yohana walɛsɛrɛ ɔ̧ɔ̧ wɔ hi waak hinlilko, hi Bɛt zɔ̧ko, Farisaya wɔ doodya̧ hɛw hi gɔk anbɔ. Wɛɛ walɛsɛrɛ mɔnɛ wɔ hi hinleko, hi yɔ̧ko, ri nɔ?
LUK.5.34	Yeesu ta̧a̧hi:
LUK.5.34	a nɛ ɗɛɛ an nɛ fɛ̧ɛ̧ dood wɔ hi elzihi a lottins naab du an hi lil lees anyɔ wal nislookya bɔ gi hi hii ket ya? Taa anbɔ. 
LUK.5.35	Ɔ̧t yɔ gɔ hi ha̧s nislookya bɔ du gi zaako. Gɔ gi anbɔ hi lil gɔ ɔ̧tɔge.
LUK.5.36	Wɛɛ dɔksihi ya̧a̧daanik za:
LUK.5.36	a taa an doo za gi taar gbandil sego, gi wɛɛ gi loo taakilɔ bɔ gi haktin gbandil wɔmɔ. À labɔ, yɔ taar gbandil seg bɔ taarɔ, wɛɛ taakilɔ bɔ loo, tɛŋkɔ riitin hi gbandil wɔm bɔ gɛ. 
LUK.5.37	Wɛɛ doo za gɔ tɔ̧ɔ̧ bumhob mukt a tik wɔm du gɛ. À labɔ, bum mukt bɔ yɔ gbɔmr tik wɔm bɔ, bum bɔ yɔ ha̧tir hi tik bɔ sɛw. 
LUK.5.38	Yɛrɛ bɛr an hi tɔ̧ɔ̧ bum mukt a tik seg du. 
LUK.5.39	Wɛɛ doo za be, à yɔ̧ bum nɔɔlɛ, taa an gi ha̧a̧g bum mukto. Yɔ raa a bum nɔɔl bɔ gii hɛ̧ɛ̧mɔ.
LUK.6.1	Holum-ɔ̧t zayɔ tuurɔ, Yeesu gi talik a totbak du. Walɛsɛrɛ ɔ̧ɔ̧ wɔ hi halk tot wɔ bak du hi kɔɔl naan du hi tɔbɔ. 
LUK.6.2	Yɔ Farisaya zaadɛ hi gbɛn anbɔ hi warihi:
LUK.6.2	a nɛ wook nɔ hinyɔ rii an hi woo a holum-ɔ̧t gɛ nɔ?
LUK.6.3	Yeesu ta̧a̧hi:
LUK.6.3	a nɛ zaŋg hinyɔ Dawda woo ɔ̧t zayɔ a̧a̧kil ha̧a̧ge hi doodɔ wɔ hi gitin el gɛ ya? 
LUK.6.4	Dawda gul a Bɛtluk du, loo kok yɔ hi gbaas Bɛto, le, wɛɛ gaa doodɔ wɔ hi gi el ya̧nɛ hi le be. Nɛ mɛɛ a gbɔnɔ giro a Bɛtmaakwookya wɔ hii hi le Bɛt kok bɔ kpɔd.
LUK.6.5	Wɛɛ 
LUK.6.5	a Za̧a̧n Waa bɔ gii gi holum-ɔ̧t waar i hɛw.
LUK.6.6	A holum-ɔ̧tza dɔɔmi, Yeesu gul a mɔksilluk du gi hingoko. Doo za yɔ naanrɔbɔ gi wɔlɛ gi duhɔ. 
LUK.6.7	Bɛtmaak­dɔkya wɔ hi Farisaya wɔ hi gi Yeesu sɔ̧ɔ̧ko a kinsa gi za̧a̧s doo za a holum-ɔ̧t be. Ha̧a̧hi an hi dag hinyɔ gɔ hi gɛ̧ɛ̧nig dɔgl gedu. 
LUK.6.8	Hɔnɛ gii be yɔ mɛɛ mɔkilya̧, raa wal naanwɔlya bɔ a ɗukumɔ, erumha a dood teesdu sɛw. Wal bɔ ɗukɔ, erɔ. 
LUK.6.9	Yeesu 
LUK.6.9	a ɔbe ɛrin hinɛ: maakdɔgl wɛ raa a nɔ? A gi an hi woo hinrɔb a holum-ɔ̧t ya, gi an hi woo hinha̧a̧lya, gi an hi za̧a̧s doo ya, zaabe gi an hi gbɔm doo ya ri?
LUK.6.10	Hɔnɛyɔ zɛ̧brihi hi lɔl sɛwi, wɛɛ raa wal bɔ:
LUK.6.10	a yɔdum naan mɔ, wal bɔ yɔdɔ.
LUK.6.10	Naanɔ bɔ wɛɛ dag tɛŋko, wɛɛ bɛrɔ. 
LUK.6.11	Yɔ wɔrɔ hi gbɛn anbɔ kpoosya̧ nɔɔhi ha̧a̧ltɔnɔ, hi watin hinyɔ gɔ hi woos Yeesu.
LUK.6.12	A ɔ̧tɔge Yeesu rek a ga̧a̧t ha an gi zɔ̧b Bɛto. Yɛmsbed gāag Bɛt zɔ̧ki. 
LUK.6.13	Yɔ lɛl gaa, el walɛsɛrɛ ɔ̧ɔ̧ wɔ her dood koobl daa eerɛ a hi tees du, gaahi nuŋgya̧ a hi tɔmsyaadɛyɔ. 
LUK.6.14	Tɔmsɔya wɔ herihi nuŋgya̧ gɛrɛ: Simɔŋ (yɔ Yeesu dɔ̧ɔ̧sig nuŋgɔ a Piyɛr ), Piyɛr yɛ̧ɛ̧tɔ Andrɛ, Yakuba, Yohana, Filib, Bartelemi, 
LUK.6.15	Mata, Tumas, Alfe waawal Yakuba, Simɔŋ (yɔ gɔ hi elig a Hɛbtwaa Gàbs bɔ), 
LUK.6.16	Yakuba waawal Yahuda, hi Yahuda Iskaryudi yɔ rɛ̧ɛ̧ge.
LUK.6.17	Yeesu wɛɛ siz hi tɔmsɔya wɔ a ga̧a̧t bɔ hage, zaa er a lɛl-aakil du. Walɛsɛrɛ ɔ̧ɔ̧ wɔ kittɔnɔ hi gi lɛlɔge, dood saal zaadɛ kittɔnɔ hi gi di be hi fu̧u̧z a Yahuduya hɛbt du sɛw, hi Urusalima, hi Tirus zɛɛ ya̧ hi a Sidɔŋg hi zaa an hi lag dɔgl wɔ gi dɔko, an gi za̧a̧sihi a gumsya̧ wɔ gedu. 
LUK.6.18	Dood wɔ loorɛha̧a̧l bindihi hi za̧a̧k be. 
LUK.6.19	Wɛɛ dood saal wɔ sɛw hi ɓɛɛk an hi ki̧i̧ge anyɔ tɛŋk za gi tuuzig gi muul du gi za̧a̧sig dood sɛw. 
LUK.6.20	Hɔnɛyɔ Yeesu pɛɛ lɔlɔ a walɛsɛrɛ ɔ̧ɔ̧ wɔ hi zulha, raa:
LUK.6.20	a Hat gi a nɛ, ya̧a̧rya wɛ, anyɔ Bɛt wáátɔ gi nɛnɛ. 
LUK.6.21	Hat gi a nɛ, a̧a̧kilya wɛ ɓɔryɔ, nɛ́ hi̧i̧. Hat gi a nɛ, kaalya wɛ ɓɔryɔ, nɛ́ kpɛ̧ɛ̧. 
LUK.6.22	Gid dood hi hɛ̧ɛ̧nin lɔlɛ, hi nininɛ, hi wɛɛ hi wɛɛnin an dood bɔbtini a Za̧a̧n Waa bɔ gi dɔŋgo, 
LUK.6.23	dagin hat a ɔ̧tɔge, kpoos nɛ kpɛ̧ɛ̧ge, yɔ anbɔ nɛ gin dɔɔrɔɔs nɛ gbɔɔl­tɔnɔ a bɛtha; ya̧a̧nɛ, baaya̧ hi da hi gɔs nɛ Bɛtya̧a̧kɛŋkya wɔ anbɔ be.
LUK.6.24	Yɛrɛ rɔɔsya wɛ, nɛ gin ya̧a̧rhanto. Ya̧a̧nɛ, nɛ dag dɔɔrɔɔs nɛ dagɔ. 
LUK.6.25	Ya̧a̧rhant gisinɛ, nɛɛ dood wɔ nɛ hi̧i̧ ɓɔryɔ, kuudu a̧a̧kil gi ha̧a̧nɛ. Ya̧a̧rhant gisinɛ, nɛɛ dood wɔ nɛ kpɛ̧ɛ̧k ɓɔryɔ, kuudu nɛ mimɔ nɛ wɛɛ nɛ kaa! 
LUK.6.26	Ya̧a̧rhant gisinɛ, nɛɛ dood wɔ hi gisin hinrɔb raak nɛ zulha sɛw. Baaya̧ hi woo nɛ anbɔ ro a Bɛtya̧a̧kɛŋkya ya̧a̧gɔ̧ɔ̧nya wɔ hi zulha.
LUK.6.27	Yeesu wɛɛ raa:
LUK.6.27	a yɛrɛ be dɔksinɛ, wɔ nɛ gisib dɔgl be lako: yɛgi ha̧a̧n dood wɔ hi gin lɔlhɛ̧ɛ̧nuko. Gɔsin dood wɔ ha̧a̧hi dɔgl nɛ gɛ rɔbo. 
LUK.6.28	Rɔbsin dood wɔ hi gisin gɔk booto. Zɔ̧bsin dood wɔ hi gin ya̧a̧rha̧a̧nik Bɛto. 
LUK.6.29	Doo gi dɛmɔ a wɛktya̧, wɛɛm mɔ zɛmrsig zaa bɔ hɛw; doo za gi loo gbandil mɔ gbɔɔl yɔ mɔ gin muulɛ, bɔmɔ yansig gbandil wans bɔmɔ gin buudu lookɔ. 
LUK.6.30	Gaam za̧a̧nyɔ ɛrum hinɛ; wɛɛ za̧a̧nyɔ wɔɔ rɔɔs mɔ, bɔ mɔ fɔbɔ. 
LUK.6.31	Hinyɔ ha̧a̧nɛ an dood hi woosinɛ, woosinɛhi anbɔ be.
LUK.6.32	À ha̧a̧nɛ a dood wɔ ha̧a̧hi a nɛɛge be, bantɔ nɔni gi ma a nɛɛge nɔ? Dood hinha̧a̧lya wɔ hɛw, ha̧a̧hi dood wɔ ha̧a̧hi hiige be. 
LUK.6.33	Gid nɛ gɔk rɔb a dood wɔ hi gisin rɔb gɔk hi be, bantɔ nɔni gi ma a nɛɛge nɔ? Wɛɛ hinha̧a̧lya̧ wɔ hi wook gɔ anbɔ be. 
LUK.6.34	Gid nɛ gaak belk a za̧a̧nyɔ nɛ mɔkig a ɔ̧tza bé dag belk a ge hɛw, bantɔ nɔni gi ma a nɛɛge ɔnɛ? Dood hinha̧a̧lya wɔ hɛw hi gaak hin belk a dooɗ zaadɛ hinha̧a̧lya hi, an hi wɛɛ hi dag belkya̧ bɔ ɔ̧tza ɓɛ.
LUK.6.35	Yɛrɛ yɛgi ha̧a̧nɛ a dood wɔ hi gin lɔlhɛ̧ɛ̧nik hi muulɛ. Woon hinrɔbo, gaan hinɛ, bɔnɛ mɔk a hi wɛɛ hi wɛnsib hinza. Yɔ anbɔ dɔɔrɔɔs nɛ gi tɔɔ, nɛ wɛɛ nɛ wɛɛ Bɛt Yɔ Gi Gbɔɔl Gi Daarlɛl waatɔ. Ya̧a̧nɛ Bɛt gɔ wòòs dood wɔ gɔ hi baanig gɛ hi dood bɔbtin wɔ hii rɔbo.
LUK.6.36	Wɛɛn ya̧a̧rmɛɛk-yaadɛ an Baa nɛ Bɛt yɔ gi ya̧a̧rmɛɛkya be. 
LUK.6.37	Nɛ́ gbāās dood dɔgl gɛ Bɛt taasin dɔgl gbaak be. Bɔnɛ wa̧a̧n dood dɔglɛ, an bɔ Bɛt gi wa̧a̧nin dɔgl be. Bitsin dood hinha̧a̧lya̧, Bɛt gi bitsin hinha̧a̧l nɛ be. 
LUK.6.38	Gaan dood hinɛ Bɛt gi wɛɛ gi gaan be. Hi kpesin hin a gbandil nɛ ziba gbɔɔl bɔ gedu an gi hi̧i̧sɔ, hi nams bɛttɔnɔ hi ziŋgɔ, hi wɛɛ hi kpel zaa ha an gi gubɔ. Ya̧a̧nɛ Bɛt gi goo hinrɔb nɛ a kɔlwaa yɔ gɔ nɛ gonsig dood zaadɛ hin gedu.
LUK.6.39	Yeesu wɛɛ dɔksihi ya̧a̧daanik yɛrɛ:
LUK.6.39	a yɔ̧ɔ̧r ɗɛɛ an gi tɛl naaza yɔ̧ɔ̧r ya? Nɛ yɔ hi mat lɛlgbun a zɛŋk du ma mi? 
LUK.6.40	Hingokigya ɗɛɛ an gi daar hingokɔya gɛ. Yɛrɛ za̧a̧nyɔ gokhin bɛttɔnɔ gi ɗɛɛ gi da̧a̧, gi wɛɛ an hingokɔya bɔ be.
LUK.6.41	Nɔ mɔ seek betwaa yɔ gi a namɔza lɔl du, mɔd gbɛn gā̧ā̧t yɔ gi mɔ lɔl du gɛ? 
LUK.6.42	Zaa gi an mɔ raa namɔza ri a sa̧a̧ɔ, ɔbe ha̧tsum betwaa gi a mɔ lɔl du, mɔ wɛɛ mɔ gbɛn gā̧ā̧t mɔnɛ yɔ gi a mɔ lɔl du gɛ? Mɔɔ mɛlya ha̧a̧lɛ, ha̧sum gā̧ā̧t bɔ gi mɔ lɔl du kete, ɓɔr mɔ ɔɔ gbɛnik lɔl bɛttɔnɔ an mɔ ha̧s betwaa bɔ gi a namɔza lɔl du.
LUK.6.43	Tɛ̧ɛ̧ rɔb gɔ hum humlɔ ha̧a̧l gɛ; tɛ̧ɛ̧ ha̧a̧l be gɔ hum humlɔ rɔb gɛ be. 
LUK.6.44	Tɛ̧ɛ̧ yɔ gi sɛw gɔ hi mɛɛnig humlɔ bɔ giya. Gɔ hi ha̧b yɔmnt huml a kobs muul gɛ, wɛɛ gɔ hi ha̧b inaboohi a tɛ̧ɛ̧ kobs muul gɛ. 
LUK.6.45	Doo rɔbo gɛ gɔ tuus hin rɔbɛ a rɔɔs rɔb yɔ gi fu̧u̧zig a gi kpoos duge; wɛɛ doo ha̧a̧lɛ gɛ gɔ tuus hin bɔbtini a hinha̧a̧l yɔ gin a gi kpoos du gedu be. Ya̧a̧nɛ ya̧a̧ gɔ gi tuusig hinyɔ hi̧i̧s a kpoos du giya.
LUK.6.46	Nɛ gib elik a Waar i, Waar i, a nɔ dɔŋg nɔ? Wɛɛ nɛ wōō hinyɔ be dɔk gɛ be! 
LUK.6.47	Za̧a̧nyɔ zaa a beege gi kɛŋk dɔgl be gi wa̧a̧k kpoos du, be zunsin za̧a̧nyɔ riitin elo. 
LUK.6.48	Riitin hi za̧a̧nyɔ gi wɔŋk luko, gi zɛɛ sɛŋkɔ bɔ zɛŋkɔ dubtɔnɔ, wɛɛ sɛŋg sɛŋkɔ bɔ hi bet a hɛɛl ha. Mɛm gɔ hi̧i̧s a zɛɛ du, tuu rek luk bɔ muulɔge, mɛm bɔ tɛŋkɔ ɗɛɛ luk bɔ namsig gɛ, anyɔ luk bɔ wɔ̧y bɛttɔnɔ.
LUK.6.49	Yɛrɛ za̧a̧nyɔ kɛm dɔgl be gi wā̧ā̧ kpoos du gɛ, riitin hi za̧a̧nyɔ wɔm lukɔ a hɛbtdi tɔs gi gboot sɛŋk gɛ; mɛm yɔ hi̧i̧s a zɛɛ du gi bɛɛ rek a luk bɔ muulɔge, luk bɔ ɛ̧btir hɛbtdi ɓɔrbɔ di sɛw.
LUK.7.1	Yɔ Yeesu bɛɛ dɔglɔ wɔrɔ da̧a̧sig sɛw a dood wɔ hi gisig lak hi muutdu anbɔ, ɗund rek a Kapɛrnayum. 
LUK.7.2	Laaya za gbɔɔl Romaya gin gbaarwal za yɔ ha̧a̧g gi muul gbɔɔltɔnɔ; gbaarwal bɔ gum ha̧a̧ltɔnɔ hi gig ook kpoos du. 
LUK.7.3	Yɔ laaya gbɔɔl bɔ lag hi book Yeesu dɔglɔ anbɔ, yaas Yeesu Yahuduya ɗɛntɛ hi rek hi zɔ̧ge an gi zaa gi za̧a̧s gbaarwalɔ bɔ. 
LUK.7.4	Wɔrɔ hi tuur gɔ a Yeesu dɔŋdi hi zɔ̧ge hi ya̧a̧hɛmnti hi raa:
LUK.7.4	a za̧a̧n bɔrɔ gi doo rɔbo, rii an mɔ re mɔ woosig hinyɔ zɔ̧bɔ; 
LUK.7.5	ha̧a̧ge dood Israhilaya wɔ, wɛɛ wɔmsiw mɔksilluk wi be.
LUK.7.6	Yeesu retin hi hiya, yɔ sɛ̧ɛ̧b tuurik a raa bɔ ge, laaya gbɔɔl bɔ yaa sa̧a̧mɔ zaadɛ hi 
LUK.7.6	a bé tuur doo rɔb an mɔ zaa mɔ gul a be raa du gɛ, Waar i, bɔmɔ mɔɔ gbɔɔltɔnɔ. 
LUK.7.7	Ya̧a̧nɛ, bé sēē a be ɗɛɛ an be rek a mɔɔge hi zul be gɛ. Yɛrɛ dɔgum hin gbun kpɔd an gbaarwal be bɔ gi za̧a̧. 
LUK.7.8	Beya hi gbààbe a waar ums wɛɛdisɛ, gbɔlɛ wɔ hi dosibe hi giro, be gin laaya zaadɛ benɛ. Gɔ be raa zaa gbunu a rekumɔ, rekɔ. Gɔ be raa zaa bɔ: a zaamɔ, zaa. Gɔ be raa gbaarwal be bɔ: a woom hin yɛrɛ, woo.
LUK.7.9	Yɔ Yeesu lag anbɔ, see wal bɔ ya̧a̧boonɔ kɔmsig gɛrsɛ. Wɛɛ zɛmr a dood saal wɔ hi fɔbzig hi, 
LUK.7.9	a be raasinɛ: a Israhilaya hɛbt du hɛw, be zɛmdir ɗɔbsil gbɔɔl anyɔ lɛ gɛ.
LUK.7.10	Dood wɔ laaya gbɔɔl bɔ yaazihi tɔmsɛ hi wɛɛ raa du hi zɛm gbaar wal bɔ ginɛ gumsɛ za̧a̧za̧.
LUK.7.11	A ɔ̧tza di, Yeesu rek a waal gbɔɔl za du nuŋgɔ a Nayin. Walɛsɛrɛ ɔ̧ɔ̧ wɔ hi saalzanɔ gbɔlɛ hi retin elo. 
LUK.7.12	Yɔ Yeesu sɛ̧ɛ̧b a waal gbɔɔl bɔ gbɔnɔya̧ bɔ ge, zɛm dood hi pɛɛk wɔrko. Waawal gbunsimi wɔrɔ, naaɔ bɔ kuuryɔ. Dood kittɔnɔ a waal gbɔɔl bɔ gedu hi gi hi niskuur bɔ. 
LUK.7.13	Yɔ Waar Yeesu bɛɛ nis bɔ gbɛnko, mɛɛsig ya̧a̧rɛ, 
LUK.7.13	a bɔmɔ kaa!
LUK.7.14	Wɛɛ sɔɔ ki̧i̧ wɔrk bɔ sílɔ, dood wɔ hi gig nɛ pɛɛko hi erɔ. Raa:
LUK.7.14	a walsɛrɔ, be raamɔ, ɗukumɔ!
LUK.7.15	Wɔrk bɔ ɗuk ɗɔɔtɔ, yɛɛl ya̧a̧bookyɔ. Yeesu wɛɛ looge gaag nɔɔtɔ naan du. 
LUK.7.16	Dood wɔ hi gbɛn anbɔ hoobha̧a̧hi hi sɛw. Hi wɛɛ hi baan Bɛto hi raa:
LUK.7.16	a Bɛtya̧a̧kɛŋkya za gbɔɔl midz gɛrɛ wɛ teesdu,
LUK.7.16	Bɛt yaazig an gi ɗaas dood ɔ̧ɔ̧nɛ.
LUK.7.17	Dood hi fɔ̀k hinyɔ Yeesu woo a Yahuduya waalɔ du sɛw, hi waal zaadɛ wɔ hi sɛ̧ɛ̧b di gedu sɛw.
LUK.7.18	Yohana walɛsɛrɛ ɔ̧ɔ̧ wɔ hi dɔgsig dɔgl wɔrɔ sɛw. 
LUK.7.19	Yohana el dood eerɛ yaahi a Waar Yeesu ge, an hi warige:
LUK.7.19	a mɔɔ gi za̧a̧nyɔ gɔ gi zaa ya, gi an wi oo zaa dɔɔmi ya ri?
LUK.7.20	Yɔ wɔrɔ hi tuur a Yeesu ge hi 
LUK.7.20	a Yohana Bɛtmɛm Hotingoya bɔ gii yaaziwi a mɔɔge an wi ɛrumɔ: a mɔ gi za̧a̧nyɔ gɔ gi zaa gii ya, zaabe gi an wi oo zaa dɔ̧ɔ̧mi ya?
LUK.7.21	A ya̧a̧ gbun bɔ gedu Yeesu za̧a̧s gumtil kittɔnɔ, za̧a̧s wɔ hi gin loorɛha̧a̧l muul du hi yɔ̧ɔ̧rɛ kittɔnɔ, gatsihi lɔlya̧. 
LUK.7.22	Yeesu wɛɛ 
LUK.7.22	a rekinɛ nɛ goks Yohana hinyɔ nɛ gbɛnɔ hi hinyɔ nɛ kɛmɔ: yɛrɛ yɔ̧ɔ̧rɛ wɔ hi gbɛnik lɔlɛ, dɔɔɓɛrkilya wɔ be hi ɛmbiko. Ɗobtilya wɔ ɗobtilya̧ da̧a̧sihi. Lagɛ wɔ be hi laktɔnɛ, wɔrkɛ wɔ be hi rɛmluko, ya̧a̧rya wɔ be, hi gisihi Dɔgl Rɔb bɔ dɔko. 
LUK.7.23	Hat gi a za̧a̧nyɔ simdɔɔ a be dɔŋg gɛ ge.
LUK.7.24	Yɔ Yohana tɔmsɔya wɔ hi bɛɛ wɛɛko, Yeesu yɛɛl dood saal wɔ Yohana dɔglɔ ɛrkyɔ:
LUK.7.24	a nɛ da nɛ re nɔ seezig a hɛtdɔŋ du nɔ? Nɛ rek an nɛ seez bɔ̧ɔ̧k zayɔ zɛk gig namsig gii ya? 
LUK.7.25	Nɛ re nɔ seezig nɔ? Wal za yɔ heg gbandil hɔnt muul gii ya? Dood wɔ hi hek gbandil bɛtɛ hi wɛɛ hi waak a hɛmntig du hi gi a waar ɛ raa du.
LUK.7.26	Nɛ́ nɛ da nɛ rek nɔ seezig ɔnɛ? Bɛtya̧a̧kɛŋkya ya? Hɔɔ, ɔbe raasinɛ, gii daar Bɛtya̧a̧kɛŋkya hɛw. 
LUK.7.27	Gii gi za̧a̧nyɔ hi bi̧i̧ dɔglɔ a be yaak tɔmsyabe gɛrɛ a mɔ muutdu an gi dorɔ gi gɛmtsim gbɔnɔ mɔ. 
LUK.7.28	Be gisin raako: dood wɔ nɛɛd hi mɔɔhi, zaaɔ tɔ̄ɔ̄ dāār Yohana gɛ. Wɛɛ be, za̧a̧n wans yɔ daarlɛl a Bɛt wáát du, tɔɔ daar gii daarɔ.
LUK.7.29	(Yɔ hi lag dɔgl wɔrɔ anbɔ, dood saal wɔ hi tooszekya wɔ sɛw hi ta̧a̧ a Bɛt gi doo hinrɔbwookyayɔ, hi wɛɛ hi loo Bɛtmɛm a Yohana ge. 
LUK.7.30	Yɛrɛ Farisaya wɔ hi Bɛtmaakdɔkya wɔ hi dāg Bɛtmɛm a Yohana naan du gɛ, hi see hinyɔ ha̧a̧ Bɛto an hi woo hin tɔsyɔ. ) 
LUK.7.31	Yeesu wɛɛ raa:
LUK.7.31	a be gòksin dood wɔ ɓɔryɔ hi nɔ hinɔ? Hi riitin nɛ hi nɔ?
LUK.7.32	Hi riitin hi ya̧a̧mwaat wɔ gɔ hi ɗɔɔt a luum ha hi goktingo hinɛ: a wi usin fɛ̧ɛ̧brɛ̧ɛ̧ nɛ nahin gɛ; wi ɛɛsin ya̧a̧rnaabo, nɛ kaa gɛ.
LUK.7.33	Ya̧a̧nɛ Yohana Bɛtmɛm Hotingoya bɔ zāa̍, le kok gɛ, yɔ̧̄ bum hob gɛ. Nɛ wɛɛ nɛ raako: a gin loorɛha̧a̧l gi muul du. 
LUK.7.34	Wɛɛ Za̧a̧n Waa bɔ zaa gi hinleko, gi yɔ̧ko. Nɛ wɛɛ nɛ raak ɓɛ: a wal yɛrɛ ɔnɛ gi hinlekya ha̧a̧lɛ hi bumyɔ̧kya ha̧a̧lɛ. Gi tooszekya wɔ hi hinha̧a̧lya wɔ sa̧a̧m ya̧a̧nɛ. Nɛ ha̧a̧n ri? 
LUK.7.35	Nɛ yɛrɛ Bɛt hinmɛɛk dubt bɔ gɔ zuun woosɔ bɛttɔnɔ a dood wɔ hi gig fɔk hi.
LUK.7.36	Farisaya za zaa zɔ̧b Yeesu an gi re gi lɛlɛ gi lehin hi giya. Yeesu re a Farisaya bɔ gi raa du ɗɔɔtɔ gi hinleko. 
LUK.7.37	Nis za waabil ha̧a̧lya yɔ gi a waal gbɔɔl bɔ gedu, lag a Yeesu rek a Farisaya bɔ gi raa du gi hinleko, kamz ɗaasɛrɛ kurum ki̧i̧lhɛmntya tik hi̧i̧sili. Tik bɔ hi wɔmn bet rɔb yɔ gɔ hi el a albaatre giya.
LUK.7.38	Er kuudu a Yeesu dɔɔ dɔŋdi gi kaako. Gɔ kaasi bɔ̀ɔ̀r Yeesu dɔɔɔ wɔ hi mɛɛkɔ, wɛɛ pugdɔ hi susugɔ, wɛɛ zɔm dɔɔɔ wɔ hi ya̧a̧, gubsig kurum ki̧i̧lhɛmntya bɔ dɔɔ muulɛ. 
LUK.7.39	Farisaya bɔ elzig nɛ gi gbɛn hin bɔrɔ anbɔ, mɔkɔ:
LUK.7.39	a à wal yɛrɛ gi nɛ Bɛtya̧a̧-kɛŋkya rɔbo, yɔ mɛɛ nɛ a nis yɛrɛ ɓi̧i̧be gi nis waabil ha̧a̧lyayɔ.
LUK.7.40	Yeesu 
LUK.7.40	a Simɔŋ, be gin mɔkil za an be dɔksumɔ.
LUK.7.40	Gii ta̧a̧:
LUK.7.40	a Hingokya , dɔgumɔ.
LUK.7.41	A doo za giro gi fɔk dood eerɛ belko. Gi zaabɔ fɔk tus gaat tɛmɛrɛ nɔɔnɛ, zaabɔ be, tus dɛɛt dumbili nɔɔnɛ. 
LUK.7.42	Yɔ wɔrɔ hi eer sɛw hi taan hinza an hi toon gɛ, wal bɔ ɔsihi belk bɔ hi eer sɛw. Dood wɔrɔ hi eerɛ, nɔni gɔ gi ha̧a̧ge a wal bɔ ge gi daarlɛl nɔ?
LUK.7.43	Simɔŋ ta̧a̧:
LUK.7.43	a be mɔk a zaabɔ loo belk gbɔɔltɔnɔ giya.
LUK.7.43	Yeesu ta̧a̧ge:
LUK.7.43	a mɔ zol lɛlɔ ge.
LUK.7.44	Yɔ zɛmr a nis bɔ gi muutdu, ɛr Simɔŋ:
LUK.7.44	a mɔ gbɛn nis yɛrɛ ya? Be zaa a mɔ raa du, mɔ́ gāābe mɛm be nɛɛn dɔɔ be gɛ. Yɛrɛ giya, bɔ̀ɔ̀rin dɔɔ be hi mɛɛkɔ, wɛɛ pugdin susugɔ. 
LUK.7.45	Mɔɔ be, mɔ́ dagibe mɔ́ kɔ̄tib gɛ. Yɛrɛ giya, yɔ be bɛɛ zaak mɔ raa du, dagibe, wɛɛ gi waak dɔɔ be zɔŋki. 
LUK.7.46	Mɔɔ mɔ ɓeg kurum ki̧i̧lhɛmntya a be zulha gɛ; gii be, ɔnɛ ɓeg kurum ki̧i̧lhɛmntya a be dɔɔ muulɛ. 
LUK.7.47	Ya̧a̧nɛ, be gisim raako: a hinha̧a̧lɔ kit wɔ hi bitsig bitsɔ a hatɔ gbɔɔl bɔ dɔŋgo. Yɛrɛ za̧a̧nyɔ hi bitsig hinha̧a̧lɔ kaasi, hatɔ gi kaasi be.
LUK.7.48	Wɛɛ raa
LUK.7.48	nis bɔ a hinha̧a̧l mɔ wɔ hi bitsimbitsɔ.
LUK.7.49	Dood wɔ hi gi nɛ hinlek hi yɛɛl mɔkigi hi kpoos du:
LUK.7.49	a bɔ za̧a̧n yɛrɛ ɔnɛ gi ɗɛɛ hinha̧a̧l bisigi wɛ yɔ?
LUK.7.50	Hɔnɛ Yeesu wɛɛ raa nis bɔ:
LUK.7.50	a ɗɔbsig mɔ za̧a̧sumza̧a̧sɔ, rekum rɔbtɔnɔ.
LUK.8.1	Kuudu, ɔ̧tyɔ tal kaasi, Yeesu rek a waal gbɔlɛ hi waal gbɔlɛ, raato hi raato an gi dɔg Bɛt wáátɔ Dɔgl Rɔbo. Walɛsɛrɛ ɔ̧ɔ̧ wɔ koobl daa eerɛ hi gi hi giya. 
LUK.8.2	Nɛɛd zaadɛ wɔ za̧a̧sihi nɛ hi loorɛ gumsɛ hi gums zaadɛ sɔmsɔm hi gi hi gii hɛw. Nɛɛdya̧ gɛrɛ: Mariyama yɔ gɔ hi elig a Magdalayayɔ, yɔ Yeesu tuus loorɛ nɔɔn-er a gi muul du, 
LUK.8.3	hi Waar bɔ Hirudus walsɛrɔ bɔ nuŋgɔ a Hudza nistɔ Yowanɛ, hi Suzaan, hi nɛɛd zaadɛ kit wɔ hi gisig ɗaak hi rɔɔsya̧.
LUK.8.4	Dood kittɔnɔ hi fu̧u̧z a waal gbɔlɛ du sɔmsɔm hi zaa hi mɔks a Yeesu ge. Yeesu dɔgsihi ya̧a̧daanik an yɛrɛ lɛ:
LUK.8.5	a doo za bakbalkya tuu an gi re gi dɔ̧ɔ̧ dɔ̧ɔ̧tɔ a gi bak du. Yɔ gi dɔ̧ɔ̧ko, dɔ̧ɔ̧t zaadɛ hi kpɔm a gbɔnɔ ya̧. Dood hi ɗa̧a̧k dɔɔ du be, nɔɔs hi zaa hi sɛ̧ɛ̧ zaadɛ be. 
LUK.8.6	Dɔ̧ɔ̧t wɔ zaadɛya̧ hi kpɔm a betwaat lɛlɛ, yɔ hi pirɔ hi wɛɛ hi koot nɔɔktɔnɔ anyɔ lɛlɔ gɔ hi̧i̧b gɛ. 
LUK.8.7	Dɔ̧ɔ̧t wɔ zaadɛya̧ hi pir a tɛ̧ɛ̧ kobsyaadɛ teesdu, kobs wɔ hi tɔɔtin hi hiya, hi yɛ̧gihi. 
LUK.8.8	Dɔ̧ɔ̧t wɔ zaadɛya̧ hi kpɔm a hɛbt rɔb lɛlɛ, hi pirɔ, hi hɔɔ, hi kɛ̧ɛ̧lɔl yɔ̧ɔ̧lɔ nɔɔnɛ nɔɔnɛ.
LUK.8.8	Yɔ Yeesu da̧a̧s dɔglɔ bɔ bookɔ anbɔ, wɛɛ dɔg hi kɔlk hɔɔti:
LUK.8.8	a za̧a̧nyɔ gin tɔn an gi kɛmɔ, gi kɛmɔ.
LUK.8.9	Yɔ anbɔ, walɛsɛrɛ ɔ̧ɔ̧ wɔ hi warige:
LUK.8.9	a ya̧a̧daanik bɔrɔ tuus hinɔ a nɔ?
LUK.8.10	Yeesu 
LUK.8.10	a nɛya, nɛ dag gbɔnɔ an nɛ mɛɛ hinyɔ yaat nɛ a Bɛt wáát du. Yɛrɛ dood zaadɛ be, gi an be bonsihi ya̧a̧daanikyɔ, an hi seeko, wɛɛ hi gbɛn gɛ, an hi lako, wɛɛ hi kɛm gɛ.
LUK.8.11	Hinyɔ ya̧a̧daanik yɛrɛ gi wadig gɛrɛ: a dɔ̧ɔ̧t bɔ hinɔ gi Bɛt dɔglɛ. 
LUK.8.12	Dood zaadɛ hi riitin an gbɔnɔya̧yɔ: gɔ hi kɛm Bɛt dɔglɔ, loorɛha̧a̧l zaa wɔɔ dɔgl bɔ hi kpoos du an bɔ hi ɗɔbsɔ hi za̧a̧. 
LUK.8.13	Dood zaadɛ hi riitin an betwaat lɛlɛ: doodya̧ hii gɔ kɛm Bɛt dɔglɛ hi ta̧a̧ hi hato; wɛɛ hi ɔ̄ɔ̄ dɔgl bɔ an gi yaa yɛ̧ɛ̧sɔ hi kpoos du gɛ, hi ɗɔbs am kaasi, hinza gɔ bɛɛhi maatugo hi ɔɔ dɔgl bɔ ɔɔ.
LUK.8.14	Dɔ̧ɔ̧t wɔ hi kpɔm a kobs teesdu be, doodya̧ hii gɔ kɛm Bɛt dɔglɛ hi wa̧a̧ gbɔnɔ hi rekɔ, wɛɛ waalmɔkili, rɔɔsɛ hi waabil hɛmnt yɔ waal du yɛ̧g dɔgl bɔ hi kpoos du, dɔgl bɔ humlɔ wɛɛ hin tɔsi ma. 
LUK.8.15	Dɔ̧ɔ̧t wɔ hi kpɔm a hɛbt rɔb lɛl du, doodya̧ hii gɔ kɛm Bɛt dɔglɛ hi wa̧a̧ hi kpoos du gaati hi bis gɛ. Yɔ hi waa hinmɔŋk hi kpoos rɔbo, dɔgl bɔ gaa humlɔ gɔ hi kpoos du be.
LUK.8.16	Doo za gɔ kpoo laa a pitila du gi mibt a dak du gɛ, zaabe gɔ mibt a leeso buudu gɛ. Gɔ wii a wiisɔ bɔ gedu an wɔ gɔ hi guzig a luk bɔ geɗu hi gbɛn lɛlgaalɛ. 
LUK.8.17	Hinza yaatilya taa an hi ɔɔg midigɔ. Wɛɛ hinza gɛdya taa an hi ɔɔg mɛksigɔ hi midigɔ a ɔ̧t du. 
LUK.8.18	Ya̧a̧nɛ, oon hinyɔ nɛ kɛŋk yɔ bɛttɔnɔ. Yɛrɛ za̧a̧nyɔ gin hinza, hi gaage zaa ha. Za̧a̧nyɔ taan hinza gɛ be, hi ha̧s hinyɔ mɔk nɛ a be gin hɛw.
LUK.8.19	Yɔ Yeesu gi a lɛl za du, nɔɔtɔ hi yɛ̧ɛ̧dɛ ɔ̧ɔ̧ hi zaa hi zɛŋge, wɛɛ hi dāg gbɔnɔ an hi tuur ge gɛ, dood saal hi kiitɔ. 
LUK.8.20	Hi raasige:
LUK.8.20	a nàà mɔ hi yɛ̧ɛ̧dɛ mɔ hi erk lakdi, ha̧a̧hi an hi gbɛnumɔ.
LUK.8.21	Hɔnɛ Yeesu wɛɛ ta̧a̧hi:
LUK.8.21	a nàà be hi yɛ̧ɛ̧dɛ be gɛ dood wɔ hi gi kɛŋk Bɛt dɔglɔ hi wɛɛ hi gi wooko.
LUK.8.22	Ɔ̧tza ma Yeesu kar a lɛmb du hi walɛsɛrɛ ɔ̧ɔ̧ wɔ, wɛɛ 
LUK.8.22	a yɛnwɛ tal a mɛmbal kasiŋ zaabɔ ge.
LUK.8.22	Hi rekɔ. 
LUK.8.23	Yɔ hi rek a lɛmb du, Yeesu yoyo. Zɛk za ha̧a̧l tɛŋkya yɛɛl fɛk a mɛm bɔ hage, mɛm gi ga̧a̧yyik a lɛmb du, lɛmb bɔ gi hi̧i̧sugo, sɛ̧ɛ̧b an gi gubrihi a mɛm bɔ gedu hi wɔrɔ. 
LUK.8.24	Hi sɔɔ hi rɛmsige hi 
LUK.8.24	a Hingokya! Hingokya! Wɛ wɔrɔ!
LUK.8.24	Yɔ Yeesu rɛmɔ, ya̧a̧l zɛk ha̧a̧l bɔ hi mɛmɗukil wɔ hi erɔ, lɛl kɔm gɔ seseg. 
LUK.8.25	Wɛɛ 
LUK.8.25	a ɗɔbsig nɛ gi ay?
LUK.8.25	Yɔ hoobha̧a̧ wɔrɔ gi wɛɛ gi kɔmsihi gɛrsɛ hi ɛtinu:
LUK.8.25	a bɔ za̧a̧n yɛrɛ gɔ gi raa zɛko hi mɛmɛ hi kɛmsig tɔn wɛ yɔ?
LUK.8.26	Yɔ anbɔ Yeesu hi walɛsɛrɛ ɔ̧ɔ̧ wɔ hi tuur ma a mɛmbal kasiŋ zaabɔ ge, hi sil gɔ a Gerezanɛ hɛbt du. Galile hɛbt gi nɛ a mɛmbal kasiŋ zaabɔ hi ɔɔg nɛ hi kar lɛmb duge.
LUK.8.27	Yɔ Yeesu sil a lɛmb du, wal za yɔ gi a waal gbɔɔl bɔ gedu gin loorɛha̧a̧l kittɔnɔ a gi muul du, zaa ge. Wɛlɔ kittɔnɔ gi waak ɔ̧lɛ, wɛɛ taa waak a luk du, gi waak a loorlɛlɛ. 
LUK.8.28	Yɔ gbɛn Yeesu , zaa zagl gi dɔŋdi ɓooya̧a̧ ha̧a̧ltɔnɔ dɔg hi tɛŋko:
LUK.8.28	a dɔgl be nɔ du hi mɔɔya, Yeesu , Bɛt Yɔ Gi Gbɔɔl Gi Daarlɛl waa? Be zɔ̧mɔ, bɔmɔ ha̧a̧nib ya̧a̧rɛ!
LUK.8.29	Yɔ Yeesu raa nɛ loorɛha̧a̧l bɔ a gi tuu a wal bɔ gi muul du giigi dɔg anbɔ. Yɛɛl amntɔnɔ, loorɛha̧a̧l bɔ gi waak nɛ wal bɔ wa̧a̧ki. Dood gɔ hi waag hi wɔk dɔɔɔ wɔ hi naanɔ wɔ hi ba̧a̧n tusɛ, hi tus gbɔɔsi, hi gig gbaako. Wɛɛ gɔ anbɔ kaatir gbɔɔs wɔrɔ sɛw. Wɛɛ loorɛha̧a̧l bɔ kaŋge a hɛtdɔŋ du. 
LUK.8.30	Yeesu warige:
LUK.8.30	a nuŋg mɔ a nɔ?
LUK.8.30	Gii ta̧a̧
LUK.8.30	a nuŋg be a saalɛ.
LUK.8.30	Anyɔ loorɛha̧a̧l kittɔnɔ hi gul nɛ a gi muul du. 
LUK.8.31	Hi wɛɛ hi zɔ̧b Yeesu hi ya̧a̧hɛmnti:
LUK.8.31	a bɔgi yaahi a zɛŋk dubt du.
LUK.8.32	Hɔnɛyɔ hab kittɔnɔ hi gi nɛ ga̧a̧t ha hi tɔk hɛto, loorɛha̧a̧l wɔ hi zɔ̧b Yeesu
LUK.8.32	a gi yaahi a hab wɔ hi muul du.
LUK.8.32	Yeesu gaahi gbɔnɔ.
LUK.8.33	Loorɛha̧a̧l wɔ hi bɛɛ tuuk a wal bɔ gi muul du hi tal hi rek a hab wɔ hi muul du. Wɛɛ hab wɔ hi bindɔ hi nɔɔ hi tii a kasiŋ disɛ hi dikto hi rek hi gi̧i̧l a mɛmbal du hi wɔrɔ. 
LUK.8.34	Yɔ hab nɛɛrɛwaat wɔ hi gbɛn anbɔ, hi nɔɔ hi rek a waal gbɔlɛ du hi raat dɛɛt wɔ du hi raam ramsɔ. 
LUK.8.35	Yɔ dood hi lag anbɔ hi rek hi see hinyɔ tuurɔ, hi tuur a Yeesu ge, hi zɛm wal bɔ loorɛha̧a̧l tuu gi muul du ɗɔɔt a Yeesu dɔŋdi, heg gbandilɔ hamad gi hi mɔkilɔ rɔbtɔnɔ. Yɔ anbɔ hoobha̧a̧-hiha̧.
LUK.8.36	Dood wɔ hi gbɛn hinyɔ talɔ, hi fɔks wɔrɔ loorɛya bɔ za̧a̧tigɔ dɔglɔ. 
LUK.8.37	Yɔ anbɔ, dood wɔ hi waak a Gerezanɛ hɛbt yɔ sɛ̧ɛ̧b di gedu sɛw hoobha̧a̧hi ha̧a̧ltɔnɔ hi zɔ̧b Yeesu an gi tuu gi ɔɔ hɛbtya̧ bɔ. Yeesu wɛɛ kar lɛmb du wɛɛ wɛɛ a lɛl bɔ da giz nɛ ge. 
LUK.8.38	Wal bɔ loorɛha̧a̧l tuu gi muulɛ zɔ̧ Yeesu an gi kɔm hi giya. Hɔnɛ Yeesu wɛɛ yaage 
LUK.8.39	a wɛɛmɔ a mɔ lɛlɛ mɔ da mɔ fɔk hinyɔ Bɛt woosum sɛw.
LUK.8.39	Wal bɔ rekɔ fɔkil hinyɔ Yeesu gɔsig nɛ dɔglɔ sɛw a waal gbɔɔl bɔ gedu sɛw.
LUK.8.40	Hɔnɛyɔ Yeesu wɛɛzɔ, dood saal hi dagige; hi sɛw hi gig nɛ ook be. 
LUK.8.41	Yɔ anbɔ, wal za giro nuŋgɔ a Yayirus, gi mɔksillukya gbɔɔlɛ. Zaa zagl a Yeesu dɔŋdi, zɔ̧ge an gi re gi gul a gi raa du,
LUK.8.42	anyɔ gin waaɔsiŋ yɔ gi waaɔ gbunsimi, gin wɛlɔ koobl daa eerɛ gi sɛ̧ɛ̧bik wɔrkyɔ. Yɔ Yeesu gi reko, dood saal wɔ hi gig ɓɔ̧ɔ̧ko.
LUK.8.43	Nis za giro, lis gig fɔk wɛl koobl daa eerɛ, waks rɔɔsɔ sɛw a gɛr du, gɛr za ɗɛɛg za̧a̧sig gɛ be. 
LUK.8.44	Nis bɔ sɔɔ a Yeesu kuudu ɓi̧i̧ gbandilɔ tɔl bɔ wɛɛdisɛ, ɓɔrbɔ lisɔ bɔ da̧a̧sig gɔ. 
LUK.8.45	Yeesu yɔ mɛksɔ, warɔ:
LUK.8.45	a bɔ ɓi̧i̧be?
LUK.8.45	Anyɔ dood sɛw hi faako, Piyɛr raa:
LUK.8.45	a Hingokya , dood saal hi gɔ̧ɔ̧ dɔŋg mɔ hi gi mɔ ɓɔ̧ɔ̧k be, mɔ wɛɛ mɔ wark bɔ a bɔ ɓi̧i̧ be nɔ?
LUK.8.46	Hɔnɛ Yeesu ta̧a̧ raa:
LUK.8.46	a za̧a̧nza ɓı̧̀ı̧̀be, ya̧a̧nɛ bé mɛɛ a tɛŋk za tuu be muul du.
LUK.8.47	Yɔ nis bɔ gbɛn an hi midigmidɔ, zaa zagl a Yeesu dɔɔ dɔŋdi gi beek hoobo; wɛɛ fɔk hinyɔ ki̧i̧ Yeesu dɔŋgɔ ge a dood lɔlgbar sɛw, wɛɛ dɔg za̧a̧tigɔ dɔgl ɓɔrbɔ sɛw. 
LUK.8.48	Yeesu 
LUK.8.48	a waa be siŋgo, ɗɔbsig mɔ za̧a̧sumza̧a̧sɔ, rekum rɔbtɔnɔ.
LUK.8.49	Anyɔ Yeesu gi ya̧a̧book te, doo za fu̧u̧z a mɔksilluk gbɔɔlya bɔ gi lɛlɛ, zaa dɔksig wɔrk ramsɛ:
LUK.8.49	a waa mɔ siŋg bɔ wɔɔrɔ, bɔmɔ mɔɔs Hingokya bɔ.
LUK.8.50	Hɔnɛyɔ Yeesu bɛɛ hin bɔrɔ lak anbɔ, raa Yayirus:
LUK.8.50	a bɔ hoob gi ha̧a̧mɔ, ɗɔbsum kpɔd, waa mɔ bɔ gi za̧a̧.
LUK.8.51	Yɔ Yeesu tuur a raa bɔ gedu, ta̧a̧ an doo za gi gul hi gii gɛ, gɛ Piyɛr , Yohana, Yakuba hi waa bɔ baatɔ hi nɔɔtɔ hii gul kpɔd. 
LUK.8.52	Dood sɛw hi kaako, hi hekugo, a wɔrk bɔ gi muulɛ. Yeesu 
LUK.8.52	a bɔnɛ kaa, waa bɔ wɔr gɛ gi yokyo.
LUK.8.53	Yɔ dood hi lag anbɔ hi kpɛ̧ɛ̧lig-kpɛ̧ɛ̧lɔ, hi seege a yooyɔ, hi mɛɛ be a waa bɔ wɔɔrɔ. 
LUK.8.54	Hɔnɛ Yeesu sɔɔ waa bɔ gi dɔŋdi wa̧a̧g naan muulɛ, dɔg hi ya̧a̧ɓooti:
LUK.8.54	a waa, ɗukum ha!
LUK.8.55	Waa bɔ kolɔ wɛɛzɔ, wɛɛ ɗund ɓɔrbɔ ɗɔɔtɔ. Yeesu wɛɛ raa:
LUK.8.55	a gaanɛg lees gi le ma.
LUK.8.56	Wawa bɔ baatɔ hi nɔɔtɔ kɔmsihi gɛrsɛ, Yeesu wɛɛ 
LUK.8.56	a bɔnɛ fɔks doo za hinyɔ tuurɔ.
LUK.9.1	Yɔ Yeesu mɔks walɛsɛrɛ ɔ̧ɔ̧ koobl daa eer wɔ, gaahi tɛŋko hi ɗɛɛn a loorɛha̧a̧l wɔ gaŋsya̧ sɛw hi zulha, hi wɛɛ hi za̧a̧sil gumtil wɔ be. 
LUK.9.2	Wɛɛ yaahi an hi dɔg Bɛt wáátɔ dɔglɛ, dood wɔ hi gin gumsɛ hi za̧a̧sihi be. 
LUK.9.3	:
LUK.9.3	a anyɔ nɛ rek rɔbsi, bɔnɛ loo hinza an sɔɔlɛ, saa, koko, tusɛ; bɔnɛ heg gbandil eerɛ. 
LUK.9.4	Gɔ nɛ gul a raa zaa du, kɔn duge, gi tuur an nɛ ɗund nɛ rekɔ. 
LUK.9.5	Gid dood hi inin dak hi waal du, tuun nɛ ɔɔ waal bɔ nɛ pub luus wɔ nɛ dɔɔ kuuha an gi wɛɛsihi hinmɛɛnikya.
LUK.9.6	Walɛsɛrɛ wɔ hi rek gɔ raato hi raato hi dɔk Dɔgl Rɔb bɔ, hi za̧a̧silgo dood lɛl sɛw.
LUK.9.7+LUK.9.8	Anyɔ waar gbɔɔl bɔ Hirudus lag hinyɔ gi daak sɛwi, dood zaadɛ hi raako a Yohana gii rɛmlɔ, zaadɛ be a Eliya Bɛtya̧a̧kɛŋkya bɔ gii wɛɛ gi midza, wɛɛ zaadɛ be a Bɛtya̧a̧-kɛŋkya wɔ zaaya̧ gbuni rɛmlɔ, yɔ anbɔ hinɔ yɔɔgyɔ. 
LUK.9.9	Wɛɛ raa:
LUK.9.9	a à Yohana giya, be wa̧a̧ge be dɛ̧ɛ̧r zulɔ be! Nɛ bɔ za̧a̧nɔ ɔnɛ be kɛm hi gig hin raanik anbɔ?
LUK.9.9	Wɛɛ ɓɛɛge an gi gbɛn za̧a̧nɔ.
LUK.9.10	Walɛsɛrɛ wɔ hi wɛɛzɔ hi fɔks Yeesu hinyɔ hi woo. Yeesu loohi mukya̧ rek hi hii a waal za gbɔɔl du nuŋgɔ a Baytizaada. 
LUK.9.11	Yɔ dood saal hi mɛɛ a Yeesu gi rek hɔ, hi fɔge, gii be dagihi dɔgsihi Bɛt wáátɔ dɔglɛ. Wɛɛ za̧a̧s dood wɔ ha̧a̧hi za̧a̧k hɛw. 
LUK.9.12	Yɔ ɔ̧t gi leko, walɛsɛrɛ koobl daa eer wɔ hi sɔɔ hi 
LUK.9.12	a anyɔ wɛ gi a hɛtdɔŋ du hɛdi, yaam dood saal wɛrɛ hi rek a raat dɛɛt wɔ du hi raat wɔ hi sɛ̧ɛ̧b a hɛt duge an hi rek hi yo hi dag leesɛ.
LUK.9.13	Yeesu 
LUK.9.13	a nɛɛ hi zul nɛ gaanɛhi hinyɔ gɔ hi le.
LUK.9.13	Walɛsɛrɛ ɔ̧ɔ̧ wɔ hi goo:
LUK.9.13	a gɛ wi gin kok kiml nɔɔnɛ hi dut eerɛ, gi an wi re wi zebz lees za an wi gaa dood wɛrɛ sɛw ya?
LUK.9.14	Walɛ wɔ sɛw kitigya̧ rek an duk nɔɔnɛ. Yeesu 
LUK.9.14	a raan dood saal wɔ hi ɗɔɔt mɔksil lɛl gbunu gbunu dood du dumbili nɔɔnɛ nɔɔnɛ.
LUK.9.15	Wɔrɔ hi gɔ anbɔ, hi raa dood saal wɔ hi ɗɔɔt sɛw. 
LUK.9.16	Yeesu loo kok kiml nɔɔn wɔ hi dut eerɛ wɔ, pɛɛ lɔlɔ wɛɛha baan Bɛto. Ɓɛɛl kok wɔ gaa walɛsɛrɛ ɔ̧ɔ̧ wɔ hi gɛ̧ɛ̧s dood saal wɔ. 
LUK.9.17	Dood sɛw hi le kok bɔ hi hi̧i̧. Hi wɛɛ hi mɔgl kok ɓɛɛkil wɔ hi zɛ̧ɛ̧rɔ hi̧i̧s dɛl koobl daa eerɛ.
LUK.9.18	Ɔ̧tza yɔ Yeesu gi zɔ̧k Bɛt a lɛl-aakil du, ɛr walɛsɛrɛ ɔ̧ɔ̧ wɔ hi gi el an yɛrɛ lɛ:
LUK.9.18	a dood hi raak a be gi bɔ?
LUK.9.19	Hi ta̧a̧:
LUK.9.19	a dood hi raak a mɔ gi Yohana Bɛtmɛm Hotingoya bɔ giya; zaadɛ be a mɔɔ gi Eliya;
LUK.9.19	zaadɛ hi raak ɓɛ: a mɔɔ gi Bɛtya̧a̧kɛŋkya wɔ amntɔnɔ zaaɔ yɔ rɛmlzɔ.
LUK.9.20	Wɛɛ warihi:
LUK.9.20	a yɛrɛ nɛya, nɛ raak a bee gi bɔ?
LUK.9.20	Piyɛr ta̧a̧:
LUK.9.20	a mɔɔ gi Masihu yɔ fu̧u̧z a Bɛt ge.
LUK.9.21	Yeesu wɛɛ 
LUK.9.21	a bɔhi dɔks doo za hinɔ.
LUK.9.22	Yeesu wɛɛ dɔg ɓɛ:
LUK.9.22	a gi an Za̧a̧n Waa bɔ gi yɔ̧ ya̧a̧r ha̧a̧ltɔnɔ. Yahuduya ɗɛntɛ wɔ hi Bɛtmaakwookya gbɔlɛ wɔ hi Bɛtmaakdɔkya wɔ hi bisige, hi gbɔŋge; gi rɛmlɔ gi ɗuk a ɔ̧t taasimɛ.
LUK.9.23	Kuudu Yeesu wɛɛ raa dood sɛw:
LUK.9.23	a za̧a̧ni ha̧a̧g zaak a be kuudu, gi ɔs zulɔ hinmɔkigi, gi pɛɛ dɔ̧ɔ̧rɔ ɔ̧t nuŋg sɛw gi fɔbzibe. 
LUK.9.24	Ya̧a̧nɛ, za̧a̧ni ha̧a̧g an gi za̧a̧s kolɔ, gi waksige; wɛɛ za̧a̧ni waks kolɔ be dɔŋg be, gi za̧a̧sige. 
LUK.9.25	À doo za dag waal sɛw ɔnɛ, gi waks kolɔ, zaabe gi waks zulɔ, gi dak nɔ du nɔ?
LUK.9.26	Ya̧a̧nɛ, za̧a̧ni seem ha̧a̧g beya hi dɔgl be, Za̧a̧n Waa bɔ gɔ gi zaa a gi gbɔlums ɗu, hi Baatɔ gbɔlums du, hi Bɛt walɛsɛrɛ gaatɛ wɔ hi gbɔlums du, seem gi ha̧a̧g za̧a̧nɔ be. 
LUK.9.27	Be gisin raak rɔbo: dood zaadɛ wɔ hi erk hɛdi hi gbɛn Bɛt wáátɔ kete, ɓɔr hi ɔɔ wɔrko.
LUK.9.28	Yɔ Yeesu dɔg hin wɔrɔ anbɔ ɔ̧t gi tal di gɛ̧ɛ̧sɛ, loo Piyɛr , Yohana hi Yakuba hi dɔɔ a ga̧a̧t ha an hi zɔ̧ Bɛto. 
LUK.9.29	Yɔ Yeesu gi Bɛt zɔ̧ko muutɔ gbar zɛmrɔ, wɛɛ gbandilɔ buu anbɔ fɛr.
LUK.9.30	Ɓɔrbɔ Bɛtya̧a̧kɛŋkya wɔrkɛ amntɛ eerɛ hi zaa hi booya̧a̧ hi Yeesu : gɛ Muusa hi Eliya. 
LUK.9.31	Hi midz a bɛtha gbɔlums du, hi boo waalɔ ɔɔk dɔgl yɔ gɔ gi woo woosɔ a Urusalima. 
LUK.9.32	Piyɛr hi naaza zaadɛ wɔ yoom gihi daaruko. Yɔ hi za̧a̧lɔlɛ hi gbɛn Yeesu gbɔlumsɔ hi dood eerɛ wɔ hi gi hi Yeesu. 
LUK.9.33	Yɔ dood wɔrɔ hi hɛɛtingo hi Yeesu , Piyɛr raa Yeesu :
LUK.9.33	a Hingokya , anyɔ wɛ gi hɛdi, bɛɛrɔ. Wi ɗuks duul gbanyaadɛ taarɛ: gbunu mɔɔnɛ, gbunu Muusa ɔnɛ, wɛɛ zaa gbunu Eliya ɔnɛ.
LUK.9.33	Wɛɛ Piyɛr mɛ̄ɛ̄ hinyɔ gi raak gɛ be. 
LUK.9.34	Yɔ gi dɔk anbɔ, kuus za zaa yaatihi. Yɔ kuus bɔ yaatihi anbɔ, walɛsɛrɛ wɔ hoob ha̧a̧hiha̧, 
LUK.9.35	wɛɛ ya̧a̧booyz a kuus bɔ gedu:
LUK.9.35	a yɛrɛ gi waa be yɔ be herig giya, kɛmsinɛge!
LUK.9.36	Yɔ ya̧a̧ bɔ booy anbɔ gi da̧a̧, hi gbɛ̄n doo za ma gɛ, gɛ Yeesu gi gbunu. Yɔ anbɔ walɛsɛrɛ ɔ̧ɔ̧ wɔ hi kɔm be, a ɔ̧t wɔrɔ gedu hi fɔ̄ks doo za hinza gɛ.
LUK.9.37	Yoosugɔ, yɔ Yeesu hi walɛsɛrɛ ɔ̧ɔ̧ wɔ hi siz a ga̧a̧t bɔ hage, dood saalzanɔ gbɔɔl hi zaa hi dagtin hi giya. 
LUK.9.38	Wal za kaa a saal bɔ gedu:
LUK.9.38	a Hingokya! Be zɔ̧mɔ, seem lɔl a waa be wal muulɛ, gii gi waa be gbunsimi. 
LUK.9.39	Loorɛha̧a̧l za wa̧a̧ge gɔ gig kalsugo, gig beesugo hi tɛŋko, gisig set itil tuusig ya̧a̧ du, gig kosgumn gaak ha̧a̧ltɔnɔ, wɛɛ gɔ sam ɔɔg gɛ be. 
LUK.9.40	Be zɔ̧b walɛsɛrɛ mɔ wɔ an hi tuus loorɛha̧a̧l bɔ, wɛɛ hi ɗɛɛ gɛ.
LUK.9.41	Yeesu goo:
LUK.9.41	a nɛɛ dood wɔ nɛ ta̧a̧ ɗɔbsig gɛ, dood ha̧a̧l wɛ, be ɗɔɔt hi nɛɛ be mɔmsin gi tuur bili? Kamzum waa mɔ wal bɔ hɛdi.
LUK.9.42	Yɔ loorɛha̧a̧lya bɔ gi sɔɔzugo, loorɛ bɔ mat walà bɔ hɛbt di beesig hi tɛŋko. Hɔnɛyɔ Yeesu ya̧a̧l loorɛha̧a̧l bɔ, tuu, wɛɛ za̧a̧s walà bɔ, gaag baatɔ naan du. 
LUK.9.43	Bɛt gbɔlumsɔ kɔms dood sɛw gɛrs gbɔɔltɔnɔ. An hinyɔ Yeesu woo sɛw gi kɔms dood sɛw gɛrsɛ hi book dɔglɔ te, Yeesu raa walɛsɛrɛ ɔ̧ɔ̧ wɔ:
LUK.9.44	a nɛnɛ lagin hin yɛrɛ bɛttɔnɔ: hi gaa Za̧a̧n Waa bɔ a dood naan du ma.
LUK.9.45	Hɔnɛ walɛsɛrɛ wɔ hi kɛ̄m dɔgl bɔrɔ hinɔ gɛ. Dɔgl bɔ kɔmsihi dɔgl yaatigyɔ an bɔhi kɛm hinɔ; anyɔ gɔ hi ɛrig dɔglɔ be, hoobha̧a̧hiha̧.
LUK.9.46	Hɔnɛyɔ anbɔ walɛsɛrɛ wɔ hi yɛɛl watingo hi teesdu an hi mɛɛ za̧a̧nyɔ gi gbɔɔl gi daarlɛlɛ a hi tees du. 
LUK.9.47	Yɔ Yeesu mɛɛ mɔkil bɔrɔ hi kpoos du, loo waa za gbaag gi dɔŋg di, 
LUK.9.48	wɛɛ 
LUK.9.48	a za̧a̧nyɔ dag ya̧a̧mwaa yɛrɛ a be nuŋg du, dag bee hi zul be; wɛɛ za̧a̧nyɔ dag bee hi zul be, dag Za̧a̧nyɔ yaazib giya. Ya̧a̧nɛ, za̧a̧nyɔ gi wans a nɛ teesdu gi daarlɛl sɛwi, za̧a̧nɔ gii gi gbɔɔlɛ.
LUK.9.49	Yohana raa:
LUK.9.49	a Hingokya , wi gbɛn za̧a̧n za gi ninik loorɛ hi nuŋg mɔ, anyɔ taa doo wɛnɛ gɛ be, wi a̧a̧nig-a̧a̧nɔ.
LUK.9.50	Hɔnɛ Yeesu ta̧a̧ge:
LUK.9.50	a bɔnɛ a̧a̧nige, doo gi ha̧a̧g gabs hi nɛɛ gɛ, gi doo nɛɛnɛ.
LUK.9.51	Ɔ̧tyɔ Bɛt gɔ gi loo Yeesu gi dɔɔnig bɛtha sɛ̧ɛ̧bɔ, ha̧a̧g a gi kpoos du an gi rek a Urusalima. 
LUK.9.52	Yaa tɔmsɔya wɔ hi dorɔ hi rek a Samariya raat za du an hi gɛmtsig kusillɛlɔ. 
LUK.9.53	Anyɔ ginɛ rek a Urusalima, dood wɔ hɔ ha̧a̧hi an hi dagig gɛ. 
LUK.9.54	Yɔ walɛsɛrɛ ɔ̧ɔ̧ wɔ Yakuba hi Yohana hi gbɛn anbɔ hi warɔ:
LUK.9.54	a Waar i, ha̧a̧mɔ an wi raa laa gi fu̧u̧z a bɛtha gi dɔ̧ɔ̧hi ya?
LUK.9.55	Yeesu lag anbɔ zɛmr hiige 
LUK.9.55	a nɛ mɛ̄ɛ̄ mɔkilyɔ gi nɛ kpoos du gɛ. 
LUK.9.56	Yɛrɛ Za̧a̧n Waa bɔ zāā an gi waks dood kol gɛ, zaa an gi za̧a̧sihiza̧a̧sɔ.
LUK.9.56	Hi dɔŋg gɔ a raat za dɔɔm du. 
LUK.9.57	Yɔ hi gi rek a gbɔnɔ du, doo za raa Yeesu :
LUK.9.57	a Waar i, bé fɔmɔ a lɛlyɔ gɔ mɔ rek ge sɛw.
LUK.9.58	Gii googe:
LUK.9.58	a bɛrtɔkgɛ hi gin luko, nɔɔs wɔ bɛtha hi gin zɛko. Yɛrɛ Za̧a̧n Waa bɔ taan lɛlyɔ gɔ gi gbaa zulɔ du gi holɔ.
LUK.9.59	Wɛɛ raa doo za:
LUK.9.59	a fɔbzibe.
LUK.9.59	Za̧a̧n bɔ wɛɛ ta̧a̧:
LUK.9.59	a Waar i, gaabe gbɔnɔ an be re be i̧i̧z baa be wɔrkɔ kete.
LUK.9.60	Hɔnɛ Yeesu wɛɛ 
LUK.9.60	a ɔɔm wɔrkɛ wɔ hi i̧i̧ wɔrkɛya̧. Wɛɛ mɔya rekum mɔ dɔg Bɛt wáátɔ dɔglɛ.
LUK.9.61	Doo za dɔɔm wɛɛ 
LUK.9.61	a Waar i, bé fɔmɔ. Yɛrɛ gaabe gbɔnɔ an be rek be warz dood wɔ hi gi be raa du.
LUK.9.62	Yeesu wɛɛ 
LUK.9.62	a za̧a̧nyɔ gbaa naan a naafur ha gi wɛɛ gi see lɔl kuudu, gāā a Bɛt wáát du gɛ.
LUK.10.1	Kuudu yɔ hin wɔrɔ hi talɔ, Waar Yeesu her dood dumbili nɔɔn-er zaadɛ yaahi eerɛ eerɛ hi dor a waal gbɔlɛ wɔ du sɛw hi lɛl zaadɛ wɔ gii gɔ gi rek nɛ ge sɛw, 
LUK.10.2	:
LUK.10.2	a tot gi bak du gbɔɔltɔnɔ, ɓɛrkɔ rii be, wɛɛ woosya hi kit gɛ be. Yɛrɛ da nɛ zɔ̧b Totɓɛs Zulya bɔ, gi yaaz woosyaadɛ a totɓɛsɔ bɔ gedu. 
LUK.10.3	Rekinɛ, yɛrɛ be gin yaak an tamwaato a lergum tees du. 
LUK.10.4	Gɔ nɛ reko bɔnɛ loo tusɛ, zaabe lees duko, hi taalɛ; bɔnɛ boo doo gbɔnɔ di.
LUK.10.5	Gɔ nɛ gulk a raa za du, raan kete: a an boolum gi gi a raa yɛrɛ geɗu. 
LUK.10.6	Wɛɛ doo za boolumya gi gi a raa bɔ gedu, boolum nɛ yɛgi ɗɔɔt gi zulha. Doo za boolumya gi taadu gɛ be, boolum nɛ gi wɛɛz a nɛɛge. 
LUK.10.7	Waan a raa gbun bɔ gedu nɛ gi hinleko, nɛ gi yɔ̧k hinyɔ gɔ hi gaanɛ. Ya̧a̧nɛ, woosya rii an gi dag dɔɔrɔɔsɔ dagɔ. Bɔnɛ tal raato hi raato.
LUK.10.8	Gɔ nɛ gul a waal gbɔɔl za du, gid hi daginɛ, len lees yɔ gɔ hi gaanɛ. 
LUK.10.9	Za̧a̧sin gumtil wɔ gɔ nɛ zɛ̧hi a waal gbɔɔl bɔ gedu, wɛɛn nɛ 
LUK.10.10	Yɛrɛ a waal gbɔɔl za yɔ gɔ nɛ gul gedu a lɛlyɔ gɔ hi dagin gedu gɛ, tuun a gbɔnɔɔ wɔ gedu nɛ 
LUK.10.11	a wi pubik waal gbɔɔl nɛ bɔ luusɔ kɔm wi dɔɔkuu ha nɛ muulɛ. Yɛrɛ mɛɛn ma a Bɛt wáátɔ sɛ̧ɛ̧bɔ. 
LUK.10.12	Be raasinɛ: a dɔgl-gbaak ɔ̧ti, waal gbɔɔl yɛrɛ dɔglɔ gɔ hi gbaasige gi daar waal gbɔɔl bɔ Sodɔma ɔnɛ bɔ gɔ hi gbaasige.
LUK.10.13	Koraziŋ, ya̧a̧rhant gisumɔ! Baytizaada, ya̧a̧rhant gisumɔ! Ya̧a̧nɛ à gɛrs gbɔlɛ wɔ hi wooy nɛko a nɛ teesdu da wooy nɛ a Tiriya hi Sidɔŋg, dood wɔ hi waak nɛ hɔ amntɔnɔ, yɔ hi rumsihi tám muulɛ, hi wɛɛ hi heksihi saa a muul nɔɔktɔnɔ an hi zuun a hi zɛmr kpoosya̧ zɛmrɔ.
LUK.10.14	Ya̧a̧nɛ, dɔgl yɔ gɔ hi gbaas Tiriya hi Sidɔŋg taa ɗɔk an nɛnɛ bɔ. 
LUK.10.15	Yɛrɛ mɔya, Kapɛrnayum, mɔ mɔkig a Bɛt dɔɔsumdɔɔs a bɛtha ya ri? Hí tidzumɔ an mɔ zaa̍ mɔ gul a wɔrkɛ ɗɔɔtillɛlɛ.
LUK.10.16	Yeesu wɛɛ 
LUK.10.16	a za̧a̧nyɔ gisin dɔgl nɛ kɛŋko, gis bee kɛŋko. Wɛɛ za̧a̧nyɔ bisinɛ, bis beya. Za̧a̧nyɔ bis bee be, bis Za̧a̧nyɔ yaazib giya.
LUK.10.17	Tɔmsya wɔ dumbili nɔɔn-er hi wɛɛza hi hato hi raa Yeesu :
LUK.10.17	a Waar i, loorɛha̧a̧l wɔ hɛw hi gisiw tɔn lako hi nuŋg mɔ.
LUK.10.18	Yeesu 
LUK.10.18	a be gbɛn Saydanu gi mɛɛzig bɛtha an bɛlya̧bsɛ. 
LUK.10.19	Yɛrɛ be gaanɛ ɗɛɛti an nɛ ɗa̧a̧ beksɛ hi keli, hi lɔlhɛ̧ɛ̧nikya bɔ tɛŋkɔ yɔ gin sɛw, wɛɛ hinza taan nɔk gaak nɛ zaŋ. 
LUK.10.20	Yɔ anbɔ, bɔnɛ dag hat a hinyɔ loorɛ wɔ hi laksin tɔn hage. Yɛrɛ dagin hato anyɔ nuŋg nɛ bi̧i̧y a bɛtha.
LUK.10.21	A ɔ̧t gbun bɔ gedu, Bɛt Mɔkil hatɔ segl Yeesu raa:
LUK.10.21	a Baa, mɔɔ gi bɛtha hi hɛbtdi Waar ya̧, be baanumɔ anyɔ mɔ mits waatyɛ̧s wɔ hinyɔ mɔ da mɔ yaats dood hinmɛɛkya wɔ hi dood kɛ̧ɛ̧tɛ wɔ gɔ hi kɛm hinɛ. Hɔɔ! Baa, be baanumɔ a hinyɔ ha̧a̧mɔ geha anbɔ.
LUK.10.22	Baa be gii gaazib hin sɛw, wɛɛ doo za mɛɛ waawal bɔ za̧a̧nɔ gɛ, gɛ baatɔ mɛɛg kpɔd. Wɛɛ doo za mɛɛ Baa bɔ za̧a̧nɔ gɛ, gɛ waawal bɔ mɛɛg kpɔd hi dood wɔ Waawal bɔ ha̧a̧ge an gi zunsihi za̧a̧nɔ hi mɛɛge.
LUK.10.23	Wɛɛ yɔ wɛɛ gi zɛmr a walɛsɛrɛ ɔ̧ɔ̧ wɔ hii, 
LUK.10.23	a hat gi a za̧a̧nyɔ gbɛn hinyɔ nɛ gbɛnik ge. 
LUK.10.24	Ya̧a̧nɛ be gisin raako: a Bɛtya̧a̧kɛŋkya wɔ kittɔnɔ hi waar ɛ gbɔlɛ wɔ ha̧a̧hi an hi gbɛn hinyɔ nɛ gbɛnko, wɛɛ hi gbɛn gɛ, an hi kɛm hinyɔ nɛ kɛŋko, wɛɛ hi kɛŋ gɛ.
LUK.10.25	Bɛtmaakdɔkya za ɗund ɛr Yeesu hin an gi maatinge; ɛrige:
LUK.10.25	a Hingokya , bé woo nɔ an be dag za̧a̧tig faa nɔ?
LUK.10.26	Yeesu wɛɛ warige:
LUK.10.26	a hi bi̧i̧ a nɔ a Bɛtmaakdɔgl du nɔ? Gɔ mɔ zaŋgig nɔ gedu?
LUK.10.27	Wal bɔ ta̧a̧:
LUK.10.27	a hi bi̧i̧ a gi ha̧a̧mɔ Waar mɔ Bɛto hi kpoos mɔ sɛw, hi kol mɔ sɛw, hi tɛŋk mɔ sɛw, hi mɔkil mɔ sɛw, hi a namɔza ge an zul mɔ.
LUK.10.28	Yeesu 
LUK.10.28	a mɔ ta̧a̧ bɛɛrɔ woom anbɔ mɔ́ za̧a̧.
LUK.10.29	Hɔnɛ Bɛtmaakdɔkya bɔ ha̧a̧g an gi wɛɛn zulɔ hinrɔbwookya a Bɛt muutdu, ɛr Yeesu :
LUK.10.29	a bɔ gi nabeza ma nɔ?
LUK.10.30	Yeesu ta̧a̧ raa:
LUK.10.30	a wal za fu̧u̧z a Urusalima gi tiik a Zeeriko, mat a luurɛ ha̧a̧l tees du. Luurɛ ha̧a̧l wɔ hi holk gbandilɔ wɔ, hi lɛbtige, hi ɔɔg gbɛŋgi hi rekɔ. 
LUK.10.31	Hɔnɛ Bɛtmaakwookya za gi tiizig a gbɔnɔ gbun bɔ gedu, bɛɛ wal bɔ kus hɛbtdi gbɛnko, daa bɛrko rekɔ. 
LUK.10.32	Gbunɔ, doo za Lewiya tuur a lɛl bɔ ge, bɛɛ wal bɔ gbɛnik ɓɛ, daa bɛrko rekɔ.
LUK.10.33	Hɔnɛ doo za Samariyaya gi rɔbsɔ reko, yɔ tuur hɔdi gi gbɛn wal bɔ hɛbtdi mɛɛsig ya̧a̧rɛ. 
LUK.10.34	Sɔɔ gi dɔŋdi loo bumhob gabsi doktin nɔkɔ wɔ, gbaasig kurum gedu, wɔbtil hi gbandili, wɛɛ pɛɛ gbaag a pɛɛzimɔ bɔ gi yɛl ha kaŋge a rɔbɛ luk du, ooge.
LUK.10.35	Yoosugɔ, loo tus gaat eerɛ gaa rɔbɛ luk-ookya bɔ 
LUK.10.36	Yeesu ɛrige:
LUK.10.36	a dood taarɛ wɛrɛ teesya̧ bɔ gedu, mɔ mɔk nɔni wɛɛs za̧a̧n bɔ luurɛha̧a̧l hi lɛbtig naaza nɔ?
LUK.10.37	Bɛtmaakdɔkya bɔ ta̧a̧:
LUK.10.37	a gɛ za̧a̧n yɔ mɛɛsig ya̧a̧rɛ.
LUK.10.37	Wɛɛ Yeesu 
LUK.10.37	a hɔɔ, mɔya rekum mɔ woo anbɔ be.
LUK.10.38	Anyɔ Yeesu gi rek gbɔnɔ du hi walɛsɛrɛ ɔ̧ɔ̧, zɛm raa za gul gedu, wɛɛ nis za nuŋgɔ a Marta dagig a gi raa du. 
LUK.10.39	Gin yɛ̧ɛ̧tɔ za nuŋgɔ a Mariyama, ɗɔɔt a Waar Yeesu dɔŋdi gisig dɔglɔ kɛŋko. 
LUK.10.40	Marta be, gi zɛksig zulɔ hi woos gbɔɔltɔnɔ, wɛɛ zaa raa:
LUK.10.40	a Waar i, dɔgl mɔ taa du anyɔ yɛ̧ɛ̧be ɔsib woos be wook be gbun ya? Raamɔge gi zaa gi ɗaasib ma mi!
LUK.10.41	Waar Yeesu 
LUK.10.41	a Marta! Marta! Mɔ gi zɛksig zul mɔ hi mɔkil kittɔnɔ. 
LUK.10.42	Yɛrɛ hinyɔ ha̧a̧mɔ hi rɔbo, gi hin gbunu. Mariyama her ɔnɛ rɔb bɔ herɔ; hinɔ be hi taa zaa looko.
LUK.11.1	Ɔ̧tza ma Yeesu gi Bɛt zɔ̧k a lɛlza du. Yɔ da̧a̧s Bɛt zɔ̧kɔ, walɛsɛrɛ ɔ̧ɔ̧ wɔ zaaɔ gbun 
LUK.11.1	a Waar i, goksiwi Bɛt zɔ̧ki anyɔ Yohana goks walɛsɛrɛ ɔ̧ɔ̧ wɔ be.
LUK.11.2	Yeesu 
LUK.11.2	a gɔ nɛ gi zɔ̧ko, raanɛ: a Baa, an nuŋg mɔ gi ɗɔbɔ. An waar ums mɔ gi zaa. 
LUK.11.3	Gaawi leesɛ an gi riiwi ɔ̧t nuŋg sɛw; 
LUK.11.4	bitsiwi hinha̧a̧l wi an wii yɔ wi bitsig dood wɔ hi gɔsiw be. Bɔmɔ ka̧wi a maatil du.
LUK.11.5	Yeesu wɛɛ 
LUK.11.5	a zaa nɛ gbun gi gin saami, gi rekɔ gi zɛŋg yɛms teesdu gi 
LUK.11.6	saam be za fu̧u̧z a rɔbs lɛlɛ, zaa gi be raa du. Wɛɛ be taan hinza an be gaage. 
LUK.11.7	Wɛɛ saamɔ bɔ gi ta̧a̧zig luk du: a bɔmɔ mɔɔsibe, luk gbɔnɔ bɔ gbooy da̧a̧da̧, be kusigkus hi waat be. Bé ɗɛ̄ɛ̄ an be ɗund be gaam hinza gɛ.
LUK.11.8	Be dɔgsinɛ: an mɔ̄k nɛ an gi ɗukɔ gi gaa saamɔ hinza gɛ si̧, yɔ sa̧a̧mɔ bɔ gi gbosig gbɔnɔ ɓaaki gi gig mɔɔsugo, wal bɔ yɔ ɗukɔ yɔ gaa saamɔ hinyɔ ha̧a̧g sɛw. 
LUK.11.9	Yɛrɛ bee be gin raako: a ɛrinɛ, hi gaanɛ, ɓɛɛnɛ nɛ zɛmɔ, ɓàànɛ hi gborsinɛ. 
LUK.11.10	Ya̧a̧nɛ, za̧a̧nyɔ ɛrɔ, gi dagɔ; za̧a̧nyɔ tɛbɔ, gi zɛmɔ; za̧a̧nyɔ ɓaa, hi gborsige.
LUK.11.11	Bɔ baaɔ a nɛ teesdu waaɔ gi ɛrig koko gi gaag beto? Zaabe waaɔ bɔ gi ɛrig dutu gi gaag beksɛ? 
LUK.11.12	Zaabe gi ɛrig kɔba̧a̧rɛ gi gaag kel nɔ? 
LUK.11.13	Nɛɛ dood bɔbtin wɛ! Nɛ mɛɛ ma waat nɛ hii hinrɔb gaako, gi gis Baa nɛ yɔ bɛtha gii gi ɔs dood wɔ hi ɛrig Mɔkilɔ gaak ya?
LUK.11.14	Ɔ̧tza ma Yeesu gi ninik loorɛ su̧u̧k a doo za muul du. Yɔ loorɛ bɔ tuu, doo su̧u̧k bɔ booya̧a̧. Wɛɛ yɔ dood saal wɔ hi gbɛn anbɔ hinɔ kɔmsihi gɛrsɛ. 
LUK.11.15	Yɔ anbɔ dood zaadɛ hi raa:
LUK.11.15	a loorɛha̧a̧l wɔ waar ya̧ bɔ Belzebil bɔ gii gig tɛŋk gaako an gi ninin loorɛha̧a̧l zaadɛ wɔ.
LUK.11.16	Wɛɛ yɔ dood zaadɛ wɔ ha̧a̧hi an hi ton Yeesu dɔglɛ, hi warige an gi gɔsihi gɛrs za an hi mɛɛn a Bɛt gii yaazige. 
LUK.11.17	Hɔnɛyɔ Yeesu mɛɛ mɔkilya̧, 
LUK.11.17	a à waar ums za gɛ̧ɛ̧, hi gɔk nɔk a hi teesdu, waar umsɔ yɔ ha̧a̧tir a hɛbt bɔ gedu. Raa gi ɗund gabs a raa zaa zulha. 
LUK.11.18	À Saydanu gɛ̧ɛ̧ zulɔ, waar umsɔ bɔ yɔ er ma ri nɔ? Yɔ nɛ raak a be ninik loorɛha̧a̧l wɔ hi waar ya̧ bɔ nuŋgɔ a Belzebil yɔ. 
LUK.11.19	Yɛrɛ beya, à bé ninik loorɛ wɔ hi waar ya̧ Belzebil bɔ giya, fɔkya nɛ wɔ hi tuusig loorɛ wɔ hi nɔ be? Nɛ yɔ anbɔ fɔkya nɛ wɔ hii hi gbaasin dɔglɛ. 
LUK.11.20	Yɛrɛ bé ninik loorɛha̧a̧l wɔ hi Bɛt tɛŋkɔ fɛŋgi, yɔ anbɔ gi zuunik a Bɛt wáátɔ zaaza a nɛɛge.
LUK.11.21	À doo za tɛŋkya gin taabɔ hi daŋgɔ naan du, gi oonik raaɔ, wɔdɔ hi kɔm rɔbtɔnɔ. 
LUK.11.22	Yɛrɛ za̧a̧n za yɔ daaringe tɛŋk gi zaa a ge gi gɔsig gabs gi ɗɛɛge, yɔ wɔɔl wɔdɔ wɔ da gi gbaak nɛ kpoosɔ hage gi muulɔ oonuko, yɔ wɛɛ yɔ wɔɔl rɔɔsɔ wɔ sɛw hi tɛŋko yɔ gɛ̧ɛ̧s doodɛ. 
LUK.11.23	Za̧a̧nyɔ taa hi bee gɛ, gi lɔlhɛ̧ɛ̧nikya beenɛ; wɛɛ za̧a̧nyɔ ɗaasib mɔksig gɛ, gi hɛksighɛksɔ.
LUK.11.24	Loorɛha̧a̧l za gi tuu a za̧a̧n za ge, daa a lɛlyɔ koot ge an gi tɛk holumlɛlɛ. Yɔ zɛm lɛl gɛ, raa: a be wɛɛ a luk yɔ be da be tuuz nɛ gedu. 
LUK.11.25	Yɔ bɛɛ wɛɛko, zɛm luk bɔ hi hɛdɔ, hi wɛɛ hi gɛmsig rɔbtɔnɔ. 
LUK.11.26	Yɔ anbɔ, wɛɛ rek looz loorɛha̧a̧l zaadɛ wɔ hi bɔbtɔ hi daar gii nɔɔn-erɛ hi gul a luk bɔ gedu hi ɗɔɔtɔ. Yɔ anbɔ za̧a̧n bɔ ɗɔɔtilɔ ha̧tir daar doos bɔ lɛl kpɔkkrɔ.
LUK.11.27	Yɔ Yeesu gi dɔk hin anbɔ, nis za ɓooya̧a̧ a saal tees bɔ gedu, raa:
LUK.11.27	a hat gi a nis yɔ mɔɔmɔ gi wɛɛ gi gaamɔ wa̧a̧l ge!
LUK.11.28	Yeesu wɛɛ goo:
LUK.11.28	a hinyɔ daarɔ, hat gi a za̧a̧nyɔ kɛm Bɛt dɔglɔ gi wɛɛ gi fɔb ge!
LUK.11.29	Anyɔ dood saal hi kitugo a Yeesu dɔŋdi, Yeesu yɛɛl raaki:
LUK.11.29	a dood wɔ hi gi ɔ̧ti gi zulɛ hi ha̧a̧lɔ; hi ɛrk gɛrs yɔ gi zuunik a Bɛt gi wooko! Taa an hi zunsihi gɛrs za gbun be, gɛ Zonas ɔnɛ bɔ hi zuunɔ. 
LUK.11.30	Anyɔ Zonas wɛɛs Niniiviya wɔ hinmɛɛnikya, gbunɔ gii Za̧a̧n Waa bɔ gi wɛɛs dood wɔ ɔ̧ti gi zul hinmɛɛnikya anbɔ be.
LUK.11.31	Nis waar bɔ fu̧u̧z a ɔ̧tkazig naanyɛ̧li gi ɗuk a dɔgl-gbaak ɔ̧ti a dood wɔ ɔ̧tigi zul hi muutdu gi gɛ̧ɛ̧nihi dɔglɛ. Nis bɔ fu̧u̧z a waal doorumlɛlɛ an gi zaa gi kɛm Sulemaanu dɔglɔ hinmɛɛkya bɔ. Yɛrɛ za̧a̧nyɔ daar Sulemaanu hi gbɔ-lumsɛ gi hɛdi. 
LUK.11.32	Walɛ Niniiviya wɔ hi ɗukɔ a dɔgl-gbaak ɔ̧ti a dood wɔ ɔ̧tigi zul hi muutdu hi gɛ̧ɛ̧nihi dɔglɛ. Gɔ gi anbɔ hi zɛmr kpoosya̧ Bɛt dɔgl yɔ Zonas dɔksihi gi dɔŋgo. Yɛrɛ za̧a̧nyɔ daarin Zonas gbɔlumsɛ gi hɛdi.
LUK.11.33	Za̧a̧n za gɔ kpōō laa a pitila du gi gbaa a yaatil lɛl du gɛ; zaa be kūbt a dɔn du gɛ. Gɔ hi wiig a wiisɔ bɔ gedu an dood gɔ hi guzugo hi gbɛn lɛlgaalɛ. 
LUK.11.34	Lɔl gii gi muul pitilayɔ. Lɔl mɔ gigi rɔbtɔnɔ, muul mɔ sɛw gi a lɛlgaal du. Yɛrɛ lɔl mɔ gi yɔ̧ɔ̧, muul mɔ gi lɛlwil du.
LUK.11.35	Yɔ anbɔ, oom zul mɔ bɛttɔnɔ an bɔhi zɛm lɛlgaal bɔ gi mɔ muul du gi wɛɛ lɛlwilɔ. 
LUK.11.36	Yɛrɛ an muul mɔ sɛw dag lɛlgaalɛ lɛlza gi taa a lɛlwil du gɛ, muul sɛw gi gaa an pitila yɔ gɔ gaa mɔ muulɛ.
LUK.11.37	Yɔ Yeesu gi ya̧a̧booko, Farisaya za zɔ̧ge an gi re gi lehin a gi raa du. Yeesu re gulɔ gi hinleko. 
LUK.11.38	Farisaya bɔ gbɛnig nɛ̄ɛ̄ naanɔ an gi le lees bɔ gɛ, yɔɔgyɔ. 
LUK.11.39	Waar Yeesu 
LUK.11.39	a nɛya, Farisaya wɛ, nɛ nɛɛtig wɔd hinyɔ̧nikya bɔ hi dak hinlenikya bɔ kuuya̧, wɛɛ nɛ nɛɛt buuya̧ wɔ gɛ; yɛrɛ luurɛ hi bɔbsɛ hi hi̧i̧s nɛ kpoos du. 
LUK.11.40	Nɛya, dood yoo wɛrɛ! Bɛt yɔ kim kuuha, kı̄m buudu hɛw gɛ ya? 
LUK.11.41	Hinyɔ daarɔ, gaan ya̧a̧rya wɔ hinyɔ gi a nɛ mɛmɗak du hi hinyɔ gi a nɛ leesdak du gaasɛ. Gɔ gi anbɔ hin sɛw gi gáásinɛ.
LUK.11.42	Yɛrɛ ya̧a̧rhant gisinɛ, nɛɛ Farisaya wɛ! Anyɔ nɛ ɓek hinyɔ gɔ hi gaa Bɛt dimgaasɛ: an kalde kpas wɛ, hi kpas wɔ hi gi yɛ̧ɛ̧sɛ, hi biskpas wɔ gɔ hi lehi, nɛ wɛɛ nɛ bis hinwook hi gbɔnɔ hi Bɛt ha̧a̧tigɔ be. Hin wɛrɛ hii bɛr nɛ an nɛ woo, wɛɛ bɔnɛ ɔɔ hin zaadɛ wɔ hi zɛ̧ɛ̧r nɛ wookɔ. 
LUK.11.43	Farisaya wɛ, ya̧a̧rhant gisinɛ! Anyɔ ha̧a̧nɛ ɗɔɔtillɛl rɔbɛ biitir wɔ a mɔk-silluk wɔ hi du. Wɛɛ gin ha̧a̧k an hi zagl di hi boonɛ a luum wɔ ha. 
LUK.11.44	Ya̧a̧rhant gisinɛ! Anyɔ nɛ gi an loor yɔ dood gɔ hi gbɛnig gɛ hi ɛmbik hage hi taa mɛɛko.
LUK.11.45	Bɛtmaakdɔkya za 
LUK.11.45	a Hingokya , hin wɛrɛ mɔ dɔktugo, mɔ niik wii hɛw.
LUK.11.46	Yeesu wɛɛ ta̧a̧:
LUK.11.46	a hɔɔ, ya̧a̧rhant gis nɛɛ hɛw, Bɛtmaakdɔkya wɛ! Nɛ gbaasig dood hinɗɔmn yɔ gɔ gi yɛ̧rihi a zulha. Wɛɛ nɛya, nɛ ɓi̧i̧ hinɗɔmn bɔ hi naanwal nɛ mɔɔt nɛ zaŋ gɛ. 
LUK.11.47	Ya̧a̧rhant gisinɛ! Anyɔ nɛ wɔŋk Bɛtya̧a̧kɛŋkya wɔ baa nɛ hi gbɔ̧hi nɛ loorya̧. Anyɔ hii hi gbɔm nɛ Bɛtya̧a̧kɛŋkya wɔ be, nɛɛ be, nɛ gi loorya̧ wɔ wɔŋko, 
LUK.11.48	yɔ anbɔ nɛ zuunik a yɔ nɛ gbɛn baa nɛ wɔ woosya̧ wɛɛ bɛsinbɛs hɛw.
LUK.11.49	Ya̧a̧ gii Bɛt hinmɛɛkɔ gi raa: a be yààsihi Bɛtya̧a̧kɛŋkyaadɛ; hi gbɔm zaadɛ be, hi zɛksil zaadɛ be. 
LUK.11.50	Yɔ anbɔ hi gbaas dood dɔ̧ɔ̧t wɔ ɔ̧ti gi zul dɔglɛ a Bɛtya̧a̧kɛŋkya wɔ ga̧a̧mya̧ wɔ hi gubr hɛbtdi hi dɔŋg sɛw, ga̧a̧m yɔ baar guk a waalyɛɛliki. 
LUK.11.51	Gi yɛɛl dɔgl-gbaak a Abɛl ga̧a̧m muulɛ gi tuur a Zakariya ɔnɛ bɔ muulɔ. Zakariya yɔ hi gbɔŋge a Bɛtluk lɛl bɔ ge hi Bɛtmaaksɛŋk bɔ teesya̧ bɔ gedu. Hɔɔ, yɔ anbɔ be raasinɛ, dood wɔ ɓɔri hi gbaasihi dɔgl a zulgbɔŋk wɔ dɔŋgɔ sɛw.
LUK.11.52	Ya̧a̧rhant gisinɛ, nɛɛ Bɛtmaakdɔkya wɛ hi Farisaya wɛ! Anyɔ nɛ́ ha̧s hinmɛɛk gboorins bɔ, wɛɛ nɛ gūl hi zul nɛ gedu gɛ, wɛɛ nɛ̍ a̧a̧n wɔ ha̧a̧hi nɛ gulk be.
LUK.11.53	Yɔ Yeesu tuuz a duhɔ, Bɛtmaakdɔkya wɔ hi Farisaya wɔ hi yɛɛlig ɓɔ̧ɔ̧k hi dɔglɛ. Hi ɛrig hin kittɔnɔ. 
LUK.11.54	Hi goo an hi tolig hi dɔglɛ an hi lag dɔgl zaadɛ ha̧a̧l a gi ya̧a̧ du an kuudu hi gbaasig dɔgl hi wa̧a̧nige.
LUK.12.1	Yɔ hin wɔrɔ hi daak sɛwi, saalzanɔ kittɔnɔ kittɔnɔ hi mɔksugo hi wɛɛ hi ɗa̧a̧tingo dɔɔ, Yeesu yɛɛl walɛsɛrɛ ɔ̧ɔ̧ wɔ raaki:
LUK.12.1	a oon zul nɛ hi Farisaya wɔ hɛ̧ɛ̧tya̧ wɔ gi kpoos mɛlya ha̧a̧lɛ. 
LUK.12.2	Hinza gɛdya taa an hi ɔɔg midigɔ, wɛɛ hinza yaatilya taa an hi ɔɔg mɛksigɔ be. 
LUK.12.3	Ya̧a̧nɛ, hinyɔ nɛ dɔg a lɛlwil du hi lag hinɔ lag a lɛlgaal du. Wɛɛ hinyɔ nɛ raatin tɔn du a luk du, hi wɛɛ hi dɔg hinɔ dɔg a luk zulha.
LUK.12.4	Yeesu raa a be gisin raako, nɛɛ saam be wɛ:
LUK.12.4	bɔ hoob gi ha̧a̧nɛ dood wɔ hi gbɔŋk muulɛ. Wɛɛ gɔ kuudu hi ɗɛ̄ɛ̄ hinza gɔk gɛ. 
LUK.12.5	Bé zunsin za̧a̧nyɔ hoob gɔ gi ha̧a̧nge. Hoob ha̧a̧nɛg Bɛto, za̧a̧nyɔ gin tɛŋk an gi gbɔmɔ, kuudu gi wɛɛ gi yaa laazɛŋk du. Hɔɔ, be raasinɛ a hoob yɛgi ha̧a̧n za̧a̧nɔ giya. 
LUK.12.6	Wɛ taa zebtig zaw nɔɔnɛ hi tus dɛɛt eer ya? Yɛrɛ nɔɔs wɔrɔ zaaya̧ gbun hi zɛ̄nig a Bɛt muutdu gɛ. 
LUK.12.7	Susug nɛ wɔ zulha hɛw Bɛt ɓɛrihi sɛw. Bɔ hoob gi ha̧a̧n ma. Nɛ gis Bɛt hinɗɔbt daar zaw kittɔnɔ daarɔ.
LUK.12.8	Be wɛɛ be gisin dɔko a za̧a̧nyɔ gɔ gi dɔg dɔgl be a dood muut du, Za̧a̧n Waa bɔ gii gi dɔg za̧a̧nɔ dɔglɔ a Bɛt walɛsɛrɛ ɔ̧ɔ̧ muutdu be. 
LUK.12.9	Wɛɛ za̧a̧nyɔ gɔ gi faabe a dood muutdu, Za̧a̧n Waa bɔ gii gi faa za̧a̧nɔ a Bɛt walɛsɛrɛ wɔ hi muutdu be. 
LUK.12.10	Wɛɛ za̧a̧nyɔ gɔ gi boo ya̧a̧ha̧a̧l a Za̧a̧n Waa bɔ gi zulha, Bɛt gi bitsig ya̧a̧ha̧a̧lɔ bɔ boo dɔglɔ. Yɛrɛ za̧a̧nyɔ gɔ gi boo ya̧a̧ha̧a̧l a Bɛt Mɔkil zulha, Bɛt taasig ya̧a̧ha̧a̧lɔ yɔ boo bisugo.
LUK.12.11	Gɔ hi wà̧à̧nɛ hi ka̧nɛ a Yahuduyaadɛ mɔksilya̧ luk wɔ gedu hi a waar ɛ gbɔlɛ wɔ hi muutdu, hi a dood gbɔlɛ wɔ hi muutdu, bɔnɛ zɛks zul nɛ a hinyɔ gɔ nɛ dɔg geha. Bɔnɛ mɔkɔ a bé goo dɔglɔ a ri? Zaabe a be dɔg hinɔ a nɔ? 
LUK.12.12	Yɔ anbɔ, Bɛt Mɔkilɔ gii gi goksin hinyɔ gɔ nɛ dɔg ɓɔrbɔ.
LUK.12.13	Za̧a̧n za raa Yeesu a saal tees bɔ gedu:
LUK.12.13	a Hingokya , raam yɛ̧ɛ̧be gi gɛ̧ɛ̧ rɔɔs bɔ hi ɔsiwi hi beya.
LUK.12.14	Yeesu ta̧a̧ge:
LUK.12.14	a walyɔ, bɔ gbaab dɔgl-gbɛɛrikya nɛ hi rɔɔs nɛ gɛ̧ɛ̧kya nɔ?
LUK.12.15	Wɛɛ 
LUK.12.15	a oon zul nɛ bɛttɔnɔ hi rɔɔs ɗɔkum yɔ gi sɛw. Rɔɔs ɗɛ̄ɛ̄ an gi oo doo za̧a̧tig gɛ, an dag nɛ rɔɔsɔ an nɔ hɛw.
LUK.12.16	Wɛɛ dɔksihi ya̧a̧daaniki:
LUK.12.16	a doo za rɔɔsya giro, gi dak lees a bakɔ wɔ bal gedu gbɔɔltɔnɔ. 
LUK.12.17	Wɛɛ mɔk gi kpoos du, raa: a be woo nɔ yɔ? Wɛɛ be taan lɛlɛ an be mɔks lees be wɔ du be! 
LUK.12.18	Raa: a hinyɔ gɔ be gɔ gɛrɛ: ɔbe ɛ̧br bil be wɔ, be wɛɛ be wɔm bil gbɔlɛ kittɔnɔ, be mɔks tot be sɛw hi lees be wɔ sɛw a gedu. 
LUK.12.19	Kuudu be wɛɛ be raa ma kol be: a kol be, mɔ gin rɔɔs gbɔɔltɔnɔ an mɔ za̧a̧n wɛl kittɔnɔ. Holumɔ, lemɔ, yɔ̧mɔ, dagum hato.
LUK.12.20	Hɔnɛ Bɛt wɛɛ 
LUK.12.21	Gi anbɔ hi za̧a̧nyɔ gi mɔktsig zulɔ rɔɔsɛ, wɛɛ taa rɔɔsya a Bɛt ge.
LUK.12.22	Yeesu wɛɛ raa walɛsɛrɛ ɔ̧ɔ̧ wɔ:
LUK.12.22	a ya̧a̧nɛ, be gisin raako: a bɔ kol gi tuunɛ a lees yɔ ha̧a̧n lek an nɛ za̧a̧n gi dɔŋgo, hi gbandil yɔ gɔ nɛ hegɔ nɛ oon muul nɛ gi dɔŋgo. 
LUK.12.23	Kol daar leesɛ, muul be daar gbandili. 
LUK.12.24	Seen ga̧a̧ni-ga̧a̧ni wɔ hi taa hinluko, hi taa ɓɛrko, hi taan hin-gbaak lɛlɛ, hi taan bilɛ, wɛɛ Bɛt gihi kaŋkig be. Nɛɛ nɛ taa hinɗɔbt nɛ daar nɔɔs wɔ gbɔɔltɔnɔ gɛ ya?
LUK.12.25	Bɔ za̧a̧nɔ a nɛ teesdu ɗɛ̄ɛ̄ an gi zibs za̧a̧tigɔ yɛms kaasi a koltuun dɔŋg nɔ? 
LUK.12.26	Yɛrɛ yɔ nɛ́ ɗɛ̄ɛ̄ hinza wook kaasiwaanɔ gɛ, kol gin tuuk nɔ a hin zaadɛ wɔ hi dɔŋgo?
LUK.12.27	Seenɛ an tɛ̧ɛ̧kɔ̧ɔ̧r gbɔlɛ bɛtɛ wɔ hɛt du gɔ hi kɔ̧ɔ̧ko hi woowoos gɛ, wɛɛ hi ɓoo kunsig an hi gɔ gbandil gɛ. Yɛrɛ be raasinɛ: a Sulemaanu hɛw hi gbɔlumsɔ sɛw, hēg gbandil bɛt an zaaya̧ gɛ. 
LUK.12.28	An nɛɛko, Bɛt heks hɛt wɔ gɔ hi yaahi laa du yoosig gbandil bɛti, Bɛt gii gi ɔs nɛɛ gbandil hek ya? Nɛɛ ɗɔbsil fɛŋya wɛ!
LUK.12.29	Yɛrɛ nɛya, bɔnɛ ɓɛɛ hinyɔ gɔ nɛ le hi hinyɔ gɔ nɛ yɔ̧, wɛɛ bɔ kol gi tuunɛ. 
LUK.12.30	Yɔ anbɔ hin wɛrɛ sɛw, dood waal du sɛw hii wɛɛ hi gihi ɓɛɛko. Baa nɛ mɛɛ a ha̧a̧n hinɔ hɛw.
LUK.12.31	Yɛɛlin nɛ woos Bɛt wáátɔ hin kete, kuudu Bɛt gi wɛɛ gi goktsin hin wɛrɛ ha.
LUK.12.32	Bɔ hoob gi ha̧a̧nɛ, tam wɔ nɛ kit gɛ, Baa nɛ yɔ bɛtha harig an gi gaanɛ wáátɔ. 
LUK.12.33	Zebrin hinyɔ nɛ ginɔ, nɛ gaa ya̧a̧rya wɔ tus bɔ nɛ dagɔ an gaasɛ. Tɛɛsin zul nɛ tus duk yɔ gɔ haŋks gɛ. Dagin rɔɔs yɔ bɛtha gɔ yɔ̧ɔ̧s gɛ. Luur gɔ sɛ̧ɛ̧b lɛlɔge gɛ, wɛɛ ga̧a̧r ɗɛɛ an gi ha̧tir hin a lɛlɔge gɛ. 
LUK.12.34	Ya̧a̧nɛ, lɛlyɔ rɔɔs nɛ gi ge, kpoos nɛ gi lɛlɔge be.
LUK.12.35	Wɔn see nɛ hi hi̧i̧lwɛɛlɛ an nɛ woo Bɛt woosɔ hi pitila nɛ kpooki. 
LUK.12.36	Wɛɛn an dood wɔ hi ook an ɗɛntya̧ yɔ gɔ gi wɛɛz a lottins naab lɛlɛ gi bɛɛ gbɔnɔ ɓaako hi gborsige. 
LUK.12.37	Hat gi a gbaarɛ wɔ ɗɛntya̧ gɔ gi tuurɔ gi zɛ̧hi lɔl hi. Be raasin rɔbo: gɔ gi anbɔ gi wɔb seeɔ hi hi̧i̧lwɛɛlɛ an gi woosihi woosɛ, gi wɛɛ gi elihi an hi zaa hi ɗɔɔtɔ gi gaahi lees hi le. 
LUK.12.38	Gi tuur a yɛms teesdu, zaabe a kɔɔkekil eesim bɔ gedu, zaabe a kɔɔkekil taasum bɔ gedu gi zɛm gbaarɛ ɔ̧ɔ̧ wɔ hi gig ooko, hi dag hato.
LUK.12.39	Mɛɛn bɛttɔnɔ a à ɗɛnt raatya bɔ mɛɛ nɛ ɔ̧tyɔ luur gɔ gi zaa du, yɔ kɔm nɛ lɔlɛ, yɔ ɔ̄ɔ̄nɛ luur an gi gul hi tɛŋk a gi raa du gɛ. 
LUK.12.40	Nɛɛ hɛw, oondi bed, gɔ gi anbɔ Za̧a̧n Waa bɔ gi zaa a ɔ̧tyɔ nɛ mɔk gɛ gedu.
LUK.12.41	Piyɛr war Yeesu :
LUK.12.41	a Waar i, ya̧a̧daanik bɔrɔ mɔ dɔksig wii ya, nɛ rɛ mɔ dɔksig dood sɛw ya ri?
LUK.12.42	Waar Yeesu wɛɛ raa:
LUK.12.42	a gbaar za lɛl-ookya gi giro, gi gis ɗɛntɔ hin wook rɔbtɔnɔ hi hinmɛɛki, ɗɛntɔ bɔ gi gbaage a doodɔ hi zulha an gi gaahi lees ya̧nɛ a ɔ̧tyɔ rii an hi dag duge sɛw. 
LUK.12.43	Hat gi a gbaar yɔ ɗɛntɔ bɔ gɔ gi zaa gi zɛŋge gi wook anbɔ ge! 
LUK.12.44	Be raasin rɔbo: gi gbaa gbaar bɔ a rɔɔsɔ bɔ zulɔ hage sɛw.
LUK.12.45	Wɛɛ gbaarɔ bɔ gi raa a gi kpoos du a ɗɛnt be zaakɔ bɔ gi aŋk-amɔ, gi yɛɛl gbaarɛ walɛ wɔ hi nɛɛd wɔ lɛki, gi wɛɛ gi gbosig hinleki hi yɔ̧ki, wɛɛ gi bum wɔnik be. 
LUK.12.46	Gɔ gi anbɔ gbaar bɔrɔ ɗɛntɔ bɔ gi zaak a ɔ̧tyɔ taa ook gɛ gedu hi ɔ̧tyɔ mɛɛ gɛ gedu. Gɔ gi zɛŋg anbɔ gi wa̧a̧ge gi dɛ̧ɛ̧lig du eerɛ, gi gaag lɛl ɔnɛ hi mɛlya wɔ.
LUK.12.47	Gbaarwal bɔ mɛɛ hinyɔ ɗɛntɔ gɔ ha̧a̧ge, gi gɛms hinza gɛ, gi wɛɛ gi woo hinyɔ ɗɛntɔ ha̧a̧ge gɛ, ɗɛntɔ gi raa dood hi wa̧a̧g hi lɛge dɔɔ kittɔnɔ. 
LUK.12.48	Yɛrɛ gbaarwal yɔ mɛɛ hinyɔ ɗɛntɔ ha̧a̧g gɛ, gi woo hinyɔ rii an gi dag ya̧a̧rhant lɛlɔge, hi lɛg kaasi. Za̧a̧nyɔ hi gaag hin gbɔɔltɔnɔ, hí ɛrig gbɔɔltɔnɔ be; za̧a̧nyɔ hi gaag hin gbɔɔltɔnɔ an gi woo, hi ɛrig hinyɔ tɔɔ gi daarɔ.
LUK.12.49	Be zaa an be gbaa laa a hɛbtdi. À laa bɔ kab nɛ gaati, yɔ bɛsibe! 
LUK.12.50	Bɛtmɛm yɔ gɔ be loo, giro. Be gin hoobo gi tuur an hinɔ gi da̧a̧. 
LUK.12.51	Nɛ mɔk a be zaa an be kamz boolum hɛbtdi ya? Ɛ̧-ɛ̧, be dɔksinɛ: be zaa an be kamz gɛksilyɔ.
LUK.12.52	Ya̧a̧nɛ, yɛɛl ɓɔryɔ, dood nɔɔn a raa gbun du hí gɛ̧ɛ̧ya; dood taarɛ hi gbaatin hi dood eerɛ; wɛɛ dood eerɛ wɔ be hi gbaatin hi dood taarɛ wɔ be. Hi gɛ̧ɛ̧ytinu. 
LUK.12.53	Baa gi gbaatin hi waawalɔ, waawal bɔ be gi gbaatin hi baatɔ; nàa gi gbaatin hi waasiŋ, waasiŋ be gi gbaatin hi nɔɔtɔ; wal nàaɔ gi gbaatin hi yaatɔ, yaatɔ be gi gbaatin hi wal nàaɔ.
LUK.12.54	Yeesu wɛɛ raa dood saal wɔ:
LUK.12.54	a gɔ nɛ bɛɛ kuus za gbɛnik gi ɗunzig a ɔ̧tleki, nɛ raa a bɛl gi naaŋgɔ; hinɔ gɔ tuur anbɔ be. 
LUK.12.55	Wɛɛ gɔ nɛ gbɛn zɛk bɔ a ɔ̧tkazig-naanyɛ̧l gi fɛko, nɛ raa a lɛl gi sa̧a̧sa̧. Yɔ anbɔ hinɔ gii gi tuuruko. 
LUK.12.56	Nɛɛ dood mɛlya ha̧a̧l wɛ, nɛ mɛɛ hɛbtdi hi bɛtha woosɔ gɛ̧ɛ̧ki, yɛrɛ ɔnɛ nɔ nɛ mɛɛ ɔ̧tyɔ gi ɓɔryɔ gɛ̧ɛ̧kɔ gɛ nɔ?
LUK.12.57	Wɛɛ a bɔ dɔŋg ɔnɛ nɛ gɛ̧ks hinyɔ rii hi zul nɛ gɛ? 
LUK.12.58	Ɔ̧tyɔ gɔ mɔ gi rek gbɔnɔ du hi za̧a̧nyɔ nɛ gbaatin elo a za̧a̧nyɔ gɔ nɛ yɛ̧ɛ̧ dɔgl ge, tɛm boolum hi gii a gbɔnɔ bɔ gedu an bɔgi ka̧mɔ a dɔglyɛ̧ɛ̧kya bɔ ge, gii gi ka̧mɔ gi gaa laaya ɔ̧ɔ̧ naan du gi ka̧m gi yaam luknɔ du. 
LUK.12.59	Be gisum raako: mɔ́ tòò tus fɛŋwaa bɔ gɔ hi dɛ̧ɛ̧sumɔ sɛw, ɓɔr mɔ ɔɔ tuuk a duhɔ.
LUK.13.1	A ya̧a̧gbun bɔ gedu dood zaadɛ wɔ hi gi nɛ dihɔ hi fɔks Yeesu hinyɔ turs Galileya zaadɛ wɔ Pilatu gbɔmɔ gi wɔɔg ga̧a̧mya̧ hi maakya̧ nam wɔ ga̧a̧mya̧. 
LUK.13.2	Yeesu wɛɛ ta̧a̧hi:
LUK.13.2	a nɛ mɔk a yɔ Galileya wɔrɔ hi yɔ̧ ya̧a̧r anbɔ, hinha̧a̧lya̧ daar Galileya zaadɛ wɔ ya̧nɛ daar ya? 
LUK.13.3	Ɛ̧-ɛ̧, yɛrɛ be dɔgsinɛ: nɛ́ zɛmr kpoos nɛ gɛ, nɛ sɛw, nɛ́ wag an Galileya wɔrɔ hi wag be. 
LUK.13.4	Yɛrɛ dood koobl daa gɛ̧ɛ̧s wɔ luk hɔɔt bɔ a Silowe ɛ̧bsihi muulɛ gi gbɔ̧hi, nɛ mɔk a hi daarin dood Urusalimaya zaadɛ wɔ sɛw hinha̧a̧l daarin ya? 
LUK.13.5	Lab gɛ. Be gisin dɔko: gid nɛ zɛmr kpoos nɛ gɛ, nɛ sɛw, nɛ wag an hiya.
LUK.13.6	Yeesu raa ya̧a̧daanik yɛrɛ hɛw:
LUK.13.6	a wal za da rɛɛ nɛ yɔmntnɔɔ a gi tɛ̧ɛ̧bak du. Wal bɔ zaa ma an gi hà̧b humlɔ bɔ, wɛɛ zɛm hum gɛ. 
LUK.13.7	Hɔnɛ wɛɛ raa tɛ̧ɛ̧bak-ookya bɔ: a yɛrɛ tuur wɛl taarɛ be zaak yɔmntnɔɔ bɔ humlɔ tɛko be zɛm gɛ, dɛ̧ɛ̧mɔge, gi yɛ̧ktig lɛl bɔ a nɔ tɔsi! 
LUK.13.8	Tɛ̧ɛ̧bak-ookya bɔ 
LUK.13.9	kinsa kuudu gi hum be, gi hum gɛ, mɔ́ dɛ̧ɛ̧ge.
LUK.13.10	Yeesu gi nɛ hingok a mɔksilluk zaa gbun du a holum-ɔ̧ti. 
LUK.13.11	Hɔnɛ nis za gidu gin loorɛ a muul du wɛɛnig zaŋgd wɛl kooblɛ daa gɛ̧ɛ̧sɛ. Gi waak totigi, ɗɛɛ an gi ɗund gi er ha gɛ zaŋ. 
LUK.13.12	Yɔ Yeesu gbɛnige, elig 
LUK.13.12	a nisyɔ, gums yɛrɛ ha̧̍tir mɔ muulɛ, tuutu.
LUK.13.13	Wɛɛ gbaasig naan muulɛ, ɓɔrbɔ nis bɔ wɛɛ yu̧u̧ er ha zab, baan Bɛto. 
LUK.13.14	Hɔnɛyɔ mɔksillukzulya bɔ gbɛn Yeesu gi za̧a̧s doo a holum-ɔ̧ti, nɔɔgnɔ, wɛɛ raa dood saal wɔ:
LUK.13.14	a woosyɛms gi ɔ̧t nɔɔngbunu, zaan hi za̧a̧sin a ɔ̧t wɔrɔ lab gedu. Bɔnɛ zaa a holum-ɔ̧ti!
LUK.13.15	Waar Yeesu ta̧a̧ge:
LUK.13.15	a dood mɛlya ha̧a̧l wɛ, a nɛ teesdu rɛ, an bɔ sɛw gɔ pid naaɔ, zaabe pɛɛzimɔ, kāŋge yɔ̧nig mɛm a holum-ɔ̧t gɛ ya? 
LUK.13.16	Nis yɛrɛ gi a Àbraham zaŋgd du, Saydanu wɔg wɛl koobl daa gɛ̧ɛ̧sɛ a ba̧a̧ntus du. Nɛ taa an hi pidsig ba̧a̧ntus yɛrɛ a holum-ɔ̧t ya?
LUK.13.17	Yɔ Yeesu dɔg hin bɔrɔ anbɔ, dood wɔ ha̧a̧hi gabs hi gii sɛw, seem ha̧a̧hiha̧. Wɛɛ dood saal sɛw hi dag hat a hin gbɔlɛ wɔ woo sɛw gi dɔŋgo. 
LUK.13.18	Yɔ anbɔ, Yeesu wɛɛ 
LUK.13.18	a Bɛt wáátɔ riitin hi nɔ? Be gòksinge nɔ? 
LUK.13.19	Bɛt wáátɔ riitin hi sitahi lɛŋksyɔ doo za loo gi re gi lug a gi bak du; lɛŋks bɔ pirɔ, hɔɔ wɛɛ tɛ̧ɛ̧. Nɔɔs wɔ a bɛtha hi zaa hi nɛbt zɛko hi waa ya̧a̧nɔ wɔ gedu.
LUK.13.20	Wɛɛ raa ɓɛ:
LUK.13.20	a be gòksin Bɛt wáátɔ hi nɔ ɓɛ? 
LUK.13.21	Riitin hi hɛ̧ɛ̧t yɔ nis loo gi goo a goonis du dɔɔ taarɛ gi ya̧a̧g hi zumɛ an gi ɗuksige.
LUK.13.22	Yeesu daar waal gbɔlɛ wɔ hi raat dɛɛt wɔ gi hingoko yɔ gi rek a Urusalima. 
LUK.13.23	Yɔ anbɔ za̧a̧nza ɛrige:
LUK.13.23	a Hingokya , dood wɔ gɔ hi za̧a̧ hi gi kaasi ya?
LUK.13.23	Yeesu ta̧a̧hi:
LUK.13.24	a tɛn hi tɛŋko an nɛ gul a gbɔnɔ ɓɔ̧ɔ̧yyik bɔrɔ gedu. Ya̧a̧nɛ, be gisin raako: a dood kittɔnɔ hí ɓɛɛ an hi gul gedu, wɛɛ hí ɗɛ̄ɛ̄ gɛ. 
LUK.13.25	Za̧a̧n raatya bɔ gɔ gi ɗund gi kpɛ̧ɛ̧ gbɔnɔ bɔ, nɛɛ yɔ nɛ gi lakdi nɛ yɛɛl gbɔnɔ ɓaaki nɛ elɔ: a ɗɛntyɔ, ɗɛntyɔ, kpɛ̧rsiwi gbɔnɔ. Giigi ta̧a̧: a be mɛ̄ɛ̄ lɛlyɔ nɛ fu̧u̧z du gɛ. 
LUK.13.26	Hɔnɛ nɛ wɛɛ nɛ yɛɛl raaki: a wi lehin hi mɔya, wi yɔ̧ hi mɔya, mɔ goks dood hin a wi gbɔnɔ nɔɔ wɔ hi du. Kɔmri mɔ raawi nɛɛk a mɔ mɛɛw gɛ?
LUK.13.27	Giigi wɛɛ gi ta̧a̧: a be dɔgsinɛ a be mɛɛ lɛlyɔ nɛ fu̧u̧z du gɛ. Sɔɔn du nɛ sɛw, nɛɛ dood hinha̧a̧lwookya wɛ. 
LUK.13.28	A hɔ ro, nɛ gbuu kaalɛ, nɛ ɓals nuŋgo. Gɔ nɛ gbɛn Abraham hi Isaaku hi Yakuba hi Bɛtya̧a̧kɛŋkya wɔ sɛw a Bɛt wáát du, wɛɛ nɛɛ be hi bisin lakdi hɔ ma wɔdɔg. 
LUK.13.29	Dood hí fu̧u̧z a ɔ̧tkazigi, a ɔ̧tleki, a ɔ̧tkazig naanrɔbo hi ɔ̧tkazig naanyɛ̧li hi ɗɔɔt hi hinlek a Bɛt wáát du. 
LUK.13.30	Yɛrɛ kuudɛ wɔ zaadɛya̧ be hi wɛɛ doosɛ, doosɛ wɔ zaadɛya̧ be hi wɛɛ kuudɛ.
LUK.13.31	A ɔ̧t gbun bɔ gedu Farisaya zaadɛ hi zaa hi raa Yeesu :
LUK.13.31	a Hirudus gig ha̧a̧k an gi gbɔ̧mɔ; tuum, mɔ rekɔ.
LUK.13.32	Gii wɛɛ goohi:
LUK.13.32	a rekin nɛ raas bɛrtɔkgɛ bɔrɔ a yɛrɛ be ninik loorɛha̧a̧lɛ, be wɛɛ be gi za̧a̧sig gumtil wɔ nɛɛko hi yoosugo, be da̧a̧s woos be a ɔ̧t taasum bɔ gedu. 
LUK.13.33	Yɛrɛ gi an be ɛmb nɛɛko, yoosugo hi lɔrɔ. Ya̧a̧nɛ, ɗɛ̄ɛ̄ an Bɛtya̧a̧kɛŋkya gi wɔr a Urusalima lak gɛ.
LUK.13.34	Urusalima, Urusalima! Mɔ gbɔŋk Bɛtya̧a̧kɛŋkya wɔ, mɔ gbɔŋk dood wɔ Bɛt gɔ yaasinɛhi hi beto. Be tɛk dood mɔ wɔ dɔɔ kittɔnɔ kittɔnɔ an be mɔksihi an kɔɔnɔɔ gɔ gi buuk waatɔ a pakir du, wɛɛ nɛ iinɔ. 
LUK.13.35	Nɛ yɛrɛ raat nɛ gi kɔm beemɛ. Be gisin dɔk rɔbo: nɛ taab zaa gbɛnko, gi tuur an nɛ 
LUK.14.1	Yɔ Yeesu gul a mɔksillukya zaa yɔ gi Farisaya raa du a holum-ɔ̧ti an gi lehinɛ, Farisaya zaadɛ wɔ hi gig seeko. 
LUK.14.2	Yɔ anbɔ, wal za yɔ gums hubs muulɔ, zaa nɛ gi erk a gi muut du. 
LUK.14.3	Yeesu war Bɛtmaakdɔkya wɔ hi Farisaya wɔ:
LUK.14.3	a maak wɛ raa a ri? Raa a hi za̧a̧s doo a holum-ɔ̧t ya, raa gɛ ya ri?
LUK.14.4	Wɔrɔ hi kɔm hititi. Yɔ anbɔ Yeesu wɛɛ yaa naan a wal bɔ gi muulɛ, za̧a̧sige, wɛɛ yaage rekɔ. 
LUK.14.5	Kuudu wɛɛ 
LUK.14.5	a bɔ waawalɔ, zaabe naaɔ gi mat a zɛŋk du a holum-ɔ̧ti gi ha̧sig ɓɔrbɔ gɛ?
LUK.14.6	Wɔrɔ hi ɗɛ̄ɛ̄ hinza gook a dɔgl bɔrɔ hage gɛ. 
LUK.14.7	Yɔ Yeesu gbɛn dood wɔ hi elihi nɛ hi sɛ̧ɛ̧k ɗɔɔtillɛl rɔbɛ biitir wɔ, dɔksihi ya̧a̧daaniki, 
LUK.14.8	a za̧a̧n za gi elum a lootinslees lɛlɛ, bɔmɔ ɗɔɔt a doo gbɔɔl ɗɔɔtillɛlɛ. Nɛ kinsa doo za gbɔɔl gi a wɔrɔ hi elihi teesɔ du daar mɔya mɔ mɛɛ gɛ. 
LUK.14.9	Yɔ anbɔ, an bɔ za̧a̧nyɔ elin nɛ eer sɛw gi zaa gi raamɔ: a ɔsum za̧a̧n yɛrɛ lɛlɛ, mɔ wɛɛ mɔ ha̧a̧seem ɗukugɔ a lɛl bɔ ge an mɔ rek mɔ ɗɔɔt a lɛl yɔ̧ɔ̧sum bɔ ge.
LUK.14.10	Yɛrɛ gɔ gi elum anbɔ, rekum mɔ ɗɔɔt a ɗɔɔtillɛl kuud bɔ ge. Gɔ gi anbɔ za̧a̧nyɔ elum gɔ gi zaa, gi raamɔ: a sa̧a̧ɔ, zaam hɛdi, mɔ ɗɔɔt a ɗɔɔtillɛl rɔb bɔ ge! Ɓɔr ma mɔ dag gbɔlumsɛ a dood wɔ hi lekhin hi mɔɔ hi muutdu sɛw. 
LUK.14.11	Ya̧a̧nɛ, za̧a̧nyɔ tɔɔs zulɔ, hi tiisige. Wɛɛ za̧a̧nyɔ tiis zulɔ be, hi dɔɔsige.
LUK.14.12	Yeesu wɛɛ raa za̧a̧n bɔ elzige:
LUK.14.12	a gɔ mɔ gi gɛmsig lees lurkumi, zaabe lees lɛɛsumgbari, bɔmɔ el saam mɔ hiya; zaabe, yɛ̧ɛ̧dɛ mɔ hiya; zaabe, dood mɔ hiya; zaabe, namɔza wɔ hi gin rɔɔsɛ, an bɔ hii be hi elum ɔ̧tza hi wɛnsum hinyɔ riitin hi mɔnɛ bɔ. 
LUK.14.13	Yɛrɛ gɔ mɔ gɛmsig naablees gbɔɔlɛ, elum ya̧a̧rya wɔ, dood zaŋgdɛ wɔ, dɔɔ-wɔlya wɔ hi yɔ̧ɔ̧rɛ wɔ mɔ gaahi. 
LUK.14.14	Yɔ anbɔ anyɔ dood wɔ hi ɗɛ̄ɛ̄ an hi wɛnsum hinyɔ mɔ gaahi gi riitin gɛ, hat gi a mɔɔ. Yɔ anbɔ, hí toomɔ a hinrɔbɛgɔkya wɔ rɛmtigya̧ bɔ ɔ̧tɔ ge.
LUK.14.15	Dood wɔ hi ɗɔɔtig hi Yeesu yɔ zaaya̧ gbun kɛm dɔgl bɔrɔ, raa Yeesu :
LUK.14.15	a hat gi a za̧a̧nyɔ gɔ gi le kok a Bɛt wáát duge.
LUK.14.16	Hɔnɛ Yeesu 
LUK.14.16	a doo za gɛms lees gbɔɔltɔnɔ, wɛɛ elz dood kittɔnɔ. 
LUK.14.17	Yɔ lees bɔ lekɔ rii, yaa gbaarwalɔ raa dood wɔ hi elihi nɛ: a zaanɛ, hi gɛms lees sɛw da̧a̧da̧ ma. 
LUK.14.18	Yɔ anbɔ hi sɛw hi yɛɛls zulya̧ hindɔk gbunu gbunu: doos bɔ 
LUK.14.19	Eesum bɔ raa: a be zeb naa kooblɛ, gi an be rek be goohi hinbanuko, bɔgi nɔɔmɔ. Be zɔ̧mɔ, da mɔ raa za̧a̧n leesya bɔ a be ɗɛɛ zaak gɛ. 
LUK.14.20	Taasum bɔ raa: a gɛ be loo nis ɓɔryɔ, yɔ anbɔ be ɗɛɛ zaak ma gɛ. 
LUK.14.21	Gbaarwal bɔ wɛɛ a ɗɛntɔ bɔ ge fɔksig dɔglya̧ sɛw. Hɔnɛyɔ ɗɛntɔ raatya bɔ lag anbɔ kpoosɔ gi nɔɔge, wɛɛ 
LUK.14.22	Gbaar wal bɔ rekɔ, elzihi hi zaa, ɗɔɔtillɛl zɛ̧ɛ̧rɔ. Wɛɛ raa ɗɛntɔ bɔ: a ɗɛntyɔ, hinyɔ mɔ raa, be woo gɔ. Yɛrɛ lɛl zɛ̧ɛ̧r giste. 
LUK.14.23	Ɗɛnt bɔ wɛɛ raa gbaar walɔ bɔ: a rekum a gbɔnɔnɔɔ wɔ hɛt du hi gbɔnɔ waat wɔ hi fɔb a rɔkilya̧ wɔ hi du, dood wɔ gɔ mɔ zɛ̧hi sɛw, fɛ̧ɛ̧mɔhi hi zaa an ráá be gi hi̧i̧sɔ. 
LUK.14.24	Ya̧a̧nɛ be gisin raako: a dood wɔ be elihi nɛ hi inɔ, zaaya̧ gbun taa lees be dako.
LUK.14.25	Yɔ dood saal gbɔlɛ hi retingo hi Yeesu , Yeesu wɛɛ zɛmrɔ 
LUK.14.26	a za̧a̧nyɔ zaa beege gi ı̄n baatɔ, hi nɔɔtɔ, hi nistɔ, hi waatɔ, hi yɛ̧ɛ̧dɛ ɔ̧ɔ̧, hi siŋdɛ ɔ̧ɔ̧ hi kolɔ hɛw gɛ, ɗɛ̄ɛ̄ an gi wɛɛ fɔkya be gɛ. 
LUK.14.27	Wɛɛ za̧a̧nyɔ pɛɛ dɔ̧ɔ̧rɔ gi fɔbzibe gɛ, ɗɛ̄ɛ̄ an gi wɛɛ fɔkya be gɛ.
LUK.14.28	Ɔnɛ bɔ za̧a̧nɔ ha̧a̧ge a nɛ teesdu an gi wɔm luk hɔɔti gi ɗɔɔt gi dɛ̧ɛ̧t hinyɔ gɔ gi tuus gi zulha an gi sɔ̧ɔ̧ hinyɔ gɔ gi da̧a̧sin kɛn gɛ! 
LUK.14.29	Ya̧a̧nɛ, kinsa gɔ gi sɛŋg luk sɛŋk bɔ gi ɗɛɛ da̧a̧sig gɛ; dood wɔ gɔ hi gbɛnig sɛw hi yɛɛlig kpɛ̧ɛ̧liki, 
LUK.14.30	hi 
LUK.14.31	Zaabe, bɔ nɛ wáár gbɔɔlɔ gi gin dood duk kooblɛ gí rek nɔk gɔk hi wáár za dɔɔmi, gi ɗɔ̄ɔ̄t gi sēē an kinsa gi ɗɛɛ nɔk bɔ gɔkɔ hi dood duk yɔ̧ɔ̧lgbun wɔ hi zaak an hi dagtin hi gii kɛn gɛ! 
LUK.14.32	Gi táā an gi ɗɛɛ nɔk bɔ gɔk hi waar zaabɔ sɛ̧ɛ̧b zaak ket gɛ, yɔ yaasig tɔmsɔyaadɛ an hi re hi ɛrig boolumi. 
LUK.14.33	Gbunɔ, za̧a̧nyɔ ɔɔ hinyɔ gin sɛw gɛ, ɗɛɛ an gi wɛɛ fɔkya be gɛ.
LUK.14.34	Manda gi hinrɔbo, wɛɛ à ti̧i̧ gɛ, yɔ hi wɛɛ hi ti̧i̧singe nɔ? 
LUK.14.35	Wɛɛ bɛ̄r an gi yɔ̧kt hinza a hɛbtdi gɛ, wɛɛ ɗɛ̄ɛ̄ an hi ɔksin naahutu gi bɛs lees a bak du gɛ. Hí bisig ma di tɔs. An za̧a̧nyɔ gin tɔn an gi kɛmɔ, gi kɛmɔ.
LUK.15.1	Tooszekya wɔ hi hinha̧a̧l wookya wɔ sɛw hi sɛ̧ɛ̧buko an hi laks Yeesu dɔglɔ bɔ gi booko. 
LUK.15.2	Wɛɛ yɔ Farisaya wɔ hi Bɛtmaakdɔkya wɔ hi gbɛn anbɔ hi dɔntɔ hi raa:
LUK.15.2	a wal yɛrɛ gɔ ta̧a̧ hinha̧a̧lya wɔ wɛɛ lehin hi hiya.
LUK.15.3	Hɔnɛ Yeesu yɔ mɛɛ anbɔ, wɛɛ dɔgsihi ya̧a̧daanik yɛrɛ:
LUK.15.4	a bɔ za̧a̧nɔ a nɛ teesdu gi gin tam yɔ̧ɔ̧lɔ nɔɔnɛ, zaa gbun gi wagɔ, yɔ ɔ̄ɔ̄ tam dumbili naanza daatɔ naanza wɔ a hɛtdɔŋ du, yɔ tɛbz bɔrɔ wag an gi midzig gɛ ya? 
LUK.15.5	À midzig be, yɔ pɛɛz baŋk ha yɔ kamz hi hato. 
LUK.15.6	Gɔ yɔ wɛɛz raa du, yɔ èl saamɔ wɔ hi naaza hii yɔ 
LUK.15.7	Be gisin raako: hat gi gi anbɔ a bɛtha gid hinha̧a̧lya gbun gi zɛmr kpoosɔ, daar dood dumbili naanza daatɔ naanza wɔ hi gi hinrɔbɛ wookya wɔ hā̧ā̧hi kpoosya̧ zɛmrik gɛ.
LUK.15.8	Bɔ nisɔ gi gin tus gaat kooblɛ, zaa gbun gi wagɔ, taa an gi kpoo laa a pitila du gi hɛd luk bɔ gi tɛb rɔbtɔnɔ an gi mid ya? 
LUK.15.9	À midige, yɔ el naaza wɔ hi waatingo lɛlgbunu, hi saamɔ hiya yɔ 
LUK.15.10	Be gisin dɔk gbunɔ giya: a hat gi a Bɛtwalɛ-sɛrɛ ɔ̧ɔ̧ wɔ hi muutdu anbɔ lab be a hinha̧a̧lya bɔ zɛmr kpoosɔ gi dɔŋgo.
LUK.15.11	Yeesu wɛɛ dɔg ɓɛ:
LUK.15.11	a wal za gin waat walɛ eerɛ. 
LUK.15.12	Wans bɔ ɛr baatɔ: a baa, gaabe rɔɔs yɔ gi nɛ zul benɛ. Baaya̧ loo rɔɔs bɔ gɛ̧ɛ̧sihi.
LUK.15.13	Kuudu yɔ ɔ̧t zaadɛ hi talɔ, waawal wans bɔ mɔks rɔɔsɔ wɔ gin sɛw, tuu rek rɔ̀bs a waal hɛmlɛ, ha̧tirz rɔɔsɔ wɔ a zɛlk du sɛw, a lɛlɔge. 
LUK.15.14	Yɔ daan rɔɔsɔ wɔ gi da̧a̧ sɛwi, tɔs ha̧a̧l tuur gɔ hɛbt bɔ gedu, yaala yɛɛl ya̧a̧rha̧a̧ko. 
LUK.15.15	Rek wooswook gɔ a dood wɔ hi gi a hɛbt bɔ gedu zaaɔ ge. Za̧a̧n bɔ yaag gi bak du a gi re gi oosig habɔ wɔ. 
LUK.15.16	gii be, yɔ rekɔ, a̧a̧kil bɔ gig ha̧a̧k be ha̧a̧ge an gi tɔk hinza kos wɔ hab gɔ hi tɔko an gi hi̧i̧sin buuɔ; wɛɛ doo za mɔ̄k an gi gaag lees gɛ be.
LUK.15.17	Yɔ mɔkilhin gi mid zulɔ, raa: a yɛrɛ baa be gin woosya kittɔnɔ, hi gin lees gbɔɔltɔnɔ, hi ɗɛ̄ɛ̄ an hi da̧a̧s gɛ be, bee be a̧a̧kig a hɛdi be! 
LUK.15.18	Ɔbe ɗukɔ be rek a baa be ge be 
LUK.15.19	Be tuur doo rɔb an mɔ elib a be waa mɔɔn ma gɛ; yɛrɛ gbààbè an woosya mɔ zaa.
LUK.15.20	Wala bɔ ɗukɔ wɛɛ baatɔ ge. Yɔ gi zaak hɛmltɔnɔ baatɔ gi gbɛnige a lakyɔ̧ɔ̧rɛ, mɛɛsig ya̧a̧rɛ, nɔɔ rek dagige, kɔtige wɛɛ zɔŋge ya̧a̧gbarɔ. 
LUK.15.21	Waawal bɔ 
LUK.15.22	Hɔnɛ baatɔ raa woosɔya wɔ: a kamzin dimnaan yɔ bɛr gi daar zaadɛ wɔ sɛw nɔɔko nɛ heksige, hi banawaa nɛ heksig a naan du hi taal a dɔɔ du. 
LUK.15.23	Kamzin naabaa doolɛ, gbɛɛrinɛge an wɛ tɔbɔ wɛ dagin hato. 
LUK.15.24	Ya̧a̧nɛ, waa be wal yɛrɛ da wɔɔrɔ, yɛrɛ wɛɛ rɛmlɔ, da waagɔ, be wɛɛ be zolige. Hi wɛɛ hi mɛ̀ɛ̀s ma naabo hi dagin hat gɔ.
LUK.15.25	Yɔ anbɔ waawal gbɔɔl bɔ da giz nɛ a bako gi zaak be. Yɔ sɛ̧ɛ̧b a raaya̧di gi lag hi ɓaak sumlɛ, hi waŋg ulko, hi hinnako. 
LUK.15.26	El woosya zaa gbunu ɛrig hinyɔ gi daako. 
LUK.15.27	Woosya bɔ 
LUK.15.28	Yɔ waa gbɔɔl bɔ lag anbɔ kpoosɔ nɔɔgnɔ, ha̧a̧g gulik raa du ma gɛ. Yɔ baatɔ lagɔ tuuz zaa zɔ̧ge an gi gul raa du. 
LUK.15.29	Hɔnɛ waawal wɛɛ ta̧a̧ge: a baa, kɛmɔ! Be woosum woos wɛl kittɔnɔ. Hinyɔ mɔ raab sɛw, be wookwo; be tāl ya̧a̧ mɔɔn ɔ̧tza gɛ. Wɛɛ mɔ gaabe nɛ iswaa zaa an be gbɛɛrɔ be tɔb hi nabeza zaadɛ an wi dagn hat gɛ. Nɔ ma nɔ? 
LUK.15.30	Yɛrɛ waa mɔ bɔ ha̧dzir rɔɔs mɔ a zɛlklɛlɛ hi nɛɛd kaatɛ ha̧a̧lɛ wɔ, gi wɛɛ gi wɛɛza, mɔ wɛɛ mɔ gbɛrs gii ma naabaa doolɛ!
LUK.15.31	Baatɔ 
LUK.15.32	Yɛrɛ yɛ̧ɛ̧ mɔ yɛrɛ wɔɔrɔ, gi wɛɛ gi rɛmlɔ, waagɔ gi wɛɛ gi midzɔ, yɔ anbɔ ginɛ an wɛ dag hato hi seet lɛlgbun sɛw.
LUK.16.1	Yeesu raa walɛsɛrɛ ɔ̧ɔ̧ wɔ:
LUK.16.1	a doo za rɔɔsya gin rɔɔs-ookya. Hi zaa hi raas za̧a̧n rɔɔsya bɔ: a rɔɔs mɔ ookya bɔ gi ha̧tirgo rɔɔs mɔ ha̧tiro. 
LUK.16.2	Ɗɛnt rɔɔsya bɔ elige; 
LUK.16.3	Rɔɔs-ookya bɔ mɔk a gi kpoos du: a be woo nɔ? Yɛrɛ ɗɛnt be gib ha̧sig a rɔɔs-ook woos bɔ gedu be. Hinbalki, be dɛ̄ɛ̄ gɛ, ɛɛlik a doo dɔŋdi be, seem gi ha̧a̧bha̧. 
LUK.16.4	Hɔɔ, yɛrɛ be mɛɛ hinyɔ gɔ be woo an gɔ hi ha̧sib a woos du, dood hi dagib a hi raa du.
LUK.16.5	El belkya wɔ a ɗɛntɔ bɔ ge sɛw gbunu gbunu. Ɛr doos bɔ: a ɗɛnt be gim fɔk baari? 
LUK.16.6	Bɔrɔ ta̧a̧: a kurum tik yɔ̧ɔ̧lɔ nɔɔnɛ. Rɔɔs-ookya bɔ 
LUK.16.7	Wɛɛ ɛr zaabɔ: a ɗɛnt be gim fɔk baari? Bɔrɔ ta̧a̧ a tot saa wɔbl yɔ̧ɔ̧lɔ nɔɔnɛ. Rɔɔs-ookya bɔ 
LUK.16.8	Ɗɛnt bɔ baan rɔɔsɔ-ookya ha̧a̧l bɔ yɔ woo wɔɔsɔ hi kɛ̧ɛ̧tigɔ giya. Ya̧a̧nɛ, dood waalduya hi daarin dood wɔ hi gi a lɛlgaal du wooswook hi kɛ̧ɛ̧tig a hi tees du. 
LUK.16.9	Yɛrɛ bee be gin raako: a dagsin zul nɛ sa̧a̧mɛ hi rɔɔs ha̧a̧l yɔ waal du. Rɔɔs nɛ bɔ gɔ gi da̧a̧, hi loonɛ a waabil lɛlyɔ gɔ hi waa faa gedu.
LUK.16.10	Za̧a̧nyɔ woo hinrɔbo hi hin fɛŋwaa, gi woo hinrɔb be hi hin gbɔɔlɛ. Za̧a̧nyɔ woo ha̧a̧lɛ hi hin fɛŋwaa, gi woo hinha̧a̧l woo hi hin gbɔɔl bɔ be. 
LUK.16.11	Gid nɛ́ wōō rɔbtɔnɔ hi rɔɔs ha̧a̧l yɔ waal du gɛ, bɔ gi gaan rɔɔs rɔb bɔ an nɛ oo nɔ? 
LUK.16.12	Wɛɛ gid nɛ́ wōōs doo za rɔbtɔnɔ hi rɔɔsɔ yɔ gin gɛ, bɔ gi gaan rɔɔs yɔ gɔ gigi nɛnɛ?
LUK.16.13	Doo za taa an gi woos ɗɛntɛ eer woosɛ. Yɔ hɛ̧ɛ̧n zaa gbun lɔlɛ, yɔ wɛɛ yɔ ha̧a̧g zaabɔ gi muulɛ. Yɔ ɗɔbs zaa gbunu, wɛɛ yɔ bɔ̧ɔ̧ zaa gbunu. Ɗɛ̄ɛ̄ an nɛ woos Bɛt woosɛ hi tus woos a ya̧a̧ gbun du gɛ.
LUK.16.14	Farisaya wɔ hi ɗɔkingo tusɛ yɔ hi kɛm dɔgl wɔrɔ sɛwi, hi kpɛ̧ɛ̧l Yeesu kpɛ̧ɛ̧lɔ. 
LUK.16.15	Yeesu yɔ lag anbɔ 
LUK.16.15	a ha̧a̧n wɛɛk dood rɔbɛ a dood muutdu, wɛɛ Bɛt mɛɛ kpoos nɛ be. Yɔ anbɔ hinyɔ dood hi seek an hin gbɔɔlɛ, hinɔ gi hin bɔbtini a Bɛt muutdu. 
LUK.16.16	Muusa maakɔ yɔ gaahi hi Bɛtya̧a̧kɛŋkya wɔ ɗɛɛrwolya̧ wɔ hi amɔ tuur a Yohana Bɛtmɛm Hotingoya bɔ wɛlɔ yɛɛl woosɔ gedu. A wɛlɔ gedu ro hi yɛɛl Bɛt wáátɔ Dɔgl Rɔb bɔ gi booko. An bɔ ɓɛ gi tɛk hi tɛŋko an gi gul a Bɛt wáát bɔ gedu.
LUK.16.17	Bɛtha hi hɛbtdi da̧a̧kya̧ gi ɓaa gɛ, hi anyɔ Bɛtmaak dɔglɔ bi̧i̧sɔ za fɛŋ gi ha̧sɔ. 
LUK.16.18	Za̧a̧nyɔ yaa nisɔ gi wɛɛ gi lootin hi zaa dɔɔmi, gɔ mansyɔ; wɛɛ za̧a̧nyɔ lootin hi nis zayɔ waltɔ bisige, gɔ mansyɔ.
LUK.16.19	Doo za rɔɔsya giro, heg gbandil ɗaktil hob muulɛ. Ɔ̧t nuŋg sɛw gi hat dako, wɛɛ gi lees hɛmntɛ leko. 
LUK.16.20	Doo za ya̧a̧rya nuŋgɔ a Laazar, nɔk yɔ̧ɔ̧s muulɔ ɓodgo gi kusig a doo waar bɔ gi luk gbarɔ, 
LUK.16.21	an gi sɛ̧ɛ̧k kok rumnt wɔ doo rɔɔsya bɔ gi mɛlsugo gi le. Kaa wɔ be, hi zaa hi gi nɔkɔ wɔ ɗɛktilgo be. 
LUK.16.22	Yɔ rii, ya̧a̧rya bɔ Laazar wɔrɔ, Bɛt walɛsɛrɛ ɔ̧ɔ̧ hi zaa hi pɛɛge hi kaŋg a Abraham dɔŋdi a bɛtha. Doo waar bɔ be wɔr be, hi pɛɛ hi i̧i̧ge.
LUK.16.23	Yɔ kolɔ tuur a wɔrkɛ ɗɔɔtillɛlɛ, a lɛlyɔ gi ya̧a̧ryɔ̧k duge, pɛɛ lɔlɔ wɛɛha, gbɛn Abraham hɛmltɔnɔ, Laazar gi ɗɔɔtig gi dɔŋdi. 
LUK.16.24	Ɓooya̧a̧: a baa Abraham, mɛɛsibe ya̧a̧rɛ! Be gi yɔ̧kya̧a̧r gɛrɛ a laazebt yɛrɛ gedu! Yaam Laazar gi bɔɔz naanwalɔ mɛm du gi zaa gi saŋktsinbe mɛl be. 
LUK.16.25	Abraham ta̧a̧: a waa be, mɔkum mɔ mɛɛ a yɔ mɔ giz za̧a̧til a waal du mɔ dag rɔɔs gbɔɔltɔnɔ. Wɛɛ Laazar yɔ giz nɛ za̧a̧til a waal du be, dag ya̧a̧rhant gbɔɔltɔnɔ. Yɛrɛ hi rɔɔgrɔ ma hɛdi. Wɛɛ mɔɔ be, mɔ ya̧a̧ryɔ̧k gɛrɛ be.
LUK.16.26	A hinɔ gedu sɛw, yɛrɛ hi gbaa zɛŋk gbɔɔl dubt gi a wɛ tees du hi mɔya. Ya̧a̧nɛ, za̧a̧nyɔ ha̧a̧ge an gi ɗuk wiige dihɛ gi tal nɛɛge, zaabe za̧a̧nyɔ ha̧a̧ge an gi ɗugz a nɛɛge hɔ gi taz a wiige hɛdi yɔ ɗɛɛ gɛ. 
LUK.16.27	Wal rɔɔsya bɔ 
LUK.16.28	Yɛ̧ɛ̧dɛ be hi gi hɔ nɔɔnɛ, gi fɔksihi hin sɛw, an bɔhi zaa a ya̧a̧ryɔ̧klɛl yɛrɛ gedu hɛw.
LUK.16.29	Abraham wɛɛ ta̧a̧ge: a hi gin Muusa maakdɔglɔ hi Bɛtya̧a̧kɛŋkya wɔ dɔglya̧ wɔ hi bi̧i̧, gi an hi kɛmsihi. 
LUK.16.30	Wal rɔɔsya bɔ goo: a ɛ̧-ɛ̧, baa Àbraham, an doo za wɔrki rek a hi, yɔ hi kɛmsige, hí zɛmr kpoosya̧. 
LUK.16.31	Abraham wɛɛ 
LUK.17.1	Yeesu raa walɛsɛrɛ ɔ̧ɔ̧ wɔ:
LUK.17.1	a hinwɔ gɔ hi mat dood a hinha̧a̧l du hí giro, hinza ɗɛɛ an gi ya̧a̧n gɛ. Yɛrɛ ya̧a̧rhant gis za̧a̧nyɔ mat dood a hinha̧a̧l du. 
LUK.17.2	An hi ha̧bs nɛ za̧a̧nɔ naal gbɔɔl durk du hi bisig a mɛmbal du yɔ bɛsig gi daarɔ, hi anyɔ gɔ gi mat ya̧a̧mwaa zaa gbun a hinha̧a̧l du. 
LUK.17.3	Oon zul nɛ! Yɛ̧ɛ̧ mɔ gi gɔ hinha̧a̧lɛ, biglumɔge, gid zɛmr kpoosɔ gi dɛmnaanɛ, bitsumɔg dɔglɔ. 
LUK.17.4	Wɛɛ gid gɔsum hinha̧a̧l dɔɔ nɔɔn-erɛ a ɔ̧t gbun bɔ gedu, gi wɛɛ gi zaak mɔɔge dɔɔ nɔɔn-er be gi naandɛŋko, gi raak a be zɛmr kpoos be, bitsumɔg dɔglɔ.
LUK.17.5	Tɔmsya wɔ hi wɛɛ hi war Yeesu :
LUK.17.5	a goksiwi ɗɔbsig bɔ zaaɔ du.
LUK.17.6	Waar Yeesu raa:
LUK.17.6	a an nɛ ɗɔbs kaasiwaanɔ an sitahi lɛŋksɛ, à nɛ raa yɔmntnɔɔ yɛrɛ a duyumɔ mɔ rek mɔ rɛɛy a mɛmbal gbɔɔl du, tɛ̧ɛ̧ bɔ yɔ lagsinɛ. 
LUK.17.7	Bɔ za̧a̧nɔ a nɛ teesdu gin woosɔya yɔ gisig hinbalko zaabe gi gisig tamɔ nɛɛko gi fu̧u̧z bako gi 
LUK.17.8	Nɛ taa an gi 
LUK.17.9	Za̧a̧nɔ yɔ baan woosɔya bɔ anyɔ woo hinyɔ raag ya? 
LUK.17.10	Yɔ anbɔ, nɛɛ be, gɔ nɛ woo hinyɔ Bɛt raanɛ sɛw gi da̧a̧, dɔginɛ: a be gi woosya hɛ̧ɛ̧ryɔ, be woo hinyɔ gi nɛ an be woo gii kpɔd.
LUK.17.11	Yɔ Yeesu gi rek a Urusalima, daa a Samariya teesdu hi Galile. 
LUK.17.12	Anyɔ gi gulik a raat za du, ɗobtilyaadɛ kooblɛ hi zaa hi dagige. Hi er hɛmltɔnɔ, 
LUK.17.13	hi ɓooya̧a̧ hi 
LUK.17.13	a Yeesu , Hingokya , mɛɛsiwi ya̧a̧rɛ!
LUK.17.14	Yɔ Yeesu gbɛnihi 
LUK.17.14	a rekin nɛ zuun muul nɛ a Bɛtmaakwookya wɔ hi.
LUK.17.14	Wɛɛ yɔ hi gi reko, ɗobtilya̧ bɔ da̧a̧ gɔ. 
LUK.17.15	Zaaya̧ gbun bɔ bɛɛ gbɛnik ɗobtilɔ bɔ gi da̧a̧, wɛɛ wɛɛz a Yeesu ge gi baanik Bɛt nɔɔha hi ya̧a̧ɓooki. 
LUK.17.16	Zaa zagl a Yeesu dɔŋdi baanige. Walɔ gi doo Samariyayayɔ. 
LUK.17.17	Yeesu warɔ:
LUK.17.17	a nɛ dood koobl hi za̧a̧ ma mi, yɛrɛ zaadɛ wɔ naanza hi gaay ma nɔ? 
LUK.17.18	Záá mɔ̄kɔ̄ an gi wɛɛz gi baan Bɛt gɛ, gɛ rɔ̀b yɛrɛ kpɔdi?
LUK.17.19	Kuudu wɛɛ raa wal bɔ:
LUK.17.19	a ɗukumɔ mɔ rekɔ, ɗɔbsig mɔ za̧a̧sumza̧a̧sɔ.
LUK.17.20	Farisaya wɔ hi war Yeesu :
LUK.17.20	a Bɛt wáátɔ gi zaak bil nɔ?
LUK.17.20	Gii ta̧a̧:
LUK.17.20	a zaakɔ bɔ taa an hi gbɛnige; 
LUK.17.21	wɛɛ taa an hi 
LUK.17.22	Yeesu wɛɛ raa walɛsɛrɛ ɔ̧ɔ̧ wɔ:
LUK.17.22	a ɔ̧t zaadɛ hi tuurɔ, a ɔ̧tya̧ gedu, gi ha̧a̧nɛ an nɛ gbɛn Za̧a̧n Waa bɔ ɔ̧tɔ wɔrɔ zaaɔ, wɛɛ taa an nɛ gbɛn be. 
LUK.17.23	À ɔ̧tɔge hí raanɛ: a gi hɔ, zaabe gi hɛ. Gɔ hi raan anbɔ, bɔnɛ rekɔ, bɔnɛ fɔhi. 
LUK.17.24	Ya̧a̧nɛ, bɛl ya̧bsɔ gɔ gi ya̧ko, gi wɛɛ gi gaak dɔŋdu an ɔ̧ti gi tuur a dɔŋg zaa, Za̧a̧n Waa bɔ gi gi anbɔ be a ɔ̧tyɔ gɔ gi zaak gedu.
LUK.17.25	Yɛrɛ gi an gi ha̧a̧ya̧a̧r gbɔɔltɔnɔ kete, dood wɔ hi gi ɔ̧ti gi zulɛ hi wɛɛ hi inige. 
LUK.17.26	Hinyɔ tuur nɛ a Nɔwe waabilɔ bɔ gedu, hinɔ gii gi tuur a Za̧a̧n Waa bɔ ɔ̧tɔge be. 
LUK.17.27	Dood hi hinleko, hi yɔ̧ko, hi wɛɛ hi lootingo, tuur a ɔ̧t yɔ Nɔwe gul a lɛmb duge. Mɛm gbɔɔl tuu hi̧i̧s hɛbto, gbɔm dood sɛw.
LUK.17.28	Hinyɔ tuur a Ludu waakɔ bɔ gedu, hinɔ gi tuur anbɔ be. Dood hi hinleko, hi yɔ̧ko, hi zek wɔdɛ, hi zebrik wɔdɛ, hi tɛ̧ɛ̧ rɛɛko, hi luk wɔŋko. 
LUK.17.29	Yɛrɛyɔ Ludu tuu a Sodɔma, a ɔ̧t gbun bɔ gedu laa hobbuu naŋg a bɛtha an bɛlɛ gbɔm dood sɛw. 
LUK.17.30	Hinɔ gi tuur anbɔ be a ɔ̧tyɔ Za̧a̧n Waa bɔ gɔ gi midz gedu. 
LUK.17.31	A ɔ̧tɔge za̧a̧nyɔ gɔ gi gi a luk zulha, bɔgi siz a luk du an gi loo wɔdɔ gi renɔ. Wɛɛ za̧a̧nyɔ gɔ gi gi a bako, bɔgi wɛɛz nɛ raa du zaŋ. 
LUK.17.32	Mɔkin nɛ mɛɛ Ludu nistɔ dɔglɔ.
LUK.17.33	Za̧a̧nyɔ tɛb an gi za̧a̧s kolɔ, gi waksige. Za̧a̧nyɔ waks kolɔ be, gi za̧a̧sige. 
LUK.17.34	Be gisin dɔko: a gɔ gi gi a yɛmsɔ gedu, dood wɔ hi kusig a sil ha hi eerɛ, hi loo gbunu, hi ɔɔ gbunu. 
LUK.17.35	Gid nɛɛd eerɛ hi tot naŋk a naal ha lɛlgbunu hi eerɛ hi loo gbunu hi ɔɔ gbunu. [ 
LUK.17.36	Gid walɛ eerɛ hi hinbalik a bako, hi loo gbunu hi ɔɔ gbunu. ]
LUK.17.37	Walɛsɛrɛ ɔ̧ɔ̧ wɔ hi warige:
LUK.17.37	a Waar i, hin wɔrɔ hi wooy lɛlɔ ay?
LUK.17.37	Yeesu wɛɛ ta̧a̧hi:
LUK.17.37	a lɛlyɔ hin wɔl gi ge, dukumnɔɔ hi mɔks lɛlɔge be.
LUK.18.1	Yeesu dɔksihi ya̧a̧daaniki an gi raasihi a gi an hi waa Bɛt zɔ̧ki, bɔhi mɔɔ. 
LUK.18.2	 anyɔ lɛ:
LUK.18.2	a doo za dɔgl-yɛ̧ɛ̧kya gi a waal za gbɔɔl du, hoobhā̧a̧g Bɛt gɛ, wɛɛ dɔglɔ taadu hi doo. 
LUK.18.3	A waal gbɔɔl bɔ gedu hɛw, kuur nɛɛ za gɔ gi waak zaak a ge gig raako: a gbaasiwi dɔglɛ hi za̧a̧nyɔ ha̧a̧g gbaatingo hi beya. 
LUK.18.4	Dɔglyɛ̧ɛ̧kya bɔ in dɔglɔ am be; kuudu wɛɛ mɔk a gi kpoos du: a an hoob taab Bɛt ha̧a̧k gɛ, wɛɛ dɔgl be gi taa du hi doo si̧, 
LUK.18.5	yɛrɛ nis yɛrɛ gib waak mɔɔsugo ɔbe yɛ̧ɛ̧sig dɔgl bɔ an bɔgi waab zaak mɔɔsugo.
LUK.18.6	Waar Yeesu wɛɛ raa:
LUK.18.6	a kɛn hinyɔ dɔglyɛ̧ɛ̧kya ha̧a̧l-wookya bɔ 
LUK.18.7	Yɔ anbɔ Bɛt taa an gi yɛ̧ɛ̧s dood wɔ herihi hi kaak a ge yɛms du hi lurk du sɛw dɔgl ya? Gi ɔɔhi hi am ket ya? Lab gɛ. 
LUK.18.8	Be gisin dɔko: yɔ yɛ̧ɛ̧sihi dɔglya̧ nɔɔktɔnɔ. Yɛrɛ Za̧a̧n Waa bɔ gɔ gi zaa, gı̄ zɛŋk dood wɔ hɛbtdi hi gi ɗɔbsig ya?
LUK.18.9	Yeesu wɛɛ dɔg ya̧a̧daanik zaa ɓɛ: a dood wɔ hi seek muulya̧ an hi doo riiti a Bɛt muutdu hi wɛɛ hi bɔ̧ɔ̧k dood zaadɛ hi zulɛ:
LUK.18.10	a dood eerɛ hi dɔɔ a Bɛtluk du an hi zɔ̧ Bɛto. Doo za gbunu gi Farisayayɔ, zaa gbun bɔ be gi tooszekyayɔ. 
LUK.18.11	Farisaya bɔ erɔ zɔ̧bs zulɔ an yɛrɛ lɛ: a Bɛto, yɛrɛ be baanumɔ anyɔ be taa an dood zaadɛ. Ya̧nɛ hi gi dood luurɛ ha̧a̧lɛ, rɔɔsɗɔkumyaadɛ, ha̧a̧lgɔkyaadɛ, mansyaadɛ, zaabe an tooszekya yɛrɛ. 
LUK.18.12	Be lilikhin ɔ̧t eerɛ a dimaas nuŋg sɛw, be gim gaas gaak a hinyɔ be dak gedu sɛw.
LUK.18.13	Hɔnɛ tooszekya bɔ er gi hɛmlɔ, mɔ̄k nɛ an gi pɛɛ lɔlɔ bɛtha hɛw gɛ; dɛm hɔŋgɔ 
LUK.18.14	Be raasinɛ: yɔ wal eesum bɔrɔ gi tiik gi raa du, Bɛt bitsig hinha̧a̧lɔ da̧a̧da̧, taa Farisaya bɔ ɔnɛ. Ya̧a̧nɛ, za̧a̧ni tɔɔs zulɔ, hi tiisige, wɛɛ za̧a̧ni tiis zulɔ be, hi dɔɔsige.
LUK.18.15	Hɔnɛ dood hi kams Yeesu waatyɛ̧s wɔ hɛw an gi ki̧i̧hi gi rɔbsihi. Hɔnɛyɔ walɛsɛrɛ wɔ hi gbɛn anbɔ hi za̧br dood wɔ hi kamzig waatyɛ̧s wɔ. 
LUK.18.16	Yɔ anbɔ Yeesu wɛɛ elihi 
LUK.18.16	a ɔɔn ya̧a̧mwaat wɔ hi zaa a beege, bɔnɛ a̧a̧nihi. Bɛt wáátɔ gi a dood wɔ hi gi an ya̧a̧mwaat hi, ya̧a̧nɛ. 
LUK.18.17	Be gisin raak rɔbo: za̧a̧nyɔ ta̧a̧ Bɛt wáátɔ an ya̧a̧mwaa gɛ, taa gulik gedu nɛ zaŋ.
LUK.18.18	Yahuduya za waar war Yeesu :
LUK.18.18	a Hingokya rɔbo, be woo nɔ an be dag za̧a̧tig faa nɔ?
LUK.18.19	Yeesu ta̧a̧ge:
LUK.18.19	nɔ mɔ elib a rɔbo? Doo za taa rɔbo, gɛ Bɛt gi gbun kpɔd. 
LUK.18.20	Mɔ mɛɛ Bɛtmaak wɔ hinɔ 
LUK.18.21	Wal bɔ 
LUK.18.21	a yɔ be gi ya̧a̧mi tuur ɓɔryɔ be woo hin wɔrɔ sɛw.
LUK.18.22	Yɔ Yeesu lag anbɔ labɔ, 
LUK.18.22	a wagsum hin gbun ɓɛ. Rekum mɔ zebtir hinwɔ mɔ gin sɛw. Gɛ̧ɛ̧sum ya̧a̧rya wɔ tus bɔ, mɔ dag rɔɔs yɔ gi a bɛtha, kuudu mɔ zaa mɔ fɔbzibe.
LUK.18.23	Anyɔ wal bɔ gin rɔɔs gbɔɔltɔnɔ be, yɔ kɛm dɔgl wɔrɔ miimɔ. 
LUK.18.24	Yɔ Yeesu gbɛnig gi mimɔ, 
LUK.18.24	a ɓaaɓa an doo rɔɔsya gi gul a Bɛt wáát du. 
LUK.18.25	Ɓaaɓa an gɛloba gi gul a zel gɔ̧ɔ̧s du. Ɓaaɓa zaŋ be an doo rɔɔsya gi gul a Bɛt wáát ɗu.
LUK.18.26	Dood wɔ hi gisig dɔglɔ kɛŋko hi raa:
LUK.18.26	a nɛ bɔ ɗɛɛ an gi za̧a̧ ma ɔnɛ nɔ?
LUK.18.27	Yeesu ta̧a̧:
LUK.18.27	a hinyɔ ɗɛɛ doodɛ, ɗɛɛ Bɛt ɔnɛ gɛ.
LUK.18.28	Piyɛr raa:
LUK.18.28	a yɛrɛ wi ɔɔ hin sɛw wi fɔbz mɔya.
LUK.18.29	Yeesu wɛɛ 
LUK.18.29	a be gisin raak rɔbo: a za̧a̧nyɔ ɗukɔ gi ɔɔ raaɔ, zaabe nisɔ, hindaɔ wɔ, hi yɛ̧ɛ̧dɛ ɔ̧ɔ̧, baatɔ hi nɔɔtɔ, zaabe waatɔ a Bɛt wáát dɔŋgo, 
LUK.18.30	gi dag hin wɔrɔ ɓɔryɔ gi daar gbɔɔltɔnɔ, gi wɛɛ gi dag za̧a̧tig faa a ɔ̧tyɔ gɔ gi zaa kuudu gedu.
LUK.18.31	Yeesu el walɛsɛrɛ ɔ̧ɔ̧ wɔ koobl daa eerɛ a gi dɔŋdi 
LUK.18.31	a yɛrɛ wɛ dɔɔk a Urusalima. Wɛɛ hinyɔ Bɛtya̧a̧kɛŋkya wɔ hi bi̧i̧ a Za̧a̧n Waa bɔ gi zulha sɛw gi 
LUK.18.32	Yɔ anbɔ hi looge hi gaage dood wɔ hi taa Yahuduya gɛ naan du hi kpɛ̧ɛ̧lige, hi niige, hi wɛɛ hi tulsig set muulɛ. 
LUK.18.33	Hi lɛmnig kpooti, hi gbɔŋge. Wɛɛ kuudu ɔ̧t taarɛ gi rɛmlɔ gi ɗukɔ.
LUK.18.34	Yɔ anbɔ walɛsɛrɛ wɔ hi kɛm hinza gedu gɛ. Hinɔ gisihi dɔgl yaatilya yɔ hi kɛm gbɔnɔɔ lɛl gɛ giya.
LUK.18.35	Anyɔ Yeesu re gi sɛ̧ɛ̧bik a Zeeriko, yɔ̧ɔ̧r za ɗɔɔt a gbɔnɔya̧ gi hinzɔ̧kugo. 
LUK.18.36	Yɔ kɛm dood saal hi daako, ɛr hinɔ. 
LUK.18.37	Hi raasig
LUK.18.37	a Yeesu Nazarɛdya bɔ gii gi daako.
LUK.18.38	Yɔ̧ɔ̧r bɔ ɓooya̧a̧:
LUK.18.38	a Yeesu Dawda waawalɔ, mɛɛsibe ya̧a̧rɛ!
LUK.18.39	Wɔ hi gi dork nɛko hi ya̧a̧lig an gi waksɔ, gii wɛɛ ɓooya̧a̧ ha̧a̧ltɔnɔ ɓɛ:
LUK.18.39	a Dawda waawalɔ, mɛɛsibe ya̧a̧rɛ!
LUK.18.40	Yeesu erɔ, 
LUK.18.41	a ha̧a̧m an be woosum nɔ?
LUK.18.41	Gii wɛɛ ta̧a̧:
LUK.18.41	a Waar i, ha̧a̧be an be gbɛnlɔlɛ.
LUK.18.42	Yeesu wɛɛ 
LUK.18.42	a gbɛnumlɔlɛ, ɗɔbsig mɔ za̧a̧sumza̧a̧sɔ.
LUK.18.43	Ɓɔrbɔ wal bɔ gbɛnlɔlɛ, wɛɛ fɔ Yeesu gi baanik Bɛt nɔɔha. Dood wɔ hi gbɛn hin bɔrɔ sɛw anbɔ, hi baan Bɛt gɔ.
LUK.19.1	Yeesu gul a Zeeriko, wɛɛ gi talk a waal gbɔɔl bɔ gedu. 
LUK.19.2	Wal za tooszekya gbɔɔl giro nuŋgɔ a Zakeyus, gi doo rɔɔsya. 
LUK.19.3	Gi ɓɛɛk an gi gbɛn Yeesu , wɛɛ ɗɛ̄ɛ̄ an gi gbɛnig a saal kit bɔ gedu gɛ, gii be, lɔɔbɔ. 
LUK.19.4	Nɔɔ dor doosɛ da kar a yɔmntnɔɔ ha an gi gbɛn Yeesu gɔ gi daako. 
LUK.19.5	Yɔ Yeesu tuur a lɛl bɔ ge 
LUK.19.5	a Zakeyus, sizum nɔɔko. Yɛrɛ be yok a mɔ raa du nɛɛko.
LUK.19.6	Zakeyus sil nɔɔktɔnɔ dagige hi hato. 
LUK.19.7	Yɔ dood hi gbɛn anbɔ hi dɔnt hi raako:
LUK.19.7	a Yeesu rek sil a doo hin-ha̧a̧lya lɛl du!
LUK.19.8	Zakeyus er a Waar Yeesu muutdu 
LUK.19.8	a Waar i, yɛrɛ be gɛ̧ɛ̧k rɔɔs be teesdu hi ya̧a̧rya wɔ; gid be gɔs doo za hin gi bɛr gɛ, gid be loo doo za wɔd hi maato, be wɛnsig du dɔɔ nasɔ.
LUK.19.9	Yeesu 
LUK.19.9	a za̧a̧tig taazɔ a raa yɛrɛ gedu nɛɛko, anyɔ za̧a̧nɔ gi Abraham waaɔ hɛw. 
LUK.19.10	Ya̧a̧nɛ, Za̧a̧n Waa bɔ zaa an gi ɓɛɛ dood wɔ hi wagɔ gi za̧a̧sihi.
LUK.19.11	Yɔ dood wɔ hi lag dɔgl wɔrɔ, anyɔ hi sɛ̧ɛ̧bik a Urusalima gid hi mɔ̀k a gi an Bɛt wáátɔ gi midz ɓɔrsɛ̧ɛ̧lyɔ, Yeesu wɛɛ dɔgsihi ya̧a̧daaniki, 
LUK.19.12	raa
LUK.19.12	a doo za nablɛ, rek a hɛbt za hɛmlɛ an gi dag waar umsɛ gi wɛɛ gi wɛɛza. 
LUK.19.13	El gbaarwalɛ ɔ̧ɔ̧ kooblɛ a zaadɛ teesdu, gaahi tus gaat yɔ hi gɔn hɛɛlmɔt gbunu gbunu hi sɛw, 
LUK.19.14	Hɔnɛ dood wɔ a waal bɔ gedu hi hɛ̧ɛ̧nig lɔlɛ, hi yaa dood a gi kuudu an hi re hi raa: a hā̧a̧w an wal bɔrɔ gi wɛɛ waar a wi zulha gɛ. 
LUK.19.15	Bɔrɔ yɔ dag waar ums bɔ wɛɛ wɛɛz a gi hɛbtdu, el woosɔya wɔ gaahi nɛ tusɛ an hi zemn wɔd hi riŋnɔ an gi mɛɛ hinyɔ hi dag ha gi daarɔ.
LUK.19.16	Woosya biitir bɔ zaa 
LUK.19.17	Ɗɛnt bɔ 
LUK.19.18	Eesum bɔ zaa 
LUK.19.19	Ɗɛnt bɔ 
LUK.19.20	Zaabɔ zaa 
LUK.19.21	Beya hoobha̧a̧b mɔɔ ha̧a̧, be mɛɛ a mɔ gi doo kpoos ɓaatilya; mɔ look hinyɔ mɔ gbaa gɛ, mɔ wɛɛ mɔ ɓɛrk tot yɔ mɔ lug gɛ.
LUK.19.22	Ɗɛnt bɔ 
LUK.19.23	Nɛ nɔ mɔ gbāā tus be bɔ belk a tus luk du an be zaa be loo hi zaa ha gɛ?!
LUK.19.24	Wɛɛ raa wɔ hi gidi: a loon tus bɔ gi ge, wɛɛn nɛ gaa za̧a̧nyɔ gin tus kooblɛ! [ 
LUK.19.25	Hi 
LUK.19.26	Wɛɛ ta̧a̧: a be gisin raako: hi gaa za̧a̧nyɔ ginɔ, wɛɛ za̧a̧nyɔ da gin nɛ fɛŋ be, hi ha̧s fɛŋgɔwaa bɔ da gin nɛ hɛw. 
LUK.19.27	Yɛrɛ kamzin dood zaadɛ wɔ hi gib lɔlhɛ̧ɛ̧nuko, dood wɔ hā̧ā̧hi an be wɛɛ waar hi zulha gɛ, nɛ gbɔ̧hi be lɔlgbar hɛ.
LUK.19.28	Yeesu yɔ dɔg anbɔ wɛɛ dor a saal wɔ hi muutdu dɔɔ a Urusalima. 
LUK.19.29	Yɔ Yeesu gi sɛ̧ɛ̧bik tuurik a Baytifaaze hi a Betani, a ga̧a̧t yɔ gɔ hi el a Kɔ̧ɔ̧b Ga̧a̧ti ge, yaa walɛsɛrɛ wɔ zaadɛya̧ eerɛ, 
LUK.19.30	:
LUK.19.30	a rekin raat bɔ gi nɛ muutdu bɔ ge, gɔ nɛ gulɔ, nɛ zɛm hi ha̧b pɛɛzum waa za yɔ doo za kadir hage gɛ, nɛ pidige nɛ kamzig dihɛ. 
LUK.19.31	Doo za gi warinɛ a nɛ gig pidig nɔ? Nɛ ta̧a̧ge: a ha̧a̧ Ɗɛnt bɔ ga.
LUK.19.32	Walɛsɛrɛ wɔ hi yaahi tɔmsɛ, hi rek hi zɛm anyɔ Yeesu 
LUK.19.33	Yɔ hi rek hi pidig pɛɛzum waa bɔ, pɛɛ-zumya wɔ hi warɔ:
LUK.19.33	a nɛ gig pidig nɔ?
LUK.19.34	Hi ta̧a̧:
LUK.19.34	a ha̧a̧ Ɗɛnt bɔ ga.
LUK.19.35	Hi kamz pɛɛzum waa bɔ hi ɓuu gbandilya̧ gi yɛl ha, hi kas Yeesu ɗɔɔt ha. 
LUK.19.36	Yɔ gi reko, dood hi ɓuu gbandilya̧ a gbɔnɔ du. 
LUK.19.37	Yɔ sɛ̧ɛ̧b tuurik a Urusalima, a Kɔ̧ɔ̧b Ga̧a̧t bɔ tiisɔ ge, fɔkya wɔ saalya̧ sɛw hi dag hat gbɔɔltɔnɔ. Hi yɛɛl Bɛt baanik hi ya̧a̧ɓolti, hi gɛrs gbɔlɛ wɔ hi gbɛn nɛ sɛw. 
LUK.19.38	Hi dɔko:
LUK.19.38	a an Waar Bɛt gi rɔbs Waar yɔ gi zaak a gi nuŋg du! Saŋtum gi a bɛtha, gbɔlums gi a Bɛt Yɔ Gi Gbɔɔl Gi Daarlɛl ge.
LUK.19.39	Farisaya zaadɛ wɔ hi gi a saal tees bɔ gedu hi raa Yeesu :
LUK.19.39	a Hingokya , ya̧a̧lum fɔkya mɔ wɛrɛ!
LUK.19.40	Gii wɛɛ ta̧a̧:
LUK.19.40	a be raasinɛ, an fɔkya be wɔ hi waks ya̧a̧boonɛ, bet wɔ yɔ hi kaaka.
LUK.19.41	Anyɔ Yeesu re gi sɛ̧ɛ̧b a waal gbɔɔl bɔ dɔŋgɔdi gi gbɛnige, kaa gi zulha 
LUK.19.42	a à mɔɔ hɛw, mɔ mɛɛ nɛ hinyɔ gɔ gaam saŋtum mɔ dɔgl a ɔ̧t wɛrɛ gedu nɛɛko, yɔ bɛsibe! Yɛrɛ ɓɔryɔ, hinɔ yaat a mɔ lɔlgbarɔ. 
LUK.19.43	Ya̧a̧nɛ, ɔ̧tya̧ hi gisum zaako, dood wɔ hi book nɔk hi mɔɔ hi zaa gedu hi gɔ̧ɔ̧mɔ hi nɔk wɔdɛ, hi gɔ̧ɔ̧num wɔmto, hi kpɛ̧ɛ̧mɔ, hi ɓɔ̧ɔ̧m lɛl sɛw. 
LUK.19.44	Anyɔ mɔ́ mɛ̄ks ɔ̧tyɔ Bɛt zaa du a mɔɔge an gi ɗaasum gɛ, hi nuumɔ hi waat mɔ hii duhɔ, hi taasum bet gòksil ɔɔk gbunu a zaa ha.
LUK.19.45	Yeesu re gul a Bɛtluk du, yɔ zɛm dood hinriŋsya wɔ duhɔ, yɛɛlihi niŋki. 
LUK.19.46	Raa:
LUK.19.46	a hi bi̧i̧ a Bɛt ɗɛɛrwol du: a luk be gi wɛɛ zɔ̧k luko. Yɛrɛ nɛɛ nɛ wɛɛn luurɛ wa̧lɔ.
LUK.19.47	Gi hingok ɔ̧t nuŋg sɛw a Bɛtluk du. Bɛtmaakwookya gbɔlɛ wɔ hi Bɛtmaak-dɔkya wɔ hi dood gbɔlɛ wɔ hi tɛk an hi gbɔm Yeesu. 
LUK.19.48	Wɛɛ hi mɛɛ hinyɔ gɔ hi woo gɛ. Ya̧a̧nɛ dood sɛw hi gis Yeesu dɔglɔ waak kɛŋki; hā̧ā̧hi an dɔgl za gbun gi wagihi gɛ.
LUK.20.1	Ɔ̧tza ma Yeesu gis dood hingok a Bɛtluk du, gi Dɔgl Rɔb bɔ dɔglɔ dɔko. Bɛtmaakwookya gbɔlɛ wɔ hi Bɛtmaakdɔkya wɔ hi Yahuduya ɗɛntɛ wɔ hi zaa, hi warige:
LUK.20.2	a raasiwi tɛŋk yɔ mɔ woonik hin wɛrɛ, hi za̧a̧nyɔ gaam gbɔnɔ!
LUK.20.3	Yeesu ta̧a̧hi:
LUK.20.3	a bee hɛw, ɔbe warin hin gbunu. 
LUK.20.4	Raasinbe za̧a̧nyɔ yaaz Yohana an gi hotin dood Bɛtmɛmɛ. Bɛt gii yaazig ya, dood yaazig ya ri?
LUK.20.5	Hi watin hi teesdu anyɔ lɛ:
LUK.20.5	a à wɛ raa a Bɛt giya, yɔ raa a nɛ ɔɔg nɔ ɗɔbsugo? 
LUK.20.6	Wɛɛ à wɛ raa a dood yaazig be, anyɔ dood sɛw hi ɗɔbsig Yohana a gi Bɛtya̧a̧kɛŋkyayɔ, gɔ hi lag a wɛ ta̧a̧ anbɔ, hi duunɛ beto an wɛ wɔrɔ.
LUK.20.7	Hi wɛɛ hi ta̧a̧ gɔ ma:
LUK.20.7	a wi mɛ̄ɛ̄ za̧a̧nyɔ yaazig an gi hotin dood Bɛtmɛm gɛ.
LUK.20.8	Yeesu wɛɛ 
LUK.20.8	a nɛ gi labɔ, bee be taasin dɔk tɛŋk yɔ be woonik hin wɔrɔ be!
LUK.20.9	Yeesu yɛls dood wɔ ya̧a̧daanik yɛrɛ dɔki:
LUK.20.9	a doo za gbaa tɛ̧ɛ̧ humlya bako, waar in tɛ̧ɛ̧-ookya wɔ naan du, rek am a hɛbt za.
LUK.20.10	Yɔ tɛ̧ɛ̧ huml wɔ hi ɔ̧ɔ̧ ha̧kɔ gi rı̄ı̄, yaaz gbaarɔ zaa a tɛ̧ɛ̧-ookya wɔ hi an hi ha̧bsig huml ɔ̧ɔ̧tɛ wɔ hi kamsige. Tɛ̧ɛ̧-ookya wɔ hi wa̧a̧ gbaar bɔ hi lɛge, hi yaag naan ɗɛndilɛ. 
LUK.20.11	Wɛɛ yaa gbaar za dɔɔmi; wɔrɔ hi wa̧a̧ge hi lɛge, hi niige, hi yaag naan ɗɛndil ɓɛ. 
LUK.20.12	Wɛɛ yaa gbaar za taasim ɓɛ. Wɔrɔ hi gaag nɔko, hi wɛɛ hi bisig lakɛ.
LUK.20.13	Tɛ̧ɛ̧bak zulya bɔ raa: a be gɔ nɔ yɔ? Ɔbe yaa waa be yɔ ha̧a̧b gi muulɛ, kinsa hi ɗɔbsig ɔnɛ be! 
LUK.20.14	Hɔnɛyɔ tɛ̧ɛ̧-ookya wɔ hi gbɛn waaɔ bɔ zaako, hi watin hi tees du: a za̧a̧n bɔ gɔ gi yɛr bak bɔ kuudu gii yɔ, ɗɛn wɛ rek wɛ wa̧a̧ge wɛ gbɔŋge, an tɛ̧ɛ̧ wɔ hi wɛɛ wɛnɛ. 
LUK.20.15	Hi wa̧a̧ge hi tuunig a bak tɔlya̧ hi gbɔŋge. Yɔ anbɔ tɛ̧ɛ̧bak zulya bɔ yɔ gɔsihi nɔ? 
LUK.20.16	Yɔ zaa an gi gbɔm tɛ̧ɛ̧huml-ookya wɔrɔ, an gi wɛɛ gi yɛn tɛ̧ɛ̧-ookya zaadɛ.
LUK.20.16	Yɔ dood wɔ hi kɛm anbɔ hi raa:
LUK.20.16	a an Bɛt gi a̧a̧nɔ.
LUK.20.17	Yeesu wɛɛ sɔ̧ɔ̧hi, raa:
LUK.20.17	a hin yɛrɛ hi bi̧i̧ a Bɛt ɗɛɛrwol du rɛ, wadigɔ gi ri: a bet yɔ wɔŋkya wɔ hi bisige, gii wɛɛ bet gbɔɔl tɛŋkya a lɛl yoogil bɔ hi gbaag gedu. 
LUK.20.18	Za̧a̧nyɔ mat a bet bɔ hage muulɔ gi belkɔ. Wɛɛ za̧a̧nyɔ bet bɔrɔ mɛɛ gi muulɛ, muulɔ gi hɔnɔ.
LUK.20.19	Bɛtmaakwookya gbɔlɛ wɔ hi Bɛtmaakdɔkya wɔ hi kɛm a Yeesu dɔg ya̧a̧daanik bɔrɔ hi zulha, hi tɛb an hi wa̧a̧g ɓɔrbɔ, wɛɛ hoobha̧a̧hi dood be.
LUK.20.20	Hi yɛɛl Yeesu ooki; hi yaa dood gɛdyaadɛ an hi kuutige, zɛnɛya̧ hi wɛɛn muutya̧ an hi gi dood hinrɔb wookyaadɛ an hi ton Yeesu dɔglɛ hi wa̧a̧ge hi gaa hɛbtzulya bɔ naan du hi a gi tɛŋk du. 
LUK.20.21	Dood wɔ hi zaa hi warige:
LUK.20.21	a Hingokya , wi mɛɛ a mɔ dɔk hinɛ, mɔ wɛɛ mɔ hingok hi gbɔnɔ, wɛɛ mɔ taa dood seek a muut du; mɔ wɛɛ mɔ gok Bɛt gbɔnɔ ɔnɛ anyɔ fɔbɔ. 
LUK.20.22	Gbɔnɔ gi an wɛ too toos a Waar Romaya bɔ Kaysara ge ya, taa ya ri?
LUK.20.23	Yɔ Yeesu mɛɛ kɛ̧ɛ̧tigya̧, ta̧a̧hi:
LUK.20.24	a zunsibe tus gaat gbunu. Yɔ hi zunsige, warɔ: a bɔ muut yɛrɛ hi hinyɔ hi bi̧i̧ du nɔ?
LUK.20.24	Hi ta̧a̧:
LUK.20.24	a Kaysara ɔ̧ɔ̧nɛ.
LUK.20.25	Yeesu wɛɛ 
LUK.20.25	a toosin Kaysara hinyɔ ginɔ; toosin Bɛt hinyɔ gin be.
LUK.20.26	Yɔ anbɔ hi ɗɛ̄ɛ̄ an hi raa a dɔg hinza a̧a̧bi a dood lɔlgbar ma gɛ. Hinɔ gook bɔ kɔmsihi gɛrsɛ, hi wɛɛ hi kɔm ma sob.
LUK.20.27	Sadukiya wɔ gɔ hi raak a wɔrkɛ hi taa zaa rɛmluko, hi sɔɔ hi war Yeesu :
LUK.20.28	a Hingokya , hinyɔ Muusa bi̧i̧siw gɛrɛ: a doo za gi wɔrɔ gi ɔɔ nisɔ gi taan waa gɛ, yɛ̧ɛ̧tɔ yɛgi lootin hi nis bɔ an gi daks hindaɔ wɔrk bɔ waato. 
LUK.20.29	Walɛ zaadɛ hi mɔɔhi buu gbun du hi nɔɔn-erɛ. Gbɔɔl bɔ loo nisɛ, wɔrɔ, ɔ̄ɔ̄ waat gɛ, 
LUK.20.30	eesim bɔ yɛr nis bɔ. 
LUK.20.31	Kuudu taasum bɔ yɛr nis bɔ. Hinɔ tuur anbɔ hi nɔɔn-er sɛw, hi wɔrɔ, hi ɔ̄ɔ̄ waat gɛ. 
LUK.20.32	Gɔ ma nis bɔ wɔr gɔ be. 
LUK.20.33	Anyɔ nis gbun bɔ lootin hi walɛ nɔɔn-er wɔ sɛw, gɔ gi rɛmtig ɔ̧ti, a teesya̧ bɔ gedu rɛ, nis bɔ gi gi bɔ ɔnɛ nɔ?
LUK.20.34	Yeesu ta̧a̧hi:
LUK.20.34	a walɛ wɔ hi nɛɛd wɔ ɓɔryɔ hi lootingo. 
LUK.20.35	Yɛrɛ wɔ gɔ hi zɛ̧hi hi rii an hi dag wɔrkɛ rɛmtig a ɔ̧tɔ ge hi wɛɛ hi za̧a̧ a waal bɔ gɔ gi zaa kuudu gedu, hi taa nis looko, hi taa wal looko. 
LUK.20.36	Yɔ anbɔ taa an hi wɔr zaa ma ya̧nɛ. Hi riitin an Bɛt walɛsɛrɛ , hi gi Bɛt waatɔ, anyɔ hi ɗund a wɔrk du.
LUK.20.37	Muusa raa hinɔ gii gaattɔnɔ a wɔrkɛ hi rɛml hi kolɛ hi ɗundɔ. Dɔgl yɔ Muusa bi̧i̧ a kuusa laazebtya bɔ dɔglɔ gedu gi raa: a Waar Bɛt gi Abraham Bɛto, Isaaku Bɛto hi Yakuba Bɛto. 
LUK.20.38	Bɛt ɔnɛ taa wɔrkɛ Bɛto, gi dood za̧a̧til wɔ Bɛt ya̧a̧nɛ. Yɔ anbɔ dood sɛw hi gisig za̧a̧ko.
LUK.20.39	Bɛtmaakdɔkya zaadɛ hi ta̧a̧:
LUK.20.39	a Hingokya , mɔ dɔg hin bɔrɔ rɔbo.
LUK.20.40	Yɔ anbɔ an gɔ hi wɛɛ hi warig hinza ɓɛ, hi warig ma gɛ, hoobha̧a̧hiha̧. 
LUK.20.41	Hɔnɛ Yeesu warihi:
LUK.20.41	a ri dood hi dɔk a Masihu bɔ gi Dawda waawal gii nɔ? 
LUK.20.42	Dawda hi zulɔ dɔg a ɗɛɛrwol Zaabura du: a Waar Bɛt raa Waar be: a ɗɔɔtum be naanrɔbo, 
LUK.20.43	gi tuur an be gbàà yɔ̧lhɛ̧ɛ̧nikya mɔ wɔ hi wɛɛ dɔɔ mɔ ɗa̧a̧klɛlɛ. 
LUK.20.44	An Dawda el Masihu bɔ a Waar be, Waar ɔ yɔ wɛɛsig waaɔ ri ma nɔ?
LUK.20.45	Yɔ dood wɔ hi gis Yeesu dɔglɔ kɛnk sɛwi, Yeesu raa walɛsɛrɛ ɔ̧ɔ̧ wɔ:
LUK.20.46	a oon zul nɛ hi Bɛtmaakdɔkya wɔ ha̧a̧hi gbandil gbɔɔl hek an hi ɛmbinu, wɔ ha̧a̧hi an dood hi zagl di hi boohi a luumha, gi wɛɛ gi ha̧a̧hi ɗɔɔtillɛl rɔbɛ biitir wɔ a mɔksilluk du, hi ɗɔɔtillɛl rɔbɛ wɔ a leeslɛl du. 
LUK.20.47	Hi lek kuurɛ nɛɛd wɔ raatya̧, hi zɔ̧k Bɛt zi̧i̧tɔnɔ an dood hi gbɛnihi du be. Hí gbaas dood wɔrɔ dɔgl gi daarlɛlɛ.
LUK.21.1	Yɔ Yeesu gi a Bɛtluk du pɛɛ lɔlɔ gbɛn dood rɔɔsya hi yaak tus gbɔɔltɔnɔ hi gaak Bɛt gaasɛ a tusyaak lɛl bɔ gedu. 
LUK.21.2	Yɔ wɛɛ gi gbɛn kuurnɛɛ ya̧a̧ryawaa za gi yaak tus dɛɛt eerɛ a tusyaak lɛl bɔ gedu, 
LUK.21.3	a be gisin dɔk rɔbo, kuur ya̧a̧ryawaa yɛrɛ gaa gaasɔ daar dood zaadɛ sɛw. 
LUK.21.4	Waar ɛ wɔ ya̧nɛ hi ɓeg tus kaasi a rɔɔsya̧ gbɔlɛ wɔ gedu hi gaa gaasɛ. Yɛrɛ kuur ya̧a̧rya bɔ ɔnɛ gaa hinyɔ gin nɛ sɛw an gi len zulɔ giya.
LUK.21.5	Anyɔ dood zaadɛ hi book Bɛtluk bɔ dɔglɔ hi raak a bɛrkɔ hi betɔ bɛtɛ wɔ hi wɔmnɔ, hi gaas wɔ hi gaak Bɛto, Yeesu 
LUK.21.6	a ɔ̧t zaadɛ wɔ gɔ hi zaa gedu, hinyɔ nɛ gbɛnik yɔ, bet gbunu taa zɛ̧ɛ̧rik a bet zaa ha. Hi sɛw hí ɛ̧btirɔ.
LUK.21.7	Dood wɔ hi warige:
LUK.21.7	a Hingokya , hin wɔrɔ lab hinya̧ hí tuur bili? Hin wɔrɔ gɔ hi tuurɔ, hi mɛɛnik nɔ?
LUK.21.8	Yeesu ta̧a̧:
LUK.21.8	a oon zul nɛ an bɔhi maatin hi wagsin gbɔnɔ. Gɔ gi anbɔ dood kittɔnɔ hi zaa a be nuŋg du hi raa: a bee Masihu bɔ! Ɔ̧tɔ gi sɛ̧ɛ̧buko! Gɔ gi anbɔ bɔnɛ fɔhi. 
LUK.21.9	Gɔ nɛ kɛm nɔkdɔgl gi booko, hi ya̧a̧ɓooliki, bɔnɛ bee. Yɔ anbɔ, gi an hin wɔrɔ hii hi tuur biitiri. Yɛrɛ gɔ gi anbɔ hinɔ taa waalda̧a̧k kete.
LUK.21.10	Wɛɛ dɔksihi:
LUK.21.10	a hɛbt gi ɗund gabs a hɛbt za zulha; waar gi ɗund gabs a waar za zulha. 
LUK.21.11	Hɛbt gi naml ha̧a̧ltɔnɔ. Tɔsɛ hi gums bɔbtin zaadɛ hi giro a waal zaadɛ sɔmsɔm. Hinwɔ gɔ hi ha̧a̧shoobo hi gɛrs zaadɛ hinmɛksingoya wɔ hi fu̧u̧z a bɛtha hi giro. 
LUK.21.12	Wɛɛ hin wɔrɔ gɔ hi sɛ̧ɛ̧bik tuuruko, hi wa̧a̧nɛ hi zɛksinɛ, hi gaan dood gbɔlɛ naan du hi gbaasin dɔglɛ a mɔksilluk wɔ hi du, hi wɛɛ hi yaan a luknɔ du. Hi ka̧n a waar ɛ gbɔlɛ wɔ hi muut du, hi a hɛbtzulya wɔ hi muutdu a be dɔŋgo. 
LUK.21.13	Hin bɔrɔ lab gii gi gaan gbɔnɔ an nɛ boo dɔgl be a dood muut du.
LUK.21.14	Mɛɛn nɛ kpoos du, bɔ kol gi tuun gi dor a hinyɔ gɔ nɛ dɔks zul nɛ hin hage. 
LUK.21.15	Gɔ gi anbɔ bé gaan dɔglɛ hi hinmɛɛki an dood wɔ hi gin lɔlhɛ̧ɛ̧nik sɛw hi ɗɛɛ an hi faanɛ hi wɛɛ hi matinnɛ dɔgl gɛ. 
LUK.21.16	Baa nɛ, hi nàà nɛ, hinda nɛ, yɛ̧ɛ̧dɛ nɛ, nɛsɛ nɛ wɔ, hi sa̧a̧m nɛ wɔ hɛw, hi loonɛ hi gaan dood naan du. Hi wɛɛ hi gbɔm zaadɛ a nɛ tees du. 
LUK.21.17	Dood sɛw hi hɛ̧ɛ̧ninlɔlɛ a be nuŋg dɔŋgo. 
LUK.21.18	Yɛrɛ susug nɛ gbun zulha taa wako. 
LUK.21.19	Nɛ dag za̧a̧tig nɛnɛ hi hinmɔŋk nɛ.
LUK.21.20	Gɔ nɛ gbɛn laaya kit wɔ hi gɔ̧ɔ̧k Urusalima, mɛɛnɛ a ha̧tirgo ɔ̧ɔ̧ sɛ̧ɛ̧bɔ. 
LUK.21.21	Gɔ gi anbɔ dood wɔ hi gi a Yahuduya nɔɔhi hi dɔɔ ga̧a̧ti; wɔ hi gi a Urusalima du be tuuhi. Wɛɛ dood wɔ hi gi a yɔ̧ɔ̧rɛ, bɔhi wɛɛ a waal gbɔɔl bɔ gedu. 
LUK.21.22	Ya̧a̧nɛ, ɔ̧tɔ gi gi ya̧a̧rhant ɔ̧tyɔ Bɛt gɔ gi wɛns dood hinha̧a̧lya̧ dɔɔrɔɔs gedu, bɔ lab gi an hinyɔ Bɛt ɗɛɛrwolɔ raa sɛw gi 
LUK.21.23	A ɔ̧tɔge ya̧a̧rhant gi gi a nɛɛd budaa wɔ hi nɛɛd wɔ hi gaak waat wa̧a̧l hi zulha. Yɔ anbɔ kosgumn gbɔɔl gi gi a hɛbt bɔ gedu, hi Bɛt nɔɔtigɔ a Israhilaya wɔ hi zulha. 
LUK.21.24	Hi gbɔmnihi daŋbɛsim lɔmti, hi wa̧a̧hi an luknɔyaadɛ a dɔ̧ɔ̧t zaadɛ hi teesdu sɛw, wɛɛ dood hɛbtya dɔɔm wɔ hi ɗa̧a̧ Urusalima dɔɔ du gi tuur an ɔ̧tya̧ gi da̧a̧.
LUK.21.25	Gɛrs hinmɛksingoya hí gi a ɔ̧t du, a sɛɛ du hi a sɛwaat du. A waal du, kosgumn gi giro. Dood hɛbtya wɔ hi gin hoobo anyɔ gɔ hi mɛɛ hinyɔ gɔ hi woo gɛ. Kol gi tuuhi a mɛmbal gbɔɔl namsɔ bɔ hi mɛmɗukil wɔ namsya̧ hi dɔŋgo. 
LUK.21.26	Dood hi wɔrko a hinyɔ hi ook an gɔ gi turs hɛbt hi dɔŋgo. Tɛŋk wɔ bɛtha sɛw hi bee. 
LUK.21.27	Gɔ ma anbɔ hi gbɛn Za̧a̧n Waa bɔ ma zaak gɔ a kuus ha hi tɛŋko hi gbɔlums gbɔɔlɛ. 
LUK.21.28	Hin wɔrɔ gɔ hi yɛɛl tuuruko, ɗukinɛ nɛ ɗuks zul nɛ ha, anyɔ za̧a̧tig nɛ sɛ̧ɛ̧bɔ.
LUK.21.29	Yeesu wɛɛ dɔgsihi ya̧a̧daanik za:
LUK.21.29	a seen yɔmntnɔɔ hi tɛ̧ɛ̧ wɔ sɛw. 
LUK.21.30	Gɔ nɛ gbɛn kpas wɔ hi bɛɛ baako, nɛ mɛɛ nɛ kpoos du a ga̧a̧k sɛ̧ɛ̧bɔ. 
LUK.21.31	Gbunɔ, gɔ nɛ gbɛn hin wɔrɔ hi tuuruko, nɛ mɛɛ a Bɛt wáátɔ sɛ̧ɛ̧bɔ. 
LUK.21.32	Be gisin raak rɔbo: hin wɔrɔ sɛw hi tuur kete, ɓɔr dood wɔ hi gi ɔ̧ti gi zul hi ɔɔ wɔrko. 
LUK.21.33	Bɛtha hi hɛbtdi hi talɔ, yɛrɛ dɔgl be taa talko.
LUK.21.34	Oon zul nɛ, bɔ hinnak yɛ̧ltɔnɔ hi bumwɔniki hi zul-zɛksig yɔ waal du gi wɛɛn kpoos nɛ ɓaatili, bɔ hinɔ gi dunɛ a ɔ̧tɔ ge. 
LUK.21.35	Ya̧a̧nɛ hinɔ gi zaak an zagri a dood wɔ hi waak a hɛbt fɛɛtigɔ ha hi zulha sɛw. 
LUK.21.36	Yɔ anbɔ, oonɛ, zɔ̧n Bɛt ɔ̧t nuŋg sɛw an nɛ dag tɛŋko an nɛ wirɔ a hin wɔrɔ gɔ hi tuur gedu sɛw, wɛɛ an nɛ er a Za̧a̧n Waa bɔ gi muutdu.
LUK.21.37	Gɔ ɔ̧t du Yeesu gi hingok a Bɛtluk ɗu. Gɔ rek gi yok a ga̧a̧t za yɔ gɔ hi el nuŋgɔ a Kɔ̧ɔ̧b Ga̧a̧ti hage. 
LUK.21.38	Wɛɛ gɔ bi̧i̧ltɔnɔ dood sɛw hi zaa a ge a Bɛtluk bɔ gedu hi gisig dɔglɔ kɛŋko.
LUK.22.1	Naab yɔ kokɔ gɔ taan hɛ̧ɛ̧t gɛ gɔ hi el a Paskayɔ sɛ̧ɛ̧b gɔ. 
LUK.22.2	Bɛtmaakwookya gbɔlɛ wɔ hi Bɛtmaakdɔkya wɔ hoobha̧a̧hi doodɛ. Hinɔ gii hi tɛk gbɔnɔ an hi gbɔm Yeesu a luur lɛlɛ.
LUK.22.3	Yɔ anbɔ, Saydanu zaa gul a Yahuda kpoos du, za̧a̧nyɔ nuŋgɔ a Iskaryudi yɔ gi nɛ Yeesu walɛsɛrɛ ɔ̧ɔ̧ koobl daa eer wɔ zaaɔ. 
LUK.22.4	Yahuda ɗundɔ rek watin hi Bɛtmaakwookya gbɔlɛ wɔ hi laya gbɔlɛ wɔ an gi gaahi Yeesu naan du. 
LUK.22.5	Wɔrɔ be hi dag hato, hi wɛɛ hi raa a hi gaage tusɛ. 
LUK.22.6	Yɔ Yahuda bɛɛ ta̧a̧ko, ɓɛɛ gbɔnɔ an gi rɛ̧ɛ̧ Yeesu gi gaahige naan du a yaatillɛlɛ.
LUK.22.7	Ɔ̧t yɔ kok gɔ taan hɛ̧ɛ̧t gedu gɛ gɔ hi gbɛɛtir tam wɔ du tuur gɔ. 
LUK.22.8	Yeesu yaa Piyɛr hi Yohana raa:
LUK.22.8	a rekin nɛ gɛmtsɛ Paska naab leesɛ an wɛ le.
LUK.22.9	Hi ɛrige:
LUK.22.9	a ha̧a̧mɔ an wi rek wi gɛms ay?
LUK.22.10	Gii ta̧a̧hi:
LUK.22.10	a gɔ nɛ rek nɛ gul a waal gbɔɔl bɔ gedu, nɛ dagtin hi wal za gi pɛɛk mɛmruuko, nɛ fɔg a raa yɔ gɔ gi gul gedu, 
LUK.22.11	nɛ ɛr za̧a̧n raatya bɔ: a Hingokya bɔ ɛrumɔ: a luk yɔ gɔ be le Paska naab lees du hi walɛsɛrɛ be gi ay? 
LUK.22.12	Gi zunsin luk buu gbɔɔl bɔ gi a wɛɛha yɔ hi gɛms hi wɔd bɛttɔnɔ, nɛ gɛmtsɛ lees bɔ gedu.
LUK.22.13	Wɔrɔ hi rekɔ hi zɛm hin sɛw anyɔ dɔksihi, hi gɛms Paska lees bɔ gɔ.
LUK.22.14	Yɔ ɔ̧tɔ tuurɔ Yeesu gi rek gi ɗɔɔt hi tɔmsɔya wɔ an hi lehinɛ, 
LUK.22.15	:
LUK.22.15	a gib nɛ ha̧a̧k hi tɛŋko an be le Paska naab lees yɛrɛ hi nɛɛ doosi an kuudu be ɔɔ ya̧a̧rha̧a̧ko. 
LUK.22.16	Ya̧a̧nɛ be gisin dɔko a be taa Paska naab lees za lek ma zaŋ, hinɔ gbɔnɔɔ lɛl gi gáa gi da̧a̧ a Bɛt wáát du kɛnɛ, ɓɔr be ɔɔ leko.
LUK.22.17	Yɔ loo dakwaa bɔ bumhob gi du, baan Bɛto, 
LUK.22.17	a loonɛ nɛ gɛ̧ɛ̧ nɛ tees du. 
LUK.22.18	Ya̧a̧nɛ be gisin raako: be taa bumhob za yɔ̧k zaŋ, gi tuur a Bɛt wáátɔ bɔ zaakɔ gedu.
LUK.22.19	Wɛɛ loo koko, baan Bɛto, ɓɛɛlɔ, gaahi, 
LUK.22.19	a yɛrɛ gi muul benɛ [yɔ gaay a nɛ dɔŋgo. Woon anbɔ an gɔ nɛ mɛksinbe.
LUK.22.20	Yɔ hi lehin gi da̧a̧, wɛɛ loo dakwaa bɔ bumhob gidu anbɔ be, gaahi 
LUK.22.20	a bumhob bɔ a dakwaa yɛrɛ gidu gi zuunik Bɛt ya̧a̧wɔk seg yɔ ɔks hi ga̧a̧m be yɔ gɔ hi gub a nɛ dɔŋgo. ] 
LUK.22.21	Yɛrɛ za̧a̧nyɔ gɔ gi rɛ̧ɛ̧be an gi gaa bee a dood naan du, naanɔ gi hi bee lɛlgbun a kokdak du. 
LUK.22.22	Za̧a̧n Waa bɔ gi wɔɔr ma an hinyɔ Bɛt mɔkɔ. Yɛrɛ ya̧a̧rhant gis za̧a̧nyɔ gɔ gi rɛ̧ɛ̧sig ya̧a̧.
LUK.22.23	Walɛsɛrɛ ɔ̧ɔ̧ wɔ hi wɛɛ hi yɛɛl ɛtingo hi teesdu an hi mɛɛ za̧a̧nyɔ gɔ gi woo hin bɔrɔ. 
LUK.22.24	Hinfaltingo mɛɛ a walɛsɛrɛ wɔ hi teesdu hɛw, an hi see za̧a̧nyɔ gi gbɔɔl gi daar zaadɛ wɔ sɛw. 
LUK.22.25	Yeesu dɔksihi:
LUK.22.25	a dood wɔ hi mɛɛ Bɛt gɛ waar ɛya̧ hi wɛɛk waar ɛ a hi zulha. Wɛɛ ɗɛntɛya̧ gbɔlɛ wɔ hi gi zulya̧, hi gihi elik a hi hinrɔbɛ wookyayɔ. 
LUK.22.26	Yɛrɛ hin wɔrɔ lab retin hi nɛɛ gɛ. Za̧a̧nyɔ gi gbɔɔl a nɛ tees du gi daarlɛlɛ, wɛɛg wans gi daar zaadɛ wɔ sɛw; wɛɛ za̧a̧nyɔ gi zulɛ a nɛ teesdu, wɛɛg dood zaadɛ woosyaya̧. 
LUK.22.27	Yɛrɛ bɔ gi gbɔɔl nɔ? Za̧a̧nyɔ gi hinlek gii ya, nɛ rɛ, za̧a̧nyɔ gi lees gaak gii ya? Nɛ za̧a̧nyɔ gi hinlek gii ma mi? Bɛrɔ, bee be gi nɛ teesdu an za̧a̧nyɔ gi lees gaako.
LUK.22.28	Nɛɛ gi dood wɔ nɛ waa hinmɔŋk hi bee a be ya̧a̧rhant du. 
LUK.22.29	Yɔ anbɔ, be gin gaak waar ums an Baa be yɔ gaab waar ums be. 
LUK.22.30	Nɛ lehinɛ, nɛ yɔ̧ a be dak du a be wáát du, nɛ wɛɛ nɛ ɗɔɔt a waar ums ɗɔɔtillɛl nɛ gbaas Israhilaya wɔ dɔ̧ɔ̧tya̧ koobl daa eer wɔ dɔglɛ.
LUK.22.31	Waar Yeesu raa Piyɛr :
LUK.22.31	a Simɔŋ, Simɔŋ! Saydanu ɛr tɛŋk a Bɛt ge, Bɛt gaag gbɔnɔ an gi namsin nɛ sɛw, gi gbalin an hi gbalik tot hi gɛ̧ɛ̧k rɔbɔ hi zulɔ. 
LUK.22.32	Yɛrɛ be zɔ̧bsum Bɛt zɔ̧bsɔ an bɔmɔ ɔɔ ɗɔbsugɔ. Wɛɛ mɔya, gɔ mɔ zɛmr kpoos mɔ mɔ wɛɛzɔ, wɛɛm mɔ ɓats yɛ̧ɛ̧ mɔ hii kpoosɛ.
LUK.22.33	Piyɛr wɛɛ 
LUK.22.33	a Waar i, be ta̧a̧ an be rek a luknɔ du, be wɛɛ be wɔr hɛw hi mɔya.
LUK.22.34	Yeesu wɛɛ 
LUK.22.34	a Piyɛr , be raasumɔ, an kɔba gi kek nɛɛko, mɔɔ mɔ faab gi dor dɔɔ taarɛ mɔ raa a mɔ mɛɛb gɛ.
LUK.22.35	Yeesu wɛɛ ɛr walɛsɛrɛ ɔ̧ɔ̧ wɔ:
LUK.22.35	a yɔ be yaanɛ tus gi taa ziba du gɛ, lees taa saa du gɛ, taal gi taa dɔɔ du gɛ, nɛ nɛ lɔɔ hinza ya?
LUK.22.35	Hii hi ta̧a̧:
LUK.22.35	a wi lɔɔ hinza gɛ.
LUK.22.36	Wɛɛ 
LUK.22.36	a yɛrɛ ɓɔryɔ, za̧a̧ni gin tus a ziba du, gi loo; za̧a̧ni gin lees a saa du, gi loo. Wɛɛ za̧a̧ni taan daŋbɛsim gɛ, gi zebr gbandilɔ gi zemnɔ. 
LUK.22.37	Ya̧a̧nɛ be gisin raako: a hinyɔ hi bi̧i̧ a Bɛt ɗɛɛrwol du a be zulha gi an gi da̧a̧da̧. Hi bi̧i̧ hinɔ: a hi ɓɛrige a dood ha̧a̧lɛ tees du. Yɛrɛ hinyɔ hi bi̧i̧ a be zulha rii an gi da̧a̧da̧ ma.
LUK.22.38	Walɛsɛrɛ ɔ̧ɔ̧ wɔ hi 
LUK.22.38	a Waar i, daŋbɛsim gɛrɛ eerɛ.
LUK.22.38	Gii ta̧a̧ a riiri.
LUK.22.39	Yeesu yɔ bɛɛ tuuko, rekɔ anyɔ rɔ̧ɔ̧s nɛ rékɔ a Kɔ̧ɔ̧b Ga̧a̧t ha. Walɛsɛrɛ ɔ̧ɔ̧ wɔ hi fɔge. 
LUK.22.40	Yɔ tuur a lɛlɔge, 
LUK.22.40	a zɔ̧n Bɛto an bɔnɛ mat a maatil du.
LUK.22.41	Kuudu wɛɛ rek hɛml kaasi, a bet gbalik du, yɔ tuur lɛlɔge zagl zɔ̧bɔ. 
LUK.22.42	Raa:
LUK.22.42	a Baa, gi ha̧a̧mɔ, hɛmlinmɔ dakwaa ya̧a̧rhantya yɛrɛ an bɔbe yɔ̧ hinɔ! Yɛrɛ taa anyɔ ha̧a̧ beya, gi anyɔ ha̧a̧ mɔya.
LUK.22.42	[ 
LUK.22.43	Wɛɛ Bɛtwalsɛr za midz bɛtha zaa ɓatsig muulɔ. 
LUK.22.44	Yɔ wɔrk gisig hurko, zɔ̧b Bɛt hi tɛŋko, lɛlsa̧a̧tigɔ wɔ hi wɛɛ an ga̧a̧mɛ hi zelik hɛbt di. ] 
LUK.22.45	Kuudu yɔ zɔ̧bz Bɛto, ɗunda zaa a walɛsɛrɛ ɔ̧ɔ̧ wɔ hi, zɛ̧hi hi yokyo, kpoosya̧ ɗɔb yɛ̧ltɔnɔ, ya̧a̧ɔ gii yoom gi wa̧a̧hi. 
LUK.22.46	Wɛɛ 
LUK.22.46	a nɛ yok nɔ, ɗundinɛ nɛ zɔ̧b Bɛto an bɔnɛ mat a maatil du.
LUK.22.47	Anyɔ gi ya̧a̧boosig te, dood saal hi tuurɔ. Wɛɛ za̧a̧n za bɔ nuŋgɔ a Yahuda yɔ gi walɛsɛrɛ koobl daa eer wɔ zaaɔ gi dork a saal wɔ hi muutdu, yɔ tuur Yeesu dɔŋdi an gi zɔŋg a ya̧a̧gbarɔ, 
LUK.22.48	Yeesu warige:
LUK.22.48	a Yahuda, mɔ rɛ̧ɛ̧k Za̧a̧n Waa bɔ gii mɔ zaa mɔ gig kɔtig gɛ ya?
LUK.22.49	Dood wɔ hi gi nɛ hi Yeesu hi gbɛ̄n hinyɔ gɔ gi tuurɔ hi ɛrige:
LUK.22.49	a Waar i, wi lɛmnihi daŋbɛsim ya?
LUK.22.50	Zaaya̧ gbun bɔ hɔ̧b daŋbɛsim hɛɛrin Bɛtmaakwookya gbɔɔl mɔɔt bɔ gbaarɔ tɔn bɔ naanrɔbo. 
LUK.22.51	Yeesu wɛɛ 
LUK.22.51	a ɔɔnɛ, erinɛ.
LUK.22.51	Re ki̧i̧ wal bɔ tɔnɔ, tɔnɔ bɔ fa̧a̧y lɛlɔge. 
LUK.22.52	Kuudu Yeesu raa Bɛtmaakwookya gbɔlɛ wɔ hi dood gbɔlɛ Bɛtluk-ookya wɔ, hi Yahuduya ɗɛntɛ wɔ hi zaa an hi wa̧a̧ge:
LUK.22.52	a yɔ nɛ zaan daŋbɛsim hi sɔɔl rɛ, be luur ha̧a̧l wɔd wɔɔlikya ya? 
LUK.22.53	Be waak hi nɛɛ a Bɛtluk du ɔ̧t nuŋg be! Wɛɛ nɛ wa̧a̧be gɛ. Yɛrɛ ɔ̧t nɛɛn rii hi lɛlwil tɛŋko.
LUK.22.54	Yɔ hi bɛɛ Yeesu wa̧a̧ko hi renig a Bɛtmaakwookya gbɔɔl mɔɔt bɔ gi raa du. Piyɛr gig fɔbzig kuudu hɛmltɔnɔ be. 
LUK.22.55	Hi sɔn laa a raa teesdu hi ɗɔɔt hi tɛɛko. Wɛɛ Piyɛr re ɗɔɔt hi teesdu be. 
LUK.22.56	Gbaarnɛɛ za yɔ gbɛnig gi ɗɔɔt a laa dɔŋdi, dōo lɔl gi muulɛ raa:
LUK.22.56	a wal yɛrɛ hɛw gi nɛ hi Yeesu ga.
LUK.22.57	Hɔnɛ Piyɛr yɔ lag anbɔ faa, raa:
LUK.22.57	a nisyɔ! Be mɛɛg gɛ.
LUK.22.58	Kuudu kaasi, doo za yɔ gbɛnig ɓɛ, 
LUK.22.58	a mɔ gi dood wɛrɛ zaaɔ ga!
LUK.22.58	Gii wɛɛ 
LUK.22.58	a ɛ̧-ɛ̧, walyɔ, be taa hi teesdu ro!
LUK.22.59	Yɔ am kaasi doo za dɔɔm gbɛnig ɓɛ raa:
LUK.22.59	a hi rɔbo, wal yɛrɛ gi nɛ hi wal bɔ hi wa̧a̧zig giya. Nɛ gi doo Galileya ma mi!
LUK.22.60	Piyɛr wɛɛ goo:
LUK.22.60	a walyɔ, be mɛɛ hinyɔ mɔ dɔk ma gɛ.
LUK.22.60	Ɓɔrbɔ yɔ gi ya̧a̧boosig te, kɔba kekɔ. 
LUK.22.61	Yeesu zɛmrɔ, see Piyɛr. Yɔ Piyɛr mɔk gi mɛɛ hinyɔ Waar Yeesu da raag nɛko:
LUK.22.61	a kɔba gɔ gi kekɔ, mɔɔ mɔ faab gi dor dɔɔ taarɛ, mɔ raa a mɔ mɛɛb gɛ,
LUK.22.62	Piyɛr tuu kaa ha̧a̧ltɔnɔ.
LUK.22.63	Dood wɔ hi wa̧a̧k nɛ Yeesu naan du hi gig kpɛ̧ɛ̧luko hi wɛɛ hi gig lɛko. 
LUK.22.64	Hi wɔb muutɔ hi gbandili, hi dɛŋge, hi ɛrige:
LUK.22.64	a bɔ ɗɛmɔ? Taamɔ!
LUK.22.65	Hi niig hi dɔgl zaadɛ kittɔnɔ.
LUK.22.66	Yɔ lɛl gaa, Bɛtmaakwookya gbɔlɛ wɔ hi Bɛtmaak-dɔkya wɔ hi gi Yahuduya ɗɛntɛ wɔ hi mɔksɔ hi kaŋg a dɔglya̧yɛ̧ɛ̧kya wɔ hi muutdu. 
LUK.22.67	Hi ɛrɔ:
LUK.22.67	a gid mɔ gi Masihu bɔ giya, dɔgsiwi.
LUK.22.67	Yeesu goo:
LUK.22.67	a an be dɔgsin si̧, yɔ nɛ ɗɔbs gɛ. 
LUK.22.68	Wɛɛ an be ɛrin hinɛ, yɔ nɛ ta̧a̧ gɛ. 
LUK.22.69	Yɛrɛ yɛɛl ɓɔryɔ, Za̧a̧n Waa bɔ gi ɗɔɔt a Bɛt tɛŋkya naanrɔbo.
LUK.22.70	Hi sɛw hi warige:
LUK.22.70	a yɛrɛ ma mɔ gi Bɛt waa ya?
LUK.22.70	Gii ta̧a̧hi:
LUK.22.70	a anyɔ nɛ raa: be gi giya.
LUK.22.71	Hi ɛr gɔ:
LUK.22.71	a yɛrɛ ha̧a̧wɛ segyaadɛ nɔ ma ɓɛ? Wɛ lag hinyɔ tuu gi ya̧a̧ du gɔrɔ be.
LUK.23.1	Dood wɔ hí mɔks a dɔglyɛ̧ɛ̧k luk bɔ gedu sɛw hi ɗukɔ hi kam Yeesu a Pilatu ge, 
LUK.23.2	yɔ hi tuurɔ hi yɛɛlig dɔgl gɛ̧ɛ̧niki:
LUK.23.2	a wi zɛ̧m wal yɛrɛ gi ɗunsig dood wɛ Yahuduya wɔ zulɛ an hi ɗunds gabsɛ. Wɛɛ gihi a̧a̧nuko a bɔ hi too toos a Kaysara Waar Romaya bɔ ge. Gi raak zulɔ a gii Masihu bɔ, gii Waar gbɔɔlɛ.
LUK.23.3	Waar Pilatu warig hin an yɛrɛ lɛ:
LUK.23.3	a mɔɔ gi Yahuduya wɔ waar ya̧ ya?
LUK.23.3	Gii ta̧a̧:
LUK.23.3	a anyɔ mɔ raa.
LUK.23.4	Pilatu wɛɛ raa Bɛtmaakwookya gbɔlɛ wɔ hi dood saal wɔ:
LUK.23.4	a bé zɛ̄m dɔgl a̧a̧b yɔ gɔ gi mat wal yɛrɛ gɛ.
LUK.23.5	Hi wɛɛ hi ɗuns ya̧a̧ya̧ lɛlgbunu:
LUK.23.5	a gi sɔmbik doodɛ hi hingokɔ bɔ a Yahuduya hɛbt du sɛw, yɛɛl a Galile wɛɛ zaa tuurin a hɛdi.
LUK.23.6	Yɔ Pilatu kɛm hi boo Galile dɔglɛ, warɔ
LUK.23.6	a wal yɛrɛ gi Galileya ya?
LUK.23.7	Yɔ bɛɛ lak a gi Hirudus hɛbt du, yaag a Hirudus ge; a ɔ̧tɔ ge be, Hirudus gi nɛ a Urusalima hɛw. 
LUK.23.8	Yɔ Hirudus bɛɛ Yeesu gbɛnko, dag hat gbɔɔltɔnɔ, gii da amntɔnɔ ha̧a̧g nɛ an gi gbɛn za̧a̧nɔ a hinyɔ hi book gi zulha dɔŋgɔ, gi mɔkig nɛ an gi gbɛnig gɛrs za hinmɛksingoya wookɔ. 
LUK.23.9	Wɛɛ ɛtig hin kittɔnɔ, Yeesu be ta̧a̧g nɛ hinza gbun mɔɔt gɛ.
LUK.23.10	Bɛtmaakwookya gbɔlɛ wɔ hi Bɛtmaakdɔkya wɔ hi gi di hi gig hingɛ̧ɛ̧nik hi tɛŋko. 
LUK.23.11	Hirudus hi laaya ɔ̧ɔ̧ wɔ hi wɛɛnig hintɔs, hi kpɛ̧ɛ̧lige, hi loo gbandil bɛti hi heksige hi wɛɛnig a Pilatu ge. 
LUK.23.12	A ɔ̧tɔ ge Pilatu hi Hirudus hi wɛɛtin saam gɔ. Doosɛ da boolumya̧ taaro.
LUK.23.13	Pilatu mɔks Bɛtmaakwookya gbɔlɛ wɔ, hi waar ɛ gbɔlɛ wɔ, hi doodɛ, 
LUK.23.14	a yɛrɛ nɛ kamsib wal yɛrɛ a gi ɗunsig dood zulɛ an hi ɗunds gabsɛ. Yɛrɛ be watig hin a nɛ muutdu, wɛɛ be zol hinyɔ nɛ gɛ̧ɛ̧nig gbun gɛ; 
LUK.23.15	Hirudus be, zōl hinza a̧a̧b gɛ be, ya̧a̧nɛ gi wɛnzig wɛɛge. Yɛrɛya, wal yɛrɛ gɔ̄ hinza a̧a̧b an gi rii wɔrk gɛ. 
LUK.23.16	Yɔ anbɔ, gɔ be bɛɛg lɛk hɛ be bisig gi reekɔ.
LUK.23.16	[ 
LUK.23.17	Hɔnɛ, gɔ gi nɛ an Pilatu gi tutsihi luknɔya za gbun a Paska naab-ɔ̧t nuŋg sɛw. ] 
LUK.23.18	Yɔ anbɔ dood wɔ hi ɓoolya̧a̧ lɛlgbun sɛw:
LUK.23.18	a gbɔm wal yɛrɛ, tutsiwi Barabas.
LUK.23.19	(Wal bɔ hi yaag nɛ a luknɔ du a gabs zaayɔ ɗund a waal gbɔɔl du a dood teesdu hi a zulgbɔŋk dɔŋgo. ) 
LUK.23.20	Anyɔ Pilatu ha̧a̧g an gi bis Yeesu , wɛɛ boosihi bisigɔ dɔgl ɓɛ. 
LUK.23.21	Yɔ wɔrɔ hi lag anbɔ hi wɛɛ hi ɓooya̧a̧:
LUK.23.21	a doomɔg a dɔ̧ɔ̧r ha! Doomɔg a dɔ̧ɔ̧r ha!
LUK.23.22	Pilatu wɛɛ ɛrihi dɔɔ taasimɛ:
LUK.23.22	a wal yɛrɛ gɔ nɔ hin-a̧a̧bɔ nɔ? Nɛ benɛ be zōl dɔgl-a̧a̧b a ge an gi rii wɔrk gɛ. Gɔ bé lɛge be bisigbisɔ.
LUK.23.23	Hɔnɛ hi wɛɛ hi ɓooya̧a̧ ha̧a̧ltɔnɔ hi raag an gi doog dɔ̧ɔ̧r ha. Yɔ ya̧a̧ya̧ ɓoolik bɔ daar 
LUK.23.24	Pilatu ta̧a̧ ma an gi woo hinyɔ dood hi gig ɛrk gɔ si̧. 
LUK.23.25	Pilatu bis za̧a̧nyɔ ɗunds nɛ gabs gi gbɔm nɛ zulɛ hi wɛɛ hi yaag nɛ luknɔ du, za̧a̧nyɔ hi ɛrig nɛ giya. Wɛɛ gɔs Yeesu hinyɔ ha̧a̧hi kpir, gaage doodɔ naan du an hi gbɔŋge.
LUK.23.26	Yɔ hi gi kaŋk Yeesu an hi doog dɔ̧ɔ̧r ha, doo za giro nuŋgɔ a Simɔŋ, fu̧u̧ a Kirɛnɛ. Re nɛ bako gi wɛɛzugo, hi wa̧a̧ge hi pɛɛsig dɔ̧ɔ̧r bɔ an gi fɔmn Yeesu kuudu. 
LUK.23.27	Dood saal kittɔnɔ hi fɔge, nɛɛd kittɔnɔ hi dɛmtig hɔŋya̧, hi gig kaako, hi gisig hekugo. 
LUK.23.28	Hɔnɛyɔ Yeesu gbɛn anbɔ zɛmr hiige 
LUK.23.28	a waat siŋdɛ Urusalimaya wɛ, bɔnɛ kaasibe, kaasin zul nɛ hi waat nɛ wɔ. 
LUK.23.29	Ya̧a̧nɛ ɔ̧t zaadɛ hi tuuruko, hi raa gedu: a hat gi a kirkilya wɔ hi, hi wɔ hi mɔɔ nɛ waa gɛ zaŋ hi, hi wɔ hi gaa nɛ waa wa̧a̧l gɛ zaŋ hi. 
LUK.23.30	Hi wɛɛ hi yɛɛl gol wɔ raaki: a ɛ̧bzin wi zulha! Hi yɛɛl gol waat wɔ raaki: a yaatinwi! 
LUK.23.31	Ya̧a̧nɛ hi gɔsig tɛ̧ɛ̧ sekt za̧a̧til bɔ hin wɔrɔ, nɔ gɔ gi turs tɛ̧ɛ̧ koot ɔnɛ?
LUK.23.32	Hi wa̧a̧ hinbɔbtin wookya eerɛ wɔ gɔ hi gbɔ̧hi hi Yeesu lɛlgbunu hi ka̧hi. 
LUK.23.33	Yɔ hi tuur a lɛlyɔ hi el nuŋgɔ a zullɛŋk lɛl ge, hi doo Yeesu gɔ a dɔ̧ɔ̧r ha hi hinbɔbtin wookya wɔ eerɛ; zaa gbunu a naanrɔbo, zaa bɔ be a naanyɛ̧li. 
LUK.23.34	Yeesu zɔ̧b Bɛto, raa
LUK.23.34	a Baaba, bitsumɔhi anyɔ hi mɛɛ hinyɔ hi wook gɛ.
LUK.23.34	Laaya wɔ hi loo gbandilɔ wɔ hi gɛ̧ɛ̧ hi len subudyɔ. 
LUK.23.35	Dood hi er hɔdi hi gig seeko; dood gbɔlɛ wɔ hi kpɛ̧ɛ̧lik Yeesu ha̧a̧ltɔnɔ hi dɔko:
LUK.23.35	a za̧a̧s nɛ dood zaadɛ be, yɛrɛ gi gi Masihu bɔ Bɛt herig giya, za̧a̧sig zulɔ ma!
LUK.23.36	Laaya wɔ hɛw hi gig kpɛ̧ɛ̧lik be. Hi sɔɔ hi gbuusig bumhob haatil a ya̧a̧gbarɔ. 
LUK.23.37	Hi 
LUK.23.37	a gid mɔ gi Yahuduya waar i be, za̧a̧sum zul mɔ ma!
LUK.23.38	Hi bi̧i̧ hinza a dɔ̧ɔ̧r ha a gi zullɛl ha an yɛrɛ lɛ: a ZA̧A̧N YƐRƐ GI YAHUDUYA WAAR YƆ. 
LUK.23.39	Hinbɔbtin wookya wɔ hi doohi a dɔ̧ɔ̧r ha hi giya zaa gbun niige:
LUK.23.39	a nɛ mɔɔ gi Masihu bɔ ma mi? Za̧a̧sum zul mɔ, wɛɛm mɔ za̧a̧s wii be!
LUK.23.40	Hɔnɛ naaza zaabɔ lag anbɔ za̧brig 
LUK.23.40	a nɛ hi gbaas mɔɔ dɔgl an gii ma be mi, hoobha̧a̧mɔ Bɛt gɛ ya? 
LUK.23.41	Wɛnɛ hi gbaasɛ dɔgl hi gbɔnɔ, wɛ dak hinha̧a̧lyɔ wɛ woo dɔɔrɔɔsɔ giya. Gii ɔnɛ wōō hinza a̧a̧b gɛ. Hin bɔrɔ mɔ dɔg bɛr gɛ.
LUK.23.42	Wɛɛ raa Yeesu :
LUK.23.42	a mɔkibe a ɔ̧tyɔ gɔ mɔ zaa a mɔ wáát du gedu.
LUK.23.43	Yeesu ta̧a̧ge:
LUK.23.43	a be raasum rɔbo, nɛɛko mɔ gi hi bee a Bɛt dɔŋdi a waabil hɛmnt lɛl du.
LUK.23.44	Yɔ ɔ̧t tuur lurk tee, lɛl wil a waal bɔ gedu sɛw, am tuur a naaba̧a̧n du. 
LUK.23.45	Ɔ̧t nimɔ, gbandil fɛɛt bɔ hi mal a Bɛtluk du taar tees du. 
LUK.23.46	Yeesu ɓooya̧a̧ ha̧a̧ltɔnɔ raa:
LUK.23.46	a Baaba, be wɛɛnik kol be a mɔ naan du.
LUK.23.46	Yɔ dɔg anbɔ wɔr gɔ. 
LUK.23.47	Yɔ laaya gbɔɔl Romaya bɔ gbɛn hinyɔ tuurɔ, baan Bɛto, raa:
LUK.23.47	a hi rɔbo, wal yɛrɛ gi nɛ doo rɔbo.
LUK.23.48	Wɛɛ dood saal wɔ hi mɔks nɛ an hi see hinyɔ gi daako, yɔ hi gbɛn hinyɔ tuurɔ, hi ɓɛdɔ hi wɛɛ hi lɛlɛ hi dɛmtig hɔŋya̧ nɔɔha. 
LUK.23.49	Dood zaadɛ kit wɔ hi mɛɛ Yeesu hi nɛɛd wɔ hi fɔbzig nɛ a da Galile hi er a lakyɔ̧ɔ̧rɛ hi seek hinyɔ gi daako.
LUK.23.50	Doo za giro nuŋgɔ a Yusufu, fu̧u̧z a Yahuduya waal za gbɔɔl bɔ nuŋgɔ a Arimate gedu, gi Yahuduya dood gbɔlɛ dɔglyɛ̧ɛ̧kya wɔ zaaya̧ gbunyɔ. 
LUK.23.51	Gi ook ɔnɛ Bɛt wáátɔ yɔ gɔ gi zaa giya, ɔ̄ks nɛ hinɔ a dɔglyɛ̧ɛ̧kya zaadɛ wɔ mɔkilya̧ hi hinya̧ yɔ hi woo gedu gɛ. 
LUK.23.52	Rek a Waar Pilatu ge, ɛrig Yeesu muulɔ bɔ gi a dɔ̧ɔ̧r ha. Yɔ Pilatu gaag gbɔnɔ, rekɔ,
LUK.23.53	da sis Yeesu muulɔ bɔ a dɔ̧ɔ̧r ha wɔbtinge hi̧i̧lɛ, kam i̧i̧ge a loor yɔ su̧u̧ a hɛɛl du gedu, a lɛlyɔ hí ı̧̄ı̧̄dir nɛ za̧a̧n za ge ket gɛ. 
LUK.23.54	Hinɔ daa a lees gɛmsig ɔ̧ti, holum-ɔ̧t bɔ sɛ̧ɛ̧b nɛ be. 
LUK.23.55	Nɛɛd wɔ hi fu̧u̧z nɛ hi Yeesu a Galile hi fɔb Yusufu, hi gbɛn loor bɔ lɛlɔ hi Yeesu wɔrkɔ bɔ gbaakɔ bɔ hi gbaag a loor bɔ gedu. 
LUK.23.56	Yɔ nɛɛd wɔ hi wɛɛ raa du hi gɛms kurum ki̧i̧lhɛmntya hi kurum sɔɔki. Kuudu yɔ holum-ɔ̧t tuurɔ hi hol gɔ anyɔ Bɛtmaak 
LUK.24.1	A dimaas ɔ̧t biitir bɔ gedu nɛɛd wɔ hi tuu hi rek a Yeesu loor lɛl bɔ ge bi̧i̧ltɔnɔ. Hi kam kurum ki̧i̧l-hɛmntya wɔ hi gɛms nɛko. 
LUK.24.2	Yɔ hi tuurɔ hi zɛm loorbet bɔ kibl bɛrko. 
LUK.24.3	Hi gulɔ hí zɛ̄m Waar Yeesu wɔrkɔ bɔ gɛ. 
LUK.24.4	Yɔ hinɔ yɔɔhi, yaala walɛ eerɛ hi midsihi, hi gbandil buudɛ gaatɛ fɛr a muulɛ. 
LUK.24.5	Yɔ hi gbɛn walɛ wɔ hoob gi ha̧a̧hi, hi tiis muutya̧ hɛbtdi. Walɛ wɔ hi warihi:
LUK.24.5	a nɛ ɓɛɛk za̧a̧nyɔ gi za̧a̧til a wɔrkɛ tees du nɔ? Taa nɛ dihɛ zaŋ, yɛrɛ rɛml ɗuukɔ. 
LUK.24.6	Mɔkin nɛ mɛɛ hinyɔ da dɔksinɛ, yɔ da gi nɛ a Galile: 
LUK.24.7	a gi an Za̧a̧n Waa bɔ gi gaay ma a dood hinha̧a̧lya naan du, hi dooge a dɔ̧ɔ̧r ha gi wɔrɔ, gi wɛɛ gi rɛml gi ɗukɔ a ɔ̧t taasimɛ.
LUK.24.8	Nɛɛd wɔ hi wɛɛ hi mɔk hi mɛks hinyɔ Yeesu da dɔksihi nɛko. 
LUK.24.9	Yɔ hi ɔɔ loor bɔ, hi wɛɛ hi dɔks Yeesu walɛsɛrɛ ɔ̧ɔ̧ koobl daa gbun wɔ hi dood zaadɛ hin wɔrɔ sɛw. 
LUK.24.10	Nɛɛd wɔ hi fɔks Yeesu walɛsɛrɛ ɔ̧ɔ̧ wɔ hin wɔrɔ nuŋgya̧ gɛrɛ: Mariyama yɔ fu̧u̧ a Magdala, hi Yowana, hi Yakuba nɔɔtɔ Mariyama, hi nɛɛd zaadɛ wɔ hi gi nɛ hi hiya. 
LUK.24.11	Yeesu walɛsɛrɛ ɔ̧ɔ̧ wɔ be hi see dɔgl wɔrɔ hi fɔksihi an hinyorkyɔ, hi ɗɔ̄bs nɛɛd wɔ dɔglya̧ gɛ.
LUK.24.12	Hɔnɛyɔ anbɔ Piyɛr ɗundɔ nɔɔ rek a loorlɛl bɔ ge. Yɔ tuurɔ, hu̧u̧r sèè loor bɔ, gbɛn hi̧i̧l wɔ hii loor du kpɔd, wɛɛ wɛɛ gi lɛlɛ. Hin wɔrɔ sɛw kɔmsig gɛrsɛ.
LUK.24.13	A ɔ̧tɔge anbɔ yɔ walɛsɛrɛ wɔ eer hi rék a raa za bɔ nuŋgɔ a Emayus ge, hɛmlikɔ hi Urusalima gi kilomɛɛtre koobl daa gbunu, 
LUK.24.14	hi watingo hinyɔ daa a Yeesu zulha sɛw. 
LUK.24.15	Yɔ hi bookya̧a̧ hi watingo hin anbɔ lɛlgbunu, Yeesu hi zulɔ sɛ̧ɛ̧bɔ, retin hi hiya. 
LUK.24.16	Hi gbɛnige, wɛɛ hi mɛɛg gɛ, lɔlya̧ ruhirub gi muulɛ. 
LUK.24.17	Yeesu warihi:
LUK.24.17	a nɛ ɛmb nɛ boozig nɔ a gbɔnɔ du hɛ nɔ?
LUK.24.17	Wɔrɔ hi er hi mimto. 
LUK.24.18	Zaaya̧ gbun bɔ nuŋgɔ a Kiliyopas ta̧a̧ warige:
LUK.24.18	a rɔ̀bɛ wɔ hi zaa a Urusalima sɛw hi mɛɛ hinyɔ daa hɔ lelbɔ, mɔɔ mɔ gbunu, mɔ mɛɛ gɛ ya?
LUK.24.19	Wɛɛ ɛrihi:
LUK.24.19	a nɔ nɛ daa?
LUK.24.19	Hi wɛɛ hi googe:
LUK.24.19	a hinyɔ daa a Yeesu Nazarɛdya bɔ gi zulha, za̧a̧nyɔ gi nɛ Bɛtya̧a̧kɛŋkya, woosɔ wɔ woo hi dɔglɔ wɔ boo hi gin tɛŋk gbɔɔltɔnɔ a Bɛt muut du hi dood sɛw. 
LUK.24.20	Wɛɛ Bɛtmaakwookya wi gbɔlɛ wɔ hi waar ɛ wi wɔ hi wa̧a̧ge, hi gaag dood gbɔlɛ naan du an hi yɛ̧ɛ̧ dɔglɔ hi gbɔŋge, hi doog a dɔ̧ɔ̧r ha. 
LUK.24.21	Winɛ wi ook nɛ a gii gi tuus Israhilaya wɔ zulya̧ aakil du. Hɔɔ, nɛɛko anyɔ ginɛ anbɔ sɛw, ɔ̧t taasum yɔ hin wɔrɔ hi daa du gii bɔ.
LUK.24.22	Wɛɛ ɓɛ nɛɛd zaadɛ a wi teesdu hi wɛɛsiw gɛrsɛ. Hi rek loorlɛlɛ a bi̧i̧l ɗɔbt du. 
LUK.24.23	Yɔ hi rekɔ hi rɛŋks Yeesu wɔrkɔ bɔ rɛŋksɔ, hi wɛɛz hi dɔg a be gbɛn Bɛtwalɛ-sɛrɛ ɔ̧ɔ̧ hi midsib hɛw hi raasib a gi za̧a̧tilyɔ. 
LUK.24.24	Dood zaadɛ wɔ hi gi hi wii hɛw hi rek a loorlɛl bɔ ge hi zɛm hin daa anyɔ nɛɛd wɔ hi 
LUK.24.25	Yeesu 
LUK.24.25	a hey! Nɛɛ dood wɔ nɛ taan zulɛ, nɛ wɛɛ nɛ gin kpoos ɓaatili nɛ ta̧a̧ ɗɔbsig hinyɔ Bɛtya̧a̧kɛŋkya hi dɔg sɛw gɛ! 
LUK.24.26	Taa nɛ an Masihu gi ha̧a̧ya̧a̧r a hin wɔrɔ gedu sɛw an kuudu gi gul a gi gbɔlums du ya?
LUK.24.27	Yɔ anbɔ, Yeesu wadsihi hinyɔ hi bi̧i̧ a gi zulha a Bɛt ɗɛɛrwol du sɛw, yɛɛl a Muusa ɗɛɛrwol du, wɛɛ tuur a Bɛtya̧a̧kɛŋkya wɔ ɗɛɛrwolya̧ wɔ hi bi̧i̧ sɛw gedu. 
LUK.24.28	Yɔ hi sɛ̧ɛ̧b a raaya̧di a lɛlyɔ hi rek nɛ ge, gɔ an gɔ gi taalɔ. 
LUK.24.29	Hi wɛɛ hi zɔ̧ge hi ya̧a̧hɛmnti a kɔmmɔ hi wiya, ɔ̧t leegɔ, yɛms gi bulk be. Yeesu ta̧a̧ ya̧a̧ya̧ gulɔ, kɔm hi hiya an gi lehinɛ.
LUK.24.30	Yɔ gi yɛɛlik hinlek hi hiya, loo koko, baan Bɛto, ɓɛɛdɔ gɛ̧ɛ̧sihi. 
LUK.24.31	Yɔ anbɔ lɔlya̧ kpɛ̧ɛ̧rɔ hi wɛɛ hi mɛɛg gɔ ma ɓɔrɔ. Wɛɛ waglɛl a hi lɔlgbar tɛgrɛg. 
LUK.24.32	Hi wɛɛ hi watinu:
LUK.24.32	a yɔ gi wɛ ya̧a̧book a gbɔnɔ du gi wɛɛ gi gisɛ Bɛt ɗɛɛrwolɔ dɔgl wadugo, kpoos wɛ ɗuk hi hat gɛ ya?
LUK.24.33	Hi ɗund ɓɔrbɔ hi wɛɛ hi wɛɛ a Urusalima, hi zɛm Yeesu walɛsɛrɛ ɔ̧ɔ̧ koobl daa gbun wɔ hi dood zaadɛ wɔ hi gi hi hiya hi mɔksɔ; 
LUK.24.34	zaadɛ wɔ hi 
LUK.24.34	a hi rɔbo, Waar Yeesu rɛml ɗundɔ. Zuns Simɔŋ muutɔ.
LUK.24.35	Eerɛ wɔ be hi fɔ̀k hinyɔ tursihi a gbɔnɔ du hi Yeesu mɛksigɔ bɔ hi mɛksige yɔ gi ɓɛɛdik koko an gi gɛ̧ɛ̧sihi. 
LUK.24.36	Yɔ walɛsɛrɛ ɔ̧ɔ̧ wɔ hi dɔgl bɔrɔ booko, Yeesu hi zulɔ mid er hi teesdu 
LUK.24.36	a an boolum gi gi hi nɛya!
LUK.24.37	Hɔnɛyɔ anbɔ kol tuuhi, hoob wɛɛ ha̧a̧hi, hi rum a hi gbɛnik loorɛyɔ. 
LUK.24.38	Yeesu wɛɛ warihi:
LUK.24.38	a zul nɛ dɔɔsin saasa nɔ? Nɔ nɛ faakhin nɛ kpoos du? 
LUK.24.39	Seen naan be hi dɔɔ be wɔ. Bee ma yɔ. Ki̧i̧nbe nɛ see. Loorɛ taan yɔ̧kti, taan lɛŋko anyɔ nɛ gbɛn be ginɔ.
LUK.24.40	Yɔ raa anbɔ, zunsihi naanɔ wɔ hi dɔɔɔ wɔ. 
LUK.24.41	Hɔnɛ an gɔ hi ɗɔbsɔ, hi dag hat daarinhi lɛl be, hi ɗɛɛ gɛ; hin wɛɛ wɛɛsihi gɛrs yɛ̧ltɔnɔ be. Yɔ anbɔ, Yeesu warihi:
LUK.24.41	a nɛ gin lees hɛdi ya?
LUK.24.42	Hi loo dut nɔɔmiki hi gaage. 
LUK.24.43	Gii wɛɛ loo tɔb a hi lɔlgbarɔ. 
LUK.24.44	Kuudu wɛɛ 
LUK.24.44	a hinyɔ be da be raasin nɛ gɛrɛ, yɔ be da be gi hi nɛya: gi nɛ an hinyɔ hi bi̧i̧ a Muusa maakdɔgl du hi a Bɛtya̧a̧kɛŋkya wɔ hi ɗɛɛrwol du a be zulha hi a Zaabura du sɛw gi 
LUK.24.45	Yɔ anbɔ wɛɛ kpɛ̧rsihi zulya̧ an hi kɛm hinyɔ hi bi̧i̧ a Bɛt ɗɛɛrwol du. 
LUK.24.46	Wɛɛ 
LUK.24.46	a hi bi̧i̧ an yɛrɛ lɛ: a Masihu gi ha̧a̧ya̧a̧rɛ, gi wɔrɔ, gi wɛɛ gi rɛml gi ɗund ɔ̧t taasimɛ a wɔrkɛ tees du. 
LUK.24.47	Gi an hi dɔks dood hɛbtdi sɛw kpoos zɛmriki hi hinha̧a̧l bisig dɔgl hi Bɛt dɔgl a gi nuŋg du, gi yɛɛl a Urusalima. 
LUK.24.48	Nɛɛ gi hin wɔrɔ segyaadɛya̧. 
LUK.24.49	Yɛrɛ be gisin yaazig hinyɔ Baa be raa nɛ a bé gaazɔ; yɛrɛ nɛya, kɔmbin a waal bɔrɔ gedu gi tuur an tɛŋkyɔ gi wɛɛha a bɛtha gi siz nɛ muulɛ.
LUK.24.50	Yeesu tuun walɛsɛrɛ ɔ̧ɔ̧ wɔ a waal gbɔɔl bɔ gedu renihi a Betani gbaŋgi. Yɔ hi tuur lɛlɔge pɛɛ naanɛ rɔbsihi. 
LUK.24.51	Yɔ gihi rɔbsig anbɔ hɛɛtin gɔ hi hiya, ɗund dɔɔ a bɛtha. 
LUK.24.52	Walɛsɛrɛ ɔ̧ɔ̧ wɔ hi zagl di hi ɗɔbsige, hi wɛɛ a Urusalima hi hat gbɔɔltɔnɔ. 
LUK.24.53	Gɔ ma anbɔ hi waak rek a Bɛtluk du ɔ̧t nuŋg sɛw hi baanik Bɛto. Anbɔ.
JHN.1.1	Anyɔ Bɛt gɔ gi kim nɛ waalɛ, Dɔgl bɔ ginɛ gi ma doosɛ. Dɔgl bɔ gi hi Bɛto, Dɔglɔ gii Bɛto. 
JHN.1.2	Dɔgl bɔ gi nɛ gi ma hi Bɛto a waalyɛɛliki. 
JHN.1.3	Bɛt gɔn hin sɛw hi Dɔgl bɔ giya; hinza taa gi wooy hi Dɔgl bɔ gɛ gɛ. 
JHN.1.4	Za̧a̧tig bɔ fu̧u̧ nɛ a Dɔgl bɔ gedu, Za̧a̧tigɔ gii gaa dood lɛlgaalɛ. 
JHN.1.5	Lɛlgaal bɔ gi gaak a lɛlwil du, wɛɛ lɛlwil bɔ nimsig gɛ be.
JHN.1.6	Doo za giro, nuŋgɔ a Yohana, Bɛt yaazig 
JHN.1.7	an segya an gi boo lɛlgaal bɔ dɔglɔ. Zaa an dood sɛw hi ɗɔbs Dɔgl bɔ a gi dɔŋgo. 
JHN.1.8	Gii hi zulɔ taa lɛlgaal bɔ, gi segya yɔ zaa an gi boo lɛlgaal bɔ dɔglɔ giya. 
JHN.1.9	Lɛlgaal rɔb mɔɔt yɔ gi gaasig dood sɛw gii gi zaak nɛ a waal du.
JHN.1.10	Dɔgl bɔ da gi nɛ gi ma a waal du. Bɛt kimn waal bɔ hi Dɔgl bɔ giya; yɔ anbɔ dood waal du hi mɛɛg gɛ hɛw. 
JHN.1.11	Dɔgl bɔ zaa a gi waal du a doodɔ hi, wɛɛ doodɔ wɔ hi ta̧a̧g gɛ. 
JHN.1.12	Yɛrɛ, dood zaadɛ wɔ hi dagig sɛw, wɔ hi ɗɔbsige, gaahi tɛŋko an hi wɛɛ Bɛt waato. 
JHN.1.13	Hí wɛ̄ɛ̄ Bɛt waatɔ an doo yɔ hɛbtdi ha̧a̧g gɛ, zaabe, anyɔ gɔ hi wɛɛsig baa waal du waaɔ gɛ. Bɛt gii mɔɔhi hi zulɔ, gii wɛɛ baaya̧.
JHN.1.14	Dɔgl bɔ wɛɛ doo, waa wɛ teesdu, rɔbo hi rɔbgɔki tɔɔ gi kpoos du. Wɛ gbɛn gbɔlumsɔ, gbɔlums yɔ Bɛt waaɔ gbunsum yɔ dag a Baatɔ ge giya. 
JHN.1.15	Yohana boo dɔglɔ gii gi ɓooya̧a̧ gi raa:
JHN.1.15	a nɛ be boo nɛ za̧a̧nɔ dɔglɔ gii, be raa nɛ a Za̧a̧nyɔ gi zaak be kuudu daarinbe gbɔlums daarinu; yɔ be taa nɛ gɛ, ɔnɛ da gi nɛ gi ma.
JHN.1.16	Wɛɛ sɛw wɛ dag gɛmsilɔ bɔ rɔɔsɔ wɛnɛ daarlɛl gbɔɔltɔnɔ. 
JHN.1.17	Bɛt gaazɛ maakdɔgl a Muusa ge; rɔbtig hi rɔbo hi fu̧u̧z a Yeesu Kristu ge be. 
JHN.1.18	Doo za gbɛndir Bɛt gɛ nɛ zaŋ. Waa gbunsum bɔ gi Bɛto, gi waak a Baa dɔŋdi zaa raasɛ Bɛt bɔ za̧a̧nɔ dɔglɔ an wɛ mɛɛge.
JHN.1.19	Yohana dɔglɔ bɔ boo gɛrɛ. Yɔ Yahuduya wɔ hi yàà Bɛtmaakwookya wɔ hi Lewiya wɔ hi fu̧u̧z a Urusalima hi zaa hi war Yohana
JHN.1.19	a mɔɔ bɔ?
JHN.1.20	Gii be fāā gɛ, ta̧a̧ hi muut du:
JHN.1.20	a be taa Masihu bɔ.
JHN.1.21	Hi wɛɛ hi warige
JHN.1.21	a nɛ mɔɔ bɔ? Mɔɔ gi Eliya ya?
JHN.1.21	Yohana goo
JHN.1.21	a ɛ̧-ɛ̧!
JHN.1.21	Gii gɛ.
JHN.1.21	A mɔɔ gi Bɛtya̧a̧kɛŋkya bɔ wɛ oog ya?
JHN.1.21	Yohana wɛɛ goo
JHN.1.21	a ɛ̧-ɛ̧!
JHN.1.21	Gii gɛ. 
JHN.1.22	Hi wɛɛ hi warige
JHN.1.22	a nɛ mɔɔ bɔ ɔnɛ ma nɔ? An wi mɛɛ hinyɔ gɔ wi re wi raas dood wɔ hi yaaziwi, mɔ raa zul mɔ a mɔɔ bɔ?
JHN.1.23	Dɔg ma gɔ a beya, anyɔ Bɛtya̧a̧kɛŋkya bɔ Esaya 
JHN.1.23	bee gi za̧a̧nza yɔ gi ya̧a̧ɓoolik a hɛtdɔŋdu: a gɛbtsin Waar Bɛt gbɔnɔ gi er bɛttɔnɔ.
JHN.1.24	Dood wɔ hi yaazihi nɛko hi fu̧u̧z a Farisaya wɔ hi teesdu 
JHN.1.25	hi warige hi 
JHN.1.25	a nɛ à mɔ taa Masihu bɔ gii gɛ, mɔ taa Eliya gii gɛ, mɔ taa Bɛtya̧a̧kɛŋkya bɔ gii gɛ be, mɔ hotingo dood hi Bɛtmɛm bɔ ɔnɛ nɔ?
JHN.1.26	Yohana goohi
JHN.1.26	a beya, be hotingo dood hi Bɛtmɛm hi mɛm tɔs. Yɛrɛ doo za giro a nɛ teesɗu, nɛ mɛɛg gɛ, gi zaak be kuudu; 
JHN.1.27	bé tūūr doo rɔb a gi muutdu an be hu̧u̧r be pid taal ba̧a̧nɔ gɛ.
JHN.1.28	Dɔgl yɛrɛ daa a Betani, a Urdum zɛ̧ɛ̧rnɔ kasiŋ za, a lɛlyɔ Yohana gi hotingo dood hi Bɛtmɛm ge.
JHN.1.29	Yoosugɔ Yohana gbɛn Yeesu gi zaak a ge, raa
JHN.1.29	a Bɛt Tamwaa bɔ gi ha̧sig hinha̧a̧l a waal du gɛrɛ! 
JHN.1.30	Be boo dɔglɔ gii be raa a doo za gi zaak be kuudu, gbɔlumsɔ daaribdaarɔ. Yɔ be taa nɛ gɛ, ɔnɛ da gi nɛ gi ma. 
JHN.1.31	Bee bé mɛ̄ɛ̄ nɛ za̧a̧nɔ gɛ, yɛrɛ be zaa dood hotingo hi Bɛtmɛmɛ an be zuns Israhilaya wɔ hi mɛɛge.
JHN.1.32	Yohana wɛɛ boo dɔglɔ raa
JHN.1.32	a be gbɛn Bɛt Mɔkilɔ siz bɛtha an gutu buu, ɗɔɔt a zaan bɔ gi muulɛ. 
JHN.1.33	Bee be mɛɛg nɛ gɛ, gɛ Bɛt yɔ yaazib an be hotin dood hi Bɛtmɛm hi mɛmɛ raasibe a Za̧a̧nyɔ gɔ mɔ gbɛn Mɔkil be gi siz gi ɗɔɔt gi muulɛ, Za̧a̧nɔ gii gi hotin dood Bɛtmɛmɛ hi Mɔkil be. 
JHN.1.34	Be gbɛn hinɔ giya be 
JHN.1.35	Hɔnɛ yoosugɔ ma Yohana gi erk gɔ a lɛl bɔ ge hi walɛsɛrɛ ɔ̧ɔ̧ eerɛ. 
JHN.1.36	Yɔ Yohana gbɛn Yeesu gi daako, raa
JHN.1.36	a Bɛt Tamwaa bɔ gɛrɛ.
JHN.1.37	Walɛsɛrɛ wɔ eer hi bɛɛ lako hi fɔ Yeesu. 
JHN.1.38	Yɔ Yeesu zɛmr gi gbɛnihi hi gig fɔko warihi
JHN.1.38	a nɛ ɓɛɛk nɔ?
JHN.1.38	Hi warige:
JHN.1.38	a Rabi,
JHN.1.38	raakɔ a Hingokya ,
JHN.1.38	mɔ gi waak ay?
JHN.1.39	Gii wɛɛ 
JHN.1.39	a zaan nɛ see lɛlyɔ be waako.
JHN.1.39	Hi rekɔ hi see lɛlyɔ gi waako; hi ɗɔɔt hi naa hi gii nɛɛk bɔ. Yɔ anbɔ ɔ̧t gi isba̧a̧n du. 
JHN.1.40	Zaaɔ gbun yɔ kɛm Yohana ya̧a̧boonɔ bɔ gi fɔ Yeesu , nuŋgɔ a Andrɛ, Simɔŋ Piyɛr hindaɔ giya. 
JHN.1.41	Gii yɛɛl gi zɛm yɛ̧ɛ̧tɔ Simɔŋ; yɔ zɛŋg 
JHN.1.41	a wi zɛm Masihu bɔ zɛmɔ,
JHN.1.41	raakɔ a Kristu. 
JHN.1.42	Kamzig Yeesu ge; yɔ Yeesu gbɛnig 
JHN.1.42	a mɔɔ gi Simɔŋ, Yohana waawalɔ, yɛrɛ hi elimɔ a Kefas,
JHN.1.42	elkɔ a Piyɛr.
JHN.1.43	Yoosugɔ yɔ Yeesu ha̧a̧g rek a Galile, zɛm Filib 
JHN.1.43	a fɔbzibe.
JHN.1.44	Filib fu̧u̧z a waal gbɔɔl bɔ Baytizaada gedu a Andrɛ hi Piyɛr lɛldu. 
JHN.1.45	Dagtin hi Nataniyɛl 
JHN.1.45	a wi zɛm Yusufu waawal Yeesu Nazarɛdya bɔ, Za̧a̧nyɔ Muusa bi̧i̧ dɔglɔ a Bɛtmaak ɗɛɛrwol du; Bɛtya̧a̧kɛŋkya wɔ hi boo nɛ dɔglɔ hɛw.
JHN.1.46	Nataniyɛl warige:
JHN.1.46	a hinza rɔb ɗɛɛ an gi fu̧u̧z a Nazarɛd ya?
JHN.1.46	Filib googe
JHN.1.46	a nɛ zaam mɔ see.
JHN.1.47	Yɔ Yeesu gbɛn Nataniyɛl gi zaak ge, raa:
JHN.1.47	a hɔnɛ Israhilaya rɔb gɛrɛ, taan mɛlɛ.
JHN.1.48	Nataniyɛl warige
JHN.1.48	a mɔ mɛɛb ay?
JHN.1.48	Gii googe
JHN.1.48	a yɔ mɔ gi a yɔmntnɔ bɔ dɔŋgɔ du, yɔ Filib gɔ gi elumɔ, be gbɛnumɔ.
JHN.1.49	Nataniyɛl ta̧a̧ 
JHN.1.49	a Hingokya , mɔɔ gi Bɛt waa, mɔɔ gi Israhilaya Waar i.
JHN.1.50	Yeesu ta̧a̧ 
JHN.1.50	a yɔ be raa a be gbɛnum a yɔmnt dɔŋdu gii mɔ ɗɔbs ya? Mɔ́ gbɛn hin zaadɛ gɛrsya gbɔlɛ hi daar yɛrɛ hɛw.
JHN.1.51	Be raasin hi rɔbo,
JHN.1.51	nɛ gbɛn bɛtha gi kpɛ̧ɛ̧rɔ, Bɛt walɛsɛrɛ ɔ̧ɔ̧ hi karko hi wɛɛ hi sizig a Za̧a̧n Waa bɔ gi muulɛ a hɛbtdi.
JHN.2.1	Yɛms yɔ tal eerɛ lottins gi a Kana a Galile. Yeesu nɔɔtɔ re gi lɛlɔge be. 
JHN.2.2	Hi el Yeesu hi walɛsɛrɛ ɔ̧ɔ̧ wɔ hi rek a lottins lɛl bɔ ge be. 
JHN.2.3	Dood wɔ hi lekhinɛ hi yɔ̧k bumhob be. Yɔ bumhob bɔ da̧a̧, Yeesu nɔɔtɔ 
JHN.2.3	a hi taan bumɛ, bum hob bɔ da̧a̧da̧.
JHN.2.4	Yeesu ta̧a̧ge
JHN.2.4	a naadyɔ, dɔgl mɔ nɔ du hi beya? Ɔ̧t be riidir gɛ.
JHN.2.5	Nɔɔtɔ re raa
JHN.2.5	woosya wɔ a hinyɔ Yeesu gɔ gi raan sɛw woon hinɔ.
JHN.2.6	Hɔnɛ Yahuduya maakdɔn gbɔlɛ wɔ hi wɔmn bet hi gi di nɔɔn-gbun be, maakdɔn wɔ Yahuduya wɔ gɔ hi hotingo mɛm du an ɓi̧i̧limya̧ gi da̧a̧. Dɔn wɔ sɛw buuya̧ yɔ loo an liitre yɔ̧ɔ̧lɔ nɔɔnɛ. 
JHN.2.7	Yɔ anbɔ Yeesu ɗun raa
JHN.2.7	woosya wɔ a hı̧̀ı̧̀sin dɔn wɛrɛ hi mɛmɛ.
JHN.2.7	Wɔrɔ hi hı̧̀ı̧̀sil dɔn gbɔlɛ wɔ hi mɛm rasras. 
JHN.2.8	Wɛɛ 
JHN.2.8	a kɔn mɛm bɔ nɛ kams lottinsnaab zulya bɔ gi yɔ̧.
JHN.2.9	Hi kɔ̀bɔ̀ hi kamsige. Yɔ naabzulya bɔ dag mɛm bɔ hi zɛmr gi wɛɛ bumhobo, mɛ̄ɛ̄ lɛlɔ fu̧u̧z du gɛ. Woosya wɔ hi kɔbz nɛ mɛm bɔ ya̧nɛ hi mɛɛmɛ. Lottins naabzulya bɔ el wal nislookya bɔ 
JHN.2.10	a dood sɛw, gɔ hi kamz nɛ bumhob rɔb yɔ hɛ̧ɛ̧m gii hi gaa dood doosi; gɔ hi yɔ̧ riihi, kuudu wɛɛ kamz ma yɔ hɛ̧ɛ̧m kaasi. Yɛrɛ mɔɔ mɔ gbaa bum yɔ hɛ̧ɛ̧m gis te ya?
JHN.2.11	Gɛrs biitir yɔ Yeesu yɛɛl gi gɔ a Kana a Galile giibɔ an gi zuun gbɔlumsɔ. Yɔ walɛsɛrɛ ɔ̧ɔ̧ wɔ hi gbɛn anbɔ hi ɗɔbsig gɔ.
JHN.2.12	Yɔ hin wɔrɔ hi daa sɛwi Yeesu wɛɛ ɗund rek a Kapɛrnayum hi nɔɔtɔ, hi yɛ̧ɛ̧dɛ ɔ̧ɔ̧ hi walɛsɛrɛ ɔ̧ɔ̧ be. Hi waa hɔ ɔ̧t kaasi.
JHN.2.13	Yɔ Yahuduya Paska naab bɔ gi sɛ̧ɛ̧biko, Yeesu dɔɔ a Urusalima, da gul Bɛtluk du.
JHN.2.14	Yɔ gulɔ zɛm dood hi zebtig naa wɔ, hi tam wɔ hi gutu wɔ hi tus-i̧i̧kya wɔ a Bɛtluk bɔ gedu hi ɗɔɔtugo. 
JHN.2.15	Loo ba̧a̧ni haŋ kpooti nininihi a Bɛtluk bɔ gedu hi sɛw hi tamya̧ wɔ hi naaya̧ wɔ, wɛɛ yɛlk tus-i̧i̧kya wɔ tusya̧, yaatir tɛ̧ɛ̧hɛɛk wɔ gɔ hi ɓɛrk tus hage. 
JHN.2.16	Wɛɛ raa wɔ hi zebtig gutu:
JHN.2.16	a ha̧sin hin wɛrɛ hɛdi ma mi! Bɔnɛ wɛɛn Baa be lukɔ an hinriŋsluko!
JHN.2.17	Walɛsɛrɛ ɔ̧ɔ̧ wɔ hi mɔk dɔgl yɔ Bɛt ɗɛɛrwolɔ raa nɛko
JHN.2.17	a Bɛto, luk mɔ bɔ hatɔ gi kak be kpoos du an laa!
JHN.2.18	Yahuduya wɔ hi warige
JHN.2.18	a mɔ gisiw nɔ gɛrsɔ zuunik an wi mɛɛn a mɔ gin tɛŋk an mɔ woo hin wɛrɛ lɛ nɔ?
JHN.2.19	Yeesu goohi
JHN.2.19	a ɛ̧brin Bɛtluk yɛrɛ, bee be wɛɛ be wɔŋge ɔ̧t taarɛ.
JHN.2.20	Wɔrɔ hi 
JHN.2.20	a hi wɔm Bɛtluk yɛrɛ wɛl dumbili nasɔ daa nɔɔn-gbunu, mɔɔ mɔ wɛɛ mɔ raa ri: a be wɔm ɔ̧t taar nɔ?
JHN.2.21	Gii be dɔg Bɛtluk bɔ dɔglɔ goksin muul ɔ̧ɔ̧nɛ. 
JHN.2.22	Kuudu, yɔ rɛmla a wɔrk du, walɛsɛrɛ ɔ̧ɔ̧ wɔ hi mɛks a raan hinɔ giya, hi wɛɛ hi ɗɔbs Bɛt ɗɛɛrwol wɔ hi dɔgl yɔ Yeesu dɔg nɛko.
JHN.2.23	Yɔ Yeesu gi nɛ a Paska naab bɔ gedu a Urusalima, dood kittɔnɔ hi ɗɔbsige anyɔ hi gbɛnig gi wook gɛrs wɔ. 
JHN.2.24	Yeesu mɛɛhi sɛw mɔ̄kihi gɛ. 
JHN.2.25	Yɔ mɛɛ hinyɔ gi doo kpoos du sɛw hi zulɔ, ha̧a̧g an doo za gi dɔgsig doo za dɔgl ma gɛ.
JHN.3.1	Wal za Farisaya giro, nuŋgɔ a Nikodɛm, gi Yahuduya waar yɔ. 
JHN.3.2	Zaa yɛms du a Yeesu ge 
JHN.3.2	a Hingokya , wi mɛɛ a mɔ gi hinmɛɛkya yɔ fu̧u̧z a Bɛt ge; yɛrɛ gɛrs wɔ mɔ wooko, doo za taa an gi ɗɛɛ wookɔ à Bɛt taa hi za̧a̧nɔ gɛ.
JHN.3.3	Yeesu ta̧a̧ 
JHN.3.3	a be raasum rɔbo, doo gi mɔɔy dɔɔ eesim gɛ ɗɛ̄ɛ̄ an gi gbɛn Bɛt wáátɔ gɛ.
JHN.3.4	Nikodɛm ɛrige
JHN.3.4	a à za̧a̧nɔ gi nɛ ɗɛnti be yɔ wɛɛ yɔ mɔɔy hinɔ ri? Yɔ ɗɛɛ an gi wɛɛ nɔɔtɔ buu du an gi wɛɛ gi mɔɔy dɔɔ eesim ya?
JHN.3.5	Yeesu ta̧a̧ a be raasum rɔbo:
JHN.3.5	doo gi mɔɔy hi mɛmɛ hi Bɛt Mɔkilɔ gɛ, ɗɛ̄ɛ̄ an gi gul a Bɛt wáát du gɛ. 
JHN.3.6	Za̧a̧nyɔ mɔɔy hi muulɛ gi muulɛ, yɔ mɔɔy hi Bɛt Mɔkili gi Mɔkilyɔ. 
JHN.3.7	Yɔ be raam a gi an nɛ mɔɔy eesimɛ, bɔ hin bɔ lab gi kɔmsum gɛrsɛ. 
JHN.3.8	Zɛk fɛ gi rek a lɛlyɔ ha̧a̧g ge, mɔ lak nams yɔ gi gɔk be, wɛɛ mɔ mɛɛ lɛlyɔ gi fu̧u̧zig du gɛ, wɛɛ mɔ mɛɛ lɛlyɔ gi rek du gɛ. Za̧a̧nyɔ mɔɔy hi Bɛt Mɔkili gi anbɔ.
JHN.3.9	Nikodɛm wɛɛ warige
JHN.3.9	a hin bɔ lab rɛ yɔ wooy hinɔ ri nɔ?
JHN.3.10	Yeesu googe
JHN.3.10	a mɔɔ mɔ gi hingokya gbɔɔl a Israhila, mɔ wɛ̄ɛ̄ mɔ mɛɛ hin wɔrɔ lab gɛ ya? 
JHN.3.11	Be raasum rɔbo: wi raak hinyɔ wi mɛɛ giya, wi book hinyɔ wi gbɛn dɔglɔ giya, wɛɛ nɛ ta̧a̧ dɔgl winɛ bɔ gɛ.
JHN.3.12	Gɔ be dɔksin hinwɔ hi talik hɛbtdi, nɛ ɗɔ̄bsib gɛ! À be dɔksin hinyɔ gi talik bɛtha rɛ, yɔ nɛ ɗɔbs hinɔ ri? 
JHN.3.13	Doo za kadir a bɛtha gɛ, gɛ Za̧a̧n Waa bɔ siz a bɛtha kpɔd. 
JHN.3.14	Anyɔ Muusa pɛɛ beks yɔ hi gɔn tushob a tɛ̧ɛ̧ muul a hɛtdɔŋ du, Za̧a̧n Waa bɔ gi pɛɛy anbɔ be, 
JHN.3.15	an za̧a̧nyɔ gig ɗɔbsig sɛw gi za̧a̧ faa.
JHN.3.16	Hinɔ anbɔ ro Bɛt gi ha̧a̧g dood waal du gbɔɔltɔnɔ gi gaaz waaɔ gbunsimi an za̧a̧nyɔ ɗɔbsig sɛw kolɔ taa wako gin za̧a̧tig faa. 
JHN.3.17	Bɛt yāāz waaɔ a waal du an gi gbaas waal dɔgl gɛ, yaazig an gi za̧a̧s dood waal du. 
JHN.3.18	Za̧a̧nyɔ ɗɔbs waa bɔ, hi taasig dɔgl gbaako. Za̧a̧nyɔ ɗɔbsig gɛ dɔgl matig da̧a̧da̧, anyɔ ɗɔbs Bɛt waa gbunsum bɔ gɛ.
JHN.3.19	Lɛlyɔ dɔgl-gbaak gi ge gɛrɛ: lɛlgaal zaa a waal du, wɛɛ dood ha̧a̧hi lɛlwil bɔ giigi daar lɛlgaal bɔ anyɔ woosya̧ ha̧a̧lɔ. 
JHN.3.20	Yɔ anbɔ za̧a̧nyɔ gi wook hinha̧a̧lɛ, hā̧a̧g lɛlgaal gɛ. An gɔ gi zaa a lɛlgaal du, hoobha̧a̧gha̧ an bɔ woosɔ ha̧a̧l wɔ hi midɔ. 
JHN.3.21	Za̧a̧nyɔ ɔɔ mɛldɔgl gi gi fɔk rɔb be, zaa a lɛlgaal du an hi gbɛn woosɔ rɔbɛ wɔ woo hi Bɛt tɛŋkɔ.
JHN.3.22	Yɔ hin wɔrɔ hi tal sɛwi, Yeesu rek hi walɛsɛrɛ ɔ̧ɔ̧ wɔ a Yahuduya hɛbt du, waa hɔ hi hiya, gi hotingo dood Bɛtmɛmɛ. 
JHN.3.23	Yohana hɛw gi hotingo dood Bɛtmɛm a Ayinɔn, a Salim dɔŋdi. Mɛm gi hɔ gbɔɔltɔnɔ be. Dood hi zaako gihi hotingo Bɛtmɛmɛ. 
JHN.3.24	Yɔ anbɔ Yohana da gudir nɛ a luknɔ du gɛ. 
JHN.3.25	Yohana walɛsɛr ɔ̧ɔ̧ hi yɛɛl hinfaltingo gɔ hi Yahuduya za a maakya̧ muulgaasig dɔŋgo. 
JHN.3.26	Hi zaa hi zɛm Yohana hi dɔgsige a
JHN.3.26	Hingokya , Za̧a̧n bɔ gi nɛ hi mɔɔ a Urdum zɛ̧ɛ̧rnɔ kasiŋ za, Za̧a̧nyɔ mɔ boosuw nɛ dɔglɔ gi hotingo dood Bɛtmɛmɛ, wɛɛ dood sɛw hi rek a ge.
JHN.3.27	Yohana goo
JHN.3.27	a doo za ɗɛ̄ɛ̄ an gi dag hinza gɛ, gɛ hinyɔ Bɛt gaage. 
JHN.3.28	Nɛɛ hi zul nɛ nɛ kɛmbe a be 
JHN.3.29	Nislookya bɔ gii gi niszulya, wɛɛ saamɔ bɔ gi erk gi dɔŋdi gi gisig kɛŋko, gɔ lag nislookya bɔ kɔlkɔ dag hat gbɔɔltɔnɔ. Yɔ anbɔ hat benɛ bɔ gi hat gaatyɔ. 
JHN.3.30	Gi an gii gi tɔɔ, wɛɛ bee be, be ɓɛ̧ɛ̧rɔ.
JHN.3.31	Za̧a̧nyɔ fu̧u̧z a wɛɛha gi a hin zulha sɛw. Za̧a̧nyɔ fu̧u̧ a hɛbtdi gi hɛbtumyɔ, gi boo hɛbt dɔgl be. Za̧a̧nyɔ fu̧u̧ a bɛtha gi a hin zulha sɛw. 
JHN.3.32	Hinyɔ gbɛnɔ hi hinyɔ lagɔ gi dɔk giya, wɛɛ doo za ta̧a̧ dɔglɔ bɔ gɛ.
JHN.3.33	Za̧a̧nyɔ ta̧a̧ dɔglɔ sɛw raa gaatɔ gii a Bɛt gi rɔbo. 
JHN.3.34	Za̧a̧nyɔ Bɛt yaazige gi dɔk hinyɔ Bɛt gi dɔk sɛw. Yɔ anbɔ Bɛt gāāzig Mɔkilɔ hi wel gɛ. 
JHN.3.35	Baa Bɛt ha̧a̧g a waaɔ bɔ gi muulɛ, wɛɛ gbaa hin sɛw a gi naan du. 
JHN.3.36	Za̧a̧nyɔ ɗɔbs Waa bɔ gin za̧a̧tig faa; za̧a̧nyɔ kɛ̄ms waa bɔ tɔn gɛ, taa gbɛnik za̧a̧tig bɔ, wɛɛ Bɛt nɔɔtigɔ gi waak gi zulha.
JHN.4.1	Farisaya wɔ hi lagɔ a Yeesu gi dak walɛsɛrɛ , gi hotingo dood kittɔnɔ Bɛtmɛmɛ, walɛsɛrɛ ɔ̧ɔ̧ hi kit hi daarik Yohana walɛsɛrɛ ɔ̧ɔ̧ wɔ daarɔ. 
JHN.4.2	Yɔ anbɔ Yeesu hi zulɔ gii taa hotingo dood Bɛtmɛm bɔ, walɛsɛrɛ ɔ̧ɔ̧ wɔ hii gihi hotingo Bɛtmɛmɛ. 
JHN.4.3	Yɔ Waar Yeesu kɛm a Farisaya wɔ hi lag dɔglɔ anbɔ ɔɔ Yahuduya, rek a Galile.
JHN.4.4	Yɔ gi rek hɔ, mɛɛ a gi an gi daa a Samariya hɛbt du. 
JHN.4.5	Tuur a Samariya waal za gbɔɔl du nuŋgɔ a Sikar, waalɔ sɛ̧ɛ̧b hi bak yɔ Yakuba da gaa nɛ waawal Yusufu. 
JHN.4.6	Yakuba mɛmzɛɛl gi lɛlɔge. Yɔ Yeesu mɔɔ rɔ̀bsɔ bɔ reko, ɗɔɔt a mɛmzɛɛl bɔ dɔŋgɔdi, ɔ̧t sɛ̧ɛ̧b an gi er lurk be. 
JHN.4.7	Nis za Samariyaya zaa mɛm kɔk be, Yeesu 
JHN.4.7	a gaabe mɛm be yɔ̧.
JHN.4.8	Walɛsɛrɛ ɔ̧ɔ̧ wɔ hi rek nɛ lees zebzig a waal gbɔɔl du be. 
JHN.4.9	Nis Samariyaya bɔ 
JHN.4.9	a ri mɔɔ yɔ mɔ gi Yahuduya mɔ gib mɛmɔ ɛrk nɔ? Bee be nis Samariya-yayɔ!
JHN.4.9	(Yahuduya wɔ gɔ hi ɔ̄ks hi Samariyaya wɔ gɛ be. ) 
JHN.4.10	Yeesu googe
JHN.4.10	a à mɔ mɛɛ nɛ hinyɔ Bɛt ha̧a̧ge an gi gaamɔ, mɔ́ wɛɛ mɔ́ mɛɛ Za̧a̧nyɔ gi mɔ mɛm ɛrk a gaabe be yɔ̧, mɔɔ yɔ ɛr nɛ mɛm a ge, gii yɔ gaam nɛ mɛm za̧a̧tigya bɔ mɔ yɔ̧.
JHN.4.11	Nis bɔ 
JHN.4.11	a Ɗɛntyɔ, wɔd mɛmkɔmnikya taa a mɔɔ be, mɛmzɛɛl bɔ dub be, mɔ dag mɛm za̧a̧tigya bɔ ay nɔ? 
JHN.4.12	Gbɔlums mɔ daar baa wɛ Yakuba yɔ gaaw mɛmkɔk yɛrɛ daar ya? Gii yɔ̧ mɛmɔ hi waatɔ hii hɛw hi hinza̧a̧til wɔ gihi kaŋkig sɛw.
JHN.4.13	Yeesu googe
JHN.4.13	a za̧a̧nyɔ yɔ̧ mɛm yɛrɛ mɛm gi wɛɛ gi ha̧a̧g ɓɛ. 
JHN.4.14	Yɛrɛ za̧a̧nyɔ gɔ gi yɔ̧ mɛm yɔ gɔ be gaage taag zaa ha̧a̧k nɛ zaŋ. Mɛm yɔ gɔ be gaage, gi mɛm yɔ gi gburk a gi kpoos du gi tuur a za̧a̧tig faa du giya.
JHN.4.15	Nis bɔ 
JHN.4.15	a ɗɛnti, gaabe mɛmɔ an bɔ mɛm gi ha̧a̧b zaa, wɛɛ an bɔbe wɛɛz zaa, be kɔb hɛdi.
JHN.4.16	Yeesu 
JHN.4.16	a rekumɔ mɔ elz wal mɔ mɔ wɛɛza.
JHN.4.17	Nis bɔ 
JHN.4.17	a wal be taaro.
JHN.4.17	Yeesu wɛɛ 
JHN.4.17	a yɔ mɔ raa wal be taaro mɔ raa rɔbo. 
JHN.4.18	Mɔ loo nɛ walɛ nɔɔnɛ, wɛɛ wal bɔ nɛ waatingo el ɓori taa wal mɔnɛ. Mɔ dɔg rɔbo.
JHN.4.19	Nis bɔ 
JHN.4.19	a ɗɛntyɔ, yɔ be gbɛn di mɔ gi Bɛtya̧a̧kɛŋkyayɔ. 
JHN.4.20	Ɗɛntɛ wi Samariyaya wɔ hi ɗɔbs Bɛt a ga̧a̧t yɛrɛ hage. Nɛɛ Yahuduya wɛ be, gɔ nɛ dɔko a lɛlyɔ gi an hi ɗɔbs Bɛt ge gi a Urusalima.
JHN.4.21	Yeesu 
JHN.4.21	a naadyɔ, ta̧a̧sibe, lɛlɔ gi riiko, a ɔ̧tɔ ge nɛ taa Baa Bɛt ɗɔbsig a ga̧a̧t yɛrɛ hage, zaabe a Urusalima. 
JHN.4.22	Nɛɛ Samariyaya wɛ, nɛ́ mɛ̄ɛ̄ za̧a̧nyɔ nɛ gig ɗɔbsig gɛ. Wii Yahuduya wɔ wi mɛɛ za̧a̧nyɔ wi gig ɗɔbsig winɛ, anyɔ za̧a̧tig bɔ fu̧u̧z a wii ge. 
JHN.4.23	Yɛrɛ ɔ̧tyɔ ɗɔbsigya rɔ́bɛ wɔ gɔ hi ɗɔbs Baa bɔ hi rɔbo hi Mɔkili gi tuurɔ, tuur ma hɛw ɓɔryɔ. Baa bɔ gi ɓɛɛk ɗɔbsigya rɔbɛ wɔrɔ lab hiya. 
JHN.4.24	Yɔ Bɛt gi Mɔkili, gi an dood wɔ hi gig ɗɔbsugo hi ɗɔbsig hi mɔkili hi rɔbo.
JHN.4.25	Nis bɔ 
JHN.4.25	a be mɛɛ a Masihu bɔ raakɔ a Kristu gi zaako; gɔ gi zaa gi wadsɛ hin sɛw.
JHN.4.26	Yeesu 
JHN.4.26	a bee gi Masihu bɔ za̧a̧nɔ, bee yɔ be bookya̧a̧ hi mɔɔ yɔ.
JHN.4.27	Ɓɔrbɔ walɛsɛrɛ ɔ̧ɔ̧ wɔ hi wɛɛzig be, yɔ hi gbɛn Yeesu gi bookya̧a̧ hi nisɛ, hinkɔmsihi gɛrsɛ. Yɔ anbɔ an za̧a̧n za gi warige a ha̧a̧m nɔ, zaabe a mɔ book nɔ hi gii nɔ, warig gɛ. 
JHN.4.28	Hɔnɛ nis bɔ ɔɔ mɛmruukɔ bɔ dihɔ wɛɛ wɛɛ a waal gbɔɔl du da raas doodɛ
JHN.4.29	a zaan nɛ see wal zayɔ raasib hinyɔ be woo nɛ sɛw. Wɛɛ bee be fɔ̄ksig nɛ hinza gɛ be. Ger gii taa Masihu bɔ ya?
JHN.4.30	Dood hi tuuz waal gbɔɔl bɔ gedu hi zaak a Yeesu ge. 
JHN.4.31	A ɔ̧tɔ ge walɛsɛrɛ wɔ hi zɔ̧k Yeesu an gi lehin be; hi 
JHN.4.31	a Hingokya , zaam mɔ lehinɛ.
JHN.4.32	Gii ta̧a̧
JHN.4.32	a be gin lees yɔ nɛ mɛɛ gɛ.
JHN.4.33	Walɛsɛrɛ wɔ hi watinu
JHN.4.33	a za̧a̧n za kamsig lees kams ger ya?
JHN.4.34	Yeesu goohi
JHN.4.34	a lees be gɛ an be woo hinyɔ za̧a̧nyɔ yaazib ha̧a̧ge, be wɛɛ be da̧a̧s woos yɔ gaazib an be woo. 
JHN.4.35	Nɛ taa raak a wag sɛɛ nasɔ an totɓɛs gi rii ya? Yɛrɛ be gisin raako, nɛ see bak wɔ bɛttɔnɔ: tot wɔ hi ra̧a̧mɔ, ɓɛrkɔ riiri.
JHN.4.36	Za̧a̧nyɔ gi ɓɛrk tot bɔ gi dag dɔɔrɔɔsɔ, gi wɛɛ gi mɔks tot gaat wɔ za̧a̧tig faa ɔnɛ. Yɔ anbɔ za̧a̧nyɔ lugɔ hi za̧a̧nyɔ ɓɛrɔ hi dag hat lɛlgbunu. 
JHN.4.37	Hinyɔ hi raa a dɔgl za du a ꞋꞋzaa lugɔ zaabe ɓɛrɔꞋꞋ gi rɔbo. 
JHN.4.38	Be yāānɛ an nɛ ɓɛr hinyɔ nɛ woo woosɔ gɛ; gɛ zaadɛ hi woo woosɔ nɛɛ nɛ ɓɛrk woosya̧ bɔ humlɔ.
JHN.4.39	Anyɔ nis bɔ boos Samariyaya wɔ Yeesu dɔglɔ gi raa a walsib hinyɔ be woo nɛ sɛwi, Samariyaya kittɔnɔ hi ɗɔbs Yeesu gɔ a waal gbɔɔl bɔ gedu. 
JHN.4.40	Yɔ hi zaa hi zɛŋge hi zɔ̧g an gi waa hi hiya; Yeesu wɛɛ yɛ̧ɛ̧ra na̧̍a̧̍ hi hii ɔ̧t eerɛ. 
JHN.4.41	Yɔ anbɔ, dood zaadɛ kittɔnɔ hi kɛm dɔglɔ bɔ hi ɗɔbsige. 
JHN.4.42	Hi wɛɛ hi raa nis bɔ
JHN.4.42	a wi yɛɛl wi ɗɔbsige a hinyɔ mɔ raasiwi gi dɔŋgo, yɛrɛ ɓɔri ma wi kɛmsig dɔglɔ hi zul winɛ wi ɗɔbsɔ, wi mɛɛmɛ ɔnɛ a gii gi waal za̧a̧sigya hi rɔbo.
JHN.4.43	Yɔ ɔ̧t eerɛ wɔrɔ hi talɔ Yeesu ɗund rek a Galile. 
JHN.4.44	Yɔ anbɔ gii hi zulɔ hɛw raa a taa an hi ɗɔbs Bɛtya̧a̧-kɛŋkya a gi lɛlɛ. 
JHN.4.45	Hɔnɛyɔ tuur a Galile, Galileya wɔ hi dagig rɔbtɔnɔ anyɔ hi gbɛn nɛ hinyɔ woo sɛw a naab ɔ̧ti a Urusalima, hii hi rek nɛ rek a naab bɔ gedu be.
JHN.4.46	Yeesu wɛɛ wɛɛ a Kana a Galile a lɛlyɔ da zɛmr nɛ mɛm gi wɛɛ bumhob ge. Waar gbɔɔl za woosɔya gbɔɔl gi a Kapɛrnayum waawal gi guŋko. 
JHN.4.47	Yɔ lag a Yeesu ɔɔ Yahuduya zaa a Galile, rek a ge zɔ̧ge an hi tiitin el a gi lɛlɛ gi re gi za̧tsig waawal bɔ gi a wɔrk durk du. 
JHN.4.48	Yeesu 
JHN.4.48	a à nɛ gbɛn gɛrs hintuusin-goya gbɔlɛ gɛ yɔ nɛ ɗɔbsib gɛ zaŋ.
JHN.4.49	Waar gbɔɔl bɔ woosɔya bɔ 
JHN.4.49	a Ɗɛntyɔ, yɛwɛ tii an bɔ waa be gi wɔrɔ.
JHN.4.50	Yeesu 
JHN.4.50	a rekumɔ, waa mɔ wal bɔ za̧a̧za̧ ma.
JHN.4.50	Wal bɔ ɗɔbs Yeesu dɔglɔ bɔ 
JHN.4.51	Yɔ gi tiik gi lɛlɛ gbaarɛ ɔ̧ɔ̧ wɔ hi dagig gbɔnɔ di hi raasig ramsɔ
JHN.4.51	a waa bɔ za̧a̧za̧.
JHN.4.52	Gii wɛɛ ɛrihi
JHN.4.52	a muulɔ bɔ gogsig lɛlli?
JHN.4.52	Hi raasig
JHN.4.52	a lelɔ, ɔ̧tyɔ yee kaasi, muulsa̧a̧kɔ bɔ da̧a̧ gɔ.
JHN.4.53	Yɔ anbɔ waa gumtil bɔ baatɔ mɔk mɛɛ ɔ̧tyɔ Yeesu raag nɛ du a rekumɔ, waa mɔ bɔ za̧a̧za̧. Gii hi doodɔ sɛw hi wɛɛ hi ɗɔbs Yeesu gɔ. 
JHN.4.54	Gɛrs hintuusingoya eesim bɔ Yeesu woo yɔ wɛɛ gi tuu Yahuduya dɔɔ eesimɛ re a Galile hɛbt duge ma bɔ.
JHN.5.1	Yɔ kuudu anbɔ Yahuduya wɔ naabya̧ za giro, Yeesu dɔɔ a Urusalima be. 
JHN.5.2	A Urusalima, mɛmzɛɛl hotillɛl gi a tamluk gbarya̧ nuŋgɔ a Ibraniŋko ya̧a̧boon du a Baytizaada, hi wɔm zekslɛl nɔɔnɛ hi gɔ̧ɔ̧nige. 
JHN.5.3	Gumtil kittɔnɔ an yɔ̧ɔ̧rɛ wɔ, dɔɔ gumtilya wɔ hi dood zaŋdɛ wɔ hi ɗɔɔt a zekslɛl wɔ gedu [hi ook mɛm bɔ naŋkɔ, an hi sil gedu.
JHN.5.4	Bɛtwalsɛr za gɔ siz nams mɛm bɔ a mɛmzɛɛl bɔ gedu. Yɔ bɛɛ mɛm bɔ namsig anbɔ, za̧a̧nyɔ gɔ sil gi dorɔ za̧a̧za̧, an gin nɔ gumsɔ hɛw. ] 
JHN.5.5	Wal za gumtil gi nɛ waak kusig hɔdi, gumsɔ loo wɛl dumbili taarɛ daatɔ gɛ̧ɛ̧sɛ. 
JHN.5.6	Yɔ Yeesu zaa gi gbɛnig a kusillɛl di mɛɛmɛ a gin gumsɔ amntyɔ;
JHN.5.6	ɛrige a ha̧a̧mɔ an mɔ za̧a̧ ya?
JHN.5.7	Gumtil bɔ ta̧a̧ge
JHN.5.7	a Ɗɛntyɔ, be taan doo za an gi sisib a mɛmzɛɛl bɔ gedu yɔ mɛm bɔ gɔ gi naŋko. Wɛɛ yɔ gɔ be mɔk muul be an be silɔ, doo za dor siil ma a be muutdu.
JHN.5.8	Yeesu 
JHN.5.8	a ɗukumɔ, loom sil mɔ mɔ ɛmbɔ.
JHN.5.9	Ɓɔrbɔ wal bɔ za̧a̧za̧, loo silɔ ɛmb rekɔ. A ɔ̧tɔ ge gi holum-ɔ̧t be. 
JHN.5.10	Yɔ Yahuduya wɔ hi gbɛn za̧a̧n bɔ hi za̧a̧sig gi ɛmbik anbɔ hi 
JHN.5.10	a nɛɛk holum-ɔ̧tyɔ! Maak wɛ gaam gbɔnɔ an mɔ pɛɛ sil mɔ a holum-ɔ̧t du ya?
JHN.5.11	Goohi
JHN.5.11	a za̧a̧nyɔ za̧a̧sibe raabe a loom sil mɔ mɔ ɛmbɔ, bee be loo sil be be ɛmb gɔ be.
JHN.5.12	Hi warige
JHN.5.12	a bɔ walɔ raam a loom sil mɔ mɔ ɛmb nɔ?
JHN.5.13	Hɔnɛ wal bɔ hi za̧a̧sig be mɛ̄ɛ̄ za̧a̧nɔ gɛ. Yeesu be da tuu nɛ ɔɔ saal lɛl bɔ rek be.
JHN.5.14	Kuudu Yeesu rek a Bɛtluk du zɛŋge 
JHN.5.14	a yɛrɛ mɔ za̧a̧ gɔ, ɔɔm hinha̧a̧l mɔ wɔ, an bɔ hinza yɔ daarlɛl gi zɛ̧mɔ.
JHN.5.15	Wal bɔ rek raas Yahuduya wɔ a Yeesu gii za̧a̧sibe. 
JHN.5.16	Yahuduya wɔ hi yɛɛl Yeesu ya̧a̧ɗantig tɛmnik an hi gbɔŋge a woosɔ bɔ gi wook a holum-ɔ̧t du gi dɔŋgo. 
JHN.5.17	Hɔnɛ gii wɛɛ goohi
JHN.5.17	a yɛrɛ Baa be gi waak hinrɔb wooki, bee be hinrɔb wook be.
JHN.5.18	Yɔ anbɔ Yahuduya wɔ hi wɛɛ hi gig tɛk hi tɛŋko an hi gbɔŋge. Hi tɛ̄ge a yɔ ha̧tir holum-ɔ̧t bɔ gii kpɔd gɛ, hi tɛge a yɔ raa a Bɛt gi Baa be giya, gi goksingo zulɔ hi Bɛt giya. 
JHN.5.19	Yeesu wɛɛ 
JHN.5.19	a be raasin rɔbo: waawal bɔ ɗɛɛ an gi woo hinza hi zulɔ gɛ, gɛ gi wook hinyɔ gbɛn Baa bɔ gi wooko. Hinyɔ Baa bɔ gi wook sɛw, Waawal bɔ gi wook hin gbun bɔ giya. 
JHN.5.20	Yɔ anbɔ Baa bɔ ha̧a̧g a waawal muulɛ, wɛɛ gisig zuunik hinyɔ gii gi wook sɛw hi zulɔ. Gii gi wɛɛ gi zunsig woos gbɔlɛ wɔ hi tɔɔ hi daarlɛl an hin gi wɛɛsin gɛrsɛ. 
JHN.5.21	Anyɔ Baa bɔ gi ɗunsig wɔrkɛ wɔ gi wɛɛ gi gihi gaak za̧a̧tigi, waawal bɔ gi gaak za̧a̧tig a za̧a̧nyɔ ha̧a̧g ge anbɔ be.
JHN.5.22	Baa bɔ taas doo za dɔgl gbaako, wɛɛ gàà waawal dɔgl yɔ gɔ hi gbaa sɛw naan du, 
JHN.5.23	an dood sɛw hi ɗɔbs waawal bɔ anyɔ hi ɗɔbsig Baa bɔ be. Za̧a̧nyɔ ɗɔbs waawal bɔ gɛ, ɗɔbs Baa bɔ yaazig hɛw gɛ. 
JHN.5.24	Be raasin rɔbo: za̧a̧nyɔ gi kɛŋk dɔgl be gi wɛɛ gi ɗɔbsig Za̧a̧nyɔ yaazib sɛw, gin za̧a̧tig faa, wɛɛ hi taasig dɔgl gbaako. Taz wɔrko, tuur a za̧a̧tig faa du.
JHN.5.25	Be raasin rɔbo: lɛlɔ gi riiko, tuur ma hɛw a lɛlyɔ wɔrkɛ wɔ gɔ hi lag Bɛt waaɔ kɔlkɔ ge. Za̧a̧nyɔ gɔ gi lagɔ gi za̧a̧. 
JHN.5.26	Anyɔ za̧a̧tig gi fu̧u̧zig a Baa bɔ ge hi zulɔ, yɔ anbɔ gaa waaɔ bɔ tɛŋko an za̧a̧tig gi fu̧u̧ a ge hi zulɔ be. 
JHN.5.27	Wɛɛ gaag tɛŋko an gi gbaa dɔglɛ anyɔ gi Za̧a̧n Waa bɔ.
JHN.5.28	Bɔ hin bɔ lab gi wɛɛsin gɛrsɛ, lɛlɔ gi riiko an wɔrkɛ wɔ hi gi loor du sɛw hi lag waawal bɔ kɔlkɔ 
JHN.5.29	hi tuuzɔ. Dood hinrɔbwookya wɔ hi ɗund hi dag za̧a̧tigi, hinha̧a̧lwookya wɔ be hi ɗund hi dag dɔgl-gbaaki. 
JHN.5.30	Bee be ɗɛɛ hinza wook hi zul be gɛ. Be gbaak dɔgl an hinyɔ Bɛt raabe, wɛɛ dɔgl be gbaak bɔ gi hi gbɔnɔ. Be taa ɓɛɛk hinyɔ ha̧a̧ beya, be ɓɛɛk hinyɔ ha̧a̧ Za̧a̧nyɔ yaazib giya, ya̧a̧nɛ.
JHN.5.31	À be book dɔgl been a be zulha, dɔgl be yɔ taa dɔgl rɔbo. 
JHN.5.32	Doo za gi raak dɔglɔ a be zulha, be mɛɛ a dɔglyɔ gi dɔk be zulha gi rɔbo. 
JHN.5.33	Nɛ yaas Yohana doo, warig hinɛ, Yohana be raa hinrɔb a be zulha. 
JHN.5.34	Benɛ hā̧a̧b doo za dɔglɔ yɔ gi book a be zulha an be zuun a bee bɔ zaanɔ gɛ. Yɛrɛ gɛ be gisin dɔk hin wɔrɔ an nɛ za̧a̧. 
JHN.5.35	Yohana gi nɛ an pitila yɔ gi kak laa gi wɛɛ gi gaak giya; wɛɛ nɛ ta̧a̧ an nɛ dag hat am kaasi a gaakilɔ bɔ gedu.
JHN.5.36	Bee be gin dɔgl gbɔɔl daar Yohana ɔnɛ bɔ daarɔ; gɛ woos yɔ Baa be gaazibe an be da̧a̧sɔ. Woos wɔrɔ be wooko hi gi an ɗɛnt sɔɔlɛ hi raak a be zulha a Baa be gii yaazibe. 
JHN.5.37	Wɛɛ Baa be yɔ yaazibe raa dɔgl be hi zulɔ hɛw; nɛ lāgdir kɔlkɔ gɛ, wɛɛ nɛ gbɛndir muutɔ gɛ hɛw. 
JHN.5.38	Anyɔ nɛ ɗɔbs za̧a̧nyɔ Baa bɔ yaazig gɛ, Baa be dɔglɔ taa waak a nɛɛge.
JHN.5.39	Nɛ zaŋgig Bɛt ɗɛɛrwolɔ hi tɛŋko anyɔ nɛ mɔkig a be zɛm za̧a̧tig gbɔnɔ a gedu, wɛɛ Bɛt ɗɛɛrwol bɔ gi raak dɔgl be. 
JHN.5.40	Wɛɛ hā̧a̧n zaak a beege an nɛ dag za̧a̧tig gɛ be. 
JHN.5.41	Benɛ hā̧ā̧be bantyɔ gɔ be dag a dood ge gɛ. 
JHN.5.42	Be mɛɛ a nɛ taan Bɛt ha̧a̧tigɔ a nɛ kpoos du. 
JHN.5.43	Be zaa a Baa be nuŋg du nɛ dagib gɛ. An doo za dɔɔmi zaa hi zulɔ ɔnɛ nɛ dagige.
JHN.5.44	Nɛɛ yɔ nɛ tɛk bant a doodɛ yɔ nɛ ɗɛɛ ɗɔbsugɔ ri? Nɛ́ ɓɛ̄ɛ bant rɔb yɔ gi fu̧u̧zig a Bɛt gbunsum bɔ ge gɛ be. 
JHN.5.45	Bɔnɛ mɔk a bee be gɛ̧ɛ̧nin hinza a Baa bɔ gi muut du; za̧a̧nyɔ gin gɛ̧ɛ̧nik hinɛ gɛ Muusa, za̧a̧nyɔ nɛ gbaak mɔkil nɛ a ge a gi ɗaasinɛ. 
JHN.5.46	À nɛ ɗɔbs nɛ Muusa, yɔ nɛ ɗɔbs bee hɛw. Muusa bi̧i̧ dɔgl been be. 
JHN.5.47	Yɛrɛ anyɔ nɛ ɗɔbs hinyɔ bi̧i̧ gɛ, gi an nɛ ɗɛɛ dɔgl be ɗɔbsigɔ ri?
JHN.6.1	Yɔ anbɔ Yeesu tal a Galile Mɛmbal yɔ nuŋgɔ zaa a Tiberiya Mɛmbal kasiŋ zaabɔ ge. 
JHN.6.2	Saalzanɔ gbɔɔl fɔge anyɔ hi gbɛn gɛrs wɔ gi wook a gumtil wɔ hi muulɛ. 
JHN.6.3	Yeesu ɗund da dɔɔ a ga̧a̧t ha hi walɛsɛrɛ ɔ̧ɔ̧ wɔ. 
JHN.6.4	Hɔnɛ Yahuduya Paska naab gi sɛ̧ɛ̧bik be. 
JHN.6.5	Yɔ Yeesu pɛɛ yɔ̧lɔ anyɔ gi gbɛn saalzanɔ gbɔɔl gi zaak a ge, ɛr Filib
JHN.6.5	a wɛ zɛm kokɔ ay an wɛ gaa dood wɛrɛ hi le nɔ?
JHN.6.6	Gii ɛr Filib hin anbɔ an gi kɛm hinyɔ gɔ gi goosige. Gii mɛɛ hinyɔ gɔ gi woo nɛ hɛw. 
JHN.6.7	Filib 
JHN.6.7	a kok yɔ gɔ wɛ zeb tus gaat tɛmɛrɛ eerɛ yɔ rii an dood sɛw hi dag kaasi hɛw gɛ.
JHN.6.8	Simɔŋ yɔ nuŋgɔ zaa a Piyɛr , yɛ̧ɛ̧tɔ Andrɛ, yɔ gi walɛsɛrɛ ɔ̧ɔ̧ wɔ zaaya̧ gbunu, 
JHN.6.9	a walà za gi hɛdi gin kok kiml nɔɔnɛ hi dut dɛɛt eerɛ. Gi rii nɔ ma a dood kit wɔ hi muutdu nɔ?
JHN.6.10	Yeesu raa walɛsɛrɛ ɔ̧ɔ̧ wɔ
JHN.6.10	a raan dood wɔ hi ɗɔɔtɔ.
JHN.6.10	Hɛtyɛ̧s gi lɛlɔge bubudug be. Walɛ wɔ hi ɗɔɔtɔ, kitigya̧ sɛ̧ɛ̧b an duk nɔɔnɛ. 
JHN.6.11	Yeesu loo kok kiml wɔ baan Bɛto, wɛɛ raa hi gɛ̧ɛ̧s dood wɔ hi ɗɔɔt a hɛtyɛ̧s wɔ ha. Wɛɛ gɛ̧ɛ̧sihi dut wɔ anyɔ ha̧a̧hi. 
JHN.6.12	Yɔ dood wɔ hi le kok bɔ hi bɛɛ hi̧i̧ko, Yeesu raa walɛsɛrɛ ɔ̧ɔ̧ wɔ
JHN.6.12	a mɔglin kok ɓɛɛkil wɔ hi zɛ̧ɛ̧rɔ, an bɔ hinza gi wagɔ.
JHN.6.13	Hi mɔgl kok ɓɛɛkil wɔ hi hi̧i̧s dɛl koobl daatɔ eerɛ a kok kiml nɔɔn wɔ hi le gi zɛ̧ɛ̧r gedu. 
JHN.6.14	Yɔ dood wɔrɔ hi gbɛn gɛrs yɔ Yeesu woo anbɔ hi 
JHN.6.14	a wal yɛrɛ gi Bɛtya̧a̧kɛŋkya yɔ gɔ gi zaa nɛ waal du gii sa̧a̧nɛ!
JHN.6.15	Yɔ Yeesu mɛɛ a hi zaak a ge an hi loog hi tɛŋko hi wɛɛnig Waar gbɔɔlɛ, zol wɛɛ dɔɔ a ga̧a̧t ha gi gbunu.
JHN.6.16	Yɔ lɛɛsig tuurɔ Yeesu walɛsɛrɛ ɔ̧ɔ̧ wɔ hi tii a mɛmbal ya̧di, 
JHN.6.17	hi da hi kar a lɛmb du hi kar mɛmbal bɔ an hi rek a mɛmbal kasiŋ zaabɔ ge a Kapɛrnayum, yɛms bul da̧a̧ be. Yeesu zaadir nɛ a hii ket gɛ. 
JHN.6.18	Zɛk gi fɛk hi tɛŋko, mɛmɗukil wɔ hi kark be. 
JHN.6.19	Yɔ hi nuu lɛmb bɔ hi rek an kilomɛɛtre nɔɔnɛ, zaa nɔɔn-gbunu, hi gbɛn Yeesu ɛmzig a mɛmbal bɔ hage gi zaak a lɛmb lɛl bɔ ge. Yɔ hi gbɛnige hoobha̧a̧hiha̧. 
JHN.6.20	Yeesu 
JHN.6.20	a beya, bɔ hoob gi ha̧a̧nɛ.
JHN.6.21	Yɔ anbɔ, ha̧a̧hi an hi loog nɛ a lɛmb bɔ gedu, wɛɛ ɓɔrbɔ hi tuur a lɛlyɔ gɔ hi sil nɛ ge.
JHN.6.22	Yoosugɔ yɔ saal wɔ hi kɔm hi erk a mɛmbal kasiŋ bɔ hɔ ge, hi mɔk a gɛ lɛmb gbun bɔ gi nɛ a lɛl bɔ ge kpɔd, hi mɛɛ be a Yeesu kār hi walɛsɛrɛ ɔ̧ɔ̧ wɔ a lɛmb bɔ gedu gɛ, walɛsɛrɛ ɔ̧ɔ̧ wɔ hi rek mukya̧. 
JHN.6.23	Anyɔ lɛmb zaadɛ hi fu̧u̧z a Tiberiya hi zaa hi sɛ̧ɛ̧b a lɛlyɔ Yeesu baan Bɛto hi le kok ge, 
JHN.6.24	yɔ dood saal wɔ hi gbɛn Yeesu taa lɛlɔge hi walɛsɛrɛ ɔ̧ɔ̧ wɔ hɛw gɛ, hi wɛɛ hi tal a lɛmb wɔ gedu, hi rek hi tɛb Yeesu a Kapɛrnayum.
JHN.6.25	Yɔ hi zɛŋg a mɛmbal kasiŋ zaa bɔ ge hi warige
JHN.6.25	a Hingokya , mɔ zaa bil hɛdi be?
JHN.6.26	Yeesu goohi
JHN.6.26	a be raasinɛ hi rɔbo: nɛ́ tɛ̄be a gɛrs hintuusingoya wɔ nɛ gbɛn be woo dɔŋgɔ gɛ, nɛ tɛb a kok yɔ nɛ le nɛ hi̧i̧ gi dɔŋgo. 
JHN.6.27	Bɔnɛ woos lees yɔ gɔ gi da̧a̧ woosɛ, yɛrɛ woosin lees yɔ gɔ gi waa faa gii woosɛ. Za̧a̧n Waa bɔ gii gi gaan leesɔ. Gii gi Za̧a̧nyɔ Baa Bɛt gaag gbɔlums an hi mɛksinge.
JHN.6.28	Hi wɛɛ hi warige
JHN.6.28	a gi an wi gɔ nɔ an wi woo Bɛt woosɔ wɔ ha̧a̧ge?
JHN.6.29	Yeesu goohi
JHN.6.29	a Bɛt woosɔ gɛ: an nɛ ɗɔbs Za̧a̧nyɔ yaazige.
JHN.6.30	Wɔrɔ hi wɛɛ hi warige
JHN.6.30	a mɔ wook nɔ gɛrsɔ an gɔ wi gbɛn wi ɗɔbsum nɔ? Mɔ wook nɔ woosɔ?
JHN.6.31	Baa wi hi le kok gɛrsya bɔ nuŋgɔ a maanyɔ a hɛtdɔŋ du anyɔ Bɛt ɗɛɛrwolɔ raa a gaazihi kok a bɛtha an hi le.
JHN.6.32	Yeesu wɛɛ 
JHN.6.32	a be raasin rɔbo, Muusa gāan kok yɔ fu̧u̧z a bɛtha gɛ, Baa be gii gin gaak kok rɔb bɔ fu̧u̧z a bɛtha. 
JHN.6.33	Yɛrɛ Bɛt kokɔ gɛ Za̧a̧nyɔ siz a bɛtha gi wɛɛ gi gaak dood waal du za̧a̧tigi.
JHN.6.34	Hi 
JHN.6.34	a Ɗɛntyɔ, gaawi kok bɔrɔ faa.
JHN.6.35	Yeesu 
JHN.6.35	a bee gi kok za̧a̧tigya, za̧a̧nyɔ zaa a be, a̧a̧kil taag zaa ha̧a̧k nɛ zaŋ, wɛɛ za̧a̧nyɔ ɗɔbsibe mɛm taag ha̧a̧k nɛ zaŋ. 
JHN.6.36	Yɛrɛ be raasinɛ a nɛ gbɛnibe, wɛɛ nɛ ɗɔbsib gɛ.
JHN.6.37	Dood wɔ Baa be gib gaak sɛw hí zaa a be; za̧a̧nyɔ gɔ gi zaa a be, be taag nɛ bisig zaŋ. 
JHN.6.38	Yɛrɛ be siz a bɛtha an be woo hinyɔ ha̧a̧ Za̧a̧nyɔ yaazib giya, taa hinyɔ ha̧a̧ beya. 
JHN.6.39	Hinyɔ ha̧a̧ Za̧a̧nyɔ yaazib gɛrɛ: ha̧a̧g an dood wɔ gaab sɛw, bɔbe waks zaaya̧ gbunu, gɔ gi ɔ̧t kuud bɔ gedu, be wɛɛ be ɗunsihi a wɔrk du. 
JHN.6.40	Hinyɔ Baa be ha̧a̧g gɛrɛ: an za̧a̧nyɔ gbɛn waawal bɔ gi ɗɔbsige gi dag za̧a̧tig faa, be wɛɛ be ɗunsige a wɔrk du a ɔ̧t yɔ̧ɔ̧sum bɔ gedu.
JHN.6.41	Yahuduya wɔ hi dɔn hinyɔ Yeesu raa
JHN.6.41	a be gi kok yɔ siz bɛtha giya.
JHN.6.42	Hi raa
JHN.6.42	a nɛ Yeesu bɔ za̧a̧nɔ Yusufu waawal gii ma mi?
JHN.6.42	Wɛ mɛɛ baatɔ hi nɔɔtɔ be, yɔ wɛɛ yɔ raa ri ma a be siz bɛtha nɔ?
JHN.6.43	Yeesu goohi
JHN.6.43	a bɔnɛ dɔntinu. 
JHN.6.44	Doo za ɗɛ̄ɛ̄ an gi zaa beege gid Baa be yɔ yaazib dizig hi Mɔkilɔ gɛ. Bé wɛɛ bé ɗunsig a ɔ̧t kuud bɔ gedu. 
JHN.6.45	Bɛtya̧a̧kɛŋkya wɔ hi bi̧i̧ dɔglɔ a dood sɛw Bɛt gi goksihi hinɛ. Gɔ gi anbɔ za̧a̧nyɔ lag Baa bɔ ya̧a̧ɔ gi wɛɛ gi ta̧a̧ hinyɔ gɔ gi goksige ɓɔr gi zaa a be. 
JHN.6.46	Yɛrɛ doo za gbɛn Baa bɔ gɛ, gɛ za̧a̧nyɔ fu̧u̧z a ge gbɛnig kpɔd. 
JHN.6.47	Be raasin rɔbo, za̧a̧nyɔ ɗɔbsibe gin za̧a̧tig faa.
JHN.6.48	Bee gi kok za̧a̧tigya. 
JHN.6.49	Baa nɛ wɔ hi le kok gɛrsya bɔ nuŋgɔ a maan a hɛtdɔŋ du hi wɔɔrɔ. 
JHN.6.50	Kok yɔ siz bɛtha gi hɛdi, za̧a̧nyɔ gɔ gi lege taa wɔrko. 
JHN.6.51	Bee gi kok za̧a̧til yɔ siz a bɛtha, za̧a̧nɔ gi le kok yɛrɛ gi waa faa; kok yɛrɛ be gaako gi muul benɛ yɔ be gaak an waal gi za̧a̧ giya.
JHN.6.52	Kuudu Yahuduya wɔ hi faltinhin hi teesdu hi raa
JHN.6.52	a wal yɛrɛ yɔ gaawɛ yɔ̧ktɔ ri an wɛ tɔb nɔ?
JHN.6.53	Yeesu raa
JHN.6.53	a be raasin rɔbo, nɛd lē Za̧a̧n Waa bɔ muulɔ gɛ, nɛ wɛɛ nɛ yɔ̧ ga̧a̧mɔ gɛ, nɛ taan za̧a̧tigi. 
JHN.6.54	Za̧a̧nyɔ le muul be gi wɛɛ gi yɔ̧ ga̧a̧m be, gin za̧a̧tig faa, bé wɛɛ bé ɗunsige a ɔ̧t yɔ̧ɔ̧sumi. 
JHN.6.55	Muul be gi lees hi rɔbo, ga̧a̧m be gi hinyɔ̧k hi rɔbo, ya̧a̧nɛ. 
JHN.6.56	Za̧a̧nyɔ gɔ gi lek muul be gi wɛɛ gi yɔ̧k ga̧a̧m be, gi waak hi beya, bee be waak hi gii be.
JHN.6.57	Baa Bɛt za̧a̧tig gaakya bɔ yaazibe, bee be, be za̧a̧k a gi dɔŋgo. Yɔ anbɔ, za̧a̧nyɔ gɔ gi lebe gi za̧a̧ be dɔŋgo. 
JHN.6.58	Kok bɔ siz a bɛtha gi hɛdi; kokɔ taa an kok gɛrsya yɔ baa nɛ hi le a hɛtdɔŋdu hi wɛɛ hi wɔrɔ. Za̧a̧nyɔ gi lek kok yɛrɛ gi za̧a̧ faa.
JHN.6.59	Yeesu dɔg hin bɔrɔ yɔ gis dood hingok a mɔksilluk du a Kapɛrnayum. 
JHN.6.60	Yɔ Yeesu walɛsɛrɛ ɔ̧ɔ̧ wɔ hi kɛm hin bɔrɔ, zaadɛya̧ kittɔnɔ hi raa
JHN.6.60	a dɔgl ɓaatil bɔrɔ bɔ ɗɛɛ an gi ta̧a̧ nɔ?
JHN.6.61	Yɔ Yeesu mɛɛ a walɛsɛrɛ wɔ hi dɔntingo dɔgl bɔrɔ, 
JHN.6.61	a hin bɔrɔ zɛks mɔkil nɛ zɛks ya? 
JHN.6.62	Yɛrɛ à nɛ gbɛn nɛ Za̧a̧n Waa bɔ dɔɔk a lɛlyɔ da giz nɛ ge doosɛ, yɔ nɛ mɔk ri? 
JHN.6.63	Bɛt Mɔkili gi gaak za̧a̧tigi, taa an doo muul gi woo hinza ɔnɛ. Dɔgl wɔ be raasinɛ gi Mɔkili hi za̧a̧tigi. 
JHN.6.64	Yɛrɛ dood zaadɛ hi gi nɛ teesdu hi taa ɗɔbsugo.
JHN.6.64	(Yɔ anbɔ Yeesu mɛɛ nɛ dood wɔ hi taa nɛ ɗɔbsig zaŋ gɛ gaati, wɛɛ mɛɛ za̧a̧nyɔ gɔ gi rɛ̧ɛ̧sigya̧a̧ be. ) 
JHN.6.65	Yeesu wɛɛ 
JHN.6.65	a hinɔ gii be raasinɛ a doo za ɗɛɛ an gi zaa beege gɛ gid Baa bɔ gaag gbɔnɔ gɛ.
JHN.6.66	Bɛɛ lɛlɔdi anbɔ, walɛsɛrɛ wɔ kittɔnɔ hi wɛɛ kuudu, hí sɔktin zaa hi Yeesu ma gɛ. 
JHN.6.67	Yeesu war walɛsɛrɛ ɔ̧ɔ̧
JHN.6.67	wɔ koobl daa eerɛ a nɛɛ be, ha̧a̧n reki hɛw ya?
JHN.6.68	Simɔŋ Piyɛr wɛɛ googe
JHN.6.68	a Ɗɛntyɔ, wi re ma bɔge? Mɔɔ gin dɔgl za̧a̧tigya faa be. 
JHN.6.69	Wi ɗɔbsɔ, wi wɛɛ wi mɛɛ a mɔɔ gi Kristu doo gaat yɔ fu̧u̧z a Bɛt ge.
JHN.6.70	Yeesu wɛɛ warihi
JHN.6.70	a nɛ bee herin nɛ koobl daa eer ma mi? Nɛ yɛrɛ zaa gbun a nɛ teesdu gi loorɛha̧a̧lɛ!
JHN.6.71	Gi dɔk Simɔŋ waawal Yahuda Iskaryudi dɔgl ɔ̧ɔ̧nɛ. Gi walɛsɛrɛ ɔ̧ɔ̧ wɔ koobl daa eer zaaya̧ gbun yɔ gɔ gi rɛ̧ɛ̧sig ya̧a̧ giya.
JHN.7.1	Yɔ kuudu anbɔ labɔ, Yahuduya wɔ hi ɓɛɛk Yeesu an hi gbɔŋge. Yɔ gbɛn anbɔ, hā̧a̧g waak a Yahuduya gɛ, ɛmb gbɛ̧ɛ̧ka ma Galile. 
JHN.7.2	Yahuduya luk gbandilya naab bɔ sɛ̧ɛ̧b be. 
JHN.7.3	Yeesu yɛ̧ɛ̧dɛ ɔ̧ɔ̧ hi 
JHN.7.3	a ɔɔm lɛlyɔdi, mɔ rek a Yahuduya an fɔkya mɔ wɔ hi gbɛn gɛrs yɔ mɔ wooko. 
JHN.7.4	Yɔ anbɔ doo za gi ha̧a̧g an dood hi mɛɛge, wōō hin a yaatillɛl gɛ. Mɔ́ gi wook hin wɔrɔ zuunum zul mɔ a waal du.
JHN.7.5	Yɛ̧ɛ̧dɛ ɔ̧ɔ̧ hi ɗɔbsig hɛw gɛ, ya̧a̧nɛ hi booya̧a̧ anbɔ. 
JHN.7.6	Yeesu 
JHN.7.6	a benɛ ɔ̧t be riid ket gɛ, nɛnɛ ɔ̧t nɛ waa riikyɔ. 
JHN.7.7	Waal ɗɛ̄ɛ̄ an gi hɛ̧ɛ̧ninlɔl gɛ; yɛrɛ benɛ be book dɔglɔ a woosɔ wɔ bɛr gɛ, ya̧a̧nɛ gi gib lɔlhɛ̧ɛ̧nuko. 
JHN.7.8	Nɛɛ dɔ̀ɔn naab bɔ, benɛ ɔ̧t be riid gɛ, be taa dɔɔk naab bɔ kete.
JHN.7.9	Yɔ 
JHN.7.10	Yɔ Yeesu yɛ̧ɛ̧dɛ ɔ̧ɔ̧ hi dɔɔ naab bɔ, gii hi zulɔ zol dɔɔ hɛw.
JHN.7.11	Yɔ anbɔ Yahuduya wɔ hi gig ɓɛɛk be hi gig wark a naab bɔ gedu
JHN.7.11	a gi ma ay nɔ?
JHN.7.12	Hi faltingo dɔglɔ gbɔɔltɔnɔ hi ya̧a̧tamsɛ
JHN.7.12	a saal bɔ gedu.
JHN.7.12	Dood zaadɛ hi raako
JHN.7.12	a doo rɔbo, wɛɛ zaadɛ hi raak be a gi dood waksigyayɔ.
JHN.7.13	Anyɔ hoob gihi ha̧a̧k Yahuduya wɔ, doo za bōō dɔglɔ tuu ha gɛ. 
JHN.7.14	A naab teesdu Yeesu dɔɔ a Bɛtluk du mɛɛ hingokyɔ.
JHN.7.15	Yɔ hin gokɔ bɔ kɔms Yahuduya wɔ gɛrsɛ hi warɔ
JHN.7.15	a nɛ za̧a̧n yɛrɛ mɛɛhin ay, wɛɛ zaŋga gɛ be?
JHN.7.16	Yeesu goohi
JHN.7.16	a hingok yɔ be goko, taa fu̧u̧zig a beege, gi fu̧u̧zig a Za̧a̧nyɔ yaazib ge. 
JHN.7.17	Doo za gi ha̧a̧g an gi woo Bɛt ha̧a̧tigɔ, gi mɛɛ a hingok wɛrɛ be goko gid fu̧u̧z a Bɛt ge, zaabe, gid be book hin wɛrɛ hi zul beenɛ. 
JHN.7.18	Za̧a̧nyɔ gi book hin hi zulɔ tɛŋkɔ, gi ɓɛɛsig zulɔ gbɔlumsɛ; yɛrɛ za̧a̧nyɔ gi ɓɛɛk za̧a̧nyɔ yaazig gbɔlumsɔ be, gii gi za̧a̧n rɔbo, wɛɛ hinza a̧a̧b taa a ge. 
JHN.7.19	Muusa gāan Bɛtmaakdɔgl gɛ ya? Wɛɛ doo za gbun fɔ dɔglɔ bɔ gɛ be! Nɛ nɛ ɓɛɛk an nɛ gbɔ̧b a nɔ dɔŋgo?
JHN.7.20	Dood saal wɔ hi gidi hi ta̧a̧
JHN.7.20	a mɔ gin loorɛha̧a̧lɛ, bɔ gim tɛk an gi gbɔm nɔ?
JHN.7.21	Yeesu goohi
JHN.7.21	a be woowoos gbunu, wɛɛ, nɛɛ sɛw, yɔɔnyɔ. 
JHN.7.22	Muusa gaan dɔmsdɔglɛ, hinɔ fu̧u̧z a Muusa ge gɛ, fu̧u̧z a ɗɛntɛ wɛ doos hi. Ya̧a̧nɛ nɛ nak waat nɛ a holum-ɔ̧t hɛw. 
JHN.7.23	Nɛ́ gi nak waat a holum-ɔ̧ti, an bɔnɛ ha̧tir Muusa maakɔ, yɛrɛ hin nɔɔnɛ nɔ hi bee ɔnɛ anyɔ bee be za̧a̧s doo a holum-ɔ̧ti? 
JHN.7.24	Bɔnɛ gbaa dɔgl a hinyɔ nɛ gbɛnik hi lɔl nɛ hage, yɛ̧ɛ̧n dɔgl hi gbɔnɔ.
JHN.7.25	Dood zaadɛ wɔ hi waak a Urusalima hi warɔ
JHN.7.25	a wali hi gig ɓɛɛk an hi gbɔŋge nɛ gii yɔ ma mi?
JHN.7.26	Yɛrɛ gi bookya̧a̧ a dood muutdu be, wɛ̄ɛ̄ hi wa̧a̧g gɛ be, ri nɔ? Dood wɛ gbɔlɛ wɔ hi mɛɛmɛ ya̧nɛ a Masihu bɔ gii ya?
JHN.7.27	Yɛrɛ wɛ mɛɛ lɛlyɔ wal yɛrɛ fu̧u̧z du, Masihu bɔ gɔ gi zaa, doo za taa mɛɛk lɛlyɔ fu̧u̧ du be.
JHN.7.28	Yɔ Yeesu gi gokhin a Bɛtluk du, raa
JHN.7.28	a nɛ mɛɛbe, nɛ wɛɛ nɛ mɛɛ lɛlyɔ be fu̧u̧z du be! Yɛrɛ bé mɔ̄k hi zul be an be zaa gɛ; Za̧a̧n rɔb yɔ yaazib giro, wɛɛ nɛ mɛɛg gɛ. 
JHN.7.29	Benɛ be mɛɛge, be fu̧u̧z a ge, gii yaazibe, ya̧a̧nɛ.
JHN.7.30	Ha̧a̧hi an hi wa̧a̧ge, yɔ ɔ̧tɔ riid gɛ, doo za yaa naan gi muul gɛ. 
JHN.7.31	Dood zaadɛ kittɔnɔ a saal bɔ gedu hi ɗɔbsig Yeesu hi raako
JHN.7.31	a Masihu bɔ gɔ gi zaa gi gɔ gɛrs gi daar wal yɛrɛ ɔnɛ bɔ daar ya?
JHN.7.32	Yɔ Farisaya wɔ hi lag dood hi faltingo hin a Yeesu zulha hi ya̧a̧tamsɛ, Bɛtmaakwookya wɔ hi yaaz lɛl-ook-yaadɛ an hi rek hi wa̧a̧ge. 
JHN.7.33	Yeesu 
JHN.7.33	a be gi hi nɛɛ ɔ̧t kaasi ket ɓɛ, kuudu bé wɛɛ be rek a Za̧a̧nyɔ yaazib ge. 
JHN.7.34	Gɔ nɛ ɓɛɛbe nɛ zɛ̧b gɛ, wɛɛ nɛ ɗɛɛ an nɛ zaa a lɛlyɔ gɔ be gi ge gɛ.
JHN.7.35	Yahuduya wɔ hi ɛtin hi tees du:
JHN.7.35	a gii gi rek lɛlɔ ay an wɛɛ wɛ zɛŋg gɛ nɔ?
JHN.7.35	Gi rek a dood wɔ hi nɔɔ hi rek a Yonaniŋkoya wɔ hi teesdu hi an gi goksihi hin ya?
JHN.7.36	Dɔglɔ yɔ raa a nɛ ɓɛɛbe nɛ zɛ̧b gɛ, wɛɛ ɗɛ̄ɛ̄ an nɛ zaa a lɛl yɔ be gi ge gɛ, nɔ hinɔ raakɔ anbɔ ɔnɛ?
JHN.7.37	A naab-ɔ̧t yɔ̧ɔ̧sum bɔ yɔ daar ɔ̧t zaadɛ wɔ gedu Yeesu er ɓooya̧a̧
JHN.7.37	a za̧a̧nyɔ mɛm gig ha̧a̧ko, zaag a bee gi yɔ̧. 
JHN.7.38	Za̧a̧nyɔ ɗɔbsibe, zɛɛ gbɔɔl mɛm za̧a̧tigya gi zɔb a gi kpoos du, anyɔ Bɛt ɗɛɛrwol 
JHN.7.39	Yeesu dɔgn Bɛt Mɔkil yɔ za̧a̧nyɔ gɔ gi ɗɔbsig gi dagig giya. Yɔ anbɔ Bɛt Mɔkilɔ da zaad nɛ ket gɛ be, yɔ Yeesu dagd nɛ gbɔlumsɔ ket gɛ giya. 
JHN.7.40	Dood wɔ hi gi saal bɔ gedu hi bɛɛ dɔgl bɔrɔ kɛŋko hi 
JHN.7.40	a hi rɔbo wal yɛrɛ gi Bɛtya̧a̧kɛŋkya bɔ wɛ gig ook giya.
JHN.7.41	Zaadɛ be hi raak
JHN.7.41	a Masihu bɔ giya.
JHN.7.41	Wɛɛ dood zaadɛ ɓɛ:
JHN.7.41	a Masihu bɔ gii fu̧u̧z a Galile ya? 
JHN.7.42	Bɛt ɗɛɛrwol rāā a Masihu bɔ gi fu̧u̧z a Dawda dɔ̧ɔ̧t du a Baytilaama, a lɛlyɔ Dawda gi ge gɛ ya?
JHN.7.43	Dood saal wɔ hi gɛ̧ytin ma gɔ a Yeesu dɔŋgo. 
JHN.7.44	Dood zaadɛ hi teesdu ha̧a̧hi an hi wa̧a̧ge, wɛɛ doo za yaa naan gi muul gɛ be. 
JHN.7.45	Yɔ anbɔ lɛl-ookya wɔ hi wɛɛ a Bɛtmaakwookya gbɔlɛ wɔ hi a Farisaya wɔ hi. Yɔ hi tuurɔ, wɔrɔ hi warihi:
JHN.7.45	a ri nɛ kāmzig gɛ nɔ?
JHN.7.46	Lɛl-ookya wɔ hi goo:
JHN.7.46	a doo za bood nɛ ya̧a̧ an wal bɔrɔ zaŋ gɛ.
JHN.7.47	Wɛɛ Farisaya wɔ hi warihi:
JHN.7.47	a nɛɛ hɛw hi maatinmaat ya?
JHN.7.48	Waar ɛ wɔ zaaya̧ hi ɗɔbsigɗɔbs ya? Zaabe Farisaya wɔ zaaya̧ hi ɗɔbsigɗɔbs ya ri?! 
JHN.7.49	Dood saal wɔrɔ hi mɛɛ Bɛtmaakdɔgl gɛ hi gi bootyaadɛyɔ!!
JHN.7.50	Zaaya̧ gbun yɔ nuŋgɔ a Nikodɛm yɔ zaa nɛ a Yeesu ge yɛms du 
JHN.7.51	a maakdɔgl wɛ raa a mɔ kɛ̄m hinyɔ doo gi dɔk kɛn gɛ, mɔ gbɛ̄n hinyɔ gi wook kɛn gɛ, ɗɛ̄ɛ̄ an mɔ matinge dɔgl gɛ.
JHN.7.52	Wɔrɔ hi wɛɛ hi warige
JHN.7.52	a mɔɔ mɔ gi Galileya hɛw ya? Zaŋgum ɗɛɛrwol mɔ rɔbtɔnɔ, mɔ gbɛn a Bɛtya̧a̧kɛŋkya za taa fu̧u̧zig a Galile hɛbt du gɛ!
JHN.7.52	[ 
JHN.7.53	Bɛɛ anbɔ, bɔbe wɛɛ gi raa du be.
JHN.8.1	Yeesu tuu dɔ̀ɔ̀ a Kɔ̧ɔ̧b Ga̧a̧t ha. 
JHN.8.2	Lɛlyɔ bɛɛ gaako, wɛɛ tiiz a Bɛtluk du, dood sɛw hi zaa a ge, gii ɗɔɔt goksihi hinɛ. 
JHN.8.3	Yɔ anbɔ Bɛtmaakdɔkya wɔ hi Farisaya wɔ hi kamz nis za yɔ hi wa̧a̧zig gi naak a mans du, hi esig a saal teesdu hi raa Yeesu
JHN.8.4	a Hingokya , nis yɛrɛ wi zɛmzig mans du wi wa̧a̧ wi kamzige. 
JHN.8.5+JHN.8.6	Muusa raaw a maakɔdɔgl bɔ gedu be, a hi zɛm nis gi mansgɔk anyɔ hi wa̧a̧ge hi duutinge bet gi wɔrɔ.
JHN.8.5+JHN.8.6	(Yɔ ha̧a̧hi an hi ton Yeesu dɔglɛ an kuudu hi mɛɛg wa̧a̧ko) hi warige
JHN.8.5+JHN.8.6	a yɛrɛ mɔya, mɔ dɔg a nɔ?
JHN.8.5+JHN.8.6	Yeesu hu̧u̧r bi̧i̧ hin hi naanwalɔ a hɛbtdi. 
JHN.8.7	Yɔ hi gig gbork warki, gii wɛɛ ɗundɔ 
JHN.8.7	a za̧a̧nyɔ taan hinha̧a̧l a nɛ teesdu gɛ, loog beto gi yɛɛl nis yɛrɛ duuko.
JHN.8.8	Wɛɛ hu̧u̧r bi̧i̧ hin hi naanwalɔ a hɛbtdi. 
JHN.8.9	Yɔ wɔrɔ hi lag dɔgl bɔrɔ anbɔ hi hɔms gbunu gbunu hi reekɔ, yɛɛl a ɗɛntɛ, tuur a walɛsɛrɛ wɔ hi sɛw, hi ɔɔ Yeesu gi gbunu hi nis bɔ hi esig nɛ a saal tees bɔ gedu. 
JHN.8.10	Yɔ Yeesu wɛɛ gi ɗuks zulɔ ha gbɛn nis bɔ gi gbunu. Wɛɛ warige
JHN.8.10	a nisyɔ, dood wɔ hi gɛ̧ɛ̧num nɛ dɔgl hi gaay nɔ? Doo za wa̧a̧num dɔgl gɛ ya?
JHN.8.11	Nis bɔ ta̧a̧
JHN.8.11	a Ɗɛntyɔ, doo za taaro.
JHN.8.11	Yeesu wɛɛ 
JHN.8.11	a bee hɛw be taam dɔgl wa̧a̧nuko, rekumɔ, bɔmɔ wɛɛ mɔ gɔ hinha̧a̧l za. ]
JHN.8.12	Yeesu wɛɛ 
JHN.8.12	a bee gi lɛlgaal waal du, za̧a̧nyɔ fɔbe, taa ɛmbik lɛlwil du, gi dag lɛlgaal za̧a̧tigi.
JHN.8.13	Farisaya wɔ hi wɛɛ hi 
JHN.8.13	a mɔ boosig zul mɔɔn dɔglɛ, dɔgl mɔ bɔrɔ dɔglɔ taa dɔgl rɔbo.
JHN.8.14	Yeesu goohi
JHN.8.14	a an be boosig zul been dɔgl si̧, dɔglɔ gi rɔbo. Be mɛɛ lɛlyɔ be fu̧u̧zɔ hi lɛlyɔ be reko. Yɛrɛ nɛya, nɛ mɛ̄ɛ̄ lɛl yɔ be fu̧u̧z du hi lɛlyɔ be rek du gɛ. 
JHN.8.15	Nɛ yɛ̧ɛ̧k dɔgl an dood gɔ hi yɛ̧ɛ̧ko, benɛ bé gbaas doo za dɔgl hinɔ gɛ. 
JHN.8.16	Wɛɛ an be gbaak dɔgl si̧, dɔgl be gbaak bɔ gi hi gbɔnɔ. Be taa be gbunu, Baa bɔ yaazibe gi hi beya. 
JHN.8.17	Hi bi̧i̧ a nɛ maak ɗɛɛrwol du a dood eerɛ, ya̧a̧ya̧ gi ɔks gbunu, dɔglya̧ gi rɔbo. 
JHN.8.18	Be boosig zul been dɔglɛ; wɛɛ Baa be yɔ yaazibe gi book dɔgl beenɛ.
JHN.8.19	Farisaya wɔ hi wɛɛ hi warige
JHN.8.19	a Baa mɔ bɔ gi ay?
JHN.8.19	Yeesu goohi
JHN.8.19	a nɛ́ mɛ̄ɛ̄ bee gɛ, nɛ́ mɛ̄ɛ̄ Baa be hɛw gɛ. À nɛ mɛɛ nɛ Baa be, yɔ nɛ mɛɛ bee hɛw.
JHN.8.20	Yeesu dɔg ɗɔgl wɔrɔ yɔ gi hingok a Bɛtluk du a gaaslɛl yɔ gɔ hi gaak ge; yɔ wa̧a̧k ɔ̧tɔ riid gɛ be, doo za wa̧a̧g gɛ. 
JHN.8.21	Yeesu 
JHN.8.21	a be gi rekrekɔ, nɛ ɓɛɛbe, nɛ wɛɛ nɛ wɔr a nɛ hinha̧a̧l du. Wɛɛ ɗɛɛ an nɛ tuur a lɛlyɔ be rek ge gɛ.
JHN.8.22	Yahuduya wɔ hi warɔ a yɔ raa
JHN.8.22	a nɛ ɗɛɛ rek a lɛlyɔ be rek ge gɛ rɛ, gi rek zul ɔɔn gbɔŋk ger ya?
JHN.8.23	Wɛɛ 
JHN.8.23	a nɛya nɛ fu̧u̧z a wɛɛdisɛ, wɛɛ beya be fu̧u̧z a wɛɛha. Nɛɛ nɛ fu̧u̧ a waal yɛrɛ gedu; beya bé fu̧u̧ a waal yɛrɛ gedu gɛ. 
JHN.8.24	Be raanɛ a nɛ wɔr a nɛ hinha̧a̧l du. Yɔ anbɔ nɛ́ ɗɔ̄bs a be gi za̧a̧nɔ gii gɛ, nɛ wɔr a nɛ hinha̧a̧l du.
JHN.8.25	Farisaya wɔ hi warige
JHN.8.25	a mɔɔ bɔ an mɔ booya̧a̧ anbɔ?
JHN.8.25	Yeesu goohi
JHN.8.25	a be gisin hinɔ raak yɛɛl a biitirnaan du. 
JHN.8.26	Be gin hin kittɔnɔ an be 
JHN.8.27	Hɔnɛ dood wɔ hí kɛ̄m a gi book Baa bɔ dɔglɔ gii gɛ. 
JHN.8.28	Yeesu 
JHN.8.28	a gɔ nɛ pɛɛ Za̧a̧n Waa bɔ wɛɛha, nɛ mɛks a be giro. Nɛ́ wɛɛ nɛ mɛɛ a bé wōō hinza hi zul be gɛ, be book anyɔ Baa be goksibe. 
JHN.8.29	Za̧a̧nyɔ yaazibe gi hi beya, be waak wook hinyɔ bɛsige, ya̧a̧nɛ gi ɔ̄ɔb be gbun gɛ.
JHN.8.30	Anyɔ Yeesu gi dɔk anbɔ, dood kittɔnɔ hi gig ɗɔbsugo. 
JHN.8.31	Yeesu wɛɛ raa Yahuduya wɔ hi gig ɗɔbsugo
JHN.8.31	a an nɛ waa a be dɔgl du, nɛ gi walɛsɛrɛ beenɛ hi rɔbo, 
JHN.8.32	nɛ wɛɛ nɛ mɛɛ rɔbo, wɛɛ hinrɔb bɔ gi tuus zul nɛ a hinha̧a̧l du gi gbaan aakil du.
JHN.8.33	Hi googe:
JHN.8.33	a wɛya wɛ Abraham waato, wɛɛ wɛ wɛɛsir doo za gbaarɛ hinɔ gɛ be. Mɔ wɛɛ mɔ raak ri a nɛ dag zul nɛ aakil du nɔ?
JHN.8.34	Yeesu goohi
JHN.8.34	a be raasin rɔbo: za̧a̧nyɔ gi wook hin-ha̧a̧lɛ gi hinha̧a̧l gbaaryɔ. 
JHN.8.35	Gbaar taa waak raa du faa, waa mɔɔl ɔnɛ gi waak faa. 
JHN.8.36	Gid bee Bɛt waa bɔ be tuus zul nɛ a hinha̧a̧l du, hi rɔbo, zul nɛ gi gi aakil du be. 
JHN.8.37	Be mɛɛmɛ a nɛ Àbraham waato, yɛrɛ yɔ dɔgl be tal nɛ kpoos du gɛ, ha̧a̧nɛ an nɛ gbɔ̧be. 
JHN.8.38	Be raak hinyɔ be gbɛnz a Baa be ge giya. Wɛɛ nɛya nɛ wook hinyɔ nɛ lag a baa nɛ gbaŋ gii be.
JHN.8.39	Hi gòòge
JHN.8.39	a baa wi gɛ Abraham.
JHN.8.39	Yeesu goohi
JHN.8.39	a à nɛ gi nɛ Àbraham waato, yɔ nɛ woo hinyɔ Abraham woo giya. 
JHN.8.40	Yɛrɛ ɓɔryɔ nɛ tɛk an nɛ gbɔ̧be, bee yɔ be raasin rɔb yɔ be lag a Bɛt ge gii kpɔd! Abraham wōō hin anbɔ gɛ. 
JHN.8.41	Nɛɛ nɛ wook baa nɛ woosɛ.
JHN.8.41	Wɔrɔ hi googe:
JHN.8.41	a wi taa manswaato; wi gin Baa wi gbun kpɔd, gɛ Bɛto.
JHN.8.42	Yeesu 
JHN.8.42	a à Bɛt gi nɛ Baa nɛ giya, yɔ ha̧a̧n a be muulɛ, be fu̧u̧z a Bɛt ge ro be zaa waal du. Bé mɔ̄k hi zul benɛ an be zaa gɛ, gii yaazibe. 
JHN.8.43	Nɔ nɛ kɛ̄msib ya̧a̧boon be yɛrɛ gɛ? Yɔ ha̧a̧n dɔgl be kɛŋk gɛ giya.
JHN.8.44	Loorɛha̧a̧l gii baa nɛ, wɛɛ ha̧a̧n baa nɛ ɗɔkumɔ ha̧a̧lɔ wɔ hii fɔko. Gii gi doogbɔŋkya yɛɛl a bii-tirnaan du. Yɔ rɔb taa a ge, gi doo-mɛlyayɔ, hā̧a̧g rɔb dɔgl gɛ. Yɔ gi doo ya̧a̧gɔ̧ɔ̧nya, gi ya̧a̧gɔ̧ɔ̧n baatɔ, gɔ gi book ya̧a̧gɔ̧ɔ̧nɛ, gi book ya̧a̧boon ɔ̧ɔ̧nɛ.
JHN.8.45	Yɔ bee be gisin raak rɔb gii nɛ ta̧a̧sib dɔgl be gɛ. 
JHN.8.46	Bɔ za̧a̧nɔ gi zuun a nɛ teesdu a be wook hinha̧a̧l nɔ? Nɛ yɔ be raak rɔb be, nɔ nɛ ta̧a̧sib dɔgl be ma gɛ? 
JHN.8.47	Za̧a̧nyɔ fu̧u̧z a Bɛt ge gi kɛnk Bɛt dɔglɛ; yɔ nɛɛ nɛ fu̧u̧z a Bɛt ge gɛ be, nɛ kɛm gɛ.
JHN.8.48	Yahuduya wɔ hi googe a nɛ wi raa rɔbo
JHN.8.48	a mɔ Samariyayayɔ, nɛ mɔ gin loorɛha̧a̧l ma mi!
JHN.8.49	Yeesu goohi
JHN.8.49	a be taan loorɛha̧a̧lɛ. Yɛrɛ bee be gi ɗɔbsig Baa be giya, nɛɛ nɛ wɛɛ nɛ gib niiko. 
JHN.8.50	Be taa tɛk gbɔlums benɛ; doo gbun ro gi ɓɛɛk gbɔlums be bɔ, za̧a̧nɔ gii gi gbaas dood dɔglɛ. 
JHN.8.51	Be raasin hi rɔbo, za̧a̧nyɔ wa̧a̧ dɔgl be a gi kpoos du, taa wɔrk gbɛnk faa.
JHN.8.52	Yahuduya wɔ hi 
JHN.8.52	a yɛrɛ wi mɛɛ ma gɔ a mɔ gin loorɛha̧a̧lɛ mɔ muul du. Abraham wɔɔrɔ, Bɛtya̧a̧kɛŋkya wɔ hi wɔɔr hɛw. Mɔɔ mɔ raak ri ma a za̧a̧nɔ gi wa̧a̧ dɔgl mɔ taa wɔrk gbɛnik faa nɔ? 
JHN.8.53	Mɔ tɔɔ mɔ daar baa wɛ wɔrki Abraham daar ya? Bɛtya̧a̧kɛŋkya wɔ hi wɔr be. Mɔɔ mɔ seek zul mɔ an bɔ?
JHN.8.54	Yeesu goo
JHN.8.54	a an be gi ɗɔbsig zul beenɛ, ɗɔbsig be yɔ wɛɛ hintɔsyɔ. Baa be gib ɗɔbsugo, gii gi Za̧a̧nyɔ nɛ gig raak a Bɛt nɛɛnɛ, 
JHN.8.55	nɛ́ wɛɛ nɛ mɛɛg gɛ. Benɛ be mɛɛge; wɛɛ à be raa nɛ a be mɛɛg gɛ, yɔ be riitin hi nɛya. 
JHN.8.56	Yɔ baa nɛ Abraham gi nɛ mɔkig amntɔnɔ an gi gbɛn ɔ̧t benɛ, gin nɛ hat gbɔɔltɔnɔ. Gbɛn ɔ̧tɔ gbɛn ma hɛw, wɛɛ dag hat a gedu hɛw.
JHN.8.57	Yahuduya wɔ hi warige
JHN.8.57	a mɔ taan wɛl dumbili nɔɔn hɛwi, mɔ gbɛn Abraham ri?
JHN.8.58	Yeesu 
JHN.8.58	a be dɔgsin rɔbo, anyɔ Abraham da mɔɔyd gɛ, bee be giiro.
JHN.8.59	Yɔ anbɔ hi tuu bet an hi duunige, gii yɔ gbɛn anbɔ yaatɔ, tuu ɔɔ Bɛtluk bɔ.
JHN.9.1	Yɔ Yeesu gi daako gbɛn wal za yɔ mɔɔy yɔ̧ɔ̧ri. 
JHN.9.2	Walɛsɛrɛ ɔ̧ɔ̧ wɔ hi ɛrig anyɔ lɛ
JHN.9.2	a Hingokya , bɔ gɔ hinha̧a̧l nɔ, wal yɛrɛ gii ya, zaabe baatɔ hi nɔɔtɔ hii gɔ hinha̧a̧l an gi mɔɔy yɔ̧ɔ̧r ya ri?
JHN.9.3	Yeesu wɛɛ goohi
JHN.9.3	a wal yɛrɛ gii hɛw gɛ, baatɔ hi nɔɔtɔ hii hɛw gɛ. Hinɔ wooy an Bɛt tɛŋkɔ gi mid muulɔ ge. 
JHN.9.4	A lurk yɔ duge, gi an wɛ woo Za̧a̧nyɔ yaazib woosɔ wɔ. Wag kaasi an yɛms gi bulɔ, a yɛmsɔ gedu doo za ɗɛɛ an gi woo woos ma gɛ. 
JHN.9.5	Anyɔ be gi waal du, be gi lɛlgaal a waal du.
JHN.9.6	Yɔ raa anbɔ tus set hɛbtdi ya̧a̧n hɛbto, huus yɔ̧ɔ̧r bɔ yɔ̧l du. 
JHN.9.7	Wɛɛ 
JHN.9.7	a rekum mɔ da mɔ ur muut mɔ a Silowe mɛmzɛɛl bɔ gedu.
JHN.9.7	(Silowe bɔ hinɔ raakɔ a yaayzɔ. ) Wal bɔ rek ur muutɔ a mɛm bɔ gedu, wɛɛza gbɛn yɔ̧lɔ bɔ gaattɔnɔ. 
JHN.9.8	Naaza zaadɛ wɔ hi sɛbtin di hi wɔ gɔ hi gig nɛ gbɛnik ɗɔɔtugo, hí mɛ̄ɛ̄ a ɛltyayɔ, hi warɔ
JHN.9.8	a nɛ za̧a̧n yɛrɛ wal ɛltya bɔ da gi ɗɔɔtig gbɔnɔya̧ gi gi ɛɛlik gii ma yɔ mi?
JHN.9.9	Dood zaadɛ hi raa
JHN.9.9	a giya, zaadɛ be,
JHN.9.9	hi raa
JHN.9.9	a ɛ̧-ɛ̧ muut rɛɛsɛ.
JHN.9.9	Wal bɔ raa hi zulɔ hɛw
JHN.9.9	a beya.
JHN.9.10	Hii be hi wɛɛ hi warige
JHN.9.10	a yɔ̧l mɔ bɔ kpɛ̧ɛ̧r hinɔ ri?
JHN.9.11	Yɔ̧ɔ̧r bɔ fɔkɔ
JHN.9.11	a wal za bɔ nuŋgɔ a Yeesu gii ya̧a̧ wɔmt gi sɔɔsib yɔ̧l du, wɛɛ raabe a rekum mɔ uz a Silowe mɛmzɛɛl du. Yɔ be rek be uzɔ be gbɛn yɔ̧l be gaa sɛs.
JHN.9.12	Hi wɛɛ hi warige
JHN.9.12	a walɔ gi ay?
JHN.9.12	Gii ta̧a̧
JHN.9.12	a be mɛɛ gɛ.
JHN.9.13	Hi kam wal bɔ gi nɛ yɔ̧ɔ̧r a Farisaya wɔ hi. 
JHN.9.14	Yeesu woo hin bɔrɔ a holum-ɔ̧t ro gi ya̧a̧ wɔmnt bɔ gi kpɛ̧ɛ̧r wal bɔ yɔ̧lɔ wɔ be. 
JHN.9.15	Kuudu Farisaya wɔ hi wɛɛ hi warige
JHN.9.15	a yɔ̧l mɔ wɔ hi gaa hinɔ ri?
JHN.9.15	Gii wal bɔ wɛɛ fɔkɔ
JHN.9.15	a wal bɔ ya̧a̧ wɔmnt gi sɔɔsib yɔ̧l du, be rek be uz mɛm du be gbɛnik ma gɛrɛ.
JHN.9.16	Farisaya zaadɛ wɔ hi raa
JHN.9.16	a walɔ taa fɔk holum-ɔ̧t maak bɔ, fu̧u̧z Bɛt ge gɛ.
JHN.9.16	Zaadɛ hi ta̧a̧
JHN.9.16	a doo hinha̧a̧lya yɔ ɗɛɛ hingɛrsyaadɛ an wɛrɛ wookɔ ri nɔ?
JHN.9.16	Hi gɛ̧ytin gɔ teesɛ. 
JHN.9.17	Hi wɛɛ hi war wal bɔ a mɔɔ mɔ raa
JHN.9.17	a nɔ a gi zulha nɔ? Anyɔ kpɛrsum yɔ̧l mɔ rɛ mɔ raa a ri?
JHN.9.17	Wal bɔ goo a benɛ be raa
JHN.9.17	a nɔ, raak be gɛ ma a gi Bɛtya̧a̧kɛŋkyayɔ.
JHN.9.18	Yahuduya wɔ hí ɗɔ̄bs a gi nɛ yɔ̧ɔ̧ri hi wɛɛ hi kpɛrsig yɔ̧lɔ gɛ, hi elz za̧a̧nyɔ lɔlɔ gaa baatɔ hi nɔɔtɔ hi zaa kete. 
JHN.9.19	Yɔ hi zaa, hi warihi
JHN.9.19	a waa nɛ bɔ nɛ da nɛ raak a mɔɔy yɔ̧ɔ̧ri giiyɔ ya? Yɛrɛ wɛɛ gi gbɛnik ri ma ɓɔri nɔ?
JHN.9.20	Baatɔ hi nɔɔtɔ hi ta̧a̧
JHN.9.20	a wi mɛɛ a waa wi bɔ mɔɔy yɔ̧ɔ̧r giya.
JHN.9.21	Yɛrɛ wí mɛ̄ɛ̄ hinyɔ tal gi muul an gi gbɛn yɔ̧l ɓɔri ma gɛ, kinsa bɔ kpɛrsig yɔ̧lɔ? Gii tɔɔtɔ, warinɛge gi fɔksin hinyɔ daa hi zulɔ.
JHN.9.22	Yɔ baatɔ hi nɔɔtɔ hoobha̧a̧hi Yahuduya wɔ gii hi raa anbɔ. Yahuduya wɔ be hi ɔks nɛ ya̧a̧ya̧ hi teesdu da̧a̧da̧ a kinsa za̧a̧n za gɔ gi raa a Yeesu gii gi Masihu hi tuusig a mɔksilluk du, hi seege an ɓi̧i̧limyayɔ. 
JHN.9.23	Hinɔ gii baatɔ hi nɔɔtɔ hi raa a gii tɔɔtɔ, warinɛge. 
JHN.9.24	Farisaya wɔ hi wɛɛ hi el wal bɔ gi nɛ yɔ̧ɔ̧ri dɔɔ eesimɛ hi 
JHN.9.24	a ɗɔbsum Bɛto, wi mɛɛ a wal bɔrɔ gi doo hinha̧a̧l-yayɔ.
JHN.9.25	Gii goo
JHN.9.25	a gi gi hinha̧a̧lyayɔ benɛ be mɛɛ gɛ. Be mɛɛ hin gbunu a be da be gi nɛ yɔ̧ɔ̧ri, be wɛɛ be gbɛnik yɔ̧l ɓɔryɔ a gi dɔŋg ma.
JHN.9.26	Hi wɛɛ hi warige
JHN.9.26	a woosum nɔ, kpɛrsum yɔ̧l mɔ wɔ hinɔ ri?
JHN.9.27	Gii wɛɛ goohi
JHN.9.27	a be da be raasin hinɔ raasɔ, hā̧a̧n lak gɛ be, yɛrɛ ha̧a̧n nɔ lak ɓɛ? Ha̧a̧n an nɛ wɛɛ fɔkyaadɛ ɔ̧ɔ̧n hɛw ya?
JHN.9.28	Hi niige
JHN.9.28	a mɔɔ mɔ gi fɔkya ɔ̧ɔ̧nɛ, wii be wi gi Muusa fɔkyaadɛ ɔ̧ɔ̧n be. 
JHN.9.29	Wi mɛɛ ɔnɛ a Bɛt booya̧a̧ hi Muusa, yɛrɛ wal yɛrɛ ɔnɛ wí mɛ̄ɛ̄ lɛlɔ fu̧u̧z du gɛ.
JHN.9.30	Wal bɔ raa
JHN.9.30	a eh! Hinɔ kɔmsib ma gɛrsɛ, nɛ́ mɛ̄ɛ lɛl yɔ wali fu̧u̧z du gɛ! Nɛ yɛrɛ kpɛrsib yɔ̧l be ɔnɛ. 
JHN.9.31	Wɛ mɛɛ a Bɛt taas hinha̧a̧lya wɔ kɛŋko; za̧a̧nɔ gi gig ɗɔbsugo, gi gisig hinyɔ ha̧a̧g wooko, gi kɛmsig ɔnɛ. 
JHN.9.32	Yɔ waal bɛɛ yɛɛluko, hi kɛm hinza a doo za kpɛrs za̧a̧n za yɔ mɔɔy yɔ̧ɔ̧r yɔ̧l hinɔ gɛ. 
JHN.9.33	À wal bɔrɔ fu̧u̧z nɛ a Bɛt ge gɛ, yɔ ɗɛ̄ɛ̄ an gi woo hinza gɛ.
JHN.9.34	Wɔrɔ hi wɛɛ hi gòòge
JHN.9.34	a mɔɔ yɔ hi mɔɔm a hinha̧a̧l du zaŋ, mɔɔ mɔ wɛɛ mɔ goks wii hin ya?
JHN.9.34	Hi ninig tuu gɔ fɛd a mɔksilluk bɔ gedu. 
JHN.9.35	Yɔ Yeesu kɛm a hi nin wal yɔ̧ɔ̧r bɔ yɔ̧lɔ kpɛr nɛko, rek zɛŋge warige
JHN.9.35	a mɔ ɗɔbsig Za̧a̧n Waa bɔ ya?
JHN.9.36	Wal bɔ yɔ̧lɔ kpɛr ta̧a̧
JHN.9.36	a ɗɛnti, gii gi bɔ Za̧a̧nɔ? Raasibe an be ɗɔbsige.
JHN.9.37	Yeesu raa
JHN.9.37	a mɔ gbɛnig-gbɛnɔ, za̧a̧nɔ gii gimɔ booko.
JHN.9.38	Wɛɛ 
JHN.9.38	a Waar i, be gi ɗɔbsigɗɔbsɔ;
JHN.9.38	wɛɛ zagl gi muut du, ɗɔbsige. 
JHN.9.39	Yeesu wɛɛ raa
JHN.9.39	a be zaa a waal yɛrɛ gedu an dɔglyɛ̧ɛ̧k gi giro, dood hi gɛ̧ɛ̧y teesɛ, an dood wɔ hi gi yɔ̧ɔ̧ri hi gbɛn yɔ̧lɛ, wɛɛ an wɔ hi gbɛnko hi yɔ̧ɔ̧.
JHN.9.40	Farisaya zaadɛ wɔ hi gi nɛ hi gii hi lag dɔglɔ anbɔ hi 
JHN.9.40	a wii hɛw wi gi yɔ̧ɔ̧rɛ ya?
JHN.9.41	Yeesu ta̧a̧hi
JHN.9.41	a à nɛ gi nɛ yɔ̧ɔ̧rɛyɔ, yɔ nɛ taan hinha̧a̧lɛ. Yɛrɛ ɓɔri nɛ raak a be gbɛnik-gbɛnɔ, gid hinha̧a̧l nɛ bɔ gi waako.
JHN.10.1	Yeesu wɛɛ raa
JHN.10.1	a be raasin rɔbo, za̧a̧ni guz a wagl bɔ gedu gɛ gi kar wɔmnt ha gi gul a tamluk du, gi luuri, luur wɔdwɔɔlikya. 
JHN.10.2	Yɛrɛ za̧a̧ni tal a wagl bɔ gedu, gi tamnɛɛrayɔ. 
JHN.10.3	Gbɔnɔ-ookya bɔ gi kpɛrsige, tam wɔ hi lag kɔlkɔ; gi el tamɔ wɔ hi gi zulumsɔ nuŋgo hi nuŋgo gi dosihi gbɔnɔ a lakdi.
JHN.10.4	Gɔ gi tuus tamɔ wɔ sɛwi gi gisihi gbɔnɔ dorko, tam wɔ hi mɛɛ kɔlkɔ hi fɔge. 
JHN.10.5	Tam wɔ hi taa fɔk rɔ̀bi, hi nɔɔk dɔŋgɔ anyɔ hí mɛ̄ɛ̄ rɔ̀b bɔ kɔlkɔ gɛ.
JHN.10.6	Yeesu dɔgsihi ya̧a̧daanik bɔrɔ, wɛɛ hii be hi kɛm hinyɔ gisihi dɔk gɛ. 
JHN.10.7	Yeesu wɛɛ 
JHN.10.7	a be raasin rɔbo, bee gi tam waglɛ. 
JHN.10.8	Wɔ hi dosib nɛ zaakɔ sɛw hi gi luurɛyɔ, luurɛ wɔd wɔɔlikyaadɛ, wɛɛ tam wɔ hi kɛmsihi kɔlkya̧ gɛ be. 
JHN.10.9	Bee gi tamlukgbɔnɔ. Za̧a̧ni guz a beege gi za̧a̧; gi gulɔ gi wɛɛ gi tuu gi rek a leeslɛlɛ. 
JHN.10.10	Luur gɔ zaa an gi loo hinluur kpɔd, gi gbɔmɔ, gi wɛɛ gi ha̧tiro. Beya be zaa an tam wɔ hi dag za̧a̧tig gi daarlɛlɛ.
JHN.10.11	Bee gi tamnɛɛra rɔbo, nɛɛra rɔb bɔ gi gaak kolɔ a tam wɔ hi dɔŋgo. 
JHN.10.12	Tuswoosya yɔ taa tamnɛɛra gɛ gi gbɛn lergum gi zaako, anyɔ tam wɔ hi taa ɔnɛ gɛ be, nɔɔ ɔɔhi dihɔ lergum zaa wa̧a̧lihi, hɛksihi. 
JHN.10.13	Za̧a̧n bɔ gi wook tuswoosɛ, dɔglɔ taa du ro gi nɔɔ gi ɔɔhi.
JHN.10.14	Bee gi tamnɛɛra rɔbo. Be mɛɛ tam be wɔ, tam be wɔ be hi mɛɛbe, 
JHN.10.15	anyɔ Baa be mɛɛbe, bee be mɛɛ Baa be be, be wɛɛ be gaak kol be a tam wɔ hi dɔŋgo. 
JHN.10.16	Be gin tam zaadɛ wɔ hi taa a luk yɛrɛ gedu. Tamya̧ gi an be kamzihi, hi kɛm kɔlk be hi ɔks maasya̧ gbunu, hi nɛɛra gbunu.
JHN.10.17	Be gaak kol be an kuudu be wɛɛ be looge. Ya̧a̧nɛ Baa be gi ha̧a̧g a be muulɛ. 
JHN.10.18	Doo za taa look kol be, yɛrɛ be gig gaak hi zul be; be gin tɛŋko an be gaa kol be, be wɛɛ be gin tɛŋko an be wɛɛ be looge. Hinɔ Baa be gaabe gbɔnɔ an be woo giibɔ.
JHN.10.19	Hinfaltingo wɛɛ mɛɛ gɔ a Yahuduya wɔ hi teesdu a dɔgl bɔrɔ geha. 
JHN.10.20	Dood kittɔnɔ hi teesdu hi raa
JHN.10.20	a wal bɔ yooyɔ, gin loorɛha̧a̧lɛ, nɛ gisig lak nɔ?
JHN.10.21	Zaadɛ hi raa be
JHN.10.21	a loorɛha̧a̧lya gɔ bōōya̧a̧ anbɔ gɛ.
JHN.10.21	Loorɛha̧a̧l yɔ ɗɛɛ an gi kpɛrs yɔ̧ɔ̧r lɔl ya?
JHN.10.22	Hi nak ma Bɛtluk naab yɔ gɔ hi el a Hanuka a Urusalima a zɛrk tee du. 
JHN.10.23	Yeesu gul gi ɛmbik Bɛtluk du a Sulemaanu gbag dɔŋdu. 
JHN.10.24	Yahuduya wɔ hi zaa hi rɔge hi 
JHN.10.24	a gi tuur nɛ bil an mɔ ɔsiw rɔb dɔk gaattɔnɔ be? Gid mɔ gi Masihu bɔ giya, raasiwi rɔbtɔnɔ.
JHN.10.25	Yeesu 
JHN.10.25	a nɛ be raasin nɛ ta̧a̧ gɛ ma mi! Woos wɔ be wook a Baa be nuŋg du hi zuunik dɔgl beenɛ. 
JHN.10.26	Nɛ yɔ nɛ taa tam benɛ gɛ gii nɛ ɗɔbs gɛ. 
JHN.10.27	Tam be wɔ hi gi kɛŋk kɔlk be, be mɛɛhi, hi gib fɔko. 
JHN.10.28	Be gihi gaak za̧a̧tig faa. Hi taa nɛ wak zaŋ, wɛɛ doo za taa an gi wɔɔdihi be naan du be. 
JHN.10.29	Baa be yɔ gaahi be naan du tɔɔ daar hin sɛw; doo za ɗɛɛ an gi wɔɔdihi a Baa be naan du gɛ be. 
JHN.10.30	Baa be hi beya wi gi gbunu.
JHN.10.31	Yɔ Yahuduya wɔ hi lag anbɔ hi wɛɛ hi loo bet an hi duutinge gi wɔrɔ. 
JHN.10.32	Yeesu 
JHN.10.32	a be zunsin woos rɔbɛ wɔ Baa be gaaz kittɔnɔ, nɛ gib duuk a woosɔ nɔni dɔŋg nɔ?
JHN.10.33	Yahuduya wɔ hi googe
JHN.10.33	a wi taam duuk a woos rɔb dɔŋgo. Yɔ mɔ book ya̧a̧ha̧a̧l a Bɛt zulha gii wi gim bet duutingo an mɔ wɔrɔ. Yɔ mɔ gi doo tɔs, mɔ wɛɛnik zul mɔ ri an Bɛt nɔ?
JHN.10.34	Yeesu raa
JHN.10.34	a nɛ hi bi̧i̧ a nɛ maakɗɛɛrwol du a Bɛt raa a be raa a nɛɛ gi bɛt a waal du da ma mi? 
JHN.10.35	Wɛ mɛɛ a hinza ɗɛɛ an gi kɔm tɔs a Bɛt ɗɛɛrwol du gɛ. Yɔ anbɔ, maak bɔ gi el dood wɔ Bɛt dɔgl zaa a hiige a nɛɛ gi bɛto. 
JHN.10.36	Yɛrɛ beya, Bɛt heribe yaazib waal du, ri nɛ ɗɛɛ raak a be book ya̧a̧ha̧a̧l a Bɛt zulha nɔ? Nɛ yɔ be raa a be gi Bɛt waa gii ma mi?
JHN.10.37	Woos yɔ be wook gi taa a Baa be tɛŋk du gɛ, bɔnɛ ɗɔbsibe. 
JHN.10.38	Yɛrɛ yɔ be wook woos a gi tɛŋk du, gid nɛ ta̧a̧b nɛ gɛ si̧, ɗɔbsin woos wɔ ɔnɛ an nɛ mɛɛ, nɛ kɛm bɛttɔnɔ a Baa be ɔks gbun hi beya, bee be, be ɔks gbun hi Baa be.
JHN.10.39	Hi tɛb an hi wa̧a̧ge, wɛɛ hi wa̧a̧g gɛ be. Wir hi naan du reekɔ. 
JHN.10.40	Yeesu wɛɛ rek a Urdum zɛ̧ɛ̧rnɔ kasiŋ zaa bɔ ge a lɛlyɔ Yohana da gi nɛ hotingo dood Bɛtmɛm a biitirnaan duge, ɗɔɔt waa hɔ. 
JHN.10.41	Dood kittɔnɔ hi rek a ge hi raako
JHN.10.41	a Yohana wōō gɛrs gbun mɔɔt gɛ, yɛrɛ hinyɔ dɔg a wal yɛrɛ gi zulha sɛw gi rɔbo.
JHN.10.42	Dood kittɔnɔ hi ɗɔbsig a lɛlɔ ge.
JHN.11.1	Wal za giro nuŋgɔ a Laazar, guumɔ, lɛlɔ a Betani, a Mariyama hi yɛ̧ɛ̧tɔ Marta lɛlɛ. 
JHN.11.2	Mariyama ɔ̧ɔ̧ gii sɔɔs nɛ Waar Yeesu ɗaasɛrɛ kurum ki̧i̧lhɛmntya gi wɛɛ gi pugdsinge dɔɔɔ wɔ hi susugi. Waŋtɔ Laazar gii gumɔ. 
JHN.11.3	Siŋdɛ wɔ hi yaa doo za gɔ a Yeesu ge a hi raasig
JHN.11.3	a Waar i, sa̧a̧m mɔ guumɔ.
JHN.11.4	Hɔnɛyɔ Yeesu lag anbɔ raa
JHN.11.4	a gumsɔ taa wɔrkya, gumsɔ gi an gi zuun Bɛt tɛŋk an hi ɗɔbsinu, gi wɛɛ gi zuun waaɔ bɔ gbɔlumsɔ an hi ɗɔbsig be.
JHN.11.5	Yeesu ha̧a̧g a Marta muulɛ hi yɛ̧ɛ̧tɔ hɛw, hi waŋtɔ Laazar hɛw. 
JHN.11.6	Yɔ mɛɛ ma a Laazar guumɔ, kɔm ɔ̧tɔ eerɛ a lɛl bɔ gi ge. 
JHN.11.7	Yɔ kuudu anbɔ, wɛɛ raa walɛsɛrɛ ɔ̧ɔ̧ wɔ
JHN.11.7	a wɛ wɛɛ a Yahuduya.
JHN.11.8	Walɛsɛrɛ ɔ̧ɔ̧ wɔ hi 
JHN.11.8	a Hingokya , Yahu-duya wɔ hi gim nɛ ɓɛɛk nɔgansɛ an hi duutinmɔ beto mɔ wɔrɔ, kɔmri gi ha̧a̧mɔ wɛɛk a Yahuduya ɓɛ?
JHN.11.9	Yeesu ta̧a̧
JHN.11.9	a nɛ lɛlgaal gɔ yɛɛl bi̧i̧l du tuur lɛɛsig du mi? À za̧a̧n za gi ɛmbik a lurk du, yɔ simdɔɔ gɛ anyɔ gi gbɛnik lɛlgaal a waal du. 
JHN.11.10	Yɛrɛ à za̧a̧n za gi ɛmbik a yɛms du gi taan lɛlgaalɛ, yɔ simdɔɔsimɔ.
JHN.11.11	Yɔ dɔg anbɔ wɛɛ 
JHN.11.11	a saam wɛ Laazar gi yokyo. Yɛrɛ be gig rek kpookyɔ.
JHN.11.12	Walɛsɛrɛ ɔ̧ɔ̧ wɔ hi 
JHN.11.12	a Waar i, à gi yokyo yɔ za̧a̧za̧ ro!
JHN.11.13	Yeesu ha̧a̧g nɛ raak a Laazar wɔɔrɔ. Yɔ anbɔ, walɛ-sɛrɛ ɔ̧ɔ̧ wɔ be hi rum a gi book yoom rɔb dɔglɛ; 
JHN.11.14	wɛɛ wadsihi dɔglɔ gɔ
JHN.11.14	a Laazar wɔɔrɔ. 
JHN.11.15	Ànyɔ be taa lɛlɔdi gɛ, be dag hat a nɛ dɔŋgo an nɛ ɗɔbsɔ. Yɛrɛ yɛnwɛ rek a ge.
JHN.11.16	Tumas yɔ nuŋgɔ a Kumbili, raa naaza walɛsɛrɛ wɔ
JHN.11.16	a wɛ́ɛ́ be, yɛnɛ an wɛ ɗa wɛ wɔr elo hi Waar Yeesu.
JHN.11.17	Yɔ Yeesu tuurɔ zɛm Laazar gi loor du ma am ɔ̧tɔ nasɔ. 
JHN.11.18	Betani sɛ̧ɛ̧b hi Urusalima di kaasi, an kilomɛɛtre nɔɔnɛ. 
JHN.11.19	Yɔ Marta hi Mariyama waŋya̧ Laazar wɔrɔ, Yahuduyaadɛ kittɔnɔ hi zaa hi gihi rɔɔko an hi ɓatsihi muulɛ. 
JHN.11.20	Yɔ Marta lag a Yeesu gi zaako rek dagzige, Mariyama ɗɔɔt raa du be. 
JHN.11.21	Marta raa Yeesu
JHN.11.21	a Waar i, an mɔ gi nɛ dihɛ waŋ be yɔ wɔr nɛ gɛ ro! 
JHN.11.22	Yɛrɛ be mɛɛ a hinyɔ gɔ mɔ war Bɛt ge sɛw gi gaamɔ.
JHN.11.23	Yeesu googe
JHN.11.23	a waŋ mɔ gi rɛmla.
JHN.11.24	Marta 
JHN.11.24	a bé mɛ̍ɛ̍ a gi rɛml a ɔ̧t yɔ̧ɔ̧sum bɔ ge du, a wɔrkɛ rɛmtig ɔ̧ti.
JHN.11.25	Yeesu goo
JHN.11.25	a bee gi rɛmtigi hi za̧a̧tigi. Za̧a̧nyɔ ɗɔbsibe gi za̧a̧, an wɔr nɛ hɛw. 
JHN.11.26	Za̧a̧nyɔ gi za̧a̧tili gi ɗɔbsibe taa nɛ wɔrk zaŋ. Mɔ ɗɔbsig hin wɔrɔ ya?
JHN.11.27	Marta ta̧a̧
JHN.11.27	a hɔɔ, Waar i, be ɗɔbs a mɔɔ gi Masihu bɔ Bɛt waaɔ yɔ gɔ gi zaa a waal du.
JHN.11.28	Yɔ dɔg anbɔ rek da elz hindaɔ a yaaklɛlɛ 
JHN.11.28	a hingokya bɔ gi hɛdi gi mɔ ɛrko.
JHN.11.29	Yɔ Mariyama bɛɛ lako ɗun nɔɔktɔnɔ rek a ge. 
JHN.11.30	Yeesu da gudir nɛ a waal bɔ gedu ket gɛ, gi a lɛlyɔ Marta dagig nɛ ge. 
JHN.11.31	Yɔ Yahuduya wɔ hi zaa Mariyama rɔɔk a gi raa du hi wɛɛ hi gbɛnig gi ɗuk nɔɔktɔnɔ gi tuu, hi fɔge. Hi rum a gi rek a waŋya̧ loorlɛl bɔ ge an gi kaa wɔrk bɔ giya.
JHN.11.32	Yɔ Mariyama tuur a lɛl bɔ Yeesu gi nɛ ge gi gbɛnige, zagl gi dɔŋdi 
JHN.11.32	a Waar i, an mɔ gi nɛ dihɛ waŋ be yɔ wɔr nɛ gɛ ro!
JHN.11.33	Yɔ Yeesu gbɛn nis bɔ gi kaako, Yahuduya wɔ hi zaatinu hi kaak be, hin bɔ lab pɛɛ kpoosɔ, wɛɛ mɔkilɔ ɗukɔ, 
JHN.11.34	wɛɛ warihi
JHN.11.34	a nɛ i̧i̧g loorɔ ay?
JHN.11.34	Hi googe
JHN.11.34	a Ɗɛntyɔ, zaamɔ mɔ see lɛlɔ hi i̧i̧ge.
JHN.11.35	Yeesu zɔbs mɛɛko. 
JHN.11.36	Yahuduya wɔ hi gbɛn anbɔ hi 
JHN.11.36	a eh! seenɛ, ha̧a̧gha̧ gi muul ro!
JHN.11.37	Wɛɛ dood wɔ zaadɛya̧ hi 
JHN.11.37	a gii yɔ kpɛ̧rs yɔ̧ɔ̧r bɔ yɔ̧lɛ, ɗɛ̄ɛ̄ nɛ an gi woo hinza an bɔ za̧a̧n yɛrɛ gi wɔr gɛ gɛ ya?
JHN.11.38	Yɔ Yeesu kpoosɔ wɛɛ gi ɗɔbɔ, rek gɔ a loorlɛl bɔ ge. Loor bɔ gi zɛŋk gbeeti a hɛɛl du hi kpɛ̧ɛ̧n bet fɛɛti. 
JHN.11.39	Yeesu raa
JHN.11.39	a mibrin bet fɛɛt yɛrɛ.
JHN.11.39	Wɔrk bɔ siŋtɔ Marta 
JHN.11.39	A Waar i, wɔrk bɔ ɔ̧tɔ nas ma hɛdu, gi huur ma ɔnɛ.
JHN.11.40	Yeesu 
JHN.11.40	a bé rāāmɔ a mɔ́ ɗɔbsɔ mɔ́ gbɛn Bɛt gbɔlumsɔ gɛ ya?
JHN.11.41	Hi ha̧s bet fɛɛt bɔ a loorya̧. Yeesu wɛɛ pɛɛ yɔ̧lɔ wɛɛha raa
JHN.11.41	a Baa, be baanumɔ anyɔ mɔ kɛmsibe. 
JHN.11.42	Be mɛɛ a mɔ gisib kɛŋk faa. Yɛrɛ be gi dɔk a dood saal wɔ hi rɔ̄be hi dɔŋgo, an hi ɗɔbs a mɔɔ yaazibe.
JHN.11.43	Yɔ dɔg anbɔ ɓooya̧a̧ ha̧a̧ltɔnɔ raa
JHN.11.43	a Laazar, tuuzumɔ!
JHN.11.44	Wɔrk bɔ Laazar tuuzɔ, dɔɔɔ wɔ hi naanɔ wɔ hi wɔy hi kɔmas zukkru, muutɔ bɔ yɛ̧ɛ̧y hi gbandili. Yeesu 
JHN.11.44	a pidinɛge nɛ ɔɔge gi rekɔ.
JHN.11.45	Yahuduya wɔ hi zaatin nɛ hi Mariyama hi gbɛn hinyɔ Yeesu woo, zaadɛya̧ kittɔnɔ hi ɗɔbsig gɔ. 
JHN.11.46	Dood zaadɛ hi teesdu be, hi rek hi zɛm Farisaya wɔ hi fɔksihi hinyɔ Yeesu woo.
JHN.11.47	Hɔnɛyɔ Bɛtmaakwookya gbɔlɛ wɔ hi Farisaya wɔ hi lag anbɔ hi mɔks Yahuduya ɗɛntɛ dɔgl-yɛ̧ɛ̧kya wɔ hi wɔ̀ dɔglɛ hi raa
JHN.11.47	a wɛ woo nɔ, walɔ gi wook gɛrs gbɔɔltɔnɔ be?
JHN.11.48	An wɛ ɔɔg gi wook hin anbɔ, dood sɛw hi ɗɔbs giya. Romaya wɔ be, yɔ hi zaa hi ha̧tir Bɛtluk wɛ gaat bɔ ha̧tir hi hɛbt wɛ.
JHN.11.49	Zaaya̧ gbun bɔ nuŋgɔ a Kayafas yɔ gi nɛ Bɛtmaak-wookya gbɔɔl mɔɔt a wɛlɔ gedu 
JHN.11.49	a nɛya nɛ mɛ̄ɛ̄ nɛ hinza nɛ gɛ zaŋ. 
JHN.11.50	Nɛ mɔk gɛ ya? An doo gbunu wɔr a dood sɛw dɔŋgo, yɔ daarɔ, hi anyɔ dood hɛbtdi sɛw gɔ hi wagɔ.
JHN.11.51	Bɛtmaakwookya gbɔɔl mɔɔt bɔ dɔ̄g hin bɔ lab hi zulɔ gɛ. Anyɔ gi Bɛtmaakwookya gbɔɔl mɔɔti a wɛlɔ gedu be, gi dɔgnik Bɛtdɔglɛ a Yeesu gii gi wɔr a dood Yahuduya wɔ sɛw hi dɔŋgo. 
JHN.11.52	Za̧a̧nɔ taa an gi wɔr wɔrkɔ a Yahuduya wɔ hi dɔŋg kpɔd, gi an gi kamz Bɛt waatɔ wɔ hi hɛks nɛ lɛl sɛw gi ɔksihi lɛlgbunu. 
JHN.11.53	Yɔ anbɔ, yɛɛl a ɔ̧tɔ ge hi ɔks dɔglɔ gbunu an hi gbɔŋge. 
JHN.11.54	Yɔ anbɔ Yeesu zuun muutɔ rɔbtɔnɔ a Yahuduya wɔ hi tees du ma gɛ. Ɗund rek a hɛbt za dɔɔmi a hɛt du a waal za gbɔɔl du nuŋgɔ a Efrayim, waa hɔ hi walɛ-sɛrɛ ɔ̧ɔ̧ wɔ.
JHN.11.55	Yɔ Yahuduya Paska naab bɔ sɛ̧ɛ̧b an dood kittɔnɔ hi fu̧u̧ a waal zaadɛ du sɔmsɔm a hɛt du hí dɔ̀ɔ̀ a Urusalima hí gaas muulya̧, 
JHN.11.56	hi ɓɛɛ Yeesu hi wɛɛ hi erk Bɛtluk du hi watingo gbunu gbunu
JHN.11.56	a nɛ mɔk ri, Yeesu taa zaak naab bɔ ya?
JHN.11.57	Bɛtmaakwookya gbɔlɛ wɔ hi Farisaya wɔ hi raa nɛ be, a doo za gi mɛɛ lɛlyɔ Yeesu gi du hi raasihi an hi wa̧a̧ge.
JHN.12.1	Yɔ Paska naab bɔ wag yɛms nɔɔngbun an gi tuurɔ, Yeesu tuur a Betani a lɛlyɔ Laazar, za̧a̧nyɔ da rɛmsig a wɔrk du gi waak ge;
JHN.12.2	hi gaag lees a lɛlɔge; Marta gii gi lees bɔ dɔɔzugo. Laazar gi hi dood zaadɛ wɔ hi elzihi nɛ hi hinlek hi Yeesu be. 
JHN.12.3	Mariyama wɛɛ loo naar kurum ki̧i̧lhɛmntya tik gbunu, zekɔ gumntɔnɔ, hi ɔ̄ksin hinza gɛ, gubs Yeesu dɔɔ muulɛ wɛɛ pugdin hi susugɔ. Luk bɔ hi̧i̧s gɔ hi kurum bɔ ki̧i̧lɔ hɛmnt bɔ seserkum. 
JHN.12.4	Yeesu walɛsɛrɛ ɔ̧ɔ̧ wɔ zaaya̧ gbun nuŋgɔ a Yahuda Iskaryudi yɔ gɔ gi rɛ̧ɛ̧s Yeesu ya̧a̧ raa gɔ:
JHN.12.5	a nɔ hi zebr kurum ki̧i̧lhɛmntya yɛrɛ tus gaat tɛmɛrɛ taarɛ an hi gaa ya̧a̧rya wɔ gɛ nɔ?
JHN.12.6	Rāā hin bɔrɔ anyɔ ya̧a̧rya wɔ hi gisig ya̧a̧rha̧a̧k gii gɛ, yɔ gi doo luur giigi raanɔ; gii gi tus saa kaŋkigya. Gɔ gi ɓek zaa luur gi gbaak ɔnɛ be. 
JHN.12.7	Yeesu wɛɛ 
JHN.12.7	a ɔɔmɔge, gbaa kurum bɔ an gi gɛbsin loor beenɛ a ɔ̧tyɔ gɔ hi i̧i̧b gedu. 
JHN.12.8	Ya̧a̧rya wɔ hi gi hi nɛɛ faa, bee be, be taa gik hi nɛɛ faa.
JHN.12.9	Yɔ Yahuduyaadɛ kittɔnɔ hi lag a Yeesu gi a Betani hi zaa; hí zāā a gi dɔŋg kpɔd gɛ, hi zaa an hi see Laazar yɔ rɛmsig nɛ a wɔrk du be. 
JHN.12.10	Ya̧a̧nɛ Bɛtmaakwookya gbɔlɛ wɔ hi wɔ̀ya̧a̧ an hi gbɔm Laazar hɛw. 
JHN.12.11	Yahuduya zaadɛ kittɔnɔ hi hed a zaadɛ teesdu hi ɗɔbsig Yeesu a Laazar rɛmtigɔ bɔ gi dɔŋgo, ya̧a̧nɛ gi ha̧a̧hi an hi gbɔŋge.
JHN.12.12	A yoosugɔ ge saalzanɔ gbɔɔl hi zaa naab bɔ yɔ hi lag a Yeesu gi zaak a Urusalima. 
JHN.12.13	Hi gbobz tɛ̧ɛ̧kpas wɔ hi gbaa daak-kpas wɔ hi rek hi dagtin hi Yeesu hi zaan a gi muutdu hi ya̧a̧ɓolti
JHN.12.13	a Hozana, raakɔ a seko gbɔɔltɔnɔ, rɔbs gi a Za̧a̧nyɔ gi zaak a Waar Bɛt nuŋg du ge, rɔbs gi a Waar Israhila ge!
JHN.12.14	Yeesu zɛm pɛɛzumwaa za kar ɗɔɔt hage anyɔ Bɛt ɗɛɛr-wolɔ raa
JHN.12.15	a bɔ hoob gi ha̧a̧mɔ, Siyona waasiŋ, yɛrɛ Waar mɔ gbɔɔl bɔ gi zaako, ɗɔɔt a pɛɛzumwaa yɛlha.
JHN.12.16	Walɛsɛrɛ ɔ̧ɔ̧ wɔ be hí kɛm hin wɔrɔ hi zul du ket gɛ. Hɔnɛ kuudu, yɔ Yeesu tal a gi gbɔlums du, hi mɛks ma gɔ a Bɛt ɗɛɛrwol bɔ raa nɛ hinyɔ hi woosig yɔ dɔglɔ giya. 
JHN.12.17	Dood kit wɔ hi gi nɛ hi Yeesu hı̄ gbɛ̄nig nɛ gi el Laazar a loor du a wɔrk du gi ɗunsige, hi dɔg dɔglɔ hɛw.
JHN.12.18	Dood saal wɔ hi kɛm dɔglya̧ hi lag a Yeesu gɔ nɛ gɛrs bɔrɔ, ya̧a̧nɛ hi mɔks gi muutdu. 
JHN.12.19	Yɔ anbɔ, Farisaya wɔ hi watinu
JHN.12.19	a sɔ̧ɔ̧nɛ, dood waal du sɛw hi gig fɔk gɛrɛ, wɛɛ taa an nɛ ɗɛɛ hinza wook be.
JHN.12.20	Yonaniŋkoya zaadɛ wɔ hi gi a dood wɔ hi dɔɔ naab bɔ teesɔ gedu an hi ɗɔbs Bɛto, 
JHN.12.21	hi zaa a Filib yɔ fu̧u̧z a Baytizaada a Galile ge, hi 
JHN.12.21	a ɗɛnti, ha̧a̧w an wi gbɛn Yeesu giya.
JHN.12.22	Filib rek raas Andrɛ; Andrɛ hi Filib hi rek hi dɔks Yeesu. 
JHN.12.23	Yeesu goohi
JHN.12.23	a ɔ̧tyɔ Za̧a̧n Waa bɔ gɔ gi dag gbɔlumsɔ gedu riiri ma. 
JHN.12.24	Be raasin rɔbo à totlɛŋks zāā hɛbtdi gi wɔr gɛ, gi kɔŋk bundikyɔ; gi wɔr be, gi tuusig gaatɔ kittɔnɔ. 
JHN.12.25	Za̧a̧nyɔ ha̧a̧g kolɔ, gi waksige, za̧a̧nyɔ hā̧a̧g kolɔ a waal yɛrɛ gedu gɛ be, gi za̧a̧sig faa. 
JHN.12.26	Za̧a̧n za gi ha̧a̧ge an gi woosib hinɛ fɔbzigbe! À lɛl yɔ be gi ge, woosya be gi gi lɛlɔge be. Za̧a̧nyɔ gisib hin wooko, Baa be gi ɗɔbsige.
JHN.12.27	Yɛrɛ kpoos be luutɔ, bé wɛɛ be dɔg hinɔ a nɔ? Baa Bɛto, za̧a̧sibe a hinyɔ gɔ gi tuur gedu a ɔ̧t yɛrɛ gedu? Ɛ̧-ɛ̧, lab gɛ, be zaa be tuur a ɔ̧t yɛrɛ gedu a hinyɔ gɔ gi tursib gi dɔŋgo, an be yɔ̧ ya̧a̧rhanto. 
JHN.12.28	Baaba, ɗɔbsum nuŋg mɔ!
JHN.12.28	Yɔ anbɔ, ya̧a̧booyz a bɛtha raa
JHN.12.28	a be ɗɔbsigɗɔbsɔ, be wɛɛ be ɗɔbsig du ɓɛ.
JHN.12.29	Yɔ saal wɔ hi gi lɛlɔdi hi kɛm anbɔ hi 
JHN.12.30	Yeesu 
JHN.12.30	a ya̧a̧ bɔrɔ booyz be dɔŋg gɛ, booyz a nɛ dɔŋgo. 
JHN.12.31	Yɛrɛ ɔ̧tyɔ Bɛt gɔ gi gbaas waal dɔglɛ riiri ɓɔri ma; waal bɔ waar ɔ be hi bisig-bisɔ. 
JHN.12.32	Wɛɛ, benɛ, gɔ hi doobe a dɔ̧ɔ̧r ha hi pɛɛb a hɛbt wɛɛha, be dir dood sɛw hi zaa a beege.
JHN.12.33	Yɔ gi book anbɔ gi zuunik wɔrkɔ yɔ gɔ gi wɔr giya. 
JHN.12.34	Dood saal wɔ hi goo
JHN.12.34	a wi kɛm hinɔ a maakdɔgl du a Masihu gi waak faa. Mɔ wɛɛ mɔ raak ri a gi an Za̧a̧n Waa bɔ gi pɛɛy wɛɛha nɔ? Bɔ Za̧a̧n Waa bɔrɔ ma ɓɛ?
JHN.12.35	Yeesu wɛɛ raa
JHN.12.35	a yɛrɛ lɛlgaal gi hi nɛɛ ɔ̧t kaasi ɓɛ a nɛ tees du. Fɔn gbɔnɔ anyɔ lɛlgaal gi hi nɛya, an bɔ lɛlwil gi kpɛ̧ɛ̧nɛ. Za̧a̧nyɔ gi ɛmbik a lɛlwil du mɛ̄ɛ̄ lɛlyɔ gi rek du gɛ. 
JHN.12.36	Yɔ nɛ gin lɛlgaalɛ ɗɔbsin lɛlgaal bɔ an nɛ wɛɛ lɛlgaal waat be.
JHN.12.36	Yɔ Yeesu dɔg hin wɔrɔ anbɔ ɗun rekɔ da yaat zulɔ hɛmltɔnɔ sɛ̧ɛ̧b dɔŋya̧ gɛ.
JHN.12.37	Anyɔ woo gɛrs kittɔnɔ a hi muutdu si̧, hi ɗɔbsig gɛ, 
JHN.12.38	an hinyɔ Bɛtya̧a̧kɛŋkya bɔ Esaya dɔg nɛ gi 
JHN.12.38	a Waar Bɛto, bɔ ta̧a̧ dɔgl wi? Bɔ gbɛn Waar Bɛt naanɔ tɛŋk be?
JHN.12.39	Yɔ anbɔ, hí ɗɛ̄ɛ̄ ɗɔbsig gɛ. Esaya wɛɛ dɔg be
JHN.12.40	a Bɛt yɔ̧ɔ̧s dood wɔ yɔ̧lya̧ wɛɛ ɓaas kpoosya̧, an bɔ yɔ̧lya̧ gi gbɛn hinɛ, an bɔ kpoosya̧ gi mɛɛ hinɛ, bɔhi zɛmr kpoosya̧ a be ge, be za̧a̧sihi.
JHN.12.41	Esaya dɔg anbɔ yɔ gbɛn nɛ Masihu bɔ gbɔlumsɔ gi dor giya gi wɛɛ gi boo dɔglɔ. 
JHN.12.42	A dood gbɔlɛ Yahuduya wɔ hi teesdu hɛw, zaadɛ kittɔnɔ hi ɓɛ̧ɛ̧y hi ɗɔbs Yeesu be; hɔnɛ anyɔ gɔ hi ta̧a̧ dɔglɔ be, hoobha̧a̧hi Farisaya wɔ be, an bɔhi ninihi hi tuu a mɔksillɛl du, 
JHN.12.43	Yɔ anbɔ ha̧a̧hi dood bant giigi daar Bɛt bantɔ. 
JHN.12.44	Yeesu wɛɛ ɓooya̧a̧ 
JHN.12.44	a za̧a̧nyɔ ɗɔbsibe ɗɔbs bee gɛ, ɗɔbs Za̧a̧nyɔ yaazib giya. 
JHN.12.45	Wɛɛ za̧a̧nyɔ gbɛnibe, gbɛn za̧a̧nyɔ yaazib giya. 
JHN.12.46	Be zaa an lɛlgaal a waal du, an za̧a̧nyɔ gɔ gi ɗɔbsibe bɔgi kɔm a lɛlwil du. 
JHN.12.47	Za̧a̧nyɔ kɛm dɔgl be gi wɛɛ gi wā̧ā̧ a kpoos du gɛ, bee be taasig dɔgl gbaako; ya̧a̧nɛ, bé zaa an be gbaas waal dɔgl gɛ, yɛrɛ be zaa an be za̧a̧s waalɛ.
JHN.12.48	Za̧a̧nyɔ inibe gi wɛɛ gi tā̧ā̧ dɔgl be wɔ gɛ, za̧a̧nyɔ gɔ gi gbaasig dɔgl giro; dɔglyɔ be dɔg yɔ gii gi gbaas za̧a̧nɔ dɔgl a ɔ̧t yɔ̧ɔ̧simi. 
JHN.12.49	Yɔ anbɔ, bé dɔg hin bɔrɔ hi zul benɛ gɛ, Baa be yɔ yaazib gii raabe hi zulɔ dɔgl yɔ gɔ be 
JHN.12.50	Be mɛɛ dɔgl wɔ gi gaako gi dɔgl za̧a̧tigya faa. Yɛrɛ hinyɔ be dɔko, be gi dɔk dɔgl yɔ Baa bɔ raasib giya.
JHN.13.1	Anyɔ Paska naab gɔ gi tuurɔ, Yeesu mɛɛmɛ a ɔ̧t be rii an be ɔɔ waalɛ be rek a Baa be ge. Anyɔ ha̧a̧g doodɔ waal du, zunsihi hatɔ tuur a da̧a̧ki. 
JHN.13.2	Yɔ hi gi lees lɛɛsumgbar bɔ leko loorɛha̧a̧l raa nɛ Simɔŋ waawal Yahuda Iskaryudi da̧a̧da̧ a gi rɛ̧ɛ̧ Yeesu.
JHN.13.3	Yeesu be mɛɛ a Baa be Bɛt gaab hin naan du sɛw. Be fu̧u̧ nɛ a Bɛt ge, wɛɛ be wɛɛk a Bɛt ge. 
JHN.13.4	Ɗund ɔɔ leeslɛl bɔ, hod gbandilɔ, loo gbandil fɛɛt yɔ gɔ hi pugdin muulɛ malɔ. 
JHN.13.5	Wɛɛ loo mɛmɛ kpel a dak fɛɛt du yɛls walɛsɛrɛ ɔ̧ɔ̧ dɔɔya̧ nɛɛki, wɛɛ gisihi pugdig hi gbandilɔ fɛɛt yɔ gi tabuko. 
JHN.13.6	Wɛɛ dɔŋg a Simɔŋ Piyɛr ge. Piyɛr yɔ gbɛn anbɔ 
JHN.13.6	a Waar i, mɔɔ gisib ma dɔɔ nɛɛk ya?
JHN.13.7	Yeesu 
JHN.13.7	a hinyɔ be wooko, mɔ́ mɛɛ hinɔ ɓɔri gɛ, gɔ gi kuudu kaasi mɔ kɛm hinɔ.
JHN.13.8	Piyɛr 
JHN.13.8	a ɛ̧-ɛ̧, mɔ taasib nɛ dɔɔ be nɛɛk zaŋ!
JHN.13.8	Yeesu 
JHN.13.8	a be taasum nɛɛk gɛ, mɔ taa waak ɔks hi beya.
JHN.13.9	Simɔŋ Piyɛr wɛɛ 
JHN.13.9	a Waar i, bɔmɔ nɛɛsib dɔɔ wɔ kpɔd, nɛɛsib naan wɔ hi zul bɔ hɛw.
JHN.13.10	Yeesu 
JHN.13.10	a za̧a̧nyɔ hotɔ gi an gi nɛɛ dɔɔɔ wɔ hii kpɔd, muulɔ sɛw gi gaa bɛttɔnɔ. Nɛnɛ nɛ dood gaatɛyɔ, nɛ́ gaa nɛ sɛw gɛ.
JHN.13.11	Yɔ mɛɛ za̧a̧nyɔ gɔ gi rɛ̧ɛ̧sig ya̧a̧ gii gi dɔg a nɛ taa dood gaatɛ nɛ sɛw.
JHN.13.12	Yɔ nɛɛsihi dɔɔya̧ wɔ gi da̧a̧ loo gbandilɔ hegɔ wɛɛ ɗɔɔt 
JHN.13.12	a nɛ mɛɛ hinyɔ be woosin ya? 
JHN.13.13	Nɛ gib elko a Hingokya , zaabe a Waar i; nɛ gi raak lɛlɔ ge, be gi za̧a̧nɔ giya. 
JHN.13.14	Bee Waar i, bee Hingokya bé nɛɛsin dɔɔ nɛ, gi an nɛɛ hɛw nɛ nɛɛtin dɔɔ be. 
JHN.13.15	Be goksin gbɔnɔɔ giya an nɛ woo an bee yɔ be woo be. 
JHN.13.16	Be raasin rɔbo, gbaari tɔ̄ɔ̄ daar raatzulya gɛ. Tɔmsya tɔ̄ɔ̄ daar za̧a̧nyɔ yaag gɛ. 
JHN.13.17	À nɛ mɛɛ hin wɔrɔ nɛ wɛɛ nɛ wooko, hat gi nɛɛge.
JHN.13.18	Bé bōō nɛ zulha sɛw gɛ, be mɛɛ dood wɔ be herihi, be gɔ an hinyɔ Bɛt ɗɛɛrwol bɔ raa gi 
JHN.13.19	Be raasin dor an hin bɔ lab gi ɔɔ tuuruko. Hinɔ gɔ gi tuurɔ nɛ ɗɔbs gɔ a bee Za̧a̧nɔ. 
JHN.13.20	Be raasin rɔbo: za̧a̧nyɔ dag za̧a̧nyɔ be yaazig sɛw, dag beya. Za̧a̧nyɔ dag beya, dag Za̧a̧nyɔ yaazib giya.
JHN.13.21	Yɔ Yeesu dɔg hin bɔrɔ anbɔ kpoosɔ gi luutɔ, wɛɛ raa deg
JHN.13.21	a be raasin rɔbo: doo za gbun a nɛ teesdu gi rɛ̧ɛ̧sib ya̧a̧.
JHN.13.22	Walɛsɛrɛ wɔ hi seetinu. Hinɔ yɔɔhiyɔ hi mɛɛ za̧a̧nyɔ gi book dɔglɔ gi zulha gɛ. 
JHN.13.23	Walɛsɛrɛ wɔ zaaya̧ gbun yɔ Yeesu ha̧a̧g gi muulɛ kus Yeesu dɔŋdi a gi kpoos du. 
JHN.13.24	Simɔŋ Piyɛr kpa̧l walsɛr zaa bɔrɔ hi lɔlwiiko warige a raasiwi za̧a̧nyɔ Yeesu gi book dɔglɔ gi zulha. 
JHN.13.25	Walsɛr bɔ yees a Yeesu kpoos du warige
JHN.13.25	a Waar i, bɔ za̧a̧nɔ ɔnɛ?
JHN.13.26	Yeesu googe:
JHN.13.26	a za̧a̧nyɔ gɔ be gaag kok-ɔ̧ɔ̧kil yɛrɛ gɔ be ɓa̧a̧n bisɛ.
JHN.13.26	Yɔ ɔ̧ɔ̧ kok bɔ gi ɓa̧a̧n bis bɔ, gaa Simɔŋ waawal Yahuda Iskaryudi. 
JHN.13.27	Yɔ Yeesu gaa Yahuda kok-ɔ̧ɔ̧kil bɔ anbɔ, Saydanu gul a Yahuda kpoos du. Yeesu 
JHN.13.27	a hinyɔ gɔ mɔ woo, woom hinɔ nɔɔktɔnɔ.
JHN.13.28	Hɔnɛ wɔ hi ɗɔɔt hi gii hi hinleko hi mɛ̄ɛ̄ hinyɔ raag anbɔ dɔŋgɔ gɛ. 
JHN.13.29	Dood zaadɛ hi rum a Yahuda yɔ gi kaŋkig tus saa gi naan du gii Yeesu gi gig raako a rekum mɔ zebz hinyɔ gɔ wɛ gɔn naabo, zaabe a gi gaa ya̧a̧rya wɔ tusɛ. 
JHN.13.30	Yɔ Yahuda loo kok-ɔ̧ɔ̧kil bɔ anbɔ wɛɛ tuu nɔɔktɔnɔ a yɛms bɔ gedu rekɔ. 
JHN.13.31	Yɔ Yahuda tuu gi rekɔ, Yeesu raa
JHN.13.31	a yɛrɛ hi ɗɔbs Za̧a̧n Waa bɔ ɗɔbs ma. Hí ɗɔbs Bɛt a gi zulɛ. 
JHN.13.32	Gid hi ɗɔbs Bɛt a Waaɔ zulɛ, Bɛt gi ɗɔbs Waa bɔ ɗɔbs a gi zul be, gi ɗɔ̀bsig ɓɔr sɛ̧ɛ̧li hɛw. 
JHN.13.33	Ya̧a̧mwaat be wɛ, be gi hi nɛɛ ɔ̧t kaasiwaanɔ. Nɛɛ be, nɛ́ tɛbe. Be raa Yahuduya wɔ a lɛlyɔ be rék ge, hi ɗɛ̄ɛ̄ an hi rek ge gɛ. Yɛrɛ ɓɔryɔ, be gisin raak hin gbun bɔ gii hɛw: a lɛlyɔ be rék ge, ɗɛ̄ɛ̄ an nɛ rek ge gɛ.
JHN.13.34	Be gin gaak dɔgl sego a yɛ gi hatinnɛ, anyɔ ha̧a̧b a nɛ muul be, nɛɛ yɛgi hatinnɛ anbɔ be. 
JHN.13.35	Dood sɛw gɔ hi gbɛn a nɛ gin hatingo, hi mɛɛn a nɛya nɛ gi fɔkyaadɛ beenɛ.
JHN.13.36	Simɔŋ Piyɛr warige
JHN.13.36	a Waar i, mɔ gi rek ay nɔ?
JHN.13.36	Yeesu goo
JHN.13.36	a lɛlyɔ be rek ge, ɗɛɛ an mɔ fɔb lɛlɔge ɓɔri gɛ, wɛɛ gɔ gi kuudu kaasi mɔ fɔbe.
JHN.13.37	Piyɛr 
JHN.13.37	a Waar i, nɔ be ɗɛɛ an be fɔm lɛlɔge ɓɔri gɛ? Bé gaa kol be a mɔ dɔŋgo.
JHN.13.38	Yeesu warige
JHN.13.38	a mɔ raa ri, a mɔ gaa kol mɔ a be dɔŋgo? Be raasumɔ rɔbo, an kɔba gi kekɔ, mɔɔ mɔ faabe gi dor dɔɔ taarɛ.
JHN.14.1	Bɔ kol nɛ gi namɔ, ɗɔbsin Bɛto, ɗɔbsin bee be. 
JHN.14.2	Ɗɔɔtillɛl kittɔnɔ hi gi a Baa be raa du. À ɗɔɔtillɛl taa nɛ gɛ, yɔ be raa nɛ a bé rek bé gɛmnsin lɛl gɛ. 
JHN.14.3	Gɔ be rekɔ be gɛmnsin lɛlɛ be wɛɛzɔ be loonɛ wɛ retinu. Yɔ anbɔ lɛlyɔ be giza ge, nɛɛ nɛ gi a lɛlɔ ge be. 
JHN.14.4	Nɛ mɛɛ lɛlyɔ be reko nɛ wɛɛ nɛ mɛɛ gbɔnɔ bɔ be.
JHN.14.5	Tumas 
JHN.14.5	a Waar i wí mɛ̄ɛ̄ lɛlyɔ mɔ rek du gɛ, wí mɛɛ ma gbɔnɔ bɔ hinɔ ri?
JHN.14.6	Yeesu 
JHN.14.6	a bee gi gbɔnɔ, bee gi rɔbo hi za̧a̧tigi. Doo za gi daa a bee ket gɛ, ɗɛɛ an gi tuur a Baa be ge gɛ. 
JHN.14.7	À nɛ mɛɛ nɛ beya, yɔ nɛ mɛɛ nɛ Baa be hɛw. Yɛɛl ɓɔryɔ nɛ mɛɛge, nɛ wɛɛ nɛ gbɛnig hɛw.
JHN.14.8	Filib 
JHN.14.8	a Waar i, zunsiwi Baa bɔ za̧a̧nɔ, gi riiwi.
JHN.14.9	Yeesu 
JHN.14.9	a Filibi, be waa hi nɛɛ a̧a̧mɔ, mɔ mɛɛb gɛ ya? Za̧a̧nyɔ gbɛnibe gbɛn Baa bɔ giya; ri mɔ wɛɛ mɔ raak a zunsibe Baa bɔ gii nɔ? 
JHN.14.10	Mɔ́ ɗɔbs a be waak ɔksi hi Baa bɔ, Baa bɔ be gi waak ɔksi hi bee gɛ ya? Dɔgl wɔ gɔ be gisin dɔko be taasin dɔk hi zul benɛ. Wɛɛ Baa yɔ gi waak hi beya gii gi wook woosɔ wɔrɔ. 
JHN.14.11	Ɗɔbsinbe, be waak ɔksi hi Baa bɔ, Baa bɔ be gi waak ɔksi hi beya, zaa gi lab gɛ, ɗɔbsin a woos wɔ hi dɔŋg kpɔd.
JHN.14.12	Be raasin rɔbo za̧a̧nyɔ ɗɔbsibe gi woo woos yɔ be wook hɛw, gi woo gi daarin benɛ bɔ lɛl hɛw. Yɔ be gi rek a Baa bɔ ge giya. 
JHN.14.13	Wɛɛ hinyɔ gɔ nɛ ɛr hi nuŋg be, be woo hinɔ an hi wɛɛn Baa bɔ doo gbɔɔlɛ a waaɔ bɔ gi dɔŋgo. 
JHN.14.14	Gid nɛ ɛr hinza hi nuŋg be be woo hinɔ.
JHN.14.15	Gi ha̧a̧nɛ beya, nɛ fɔ dɔgl be wɔ be gaako. 
JHN.14.16	Wɛɛ beya be zɔ̧b Baa be gi gaan ɗaakya za an gi waatin hi nɛɛ faa: 
JHN.14.17	gɛ Mɔkilɔ rɔb yɔ fu̧u̧z a ge. Waal ɗɛɛ an gi ta̧a̧g gɛ; hi gbɛnig gɛ be, wɛɛ hi mɛɛg gɛ be. Yɛrɛ nɛya, nɛ mɛɛge, gi waak hi nɛya, wɛɛ gí ɗɔɔt a nɛ kpoos du be.
JHN.14.18	Be taan ɔɔk wɔrawaato, be wɛɛzugo a nɛɛge. 
JHN.14.19	Gɔ gi am kaasi waal taab zaa gbɛnko. Yɛrɛ nɛɛ nɛ gib gbɛnko. Yɔ bee be za̧a̧ko, nɛɛ hɛw nɛ za̧a̧kza̧. 
JHN.14.20	A ɔ̧tɔ ge nɛ mɛɛ a be waak ɔksi hi Baa be, nɛɛ be nɛ waak ɔksi hi beya, beya be waak ɔksi hi nɛya. 
JHN.14.21	Za̧a̧nyɔ gin dɔgl be gi wa̧a̧k gi kpoos du, ha̧a̧g hi beya; za̧a̧nyɔ ha̧a̧g a be muulɛ, Baa be gi ha̧a̧g gi muul be, gi wɛɛ gi ha̧a̧be a gi muul be, be zuun zul be a ge.
JHN.14.22	Yahuda warige (Yahuda Iskaryudi gii gɛ) warige
JHN.14.22	a Waar i, ri gi ha̧a̧mɔ an mɔ zunsiw zul mɔ, mɔ́ zūns waal du zul mɔ ɔnɛ gɛ nɔ?
JHN.14.23	Yeesu googe
JHN.14.23	a za̧a̧n za gi ha̧a̧ge a be muulɛ, gi fɔ̀b dɔgl be, wɛɛ Baa be gi ha̧a̧g a za̧a̧nɔ muulɛ. Wi zaa wi waa hi giya. 
JHN.14.24	Za̧a̧nyɔ hā̧a̧g bee gɛ taa wa̧a̧k dɔgl be wɔ a gi kpoos du, wɛɛ dɔgl yɔ nɛ lako taa benɛ, gi Baa be yɔ yaazib ɔ̧ɔ̧nɛ. 
JHN.14.25	Anyɔ be gi hi nɛɛ ɓɔryɔ kete, be dɔgsin hin wɛrɛ. 
JHN.14.26	Yɛrɛ ɗaakya bɔ, Mɔkil yɔ Baa bɔ gɔ gi yaazig a be nuŋg du, gi goksin hin sɛw, gi wɛɛ gi mɛnsin hinyɔ be dɔksin sɛw.
JHN.14.27	Be gisin ɔɔk ɗɔɔtil saŋtumi, be wɛɛ be gaan ɗɔɔtil be saŋtum bɔ. Be taan hinɔ gaak anyɔ waal gɔ gi gaako. Bɔ mɔkil nɛ gi namɔ, bɔ kol gi tuu̧nɛ. 
JHN.14.28	Nɛ lag be raa a be rekrekɔ, bé wɛɛ be wɛɛz a nɛɛge. À ha̧a̧n nɛ a be muulɛ, yɔ nɛ dag nɛ hato. Be rék a Baa be ge be. Yɛrɛ Baa be gbɔlumsɔ daaribdaarɔ, ya̧a̧nɛ.
JHN.14.29	Yɛrɛ be raasin hin wɛrɛ gi dorɔ an kuudu hi ɔɔ tuuruko. Gid hi tuurɔ nɛ ɗɔbsibɗɔbsɔ. 
JHN.14.30	Be taa ya̧a̧bootingo zaa hi nɛɛ yɛ̧ltɔnɔ. Waal yɛrɛ waar ɔ gi zaako. Za̧a̧nɔ taan tɛŋk a bee zulha. 
JHN.14.31	Yɛrɛ an waal gi mɛɛ a ha̧a̧b Baa bɔ, ya̧a̧nɛ be wook woosɔ anyɔ yanzibe. Ɗundinɛ wɛ rekɔ.
JHN.15.1	Yeesu raa
JHN.15.1	a bee gi tɛ̧ɛ̧humlya rɔbo, Baa be gii balkya. 
JHN.15.2	Waahams wɔ hi gi a be muulɛ, wɔ hi taa huŋk gɛ sɛw, Baa be gi hɛbtirihi. Waahams wɔ hi huŋk be, gi raatihi an hi wɛɛ hi hum hi kitɔ hi daarin lɛlɛ. 
JHN.15.3	Baa be raatin da̧a̧da̧ hi dɔgl yɔ be dɔgsinɛ, nɛ wɛɛ nɛ gaa ma gɔ. 
JHN.15.4	Waan ɔksi hi beya, bee be waak ɔksi hi nɛɛ be. Gid nɛ́ wāā ɔksi hi bee gɛ, gi wɛɛ gi ha̧a̧n hinza wooko, yɔ nɛ ɗɛɛ gɛ, anyɔ waahams bɔ ɗɛɛ an gi hum hi zulɔ gi gbun gɛ. Gi kɔ̄m ɔks hi tɛ̧ɛ̧humlya bɔ gɛ, ɗɛɛ an gi dag tɛŋk gi hum gɛ.
JHN.15.5	Bee gi tɛ̧ɛ̧humlya bɔ, nɛɛ be nɛ gi waahamsyɔ. Za̧a̧nyɔ gi waak ɔksi hi beya, wɛɛ bee be waak ɔksi hi giya, za̧a̧nɔ gii gi huŋk huml kittɔnɔ. Yɔ anbɔ, nɛ́ waa ɔksi hi bee gɛ, nɛ́ ɗɛɛ hinza wook gɛ. 
JHN.15.6	Za̧a̧nɔ gi wāā ɔks hi bee gɛ hi bisig a lako an tɛ̧ɛ̧has hi kootɔ, kuudu hi wɛɛ hi tuuhi hi yaahi hi dɔ̧ɔ̧ laa du. 
JHN.15.7	Gid nɛ waak ɔksi hi beya, wɛɛ dɔgl be gi gi waak ɔksi hi nɛɛ be, ɛrin Baa be hinyɔ ha̧a̧n sɛw, nɛ dagɔ. 
JHN.15.8	Nɛ́ gi gaak huml kittɔnɔ, hi ɗɔbsin Baa be hi hinɔ giya, nɛ wɛɛ nɛ zuunik a nɛ gi walɛsɛrɛ beenɛ.
JHN.15.9	Ha̧a̧be a nɛ muulɛ anyɔ Baa be ha̧a̧g a be muul be; waan a be hat du. 
JHN.15.10	Nɛ́ wa̧a̧k dɔgl be wɔ, nɛ waa a be hat du; an bee yɔ be wa̧a̧ Baa be dɔglɔ wɔ a be kpoos du, be waak a gi hat du. 
JHN.15.11	Be dɔgsin hin wɔrɔ an nɛ dag hat be a nɛ kpoos du an kpoos nɛ gi kpɛ̧ɛ̧ gi daarin lɛlɛ. 
JHN.15.12	Dɔgl benɛ gɛrɛ a yɛgi hatinnɛ a nɛ teesdu anyɔ ha̧a̧be a nɛ muul be. 
JHN.15.13	Ha̧a̧tig za yɔ gɔ gi daar za̧a̧nyɔ gi gaak kolɔ an gi wɔr a saamɔ hi dɔŋg hatɔ giir ya? Taaro. 
JHN.15.14	Nɛya, nɛ́ gi wook hinyɔ be raanɛ, nɛ gi saam be hiya.
JHN.15.15	Be taan zaa elik ma a woosya be wɛ, anyɔ woosya gɔ mɛ̄ɛ̄ hinyɔ ɗɛntɔ gi wook gɛ. Yɛrɛ nɛya, be gin elik a saam be wɛ, anyɔ be goksin hinyɔ be lag a Baa be ge sɛw. 
JHN.15.16	Nɛɛ her bee gɛ, bee her nɛya. Be gbaan an nɛ rek nɛ humɔ, huml nɛ bɔ gi waa. An hinyɔ gɔ nɛ zɔ̧ Baa be a be nuŋg du sɛw, gi gaan hinɔ. 
JHN.15.17	Be raan hin gbunu: yɛgi hatinnɛ.
JHN.15.18	Waal gi gin lɔlhɛ̧ɛ̧nuko, mɛɛn a yɛɛl bee lɔlhɛ̧ɛ̧nuko. 
JHN.15.19	À nɛ gi nɛ dood waalyaadɛ, waal yɔ ha̧a̧g a nɛɛge anyɔ nɛ gi doodɔ; yɛrɛ nɛ taa dood waalyaadɛ, be hedin waal teesdu, a dɔŋgɔ ro waal gi gin lɔlhɛ̧ɛ̧nuko.
JHN.15.20	Mɛksin dɔgl yɔ be da be dɔgsinɛ a gbaari tɔ̄ɔ̄ daar ɗɛntɔ gɛ. Gid hi ɗantibe, hi ɗant nɛɛ hɛw. Gid hi fɔ dɔgl benɛ, hi fɔ dɔgl nɛnɛ hɛw. 
JHN.15.21	Yɛrɛ anyɔ hi mɛɛ Za̧a̧nyɔ yaazib gɛ, hi woosin hin wɔrɔ sɛw a be nuŋg dɔŋgo. 
JHN.15.22	À be zaa nɛ be dɔ̄ksihi hinza gɛ, yɔ hi taan hinha̧a̧lɛ. Yɛrɛ be dɔgsihi za̧a̧tig dɔglɛ, wɛɛ hi iinɔ. Yɛrɛ hi taan hinza yɔ gɔ hi dɔks zulya̧ gi wɛɛsihi ya̧a̧gɔ̧ɔ̧n lɛl an hi bits hinha̧a̧lya̧.
JHN.15.23	Za̧a̧nyɔ hɛ̧ɛ̧niblɔlɛ, hɛ̧ɛ̧n Baa be lɔl hɛw. 
JHN.15.24	À be woo nɛ woosyɔ doo za woodir nɛ hi teesdu gɛ gɛ, yɔ hi taan hinha̧a̧lɛ. Yɛrɛ ɓɔryɔ hi gbɛn woos wɔ gbɛnɔ, hi wɛɛ hi hɛ̧ɛ̧nib lɔlɛ, hi wɛɛ hi hɛ̧ɛ̧n Baa be lɔl hɛw. 
JHN.15.25	Yɛrɛ hin bɔ lab tuur an dɔgl yɔ hi bi̧i̧ a maakya̧ dɔgl du a hi hɛ̧ɛ̧nib lɔl ditɔs, gi 
JHN.15.26	Yɛrɛ ɗaakya bɔ gɔ gi zaa, Mɔkil hinrɔbya yɔ fu̧u̧z a Baa be ge, be yaazige a nɛɛge, gii gi boo dɔgl benɛ. 
JHN.15.27	Nɛɛ be, yɔ nɛ waatin hi bee gi yɛɛl a biitirnaan du, nɛ gi segyaadɛ beenɛ.
JHN.16.1	Be dɔksin hin wɛrɛ sɛw an bɔnɛ ɔɔ ɗɔbsugɔ. 
JHN.16.2	Hí tuusin a mɔksilluk wɔ hi du hi seen an dood ɓi̧i̧lim-yaadɛ; ɔ̧tɔ gi zaako, an bɔ ɓɛ gi gbɔ̧nɛ a ɔ̧tɔ ge, gi mɔk a be woosig Bɛt woosɛ. 
JHN.16.3	Anyɔ hi mɛɛ Baa bɔ hi mɛɛ bee gɛ hɛw hi woo anbɔ. 
JHN.16.4	Be dɔksin hin wɛrɛ an ɔ̧tɔ gɔ gi tuurɔ nɛ mɛksin a be da be dɔksin hin wɔrɔ dɔks anbɔ. Anyɔ be waatingo nɛ hi nɛya, bé da bé rāāsin hin bɔrɔ a biitirnaan du gɛ.
JHN.16.5	Yɛrɛ be rekrekɔ a Za̧a̧nyɔ yaazib ge; wɛɛ an doo nɛ za gbun gɔ gi warib a mɔ rek ay? Warib gɛ. 
JHN.16.6	Yɛrɛ anyɔ be dɔksin hin wɔrɔ, kpoos nɛ ɗɔɔbɔ. 
JHN.16.7	Yɛrɛ be gisin rɔb raako: an be reekɔ yɔ bɛsinɛ. À be rek gɛ be, ɗaakya bɔ yɔ zaa a nɛɛge gɛ. Yɛrɛ bé rēkɔ̄ be yaasinge.
JHN.16.8	Gɔ gi zaa, gi zuns dood waal du a̧a̧bya̧ gaattɔnɔ a hinha̧a̧l ha, hi hinriit ha, hi dɔgl-gbaak ha. 
JHN.16.9	Gi zunsihi a yɔ hi ɗɔbsib gɛ, hi gi hinha̧a̧l-yaadɛyɔ. 
JHN.16.10	Gi zunsihi a yɔ be gi rek a Baa be ge, gid nɛ taab zaa gbɛŋko, be gi doo riityɔ. 
JHN.16.11	Gi wɛɛ gi zunsihi a yɔ Bɛt gbaas waal yɛrɛ waar ɔ dɔgl gi da̧a̧ be, dɔgl-gbaak giro.
JHN.16.12	Be gin dɔgl zaadɛ kittɔnɔ an be dɔksinɛ wɛɛ yɔ daarin daar kete. 
JHN.16.13	Bɛt Mɔkil rɔb bɔ gɔ gi zaa, gi kan a gbɔnɔ rɔb du sɛw; yɔ anbɔ taa an gi dɔg hin hi zulɔ, gi boo hinyɔ kɛm giya, wɛɛ gi goksin hinyɔ gɔ gi tuur sɛw giya.
JHN.16.14	Bɛt Mɔkilɔ gi loo hinyɔ gi benɛ, gi dɔksinɛ. Gi ɗɔbsib anbɔ. 
JHN.16.15	Hinyɔ Baa be gin sɛw gi beenɛ. Be raasin hinɔ giya a gi loo hinyɔ gi benɛ gii gi dɔksinɛ. 
JHN.16.16	Yɛrɛ wag kaasi nɛ taab gbɛnko, wɛɛ gɔ gi kuudu kaasi ɓɛ nɛ wɛɛ nɛ gbɛnibe.
JHN.16.17	Walɛsɛrɛ wɔ zaadɛya̧ hi watin gɔ
JHN.16.17	a nɔ gi gisɛ raak a wag kaasi nɛ taab gbɛnko, wɛɛ gɔ gi kuudu kaasi ɓɛ nɛ gbɛnib nɔ? Nɔ hinɔ raakɔ ɓɛ a yɔ be rék a Baa be ge gii nɔ?
JHN.16.18	Hi ɛtin
JHN.16.18	a gisɛ nɔ raak a kuudu kaasi ɔnɛ? Wɛ́ mɛ̄ɛ̄ hinyɔ gi raanik gɛ.
JHN.16.19	Yɔ Yeesu mɛɛ a ha̧a̧hi an hi warig hinɔ, gii warihi:
JHN.16.19	a nɛ watingo hinyɔ be raa a wag kaasi nɛ taab gbɛnko wɛɛ gɔ gi kuudu kaasi ɓɛ nɛ wɛɛ nɛ gbɛnib gii ya? 
JHN.16.20	Be raasin rɔbo: nɛ́ mimɔ, nɛ́ kaa, wɛɛ waal gi dag hat be; nɛ́ gi a mimnt du, mimnt nɛ bɔ gi wɛɛ hato.
JHN.16.21	Nis gɔ gi waa gulko gi miŋko anyɔ kosgumn bɔ ɔ̧tɔ tursige. Gɔ bɛɛ waa bɔ gulko wɛɛ mɔ̄k kosgumnɔ bɔ ma gɛ. Anyɔ mɔɔ doo a waal du, kpoosɔ kpɛ̧ɛ̧kpɛ̧ ma. 
JHN.16.22	Gbunɔ, nɛya, nɛ miŋk ɓɔryɔ, yɛrɛ gɔ be wɛɛ be gbɛnin ɓɛ, kpoos nɛ gi kpɛ̧ɛ̧, wɛɛ doo za taa an gi ha̧s hat nɛ bɔ be.
JHN.16.23	A ɔ̧tɔ ge nɛ taab dɔgl za warko, be raasin rɔbo, an nɛ ɛr nɛ nɔ Baa be hi nuŋg benɛ, gi gaan hinɔ. 
JHN.16.24	Àgiyɔ te, nɛ́ zɔ̧̄ hinza a be nuŋg du gɛ. Ɛrinɛ nɛ dagɔ an kpoos nɛ gi kpɛ̧ɛ̧ gi daarlɛlɛ.
JHN.16.25	Be dɔksin hin bɔrɔ hi ya̧a̧daanikyɔ; ɔ̧tɔ gɔ gi tuurɔ, a gedu, be taasin hinza book hi ya̧a̧daaniki. A ɔ̧tɔ ge be dɔksin Baa be dɔglɔ gaattɔnɔ. 
JHN.16.26	A ɔ̧tɔ ge nɛ zɔ̧b Bɛt be nuŋg du, be taan raak a be zɔ̧bsin Baa be. 
JHN.16.27	Anyɔ ha̧a̧n be muulɛ nɛ wɛɛ nɛ ɗɔbsig a be fu̧u̧z a Baa be ge, Baa be hi zulɔ ha̧a̧g a nɛ muulɛ, ya̧a̧nɛ. 
JHN.16.28	Be fu̧u̧z a Baa be ge ro be zaa a waal du, yɛrɛ be ɔɔk waalɛ be wɛɛ be wɛɛk a Baa be ge.
JHN.16.29	Walɛsɛrɛ ɔ̧ɔ̧ wɔ hi 
JHN.16.29	a eh! yɛrɛ mɔ book dɔgl rɔbo, mɔ taa boonik hi ya̧a̧daanik ma.
JHN.16.30	Yɛrɛ ɓɔri wi mɛɛ a mɔ mɛɛ hin sɛw. Wɛɛ yɔ mɔ mɛɛ hinyɔ gi doo kpoos du gaati hā̧a̧m an doo gi warum dɔgl za ma gɛ. Hinɔ gii wi ɗɔbs a mɔ fu̧u̧z a Bɛt ge.
JHN.16.31	Yeesu warihi
JHN.16.31	a nɛ ɗɔbsigɗɔbs ɓɔri ma ya? 
JHN.16.32	Yɛrɛ ɔ̧tɔ gi riiko, riiri ma hɛw, a ɔ̧tɔ gedu nɛ hɛksɔ bɔbe gi rek a gi lɛlɛ, nɛ ɔɔb be gbunu. Yɛrɛ be taa be gbunu, Baa be gi hi beya. 
JHN.16.33	Be dɔksin hin wɛrɛ sɛw an nɛ dag ɗɔɔtil saŋtumi a ɔksig wɛ bɔ gedu. A waal du nɛ dag zɛksili. Yɛrɛ ɓaasin kpoos nɛ, bee be ɗɛɛ waal ɗɛɛ.
JHN.17.1	Yɔ Yeesu booya̧a̧ anbɔ pɛɛ lɔlɔ bɛtha zɔ̧b Bɛto
JHN.17.1	a Baa, ɔ̧tɔ riiri, ɗɔbsum waa mɔ beya an bee be ɗɔbsum be. 
JHN.17.2	Mɔ gaab tɛŋk a dood zulha sɛw be an be gaa dood wɔ mɔ gaahi be naan du sɛw za̧a̧tig faa. 
JHN.17.3	Za̧a̧tig faa bɔ hinɔ gɛrɛ: hí mɛɛ a mɔɔ gi Bɛt rɔb mɔ gbunu, hí wɛɛ hí mɛɛ Yeesu Kristu yɔ mɔ yaazige. 
JHN.17.4	Be ɗɔbsum hɛbtdi, be wɛɛ be da̧a̧s woos yɔ mɔ gaazib nɛ an be woo. 
JHN.17.5	Yɛrɛ Baa, gaabe gbɔlumsɛ a mɔ muutdu an gbɔlums yɔ be gin nɛ a mɔ dɔŋdi yɔ waal ki̧y nɛ ket gɛ.
JHN.17.6	Be mits dood wɔ mɔ loohi a waal du mɔ gaab nuŋg mɔ an hi mɛɛmɔ; hi gi nɛ dood mɔɔnɛ, mɔ loohi mɔ gaabe, hii be hi wa̧a̧ dɔgl mɔ hi kpoos du. 
JHN.17.7	Yɛrɛ hi mɛɛ a hinyɔ mɔ gaazib sɛw fu̧u̧z a mɔɔge. 
JHN.17.8	Be gaahi dɔgl yɔ mɔ gaabe, be dɔksihi dɔglɔ hi ta̧a̧. Hi mɛɛ rɔbtɔnɔ a be fu̧u̧z mɔɔge, hi ɗɔbs a mɔɔ yaazibe.
JHN.17.9	Be zɔ̧bsig hii mɔya, bé zɔ̧̄bs waal gɛ. Be zɔ̧bsig dood wɔ mɔ gaab hii mɔya. Hi gi dood mɔnɛ be. 
JHN.17.10	Wɛɛ hinyɔ be gin sɛw gi mɔɔnɛ, hinyɔ mɔ gin be, gi beenɛ. Gbɔlums be mid hi zulɛ.
JHN.17.11	Yɛrɛyɔ be rék a mɔɔge, be taa ɗɔɔtig ma a waal du, hii be, hi gi waal du kete. Baa Gaati, oomɔhi a nuŋg mɔ yɔ mɔ gaabe tɛŋk du, hi ɔksa gbunu an wɛɛ yɔ wɛ gi gbun be. 
JHN.17.12	Yɔ be gi hi hii a waal du be gihi ook a mɔ nuŋg du. Be oo dood wɔ mɔ gaabe, zaa gbun wāg hi teesdu gɛ; gɛ za̧a̧nyɔ gɔ gi wagɔ an hinyɔ hi bi̧i̧ mɔ ɗɛɛrwol du gi 
JHN.17.13	Yɛrɛ be gi rek mɔɔge ɓɔryɔ. Be dɔk hin yɛrɛ waal du an hi dag hat be an kpoosya̧ gi kpɛ̧ɛ̧ gi daarlɛlɛ. 
JHN.17.14	Be gaahi dɔgl mɔ, wɛɛ waal hɛ̧ɛ̧nihi lɔlɛ. Hi taa dood waalduyaadɛ an bee yɔ be taa doo waalduya be, ya̧a̧nɛ. 
JHN.17.15	Bé zɔ̧̄mɔ an mɔ ha̧sihi waal du gɛ, be zɔ̧mɔ an mɔ oohi a hinha̧a̧l du. 
JHN.17.16	Hi taa dood waalduyaadɛ an bee yɔ be taa doo waalduya be.
JHN.17.17	Gogsumɔhi hinrɔbo an hi wɛɛ dood mɔ gaatɛ. Dɔgl mɔ gii gi hinrɔbo. 
JHN.17.18	Be yaahi waal du an mɔɔ yɔ mɔ yaazib waal du be. 
JHN.17.19	Bee hi zul be, be gaam muul be sɛw a hi dɔŋgo an be wɛɛ doo mɔ gaati an hii be, hi wɛɛ dood mɔ gaatɛ hi rɔbo.
JHN.17.20	Be taas hii zɔ̧k kpɔd. Be gi zɔ̧bsig dood zaadɛ wɔ gɔ hi ɗɔbsib hɛw, wɔ gɔ hi ɗɔbsib a hinyɔ dood wɛrɛ gɔ hi dɔksihi be zulha gi dɔŋgo. 
JHN.17.21	Be gim zɔ̧k an hi sɛw hi ɔks gbunu. Baa, an hi ɔks gbun hi wɛya, anyɔ mɔɔ mɔ ɔks hi beya, bee be, be gi gbun hi mɔya. Ɔksihi gbunu an waal gi ɗɔbsɔ a mɔɔ yaazibe. 
JHN.17.22	Be gaahi gbɔlums yɔ mɔ gaazibe an hi gi gbunu an wɛɛ yɔ wɛ gi gbun be. 
JHN.17.23	Bee be gi gbun hi hiya, wɛɛ mɔɔ be mɔ gi gbun hi bee be. Gɔmɔ an hi ɔks gbun bɛttɔnɔ an waal gi mɛɛ a mɔɔ yaazibe, gi wɛɛ gi mɛɛ a ha̧a̧mɔ a hii be anyɔ ha̧a̧ mɔɔ a bee be.
JHN.17.24	Baa, ha̧a̧be an lɛlyɔ be gige, dood wɔ mɔ gaab naan du hi gi hi bee a lɛlɔge hɛw an hi gbɛn gbɔlums be, gbɔlums yɔ mɔ gaazibe anyɔ ha̧a̧mɔ a bee doosi yɔ da waal ki̧ydir nɛ gɛ. 
JHN.17.25	Baa riiti, waal mɛɛmɔ gɛ, benɛ be mɛɛmɔ. Hii be hi mɛɛ a mɔɔ yaazibe. 
JHN.17.26	Be goksihi nuŋg mɔ an hi mɛɛmɔ, bé wɛɛ bé goksihi nuŋg mɔ ɓɛ an ha̧a̧k yɔ ha̧a̧ mɔɔ a be muulɛ gi hi̧i̧s kpoosya̧, bee be woo a hi kpoos du be.
JHN.18.1	Yɔ Yeesu zɔ̧ Bɛt anbɔ rek hi walɛsɛrɛ ɔ̧ɔ̧ wɔ a zɛɛwaa za doosɛ a Kederɔŋ, a lɛlyɔ bak gi ge. Tal a bak bɔ gedu hi walɛsɛrɛ ɔ̧ɔ̧ wɔ. 
JHN.18.2	Anyɔ Yeesu gɔ gi waak mɔksig lɛlɔge hi walɛsɛrɛ ɔ̧ɔ̧, Yahuda, za̧a̧nyɔ gɔ gi rɛ̧ɛ̧sig ya̧a̧ mɛɛ lɛl bɔ be.
JHN.18.3	Yɔ anbɔ, Yahuda dag layaadɛ maas gbunu hi lɛl-ookya zaadɛ wɔ Bɛtmaakwookya gbɔlɛ wɔ hi Farisaya wɔ hi yaazihi, hi zaatin gɔ a lɛl bɔ ge. Hi kamz laakpooki a pitila wɔ hi du hi a hɛtwɔbtig wɔ hi muul be, hi daŋbɛsim wɔ hi sɔɔl wɔ an hi wa̧a̧ Yeesu . 
JHN.18.4	Yɔ Yeesu mɛɛ hinyɔ gɔ gi tursig sɛwi, sɔɔ warihi
JHN.18.4	a nɛ tɛk bɔ?
JHN.18.5	Hi ta̧a̧
JHN.18.5	a wi tɛk Yeesu Nazarɛdya bɔ giya.
JHN.18.5	Yeesu wɛɛ ta̧a̧hi
JHN.18.5	a bee Za̧a̧nɔ.
JHN.18.5	Yahuda, ya̧a̧rɛ̧ɛ̧kya bɔ gi erko hi wɔrɔ. 
JHN.18.6	Yɔ bɛɛhi raak a bee za̧a̧nɔ, hi wɛɛ kuudu hi matil hɛbtdi. 
JHN.18.7	Wɛɛ warihi ɓɛ
JHN.18.7	a nɛ tɛk bɔ?
JHN.18.7	A wi tɛk Yeesu Nazarɛdya bɔ giya.
JHN.18.8	Yeesu wɛɛ ta̧a̧
JHN.18.8	a be raasin a bee Za̧a̧nɔ. Gid nɛ tɛk beya, ɔɔn wɛrɛ hi rekɔ.
JHN.18.9	Dɔg hin bɔrɔ an gi da̧a̧s dɔglɔ yɔ dɔg nɛko a bé wāks hinyɔ mɔ gaab zaaɔ gbun gɛ. 
JHN.18.10	Simɔŋ Piyɛr gin nɛ daŋbɛsim gi naan du, hɔ̧bɔ gbob Bɛtmaakwookya gbɔɔl mɔɔt bɔ gbaarɔ tɔnɔ bɔ naanrɔbo. Gbaar bɔ nuŋgɔ a Malikus. 
JHN.18.11	Yɔ Yeesu gbɛn anbɔ raa Piyɛı
JHN.18.11	a wɛɛnum daŋbɛsim mɔ bɔ saŋk du. Gi an be da̧a̧s hinyɔ gi a ya̧a̧rhant dakwaa yɔ Baa be gaab gedu an be yɔ̧ ro!
JHN.18.12	Laaya maas bɔ hi laaya wɔ gbɔɔlya̧ bɔ hi Yahuduya lɛl-ookya wɔ hi wa̧a̧ Yeesu hi wɔge, 
JHN.18.13	hi kaŋg a Hanas ge kete; gii gi nɛ Bɛtmaakwookya gbɔɔl mɔɔt a wɛlɔ gedu, wɛɛ gi Kayafas gbarɔ be.
JHN.18.14	Kayafas bɔ gii dɔks nɛ dood hinɛ a rii an doo gbun gi wɔr a dood sɛw dɔŋgo.
JHN.18.15	Simɔŋ Piyɛr hi walsɛr za gbunu hi fɔ́k Yeesu. Yɔ Bɛtmaakwookya gbɔɔl mɔɔt bɔ mɛɛ walsɛr bɔ, walsɛr bɔ gul lɛlgbun hi Yeesu a Bɛtmaakwookya gbɔɔl mɔɔt bɔ gi raa du. 
JHN.18.16	Piyɛr be kɔm a luk gbɔnɔya̧ a lakɗi. Walsɛr bɔ Bɛtmaak-wookya gbɔɔl mɔɔt bɔ mɛɛge tuuz raa nis gbɔnɔ-ookya bɔ hinɛ wɛɛ gus Piyɛr a raa bɔ gedu. 
JHN.18.17	Hɔnɛ nissɛr gbɔnɔ-ookya bɔ raa Piyɛr
JHN.18.17	a mɔɔ be, nɛ mɔ gi wal yɛrɛ walɛsɛrɛ ɔ̧ɔ̧ zaa gbuni ma mi?
JHN.18.17	Gii faafa
JHN.18.17	a bee gɛ.
JHN.18.18	Yɔ saŋks gi saŋko, gbaarɛ wɔ hi lɛl-ookya wɔ hi gi nɛ hɔdi hi sɔn laasɛml hi tɛɛko. Piyɛr er hi hii gi laa bɔ tɛɛk be.
JHN.18.19	Bɛtmaakwookya gbɔɔl mɔɔt bɔ war Yeesu walɛsɛrɛ ɔ̧ɔ̧ wɔ dɔglya̧ hi hingokɔ bɔ dɔglɔ hɛw. 
JHN.18.20	Yeesu ta̧a̧ 
JHN.18.20	a be dɔg hin a dood muutdu a waal du, be waak hingok a mɔksillɛl du hi a Bɛtluk du a lɛlyɔ Yahuduya wɔ sɛw gɔ hi waak mɔksig gedu, bé bōō hinza a yaatillɛl gɛ. 
JHN.18.21	Mɔ gib nɔ warko? Warum dood wɔ hi kɛm dɔgl yɔ be dɔg hiya. Yɛrɛ hii hi mɛɛ hinyɔ be 
JHN.18.22	Yɔ dɔg anbɔ lɛl-ookya wɔ zaaya̧ gbun dɛm Yeesu wɛɛ warige
JHN.18.22	a gɔ hi ta̧a̧ Bɛtmaakwookya gbɔɔl mɔɔt bɔ anbɔ ya?!
JHN.18.23	Yeesu ta̧a̧ge
JHN.18.23	a gid be booya̧a̧ ha̧a̧l duge, raasibe ha̧a̧lɔ be boo ma! Nɛ an be dɔg rɔbo, mɔ dɛ̧b a nɔ dɔŋgo?
JHN.18.24	Hanas wɛɛ yaag a naaza Kayafas ge, yɔ gi Bɛtmaakwookya gbɔɔl mɔɔt hɛw a wɛlɔ gedu.
JHN.18.25	Yɔ Simɔŋ Piyɛr er gi laa bɔ tɛɛko, hi warige
JHN.18.25	a mɔɔ be nɛ mɔ walɛsɛrɛ wɔ zaaya̧ gbuni ma mi?
JHN.18.25	Piyɛr faa 
JHN.18.25	a ɛ̧-ɛ̧ bee gɛ.
JHN.18.26	Bɛtmaakwookya gbɔɔl mɔɔt bɔ gbaarɛ ɔ̧ɔ̧ wɔ zaaɔ, za̧a̧nyɔ Piyɛr dɛ̧ɛ̧r nɛsɔ za tɔnɔ warige
JHN.18.26	a bé gbɛ̄num nɛ a bak du hi wal bɔ lɛlgbun gɛ ya?
JHN.18.27	Piyɛr wɛɛ faa ɓɛ. Ɓɔrbɔ kɔba kek gɔ.
JHN.18.28	Hi fu̧u̧n Yeesu a Kayafas lɛlɛ hi renig a Pilatu dɔgl-gbaak luk du bi̧i̧l du. Hí gul hi zulya̧ a dɔgl-gbaak luk bɔ gedu gɛ an bɔhi ɓi̧i̧l muulya̧, an hi le Paska naab lees bɔ rɔbtɔnɔ. 
JHN.18.29	Kuudu Pilatu tuu rek a hiige warihi
JHN.18.29	a nɔ hingɛ̧ɛ̧-nikɔ nɛ gɛ̧ɛ̧n wal yɛrɛ gii nɔ?
JHN.18.30	Hi ta̧a̧ hi 
JHN.18.30	a à taa nɛ hinbɔbtin wookya gɛ yɔ hi kamzig nɛ a mɔɔ ge gɛ.
JHN.18.31	Pilatu 
JHN.18.31	a loonɛg hi zul nɛ nɛ da nɛ gbaasig dɔgl anyɔ maak nɛ 
JHN.18.31	Yahuduya wɔ hi wɛɛ hi 
JHN.18.31	a nɛ hi gāaw gbɔnɔ an wi gbaas doo dɔgl wi gbɔŋg gɛ be.
JHN.18.32	Hin bɔ lab da̧a̧s dɔgl yɔ Yeesu dɔg gi raan wɔrk yɔ gɔ gi wɔrɔ. 
JHN.18.33	Pilatu wɛɛ gul a dɔgl-gbaak luk bɔ gedu elz Yeesu warige
JHN.18.33	a mɔɔ gi Yahuduya Waar ya?
JHN.18.34	Yeesu wɛɛ warig be
JHN.18.34	a mɔ dɔg hin bɔrɔ lab hi zul mɔɔn ya, dood dɔgsum hinɔ be zulha ya?
JHN.18.35	Pilatu wɛɛ warige
JHN.18.35	a bee be Yahuduya ya? Dood mɔɔnɛ hi Bɛtmaakwookya gbɔlɛ wɔ hii gɛ̧ɛ̧num dɔglɛ hi kamzum a bee. Mɔ gɔ nɔ hinɔ?
JHN.18.36	Yeesu goo
JHN.18.36	a waar ums be taa waal du waar umsɛ. À waar ums be gi nɛ waal du, ookya be wɔ hi woosib nɛ gabs woosɔ an bɔ Yahuduya wɔ hi wa̧a̧be. Yɛrɛ waar ums be taa waaldu.
JHN.18.37	Pilatu warige
JHN.18.37	a nɛ mɔ gi waar i ma ya?
JHN.18.37	Yeesu goo
JHN.18.37	a anyɔ mɔ raa, be gi waar yɔ. Be mɔɔyyɔ be zaa a waal du hɛdi an be dɔg rɔbo. Za̧a̧nyɔ ha̧a̧g rɔbo gi kɛmsib kɔlk be.
JHN.18.38	Pilatu ɛrige
JHN.18.38	a nɔ hinɔ a rɔb nɔ?
JHN.18.38	Yɔ Pilatu ɛr anbɔ wɛɛ tuu a Yahuduya wɔ hi, 
JHN.18.38	a bé zɛ̄m dɔgl za a̧a̧b an gi mat wal yɛrɛ gɛ. 
JHN.18.39	Yɛrɛ ha̧a̧n an be woosin hinyɔ be rɔ̧ɔ̧s wook a nɛ tees du, anyɔ gɔ be gisin bisig doo luknɔya za gbun a Paska naab-ɔ̧t ya? Ha̧a̧n rɛ an be bitsin Yahuduya Waar bɔ ya?
JHN.18.40	Hɔnɛyɔ dood hi kɛm anbɔ hi wɛɛ hi ɓooya̧a̧ sɛw hi raa
JHN.18.40	a gii gɛ! Bisum Barabas giya!
JHN.18.40	(Barabas ɔnɛ gi luur wɔdwɔɔlikyayɔ. )
JHN.19.1	Pilatu wɛɛ raa dood hi loo Yeesu hi lɛmnig kpootyɔ hi yɛ̧ɛ̧n tusɛ. 
JHN.19.2	Laaya wɔ hi kat kal kobsya hi hegsig zulha, hi wɛɛ hi hegsig gbandil gbɔɔl hob muulɛ. 
JHN.19.3	Hi sɔɔz gi dɔŋdi hi baanige
JHN.19.3	a seko, Waar Yahuduya!
JHN.19.3	Hi wɛɛ hi gig lɛk zulha. 
JHN.19.4	Pilatu wɛɛ tuuza raa Yahuduya wɔ
JHN.19.4	a be kamsinge gɛrɛ lakdi an nɛ mɛɛ a bé zɛm dɔgl za a̧a̧b yɔ gɔ gi matig gɛ.
JHN.19.5	Yeesu tuuz hi kal kobsya bɔ zulha hi gbandil gbɔɔl hob bɔ muulɛ. Pilatu wɛɛ raa
JHN.19.5	a wal bɔ gɛrɛ.
JHN.19.6	Yɔ Bɛtmaak-wookya gbɔlɛ wɔ hi lɛl-ookya wɔ hi gbɛnige, hi ɓoolya̧a̧ hi raa
JHN.19.6	a doomɔg dɔ̧ɔ̧r ha! Doomɔg dɔ̧ɔ̧r ha!
JHN.19.6	Pilatu wɛɛ 
JHN.19.6	a bee bé zɛ̄m ɗɔgl za a̧a̧b yɔ matig gɛ, nɛɛ, loonɛg nɛ re nɛ dooge.
JHN.19.7	Yahuduya wɔ hi ta̧a̧ hi 
JHN.19.7	a wi gin maak za dɔgl yɔ dɔg a gi an gi wɔrɔ. Gi wɛɛnik zulɔ an Bɛt waayɔ.
JHN.19.8	Yɔ Pilatu lag dɔgl bɔrɔ kol yɛ̧sig tuukɔ gɔ. 
JHN.19.9	Wɛɛ gul a dɔgl-gbaak luk du ɛr Yeesu
JHN.19.9	a mɔ fu̧u̧z ay?
JHN.19.9	Yeesu gōō hinza fɛŋ mɔɔt gɛ. 
JHN.19.10	Pilatu wɛɛ warige
JHN.19.10	a mɔ taa hinza gook ya? Mɔ́ mɛ̄ɛ̄ a be gin tɛŋk an be bisumɔ, be wɛɛ be gin tɛŋk an be doom dɔ̧ɔ̧r ha gɛ ya?
JHN.19.11	Yeesu goo
JHN.19.11	a à Bɛt a wɛɛha gaazum tɛŋkɔ gɛ, yɔ mɔ taan nɛ tɛŋk a be zulha zaŋ. Yɔ anbɔ, za̧a̧nyɔ gaam bee naan du woo hinha̧a̧l daarɔ.
JHN.19.12	Dɔgl bɔrɔ bɛɛ tuuk anbɔ Pilatu ɓɛɛ gbɔnɔ an gi bisig gi rekɔ. Hɔnɛ Yahuduya wɔ hi gbɛn anbɔ hi wɛɛ hi ɓooya̧a̧ hi raa
JHN.19.12	a gid mɔ bisige, mɔ taa waar gbɔɔl bɔ Kaysara saamɔ ma.
JHN.19.13	Pilatu yɔ bɛɛ lak anbɔ tunz Yeesu wɛɛ ɗɔɔt a dɔglyɛ̧ɛ̧k ɗɔɔtillɛl bɔ ge, a lɛlyɔ gɔ hi elik a Hitaanbetlɛl ge. (Gɔ hi el a Ibraniŋko ya̧a̧boon du a Gabata. )
JHN.19.14	A ɔ̧tɔ ge hi gɛmsig Paska naab wɔdɛ, ɔ̧t gi lurk tees be. Pilatu raa
JHN.19.14	Yahuduya wɔ a Waar nɛ bɔ gɛrɛ.
JHN.19.15	Hi wɛɛ hi ɓooya̧a̧
JHN.19.15	a gi wɔɔrɔ! Gi wɔɔrɔ! Doomɔg dɔ̧ɔ̧r ha.
JHN.19.15	Pilatu wɛɛ warihi a nɛ raa
JHN.19.15	a bé doo waar nɛ bɔ doo?
JHN.19.15	Bɛtmaakwookya gbɔlɛ wɔ hi goo
JHN.19.15	a wi taan waar za gɛ Kaysara.
JHN.19.16	Wɛɛ gaahige gɔ an hi kaŋg hi dooge.
JHN.19.17	Yeesu pɛɛ dɔ̧ɔ̧rɔ bɔ tuurin a lɛl za yɔ gɔ hi el a zullɛŋklɛlɛ, lɛlɔ nuŋgɔ a Ibraniŋko ya̧a̧boon du a ꞋꞋGolgotaꞋꞋ. 
JHN.19.18	Hi doog lɛlɔge ro hi dood eerɛ a bɛrkɔya̧ wɔ hi. Yeesu gi tees du.
JHN.19.19	Pilatu bi̧i̧ hinmɛksingoya a tɛ̧ɛ̧fɛɛt ha hi doo a dɔ̧ɔ̧r bɔ zulɔ ya̧di a YEESU NAZARƐDYA, YAHUDUYA WAAR YƆ. 
JHN.19.20	Yahuduya kittɔnɔ hi zaŋg bi̧i̧sɔ. Lɛlyɔ hi doo Yeesu ge sɛ̧btin hi waal gbɔɔl bɔ. Bi̧i̧s bɔ hi bi̧i̧ a Ibraniŋko ya̧a̧boon du hi Roma ya̧a̧boon du hi Yonaniŋkoya ya̧a̧boon du. 
JHN.19.21	Yahuduya wɔ Bɛtmaak wook-yaya̧ gbɔlɛ wɔ hi raa Pilatu
JHN.19.21	a bɔmɔ bi̧i̧ a Yahuduya waar yɔ, bi̧i̧m a wal yɛrɛ 
JHN.19.22	Pilatu goo
JHN.19.22	a hinyɔ be bi̧i̧, be bi̧i̧bi̧ ma.
JHN.19.23	Yɔ laaya wɔ hi doo Yeesu a dɔ̧ɔ̧r ha, hi loo gbandilɔ bɔ hi gɛ̧ɛ̧ du nasɔ, laaya gbunu gin taakil ɔnɛ gbun be. Hi wɛɛ hi loo gbandilɔ fɛɛt yɔ kunsig baak daa muulɔ gɛ, wɛɛha hi wɛɛdisɛ tɛɛkɔ gbunu. 
JHN.19.24	Hi wɛɛ hi watin hi teesdu
JHN.19.24	a bɔwɛ taarɔ wɛ ɔɔ anbɔ wɛ len subudi, wɛ see za̧a̧nyɔ gɔ gi le.
JHN.19.24	Hin bɔrɔ tuur an hinyɔ Bɛt ɗɛɛrwolɔ 
JHN.19.24	a hi gɛ̧ɛ̧ gbandil be wɔ teesdu, hi len subud a be gbandil fɛɛt bɔ hage.
JHN.19.24	Hinyɔ laaya wɔ hi woo giibɔ.
JHN.19.25	Yeesu nɔɔtɔ gi erko a Yeesu dɔ̧ɔ̧r dɔŋdi hi yɛ̧ɛ̧tɔ hi Mariyama Kolopas nisɔ hi Mariyama a Magdala be. 
JHN.19.26	Yɔ Yeesu gbɛn nɔɔtɔ hi walɛsɛr ɔ̧ɔ̧ za gbun yɔ ha̧a̧g gi muulɛ hi erko, raa nɔɔtɔ
JHN.19.26	a naadyɔ, waa mɔ gɛrɛ.
JHN.19.27	Wɛɛ raa walsɛrɔ bɔ be
JHN.19.27	a nàà mɔ gɛrɛ.
JHN.19.27	A lɛlɔdi walsɛr bɔ loo Mariyama zaanig gi raa du.
JHN.19.28	Yɔ hin wɔrɔ hi daa, Yeesu gi mɛɛ be a hin sɛw da̧a̧da̧, raa a mɛm gib ha̧a̧ko. Raa
JHN.19.28	hin bɔ lab an hinyɔ Bɛt ɗɛɛrwol dɔg nɛ gi 
JHN.19.29	Dɔn za gi nɛ di mɛm haatil hi̧i̧s gedu. Laaya wɔ hi loo bɔɔmɛ hi tɔ̧ɔ̧ mɛm haatil bɔ hi̧i̧s gedu, hi sa̧a̧ kok mɛs ha hi dɔɔnsig ya̧a̧gbarɔ. 
JHN.19.30	Yɔ Yeesu yɔ̧ mɛm haatil bɔ raa
JHN.19.30	a hin sɛw da̧a̧da̧!
JHN.19.30	Tiis zulɔ, wɔr gɔ.
JHN.19.31	Yɔ gi a wɔd gɛbsig ɔ̧ti, wɛɛ gi hā̧ā̧ Yahuduya wɔ an wɔrk wɔ hi kɔm a dɔ̧ɔ̧r wɔ hage gi tuur a holum-ɔ̧t gɛ, yɔ holum-ɔ̧t bɔrɔ gi ɔ̧t gbɔɔl be, hi rek hi ɛr Pilatu an gi yaa laya wɔ hi ɓɛdil dood wɔ hi doohi a dɔ̧ɔ̧r ha dɔɔya̧, hi ha̧sihi.
JHN.19.32	Laaya wɔ hi zaa hi ɓɛdil doo biitir bɔ dɔɔɔ wɔ hi zaa bɔ hi doog hi Yeesu lɛl-gbunu. 
JHN.19.33	Hɔnɛyɔ hi tuurɔ hi zɛm Yeesu wɔr da̧a̧da̧ ma ɔnɛ, hí ɓɛdil dɔɔ ɔnɛ wɔ gɛ. 
JHN.19.34	Laaya wɔ zaaya̧ gbun zaa bàà Yeesu hi goo a yɛ̧br muulɛ ga̧a̧m tuuz hi mɛmɛ.
JHN.19.35	Mii Yohana yɔ mi gbɛn hin bɔrɔ gii mi gi dɔglɔ dɔko, wɛɛ dɔgl mi bɔ gi rɔbo. Mi mɛɛ a mi dɔk rɔbo, mi wɛɛ mi gisin hinɔ gii dɔk an nɛɛ hɛw nɛ ɗɔbsɔ. 
JHN.19.36	Hin wɔrɔ hi tuur an hinyɔ Bɛt ɗɛɛrwol 
JHN.19.36	a lɛŋkɔ zaa gbun taa ɓɛdugo.
JHN.19.37	Bɛt ɗɛɛrwol wɛɛ raa ɓɛ
JHN.19.37	a lɛlza a hi sɔ̧ɔ̧ za̧a̧nyɔ hi baage.
JHN.19.38	Doo za Yeesu fɔkya giro, nuŋgɔ a Yusufu, fu̧u̧z a Arimate. Yɔ hoobha̧a̧g Yahuduya wɔ, gi fɔk Yeesu a luurlɛlɛ. Yɔ kuudu anbɔ, rek zɔ̧b Pilatu gaag gbɔnɔ an gi re gi loo Yeesu wɔrkɔ bɔ. Yɔ dag gbɔnɔ anbɔ, zaa looge. 
JHN.19.39	Nikodɛm, za̧a̧nyɔ da zaa nɛ a Yeesu ge yɛms du, zaa hɛw, kamz yɛ̧ɛ̧s ki̧i̧lhɛmntya kilo dumbili taarɛ hi gɔn tɛ̧ɛ̧mɔto nuŋgɔ a ɗaasɛrɛyɔ hi ɔksin tɛ̧ɛ̧ ki̧i̧lhɛmntya zu̧u̧k nuŋgɔ a alowɛsyɔ.
JHN.19.40	Yusufu hi Nikodɛm hi loo Yeesu wɔrkɔ bɔ, hi wɔbtin gbandil buu hi gub yɛ̧ɛ̧smɛk ki̧i̧lhɛmntya bɔ ha ge anyɔ Yahuduya wɔ hi rɔ̧ɔ̧s wook a wɔrkya̧ muulɛ. 
JHN.19.41	A lɛl bɔ hi doog dɔ̧ɔ̧r hage bak gi lɛlɔ ge. Loor seg gi a bak bɔ gedu be, hi i̧i̧dir nɛ doo za gedu kɛn gɛ. 
JHN.19.42	Anyɔ gi nɛ Yahuduya wɔ wɔdya̧ gɛbsig ɔ̧ti, hi i̧i̧ Yeesu wɔrkɔ bɔ hɔ ro. Yɔ loor bɔ sɛ̧ɛ̧b be samsihi ma du hɛw.
JHN.20.1	A dimaas ɔ̧t bi̧i̧ltɔnɔ Mariyama a Magdala rek a Yeesu loorlɛl bɔ ge, lɛl da gaadir nɛ rɔbtɔnɔ ket gɛ. Yɔ tuurɔ gbɛn hi ha̧s loorbet bɔ ha̧sɔ. 
JHN.20.2	Nis bɔ yɔ gbɛn anbɔ nɔɔ rek a Simɔŋ Piyɛr ge hi a Yeesu walɛsɛrɛ ɔ̧ɔ̧ za gbun yɔ Yeesu ha̧a̧g gi muul ge, raasihi
JHN.20.2	a Waar bɔ wɔrkɔ bɔ hi a̧a̧d a loor du, be mɛ̄ɛ̄ lɛlyɔ hi gbaag du gɛ.
JHN.20.3	Piyɛr hi walsɛr bɔ hi tuuz hi rek a loorlɛl bɔ ge. 
JHN.20.4	Hi nɔɔ, hi rek, hi eer sɛw. Hɔnɛ walsɛr zaa bɔ nɔɔ daar Piyɛr dihɔ dor a loorlɛl bɔ ge; 
JHN.20.5	yɔ tuurɔ hu̧u̧r lɛ, yoo lɔl a loor du, wɛɛ gbɛn gbandil wɔ hi wɔbtinge a hɛbtdi a lɛlyɔ hi hog nɛ Yeesu wɔrkɔ ge. Anyɔ gɔ gi gul loor gbeet bɔ gedu be, gul gɛ. 
JHN.20.6	Wɛɛ Simɔŋ Piyɛr fɔbzig kuudu zaa tuurɔ gbor gulk a loor bɔ gedu gbɛn gbandil wɔ hi gidi, 
JHN.20.7	hi gbandil fɛɛt bɔ hi yɛ̧ɛ̧n nɛ Yeesu zulɔ bɔ ɔks hi gbandil zaadɛ wɔ gɛ, kɔm wɔbiy gi gbunu a aakil du.
JHN.20.8	Hɔnɛ walsɛr zaa bɔ doz nɛ a loorlɛl bɔ ge gul hɛw, yɔ gbɛn hin wɔrɔ ɗɔbs gɔ. 
JHN.20.9	Hí kɛ̄m nɛ hinyɔ Bɛt ɗɛɛrwol raa nɛ a gi an Yeesu gi rɛml a wɔrkɛ teesdu rɔbtɔnɔ kɛn gɛ be. 
JHN.20.10	Yɔ anbɔ walɛ-sɛrɛ wɔ hi wɛɛ hi lɛl be. 
JHN.20.11	Mariyama er a loor ya̧a̧gbar bɔ ge gi kaako. Yɔ gi kaako hu̧u̧rɔ yoo lɔl a loor bɔ gedu. 
JHN.20.12	Gbɛn Bɛt walɛsɛrɛ eerɛ hi heg gbandil buudɛ muulɛ hi ɗɔɔtig a lɛl bɔ hi hog nɛ Yeesu wɔrkɔ ge: gbunu ɗɔɔt a zullɛl bɔ hi gbaag nɛ ge, zaa gbunu a dɔɔ-lɛl bɔ hi gbaag nɛ ge. 
JHN.20.13	Bɛtwa-lɛsɛrɛ wɔ hi warige
JHN.20.13	a naadyɔ, mɔ kaak nɔ?
JHN.20.13	Gii ta̧a̧
JHN.20.13	a yɔ hi ha̧s waar be wɔrkɔ bɔ gii be kaako, wɛɛ bé mɛ̄ɛ̄ lɛl yɔ hi gbaag du hɛw gɛ.
JHN.20.14	Yɔ dɔg anbɔ zɛmrɔ gbɛn Yeesu gi erko, mɛɛ a Yeesu gii gɛ. 
JHN.20.15	Yeesu warige
JHN.20.15	a naadyɔ, mɔ kaak nɔ, mɔ ɓɛɛk nɔ ɔnɛ?
JHN.20.15	Nis bɔ mɔk a za̧a̧nbakya bɔ gii gib warko. Wɛɛ 
JHN.20.15	a ɗɛntyɔ, gid mɔɔ loo Yeesu wɔrkɔ bɔ raasibe lɛlɔ mɔ gbaa du, be re be loozɔ.
JHN.20.16	Yeesu elige
JHN.20.16	a Mari-yama!
JHN.20.16	Mariyama wɛɛ zɛmrɔ ta̧a̧
JHN.20.16	a Rabuni,
JHN.20.16	a Ibraniŋko ya̧a̧boon du raakɔ a Hingokya. 
JHN.20.17	Yeesu 
JHN.20.17	a bɔmɔ ki̧i̧be, be kadir a Baa be ge ket gɛ. Yɛrɛ rekumɔ mɔ zɛm yɛ̧ɛ̧dɛ be hiya, mɔ raasihi a be dɔɔk a Baa be yɔ gi Baa nɛ ge, hi a Bɛt be, yɔ gi Bɛt nɛ ge.
JHN.20.18	Mariyama a Magdala rekɔ raas Yeesu walɛsɛrɛ ɔ̧ɔ̧ wɔ
JHN.20.18	a be gbɛn Waar bɔ,
JHN.20.18	gii raasib hin wɛrɛ sɛw.
JHN.20.19	A ɔ̧t gbun bɔ lɛɛsigɔ gedu a dimaas ɔ̧t biitir bɔ ge du, walɛsɛrɛ ɔ̧ɔ̧ wɔ hi mɔks a luk za du hi kpɛ̧ɛ̧tɔ, yɔ hoob gihi ha̧a̧k Yahuduya wɔ. Yaala Yeesu zaa mid hi teesdu 
JHN.20.19	a ɗɔɔtil saŋtum gi hi nɛya!
JHN.20.20	Yɔ dɔg hin bɔrɔ anbɔ zunsihi naanɔ wɔ hi yɛ̧brɔ bɔ. Yɔ walɛsɛrɛ ɔ̧ɔ̧ wɔ hi bɛɛg gbɛnko hi dag hato. 
JHN.20.21	Yeesu wɛɛ 
JHN.20.21	a ɗɔɔtil saŋtum gi hi nɛya, bee be yaan waal du anyɔ Baa be yaazib waal du be.
JHN.20.22	Yɔ dɔg anbɔ ul zɛk hi zulha, 
JHN.20.22	a zen Bɛt Mɔkilɔ. 
JHN.20.23	Dood wɔ gɔ nɛ bitsihi hinha̧a̧lya̧, hinha̧a̧lya̧ gi bisɔ. Dood wɔ gɔ nɛ wa̧a̧ hinha̧a̧lya̧, hinha̧a̧lya̧ gi wa̧a̧y be.
JHN.20.24	Yɔ Yeesu mits walɛsɛrɛ wɔ, koobl daa eer wɔ zaaya̧ gbun bɔ nuŋgɔ a Tumas Kumbili, taatin ma hi naaza wɔ ɔksi. 
JHN.20.25	Walɛsɛrɛ zaadɛ wɔ hi fɔksige
JHN.20.25	a wi gbɛn Waar bɔ gbɛnɔ.
JHN.20.25	Gii wɛɛ raa be
JHN.20.25	a bé gbɛ̄n pɔnti wɔ hi doo gi naan du taalya̧ gɛ, be yāā naanwal be a pɔnti lɛl wɔ hi doo gedu gɛ, be yāā naan be a yɛ̧brɔ bɔ gedu gɛ, be taa nɛ ɗɔbsig zaŋ.
JHN.20.26	Ɔ̧t yɔ tal di gɛ̧ɛ̧sɛ, Yeesu walɛsɛrɛ ɔ̧ɔ̧ wɔ hi wɛɛ hi ɗɔɔtig a luk du ɓɛ, Tumas gi du be hi hiya. Gbɔnɔ wɔ hi kpɛ̧ɛ̧t be. Yeesu zaa mid hi teesdu ɓɛ 
JHN.20.26	a ɗɔɔtil saŋtum gi hi nɛya!
JHN.20.27	Kuudu wɛɛ raa Tumas
JHN.20.27	a yaazum naanwal mɔ bɔ hɛdi mɔ wɛɛ mɔ sɔ̧ɔ̧ naan be wɔ; yɔdzum naan mɔ mɔ wɛɛ mɔ kiin yɛ̧br be. Bɔmɔ faa zaa, ɗɔbsum kpɔd.
JHN.20.28	Tumas raa
JHN.20.28	a Waar be! Bɛt be!
JHN.20.29	Yeesu 
JHN.20.29	a yɔ mɔ gbɛnib ro mɔ ɗɔbsɔ. Hat gis dood wɔ hi gbɛnib gɛ hi ɗɔbsɔ.
JHN.20.30	Yeesu wɛɛ woo gɛrs hinmɛksingoya zaadɛ kittɔnɔ a walɛsɛrɛ ɔ̧ɔ̧ wɔ hi muutdu, hi bi̧i̧ gɛrsya̧ a ɗɛɛrwol yɛrɛ gedu gɛ. 
JHN.20.31	Yɛrɛ hi bi̧i̧ hin wɛrɛ an nɛ ta̧a̧ a Yeesu gi Masihu bɔ giya, gi Bɛt Waawal giya, an nɛ wɛɛ nɛ ɗɔbsɔ nɛ dag za̧a̧tig a gi nuŋg du.
JHN.21.1	Yɔ kuudu anbɔ Yeesu wɛɛ zuns walɛsɛrɛ ɔ̧ɔ̧ wɔ muutɔ ɓɛ a mɛmbalya̧ a Tiberiya. Muutɔ bɔ zuunukɔ zuun nɛ rɛ gɛrɛ. 
JHN.21.2	Simɔŋ Piyɛr hi Tumas yɔ nuŋgɔ zaa a Kumbili, Nataniyɛl yɔ fu̧u̧ a Kana a Galile, Zebede waatwalɛ ɔ̧ɔ̧ wɔ hi Yeesu walɛsɛrɛ ɔ̧ɔ̧ zaadɛ eerɛ hi gi lɛlgbunu. 
JHN.21.3	Simɔŋ Piyɛr 
JHN.21.3	a be rek dut wa̧a̧ko.
JHN.21.3	Hi 
JHN.21.3	a wi retin hi mɔya.
JHN.21.3	Hi tuu hi kar lɛmb du hi rekɔ. Yɔ hi rekɔ, yɛmsɔ gedu hi wa̧a̧ hinza gɛ.
JHN.21.4	Yɔ lɛl gi gaako Yeesu zaa er a mɛmbal ya̧di. Wɔrɔ be hí mɛ̄ɛ̄ a Yeesu gii gɛ. 
JHN.21.5	Yeesu warihi
JHN.21.5	a wāāt be wɛ, nɛ taan dut ya?
JHN.21.5	Hi goo
JHN.21.5	a hinza taaro.
JHN.21.6	Yeesu 
JHN.21.6	a gbalin zagr bɔ a lɛmb naanrɔbo nɛ wa̧a̧ dutu.
JHN.21.6	Hi gbal gɔ. Yɔ hi gbalɔ dut wɔ hi leg hi hi̧i̧s a zagr bɔ gedu deder. Yɔ dut wɔ hi hi̧i̧s du hɔ anbɔ, hí ɗɛ̄ɛ̄ zagr bɔ wɛnzig a lɛmb du gɛ. 
JHN.21.7	Hɔnɛ walsɛr bɔ Yeesu ha̧a̧g gi muulɛ raa Piyɛr
JHN.21.7	a Waar bɔ giya!
JHN.21.7	Piyɛr be, da hod nɛ gbandilɔ an gi woowoos be. Yɔ lag a Waar bɔ giya, mal gbandilɔ bɔ see du, gi̧i̧ mɛmbal bɔ gedu.
JHN.21.8	Walɛsɛrɛ zaadɛ wɔ hi zaan lɛmb bɔ hi diz zagr bɔ dut hi̧i̧s gedu a lɛmb kuudu. Lɛl bɔ sɛ̧ɛ̧b hi kasiŋ bɔ be. Hɛmlikɔ an hi taa dɔɔ yɔ̧ɔ̧lɔ nɔɔnɛ. 
JHN.21.9	Yɔ hi sil hɛbtdi hi gbɛn laa-ɛ̧ɛ̧ko hi dut hage hi koko. 
JHN.21.10	Yeesu 
JHN.21.10	a kamzin dut wɔ nɛ wa̧a̧z zaadɛya̧.
JHN.21.11	Simɔŋ Piyɛr kar a lɛmb bɔ gedu diz zagr bɔ dut gbɔlɛ hi hi̧i̧s gedu yɔ̧ɔ̧lɔ nɔɔnɛ daatɔ dumbili nɔɔnɛ daa taarɛ. Hi mɔkɔ a dut bɔ tɔɔ gi daarlɛl gi taar zagr bɔ taarɔ, wɛɛ taar gɛ be. 
JHN.21.12	Yeesu elihi
JHN.21.12	a zaan nɛ lehinɛ.
JHN.21.12	Walsɛrɔ zaa gbun mɔk an gi warig a mɔɔ bɔ gɛ, anyɔ hi mɛɛmɛ a Waar bɔ giya. 
JHN.21.13	Yeesu sɛ̧ɛ̧bɔ loo kok bɔ gaahi, wɛɛ gaahi dut bɔ anbɔ be. 
JHN.21.14	Tuur dɔɔ taasimɛ Yeesu gi gis walɛsɛrɛ ɔ̧ɔ̧ wɔ muutɔ zuunik anyɔ bɛɛ ɗundig a wɔrkɛ teesdu a loor du.
JHN.21.15	Yɔ Yeesu lehin gi da̧a̧, war Simɔŋ Piyɛr
JHN.21.15	a Simɔŋ, Zonas waawalɔ, ha̧a̧m a be muul daar ha̧a̧tig ya̧nɛ bɔ ya?
JHN.21.15	Simɔŋ goo
JHN.21.15	a hɔɔ, Waar i, mɔ mɛɛ a harib hi mɔya.
JHN.21.15	Yeesu raa
JHN.21.15	a ɛ̧ɛ̧num tam be waat wɔ.
JHN.21.16	Wɛɛ warig dɔɔ eesimɛ
JHN.21.16	a Simɔŋ Zonas waawalɔ, ha̧a̧m a be muul ya?
JHN.21.16	Piyɛr googe
JHN.21.16	a hɔɔ, Waar i, mɔ mɛɛ a haribe hi mɔya.
JHN.21.16	Yeesu wɛɛ 
JHN.21.16	a oom tam be wɔ.
JHN.21.17	Yeesu warig dɔɔ taasumɛ,
JHN.21.17	a Simɔŋ Zonas waawalɔ, harim be muul ya?
JHN.21.17	Yɔ Yeesu warig hin dɔɔ taasim bɔ anbɔ, a harim be muul ya? Piyɛr miimɔ. Wɛɛ googe
JHN.21.17	a Waar i, mɔ mɛɛ hin sɛw, mɔ mɛɛ a harib a mɔ muulɛ.
JHN.21.17	Yeesu wɛɛ 
JHN.21.17	a ɛ̧ɛ̧num tam be wɔ. 
JHN.21.18	Be raasum rɔbo yɔ mɔ gi sɛrɔ mɔ heg hi̧i̧l mɔ see du mɔ naanɛ, mɔ rekɔ a lɛlyɔ ha̧a̧mɔ ge. Yɛrɛ gɔ mɔ wɔmɔ, mɔ́ yɔd naan mɔ, za̧a̧nza gi yɛ̧ɛ̧ naan mɔ wɔ, gi wɛɛ gi ka̧m a lɛl yɔ ha̧a̧m ge gɛ.
JHN.21.19	Yeesu 
JHN.21.19	a fɔbzibe.
JHN.21.20	Yɔ Piyɛr zɛmr lɛ, gbɛn walsɛrɔ Yeesu ha̧a̧g gi muul gi zaak hi kuudu, walsɛr bɔ da yees nɛ a Yeesu kpoos du yɔ hi gi hinleko gi warige a Waar i, za̧a̧n bɔ gɔ gi rɛ̧ɛ̧m gɛ bɔ? 
JHN.21.21	Yɔ Piyɛr gbɛnige war Yeesu
JHN.21.21	a Waar i, yɛrɛ gii be nɔ gi tursige?
JHN.21.22	Yeesu 
JHN.21.22	a an ha̧a̧be an gi waa gi tuur an be wɛɛz be zɛŋge, dɔgl mɔ gi du ya? Mɔnɛ fɔbzibe sa!
JHN.21.23	Hinɔ anbɔ ro dɔgl bɔrɔ gi hɛks a naaza hi teesdu a walsɛr bɔrɔ taa wɔrko. Bɔ lab Yeesu rāā Piyɛr gii a ɔnɛ taa wɔrk gɛ, raa a an ha̧a̧be gi waa gi tuur an be wɛɛza be zɛŋge, dɔglɔ taa du. 
JHN.21.24	Yeesu walsɛr bɔrɔ gii gi book hin wɔrɔ dɔglɔ labɔ gii wɛɛ gi bi̧i̧ hinya̧, wɛ wɛɛ wɛ mɛɛ a dɔglɔ gi rɔbo.
JHN.21.25	Yeesu wɛɛ woo hinza kittɔnɔ ɓɛ. À hi bi̧i̧ nɛ hin wɔrɔ gbunu gbunu sɛw, dɔglɔ yɔ hi̧i̧s nɛ ɗɛɛrwol kittɔnɔ; mi mɔk a ɗɛɛrwolya̧ yɔ hi hi̧i̧s waal yɛ̧ltɔnɔ, waal yɔ riihi gɛ hɛw. Aanbɔ.
ACT.1.1	Teyofili, A ɗɛɛrwol mi biitir bɔ gedu, mi fɔ̀k hinyɔ Yeesu yɛɛl gi woo sɛw gi wɛɛ gi goks doodɛ, 
ACT.1.2	tuur a ɔ̧tyɔ Bɛt ha̧sig gi dɔɔnig a bɛtha gedu. Yeesu goks dood wɔ sɛ̧ɛ̧hi an tɔms-yaadɛ ɔ̧ɔ̧ hinɛ hi Bɛt Mɔkilɔ tɛŋkɔ, ɓɔr gi ɔɔ dɔɔk a bɛtha. 
ACT.1.3	Yɔ yɔ̧ nɛ ya̧a̧r gi wɔrɔ, wɛɛz nɛ za̧a̧til zunsihi muutɔ hi hinmɛksingoya kittɔnɔ. Midil dɔɔ kittɔnɔ hi teesdu, waa ɔ̧tɔ dumbili nasɔ an gi zunsihi bɛttɔnɔ a gi za̧a̧tilyɔ, wɛɛ gisihi book Bɛt wáát dɔglɔ nɔɔha. 
ACT.1.4	Yɔ Yeesu gi lekhin hi hiya, 
ACT.1.4	a bɔnɛ hɛml hi Urusalima, oon hinyɔ Baa be raa a gi gaazinɛ anyɔ be raasin nɛko. 
ACT.1.5	Wɛɛ raa a Yohana da hotin dood Bɛtmɛm hi mɛmɛ, yɛrɛ nɛya, gɔ gi am kaasi, nɛ́ dag Bɛtmɛm hi Bɛt Mɔkilɔ. Anbɔ.
ACT.1.6	Hɔnɛyɔ tɔmsya wɔ hi mɔksɔ hi ɛr Yeesu
ACT.1.6	a Waar i, ɔ̧tɔ tuur ma an mɔ wɛnz Israhila hɛbtɔ waar ums a dood Israhilaya wɔ hi naan du ya?
ACT.1.7	Yeesu wɛɛ ta̧a̧hi
ACT.1.7	a taa an nɛɛ nɛ mɛɛ hin wɔrɔ sɛw ɔ̧tya̧, zaabe, lɛlya̧ riikɔ. Baa be gii dɛ̧ɛ̧ ɔ̧tya̧ hi zulɔ. 
ACT.1.8	Yɛrɛ nɛya, nɛ dag tɛŋko, a ɔ̧tyɔ Bɛt Mɔkilɔ gɔ gi zaa nɛ zulha duge, nɛ wɛɛ segyaadɛ benɛ dihɛ a Urusalima, a Yahuduya hi Samariya hɛbt du sɛw, gi da gi tuur a waal doorum lɛlɛ.
ACT.1.9	Yɔ Yeesu dɔg nɛ hin bɔrɔ anbɔ ɗund dɔɔ bɛtha, hi gig seeko, kuus za wɛɛ yaatig hi lɔlgbar hí gbɛ̄nig zaa ma gɛ. 
ACT.1.10	Yɔ hi gbork lɔlseek a bɛtha, yɔ Yeesu gi reko, walɛ gban buudɛya eerɛ hi midz hi er hi dɔŋdi 
ACT.1.11	hi warihi
ACT.1.11	a walɛ Galileya wɛ, nɛ er nɛ seek nɔ a bɛtha hɛ? Yeesu gii ha̧s a nɛ teesdu gi dɔɔk a bɛtha, gɔgi wɛɛzugo, gi siz a bɛtha anyɔ nɛ gbɛnig rekɔ her.
ACT.1.12	Tɔmsya wɔ hi fu̧u̧z a Kɔ̧ɔ̧b Ga̧a̧t ha, hi wɛɛz a Urusalima. Ga̧a̧t bɔ sɛ̧btin hi Urusalima, kaasi.
ACT.1.13	Yɔ hi wɛɛzɔ hi dɔɔ a luk hɔɔt bɔ gɔ hi waak du a buuɔ bɔ wɛɛha gedu. Doodya̧ gɛrɛ: Piyɛr , Yohana, Yakuba, Andrɛ, Filib, Tumas, Bartelemi, Mata, Halfa waawal Yakuba, Simɔŋ Hɛbtwaa Gabs bɔ, hi Yakuba waawal Yahuda. 
ACT.1.14	Wɔrɔ sɛw hi waak Bɛt zɔ̧k lɛlgbun hi kpoosya̧ gbunu, hi nɛɛd wɔ, hi Yeesu nɔɔtɔ Mariyama, hi Yeesu yɛ̧ɛ̧dɛ ɔ̧ɔ̧. 
ACT.1.15	A ɔ̧tɔge yɔ dood Yeesu ɗɔbsigya wɔ hi mɔksɔ, kitigya̧ sɛ̧ɛ̧b yɔ̧ɔ̧lɔ nɔɔn-gbunu, Piyɛr ɗuk hi teesdu 
ACT.1.16	a yɛ̧ɛ̧dɛ be wɛ, rii an hinyɔ Bɛtdɔglɔ 
ACT.1.17	Yahuda gi nɛ gbun wiinɛ a ɛmbil wi bɔ gedu. Wɛɛ dag nɛ Bɛtwoos bɔ ɔnɛ an wi wootin elo.
ACT.1.18	Wɛɛ zeb bak za hi hinbɔbtin yɔ woo nɛ tusɔ. Mat gedu wɔrɔ, muulɔ foo teesdu ha̧dɔ wɔ sɛw hi gubr lakɛ. 
ACT.1.19	Dood Urusalimaya wɔ sɛw hi kɛm dɔglɔ hɛw. Ya̧a̧nɛ hi el bak bɔ a hi ya̧a̧boon du a Hakeldama, raakɔ a ga̧a̧mbako.
ACT.1.20	Ya̧a̧nɛ hi bi̧i̧ nɛ a Zaabura du a an raaɔ gi wɛɛ beemɛ, bɔ doo gi waa du. Hi wɛɛ hi bi̧i̧ ɓɛ a an za̧a̧n za gi yɛr woosɔ bɔ.
ACT.1.21+ACT.1.22	Piyɛr wɛɛ raa
ACT.1.21+ACT.1.22	a yɔ anbɔ, wɛ woo anyɔ Bɛt ɗɛɛrwolɔ raa. Gi an wi dag dood wɔ hi sɔkiw ɔ̧t nuŋg sɛw a Yeesu waabilɔ bɔ gedu zaaɔ. Yɔ gi za̧a̧nyɔ baariw sɔkig a ɔ̧t yɔ Yeesu dag Bɛtmɛm a Yohana naan duge, gi tuur a ɔ̧tyɔ Bɛt ha̧sig a wɛ teesdu gedu. Gi an za̧a̧nɔ gi ɔks hi wiya a Yahuda kalɛ an gi wɛɛ Yeesu rɛmtigɔ segya.
ACT.1.23	Yɔ anbɔ hi zuun dood eerɛ: Yusufu yɔ nuŋgɔ zaa a Barsabas, zaa a Yustus, hi Matiyas du hɛw. 
ACT.1.24	Hi wɛɛ hi zɔ̧b Bɛt hi zulha:
ACT.1.24	a Waar i, mɔɔ yɔ mɔ mɛɛ dood kpoos sɛw, zuunum zaa gbun yɔ mɔ herig a dood eerɛ wɛrɛ hi teesdu, 
ACT.1.25	an gi yɛr tɔmsya wooslɛl bɔ Yahuda ɔɔ gi rek a lɛl ɔnɛ yɔ riisig ge.
ACT.1.26	Hi her doo gbunu. Herkɔ bɔ hi woo hinɔ an subudyɔ. Subud bɔ le Matiyas giya. Matiyas ɔks gɔ ma hi tɔmsya zaadɛ koobl daa gbun wɔ.
ACT.2.1	Yɔ Paŋtekosta naab bɔ ɔ̧tɔ tuurɔ, Yeesu ɗɔbsigya wɔ sɛw hi mɔks lɛlgbunu.
ACT.2.2	Yaala nams za fu̧u̧z bɛtha an zɛk tɛŋkya gi fɛko hi̧i̧s luk bɔ hi ɗɔɔtig gedu sɛw. 
ACT.2.3	Hinza an laamɛlɛ mid a hi teesdu gɛ̧ɛ̧y ɗɔɔt hi zulha gbunu gbunu hi sɛw. 
ACT.2.4	Yɔ anbɔ Bɛt Mɔkilɔ hi̧i̧s hi kpoos du sɛw hi wɛɛ hi yɛɛl ya̧a̧book sɔmsɔm anyɔ Bɛt Mɔkilɔ gihi boonuko.
ACT.2.5	Yahuduya zaadɛ wɔ hi fɔk Bɛt hi rɔbo hi gi di be. Hi fu̧u̧z a hɛbt wɔ hi gi a waal du sɔmsɔm gedu sɛw, hi zaa hi waak a Urusalima. 
ACT.2.6	Yɔ hi kɛm nams bɔrɔ anbɔ dood saal hi mɔks lɛlgbun mad. Bɔbe yɔ kɛ̄m hi book ya̧a̧boon ɔnɛ, hinɔ yɔɔhiyɔɔ. 
ACT.2.7	Yɔ hinɔ duhi gi kɔmsihi gɛrsɛ, hi watinu
ACT.2.7	a nɛ dood wɛrɛ hi booya̧a̧ hi gi Galileyaadɛ ma sɛw mi? 
ACT.2.8	Ri wɛ kɛŋk a hi bootig ya̧a̧boon zaadɛ wɛ sɔmsɔm wɔ hi mɔɔwɛ gedu hii nɔ? 
ACT.2.9+ACT.2.10+ACT.2.11	Dood zaadɛ wɔ hi gi wɛ teesdu hi fu̧u̧z a Partiya, Mɛdiya, Elamiya; zaadɛ hi waak a Mɛzopotami, Yahuda, Kapadokiya, Pɔntus, Aaziya, Pirza, Pamfila, hi a Misra, a Libiya hɛbt du a Sirɛŋ dɔŋdi; zaadɛ hi fu̧u̧z a Roma hi waak hɛdi be, wɛɛ zaadɛ hi gi Yahuduyaadɛ, zaadɛ be hi gul Yahuduya maakya̧ be, Keretayaadɛ hi Araab wɔ, wɛ sɛw, wɛ lag Galileya wɔrɔ hi fɔkig woos gbɔɔl yɔ Bɛt woo hi ya̧a̧boon wɛnɛ sɔmsɔm.
ACT.2.12	Anyɔ hin kɔmsihi gɛrs hi sɛw gi wɛɛ gi yɔɔhi be, hi wɛɛ hi watin gɔ hi teesdu
ACT.2.12	a hinɔ raakɔ a nɔ?
ACT.2.13	Hɔnɛ zaadɛ hi kpɛ̧ɛ̧l be hi raa
ACT.2.13	a dood wɛrɛ hi yɔ̧z bumɛ.
ACT.2.14	Hɔnɛ Piyɛr wɛɛ ɗuk hi tɔmsya zaadɛ koobl daa gbun wɔ, dɔghin gaattɔnɔ hi ya̧a̧ɓoot anyɔ lɛ
ACT.2.14	a kɛnɛ, Yahuduya walɛ wɛ hi Urusalimaya wɛ sɛw, mɛɛn hin yɛrɛ; ɓaan tɔn nɛ an nɛ kɛm ya̧a̧ yɔ be booko!
ACT.2.15	Bɔnɛ mɔk a dood wɛrɛ hi wɔn bumɛ, anyɔ nɛ mɔkugo. Ɔ̧t da gi kusaal ɓaat be! 
ACT.2.16	Nɛ yɛrɛ ɓɔryɔ gi hinyɔ Bɛtya̧a̧kɛŋkya bɔ Zowɛl dɔg giya:
ACT.2.17	a Bɛt raa a bé gɛ̧ɛ̧ Mɔkil be a ɔ̧t yɔ̧ɔ̧sum bɔ gedu a dood zulha sɛw. Waat nɛ walɛ wɔ hi waat nɛ siŋdɛ wɔ hí kɛm ya̧a̧ be, hi wɛɛ hi dɔks doodɛ. Walɛ nɛ sɛrɛ wɔ hi gbɛn hinza a gɛrs du, ɗɛntɛ nɛ wɔ hi yorhin hɛw. 
ACT.2.18	Hɔɔ, bé gɛ̧ɛ̧ Mɔkil be a ɔ̧tɔge a gbaarɛ walɛ be wɔ hi gbaarɛ nɛɛd be wɔ hi zulha hɛw. Hi kɛm ya̧a̧ be hi wɛɛ hi dɔgs doodɛ.
ACT.2.19	Bé woowoos gɛrsyaadɛ a wɛɛha a bɛtha hi gɛrs zaadɛ a wɛɛdisɛ a hɛbtdi: ga̧a̧mɛ, laa, hi uusɛ hi midɔ. 
ACT.2.20	Ɔ̧t gi nimɔ, sɛɛ gi hob an ga̧a̧m kete, ɓɔr bee Waar Bɛto ɔ̧t be gbɔɔl yɔ daar ɔ̧t zaadɛ wɔ sɛw gi ɔɔ tuuruko. 
ACT.2.21	Hɔnɛ gɔ gi anbɔ za̧a̧nyɔ gɔ gi el nuŋg be gi zɔ̧be an be za̧a̧sige, gí za̧a̧ gɔ.
ACT.2.22	Nɛɛ Israhilaya walɛ wɛ, lagin hinyɔ gɔ be dɔgsinɛ! Nɛ mɛɛ hi zul nɛ a Yeesu Nazarɛdya bɔ gi nɛ za̧a̧nyɔ Bɛt zunsin nɛ gaattɔnɔ a bee yaazige, Bɛt zunsin nɛ hin bɔ lab hi woos tɛŋkyaadɛ hi gɛrsɛ hi gɛrs zaadɛ hinmɛksingoyaadɛ yɔ woo nɛ a gi naan du a nɛ tees du. 
ACT.2.23	Wal bɔrɔ gaay a nɛ naan du anyɔ Bɛt mɔkɔ gi mɛɛ nɛ doosɛ. Nɛ wɛɛ nɛ gɔ hin-a̧a̧bi nɛ looge nɛ gaag dood wɔ hí fɔb Bɛt maak gɛ hi naan du, hi doog a dɔ̧ɔ̧r muulɛ, wɔrɔ.
ACT.2.24	Yɛrɛ Bɛt rɛmsigrɛms be, ha̧sig a wɔrk ya̧a̧rhantya bɔ gedu, yɔ hinɔ ka̧d nɛ an wɔrk gi wa̧a̧g gi waa nɛ a gi tɛŋk du hɛw gɛ. 
ACT.2.25	Dawda raa dɔglɔ be
ACT.2.25	a be gbɛn Waar bɔ a be muutdu faa, anyɔ gi a be dɔŋdi a naanrɔbo, ya̧a̧nɛ muul be gi bēē gɛ. 
ACT.2.26	Yɔ anbɔ kpoos be kpɛ̧ɛ̧ gɔ, mɛl be tuus dɔgl hi hat gbɔɔlɛ. Beya, be doo wɔlɛ, be waa mɔkil be gbaak a hinyɔ Bɛt gɔ gi woosib gedu. 
ACT.2.27	Mɔ taa kol be ɔɔk a wɔrkɛ ɗɔɔtillɛlɛ, ya̧a̧nɛ. Wɛɛ mɔ́ tā̧ā̧ an Za̧a̧n Gaat mɔnɛ bɔ muulɔ gi dog gɛ. 
ACT.2.28	Mɔ gogsib gbɔnɔ wɔ hi tuur a za̧a̧tig lɛl bɔ ge. Gɔ mɔ gi hi beya mɔ hi̧i̧s kpoos be hi hato.
ACT.2.29	Yɛ̧ɛ̧dɛ be wɛ, gbɔnɔ gi an be boosin baa wɛ Dawda dɔglɔ gaattɔnɔ. Yɔ Dawda wɔrɔ, hi i̧i̧ge, wɛɛ loorɔ gis a wɛ tees du nɛɛko àgiyɔ te. 
ACT.2.30	Dawda yɔ gi nɛ Bɛtya̧a̧kɛŋkya be, gii mɛ̄ɛ̄ a Bɛt 
ACT.2.31	Dawda gbɛn nɛ doosɛ a Masihu gí rɛmlɔ, wɛɛ boo rɛmtig dɔglɔ a hi taag ɔɔk a wɔrkɛ ɗɔɔtillɛlɛ, muulɔ be, taa doko. 
ACT.2.32	Yeesu gii gi za̧a̧nyɔ Bɛt rɛmsig a wɔrk du. Wii sɛw wi gbɛnige, ya̧a̧nɛ wi ɗɛɛk dɔglɔ raak hi rɔbo. 
ACT.2.33	Yɛrɛyɔ, Bɛt dɔɔnig a gi naanrɔbo, wɛɛ dag Bɛt Mɔkilɔ anyɔ Baatɔ raa nɛ a gi gaage. Wɛɛ gɛ̧ɛ̧ ma hinyɔ nɛ gbɛnik yɔ gɛrɛ hi hinyɔ nɛ kɛŋk yɔ sɛw gɛrɛ.
ACT.2.34	Yɔ anbɔ Dawda kār a bɛtha ɔnɛ gɛ Dawda wɛɛ raa hi zulɔ a Waar Bɛt raa Waar be a ɗɔɔtum be naanrɔbo, 
ACT.2.35	gi tuur an be gbàà yɔ̧lhɛ̧ɛ̧nikya mɔ wɔ, hi wɛɛ dɔɔ mɔ ɗa̧a̧klɛlɛ. 
ACT.2.36	Dood Israhilaya wɔ sɛw, mɛɛhi rɔbtɔnɔ a Yeesu bɔrɔ Za̧a̧nɔ nɛ doog a dɔ̧ɔ̧r muulɛ, Bɛt wɛɛnig Waar i hi Masihu be. Anbɔ labɔ.
ACT.2.37	Yɔ dood hi kɛm dɔgl bɔrɔ anbɔ kol tuuhitu. Hi war Piyɛr hi tɔmsya zaadɛ wɔ
ACT.2.37	a saanɛ, wi woo nɔ?
ACT.2.38	Piyɛr wɛɛ goohi:
ACT.2.38	a zɛmrin kpoos nɛ, bɔbe gi loo Bɛtmɛmɛ a Yeesu Kristu nuŋg du an Bɛt gi bitsin hinha̧a̧l nɛ. Gɔ gi anbɔ ma Bɛt gi gaan Mɔkilɔ bɔ an gaas ɔnɛ. 
ACT.2.39	Ya̧a̧nɛ hinyɔ Bɛt raa a bé gaazɔ gi nɛɛnɛ hi waat nɛ ya̧nɛ, hi wɔ hi hɛml ya̧nɛ, hi wɔ Waar Bɛt gɔ gi elihi sɛw an hi zaa a ge ya̧nɛ.
ACT.2.40	Wɛɛ boosihi dɔgl zaadɛ kittɔnɔ, wɛɛ ɓaasinihi muulɛ, zɔ̧hi, 
ACT.2.40	a za̧a̧sin kol nɛ hi dood wɔ hi waak ɔ̧tigi zulɛ bɔbsya̧.
ACT.2.41	Wɔ hi ta̧a̧ Piyɛr dɔglɔ be hi dag Bɛtmɛmɛ. Wɛɛ a ɔ̧tɔ ge dood wɔ hi dak Bɛtmɛm kpoosya̧ ɔks gɔ hi ɗɔbsigya zaadɛ wɔ. Kitigya̧ tuur an duk taarɛ. 
ACT.2.42	Hi fi̧i̧y hi kpoosya̧ gbunu a hinyɔ tɔmsya wɔ hi gok gedu, hi yɛ̧ɛ̧dums waabil-ɔ̄ks du, hi Bɛtkokɔ leki, hi Bɛt zɔ̧ki. 
ACT.2.43	Yɔ hi gbɛn gɛrs wɔ Bɛt woo kittɔnɔ sɔmsɔm a tɔmsya wɔ hi naan du, hoobha̧a̧ dood sɛw gbunu gbunu.
ACT.2.44	Dood Yeesu fɔkya wɔ hi waak ɔksig lɛlgbunu, hi wɛɛ hi gbaak hinwálk lɛlgbun sɛw. 
ACT.2.45	Hi zebtig hɛbtya̧ wɔ hi rɔɔs wɔ, hi gɛ̧ɛ̧k tusɔ a hi teesdu sɛw, bɔbe anyɔ ha̧a̧ge. 
ACT.2.46	Ɔ̧t nuŋg sɛw hi waak mɔksig a Bɛtluk du hi kpoosya̧ gbunu, hi wɛɛ hi lek Bɛt kokɔ bɔ lɛlgbunu a raa wɔ hi du, hi lekhin lɛlgbun hi hato, hi kpoos saŋtimi. 
ACT.2.47	Hi baanik Bɛto, dood sɛw hi wɛɛn Yeesu fɔkya wɔ dood rɔ́bɛ. Wɛɛ Waar Bɛt gi tɔŋsig dood wɔ za̧a̧sihi ɔ̧t nuŋg sɛw a ɔksilya̧ bɔ gedu.
ACT.3.1	Ɔ̧tza ma yɔ Bɛtzɔ̧k bɔ ɔ̧tɔ rii a naaba̧a̧n du, Piyɛr hi Yohana hi dɔ̀ɔ̀ lɛlgbun a Bɛtluk du. 
ACT.3.2	Doo za giro mɔɔy dɔɔgumtilyayɔ. Gɔ hi waa hi gig pɛɛko hi gig kaŋk ɔ̧t nuŋg sɛw a Bɛtluk ya̧a̧gbar bɔ nuŋgɔ a ꞋꞋBɛtiꞋꞋ ge an gi zɔ̧̀k tus a wɔ hi gulik a Bɛtluk du hi. 
ACT.3.3	Yɔ wal dɔɔgumtilya bɔ gbɛn Piyɛr hi Yohana hi gulko, zɔ̧hi tusɛ. 
ACT.3.4	Wɔrɔ hi seesig gbig, Piyɛr wɛɛ 
ACT.3.4	a seeziwi be.
ACT.3.5	Dɔɔgumtilya bɔ seehi, gi ook ma an wɔrɔ hi gaag hinza. 
ACT.3.6	Hɔnɛ Piyɛr wɛɛ 
ACT.3.6	a be taan tusɛ, be taan hɛɛlmɔt an be gààmɔ. Yɛrɛ hinyɔ be gin be gàam giya, be raam a Yeesu Kristu Nazarɛdya bɔ gi nuŋg du: ɗukumha mɔ wɛɛ mɔ ɛmbɔ.
ACT.3.7	Wa̧a̧g a naanrɔbo ɗunsige. Ɓɔrbɔ dɔɔɔ wɔ hi dɔɔ-hiŋsɔ wɔ hi ɓaaɓa. 
ACT.3.8	Yɔ rɔnd anyɔ er ha yɛɛl ɛmbikyɔ. Wɛɛ gul a Bɛtluk bɔ gedu lɛlgbun hi hiya. Gi ɛmbiko, gi gi̧i̧liko, wɛɛ gi baanik Bɛto. 
ACT.3.9	Dood sɛw hi gbɛnig gi ɛmbiko, wɛɛ gi Bɛt baanuko. 
ACT.3.10	Hi mɛksigmɛks a gii tuszɔ̧kigya bɔ ɗɔɔt nɛ a gbɔnɔya̧ bɔ nuŋgɔ a ꞋꞋBɛtiꞋꞋ ge an gi zɔ̧k hinɛ. Anyɔ hi gbɛn wal dɔɔgumtilya bɔ gi za̧a̧ anbɔ hoobha̧a̧hiha̧, hin wɛɛ kɔmsihi gɛrs gbɔɔltɔnɔ, wɛɛ yɔɔhi be.
ACT.3.11	Anyɔ wal dɔɔgumtilya bɔ ɔ̄ɔ̄ Piyɛr hi Yohana dɔŋya̧ gɛ, dood sɛw kɔmsihi gɛrsɛ; hi nɔ̀ɔz hi zaa a hii, a gbag yɔ gɔ hi el a Sulemaanu zekslɛl gedu. 
ACT.3.12	Yɔ Piyɛr gbɛn dood wɔ anbɔ, 
ACT.3.12	a walɛ Israhilaya wɛ, hin yɛrɛ wɛɛsin nɔ gɛrsɛ? Lɔl nɛ gi inik nɔ wi muulɛ? Nɛ mɔkig a wi woos wal yɛrɛ hinɔ an gi ɛmb hi tɛŋk wiin ger ya? Zaabe hi fɔk yɔ wi fɔk Bɛt hi gbɔnɔ giya? Lab gɛ! 
ACT.3.13	Baa wɛ Abraham hi Isaaku hi Yakuba Bɛt ya̧a̧n gaa woosɔya Yeesu gbɔlumsɛ. Nɛ loo nɛ za̧a̧nɔ gii nɛ gaag dood gbɔlɛ naan du, nɛ wɛɛ nɛ faage a taa waar nɛnɛ a Pilatu muutdu be. Pilatu ɔnɛ ha̧a̧g nɛ an gi bisige, wɛɛ nɛɛ be ha̧a̧n gɛ.
ACT.3.14	Nɛ faa doo gaat bɔ gi doo riiti. Nɛ zɔ̧b Pilatu bitsin doogbɔŋkya bɔ gii wɛ food a Yeesu kalɛ, nɛ ɔɔ nɛ doo gaat riit bɔ bisugo, 
ACT.3.15	nɛ wɛɛ nɛ gbɔm za̧a̧nyɔ su̧u̧ za̧a̧tig gbɔnɔ. Bɛt wɛɛ rɛmsig a wɔrkɛ teesdu, wii wi gi segyaadɛyɔ wí ɗɛɛk dɔglɔ dɔko. 
ACT.3.16	Wal yɛrɛ nɛ gig gbɛnik nɛ mɛɛg yɔ, ɗɔbs Yeesu , Yeesu nuŋg ɔ̧ɔ̧n gaag tɛŋko. Ɗɔbsig bɔ a Yeesu nuŋg du gaag ma za̧a̧tig gɛrɛ a nɛ lɔlgbar sɛw.
ACT.3.17	Yɛrɛ saam be wɛ, be mɛɛ a yɔ nɛ gbɔm Yeesu anbɔ, nɛ woo hinyɔ nɛ́ mɛ̄ɛ̄ gɛ gii hi waar ɛ nɛ wɔ sɛw. 
ACT.3.18	Yɛrɛ Bɛt woo hinyɔ dɔg nɛ amntɔnɔ a Bɛtya̧a̧kɛŋkya wɔ sɛw hi ya̧a̧ du a Masihu gi ha̧a̧ya̧a̧rɛ. 
ACT.3.19	Yɔ anbɔ, dɛnnaanɛ, zɛmr kpoos nɛ an Waar Bɛt gi pugd hinha̧a̧l nɛ sɛw, 
ACT.3.20	an Waar Bɛt gi gaazin holum-ɔ̧ti, gi wɛɛ gi yaasin Yeesu , za̧a̧nyɔ hesinge gaati an gi wɛɛ Masihu nɛnɛ.
ACT.3.21	Gi an Yeesu gi kɔm bɛtha hɔ kete ɓɔr ɔ̧tyɔ Bɛt gɔ gi gɛms hin du sɛw gi rii, gi ɔɔ zaako. Bɛt dɔg nɛ ɔ̧t bɔrɔ dɔglɔ da amntɔnɔ a Bɛtya̧a̧kɛŋkya gaatɛ wɔ hi ya̧a̧ du. 
ACT.3.22	Ya̧a̧nɛ Muusa gi raa nɛ a Waar nɛ Bɛt gi her za̧a̧n za a dood nɛ hi teesdu gi yaasinge an Bɛtya̧a̧kɛŋkya an beya. Nɛ́ kɛmsig hinyɔ gɔ gi dɔgsin sɛw. 
ACT.3.23	Za̧a̧nyɔ gɔ gi kɛ̄ms Bɛtya̧a̧kɛŋkya bɔrɔ lab tɔn gɛ Bɛt gi ha̧sig tɔlɛ a doodɔ tees du.
ACT.3.24	Bɛtya̧a̧kɛŋkya wɔ sɛw hi dɔg ɔ̧t bɔrɔ dɔglɔ 
ACT.3.25	Nɛɛ nɛ yɛr hinyɔ Bɛtya̧a̧kɛŋkya wɔ hi raa a Bɛt gi gaazɔ, wɛɛ ya̧a̧wɔk yɔ Bɛt wɔb nɛ hi baa nɛ hii be nɛ gidu, anyɔ Bɛt raa Abraham a bé rɔbs dood dɔ̧ɔ̧t wɔ a waal du sɛw, a dɔ̧ɔ̧t mɔ bɔ gi dɔŋgo. 
ACT.3.26	Yɔ anbɔ Bɛt hes nɛɛ waaɔ Yeesu gɔ biitiri wɛɛ yaazig an gi rɔbsinɛ, gi zɛmr kpoos nɛ sɛw gbunu gbunu an nɛ ɔɔ hinha̧a̧l nɛ.
ACT.4.1+ACT.4.2	Yɔ Piyɛr hi Yohana hi dɔksig dood hin anbɔ, yaala Bɛtmaakwookya wɔ hi Bɛtluk-ookya gbɔɔl bɔ hi Sadu-kiya wɔ hi zaa a hi hi nɔɔtig a hinyɔ hi goksig dood wɔ hi wɛɛ hi dɔgnik Yeesu rɛmtigɔ dɔgl a wɔrkɛ wɔ hi rɛml gi dɔŋgo. 
ACT.4.3	Yɔ anbɔ hi wà̧à̧hi hi ka̧hi a luknɔ du, hi yaahi hi yo duhɔ tuur yoosugɔ, lɛl da gi nɛ bulkbul be ya̧a̧nɛ.
ACT.4.4	Hɔnɛ dood wɔ hí lāg nɛ dɔgl bɔrɔ anbɔ zaadɛya̧ kittɔnɔ hi ɗɔbs Yeesu be. Walɛ wɔ kitigya̧ tuur an duk nɔɔnɛ. 
ACT.4.5	Yoosugɔ, Yahuduya waar ɛ wɔ hi Ɗɛntɛ wɔ hi Bɛt-maakdɔkya wɔ hi mɔks a Urusalima. 
ACT.4.6	Bɛtmaakwookya gbɔɔl mɔɔt bɔ Hanas hi Kayafas, Yohana hi Iskandarus hi Bɛtmaakwookya gbɔɔl mɔɔt bɔ nɛsɛ ɔ̧ɔ̧ zaadɛ wɔ hi zaa hi mɔks lɛlɔdi sɛw. 
ACT.4.7	Hi loo Piyɛr hi Yohana hi gbaahi teesdu hi warihi hinɛ:
ACT.4.7	a nɛ za̧a̧s wal bɔrɔ hi nɔ tɛŋkɔ, hi a bɔ nuŋg du ɔnɛ?
ACT.4.8	Hɔnɛyɔ Bɛt Mɔkilɔ wɛɛ gi hi̧i̧s a Piyɛr kpoos du 
ACT.4.8	a nɛɛ Israhilaya waar ɛ wɛ hi ɗɛntɛ wɛ, 
ACT.4.9	anyɔ nɛ giw hin warik a woos rɔ́b yɔ wi woos wal bɔ hage nɛɛko, an wi raa za̧a̧k yɔ za̧a̧ ya! 
ACT.4.10	Mɛɛn nɛ sɛw, wɛɛ, an dood Israhilaya wɛrɛ sɛw ya̧nɛ hí mɛɛ a Yeesu Kristu Nazarɛdya bɔ nɛ doog a dɔ̧ɔ̧r ha, hí wɛɛ hí i̧i̧g a loor du, Bɛt wɛɛ rɛmsigrɛms a wɔrkɛ teesdu, a gi tɛŋk du ro wal yɛrɛ gi erk a nɛ muutdu sɛw hi muulɔ rɔbtɔnɔ yɔ.
ACT.4.11	Yeesu gi bet gbɔɔl yɔ nɛɛ lukwɔŋkya wɔ nɛ bisig giya. Gii wɛɛ ma bet gbɔɔl tɛŋkya. 
ACT.4.12	Doo za dɔɔm ɗɛ̄ɛ̄ an gi za̧a̧sɛ gɛ nɛ zaŋ; ya̧a̧nɛ Bɛt gāāzɛ nuŋg za dɔɔm a dood teesdu a waal du an gi za̧a̧sɛ gɛ, gɛ nuŋg bɔ Yeesu kpɔd.
ACT.4.13	Yɔ dɔgl-gbɛɛrikya gbɔlɛ wɔ hi gbɛn Piyɛr hi Yohana walumsya̧ anbɔ, hi mɛɛhimɛ a hi gi doo tɔsyɔ, hí zaŋg gɛ be, walumsya̧ kɔmsihi gɛrs ha̧a̧ltɔnɔ. Hi wɛɛ hi mɛɛhimɛɛki,
ACT.4.13	a hi da hi gi nɛ hi Yeesu ɔnɛ.
ACT.4.14	Hɔnɛyɔ hi gbɛnik wal bɔ hi za̧a̧sig gi erk hi dɔŋdi rɔbtɔnɔ be, hí mɛ̄ɛ̄ hinyɔ gɔ hi goo ma gɛ. 
ACT.4.15	Yɔ anbɔ, hi wɛɛ hi raa Piyɛr hi Yohana a hi tuu a dɔglyɛ̧ɛ̧k luk bɔ gedu an hii be hi watin dɔglɔ hi kuudu be. 
ACT.4.16	Yɔ wɔrɔ hi tuu lakdi, hi watin gɔ
ACT.4.16	a wɛ́ wòòs nɔ dood wɛrɛ nɔ?
ACT.4.16	Urusalimaya wɔ sɛw hi gbɛn gɛrs gbɔɔl yɔ gi wooyyik a hi naan du bɛttɔnɔ be. Wɛɛ wɛ́ ɗɛ̄ɛ̄ an wɛ faa gɛ be. Yɛrɛ wɛ woo ri?
ACT.4.17	Yɛrɛ an bɔ̄ dɔgl bɔrɔ gi hɛks gi re doos a dood tees du, ɗɛwɛ biglihi an bɔ̄ hi wɛɛ hi boos doo za hinza hi Yeesu nuŋgɔ bɔrɔ nɛ zaŋ.
ACT.4.18	Kuudu anbɔ hi wɛɛ hi elihi, hi naahi
ACT.4.18	a bɔhi rek hi boos nɛ doo za hinza hi Yeesu nuŋgɔ nɛ zaŋ!
ACT.4.19	Piyɛr hi Yohana hi goohi
ACT.4.19	a nɛɛ dɛ̧ɛ̧tin nɛ kpoos du be, hinɔ gi rii a Bɛt muutdu an hi kɛms nɛya hi ɔs Bɛt kɛŋko!
ACT.4.20	Winɛ wí ɗɛ̄ɛ̄ an wi ɔɔ hinyɔ wi gbɛnɔ hi hinyɔ wi lag bookɔ gɛ ɔnɛ.
ACT.4.21	Yɔ dood sɛw hi baanik Bɛt a hinyɔ turs wal bɔ geha, dɔgl-gbɛɛrikya wɔ hí mɛ̄ɛ̄ hinyɔ gɔ hi gaa tɔmsya wɔ ya̧a̧rhant dɔŋgɔ ma gɛ; hi wɛɛ hi naahi hi tɛŋko a bɔnɛ wɛɛ nɛ boo Yeesu dɔglɔ zaa. Hi wɛɛ hi bisihi hi rekɔ. 
ACT.4.22	Wal bɔ za̧a̧tig gɛrsya wooy gi muul wɛlɔ daar dumbili nas daarɔ.
ACT.4.23	Yɔ hi bis Piyɛr hi Yohana anbɔ, hi rek a doodya̧ Yeesu ɗɔbsigya wɔ hi, hi fɔksihi hinyɔ Bɛtmaakwookya gbɔlɛ wɔ hi ɗɛntɛya̧ wɔ hi 
ACT.4.24	Yɔ Yeesu ɗɔbsigya wɔ hi lag fɔkil bɔrɔ anbɔ, hi zɔ̧b Bɛt hi kpoosya̧ gbunu, hi sɛw hi raa
ACT.4.24	a Waar Bɛto, mɔɔ yɔ mɔ kim bɛtha hi hɛbtdi, hi mɛmbalɛ hi hin wɔ hi gi du sɛw. 
ACT.4.25	Mɔɔ yɔ mɔ raa hi Mɔkil mɔ bɔ a woosya mɔ baa wi Dawda ya̧a̧ du: a dood dɔ̧ɔ̧t dɔɔmɛ wɔ hi pɛ̀ɛ̀ zulya̧ nɔ wɛɛha? Nɔ dood wɛrɛ hi book hintɔs nɔ? 
ACT.4.26	Waar ɛ gbɔlɛ wɔ hɛbtdi hi ɗund an hi gɔ nɔko. Waar ɛ dɛɛt wɔ hi ɔks hi hiya an hi gɔ nɔk hi Waar Bɛto, hi Masihu Za̧a̧nyɔ Bɛt sɔɔsig kurum an gi wɛɛ Waar i.
ACT.4.27	Hɔɔ, hi rɔbo, Hirudus hi Pɔntiyu Pilatu hi mɔks lɛlgbun a waal yɛrɛ gedu hi dood rɔ̀bɛ wɔ hi, hi Israhila dɔ̧ɔ̧tɔ an hi boo gabs hi woosya mɔ gaat bɔ Yeesu , yɔ mɔ sɔɔsig kurum mɔ herige. 
ACT.4.28	Hi wòò hinyɔ mɔ mɔk nɛ hi tɛŋk mɔ hi ha̧a̧tig mɔ doos sɛw. 
ACT.4.29	Ɓɔryɔ, Waar Bɛto, seem biglik yɔ hi giw bigliko. Wɛɛm mɔ gaa gbaarɛ mɔ wɔ wii tɛŋko an wi boon dɔgl mɔ hi kpoos ɓaasigi. 
ACT.4.30	Zuunum gbɔlums mɔ an dood hi za̧a̧, hi gɛrs hinmɛksingoya wɔ hi gɛrs zaadɛ wɔ gɔ hi wooy a woosya mɔ gaat bɔ Yeesu nuŋg du. Aanbɔ.
ACT.4.31	Yɔ hi da̧a̧s Bɛt bɔ zɔ̧kɔ, lɛl bɔ hi mɔks ge namɔ, Bɛt Mɔkilɔ hi̧i̧s hi kpoos du hi sɛw, hi wɛɛ hi dɔg Bɛt dɔglɔ hi kpoosya̧ ɓaasigi, hoobha̧a̧hi hinza gɛ.
ACT.4.32	Ɗɔbsigya wɔ hi gin mɔkilya̧ gbunu hi kpoosya̧ gbunu. Doo za rāā a hinyɔ be ginɔ gi been be gbun gɛ. Hin sɛw gi walko a hi tees du. 
ACT.4.33	Tɔmsya wɔ hi boo Waar Yeesu rɛmtigɔ dɔgl hi tɛŋk gbɔɔltɔnɔ. Wɛɛ Bɛt rɔbsɔ gbɔɔl ɗɔɔt hi zulha sɛw.
ACT.4.34	Doo za lɔ̄ɔ̄ hinza hi teesdu ma gɛ. Wɔ hi gin bako hi wɔ hi gin raat sɛw hi zebtirgo hi wɛɛ hi kamzig hinyɔ hi zebtir tusɔ 
ACT.4.35	hi zaa hi gaak tɔmsya wɔ naan du. Tɔmsya wɔ hii wɛ̄ɛ̄ hi gaak tus bɔ a za̧a̧nɔ ge anyɔ ha̧a̧ge. 
ACT.4.36	Doo za giro, nuŋgɔ a Yusufu, hi dɔ̧ɔ̧sig nuŋgɔ za a Barnabas: hinɔ raakɔ a wal doo muulɓaasig-yayɔ, doo Lewiya yɔ hi mɔɔg a Kiprus, 
ACT.4.37	zebr bakɔ, kamz tusɔ gaa tɔmsya wɔ naan du.
ACT.5.1+ACT.5.2	Wal za giro, nuŋgɔ a Ananiyas. Nisɔ be nuŋgɔ a Saafira, hi zebr bakya̧ za. Wal bɔ gɛ̧ɛ̧ tus bɔ tee du, ɓeg zaa gbaa be, kamz zaa a tɔmsya wɔ hi be. Nisɔ mɛɛ dɔglɔ be. 
ACT.5.3	Hɔnɛ Piyɛr warige
ACT.5.3	a Ananiyas, nɔ Saydanu gi guz mɔ kpoos du an mɔ gɔ̧ɔ̧s Bɛt Mɔkilɔ ya̧a̧ mɔ ɓez bak tus bɔ zaaɔ mɔ gbaaz nɔ? 
ACT.5.4	An bak bɔ zey nɛ gɛ rɛ, yɔ kɔ̄m mɔnɛ gɛ ya? Yɔ zey be, nɛ tusɔ gi mɔɔn ma mi? Kɔmri kpoos mɔ gi ta̧a̧ hingɔk anbɔ? Yɛrɛ mɔ́ gɔ̧̄ɔ̧̄s dood ya̧a̧ gɛ, mɔ gɔ̧ɔ̧s Bɛt gii ya̧a̧.
ACT.5.5+ACT.5.6	Yɔ Ananiyas lag dɔgl wɔrɔ anbɔ, mat hɛbtdi wɔrɔ. Walɛ-sɛrɛ hi zaa hi loog hi wɔbtige, hi pɛɛg hi re hi i̧i̧ge. Hoobha̧a̧ dood wɔ hi lak nɛ dɔgl bɔrɔ sɛw ha̧a̧ltɔnɔ. 
ACT.5.7	Gɔ am kaasi nisɔ zaa guzɔ, mɛ̄ɛ̄ hinyɔ tal nɛ gɛ be. 
ACT.5.8	Piyɛr warige
ACT.5.8	a dɔgsibe, nɛ zebr bak bɔ tusɔ anyɔ lɛ ya?
ACT.5.8	Nis bɔ ta̧a̧
ACT.5.8	a hɔɔ, wi zebr bak bɔ tusɔ anbɔ labɔ.
ACT.5.9	Hɔnɛ wɛɛ warige
ACT.5.9	a nɛ mɔk ri lɛlgbunu hi wal mɔ an nɛ gɔ̧ɔ̧s Waar Bɛt Mɔkilɔ ya̧a̧ nɔ? Yɛrɛ dood wɔ hi i̧i̧ wal mɔ wɔrkɔ hi erk gɛrɛ a lukgbarɔ. Hí pɛɛm hí kam a lakɛ hí re hí i̧i̧m be.
ACT.5.10	A ya̧a̧ gbun bɔ duge nis bɔ mat wɔrko, hi pɛɛg hi wɔbtige hi kam hi i̧i̧g a waltɔ dɔŋdi. 
ACT.5.11	Yɔ anbɔ hoobha̧a̧s Yeesu fɔkya wɔ ɔksilya̧ bɔ sɛw ha̧a̧ltɔnɔ, hi dood zaadɛ wɔ hi lag dɔglɔ sɛw.
ACT.5.12	Tɔmsya wɔ hi wook gɛrs hinmɛksingoya wɔ hi gɛrs zaadɛ kittɔnɔ a dood tees du. Hi er lɛlgbun hi kpoosya̧ ɔksi a Sulemaanu zekslɛl yɔ wɔm a Bɛtlukya̧ gedu. 
ACT.5.13	Hoobha̧a̧ dood wɔ ha̧a̧hi Yeesu ɗɔ̄bsig gɛ ɔksugɔ hi hiya. Wɛɛ dood hi gihi baanik gbɔɔltɔnɔ be. 
ACT.5.14	Wɔ hi ɗɔbsig Waar Yeesu hi hɔŋko hɔŋko, walɛ hi nɛɛd hi kit be hi ɔksig hi ɗɔbsigya zaadɛ wɔ.
ACT.5.15	Wɛɛ dood hi kamzig gumtil wɔ a leeso ha hi a tɛ̧ɛ̧waak ha hi gihi gbaak a gbɔnɔ du an Piyɛr gɔ gi daak lɛlɔge zeksɔ gi zɛm zaadɛya̧ mɔɔti hi za̧a̧.
ACT.5.16	Dood saal kittɔnɔ hi fu̧u̧z a waal gbɔlɛ zaadɛ wɔ hi sɛ̧ɛ̧b a Urusalima dɔŋdi gedu, hi kamzig gumtil wɔ hi dood zaadɛ wɔ loorɛha̧a̧l gihi muul du, hi sɛw hi za̧a̧ko.
ACT.5.17	Yɔ anbɔ Bɛtmaakwookya gbɔɔl mɔɔt bɔ hi dood wɔ gɔ hi ɔksig elo, hi zaadɛ wɔ gɔ hi ɔksig hi Sadukiya wɔ hi ɗuns ka̧a̧si a tɔmsya wɔ hi zulha. Hi mɔk a yɛrɛ ɔnɛ gi an wɛ woosihi hinbɔbtini ma. 
ACT.5.18	Hi wa̧a̧ tɔmsya wɔ hi yaahi a luknɔ gbɔɔl du. 
ACT.5.19	Wɛɛ Waar Bɛtwalsɛr za zaa a yɛms du gboor luknɔ gbɔnɔ wɔ tudzihi, wɛɛ 
ACT.5.20	a rekin nɛ da nɛ tal a Bɛtluk du nɛ erɔ, nɛ́ dɔks dood za̧a̧tig dɔgl wɛrɛ sɛw.
ACT.5.21	Tɔmsya wɔ hí lāg anbɔ hi re hi gul a Bɛtluk du bi̧i̧ltɔnɔ hi yɛɛl hingoki. Yɔ Bɛtmaakwookya gbɔɔl mɔɔt bɔ hi wɔ gɔ hi mɔksig el hi tuurɔ, hi mɔks Yahuduya ɗɛntɛ dɔglyɛ̧ɛ̧kya wɔ hi Israhilaya ɗɛntɛ wɔ sɛw, hi yaa doodɛ hi rek hi ɓɛɛz tɔmsya wɔ a luknɔ bɔ gedu an hi kamzihi. 
ACT.5.22	Yɔ lɛl-ookya wɔ hi rekɔ hí zɛ̧hi ma duhɔ gɛ. Hi wɛɛz hi 
ACT.5.23	a wi zɛm hi gboo luknɔ gbɔnɔ wɔ rɔbtɔnɔ hi ookya wɔ a gbarya̧ bɔ ge. Hɔnɛyɔ wi gboor wí zɛ̄m doo gedu gɛ.
ACT.5.24	Yɔ Bɛtluk-ookya gbɔɔl bɔ hi Bɛtmaakwookya gbɔlɛ wɔ hi lag dɔgl bɔrɔ anbɔ a tɔmsya wɔ hi waglɛlɛ, yɔɔhi sɔsɔg, hi wɛɛ hi ɛr zulya̧ hin
ACT.5.24	a nɔ gi tuurik ma anbɔ ɔnɛ?
ACT.5.25	Kaasi doo za zaa dɔgsihi
ACT.5.25	a kɛnɛ! Yɛrɛ walɛ wɔ nɛ yaahi luknɔ du hi gi a Bɛtluk du hi wɛɛ hi gogsig dood hinɛ.
ACT.5.26	Yɔ anbɔ, laaya gbɔɔl bɔ retin hi lɛl-ookya wɔ hi loozihi, hí kāmzihi hi tɛŋk gɛ ɔnɛ. Hoobha̧a̧hi dood saal wɔ ha̧a̧ltɔnɔ an bɔhi duunihi bet hi wɔrɔ! 
ACT.5.27	Yɔ hi kamzihi hi gbaahi a dɔglyɛ̧ɛ̧kya wɔ hi muutdu. Bɛtmaakwookya gbɔɔl mɔɔt bɔ warihi
ACT.5.28	a yɔ wi ansin hi gabsɛ a bɔnɛ goghin hi nuŋg bɔrɔ zaŋ nɛ́ kɛ̄ŋ gɛ ya? Yɛrɛ nɛ hi̧i̧sin Urusalima gɔ hi hingok nɛ wɔrɔ; nɛ́ ha̧a̧n ma an nɛ wɛns wii wal bɔrɔ ga̧a̧mɔ wi zulha ma mi!
ACT.5.29	Piyɛr hi tɔmsya zaadɛ wɔ hi goo:
ACT.5.29	a gi an wi kɛms Bɛt gii ya̧a̧ hi anyɔ gɔ wi kɛms doodɛ. 
ACT.5.30	Nɛ doo Yeesu a dɔ̧ɔ̧r ha nɛ gbɔŋge; yɛrɛ baa wɛ Bɛtya̧ wɛɛ rɛmsige, 
ACT.5.31	dɔɔnig a gi naanrɔb an Waar i hi Za̧a̧sigya an gi ɗaas dood Israhilaya wɔ hi zɛmr kpoosya̧, Bɛt gi wɛɛ gi bitsihi hinha̧a̧lya̧. 
ACT.5.32	Wi gi Bɛt segya ɔ̧ɔ̧nɛ an wi raasin hin wɛrɛ dɔglya̧; gbunɔ, Bɛt yɔ gaaz dood wɔ Mɔkilɔ hi gisig tɔnkɛŋk zuun dɔglɔ be.
ACT.5.33	Yɔ dɔglyɛ̧ɛ̧kya wɔ hi lag anbɔ hin nɔɔsihi ha̧a̧ltɔnɔ, ha̧a̧hi an hi wa̧a̧hi hi gbɔ̧higbɔmɔ. 
ACT.5.34	Hɔnɛ doo za Farisaya gi hi teesdu nuŋgɔ a Gamaliyɛl, gi Bɛtmaakdɔkyayɔ. Dood sɛw hi wɛɛnig an doo gbɔɔl a hi muutdu. Ɗund a dɔglyɛ̧ɛ̧kya wɔ hi teesdu, 
ACT.5.35	Kuudu wɛɛ 
ACT.5.35	a walɛ Israhilaya wɛ, mɔkin hinyɔ gɔ nɛ woo a dood wɛrɛ hi gbaŋgi. 
ACT.5.36	Ām gɛ, doo za da giro nuŋgɔ a Tɛwdas, ɗuk raa zulɔ a be doo gbɔɔlɛ, dood tɛmɛrɛ nasɔ hi ɔks hi giya hi gig nɛ fɔko. Yɔ hi gbɔŋge, wɔ hi gig nɛ fɔk sɛw hi wag gbɔnɔ, dɔglɔ bɔ wɛɛ hintɔsyayɔ. 
ACT.5.37	A gi kuudu be, Galileya bɔ nuŋgɔ a Yahuda mid a dood nuŋgbi̧i̧s ɔ̧ti, maat dood kittɔnɔ an hi fɔge, hi gbɔŋg hɛw. Fɔkɔya wɔ hi hɛksɔ.
ACT.5.38	Yɛrɛ be raasinɛ, ɔɔn dood wɛrɛ dɔglya̧ nɛ zaŋ, ɔɔnɛhi hi rekɔ. Mɔkil bɔrɔ hi woos wɔrɔ lab doo tɔsi gi gihi nɛ wooko, gi ha̧tiro. 
ACT.5.39	Yɛrɛ woosɔ gi gi nɛ fu̧u̧zig a Bɛt ge be, taa an nɛ ɗɛɛg ha̧tirgo. Oon zul nɛ an bɔnɛ gbaatin hi Bɛt dey!
ACT.5.40	Dɔglyɛ̧ɛ̧kya wɔ hi ze Gamaliyɛl dɔglɔ. Hi wɛɛ hi el tɔmsya wɔ hi lɛhi. Hi wɛɛ hi 
ACT.5.41	Yɔ tɔmsya wɔ hi hɛɛtin hi dɔglyɛ̧ɛ̧kya wɔ, hi dag hat gbɔɔltɔnɔ anyɔ hi mɛɛ a Bɛt mɔk a hi rii an hi yɔ̧ ya̧a̧rhant hi Yeesu nuŋgɔ. 
ACT.5.42	Wɛɛ ɔ̧t nuŋg sɛw, hi waak hingok a Bɛtluk du hi raat wɔ duge. Hi dɔg Dɔgl Rɔb bɔ a Yeesu gi Masihu yɔ Bɛt wɛɛnig Waar giya.
ACT.6.1	A ɔ̧tɔge yɔ Yeesu fɔkya wɔ mɔglikya̧ hi hɔŋko, Yahu- duya wɔ hi book Yonaniŋko ya̧a̧boonɛ hi kaa hin a Yahuduya zaadɛ wɔ hi zulha. Hi booko a lees yɔ gɔ hi gɛ̧ɛ̧k ɔ̧t nuŋg sɛw hí gāā kuurɛ nɛɛdya̧ wɔ gɛ. 
ACT.6.2	Tɔmsya wɔ koobl daa eer hi mɔks Yeesu fɔkya wɔ sɛw hi raa
ACT.6.2	a rı̄ı̄ an wi ɔɔ Bɛt dɔglɔ dɔki an wi wɛɛ kokgɛ̧ɛ̧kyaadɛ gɛ.
ACT.6.3	Yɔ anbɔ yɛ̧ɛ̧dɛ be wɛ, herin walɛ nɔɔn-erɛ a nɛ tees ɗu, walɛ hinmɛɛkya wɔ Bɛt Mɔkilɔ hi̧i̧s hi kpoos du, wɔ dood hi gihi seek an dood rɔ́bɛ, an wɛ gbaahi hi woowoos yɛrɛ. 
ACT.6.4	Wii be wi gbor Bɛt zɔ̧k hi dɔglɔ dɔki. Anbɔ.
ACT.6.5	Yɔ dɔgl bɔrɔ bɛs dood saal wɔ sɛw hi her Estafanus yɔ Bɛt Mɔkilɔ hi̧i̧s gi kpoos du, hi Filib, Porokɔr, Nikanɔr, Tiimɔŋ, Parmɛnas hi Nikola yɔ fu̧u̧ a Aŋtakiya gi gul Yahuɗuya maako. 
ACT.6.6	Hi esihi a tɔmsya wɔ hi muutdu. Yɔ hi zɔ̧ Bɛto hi gbaasihi naan zulha. 
ACT.6.7	Bɛt dɔgl bɔ gi yɛdugo, Yeesu fɔkya wɔ hi hɔŋk a Urusalima, hi kitig gi daariklɛlɛ. Bɛtmaakwookya wɔ saalya̧ kittɔnɔ hi ta̧a̧k Yeesu dɔglɔ.
ACT.6.8	Estafanus yɔ kpoosɔ hi̧i̧s hi gɛmsili hi tɛŋko woo gɛrs gbɔlɛ hi gɛrs hinmɛksingoyaadɛ a dood tees du. 
ACT.6.9	Dood zaadɛ wɔ hi fu̧u̧z a mɔksilluk za yɔ gɔ hi el a Gbaarɛ Bisilyaadɛ Mɔksilluko, wɔ hi lag Kirɛnɛ ya̧a̧boon hi Iskandariya wɔ ya̧a̧boonya̧, hi Yahuduya wɔ a Silisi hi wɔ hi gi a Aaziya ya̧a̧boonya̧ hi yɛɛl hinfaltingo hi Estafanus. 
ACT.6.10	Anyɔ Bɛt Mɔkilɔ gaa Estafanus hinmɛɛki, hi ɗɛ̄ɛ̄ an hi daaringe hinmɛɛk zaa gɛ. 
ACT.6.11	Hɔnɛ wɔrɔ hi wɛɛ hi sɔmb walɛ zaadɛ
ACT.6.11	a luurlɛlɛ hi gɔ̧ɔ̧sihi ya̧a̧ a wi lagig gi book ya̧a̧ha̧a̧l a Muusa zulha hi Bɛt zulha.
ACT.6.12	Hi sɔmb dood wɔ hi ɗɛntɛya̧ wɔ hi Bɛtmaakdɔkya wɔ hi zaa hi wa̧a̧ge hi kaŋg a dɔglyɛ̧ɛ̧kya wɔ hi muutdu. 
ACT.6.13	Hi wɛɛ hi tɔmz dood hi zaa hi gɔ̧ɔ̧sigya̧a̧ hi raa
ACT.6.13	a wal yɛrɛ gɔ gi waak ya̧a̧ha̧a̧l book a Bɛtluk gaat yɛrɛ gi zulha hi Muusa maakdɔglɔ zulha. 
ACT.6.14	Wi lagig gi book a Yeesu Naza-rɛdya bɔrɔ gii gi ɛ̧btir Bɛtluk bɔ gi wɛɛ gi zɛmtir maak wɔ Muusa da goksɛ nɛko.
ACT.6.15	Dɔglyɛ̧ɛ̧kya wɔ hí ɗɔ̄ɔ̄t a luk bɔ gedu sɛw yɔ̧lya̧ gi a Estafanus muulɛ, hi gbɛnk muutɔ an Bɛtwalsɛr muuto.
ACT.7.1	Bɛtmaakwookya gbɔɔl mɔɔt bɔ war Estafanus
ACT.7.1	a hin gi anbɔ ya?
ACT.7.2	Estafanus goo
ACT.7.2	a yɛ̧ɛ̧dɛ Israhilaya wɛ hi baa be wɛ, laginɛ! Bɛt yɔ gin gbɔlums gbɔɔltɔnɔ míts baa wɛ Abraham yɔ gi nɛ a Mɛzo-potami anyɔ gɔ gi re gi ɗɔɔt a Haran, 
ACT.7.3	Bɛt 
ACT.7.4	Abraham ɗund ɔɔ Kalde waalɔ rek da ɗɔɔt a Haran. Yɔ baatɔ wɔr a hɔ Bɛt wɛɛ kamzig a waal yɛrɛ nɛɛ nɛ waak gedu yɔ.
ACT.7.5	Wɛɛ gāag hɛbt lɛl za zulumsɔ a waal yɛrɛ gedu gɛ, lɛlza fɛŋ nɛ an gi gbaa dɔɔtansɔ gedu gɛ; yɛrɛ Bɛt wɛɛ 
ACT.7.6	Bɛt dɔgsig anyɔ lɛ a waat mɔ hi waa a waal za rɔ̀bi, dood hi wɛɛnihi gbaarɛ hi wɛɛ hi ha̧a̧nihiya̧a̧r lɛlɔge wɛl tɛmɛrɛ nasɔ. 
ACT.7.7	Wɛɛ raa a bé gbaas dood Misraya wɔ gɔ hi gbaa nɛ Israhilaya wɔ a gbaarums du dɔglɛ. Hin wɔrɔ gɔ hi talɔ hi tuu hi gɔsib maak a lɛl yɛrɛ ge.
ACT.7.8	Bɛt wɛɛ wɔbya̧a̧ hi Abraham a dɔms dɔgl ha. Yɔ Abraham bɛɛ Isaaku mɔɔko, nage a ɔ̧t gɛ̧ɛ̧sims bɔ ge. Isaaku wɛɛ mɔɔ Yakuba nage. Yakuba wɛɛ mɔɔ yaawɛsɛɛ hii koobl daa eerɛ, wɛɛ nàhi be.
ACT.7.9	Yaawɛsɛɛ wɔ hi hɛ̧ɛ̧n yɛ̧ɛ̧ya̧ Yusufu lɔlɛ hi zebrig a Misra. Hɔnɛyɔ Bɛt gi hi Yusufu be, 
ACT.7.10	gig ook a ya̧a̧rhant du sɛw, gaag hinmɛɛk dubt hi gɛmsil bɛr a Waar Misraya bɔ Firawna muutdu be; Firawna wɛɛ wɛɛnig doo nabl gɔ an Misra hɛbtzulya hi raatɔ zulya sɛw.
ACT.7.11	A wɛlɔ gedu tɔs tuu a Misra hɛbt du hi Kanaana hɛbt du sɛw, ya̧a̧rhant gi gbɔɔltɔnɔ be. Baa wɛ hí dāg hinyɔ gɔ hi le gɛ. 
ACT.7.12	Hɔnɛyɔ Yakuba lag a tot gi Misra, yaa yaawɛsɛɛ hii biitiri an hi rek hi zebzɔ. 
ACT.7.13	Yɔ hi wɛɛ hi wɛɛ eesimɛ, Yusufu mid zulɔ a hindaɔ hi muut du hi mɛɛge. Wɛɛ Waar Firawna mɛɛhi a hi gi Yusufu nɛsɛ ɔ̧ɔ̧nɛ.
ACT.7.14	Kuudu Yusufu yaa dood hi ɓɛɛz baatɔ Yakuba hi kamzig hi nɛsɛ ɔ̧ɔ̧ dumbili nɔɔn-erɛ daa nɔɔn wɔ sɛw. 
ACT.7.15	Yakuba tii waa gɔ a Misra; wɔr lɛlɔge hi baa wɛ zaadɛ wɔ sɛw. 
ACT.7.16	Hi pɛɛ wɔrkya̧ hi kam hi i̧i̧ a Sikɛm, a loor lɛlyɔ da Abraham ze nɛ hi tus a Hemɔr waatɔ naan duge.
ACT.7.17	Ɔ̧t yɔ Bɛt gɔ gi da̧a̧s hinyɔ raas nɛ Abraham gaati a be woo gi sɛ̧ɛ̧buko, dood Israhilaya wɔ hi kitig a Misra hɛbt du hi daarik zul be. 
ACT.7.18	Kuudu waar za yɛr ɗɔɔt a Misra hɛbt bɔ gedu, mɛ̄ɛ̄ Yusufu yɔ ɗɔɔt nɛ waar a hɛbt bɔ gedu gɛ be. 
ACT.7.19	Waar bɔrɔ maat dood wɛ hiya, ha̧a̧n ɗɛntɛ wɛ wɔ ya̧a̧rɛ, wɛɛ fɛ̧ɛ̧hi hi bis waatya̧ hi wɔrɔ, an bɔhi za̧a̧ hi hɔŋg a Misra hɛbt du.
ACT.7.20	A ɔ̧tɔ ge hi mɔɔ Muusa, bɛr waa a Bɛt muutdu be. Hi kaŋkig sɛɛ taarɛ a baatɔ raa du. 
ACT.7.21	Hi tuusig gɔ. Yɔ hi tuusige, Waar Misraya bɔ Firawna waasiŋ rek zolige loog kaŋkig an waaɔ buudumi. 
ACT.7.22	Yɔ anbɔ hi gogs Muusa hinyɔ Misraya wɔ hi mɛɛ sɛw, wɛɛ dag tɛŋk daarlɛl hi dɔgldɔki hi wooswooki.
ACT.7.23	Yɔ gin wɛl dumbili nasɔ mɔkil zāa gi kpoos du an gi re gi zɛ̧btir doodɔ Israhilaya wɔ. 
ACT.7.24	Yɔ rek an gi zɛ̧brihi, zɛm doo za Misraya gi lɛk Israhilaya za gbunu. Gul nɔkɔ ɗaas wal bɔ hi gig gɔluko, tuus nɔɔtigɔ lɛb wal Misraya bɔ wɔrɔ. 
ACT.7.25	Ɔnɛ rum a dood be Israhilaya wɔ hi mɔk hi kpoos du a Bɛt gi za̧a̧sihi be naan du. Hii be, hí mɔ̄k anbɔ gɛ.
ACT.7.26	Yoosugɔ rek zɛm Israhilaya eerɛ hi gbaatingo, tal hi tees du an gi zeehi; wɛɛ 
ACT.7.27	Hɔnɛ za̧a̧n bɔ gi nɛ naaza lɛk yaar Muusa ɛrige a bɔ wɛɛnum waar hi dɔglyɛ̧ɛ̧kya wi teesdu nɔ? 
ACT.7.28	Ha̧a̧m an mɔ gbɔ̧be anyɔ mɔ gbɔm nɛ Misraya zaabɔ lel ɓɛ ya? 
ACT.7.29	Yɔ Muusa lag dɔgl bɔrɔ anbɔ hoob gi ha̧a̧ge nɔɔ ɔɔ Misra hɛbtɔ rek waa an rɔ̀bi a Madiyaŋ, da mɔɔ waatwalɛ hɔ eerɛ.
ACT.7.30	Yɔ wɛl dumbili nas daa, Bɛtwalsɛr za mits Muusa a kuusa laazebtya du a hɛtdɔŋ du a Sinay ga̧a̧t dɔŋdi. 
ACT.7.31	Yɔ Muusa gbɛn anbɔ hin wɛɛsig gɛrsɛ, sɔɔ a tɛ̧ɛ̧kuusà laazebtya bɔ dɔŋgɔdi an gi see hinɔ, kɛm Waar Bɛt raazig laazebt bɔ gedu: 
ACT.7.32	a bee gi baa mɔ Abraham hi Isaaku hi Yakuba Bɛtya̧. Yɔ hoobha̧a̧ Muusa gi beeko hā̧a̧g an gi sɔ̧ɔ̧ hinɔ ma gɛ.
ACT.7.33	Waar Bɛt 
ACT.7.34	Be sɔ̧ɔ̧ be gbɛn dood be Israhilaya wɔ hi gi a Misra hi gihi ya̧a̧rha̧a̧nik gbɔɔltɔnɔ, be lag hekilya̧. Be siz an be za̧a̧sihi. Zaamɔ be yaam a Misra an mɔ rek mɔ tuusihi hi ɔɔ hɛbt bɔ. 
ACT.7.35	Muusa bɔ za̧a̧nɔ baa wɛ Israhilaya wɔ hi da hi tā̧a̧g nɛ gɛ. Hi warig nɛ a bɔ wɛɛnum waar hi dɔglyɛ̧ɛ̧kya a wi tees du nɔ? Bɛt yaazig an gi wɛɛ waar i, hi za̧a̧sigya. Bɛt gɔ anbɔ hi walsɛrɔ yɔ midsig a tɛ̧ɛ̧kuusà laazebtya bɔ gedu gi wɛɛ gi boogya̧a̧.
ACT.7.36	Muusa bɔ gii tuus dood Israhilaya wɔ a Misra gi gɔ gɛrs hinzuunikyaadɛ hi gɛrs zaadɛ a Misra, a Maaliya mɛmbal gbɔɔl du, hi a hɛtdɔŋ du wɛl dumbili nasɔ. 
ACT.7.37	Muusa bɔ za̧a̧nɔ gii raa Israhilaya wɔ a Bɛt gi her ya̧a̧kɛŋkɔya za a dood nɛ teesdu an beya, gi yaasinge. 
ACT.7.38	Yɔ baa wɛ hi mɔ́ks a hɛtdɔŋ du, Muusa gii er hi tees du hi Bɛtwalsɛr bɔ gig ya̧a̧book a Sinay ga̧a̧t ha. Bɛtwalsɛr bɔ gaag dɔgl za̧a̧tigya an gi wɛɛ gi goksɛ.
ACT.7.39	Yɔ baa wɛ hā̧ā̧hi an hi wɛɛn kpoosya̧ a Misra, hi kɛ̄msig tɔn gɛ be hi inige. 
ACT.7.40	Yɔ anbɔ hi raa Haruna a wɛ mɛɛ hinyɔ zɛm Muusa bɔ tudzɛ a Misra ma gɛ. Yɛrɛ gɔsɛ bɛt zaadɛ wɔ gɔ wɛ gbɛn hi lɔl wɛ an hi dosɛ a gbɔnɔ du.
ACT.7.41	A ɔ̧tɔge ro hi wɔm nawaa an bɛtya̧ hi gɔsig maako. Hi ɛ̧bs naab gbɔɔlɛ an hi dag hat a hinyɔ hi woon naanya̧ gedu. 
ACT.7.42	Hɔnɛ Bɛt wɛɛ zɛmrsihi kuu, ɔɔhi hi gɔs sɛwaat wɔ bɛtha maako anyɔ hi bi̧i̧ a Bɛtya̧a̧kɛŋkya wɔ hi ɗɛɛrwol du a dood Israhilaya wɛ, nɛ mɔk a nɛ gaa bee namb wɔ hi gbɛɛtiro hi gaas zaadɛ wɔ a hɛtdɔŋ du a wɛl dumbili nas wɔ gedu ya?
ACT.7.43	Nɛ́ nɛ pɛɛ Mɔlokos maakluk bɔ hi gɔn gbandili hi maak nɛ Ramfa bɔ sɛwaatya̧, hi maak nɛ zaadɛ wɔ nɛ gɔ an nɛ zagl di nɛ ɗɔbsihi hii ma mi?! Ya̧a̧nɛ bé pɛɛ bé ka̧n a Baabila doos hɛmltɔnɔ. 
ACT.7.44	Yɔ baa wɛ hi gi nɛ a hɛtdɔŋ du hi gin ya̧a̧wɔk bɔ lukgbandilɔ an hi dagtin gedu hi Bɛto hi booya̧a̧, hi gbaa bethɛɛk wɔ hi bi̧i̧ Bɛt maakɔ ha gedu; Bɛt gii raa Muusa a gi gɔ luk gbanya gi riitin anyɔ gbɛnɔ a ga̧a̧t ha.
ACT.7.45	Kuudu yɔ baa wɛ hi yɛr luk gbandil bɔ a yaa wɛ hi naan du hi kam ɔksi yɔ hi rek hi Yosuwa an hi wɔɔz hɛbt hi gabsɛ a dood hɛbtya zaadɛ naan du. Bɛt ninsihi dood wɔ hi muutdu hi ɗɔɔt hi waa lɛlɔge tuur a Dawda waabilɔ bɔ gedu. 
ACT.7.46	Anyɔ Dawda dag gɛmsil a Yakuba Bɛtɔ muutdu, re zɔ̧ge an gi gaag gbɔnɔ gi tɛbsig lɛlza yɔ gɔ gi waa du. 
ACT.7.47	Yɛrɛ Sulemaanu gii wɔmsig luko.
ACT.7.48	Hɔnɛ taa an Bɛt Yɔ Gi Gbɔɔl Gi Daarlɛl gi waa a luk yɔ dood hi wɔmn naan gedu anyɔ Bɛtya̧a̧kɛŋkya 
ACT.7.49	a Bɛt raa a waar ums be ɗɔɔtillɛl gi a bɛtha, hɛbt gi dɔɔ be ɗa̧a̧tillɛlɛ. Nɛ ɗɛɛ an nɛ wɔmsib nɔ lukɔ? Holum be lɛl gedo? 
ACT.7.50	Nɛ naan been woo ma hin wɔrɔ sɛw mi!
ACT.7.51	Zulɓaatilya wɛ! Nɛ gi an kpaaryɔ, kpoos nɛ hi tɔn nɛ hi ɓaaɓa, nɛɛ hā̧a̧n Bɛt dɔgl lak gɛ! Nɛ gi waak zul nɛ ɓaasig a Bɛt Mɔkil gbaŋgi. Hinyɔ baa nɛ hi gi wooko, nɛ wook hinɔ gii be! 
ACT.7.52	Bɛtya̧a̧kɛŋkya nɔni gid baa nɛ hi kɛtinge ya̧a̧ gɛ? Hi wɛɛ hi gbɔm dood wɔ Bɛt yaazihi biitir hi dɔg nɛ Za̧a̧n riit bɔ Yeesu Kristu bɛtha zaakɔ, Za̧a̧nyɔ nɛ rɛ̧ɛ̧sig ya̧a̧ nɛ wɛɛ nɛ gbɔŋge. 
ACT.7.53	Nɛ dag Bɛtmaakdɔgl a Bɛt walɛsɛrɛ ɔ̧ɔ̧ wɔ hi naan du, nɛ́ wɛ̄ɛ̄ nɛ́ wā̧ā̧ dɔglɔ a nɛ kpoos du gɛ be!
ACT.7.54	Yɔ Yahuduya dɔglyɛ̧ɛ̧kya wɔ hi kɛm hinyɔ Estafanus dɔg anbɔ hinɔ nɔɔhi ha̧a̧ltɔnɔ lɔlya̧ hob nɔɔtigi. 
ACT.7.55	Hɔnɛyɔ Bɛt Mɔkilɔ hi̧i̧s Estafanus kpoos du be, see yɔ̧l bɛtha gbɛn Bɛt gbɔlumsɔ, wɛɛ gbɛn Yeesu be gi erk a Bɛt naanrɔbo. 
ACT.7.56	Wɛɛ 
ACT.7.56	a yɛrɛ be gbɛnik bɛtha gi aasilyɔ, be gbɛnik Za̧a̧n Waa bɔ gi erk a Bɛt naanrɔbo.
ACT.7.57	Wɔrɔ be, hi ɓooya̧a̧ ha̧a̧ltɔnɔ hi zukt tɔnya̧ hi ɔks gi muulɛ hi wa̧a̧ge. 
ACT.7.58	Hi dirige hi tuunig a waal gbɔɔl bɔ saŋgbatɔ gedu hi duutinge beto. (Segya wɔ be, hi hodil gbandilya̧ hi mɔksil a walza sɛr nuŋgɔ a Sawulu dɔŋdi. ) 
ACT.7.59	Hi rek hi duutin Estafanus beto. Estafanus be gi zɔ̧k Bɛt anyɔ lɛ
ACT.7.59	a Waar Yeesu , zem kol be.
ACT.7.60	Wɛɛ zagldi ɓooya̧a̧ raa
ACT.7.60	a Waar Bɛto, bitsumɔhi hinha̧a̧l yɛrɛ hi woosibe.
ACT.7.60	Yɔ dɔg anbɔ wɔr gɔ.
ACT.8.1	Sawulu be ta̧a̧ nɛ dɔglɔ an hi gbɔŋg hɛw. A ɔ̧tɔge dood hi yɛɛl Yeesu fɔkya wɔ zɛksig ha̧a̧ltɔnɔ a Urusalima. Hi nɔɔ hi hɛks hi rek a Yahuduya hɛbt du, zaadɛ be a Samariya hɛbt du. Tɔmsya wɔ hii kɔm kpɔd. 
ACT.8.2	Yeesu -ɗɔbsigya rɔ́bɛ wɔ zaadɛya̧ hi loo Estafanus wɔrkɔ hi rek hi i̧i̧ge. Hi wɛɛ hi kaag ha̧a̧ltɔnɔ. 
ACT.8.3	Sawulu be zɛks Yeesu fɔkya wɔ, gut raato hi raato, gi wa̧a̧lik walɛ hi nɛɛdɛ gihi yaak luknɔ du.
ACT.8.4	Yeesu fɔkya zaadɛ wɔ hi hɛks hi rek hi dɔg Dɔgl Rɔb bɔ a lɛlyɔ hi re ge sɛw. 
ACT.8.5	Filib be rek a Samariya waal gbɔɔl du dɔg Masihu bɔ dɔglɔ be. 
ACT.8.6	Anyɔ dood saal wɔ hi kɛm hinyɔ Filib gi dɔk hi wɛɛ hi gbɛn gɛrs hintuusingoya yɔ gi wook be, hi zaa hi sɛw hi ta̧a̧ dɔglɔ rɔbtɔnɔ. 
ACT.8.7	Loorɛha̧a̧l hi tuu a dood kittɔnɔ hi muul du hi kaal ha̧a̧ltɔnɔ. Dood zaŋdɛ wɔ, hi dɔɔwɔlya wɔ hi za̧a̧k be. 
ACT.8.8	Yɔ anbɔ ma Samariyaya wɔ hi dag hat gbɔɔltɔnɔ.
ACT.8.9	Doo za da gi a waal gbɔɔl bɔ gedu nuŋgɔ a Simɔŋ, raa zulɔ a be doo gbɔɔlɛ, gɔ gis nɛ Samariyaya wɔ gɛrs gɔko; hii be, hinɔ yɔɔhiyɔɔ. 
ACT.8.10	Dooɗ gbɔlɛ hi waat sɛw gɔ hi gisig kɛŋk dɔglɔ bɛttɔnɔ. Dood wɔ hi wɛɛ hi dɔk be
ACT.8.10	a gii gi Bɛt Tɛŋk yɔ gɔ hi el a Tɛŋk Gbɔɔlɛ.
ACT.8.11	Yɔ Simɔŋ gisihi waak nɛ gɛrsɔ bɔ gɔk be, hii be duhidumɔ hi wɛɛ hi ta̧a̧k dɔglɔ gɔ be. 
ACT.8.12	Hɔnɛyɔ Filib dɔgsihi Dɔgl Rɔb bɔ yɔ gi Bɛt wáátɔ dɔgl hi Yeesu Kristu nuŋgɔ hi ɗɔbs dɔglɔ; walɛ hi nɛɛd sɛw hi look Bɛtmɛmɛ. 
ACT.8.13	Simɔŋ hi zulɔ ɗɔbs Bɛt dɔgl bɔ hɛw, wɛɛ dag Bɛtmɛmɛ. Yɔ anbɔ wɛɛ ɔ̄ɔ̄ Filib dɔŋgɔ zaa ma gɛ. Yɔ gbɛn hinmɛksingoyaadɛ hi gɛrs gbɔlɛ zaadɛ wɔ Bɛt zuun a Filib naan du, yɔɔgyɔ.
ACT.8.14	Yɔ tɔmsya wɔ hi gi a Urusalima hi lag a dood wɔ hi waak a Samariya hi ta̧a̧ Bɛt dɔglɔ, hi yaa Piyɛr hi Yohana a hiige a Samariya. 
ACT.8.15	Yɔ Piyɛr hi Yohana hi tuur a Samariya hi zɔ̧bs ɗɔbsigya wɔ hi gi hɔ Bɛt an hi dag Mɔkilɔ. 
ACT.8.16	Bɛt Mɔkilɔ da sidir nɛ a Samariyaya wɔ zaaya̧ gbun zulha ket gɛ be, hi dag Bɛtmɛm gii kpɔd a Yeesu nuŋg du.
ACT.8.17	Hɔnɛyɔ Piyɛr hi Yohana hi tuur hi gbaas wɔrɔ naan zulha hi dag Bɛt Mɔkilɔ gɔ hi kpoos du. 
ACT.8.18	Anyɔ Simɔŋ gbɛn tɔmsya wɔ hi gbaas ɗɔbsigya wɔ naan zulha Bɛt gi wɛɛ gi gaahi Mɔkilɔ anbɔ, ha̧a̧g an gi gaa tɔmsya wɔ tusɛ, 
ACT.8.19	a gaanbe tɛŋk bɔrɔ an za̧a̧nyɔ gɔ be gbaasig naan zulha gi dag Bɛt Mɔkilɔ be.
ACT.8.20	Hɔnɛ Piyɛr wɛɛ 
ACT.8.20	a an Bɛt gi ha̧tirmɔ hi tus mɔ bɔ sɛw anyɔ mɔ mɔk a be zeb Bɛt gaasɔ hi tusɛ! 
ACT.8.21	Anyɔ kpoos mɔ gāā a Bɛt muutdu gɛ, ɗɛ̄ɛ̄ an mɔ ɔks hi wii a woos yɛrɛ gedu zaŋ gɛ. 
ACT.8.22	Ɔɔm mɔkil mɔ ha̧a̧l bɔrɔ mɔ wɛɛ mɔ dɛms Waar Bɛt naan an mɔ zɔ̧g kinsa gi bitsum mɔkil mɔ bɔ mɔ kpoos du. 
ACT.8.23	Be gbɛn an kpoos mɔ zoobɔ, yɔ anbɔ hinha̧a̧l daarumdaarɔ.
ACT.8.24	Simɔŋ wɛɛ raa Piyɛr hi Yohana
ACT.8.24	a saanɛ, zɔ̧bsinbe Waar Bɛto hi zul nɛ an bɔ hinwɔ nɛ raa zaaya̧ gbun gi zɛ̧be.
ACT.8.25	Kuudu yɔ Piyɛr hi Yohana hi raas dood hinyɔ Yeesu woo hi wɛɛ hi dɔksihi Bɛt dɔgl gi da̧a̧ hi wɛɛ a Urusalima. Yɔ hi gi wɛɛko hi dɔg Dɔgl Rɔb bɔ nɔɔha a raat kitɛ du a Samariya hɛbt du sɛw.
ACT.8.26	Bɛtwalsɛrɔ za zaa a Filib ge 
ACT.8.26	a ɗukumha, mɔ rek a ɔ̧tkazig naanyɛ̧li, a gbɔnɔ yɔ fu̧u̧ a Urusalima gi tii a Gaaza ge, gbɔnɔ yɔ fɔb a hɛtdɔŋ du.
ACT.8.27	Filib ɗuk rek a gbɔnɔ bɔ gedu, dagtin hi wal za Etiyobya gi zaako, giz nɛ a Urusalima an gi ɗɔbs Bɛto. (Hi sɔɔg nɛ an gi oo nɛɛwaar Etiyobya bɔ rɔɔsɔ sɛw. ) 
ACT.8.28	Gi wɛɛk ma gi lɛlɛ, ɗɔɔt a mɔɔta yɔ dɔy gi dirk hage, gi zaŋgig Bɛtya̧a̧kɛŋkya bɔ Esaya ɗɛɛrwolɔ. 
ACT.8.29	Wɛɛ Bɛt Mɔkilɔ raa Filib
ACT.8.29	a rekum mɔ sɛ̧ɛ̧b a mɔɔta bɔrɔ gi dɔŋdi.
ACT.8.30	Yɔ Filib nɔɔ gi reko lag wal Etiyobya bɔ gi zaŋgig hin a Esaya ɗɛɛrwol du. Ɛrige
ACT.8.30	a mɔ kɛŋk hinyɔ mɔ zaŋgig ya?
ACT.8.31	Gii goo
ACT.8.31	a doo za gogsib hinɔ gɛ be, be ɗɛɛ hinɔ kɛŋk ri?
ACT.8.31	Wɛɛ el Filib a kazum hɛdi mɔ ɗɔɔt hi bee ɔksi an mɔ wadsibe hinɔ. 
ACT.8.32	Lɛl bɔ gi nɛ zaŋgig
ACT.8.32	a ɗɛɛrwol bɔ gedu gi an yɛrɛ lɛ a hi kaŋg an tamɔ a gbɛɛrik lɛlɛ. Wɛɛ kɔ̀m an tamwaa yɔ gɔ ɓōō a za̧a̧nyɔ gɔ gi dɛ̧ɛ̧lik sɛɛsɔ gi muutdu gɛ. Āā ya̧a̧ an gi inɔ gi raa doodɛ a ha̧a̧be an hi huur sɛɛs be gɛ zaŋ. 
ACT.8.33	Yɔ hi wa̧a̧ge, hi mātinge dɔgl rɔb gɛ. Bɔ ɗɛɛ an gi dɔg zaŋgɔ dɔglɛ? Ya̧a̧nɛ, hi da̧a̧s kolɔ a hɛbtdi.
ACT.8.34	Etiyobya bɔ ɛr Filib
ACT.8.34	a raasibe, Bɛtya̧a̧kɛŋkya bɔ gi book dɔgl yɛrɛ a bɔ zulha nɔ? Gi book gi zulha ya, zaa gi book doo za zulha ya ri?
ACT.8.35	Filib yɛɛl ya̧a̧book dɔgsig Yeesu dɔglɔ bɔ baar a lɛl yɔ hi zaŋg nɛ a tamwaa bɔ gbɛɛrikɔ dɔglɔ ge. 
ACT.8.36	Anyɔ hi gi rek gbɔnɔ du hi tuur a mɛmlɛlɛ, wɛɛ Etiyobya bɔ raa
ACT.8.36	a mɛm gɛrɛ, à be dag Bɛtmɛm hɛdi yɔ gɔ nɔ?
ACT.8.36	[ 
ACT.8.37	Filib raa
ACT.8.37	a gɔ hinza gɛ, gid mɔ ɗɔbsig Yeesu hi kpoos mɔ sɛw, mɔ ɗɛɛ an mɔ dag Bɛtmɛmɛ.
ACT.8.37	Woosya bɔ goo
ACT.8.37	a yɛrɛ be ɗɔbs a Yeesu Kristu gi Bɛt waayɔ. ]
ACT.8.38	Wɛɛ es mɔɔta ɔ̧ɔ̧ bɔ. Wɛɛ Filib hi Etiyobya bɔ hi sil mɛm bɔ gedu hi eer sɛw. Filib hotinge Bɛtmɛm gɔ. 
ACT.8.39	Yɔ hi tuuz a mɛm bɔ gedu, Bɛt Mɔkilɔ ha̧s Filib. Etiyobya bɔ gbɛnig zaa ma gɛ, yɔ anbɔ gii wɛɛ fɔ gbɔnɔɔ hi hato. 
ACT.8.40	Hi wɛɛ hi da hi gbɛn Filib a Azota, dɔŋgɔ rek a Kaysariya hɛbt du, gi Bɛt dɔglɔ dɔk nɔɔha a waal gbɔlɛ wɔ du a lɛlyɔ gi daak ge sɛw.
ACT.9.1	Yɔ anbɔ Sawulu ɔ̄ɔ̄ Waar Yeesu fɔkɔya wɔ zɛksig hi naati an gi wa̧a̧hi gi gbɔ̧hi gɛ. 
ACT.9.2	Rek ɛr ɗɛɛrwol doowa̧a̧-nikya a Bɛtmaakwookya gbɔɔl mɔɔt bɔ ge an gi ren a dood mɔksillukya wɔ a Dimaska hi, hi gaag gbɔnɔ gi zɛm dood hi fɔk Yeesu gbɔnɔɔ an walɛ hi nɛɛdɛ gi wa̧a̧hi, gi wɔblihi gi kamzihi a Urusalima. 
ACT.9.3	Yɔ gi rek gbɔnɔ du gí sɛ̧ɛ̧bik a Dimaska, ɓɔrbɔ lɛlgaal za fu̧u̧z bɛtha gāa gi dɔŋdi kpay, 
ACT.9.4	Sawulu mat hɛbtdi wɛɛ lag ya̧a̧ booyz bɛtha
ACT.9.4	a Sawulu, Sawulu, mɔ gib ya̧a̧ kɛtingo nɔ?
ACT.9.5	Gii wɛɛ war
ACT.9.5	a mɔɔ bɔ, Waar i?
ACT.9.5	Waar Yeesu googe
ACT.9.5	a bee Yeesu , Za̧a̧nyɔ mɔ gig ya̧a̧kɛtingo, 
ACT.9.6	yɛrɛ ɗukum ha, mɔ rek a waal gbɔɔl du, hi raasum hinyɔ gɔ mɔ woo.
ACT.9.7	Walɛ wɔ hi gi Sawulu kaŋk hi kɔm hititi. Hi kɛŋk ya̧a̧ bɔ gi booyzig wɛɛha bɛttɔnɔ, wɛɛ hi gbɛn doo gɛ be. 
ACT.9.8	Sawulu ɗukɔ, yɔ gaas lɔlɔ anyɔ gbɛn lɔl gɛ; hi wa̧a̧g a naan muul ro hi tɛlig hi kaŋg a Dimaska. 
ACT.9.9	Kɔm ɔ̧t taarɛ gbɛn lɔl gɛ, lehin gɛ, yɔ̧ mɛm gɛ be. 
ACT.9.10	Hɔnɛ wal za Yeesu fɔkya gi a Dimaska nuŋgɔ a Ana-niyas. Gbɛn Waar Yeesu raag
ACT.9.10	a gɛrs du a Ananiyas!
ACT.9.10	Gii ta̧a̧
ACT.9.10	a nɔ be giyɔ, Waar i.
ACT.9.11	Wɛɛ Waar Yeesu 
ACT.9.11	a ɗukum mɔ rek a gbɔnɔ yɔ gɔ hi el a gbɔnɔ Eti gedu, mɔ ɛr za̧a̧n za Tarseya nuŋgɔ a Sawulu a Yahuda raa du. Yɛrɛ gi Bɛt zɔ̧ko, 
ACT.9.12	yɔ gi Bɛt zɔ̧ko gbɛn za̧a̧nza a gɛrs du gi guzugo nuŋgɔ a Ananiyas. Yɔ guzɔ gbaasig naan zulha an gi wɛɛ gi gbɛn lɔlɛ.
ACT.9.13	Ananiyas googe
ACT.9.13	a Waar i, dood kittɔnɔ hi raasib wal bɔrɔ dɔglɔ, hi wɛɛ hi dɔgsib hinbɔbtinɔ yɔ gɔs dood mɔ gaatɛ wɔ gi daarinlɛl a Urusalima. 
ACT.9.14	Yɛrɛ yɔ zaa a hɛdi, Bɛtmaak-wookya gbɔlɛ wɔ hii gaazig tɛŋk gbɔɔltɔnɔ an gi zaa gi wa̧a̧ dood wɔ hi gim ɗɔbsugo.
ACT.9.15	Wɛɛ Waar Yeesu 
ACT.9.15	a rekumɔ, be herig an gi woosibwoosɛ an gi kam nuŋg be a dood waal du hi teesdu, a waar ɛ gbɔlɛ wɔ hi teesdu hi a Israhilaya wɔ hi tees du. 
ACT.9.16	Yɔ anbɔ bé wɛɛ bé zunsig hinyɔ gɔ gi ha̧a̧nya̧a̧r sɛw a be nuŋg dɔŋgo.
ACT.9.17	Ananiyas tuu re da gul raa bɔ gedu gbaas Sawulu naan zulha 
ACT.9.17	a Sawulu, yɛ̧ɛ̧be, Waar Yeesu yɔ mitsum a gbɔnɔ yɔ mɔ zaak gedu, gii yaazibe an be gbaasum naan zulha mɔ wɛɛ mɔ gbɛnlɔlɛ, Bɛt Mɔkilɔ gi tɔɔ mɔ kpoos du.
ACT.9.18	Ɓɔrbɔ hinza tuuz gi lɔl du an dut fɛbti, wɛɛ gbɛnlɔl gɔ. Ɗukɔ dag Bɛtmɛmɛ. 
ACT.9.19	Kuudu le lees dag tɛŋko. Sawulu waa yɛmsɔ tɔŋ kaasi hi Yeesu fɔkya wɔ a Dimaska. 
ACT.9.20	Ɓɔrbɔ Sawulu wɛɛ rek Yeesu dɔglɔ dɔk a mɔksilluk wɔ hi du a Yeesu gi Bɛt waayɔ. 
ACT.9.21	Dood wɔ hi gisig dɔglɔ lak sɛw kɔmsihi gɛrsɛ;
ACT.9.21	hi wɛɛ hi raako a nɛ za̧a̧nyɔ gi gbɔmntig nɛ dood wɔ hi ɗɔbsig Yeesu a Urusalima gii ma mi? Zaa dihɛ an gi wɔbl dood wɔ hi Yeesu ɗɔbsig gi ka̧hi a Bɛtmaakwookya gbɔlɛ wɔ hi muutdu wɛ gɛ?
ACT.9.22	Yɔ anbɔ Sawulu Bɛt dɔglɔ bɔ gi dɔko gi rek hi tɛŋk doosɛ, doosɛ. Yahuduya wɔ a Dimaska hí mɛ̄ɛ̄ hinyɔ gɔ hi woo gɛ, anyɔ hi lag Sawulu gi zunsihi a Yeesu gii gi Masihu.
ACT.9.23	Kuudu ɔ̧tyɔ daa kittɔnɔ, Yahuduya wɔ hi wɔya̧a̧ an hi wa̧a̧ Sawulu hi gbɔŋge. 
ACT.9.24	Yɛms du hi lurk du sɛw hi ooge a waal gbɔɔl bɔ ya̧a̧gbarɔ ge an hi wa̧a̧ hi gbɔŋge. Ya̧a̧wɔkya̧ bɔ hi gɔ, Sawulu lag ya̧a̧wɔkya̧ bɔ dɔglɔ be. 
ACT.9.25	Yɔ a yɛms za du anbɔ walɛsɛrɛ ɔ̧ɔ̧ wɔ hi loog hi sisig ba̧a̧n muul a wɔmnt hɔɔt kuu a dɛl gbɔɔl du.
ACT.9.26	Yɔ Sawulu rek a Urusalima ha̧a̧g an gi ɔks hi Yeesu -fɔkya wɔ, hii be hoob ha̧a̧higeha̧ hi sɛw hi mɔk a zaab wa̧a̧kyɔ, hí ɗɔ̄bs a gii wɛɛ Yeesu fɔkya ma hɛw gɛ. 
ACT.9.27	Yɔ anbɔ Barnabas loog kaŋg a tɔmsya wɔ hi, raasihi Sawulu Waar Yeesu gbɛnkɔ bɔ gbɛnig bɛttɔnɔ yɔ gi rek
ACT.9.27	a gbɔnɔ du hi Waar Yeesu bookɔ bɔ booge. Wɛɛ raasihi Sawulu Bɛt dɔglɔ bɔ dɔg hi kpoos ɓaasigi a Dimaska hi Yeesu nuŋgɔ.
ACT.9.28	Yɔ anbɔ Sawulu gi waak reki, gi waak wɛɛzig a hii a Urusalima gi gbosig Bɛt dɔglɔ dɔk hi Waar Yeesu nuŋgɔ, hoobha̧a̧g hinza gɛ be. 
ACT.9.29	Gi bookya̧a̧ wɛɛ gi hin faltingo hi Yahuduya wɔ hi book Yonaniŋkoya ya̧a̧boonɛ. Wɔrɔ be hi tɛk an hi wa̧a̧ hi gbɔŋge. 
ACT.9.30	Yɔ yɛ̧ɛ̧dɛ Yeesu fɔkya wɔ hi lag dɔglɔ anbɔ hi rek hi looge hi kaŋg a waal gbɔɔl Kaysariya gedu hi da hi rek hi yaag rek a Tarse.
ACT.9.31	Yɔ anbɔ Yeesu fɔkya wɔ a Yahuduya, a Galile hi a Samariya sɛw hi dag saŋtum gɔ ɓɔrɔ, zɛksil taaro, hi wɛɛ hi dag tɛŋko; Bɛt Mɔkilɔ gisihi ɗaako, hoob gihi ha̧a̧k Waar Bɛto, hi wɛɛ hi kitugo kitugo.
ACT.9.32	Anyɔ Piyɛr gi zɛ̧btirgo waal sɛwi, ɔ̧tza ɗund tii a Bɛt doodɔ zaadɛ wɔ hi waak a Lida hɛbt du hi. 
ACT.9.33	Zɛm wal za zaŋgd hɔ nuŋgɔ a Aynɛyas kus gums sil ha wɛlɔ gɛ̧ɛ̧sɛ. 
ACT.9.34	Piyɛr raag
ACT.9.34	a Aynɛyas, Yeesu Kristu za̧a̧sumza̧a̧sɔ, ɗukum ha, wɛɛm mɔ ka̧a̧ sil mɔ.
ACT.9.34	Ɓɔrbɔ wal bɔ ɗukɔ ka̧a̧ silɔ. 
ACT.9.35	Dood wɔ hi waak a Lida hi wɔ hi waak a Sarɔŋ sɛw hi gbɛn wal bɔ gbɛnɔ. Yɔ anbɔ hi ɔɔ hinha̧a̧lya̧ hi ɗɔbs Waar Yeesu gɔ.
ACT.9.36	Nis za Yeesu fɔkya gi a Zope nuŋgɔ a Tabita. Tabita elkɔ zaa a Dɔrkas hinɔ raakɔ a nam kpaarɛ a Yonaniŋko ya̧a̧boon du. Gɔ gi gaak gaas bɛttɔnɔ, gi hinrɔb wook gbɔɔltɔnɔ be. 
ACT.9.37	A ɔ̧tɔge mat gums wɔrɔ. Yɔ hi hotige hi gbaag a luk hɔɔt za buu du a wɛɛha. 
ACT.9.38	Anyɔ Lida sɛ̧ɛ̧b hi Zope be, Yeesu fɔkya wɔ hi lag a Piyɛr gi a Lida, hi yaa dood eerɛ hi wɔrk bɔ ramsɔ hi rek hi zɔ̧ge
ACT.9.38	a gi zaa nɔɔktɔnɔ bɔgi amzɔ.
ACT.9.39	Piyɛr ɗuk retin hi hiya. Yɔ bɛɛ tuuruko hi kaŋg a luk búú bɔ wɛɛha gedu. Kuurɛ nɛɛd wɔ sɛw hi rek hi er gi dɔŋdi hi kaako. Hi zuns Piyɛr gban hek wɔ Dɔrkas gi nɛ baako hi gban zaadɛ wɔ gɔ nɛ yɔ gi nɛ hi hii za̧a̧tili. 
ACT.9.40	Piyɛr tuus dood sɛw zagl gi dɔŋdi zɔ̧ Bɛto. Wɛɛ zɛmr a wɔrk bɔ ge 
ACT.9.40	a Tabita, ɗundum ha!
ACT.9.40	Wɔrk bɔ gaas lɔlɔ, yɔ gbɛn Piyɛr ɗukha ɗɔɔtɔ. 
ACT.9.41	Piyɛr wa̧a̧ naanɔ ɗuksig ha. Wɛɛ el Bɛt doodɔ gaatɛ wɔ hi kuurɛ nɛɛd wɔ gaahige naan du za̧a̧tili. 
ACT.9.42	Dood a Zope du sɛw hi mɛɛ hin bɔ labɔ, wɛɛ dood kittɔnɔ hi ɗɔbs Waar Yeesu be. 
ACT.9.43	Piyɛr waa am a Zope a walza zoolnukya lɛl du nuŋgɔ a Simɔŋ.
ACT.10.1	Walza laaya gbɔɔl giro, nuŋgɔ a Kɔrnɛliyus gi waak a Kaysariya, gin laaya dɛɛt yɔ̧ɔ̧lɔ nɔɔnɛ. Gɔ hi elik a Itali layaadɛyɔ. 
ACT.10.2	Walɔ gi fɔk Bɛt rɔbtɔnɔ hi hoobo hi raatɔ sɛw, gɔ gi gaak Yahuduya ya̧a̧rya wɔ gaas gbɔɔltɔnɔ, wɛɛ gi waak Bɛt zɔ̧ki.
ACT.10.3	Ɔ̧tyɔ gi a naaba̧a̧n du gbɛn Bɛtwalsɛr za raasig hinza a gɛrs du bɛttɔnɔ gul gi lɛl du, elige
ACT.10.3	a Kɔrnɛliyus!
ACT.10.4	Yɔ lag anbɔ wɛɛ see Bɛtwalsɛr bɔ hi hooblɔlɛ warige
ACT.10.4	a Ɗɛntyɔ, kɔm ri?
ACT.10.4	Bɛtwalsɛr bɔ wɛɛ 
ACT.10.4	a zɔ̧k mɔ hi gaas mɔ sɛw tuur a Bɛt muutdu, Bɛt ta̧a̧ta̧. 
ACT.10.5	Yɛrɛ yaam dood a Zope hi elz Simɔŋ yɔ nuŋgɔ zaa a Piyɛr gi zaa a mɔɔge. 
ACT.10.6	Gi waak a Simɔŋ za zoolnukya bɔ gi raa du, raaɔ sɛ̧ɛ̧b gi a mɛmbal gbɔɔl ya̧di.
ACT.10.7	Yɔ Bɛtwalsɛr bɔ bɛɛsig raak anbɔ rekɔ, gii wɛɛ elz woosyaadɛ ɔ̧ɔ̧ eerɛ hi laaya za gbun yɔ gi fɔk Bɛt hi gbɔnɔ yɔ gi woos wootingo elo, fɔksihi hin sɛw. 
ACT.10.8	Yɔ fɔksihi hinyɔ daa sɛw gi da̧a̧, yaahi hi rek gɔ a Zope.
ACT.10.9	Yoosugɔ yɔ hi gi gbɔnɔ di hi sɛ̧ɛ̧bik tuurik a Zope waal gbɔɔl bɔ dɔŋgɔdi, Piyɛr kar lukzul ha a lurk teesdu gi zɔ̧k Bɛto. 
ACT.10.10	Yɔ a̧a̧kil gig ha̧a̧k an gi le leesɛ, hi gisig hindɔɔko an gi le be, Bɛt zunsig hinza gbɛn a gɛrs du.
ACT.10.11	Gbɛn bɛtha kpɛ̧ɛ̧rɔ, gbɛn hinza an gban gbɔɔl fɛɛti ha̧y lɛl nasɔ gi sizig an gi tuur hɛbtdi. 
ACT.10.12	Namb wɔ hi naŋkar wɔ hi gi a hɛbtdi dɔ̧ɔ̧tya̧ sɔmsɔm hi nɔɔs bɛtha sɛw dɔ̧ɔ̧tya̧ hi gi a gban fɛɛt gbɔɔl bɔ muulɔge. 
ACT.10.13	Wɛɛ ya̧a̧ za raazig bɛtha
ACT.10.13	a Piyɛr , ɗukum mɔ wa̧a̧ mɔ gbɛɛrihi mɔ tɔbɔ.
ACT.10.14	Piyɛr wɛɛ 
ACT.10.14	a ewwee! Waar Bɛto, be tɔbdir hin libtya, zaabe hin ɓi̧i̧limya ket gɛ nɛ zaŋ.
ACT.10.15	Wɛɛ kɛm Bɛt ya̧a̧ɔ dɔɔ eesimɛ, gig raak
ACT.10.15	a hinyɔ be gaasige bɔmɔ see hinɔ an hin ɓi̧i̧limyayɔ.
ACT.10.16	Hinɔ tuur anbɔ dɔɔ taarɛ, yaala hinɔ wɛɛ kɔl dɔɔ a bɛtha. 
ACT.10.17	Piyɛr war zulɔ
ACT.10.17	a hinyɔ be gbɛnz gɛrs du hinɔ raakɔ a nɔ?
ACT.10.17	Hɔnɛyɔ gi zulɔ hin wark anbɔ te dood wɔ Kɔrnɛliyus yaazihi hi ɛrkig Simɔŋ raaɔ bɔ lɛlɔ be. Yaala hi tuur gɔ, hi er gi tutin gbɔnɔya̧, hi mɛɛ gɛ be. 
ACT.10.18	Hi el dood zaadɛ hi warihi
ACT.10.18	a Simɔŋ yɔ nuŋgɔ zaa a Piyɛr gi waak dihɛ ya?
ACT.10.19	Yɔ Piyɛr gi mɔkig hin a hinyɔ Bɛt zunsig a gɛrs du geha te be, Bɛt Mɔkilɔ 
ACT.10.19	a kɛmɔ, dood taarɛ hi gim tɛk gɛrɛ. 
ACT.10.20	Ɗukum mɔ silɔ mɔ retin hi hii a Kaysariya, bɔ hoob gi ha̧a̧mɔ, bee yaazihi a mɔɔge an hi elumɔ.
ACT.10.21	Yɔ anbɔ Piyɛr silɔ, raa dood wɔ
ACT.10.21	a be gi gɛrɛ, za̧a̧nyɔ nɛ gig tɛk gii beeya. Nɛ zaa nɔ?
ACT.10.22	Wɔrɔ hi ta̧a̧
ACT.10.22	a laaya gbɔɔl zulya bɔ Kɔrnɛliyus gii yaaziwi. Gi doo riit yɔ hoob gig ha̧a̧k Bɛto, Yahuduya wɔ sɛw hi mɛɛ dɔglɔ hi gig sɔ̧ɔ̧k an doo rɔbo. Bɛtwalsɛr za zaa 
ACT.10.23	Piyɛr dɛ̧ɛ̧hi hi yo; yoosugɔ ɗuk retin gɔ hi hii a Kaysariya.
ACT.10.23	Yɛ̧ɛ̧dɛ Yeesu fɔkya zaadɛ hi fu̧u̧ a Zope hi sɔkig be. 
ACT.10.24	Yoosugɔ anyɔ gɔ hi tuur a Kaysariya anbɔ, Kɔrnɛliyus mɔks nɛsɛ ɔ̧ɔ̧ hi saamɔ rɔ́bɛ wɔ hi oohi. 
ACT.10.25	Yɔ Piyɛr sɛ̧ɛ̧b gulk Kɔrnɛliyus raa du, Kɔrnɛliyus tuu dagige zagl gi dɔɔ dɔŋdi ɗɔbsige. 
ACT.10.26	Hɔnɛ Piyɛr wɛɛ ɗunsig 
ACT.10.26	a ɗundum ha, bee be gi doo an mɔɔ hɛw.
ACT.10.27	Yɔ Piyɛr gul raa du gi bookya̧a̧ hi Kɔrnɛliyus zɛm dood hi mɔks kittɔnɔ. 
ACT.10.28	Piyɛr 
ACT.10.28	a nɛ mɛɛ bɛttɔnɔ a maak wi gāā gbɔnɔ an Yahuduya gi ɔks hi rɔ̀bi, zaabe an gi tal gi lɛl du gɛ. Yɛrɛ Bɛt gogsib a bɔbe see doo za gbun mɔɔt an gi hin libtyayɔ, zaabe an hin ɓi̧i̧limyayɔ. 
ACT.10.29	Ànyɔ nɛ elzib an be zaa hɛdi, bé ı̄n zaakɔ gɛ be. Yɛrɛ ha̧a̧b an be mɛɛ hinyɔ nɛ elinbe.
ACT.10.30	Kɔrnɛliyus gòò 
ACT.10.30	a tuur ɔ̧t nas nɛɛko, ɔ̧t gi a naaba̧a̧n du an yɛrɛ lɛ an be zɔ̧b Bɛto. Yɔ be zɔ̧k Bɛt a be lɛl du doo za zaa be muutdu gin gban gaat buu fɛr a gi muulɛ, 
ACT.10.31	raabe a Kɔrnɛliyus, Bɛt kɛmsum zɔ̧k mɔ kɛmsɔ, wɛɛ mɛɛ gaas yɔ mɔ ɗansig ya̧a̧rya wɔ. 
ACT.10.32	Yaam doo za a Zope gi elz Simɔŋ yɔ nuŋgɔ zaa a Piyɛr gi zaa. Gi waak a Simɔŋ zoolnukya bɔ gi raa du a mɛmbal gbɔɔl ya̧gbarɔ.
ACT.10.33	Be wɛɛ be yaa doo gɛrɛ nɔɔktɔnɔ a mɔɔge an gi elzumɔ. Mɔɔ be bɛsum mɔ zaa gɔ be. Yɛrɛ wɛ gi ma Bɛt muutdu sɛw an wɛ lag ma hinyɔ Bɛt raasum sɛw an mɔ dɔgsɛ.
ACT.10.34	Piyɛr yɛɛl ya̧a̧book 
ACT.10.34	a yɛrɛ be mɛɛ gɔ bɛttɔnɔ a Bɛt gɛ̧̄ks dood gɛ. 
ACT.10.35	Dood hɛbtdi sɛw, za̧a̧nyɔ hoob gig ha̧a̧k Bɛto gi wɛɛ gi wook hinrɔb a gi muutdu, bɛs Bɛt bɛsɔ. 
ACT.10.36	Nɛ mɛɛ dɔgl yɔ Bɛt yaas dood Israhilaya wɔ. Dɔgl bɔ kamz saŋtum dɔglɛ a Yeesu Kristu yɔ gi dood sɛw waar ya̧ nuŋg du.
ACT.10.37	Nɛ mɛɛ hingbɔɔlyɔ tuur a Yahuduya waal du sɛw. Hinɔ yɛɛl a Galile hi Yohana Bɛtmɛmɔ bɔ gi Bɛt dɔgl dɔgnik sɛw. 
ACT.10.38	Nɛ mɛɛ Yeesu Nazarɛdya bɔ dɔglɔ yɔ Bɛt yaaz Mɔkilɔ gi zulha gi gaag tɛŋko. Yeesu ɛmb waal du sɛw woo hinrɔbo, za̧a̧s dood wɔ hi gi a loorɛha̧a̧l tɛŋk du sɛw anyɔ Bɛt gi hi giya.
ACT.10.39	Wii wi gi segyaadɛ ɔɔnɛ; wi gbɛn hinyɔ woo sɛw a Yahuduya hɛbt du hi a Urusalima, hi wa̧a̧ge hi doog a dɔ̧ɔ̧r ha wɔrɔ. 
ACT.10.40	Bɛt wɛɛ rɛmsig wɔrk du ɗunsige a ɔ̧t taasimɛ, wɛɛ midige. 
ACT.10.41	Yɔ mida, Israhilaya dood sɛw hí gbɛnig gɛ, gɛ mits wii segyaadɛ ɔ̧ɔ̧ wɔ Bɛt heriw biitiri. Yɔ Bɛt rɛmsig a wɔrk du gi wɛnzig a za̧a̧tig du, wi lehin hi giya, wi yɔ̧ hi giya.
ACT.10.42	Raawi a wi dɔgs dood Bɛtdɔglɛ, a wi wɛɛ wi dɔg a Bɛt gbaa gii dɔgl-gbaakya a wɔrkɛ wɔ hi dood za̧a̧til wɔ hi zulha. 
ACT.10.43	Bɛtya̧a̧kɛŋkya wɔ sɛw hi raa dɔglɔ a za̧a̧nyɔ ɗɔbsige Bɛt gi bitsig hinha̧a̧lɔ a Yeesu nuŋgɔ tɛŋk du.
ACT.10.44	Anyɔ Piyɛr gi dɔgl wɔrɔ dɔk te, Bɛt Mɔkilɔ siz a dood wɔ hi lak nɛ Piyɛr dɔglɔ sɛw hi zulha. 
ACT.10.45	Yɔ Yahuduya Yeesu ɗɔbsigya wɔ hi fu̧u̧z a Zope hi Piyɛr hi gi di hi gbɛn Bɛt yaas dɔ̧ɔ̧t dɔɔmɛ wɔ Mɔkilɔ hi zulha hɛw, kɔmsihi gɛrsɛ. 
ACT.10.46	Ànyɔ hi lag hi book ya̧a̧boon segdɛ be hi ɗɔbsig Bɛto, Piyɛr warɔ
ACT.10.47	a dood wɛrɛ hi dag Bɛt Mɔkilɔ an wɛɛ her be, bɔ ɗɛɛ an gi ansihi Bɛtmɛm bɔ dakɔ nɔ?
ACT.10.48	Yɔ anbɔ Piyɛr wɛɛ raa dood a hi hotinihi Bɛtmɛm a Yeesu Kristu nuŋg du. Dood wɔ hi wɛɛ hi zɔ̧ge an gi kɔm hi hii ɔ̧t kaasi.
ACT.11.1	Tɔmsya wɔ hi yɛ̧ɛ̧dɛ Yeesu fɔkya wɔ hi gi a Yahuduya hi lag a dood dɔ̧ɔ̧t dɔɔmɛ wɔ hi ta̧a̧ Bɛt dɔglɔ ta̧a̧ hɛw. 
ACT.11.2	Yɔ Piyɛr wɛɛ gi dɔɔ a Urusalima, Yahuduya Yeesu -fɔkya wɔ gɔ hi raa a gi an dood sɛw hi nabɔ hi faltin hin hi 
ACT.11.3	a kɔm ri mɔ gul a kpaarɛ wɔ hi lɛl du mɔ letingo kok hi hii nɔ?
ACT.11.4	Piyɛr wɛɛ fɔksihi hinyɔ daa gbunu gbunu sɛw
ACT.11.5	a yɔ be gi a Zope waal gbɔɔl du be gi Bɛt zɔ̧ko, kol be zɛmrɔ, be gbɛn hinza gɛrs du, hinɔ riitin an gban gbɔɔl fɛɛti, hi ha̧b tɔlɔya̧ wɔ hi lɛl nasɔ siz bɛtha tuur be dɔŋdi. 
ACT.11.6	Yɔ be see lɔl be muulɔ ge gbigi be gbɛn namb dɔɔ nasya wɔ hɛbtdi sɛw hi zaa hi nam hɛtum wɔ hi naŋkar wɔ, hi nɔɔs wɔ bɛtha sɛw gedu. 
ACT.11.7	Be wɛɛ be lag Bɛt kɔlkɔ raabe a Piyɛr , ɗukum mɔ wa̧a̧ hin wɛrɛ mɔ gbɛɛrihi mɔ tɔbɔ. 
ACT.11.8	Hɔnɛ be wɛɛ be in be raa a ewwee! Waar Bɛto, hinza ɓi̧i̧limya tadir be ya̧a̧ du ket gɛ nɛ zaŋ!
ACT.11.9	Be wɛɛ be kɛm za̧a̧n bɔ kɔlkɔ dɔɔ eesimɛ a bɛtha a hinyɔ Bɛt gaasige bɔmɔ sɔ̧ɔ̧ hinɔ an ɓi̧i̧limyayɔ. 
ACT.11.10	Hinɔ tuur anbɔ dɔɔ taarɛ wɛɛ kɔl dɔɔ bɛtha sɛw.
ACT.11.11	Wɛɛ ɓɔrbɔ hi loo dood taarɛ hi yaazihi beege a Kaysariya waal gbɔɔl du hi tuur a be lukgbarɔ a lɛlyɔ be sil be waak gedu. 
ACT.11.12	Bɛt Mɔkilɔ raabe a bɔ kol gi tuum rekɔ hi hiya. Yɛ̧ɛ̧dɛ be Yeesu fɔkya wɛrɛ nɔɔngbun hi ka̧be, wi re wi gul a laaya gbɔɔl bɔ Kɔrnɛliyus raa du a Kaysariya. 
ACT.11.13	Wal bɔ fɔksiw Bɛtwalsɛr bɔ gbɛŋkɔ gbɛnig erkɔ a gi lɛl du. Bɛtwalsɛr bɔ tursig 
ACT.11.14	gi raasum dɔgl yɔ gɔ gi za̧a̧sumɔ hi raat mɔ sɛw.
ACT.11.15	Yɔ be yɛɛl nɛ ya̧a̧booko, Bɛt Mɔkilɔ siz hi zulha anyɔ da siz nɛ wɛ zulha biitir be. 
ACT.11.16	Kuudu be wɛɛ be mɔk be mɛks hinyɔ Waar Yeesu dɔg nɛko a Yohana hotin dood Bɛtmɛm hi mɛm tɔs, yɛrɛ nɛya nɛ dag Bɛtmɛm hi Bɛt Mɔkilɔ. 
ACT.11.17	Bɛt gi gàà dood wɔ hi taa Yahuduya gɛ Mɔkilɔ anyɔ gaa nɛ wɛɛ be, yɔ wɛ ɗɔbs Waar wɛ Yeesu Kristu, bee be ginɛ bɔ an be a̧a̧n Bɛto? Bɛt woos ɔ̧ɔ̧nɛ.
ACT.11.18	Yɔ hi lag dɔgl bɔrɔ anbɔ hi kɔm tɛrɛrɛ hi baan Bɛt hi raa
ACT.11.18	a Kak! Hinɔ gi rɔb ma a Bɛt gaa dood wɔ hi taa Yahuduya gɛ gbɔnɔ an hi zɛmr kpoosya̧ hi wɛɛ hi dag za̧a̧tig ma be mi!
ACT.11.19	Yɔ Yahuduya wɔ hi gbɔm Estafanus, ya̧a̧kɛtil hɛks Yeesu ɗɔbsigya wɔ; zaa hi rek a Finikiya, a Kiprus, a Aŋtakiya, hi gi Yeesu dɔglɔ gii dɔk a Yahuduya wɔ hi teesdu kpɔd. 
ACT.11.20	Yɔ anbɔ ɗɔbsigya zaadɛ walɛ hi fu̧u̧ a Kiprus, zaadɛya̧ a Kirɛnɛ, hi rek a Aŋtakiya hi dɔgsig dood wɔ hi taa Yahuduyaadɛ Waar Yeesu dɔglɔ. 
ACT.11.21	Waar Yeesu tɛŋkɔ gi hi hiya, wɛɛ dood kittɔnɔ hi ɗɔbs dɔglya̧ hi ɔɔ hinha̧a̧lya̧ hi ta̧a̧ Waar Yeesu.
ACT.11.22	Dɔglya̧ tuur a Yeesu fɔkya wɔ hi mɔksig a Urusalima hi tɔn du, hi yaa Barnabas tuur a Aŋtakiya. 
ACT.11.23+ACT.11.24	Barnabas gi doo hinwookya rɔbo. Bɛt Mɔkilɔ hi̧i̧s gi kpoos du gi ɗɔbsig Bɛt hi tɛŋko. Yɔ Barnabas tuur hɔ gi gbɛn Bɛt gi rɔbsig dood wɔ hɔ, dag hat gbɔɔltɔnɔ, wɛɛ ɓaasihi a hi kɔm hi fɔb Waar Yeesu hi kpoosya̧ sɛw, bɔhi wɛɛ kuudu. Dood saalnɔ gbɔɔl hi ɗɔbs ma Waar Yeesu gɔ.
ACT.11.25	Barnabas wɛɛ dɔŋg a Tarse an gi ɓɛɛ Sawulu; 
ACT.11.26	yɔ zɛŋge kamzig a Aŋtakiya. Hi waa mɔksig hi Yeesu fɔkya wɔ hɔ lɛlgbun tuur wɛl gbunu hi goksig dood kit hinɛ. Hi yɛɛl dood Yeesu fɔkya wɔ elik a Kristufɔkyaadɛyɔ. Hi yɛɛl elikɔ a anbɔ a Aŋtakiya.
ACT.11.27	A ɔ̧tɔge Bɛtya̧a̧kɛŋkya zaadɛ hi fu̧u̧ a Urusalima hi tii a Aŋtakiya. 
ACT.11.28	Zaaya̧ gbun bɔ nuŋgɔ a Agabus ɗuk a hi teesdu dɔg hinyɔ Bɛt Mɔkilɔ gisig raak gaati a tɔs gi tuu a waal du sɛw. Kuudu tɔsɔ tuu ma gɔ a Waar Kalawdiya wɛlɔ yɔ gɔ gi ɗɔɔt waar gbɔɔl gedu. 
ACT.11.29	Yeesu fɔkya wɔ hi wɔbya̧a̧ hi teesdu hi raa a bɔbe gi kamz tusɔ anyɔ dagɔ an hi mɔks hi yaas nayza zaadɛ Yeesu fɔkya wɔ hi waak a Yahuduya hɛbt du. 
ACT.11.30	Hi mɔks tus bɔ hi gaa Sawulu hi Barnabas hi kams ɗɛntɛ Bɛtwoos kaŋkigya wɔ gɔ a Yahuduya.
ACT.12.1	A ɔ̧tya̧ gedu, Waar Hirudus yɛɛl Yeesu fɔkya wɔ zaadɛya̧ ya̧a̧r ha̧a̧nuko. 
ACT.12.2	Wɛɛ raa dood hi gbɛɛr Yohana hindaɔ Yakuba hi daŋbɛsimi. 
ACT.12.3	Yɔ gbɛn hin gi har Yahuduya wɔ anbɔ, wɛɛ wa̧a̧ Piyɛr hɛw a naab-ɔ̧t yɔ gɔ hi lil hɛ̧ɛ̧t gedu.
ACT.12.4	Yɔ bɛɛ Piyɛr wa̧a̧ko gbalig luknɔ du, gbaa layaadɛ koobl daa nɔɔn-gbunu lɛl nasɔ an hi ooge; wɛɛ mɔk a Paska naab gɔ gi daa hi kaŋg a dood muutdu an gi gbaasig dɔglɛ. 
ACT.12.5	Yɔ anbɔ Piyɛr ɗɔɔt a luknɔ du, Yeesu fɔkya wɔ hi mɔks lɛlgbun be hi waa hi gisig Bɛt zɔ̧k hi tɛŋko.
ACT.12.6	Yɛms yɔ an Hirudus gɔ gi kamnig a dood muutdu yoosugɔ, Piyɛr gi yok a layaadɛ eer tees du; hi wɔg hi ba̧a̧ntus eerɛ. Laya zaadɛ hi gi luknɔ gbar bɔ ooko.
ACT.12.7	Yaala Bɛtwalsɛr za zaa, lɛl gaa a luknɔ bɔ gedu. Bɛtwalsɛr bɔ kpòò Piyɛr dɛŋge a yɛ̧brya̧ 
ACT.12.7	a ɗukum nɔɔko.
ACT.12.7	Ba̧a̧ntus wɔ hi kpɔm gi naan du gbis.
ACT.12.8	Bɛtwalsɛr bɔ wɛɛ 
ACT.12.8	a wɔm hi̧i̧lwɛɛl mɔ see du, hegum taal mɔ dɔɔ du.
ACT.12.8	Piyɛr wɔb hi̧i̧lwɛɛl bɔ wɛɛ heg taalɔ bɔ. Wɛɛ 
ACT.12.8	a hegum gban mɔ gbɔɔl bɔ muulɛ mɔ fɔbzibe.
ACT.12.9	Piyɛr hegɔ tuu fɔge, mɛ̄ɛ̄ a hinyɔ Bɛtwalsɛr bɔ gi gɔk gi rɔb gɛ, wɛɛ mɔk a be gi gbɛnik hinza a gɛrs du. 
ACT.12.10	Yɔ hi tuuz hi daar laaya biitir bɔ hi eesim bɔ, hi tuur gɔ a gbɔnɔ kpɛnis tusya bɔ ge an hi ren a waal gbɔɔl du, gbɔnɔ bɔ gboor gi naanɛ, hi tuu hi rek a bɔrignɔɔ zaa du, yaala Bɛtwalsɛr bɔ rek ɔɔ Piyɛr dihɔ. 
ACT.12.11	Piyɛr wɛɛ mɔkhin gi zulha 
ACT.12.11	a yɛrɛ be mɛɛmɛ ma a Waar Bɛt yaaz walsɛrɔ za̧a̧sib a Hirudus naan du hi hinyɔ dood Yahuduya wɔ hi ook nɛ sɛw an hi woo be zulha.
ACT.12.12	Yɔ mɛks anbɔ wa̧a̧ gbɔnɔ rek a Yohana yɔ nuŋgɔ zaa a Markus nɔɔtɔ Mariyama raa du, a lɛlyɔ dood kittɔnɔ hi mɔks hi zɔ̧k Bɛt ge.
ACT.12.13	Piyɛr yɔ tuurɔ ɓaa tutin-gbɔnɔ. Yɔ nisgbaar za nuŋgɔ a Rogda kɛmz zaa an gi lag hinɔ. 
ACT.12.14	Yɔ mɛks Piyɛr ya̧a̧ɔ, hin harige, an gɔ gi gboor gbɔnɔ bɔ, gboor gɛ, nɔɔ rek raas dood zaadɛ wɔ a Piyɛr zaa gi a tutin-gbɔnɔya̧. 
ACT.12.15	Wɔrɔ hi 
ACT.12.15	a mɔ yooyɔ.
ACT.12.15	Hɔnɛ gii wɛɛ raa
ACT.12.15	a be raak rɔb ro!
ACT.12.15	Hi wɛɛ hi ɗɔgɔ
ACT.12.15	a Piyɛr Bɛtwalsɛr ɔ̧ɔ̧n zaa.
ACT.12.16	Yɔ anbɔ Piyɛr gi gbosig tutin-gbɔnɔ bɔ ɓaaki. Hi zaa hi gboor lukgbɔnɔ bɔ, yɔ hi gbɛnige, hinɔ kɔmsihi gɛrsɛ. 
ACT.12.17	Yɔ Piyɛr pɛɛ naan wɛɛha an dood hi kɔm sob hi kɛm dɔglɔ, hi kpɛ̧ɛ̧ ya̧a̧ya̧ gɔ. Fɔksihi hinyɔ Waar Bɛt tuusinge a luknɔ bɔ gedu. Wɛɛ raa
ACT.12.17	a dɔgsin Yakuba hi yɛ̧ɛ̧dɛ Yeesu -fɔkya zaaɗɛ wɔ dɔglɔ.
ACT.12.17	Kuudu wɛɛ tuu rek a lɛl za dɔɔmi. 
ACT.12.18	Yɔ lɛl gaa, laaya wɔ hi watin hi teesdu hi tɛŋko an hi mɛɛ lɛlyɔ Piyɛr wɛɛ du. 
ACT.12.19	Yɔ Hirudus raa dood hi ɓɛɛ Piyɛr hi gbɛnig gɛ, wɛ gbaas laya wɔ dɔglɛ, an gi raa dood hi rek hi gbɔ̧hi. Ɗuk a Yahuduya rek a Kaysariya waal gbɔɔl du an gi ɗɔɔt hɔ ɔ̧t kaasi.
ACT.12.20	Waar Hirudus kpoosɔ nɔɔg daarlɛl a Tirusya wɔ hi zulha, hi Sidɔŋgya wɔ hi zulha, yɔ anbɔ wɔrɔ hi ɔks an hi rek hi sɔ̧ɔ̧ge. Hi yɛɛl hi sɔmb waar bɔ Hirudus raaɔ-ookya bɔ nuŋgɔ a Balaste an gi ta̧a̧ dɔglya̧. Yɔ hi dak lees gi fu̧u̧z a waar bɔ gi hɛbt du, gii hi rek a Hirudus ge an hi ɛrig saŋtum a hi hɛbt bɔ gedu. 
ACT.12.21	A ɔ̧tyɔ hi dɛ̧ɛ̧ gedu, Hirudus heg waar ums gbannɔ, ɗɔɔt a waar ums ɗɔɔtillɛlɛ dɔgsihi dɔglɛ. 
ACT.12.22	Dood saal wɔ hi ɓooya̧a̧
ACT.12.22	a bɛt gii gi ya̧a̧booko, doo tɔs ya̧a̧boon gɛ!
ACT.12.23	Anyɔ ɗɔbs Bɛt gɛ, ɓɔrbɔ Bɛtwalsɛr za lɛge. Ga̧a̧r hi mid gi buu du hi tɔ̀g wɔrɔ. 
ACT.12.24	Yɔ anbɔ Bɛt dɔglɔ tɔɔ re gɔ doosɛ doosɛ. 
ACT.12.25	Yɔ Barnabas hi Sawulu hi da̧a̧s woosya̧ a Urusalima hi wɛɛzugo, hi kamz Yohana yɔ nuŋgɔ zaa a Markus naanɛ.
ACT.13.1	Bɛtya̧a̧kɛŋkya wɔ hi hingokya wɔ hi gi a Aŋtakiya nuŋgya̧ gɛrɛ: Barnabas, Simɛyɔŋ yɔ nuŋgɔ zaa a Doowilɔ, Lusiyus yɔ fu̧u̧z a Kirɛnɛ, Manayɛn yɔ hi kaŋkig nɛ hi waar bɔ Hirudus, hi Sawulu, hi sɛw hi giro a Yeesu fɔkya wɔ ɔksilya̧ bɔ gi teesdu. 
ACT.13.2	Ɔ̧tza yɔ hi ɗɔbsig Waar Bɛto, hi wɛɛ hi hinlilko, Bɛt Mɔkilɔ 
ACT.13.2	a hesinbe Barnabas hi Sawulu aakil du an hi woo woos yɔ be elinihi.
ACT.13.3	Yɔ hi lilhinɛ, hi wɛɛ hi zɔ̧ Bɛto, kuudu hi gbaas Barnabas hi Sawulu naan zulha hi yaahi hi rekɔ an hi baar woosɛ.
ACT.13.4	Yɔ Bɛt Mɔkilɔ yaa Barnabas hi Sawulu anbɔ labɔ, hi tii a Silisi, hi fu̧u̧ hɔdi hi kar a lɛmb du hi rek a hɛbt za yɔ mɛm rɔg nuŋgɔ a Kiprus ge. 
ACT.13.5	Yɔ hi rek hi tuur a Salamin hi yɛɛl Bɛt dɔglɔ dɔk a Yahuduya wɔ mɔksillukya̧ wɔ hi du. Yohana-Markus gi di an gi ɗaasihi.
ACT.13.6+ACT.13.7+ACT.13.8	Yɔ hi tal hɛbt bɔ mɛm rɔg di sɛw gi tuur a Pafos, hi zɛm doo Yahuduya gɛrsya za, Bɛtya̧a̧kɛŋkya rɔb gɛ, nuŋgɔ a Bar-Yeesu. (Nuŋg bɔ Bar-Yeesu zɛmrikɔ a grɛg du a Elimas. ) Gɔ gi waatingo hi waar bɔ Serguyus Bums, doo dɔglmɛɛkya. Yɔ waar bɔ ha̧a̧g an gi lag Bɛt dɔglɔ, el Barnabas hi Sawulu hi zaa a ge. Hɔnɛ wal gɛrsya bɔ nuŋgɔ a Elimas ha̧a̧g an gi a̧a̧nihi-a̧a̧nɔ, gi sɔmbik doo gbɔɔl bɔ a bɔgi ɗɔbsɔ. 
ACT.13.9	Hɔnɛyɔ Bɛt Mɔkilɔ tɔɔ a Sawulu bɔ nuŋgɔ zaa a Pol kpoos du, see gɛrsya bɔ lɔl du der 
ACT.13.10	a mɔɔ loorɛha̧a̧l waa, mɔɔ hinrɔb sɛw lɔlhɛ̧ɛ̧nikya, mɔɔ yɔ mɛlɛ hi bɔbs yɔ gi sɛw hi̧i̧s mɔ kpoos du, mɔ gi waak Waar Bɛt hinrɔbɔ wɛɛnik an ya̧a̧gɔ̧ɔ̧nya, mɔ ɔ̄ɔ̄ Waar Bɛt gbɔnɔɔ wɔ hi er bɛttɔnɔ ha̧tirgo gɛ ya mi?! 
ACT.13.11	Yɛrɛ Waar Bɛt nɔɔtigɔ gi lɛmɔ, mɔ yɔ̧ɔ̧, gi am kaasi mɔ taa ɔ̧t gbɛnik ma.
ACT.13.11	Ɓɔrbɔ lɔlɔ wilɔ, gbɛn hinza gɛ, gi mɔkig dood hi naan an hi tɛlige. 
ACT.13.12	Hɔnɛyɔ doo gbɔɔl bɔ gbɛn hinyɔ turs Elimas, ɗɔbs dɔglɔ anyɔ Pol hingokɔ bɔ a Waar Bɛt zulha wɛɛsig gɛrsɛ.
ACT.13.13	Pol hi naaza hii hi kar a lɛmb du hi ɔɔ Pafos, hi tal hi tuur a Pɛrze a Pamfila hɛbt du. Yohana-Markus ɔɔhi dihɔ wɛɛ wɛɛ a Urusalima. 
ACT.13.14	Yɔ hi fu̧u̧ a Pɛrze, hi fɔ gbɔnɔ hi tuur a Aŋtakiya a Pisidiya hɛbt du, hi gul a Yahuduya wɔ hi mɔksilluk du a holum-ɔ̧ti hi ɗɔɔtɔ. 
ACT.13.15	Kuudu yɔ dood hi zaŋg Bɛtmaak ɗɛɛrwol wɔ hi Bɛtya̧a̧kɛŋkya wɔ ya̧nɛ wɔ gi da̧a̧, mɔksillukya gbɔlɛ wɔ hi yaasihi doo hi 
ACT.13.15	a yɛ̧ɛ̧dɛ be wɛ, gid nɛ gin dɔgl an nɛ dɔks dood nɛ gaahi tɛŋko, dɔginɛ.
ACT.13.16	Pol ɗukɔ, gbaasihi naanɛ an hi kɔm sob hi lag dɔglɔ. Wɛɛ 
ACT.13.16	a nɛɛ dood Israhilaya wɛ hi dood dɔ̧ɔ̧t zaadɛ wɔ hoob gihi ha̧a̧k Bɛto, laginɛ! 
ACT.13.17	Dood Israhilaya wɔ Bɛtya̧ her baa wɛ hiya, tɔɔsihi a dood muut du, yɔ hi gi rɔ̀bɛ a Misra hɛbt du. Wɛɛ tuusihi a hɛbt bɔ gedu hi tɛŋk gbɔɔltɔnɔ. 
ACT.13.18	Mɔm kaŋkihi wɛl dumbili nas a hɛtdɔŋ du. 
ACT.13.19	Wɛɛ gbɔm dood hɛbtlɛl nɔɔn-erɛ a Kanaana hɛbt du, gaa Israhilaya wɔ hɛbt bɔ ya̧nɛ zulumsya̧ ya̧a̧rɛ, 
ACT.13.20	wɛl an tɛmɛrɛ nasɔ daatɔ dumbili nɔɔnɛ hi talɔ. Kuudu Bɛt gaahi dɔglyɛ̧ɛ̧kyaadɛ tuur a Bɛtya̧a̧kɛŋkya bɔ Samyɛl waabilɔ bɔ gedu.
ACT.13.21	Kuudu hi wɛɛ hi ɛr Bɛt an gi gaahi waar i, Bɛt gaahi Sawulu yɔ gi Kis waawal yɔ fu̧u̧ a Bɛnzamɛ dɔ̧ɔ̧t du; ɗɔɔt waar hi zulha wɛl dumbili nasɔ. 
ACT.13.22	Kuudu yɔ Bɛt bis Sawulu, wɛɛ her Dawda yaasihige an waar i, wɛɛ raa dɔglɔ a be see Yɛsa waawal Dawda riisib­riisɔ, gi woosib hinyɔ ha̧a̧b sɛw.
ACT.13.23	Yeesu bɔ Za̧a̧nɔ fu̧u̧ a Dawda dɔ̧ɔ̧t du ro gi loog gi wɛɛnig dood Israhilaya wɔ Za̧a̧sigyaya̧ anyɔ da raa nɛko. 
ACT.13.24	Anyɔ Yeesu gɔ gi zaa a dood teesdu, Yohana dɔg Bɛtmɛm dɔglɔ kete an dood Israhilaya wɔ sɛw hi zɛmr kpoosya̧ hi loo Bɛtmɛmɛ. 
ACT.13.25	Yɔ Yohana gi da̧a̧sig woosɔ wɛɛ 
ACT.13.26	Yɛ̧ɛ̧dɛ be wɛ, nɛɛ Abraham dɔ̧ɔ̧tɔ; nɛɛ dood zaadɛ wɔ hoob gin ha̧a̧k Bɛto, yɛrɛ Bɛt yaas wɛɛ ma za̧a̧tig dɔgl yɛrɛ.
ACT.13.27	Urusalimaya wɔ hi waar ya̧ wɔ sɛw hí mɛ̄ks a Yeesu gi Za̧a̧sigya gɛ, wɛɛ hí kɛ̄m Bɛtya̧a̧kɛŋkya wɔ dɔglya̧ wɔ hi zaŋgig a holum-ɔ̧t nuŋg sɛw gɛ be. Hi da̧a̧s dɔgl wɔrɔ yɔ hi wa̧a̧nig dɔglɛ. 
ACT.13.28	Anyɔ hí gbɛ̄n hinza yɔ gɔ hi gɛ̧ɛ̧nig gi wɔr dɔŋgɔ gɛ si̧, hi zɔ̧ Pilatu an gi gbɔŋge.
ACT.13.29	Kuudu yɔ hi woosig hinyɔ Bɛt ɗɛɛrwolɔ raa gi zulha gi da̧a̧ sɛw gi wɔrɔ, hi sidzig a dɔ̧ɔ̧r bɔ hage hi i̧i̧ge. 
ACT.13.30	Yɛrɛ Bɛt wɛɛ rɛmsig a wɔrkɛ teesdu ɗundsige. 
ACT.13.31	Yeesu mits dood wɔ ɔ̧t kittɔnɔ, wɔ hi fu̧u̧tin nɛ hi gii a Galile hi dɔɔtin a Urusalima. Yɛrɛ hi gi ma segyaadɛ ɔ̧ɔ̧nɛ a dood Israhilaya wɔ hi tees du.
ACT.13.32	Wii wi zaa hɛdi an wi dɔgsin Dɔgl Rɔb yɛrɛ: a hinyɔ Bɛt raa nɛ a gí gaa baa wɛ hiya, 
ACT.13.33	Bɛt woo hinɔ da̧ts baa wɛ waatya̧ wɛya gi rɛmsin Yeesu a wɔrk du anyɔ bi̧i̧ nɛ a Zaabura eesums bɔ gedu a mɔ gi waa beenɛ, nɛɛko bee mɔɔmɔ.
ACT.13.34	Yɔ Bɛt wɛnz Yeesu a za̧a̧tig du an bɔgi wɔr zaa, bɔ muulɔ gi dogɔ, wɛɛ dɔg an yɛrɛ lɛ: a be gaan rɔbs gaatɛ rɔ́bɛ wɔ be da be raa nɛ a be gaa nɛ Dawda. 
ACT.13.35	Wɛɛ raa a lɛl za du ɓɛ: a mɔ́ tā̧ā̧ an Za̧a̧n mɔ Gaat bɔ muulɔ gi dog gɛ.
ACT.13.36	Hɔnɛ Dawda yɔ woos Bɛt hinyɔ mɔk nɛ an gi gɔ a waabilɔ bɔ gedu, wɔɔr be, hi wɛɛ hi i̧i̧g a baatɔ hi dɔŋdi, muulɔ dog be. 
ACT.13.37	Yɛrɛ Yeesu za̧a̧nyɔ Bɛt ɗunsig a wɔrk du muulɔ dog gɛ.
ACT.13.38	Yɛ̧ɛ̧dɛ be wɛ, mɛɛn a be gisin dɔk hinha̧a̧l bisig dɔgl a Yeesu nuŋg du. 
ACT.13.39	Wɛɛn nɛ mɛɛ be a Yeesu bits za̧a̧nyɔ ɗɔbsig sɛw hinyɔ Muusa maakɔ ɗɛ̄ɛ̄ an gi bitsig gɛ sɛw. 
ACT.13.40	Yɔ anbɔ oon zul nɛ, an bɔ̄ hinyɔ Bɛtya̧a̧kɛŋkya wɔ hi dɔg gi tursinɛ. Hi dɔg nɛ: 
ACT.13.41	a nɛɛ dood wɔ nɛ wɛɛn Bɛt dɔglɔ hin tɔs hin kɔmsinɛg gɛrsɛ, waginɛ. Bé woo hinza a waabil nɛ bɔ gedu. An doo fɔksin woosɔ rɔbtɔnɔ si̧, wɛɛ taa an nɛ ɗɔbs woosɔ be.
ACT.13.42	Yɔ Pol hi Barnabas hi tuuzig a mɔksilluk bɔ gedu dood wɔ hi zɔ̧hi an hi wɛɛz a holum-ɔ̧t zaabɔ gedu hi wɛɛ hi dɔgsihi hin wɛrɛ dɔglya̧ ɓɛ.
ACT.13.43	Yɔ hi hɛksugo, Yahuduya zaadɛ kittɔnɔ hi dood zaadɛ wɔ hi gul nɛ Yahuduya maakya̧ hi sɔk Pol hi Barnabas, hi ya̧a̧book hi hiya, hi gihi tɛŋk gaak an hi kɔm hi kpoosya̧ gbun a Bɛt gɛmsil du. 
ACT.13.44	A holum-ɔ̧t zaabɔ gedu wag kaasi an dood waalya wɔ hi zaa sɛw hi lag Bɛt dɔglɔ. 
ACT.13.45	Yɔ Yahuduya wɔ hi gbɛn dood saal hi mɔksɔ, hi gɔ ka̧a̧s yɛ̧ltɔnɔ hi faak hinyɔ Pol gi raak be, hi wɛɛ hi gig niik be. 
ACT.13.46	Pol hi Barnabas hoobha̧a̧hi hinza gɛ. Hi raa
ACT.13.46	a gi nɛ an wi dɔks nɛ nɛɛ Bɛt dɔgl doosi, yɛrɛ nɛ gi inik Bɛt dɔglɔ nɛ wɛɛ nɛ zul nɛ raak a nɛ rı̄ı̄ an nɛ dag za̧a̧tig faa bɔ gɛ. Yɛrɛ ya! wí rek a dood dɔɔmɛ zaadɛ wɔ hi, wi re wi dɔgsihi Bɛt dɔgl bɔ. 
ACT.13.47	Hinɔ Waar Bɛt raaw nɛ gɛrɛ: a be gbaam an lɛlgaalɛ a dood dɔɔmɛ wɔ hi teesdu, an mɔ kam za̧a̧tig dɔgl bɔ mɔ tuurin a waaldoorum lɛlɛ.
ACT.13.48	Yɔ dood dɔɔmɛ wɔ hi lag anbɔ hinharihi, hi tɔɔs Waar Bɛt dɔglɔ gɔ. Dood wɔ Bɛt sɛ̧ɛ̧hi nɛ an hi dag za̧a̧tig faa hi ɗɔbs Bɛt dɔglɔ be. 
ACT.13.49	Waar Bɛt dɔglɔ ɛmb a waal bɔ gedu yɔ̧ɔ̧s lɛl sɛw.
ACT.13.50	Hɔnɛyɔ anbɔ Yahuduya wɔ hi sɔmb nɛɛd Bɛtɗɔbsigya wɔ dɔ̧ɔ̧tya̧ hi ɗɔbɔ, hi dood nabl wɔ hi gi a waal bɔ gedu, hi ɗuns ya̧a̧ɗantig a Pol hi Barnabas hi zulha, hi wɛɛ hi ninihi hi ɔɔ hɛbt bɔ. 
ACT.13.51	Pol hi Barnabas hi tuuza hi pub luus wɔ hi dɔɔkuu ha a wɔrɔ hi muulɛ, hi wɛɛ hi rek a Ikoniya. 
ACT.13.52	Yeesu fɔkya wɔ a Aŋtakiya hi dag hat gbɔɔltɔnɔ wɛɛ Bɛt Mɔkilɔ tɔɔ hi kpoos du.
ACT.14.1	Hin gbun bɔ turs Pol hi Barnabas a Ikoniya. Yɔ hi rek hi da hi gul a Yahuduya wɔ hi mɔksilluk du hi dɔg Bɛt dɔglɔ, dood Yahuduyaadɛ hi dood dɔɔmɛ zaadɛ kittɔnɔ hi ɗɔbs Yeesu. 
ACT.14.2	Hɔnɛ Yahuduya zaadɛ wɔ hi tā̧ā̧ Bɛt dɔgl bɔ gɛ hi sɔmb dood dɔɔmɛ wɔ an hi see yɛ̧ɛ̧dɛ Yeesu fɔkya wɔ hi lɔlha̧a̧lɛ. 
ACT.14.3	Pol hi Barnabas hi kɔm hi am hɔ a Ikoniya, hi book Waar Bɛt dɔglɔ hi tɛŋko, hoobha̧a̧hi hinza gɛ. Waar Yeesu gaahi tɛŋko hi wook gɛrs sɔmsɔm hi naanya̧, wɛɛ Yeesu gi zu̧u̧nik a dɔglɔ bɔ hi dɔk hi wɛɛ hi gognik Bɛt gɛmsilɔ gi dɔgl rɔbo.
ACT.14.4	Hɔnɛ dood waalya wɔ hi gɛ̧ɛ̧y du eerɛ a dɔgl bɔrɔ gi dɔŋgo: zaadɛ hi ɔks hi Yahuduya wɔ be, zaadɛ hi ɔks hi tɔmsya wɔ be. 
ACT.14.5	Hɔnɛ dood wɔ hi taa Yahuduya gɛ hi wɔb ya̧a̧ya̧ hi Yahuduya wɔ lɛlgbunu hi ɔks hi waar ɛya̧ wɔ sɛw an hi ha̧a̧n tɔmsya wɔ ya̧a̧rɛ hi wɛɛ hi duutinihi bet an hi wɔrɔ. 
ACT.14.6	Pol hi Barnabas hi bɛɛ dɔglɔ lako, hi nɔɔ hi rek a Listira hi a Dɛrbe, a waal gbɔlɛ wɔ hi gi a Likoniya hɛbt du gedu, hi a waal zaadɛ wɔ hi sɛ̧ɛ̧b di gedu. 
ACT.14.7	Hi da hi dɔg ma Dɔgl Rɔb bɔ a lɛlya̧ hi.
ACT.14.8	Hi zɛm walza yɔ hi mɔɔg dɔɔwɔlya a Listira, ɛmb nɛ gɛ zaŋ, gi waak a ɗɔɔtillɛl di, 
ACT.14.9	lag Pol gi dɔk Bɛt dɔglɔ. Pol wɛɛ seeg gbɛnig gi ɗɔbsig gi kpoos du an hi za̧a̧sige. 
ACT.14.10	Pol ɓooya̧a̧ 
ACT.14.10	a ɗukum ha mɔ er bɛttɔnɔ zab!
ACT.14.10	Wal bɔ rɔndɔ yɛɛl ɛmbiki. 
ACT.14.11	Hinyɔ saal wɔ hi gbɛn Pol woo nɛ be, hi ɓooya̧a̧ hi raa hi Likoniya ya̧a̧boonɛ:
ACT.14.11	a hi wɛɛn bɛt wɔ muulya̧ riitin an doodɛ, hi siz gɛdi wɛ tees du.
ACT.14.12	Hi dɔ̧ɔ̧s Barnabas nuŋgɔ a Zewus, Pol be a Hɛrmɛs anyɔ gii gi ya̧a̧boonya. 
ACT.14.13	Maak-wookya bɔ gɔ gi ɗɔbsig maakwɔd bɔ nuŋgɔ a Zewus, maaklukɔ bɔ gi a waal gbɔɔl bɔ guzugɔ ge, kamz naabaadɛ hi ba̧a̧ntus fɛɛtɛ wɔ hi tɛɛn hɛtkɔ̧ɔ̧rɛ, zaan a waal gbɔɔl bɔ ya̧a̧gbarɔ ge, ha̧a̧g an gi gɔns Pol hi Barnabas maak hi dood saal wɔ lɛlgbunu. 
ACT.14.14	Yɔ tɔmsya wɔ Barnabas hi Pol hi lag anbɔ lab hi taar gbanya̧ an hi zuns dood a hinyɔ hi gisihi wook rɛ bɛ̄sihi gɛ, hi nɔɔ hi tal a saal tees bɔ gedu hi ɓooya̧a̧ hi raa:
ACT.14.15	a hey, walɛ wɛ, nɛ gɔtig nɔ hinɔ? Wii wi gi dood hɛw an nɛɛ her, wi zaa hɛdi an wi dɔgsin Dɔgl Rɔb bɔ an nɛ ɔɔ hintɔs wɔrɔ nɛ zaa a Bɛt Za̧a̧til bɔ ge, Za̧a̧nyɔ kim bɛtha hi hɛbtdi hi mɛmbal gbɔlɛ wɔ hi hinwɔ hi gi du sɛw. 
ACT.14.16	Da doosɛ Bɛt gaa dood dɔ̧ɔ̧t sɛw gbɔnɔ an hi fɔb gbɔnɔ yɔ ha̧a̧hi hi zulya̧. 
ACT.14.17	Hɔnɛyɔ anbɔ Bɛt ɔ̄ɔ̄ zulɔ zu̧u̧nik anyɔ gi gɛ, gi hinrɔb wooko, gi bɛl naŋsig a bɛtha. Hi̧i̧tig lɛl gɔ rii gin lees gaako hi hin zaadɛ za̧a̧to, wɛɛ kpoos nɛ gi hi̧i̧sig hi hat be.
ACT.14.18	An dɔgl bɔrɔ tɔmsya wɔ hi book si̧, hi ya̧ns dood saal wɔ hi tɛŋk kɔkɔr an bɔhi gbɛrsihi maaknaa wɔ an gaasɛ. 
ACT.14.19	Yahuduya zaadɛ wɔ hi fu̧u̧z a Aŋtakiya hi a Ikoniya hi zaa hi sɔmb dood saal wɔ hi ɔks hi hii hi duutin Pol bet an gi wɔrɔ; hi wɛɛ hi wa̧a̧g hi dirkig hi tuunig a waal gbɔɔl saŋgbati hi bidzige, ya̧nɛ hi mɔk a wɔɔr ma, hi mɛɛ a hi ɔɔg gbɛŋgi gɛ. 
ACT.14.20	Hɔnɛyɔ Yeesu fɔkya wɔ hi zaa gi dɔŋdi hi rɔge, Pol ɗukɔ wɛɛ wɛɛ a waal gbɔɔl bɔ gedu. Yoosugɔ wɛɛ ɗukɔ hi retin hi Barnabas a Dɛrbe.
ACT.14.21	Yɔ Pol hi Barnabas hi dɔg Dɔgl Rɔb bɔ a waal gbɔɔl bɔrɔ gedu a Dɛrbe, hi dag dood kittɔnɔ hi wɛɛ Yeesu fɔk-yaadɛ. Kuudu hi ɗun hi wɛɛ a Listira hi tuur a Ikoniya hi a Aŋtakiya a Pisidiya hɛbt du. 
ACT.14.22	Hi gaa Yeesu fɔkya wɔ tɛŋko an muulya̧ gi ɓaa hi waa Bɛt ɗɔbsigi hi kpoos gbunu, bɔhi hɛɛ Bɛt gbɔnɔ. Hi wɛɛ hi 
ACT.14.22	a gulkɔ a Bɛt wáát du gɔ mɔ yɔ̧ya̧a̧r ha̧a̧ltɔnɔ kete.
ACT.14.23	Yɔ hi hesihi ɗɛntɛ Bɛtwoos kaŋkig-yaadɛ hi gbaahi a lɛlyɔ Yeesu fɔkya hi gi mɔksig ge sɛwi, hi zɔ̧b Bɛto, hi lilhinɛ. Hi gaahi Waar Yeesu yɔ hi gig ɗɔbsig gɔ naan du. 
ACT.14.24	Pol hi Barnabas hi tal a Pisidiya hi tuur a Pamfila. 
ACT.14.25	Yɔ hi dɔg Bɛtdɔgl bɔ a Pɛrze hi wɛɛ hi tii a Ataliya.
ACT.14.26	Hi kar lɛmb bɔ hɔdi hi wɛɛ a Aŋtakiya a lɛlyɔ hi gaahi nɛ Bɛt naan du an Bɛt gɛmsilɔ gi gaahi tɛŋk an hi woon woosya̧, anyɔ hi da̧dz woos bɔ. 
ACT.14.27	Yɔ hi tuur a Aŋtakiya hi mɔks dood Yeesu fɔkya wɔ hi dɔksihi hinyɔ Bɛt woo hi hiya hi hinyɔ Bɛt kpɛrs dood dɔɔmɛ wɔ gbɔnɔ an hi ɗɔbs dɔglɔ. 
ACT.14.28	Hi waa ma hɔ am kaasi hi Yeesu fɔkya wɔ.
ACT.15.1	Dood zaadɛ wɔ hi fu̧u̧z a Yahuduya hi zaa a Aŋtakiya hi yɛls yɛ̧ɛ̧dɛya̧ Yeesu fɔkya wɔ hingok anyɔ lɛ:
ACT.15.1	a à nɛ nāb an Muusa maakɔdɔgl yɔ raa gɛ, nɛ ɗɛ̄ɛ̄ an nɛ za̧a̧ gɛ.
ACT.15.2	Pol hi Barnabas hi tā̧ā̧ wɔrɔ dɔglya̧ bɔ gɛ zaŋ, hi gbaatin ha̧a̧ltɔnɔ a dɔgl bɔrɔ hage. Yɔ anbɔ yɛ̧ɛ̧dɛ Yeesu fɔkya wɔ hi wɛɛ hi her Pol hi Barnabas hi dood zaadɛ wɔ hi fu̧u̧ a Aŋtakiya hi yaanihi dɔglɔ a Urusalima a tɔmsya wɔ hi ɗɛntɛ Bɛtwoos kaŋkigya wɔ hi an hi gbɛrsihi dɔglɔ. 
ACT.15.3	Yɔ Yeesu fɔkya wɔ Aŋtakiya hi yaa wɔrɔ a Urusalima, hi talk a Finikiya hi a Samariya, hi fɔks Yeesu ɗɔbsigya zaadɛ wɔ a dood wɔ hi mɛ̄ɛ̄ nɛ Bɛt gɛ hi zɛmr kpoosya̧ zɛmr a Bɛt ge. Yɔ dood wɔ hi lag anbɔ, harihi hi sɛw.
ACT.15.4	Yɔ hi tuur a Urusalima, Yeesu fɔkya ɔksilya̧ wɔ hi tɔmsya wɔ, hi ɗɛntɛ Bɛtwoos kaŋkigya wɔ hi zehi rɔbtɔnɔ. Wɔrɔ hi fɔksihi hinyɔ Bɛt woo hi hii sɛw. 
ACT.15.5	Hɔnɛ dood zaadɛ Bɛtɗɔbsigya wɔ hi fu̧u̧z a Farisaya wɔ hi tees du hi ɗuk hi 
ACT.15.5	a gi an hi nab dood dɔɔmɛ wɔ nabɔ, hí wɛɛ hí 
ACT.15.6	Yeesu tɔmsya wɔ hi ɗɛntɛ Bɛtwoos kaŋkigya wɔ hi wɛɛ hi ɔks lɛlgbun an hi see dɔglɔ. 
ACT.15.7	Yɔ hi faltinhin gi amɔ Piyɛr ɗund dɔgsihi:
ACT.15.7	a yɛ̧ɛ̧dɛ be wɛ, nɛ mɛɛ a Bɛt herib nɛ teesdu a biitirnaan du an Dɔgl Rɔb bɔ gi tuu be ya̧a̧ du a dood dɔɔmɛ wɔ hi teesdu an hi kɛm hi ɗɔbsɔ. 
ACT.15.8	Wɛɛ yɔ Bɛt mɛɛ dood kpoos sɛw, zuun a ta̧a̧ dood dɔ̧ɔ̧t dɔɔmɛ wɔ anyɔ gaahi Mɔkilɔ an wɛɛ be. 
ACT.15.9	Gɔ̄ hinza dɔɔm hi teesdu an gi gɛ̧ksihi hi wɛɛ gɛ, gaas kpoosya̧ anyɔ hi ɗɔbs Yeesu.
ACT.15.10	Yɛrɛ nɔ nɛ maatig Bɛto nɛ wɛɛ nɛ gbaasig fɔkɔya wɔ hinɗɔmnyɔ daarlɛl nɔ? An baa wɛ hiya, hi wɛya hi zul wɛ, hinɔ yɛ̧rɛyɛ̧rɔ. 
ACT.15.11	Yɛrɛ wɛ ɗɔbsig a wɛ za̧a̧ a Waar Yeesu gɛmsilɔ bɔ gi dɔŋgo an hii be.
ACT.15.12	Dood wɔ hi mɔks nɛ sɛw hi kɔm sob hi kɛmsig Barnabas hi Pol gɛrs dɔgl wɔ hi fɔkugo hi woos zaadɛ gbɔlɛ wɔ Bɛt woo nɛ hi hii a dood dɔɔmɛ wɔ hi tees du. 
ACT.15.13	Yɔ hi da̧a̧s ya̧a̧boonɛ Yakuba goo 
ACT.15.14	a yɛ̧ɛ̧dɛ be wɛ, lagsinbe! Simɔŋ fɔk hinyɔ Bɛt yɛɛl gi woo nɛ a dood dɔɔmɛ wɔ hi zulha an gi zaa gi her zaadɛ wɔ gɔ hi wɛɛsig doodɔ. 
ACT.15.15	Dɔgl yɛrɛ riitin hi Bɛtya̧a̧kɛŋkya wɔ dɔgl ya̧nɛ wɔ hi bi̧i̧ 
ACT.15.16	a Bɛt raa: a gɔ gi kuudu anbɔ bé wɛɛza bé wɛɛ bé wɔm Dawda lukɔ bɔ ɛ̧br nɛko, be wɛɛ be gɛmsɔ, be esige. 
ACT.15.17	Yɔ anbɔ dood zaadɛ wɔ sɛw hí tɛb Waar Bɛto, hi dood dɔɔmɛ wɔ be gihi elik sɛw an hi wɛɛ dood benɛ. 
ACT.15.18	Waar Bɛt raa anbɔ. Dɔg dɔglɔ lɔɔlɔɔ an hi mɛɛ.
ACT.15.19	Yakuba wɛɛ raa: a ya̧a̧n gii be mɔk a bɔwɛ zɛks dood wɔ hi taa Yahuduya gɛ hi zɛmr kpoosya̧ hi ta̧a̧ Bɛto hi gig fɔko. 
ACT.15.20	Yɛrɛ yɛwɛ bi̧i̧sihi ɗɛɛrwoli a bɔhi tɔb namb ɓi̧i̧limya wɔ hi gɔnik maako hi wɛɛ hi kpɔɔnik loorɛ, bɔhi naamansi, bɔhi tɔb nambyɔ hi ɓɔ̧rɔ, bɔhi tɔb namb ga̧a̧mɛ. 
ACT.15.21	Ya̧a̧nɛ, yɛɛl amntɔnɔ dood hi dɔk Muusa maakdɔglɔ a waal gbɔlɛ wɔ hi du sɛw, dood hi gi dɔglɔ zaŋgig a mɔksilluk wɔ du a holum-ɔ̧t nuŋg sɛw be.
ACT.15.22	Yɔ anbɔ tɔmsya wɔ hi ɗɛntɛ Bɛtwoos kaŋkigya wɔ hi Yeesu fɔkya Urusalimaya zaadɛ wɔ sɛw hi see hinɔ bɛr an hi her dood hi teesdu hi yaahi a Aŋtakiya hi Pol , hi Barnabas, hi wɛɛ hi her Yahuda yɔ nuŋgɔ zaa a Barsabas hi Silas, hi eer sɛw hi gi dood gbɔlɛ a hi tees du. 
ACT.15.23	Hi wɛɛ hi bi̧i̧ ɗɛɛrwol anyɔ lɛ hi yaanihi:
ACT.15.23	a Wii tɔmsya wɔ hi ɗɛntɛ Bɛtwoos kaŋkigya wɔ wi boo yɛ̧ɛ̧dɛ wi Yeesu fɔkya dɔ̧ɔ̧t dɔɔmɛ wɔ nɛ gi a Aŋtakiya, a Siriya hi a Kilikiya. 
ACT.15.24	Wi lag a dood zaadɛ hi fu̧u̧ wi teesdu dihɛ hi rek hi zɛksinɛ, hi luutin hi ya̧a̧boonɛ. Wii wí rāāhi an hi rek hi gɔ hin dɔɔm anbɔ gɛ. 
ACT.15.25	Ya̧a̧nɛ wi mɔks wi wɔya̧a̧ lɛlgbunu an wi her walɛ zaadɛ wi teesdu wi yaahi a nɛɛge an hi kam Barnabas hi Pol , wɔ ha̧a̧wi a hii gbɔɔltɔnɔ. 
ACT.15.26	Ya̧nɛ hi gaa kolya̧ an hi wɔr a Waar wɛ Yeesu Kristu nuŋgɔ dɔŋgo.
ACT.15.27	Wi yaa Yahuda hi Silas an hi dɔgsin hin gbun bɔ gii hi zulya̧ anyɔ wi bi̧i̧sin a ɗɛɛrwol du. 
ACT.15.28	Bɛt Mɔkilɔ hi wii sɛw, wi mɔk an bɔwi gbosin hinɗɔmn gbaak a zulha, gɛ gɔ wi gaan dɔgl yɛrɛ yɔ gi an hi ta̧a̧g kpɔd: 
ACT.15.29	Dɔglɔ gɛ an bɔnɛ tɔb namb wɔ hi gɔn maako, bɔnɛ tɔb namb ga̧a̧mɛ, bɔnɛ tɔb namb yɔ hi ɓɔ̧rɔ, bɔnɛ naamansi. Nɛ oo muul nɛ an bɔnɛ gɔ hin-a̧a̧bɛ wɔrɔ. Gid nɛ oo zul nɛ hi hin wɔrɔ gɔkɔ, nɛ woo rɔbo. An Bɛt gi oonɛ, wɛ ɔɔ naako!
ACT.15.30	Yɔ dood hi waar ihi, hi loo ɗɛɛrwol bɔ hi kam gɔ a Aŋtakiya. Yɔ hi tuur a hɔ hi mɔks dood Yeesu fɔkya wɔ kittɔnɔ hi gaahi ɗɛɛrwol bɔ. 
ACT.15.31	Yɔ wɔrɔ hi zaŋgin ɗɛɛrwol bɔ gi da̧a̧ hi dag hat gbɔɔltɔnɔ hi dɔgl yɔ hi bi̧i̧sihi hi ɓaasinihi muulɛ. 
ACT.15.32	Anyɔ Yahuda hi Silas hi gi Bɛtya̧a̧kɛŋkyaadɛ hi zulya̧ be, hi dɔks wɔrɔ dɔgl kittɔnɔ hi ɓaasinihi muulɛ hi wɛɛ hi gaahi tɛŋko.
ACT.15.33	Yɔ tɔmsya wɔ hi am hɔ kaasi, wɔrɔ hi waar ihi hi yaahi rɔbtɔnɔ hi wɛɛ a dood wɔ hi yaazihi nɛ hi. [ 
ACT.15.34	Silas be ɔnɛ wɛɛ gɛ; see hinɔ bɛr an gi kɔm dihɔ. ] 
ACT.15.35	Pol hi Barnabas be, hi am a Aŋtakiya hi gi Waar Yeesu Dɔglɔ Rɔb bɔ dɔko hi wɛɛ hi hingok geha be, hi dood zaadɛ kittɔnɔ lɛlgbunu.
ACT.15.36	Yɔ hi am dihɔ kaasi, Pol raa Barnabas a yɛnɛ wɛ wɛɛ a waal gbɔlɛ wɔ hi du sɔmsɔm an wɛ zɛ̧btir yɛ̧ɛ̧dɛ wɛ Yeesu fɔkya wɔ a lɛl yɔ wɛ daa nɛ ge sɛw wɛ dɔg nɛ Waar Yeesu dɔglɔ amntɔnɔ an wɛ seehi hi gi rɔbtɔnɔ. 
ACT.15.37	Barnabas ha̧a̧g an gi kam nɛ Yohana yɔ nuŋgɔ zaa a Markus hi hii hɛw. 
ACT.15.38	Hɔnɛ Pol be hā̧a̧g an Yohana-Markus gi retin hi hii gɛ, anyɔ da ɔzihi nɛ a Pamfila, gi fɔ̄hi woos du gɛ.
ACT.15.39	Gabs ɗund gbɔɔltɔnɔ hi teesdu wɛɛ gaahi ma hɛɛtingo. Barnabas loo Markus hi kar lɛmb du hi rek a Kiprus, wɛɛ Pol her Silas hi rek lɛlya̧ gɔ sɔm be. 
ACT.15.40	Yɔ yɛ̧ɛ̧dɛ Yeesu fɔkya wɔ hi gaa Pol hi Silas Waar Yeesu naan du an Bɛt gɛmsilɔ gi gi hi hiya, hi rek gɔ. 
ACT.15.41	Hi daa a Siriya hi a Silisi hɛbt du sɛw hi gaak Yeesu fɔkya wɔ lɛl sɔmsɔm tɛŋko hi Bɛt dɔglɛ.
ACT.16.1	Pol wɛɛ rek a Dɛrbe hi a Listira. Doo za Yeesu fɔkya gi hɔ nuŋgɔ a Timɔte, nɔɔtɔ gi Yahuduya Yeesu ɗɔbsigya, baatɔ be gi Yonaniŋkoyayɔ. 
ACT.16.2	Yeesu fɔkya zaadɛ wɔ a Listira hi a Ikoniya ha̧a̧hi Timɔte dɔglɔ be. 
ACT.16.3	Yɔ Pol ha̧a̧g an gi retin hi gii be, loog nage a Yahuduya wɔ hi gi hɔ hi dɔŋgo anyɔ dood hi mɛɛ sɛw a baatɔ gi Yonaniŋkoyayɔ.
ACT.16.4	Yɔ hi daak a waal gbɔlɛ zaadɛ ɗu sɔmsɔm hi dɔksig Yeesu fɔkya wɔ dɔgl wɔ tɔmsya wɔ hi ɗɛntɛ Bɛtwoos kaŋ-kigya wɔ a Urusalima hi bi̧i̧ nɛko. Hi wɛɛ hi 
ACT.16.5	Yɔ anbɔ Yeesu fɔkya wɔ ɔksilya̧ wɔ ɗɔbsigya̧ gi rek hi tɛŋk doosɛ doosɛ, wɛɛ kitigya̧ gi hɔŋk ɔ̧t nuŋg be.
ACT.16.6	Yɔ Bɛt Mɔkilɔ ya̧a̧nihi rek a Aaziya an bɔhi dɔg Bɛt dɔglɔ hɔ, Pol hi Timɔte hi daa a Firiziya hi a Galatiya hɛbt du. 
ACT.16.7	Yɔ hi tuur a Misiya hɛbt wel du hi tɛb an hi rek a Bitiniya, wɛɛ Yeesu Mɔkilɔ gāāhi gbɔnɔ gɛ. 
ACT.16.8	Yɔ anbɔ hi wɛɛ hi daar Misiya hi tal hi tii a Torowas. 
ACT.16.9	À yɛms du Pol gbɛn Bɛt zunsig hinza a gɛrs du:
ACT.16.9	walzayɔ fu̧u̧z a Makeduniya zɔ̧g a zaam hɛdi a Makeduniya mɔ ɗaasiwi.
ACT.16.10	Yɔ Pol bɛɛ hin bɔ lab gbɛnuko wi mɛɛn gɔ a Bɛt gii giw elik an wi dɔks dood Makeduniyaya wɔ Dɔgl Rɔb bɔ, wi ɓɛɛ ma gbɔnɔ gɔ an wi rek a hɔ.
ACT.16.11	Wi kar lɛmb du a Torowas wi rek der a Samɔtaras, yoosugɔ wi tuur a Nɛyapolis. 
ACT.16.12	Yɔ wi ɗuk a Nɛyapolis wi rek a Filipi. (Filipi gii gi waal gbɔɔl biitir a Makeduniya hɛbtɔ du. Dood Romaya wɔ hii wɔmɔ. ) Wi waa ɔ̧t kaasi a waal gbɔɔl bɔrɔ gedu.
ACT.16.13	A Yahuduyaadɛ holum-ɔ̧ti wi tuu a waal gbɔɔl bɔ gbɔnɔ bɔ gedu wi rek a zɛɛya̧, wi mɔ̀k nɛ a wi zɛm Yahuduya wɔ a Bɛtzɔ̧kya̧ lɛl bɔ ge hɔ. Wi re wi zɛm nɛɛd zaadɛ hi mɔks lɛlɔdi, wi ɗɔɔt wi booya̧a̧ hi hiya. 
ACT.16.14	Nɛɛd wɔ zaaya̧ gbun nuŋgɔ a Lidiya gi gbandil hob rɔbɛ riŋnikya, fu̧u̧ a Tiyatira, táā Yahuduya, wɛɛ gi Bɛtɗɔb-sigyayɔ, gis Pol dɔglɔ kɛŋko. Waar Bɛt kpɛrsig kpoosɔ an gi kɔm sob gi kɛm hinyɔ Pol gi dɔko. 
ACT.16.15	Dag Bɛtmɛm hi doodɔ raa du sɛw. Wɛɛ wariw hin anyɔ lɛ:
ACT.16.15	a gid nɛ sɔ̧ɔ̧b an be gi ɗɔbsig Bɛt hi rɔbo, zaan nɛ gul be raa du nɛ ɗɔɔtɔ.
ACT.16.15	Wɛɛ dɛmsiw naan gbɔɔltɔnɔ, wi ɗɛ̄ɛ̄ inik gɛ.
ACT.16.16	Ɔ̧tza yɔ wi gi rek a Bɛtzɔ̧k lɛlɛ, wi dagtin hi nisgbaar za yɔ gin loorɛha̧a̧l gi muul du, gɔ gi raasig dood hinyɔ gɔ gi tuur hi gɛrsɛ. Gi daksig ɗɛntɛ ɔ̧ɔ̧ wɔ tus gbɔɔltɔnɔ hi hinyɔ gɔ gis dood walkugo. 
ACT.16.17	Gi Pol hi wii fɔbzig kuudu hi ya̧a̧ɓolt gi raako a dood wɛrɛ hi gi Bɛt Yɔ Gi Gbɔɔl Gi Daarlɛlɛ woosyaadɛ ɔ̧ɔ̧nɛ. Hi zaak an hi dɔgsin za̧a̧tig gbɔnɔyɔ. 
ACT.16.18	Nis bɔ gɔ anbɔ ɔ̧t kittɔnɔ. Yɔ dɔglɔ rii Pol anbɔ nɔɔgnɔ, zɛmr 
ACT.16.18	a be raam a Yeesu Kristu nuŋg du, loorɛha̧a̧lɛ, tuum a za̧a̧n yɛrɛ gi muul du.
ACT.16.18	Ɓɔrbɔ loorɛha̧a̧l bɔ tuutu. 
ACT.16.19	Yɔ nisgbaar bɔ ɗɛntɛ ɔ̧ɔ̧ hi gbɛn a taa an hi dag tus zaa be, hi wa̧a̧ Pol hi Silas hi dirihi a luum ha a dood gbɔlɛ dɔglyɛ̧ɛ̧kya wɔ hi muutdu. 
ACT.16.20	Yɔ hi ka̧hi a dɔglyɛ̧ɛ̧kya gbɔlɛ wɔ hi muutdu anbɔ hi dɔg
ACT.16.20	a dood wɛrɛ hi gi Yahuduyaadɛyɔ hi wɛɛ hi lɛl wɛ zɛksugo. 
ACT.16.21	Hi gók maak zaadɛ dɔɔmɛ wɔ maakdɔgl wɛ yansɛ fɔkɔ, zaabe ta̧a̧kɔ, zaabe wookɔ. Wɛ́ɛ́ yɔ wɛ gi dood Romayaadɛ be, wɛ ɗɛɛ an wɛ fɔb maak ya̧nɛ bɔ gɛ.
ACT.16.22	Dood saal sɛw hi ɗuk hi zulha hi niihi; waar ɛ wɔ hi taatir gbandilya̧, hi wɛɛ hi raa dood hi lɛhi hi sɔɔlɛ. 
ACT.16.23	Yɔ hi lɛhi ha̧a̧ltɔnɔ hi sɔɔlɛ, hi yaahi luknɔ du, dood gbɔlɛ wɔ hi wɛɛ hi raa luknɔ-ookya bɔ a gi oohi bɛttɔnɔ. 
ACT.16.24	Yɔ luknɔ-ookya bɔ lag anbɔ loohi gbalihi a luknɔ du, a da lɛlyoogil du, wɛɛ dōo̍ ɗɔɔya̧ wɔ a tɛ̧ɛ̧-i̧i̧kil du. 
ACT.16.25	A yɛms teesdu Pol hi Silas hi ɗɔbsig Bɛto hi hin-ɛɛko, hi gig baanuko. Luknɔya zaadɛ hi gisihi kɛŋko.
ACT.16.26	Yaala hɛbt nam ha̧a̧ltɔnɔ, luknɔ bɔ sɛŋkɔ wɔ hi bee, ɓɔrbɔ gbɔnɔ wɔ sɛw hi kpɛ̧ɛ̧tiro. Ba̧a̧ntus wɔ hi wɔmn nɛ luknɔya wɔ sɛw dɔɔya̧ hi dudil wɔmnt muulɛ hi kpɔm hɛbtdi. 
ACT.16.27	Yɔ luknɔ-ookya bɔ rɛm gi gbɛn luknɔ bɔ gbɔnɔ wɔ hi kpɛ̧ɛ̧tiro mɔk a luknɔya wɔ hi tuu hi nɔɔ da̧a̧da̧. Hɔ̧b daŋbɛsimɔ an gi gbɔmn zulɔ. 
ACT.16.28	Hɔnɛ Pol ɓooya̧a̧ ha̧a̧ltɔnɔ 
ACT.16.28	a bɔmɔ gaa zul mɔ nɔko, wi sɛw wi gi dihɛ.
ACT.16.29	Luknɔ-ookya bɔ ɛr laa, gul nɔɔktɔnɔ hi beeto a luknɔ bɔ gedu re zagl a Pol hi Silas dɔŋdi, 
ACT.16.30	tudzihi 
ACT.16.30	a baa, be woo nɔ an be za̧a̧ nɔ?
ACT.16.31	Pol hi Silas hi goo:
ACT.16.31	a ɗɔbsum Waar Yeesu , mɔ za̧a̧ hi zul mɔ hi dood mɔ sɛw.
ACT.16.32	Yɔ anbɔ hi wɛɛ hi dɔgsig Waar Yeesu dɔglɔ, hi dood wɔ hi gi gi raa du sɛw. 
ACT.16.33	Wɛɛ tudzihi nɛɛsihi nɔkya̧ wɔ a yɛms bɔ gedu. Wɛɛ ɓɔrbɔ wɔrɔ hi wɛɛ hi hotinge Bɛtmɛmɛ hi doodɔ wɔ gi raa du sɛw. 
ACT.16.34	Wɛɛ kam Pol hi Silas gi raa du gaahi lees hi le, wɛɛ dag hat gbɔɔltɔnɔ anyɔ ɗɔbs Bɛt hi doodɔ wɔ raa du hi sɛw.
ACT.16.35	Yɔ lɛl gaa, dɔglyɛ̧ɛ̧kya gbɔlɛ wɔ hi yaa laya wɔ hi raas luknɔ-ookya bɔ a gi bis Pol hi Silas hi rekɔ. 
ACT.16.36	Luknɔ-ookya bɔ raas Pol hinyɔ hi 
ACT.16.36	a dɔglyɛ̧ɛ̧kya gbɔlɛ wɔ hi yaaz dood a hi bisinɛ. Nɛ yɛrɛ, tuuzinɛ, nɛ́ rek bɛttɔnɔ.
ACT.16.37	Hɔnɛ Pol wɛɛ raa laaya wɔ
ACT.16.37	a wii yɔ wi gi Romayaadɛ, hi lɛwi saal du, hí wɛɛ hí yɛ̧ɛ̧ dɔgl wi gɛ be, hi gbaliw a luknɔ du be, yɛrɛ hi bisiw ri luurlɛl nɔ? Lab gɛ, hii hi zaa hi zulya̧ hi tuusiw wi rekɔ.
ACT.16.38	Laaya wɔ hi rek hi fɔks dɔglyɛ̧ɛ̧kya gbɔlɛ wɔ hinyɔ Pol hi Silas hi 
ACT.16.39	Yɔ anbɔ, hi zaa hi dɛmsihi naanɛ, hi tudzihi luknɔ bɔ gedu, hi wɛɛ hi zɔ̧hi an hi rek hi ɔsihi waalya̧ bɔ. 
ACT.16.40	Yɔ Pol hi Silas hi tuuz a luknɔ bɔ gedu hi tal a nis bɔ Lidiya lɛl du hi zɛm yɛ̧ɛ̧dɛ Yeesu fɔkya wɔ duhɔ, hi ɓaasihi muulɛ, hi tuu hi rekɔ.
ACT.17.1	Pol hi Silas hi daa a Amfipolis hi a Apolɔni hi tuur a Tesaloniki a lɛlyɔ Yahuduya mɔksilluk gi ge. 
ACT.17.2	Pol gi gulk a mɔksilluk bɔ gedu a holum-ɔ̧t nuŋg sɛw anyɔ rɔ̧ɔ̧sɔ, a holum-ɔ̧t taar du gi hinwatingo hi dood wɔ hɔ a Bɛt ɗɛɛrwol du. 
ACT.17.3	Gisihi dɔgl wɔ hi bi̧i̧ ɗɛɛrwol bɔ gedu walkugo a gi nɛ an Masihu gi yɔ̧ ya̧a̧r gi wɛɛ gi rɛml a wɔrk du. Pol gi zuunik hinɔ gaattɔnɔ a Bɛt ɗɛɛrwol bɔ gedu. Raa
ACT.17.3	a Yeesu yɔ be gisin dɔglɔ dɔko gii gi Masihu bɔ.
ACT.17.4	Dood zaadɛ wɔ hi ta̧a̧ dɔglya̧ hi teesdu hi ɔks gɔ hi Pol hi Silas. Gbunɔ, dood dɔ̧ɔ̧t dɔɔmɛ Bɛtɗɔbsigyaadɛ saalya̧nɔɔ gbɔɔl hi zaa hi nɛɛd gbɔlɛ kittɔnɔ hi ɔks hi hiya.
ACT.17.5	Hɔnɛyɔ Yahuduya wɔ hi gbɛn anbɔ hi gɔ ka̧a̧s gbɔɔl-tɔnɔ, hi mɔks dood lɛɛlikya wɔ gɔ hi waak gbɔnɔ du hi gɔ saalɛ, hi ɗuks ya̧a̧bolt gɔ a waal gbɔɔl bɔ geɗu hi re hi yɛɛl Yasɔn lukɔ bɔ ha̧tirgo an hi zɛm Pol hi Silas hi wa̧a̧zihi hi kamzihi a dood muutdu. 
ACT.17.6	Yɔ hi zɛ̧hi gɛ hi wa̧a̧ Yasɔn hi yɛ̧ɛ̧dɛ Yeesu fɔkya zaadɛ hi dirkihi a dood gbɔlɛ waalya wɔ hi muutdu hi ɓoolinihi ya̧a̧
ACT.17.6	a zɛnɛ wɛrɛ hi gɔ ya̧a̧ a waal du sɛw hi zaa dihɛ. 
ACT.17.7	Yɔ hi zaa lab Yasɔn gii zehi gi lɛl du. Hi sɛw, hi ɗa̧a̧k Waar gbɔɔl bɔ Kaysara maak ɔ̧ɔ̧n hi gi raak a waar za dɔɔm giro, nuŋgɔ a Yeesu.
ACT.17.8	Yɔ dɔgl bɔrɔ nams dood gbɔlɛ hɛbtya wɔ hi dood saal wɔ zulya̧, 
ACT.17.9	hi fɛ̧ɛ̧ Yasɔn hi dood zaadɛ wɔ an hi gbaa tusya̧ hi wɛɛ hi bisihi.
ACT.17.10	Yɔ ɔ̧t bɛɛ lek yɛms gi bulɔ, yɛ̧ɛ̧dɛ Yeesu fɔkya wɔ hi yaa Pol hi Silas hi rek a Bereya. Yɔ hi tuurɔ hi rek hi gul a Yahuduya wɔ hi mɔksilluk du. 
ACT.17.11	Yahuduya wɔrɔ ya̧nɛ hi gin kpoos rɔb daar Tesalonikiya wɔ mɔkilya̧ daarɔ. Ya̧nɛ hi ta̧a̧ Bɛt dɔglɔ hi kpoosya̧ sɛw. Hi wɛɛ hi sɔ̧ɔ̧k hinyɔ hi bi̧i̧ a Bɛt ɗɛɛrwol du ɔ̧t nuŋg sɛw an hi see hinyɔ Pol gisihi dɔk kinsa riitin be.
ACT.17.12	Yɔ anbɔ doodya̧ kittɔnɔ hi ɗɔbsɔ, Yonaniŋko-yaadɛ kittɔnɔ, an nɛɛd zaadɛ wɔ dɔ̧ɔ̧tya̧ hi ɗɔbɔ hi walɛ sɛw, hi ɗɔbs hɛw. 
ACT.17.13	Hɔnɛyɔ Yahuduya Tesalonikiya wɔ hi lag a Pol gi dɔk Bɛt dɔglɔ a Bereya hɛwi, hi rek hi yɛɛl dood saal wɔ zɛksig hi sɔmbili.
ACT.17.14	Yɛ̧ɛ̧dɛ Yeesu fɔkya wɔ hi bɛɛ gbɛnik anbɔ hi loo Pol hi yaag rek a mɛmbal gbɔɔlya̧. Silas hi Timɔte hi kɔm ya̧nɛ a Bereya. 
ACT.17.15	Dood wɔ hi kam Pol hi tuuringe a Atena hi yaazig gɔ. Yɔ wɔrɔ hi wɛɛ hi wɛɛk a Bereya, Pol wɛɛ yaahi tɔms a hi raas Silas hi Timɔte hi zaa nɔɔktɔnɔ hi zɛ̧be. Hi rek gɔ.
ACT.17.16	Yɔ Pol gi ook Silas hi Timɔte a Atena kpoosɔ ɗɔb ha̧a̧ltɔnɔ anyɔ gbɛn maakwɔd sɔmsɔm wɔ hi kit yɛ̧ltɔnɔ a waal gbɔɔl bɔrɔ gedu. 
ACT.17.17	Yɔ anbɔ hi ɗɔɔt hi watin dɔgl hi Yahuduya wɔ hi dood dɔɔmɛ wɔ hi gi Bɛt ɗɔbsig a Yahuduyaadɛ mɔksilluk du be hi a luumha ɔ̧t nuŋg sɛw hi dood wɔ gɔ hi dagtinu.
ACT.17.18	Dood hinmɛɛktɛkya wɔ gɔ hi elihi a Epikuriyaadɛ hi Sitoykoyaadɛ zaadɛya̧ hi watin hin hi gii hɛw. Dood zaadɛ be, hi raa
ACT.17.18	a ya̧a̧zɔ̧ɔ̧tya bɔdi ha̧a̧g nɔ dɔk nɔ?
ACT.17.18	Dood zaadɛ wɔ hi lagig Yeesu nuŋgɔ book hi rɛmtigɔ dɔgl a wɔrkɛ teesdu, hi raa
ACT.17.18	a riitin an gi dɔk waal za loorɛ dɔglɛ.
ACT.17.18	Dood hi dɔg hin bɔ lab yɔ Pol gi Yeesu dɔglɔ dɔk hi rɛmtigɔ giya. 
ACT.17.19	Hɔnɛ wɔrɔ hi loo Pol hi renig a dɔglmɛɛkyaadɛ muutdu, a gol za bɔ nuŋgɔ a Areyopagus ge, hi warige:
ACT.17.19	a ha̧a̧wi an wi mɛɛ hingok mɔ seg bɔ dɔglɔ.
ACT.17.20	Wi kɛmdir hinza yɔ riitin hi hingok mɔ seg bɔrɔ ket gɛ, ha̧a̧w an wi mɛɛ hin bɔrɔ welɔ lɛlɛ.
ACT.17.21	Atenaya wɔ sɛw hi rɔ̀bɛ wɔ hi waak a Atena sɛw gɔ hi lɛl daasig an hi dɔkt hinɛ, zaabe an hi kɛmt hin sego. 
ACT.17.22	Pol ɗuk gɔ a Areyopasya wɔ hi muutdu 
ACT.17.22	a dood Atenaya wɛ, be gbɛn nɛ ɗɔbs maak wɔd nɛ wɔ hi tɛŋko a waabil nɛ bɔ gedu sɛw. 
ACT.17.23	Yɔ be daak lɛ be seek maakwɔd wɔ nɛ gihi ɗɔbsugo; be mid sɛŋk za yɔ hi wɔmɔ hi bi̧i̧ muulɔ ge a gis bɛtyɔ hi mɛɛg gɛ. Bɛrɔ! Hinyɔ nɛ gig ɗɔbsig nɛ mɛɛ hinɔ gɛ, be gisin hinɔ gii dɔko.
ACT.17.24	Bɛt yɔ kim waalɛ hi hinyɔ gi gedu sɛw gi gi Waar a bɛtha hi hɛbtdi sɛw, taa waak a luk yɔ dood hi wɔmn naan gedu. 
ACT.17.25	Taa an doo za gi woosig hin an nɔ, an gii yɔ gi gaak dood sɛw za̧a̧tigi hi holumi hi hin sɛw, wɛɛ hinza taag ha̧a̧k be.
ACT.17.26	Bɛt yɛɛl a doo gbun muul ro gi kim dood dɔ̧ɔ̧t sɛw, gbaahi hi waa a waal du sɛw. Dɛ̧ɛ̧ ɔ̧tya̧ gaati, hi ɗɔɔtillɛlya̧ welɔ. 
ACT.17.27	Ha̧a̧ Waar Bɛt an dood hi tɛge, hi mɔkilge, kin hi zɛŋge. Hi rɔbo, Bɛt hɛ̄ml hi zaa gbun a wɛ teesdu gɛ. 
ACT.17.28	Za̧a̧tig wɛ hi naŋk wɛ hi gik yɔ wɛ giro gi a Bɛt naan du. Hin-ɛɛnbi̧i̧kya zaadɛ nɛ teesdu hi raa hinɔ anyɔ lɛ hɛw: a wɛɛ hɛw wɛ gi dɔ̧ɔ̧t ɔ̧ɔ̧nɛ.
ACT.17.29	Yɔ anbɔ gid wɛ gi Bɛt dɔ̧ɔ̧t ɔ̧ɔ̧nɛ, bɔwɛ mɔk a Bɛt riitin an hɛɛlmɔto, zaabe an tusɛ hi bet yɔ doo gɔ loog gi wɛɛ gi gɛmsinge hinbɛt anyɔ mɔkilɔ ha̧a̧ge. 
ACT.17.30	Bɛt taa ɓɛrk hinha̧a̧l wɔ doo hi woo nɛ a ɔ̧t wɔrɔ gedu zaa ma. Yɛrɛ ɓɔryɔ gi elik doo a lɛl sɛw, gihi raak a hi zɛmr kpoosya̧. 
ACT.17.31	Wɛɛ dɛ̧ɛ̧ ɔ̧tyɔ gɔ gi gbaas waal sɛw dɔgl du hi gbɔnɔ. Gi gbaa dɔglɔ hi wal bɔ herig gi gbaag an dɔglyɛ̧ɛ̧kya. Rɛmsig a wɔrk du an gi zuns dooɗ sɛw gaattɔnɔ a be her giya.
ACT.17.32	Yɔ dood hi lag Pol gi dɔg rɛmtig dɔglɛ, zaadɛ hi kpɛ̧ɛ̧lig be. Zaadɛ hi dɔg be
ACT.17.32	a wi ɔsum hinɔ kɛŋk ɔ̧tza ma.
ACT.17.33	Yɔ anbɔ Pol hed hi teesdu rek ɔɔhi. 
ACT.17.34	Hɔnɛ dood zaadɛ hi hed hi ɔks hi Pol be hi ɗɔbs Bɛt dɔglɔ. A hi teesdu, Areyopasya bɔ Denis hi nis za nuŋgɔ a Damaris hi dood zaadɛ du ya̧nɛ hi ɗɔbsɔ.
ACT.18.1	Kuudu yɔ Pol ɗuk a Atena gi rek a Kɔrɛŋgtu, 
ACT.18.2	zɛm Yahuduya za hɔ nuŋgɔ a Akilas, doo Pɔntusya, zaatin Kɔrɛŋgtu hi nistɔ Piriskila am gɛ. Yɔ Waar Romaya bɔ Kalawdiya raa nɛ a Yahuduya wɔ sɛw hi tuu hi ɔɔ Roma hɛbtɔ gii Akilas hi nisɔ hi ɔɔ Itali hi zaa a Kɔrɛŋgtu. Pol be re hii booko. 
ACT.18.3	Anyɔ woosɔ gi gbun bɔ gii hi wɔrɔ ya̧nɛ bɔ, ɗɔɔt hi hii hi wootinwoos lɛlgbunu. Woosya̧ gɛ luk gbandil baaki.
ACT.18.4	A holum-ɔ̧t nuŋg sɛw gi watingo hin hi Yahuduya wɔ hi dood dɔɔmɛ wɔ a mɔksilluk du. Doodya̧ zaadɛ hi ta̧a̧ dɔglɔ hi ɗɔbs be. 
ACT.18.5	Yɔ Silas hi Timɔte hi fu̧u̧z a Makeduniya hi bɛɛ tuurik a Kɔrɛŋgtu, Pol gaa zulɔ an gi woo Bɛtdɔgldɔk woosɔ gii tigid; gi raasig Yahuduya wɔ a Yeesu gii gi Masihu.
ACT.18.6	Anyɔ Yahuduya wɔ hi insig dɔglɔ wɔ lak hi wɛɛ hi gig niiko, Pol be hod gbannɔ pubsihi luusɔ muulɛ 
ACT.18.6	a an ga̧a̧m nɛ gi wɛɛ gi zesin nɛ zulha! Dɔgl be taa du. Yɛrɛ ɓɔryɔ be rek a dood dɔ̧ɔ̧t dɔɔmɛ wɔ hi an be dɔgsihi Bɛt dɔglɛ.
ACT.18.7	Tuuz gɔ a hɔ rek gul a wal za Bɛtɗɔbsigya yɔ taa Yahuduya gɛ gi lɛl du, wal bɔ nuŋgɔ a Titiyus Yustus, yɔ raaɔ gi a mɔksilluk dɔŋdi. 
ACT.18.8	Kirispus, mɔksillukya gbɔɔl bɔ lag Pol Bɛt dɔgl bɔ 
ACT.18.9	A yɛms za du Pol gbɛn Waar Yeesu
ACT.18.9	a gɛrs du raag a bɔ hoob gi ha̧a̧mɔ, fɔm dɔgl be dɔkɔ, bɔmɔ ɔɔ; 
ACT.18.10	yɛrɛ be gi hi mɔya. Doo za ɗɛɛ an gi yaasum naan muul an gi gaamɔ kosgumn gɛ. Dood be hi kit a waal gbɔɔl yɛrɛ gedu be.
ACT.18.11	Yɔ anbɔ Pol waa a waal bɔ gedu wɛl gbunu hi sɛɛ nɔɔngbunu gi Bɛt dɔgl gok a Kɔrɛŋgtuya wɔ hi tees du.
ACT.18.12	Hɔnɛyɔ waar Romaya bɔ gus Galiyɔŋ an hɛbt zulya a Akaya, Yahuduya wɔ hi ɔks ya̧a̧ya̧ hi wa̧a̧ Pol hi kaŋge a dɔglyɛ̧ɛ̧k luk du. 
ACT.18.13	Hi raa
ACT.18.13	a wal yɛrɛ gi sɔmbik dood an hi ɗɔbs Bɛt hi gbɔnɔ zaa yɔ fɔ maak wi dɔgl gɛ.
ACT.18.14	Pol bɛ̄ɛ̄ ya̧a̧ɔ aako an gi dɔg hinɛ, Galiyɔŋ raa
ACT.18.14	Yahuduya wɔ a nɛɛ Yahuduya wɛ, à hinɔ gi nɛ an wal yɛrɛ woo hin-a̧a̧bi, zaabe gi woo hinbɔbtini ha̧a̧ltɔnɔ be, yɔ rii an be mɔnɛ. 
ACT.18.15	Yɛrɛyɔ nɛ watingo dɔgl tɔs hi nuŋg tɔs hi maak nɛ dɔglɛ, nɛɛ hi zul nɛ nɛ́ see hinɔ, hā̧ā̧be an be wɛɛ dɔglyɛ̧ɛ̧kya a hin wɔrɔ hi dɔŋg gɛ.
ACT.18.16	Wɛɛ ninzihi a dɔglyɛ̧ɛ̧k luk bɔ gedu hi tuu lakɛ. 
ACT.18.17	Hɔnɛyɔ dood wɔrɔ sɛw hi tuuz lakdi kpoosya̧ gi nɔɔhi be hi wa̧a̧ mɔksillukya bɔ Sostenɛs hi lɛge a dɔglyɛ̧ɛ̧klɛl bɔ dige. Hɔnɛ Galiyɔŋ be dɔglɔ taadu hi hinya̧ bɔ hi book nɛ lakdi fɛŋ mɔɔti, mɔ̄k hinza a hi doo lɛk hɔ gɛ.
ACT.18.18	Kuudu yɔ Pol wɛɛ gi waa a Kɔrɛŋgtu ɔ̧t kittɔnɔ, wa̍a̍r yɛ̧ɛ̧dɛ Yeesu fɔkya wɔ. Anyɔ dɛŋgls nɛ Bɛt hin a Kɛŋkeriya, hu̧u̧r zulɔ kete, ɓɔr gi ɔɔ kark a lɛmb za yɔ gi rek a Siriya hɛbt du gedu. 
ACT.18.19	Yɔ hi tuur a Efesu, Pol ɔɔ Piriskila hi Akilas dihɔ re gul a mɔksilluk du hi watin dɔgl hi Yahuduya wɔ. 
ACT.18.20	Yahu-duya wɔ hi zɔ̧ge an gi waatin hi hii dihɔ gi am kaasi, gii Pol be ta̧a̧ gɛ. 
ACT.18.21	Yɔ wɛɛ gi ɗund gi gihi waar uko 
ACT.18.21	a an Bɛt ha̧a̧ge, be wɛɛza a nɛɛge.
ACT.18.21	Wɛɛ kar lɛmb du ɔɔ waal gbɔɔl bɔ Efesu rek a Kaysara. 
ACT.18.22	Yɔ siz lɛmb du a Kaysariya dɔɔ a Urusalima an gi boo dood Yeesu fɔkya wɔ. Yɔ boozihi, wɛɛ tii a Aŋtakiya. 
ACT.18.23	Kuudu yɔ am hɔ kaasi, wɛɛ ɗuk da daa a Galatiya hi Firiziya hɛbt du, gi Yeesu fɔkya wɔ sɛw tɛŋk gaak nɔɔha a lɛlyɔ gi daak ge sɛw.
ACT.18.24	Doo za Yahuduya giro nuŋgɔ a Apolos, hi mɔɔg a Iskandariya, zaa a Efesu. Za̧a̧nɔ ɗɛɛ ya̧a̧book bɛttɔnɔ wɛɛ mɛɛ Bɛt ɗɛɛrwol bɛttɔnɔ hɛw. 
ACT.18.25	An mɛɛ Yohana Bɛtmɛm dɔgl gii kpɔd si̧, gi dɔk Yeesu dɔglɔ hi gbɔnɔ bɛttɔnɔ hi kpoosɔ sɛw, wɛɛ gis dood dɔglɔ gok hi gbɔnɔ be. 
ACT.18.26	Yɛɛl Bɛtdɔglɔ book gɔ a mɔksilluk du, hoobha̧a̧g hinza gɛ be. Hɔnɛyɔ Piriskila hi Akilas hi kɛmsige, hi elig hi retin raa du hi da hi goksig Bɛt gbɔnɔ gaattɔnɔ.
ACT.18.27	Anyɔ Apolos ha̧a̧g rek a Akaya be, Yeesu ɗɔbsigya wɔ a Efesu hi ɗaasige, hi bi̧i̧s nahiza Yeesu fɔkya wɔ a Àkaya ɗɛɛrwol an hi dagig rɔbtɔnɔ. Yɔ Apolos re gi tuur hɔ ɗaas dood wɔ Bɛt gɛmsilɔ gaahi nɛ tɛŋk an hi ɗɔbs gbɔɔltɔnɔ. 
ACT.18.28	Apolos ɗɛɛ Yahuduya wɔ a dood muutdu hi tɛŋk ɔ̧ɔ̧n a hinfaltingo du. Wɛɛ zunsihi a Bɛt ɗɛɛrwol du a Yeesu gii gi Masihu.
ACT.19.1	Yɔ Apolos gi a Kɔrɛŋgtu, Pol fɔ gbɔnɔ a ga̧a̧tya̧ rek tuur a Efesu. Yɔ ɗagtin hi Bɛtfɔkya zaadɛ wɔ 
ACT.19.2	warihi
ACT.19.2	a yɔ nɛ ɗɔbs Bɛt dɔglɔ nɛ dag Bɛt Mɔkilɔ dag ya?
ACT.19.2	Hi goo
ACT.19.2	a wi dag gɛ wí kɛ̄mdir nɛ hinyɔ mɔ raa a Bɛt Mɔkili kɛn gɛ hɛw.
ACT.19.3	Gii wɛɛ ɛrihi
ACT.19.3	a nɛ dag Bɛtmɛm nɔni?
ACT.19.3	Hii hi goo
ACT.19.3	a wi dag Bɛtmɛm anyɔ Yohana gɔ da hotinu.
ACT.19.4	Hɔnɛ Pol 
ACT.19.4	a Yohana hotin dood wɔ hi zɛmr kpoosya̧ Bɛtmɛmɛ, wɛɛ raa dood Israhilaya wɔ hí ɗɔbs za̧a̧nyɔ gɔ gi zaa gi kuudu, nuŋgɔ a Yeesu.
ACT.19.5	Yɔ hi bɛɛ dɔgl wɔrɔ lako, hi loo Bɛtmɛm gɔ a Waar Yeesu nuŋg du. 
ACT.19.6	Pol gbaasihi naan zulha, Bɛt Mɔkilɔ zaa gɔ hi muulɛ, hi wɛɛ hi booya̧a̧ segdɛ sɔmsɔm hi wɛɛ hi kɛŋk Bɛt ya̧a̧ɔ hi dɔko. 
ACT.19.7	Kitigya̧ gi an walɛ koobl daa eerɛ.
ACT.19.8	Sɛɛ taarɛ Pol gi waak rek a Yahuduyaadɛ mɔksilluk du gi boosig dood dɔglɛ hoobha̧a̧g hinza gɛ, gi dɔk hinyɔ gi seek Bɛt wáátɔ giya. Gi hin faltingo hi hiya wɛɛ gi kɛɛk an gi wadsihi Bɛt wáátɔ dɔglɛ an hi ta̧a̧. 
ACT.19.9	Anyɔ dood zaadɛ hi gin kpoos ɓaatil be hi tā̧ā̧ Bɛt ɗɔbsig gɛ, hi book ya̧a̧ha̧a̧l gii a Waar Yeesu Gbɔnɔ bɔ Pol gi book dɔglɔ hage a dood muutdu sɛw, Pol wɛɛ ɔɔhi dihɔ, kam fɔkɔya wɔ. Wɛɛ ɔ̧t nuŋg sɛw gi hinwatingo hi doodɛ a Tiranus hingok luk du. 
ACT.19.10	Pol woo anbɔ wɛl eerɛ. Yɔ anbɔ, dood Aaziyaya wɔ sɛw, Yahuduya wɔ hi Yonaniŋkoya wɔ sɛw, hi kɛm Waar Yeesu dɔglɔ.
ACT.19.11	Bɛt woo gɛrs gbɔlɛ wɔ hi wɛɛs dood gɛrsɛ a Pol naan du. 
ACT.19.12	Hi loo Pol gbandilɔ wɔ heg nɛko, zaabe muswaar ɔ wɔ hi re hi fiikin gumtil wɔ hi loorɛha̧a̧lya wɔ muulya̧. Gumsya̧ wɔ hi loorɛha̧a̧l wɔ sɛw hi tuu gɔ. 
ACT.19.13	Dood Yahuduya zaadɛ, loorɛha̧a̧l ninikya wɔ gɔ hi ɛmbik lɛl sɛw hi goo Waar Yeesu nuŋgɔ elik an dood wɔ hi gin loorɛha̧a̧l hi muul du hi za̧a̧. Hi raa loorɛha̧a̧l wɔ
ACT.19.13	a wi raanɛ hi tɛŋko a tuunɛ a Yeesu Za̧a̧nyɔ Pol gɔ gi dɔglɔ dɔk gi nuŋg du.
ACT.19.14	Bɛtmaakwookya gbɔɔl Yahuduya bɔ nuŋgɔ a Sekewas waatɔ walɛ wɔ nɔɔn-erɛ hii woo anbɔ. 
ACT.19.15	Hɔnɛ loorɛha̧a̧l bɔ lag anbɔ watihi
ACT.19.15	a be mɛɛ Yeesu , be mɛɛ Pol bɔ za̧a̧nɔ hɛw, yɛrɛ nɛya, nɛɛ bɔ?
ACT.19.16	Za̧a̧n bɔ gin loorɛha̧a̧l muul du ɗun gabs hi hiya, hi dɛɛtinu, ɗɛɛnihi tɛŋk sɛw, taatir gbanya̧, wɛɛ gaahi nɔko, wɔrɔ hi nɔ̀ɔ̀ hi tuuz ɔ̧l a lukɔ gedu hi rekɔ. 
ACT.19.17	Yɔ anbɔ, dood Yahuduya hi Yonaniŋkoya wɔ hi waak a Efesu hɛbt du sɛw hi kɛm dɔglɔ, hi sɛw hoobha̧a̧hi ha̧a̧ltɔnɔ, hi wɛɛ hi ɗɔbs Waar Yeesu nuŋgɔ gɔ.
ACT.19.18	Dood wɔ hi ɗɔbs nɛ Yeesu zaadɛya̧ kittɔnɔ hi walk hinha̧a̧lya̧ wɔ hi woo nɛko a dood muutdu an Bɛt gi bitsihi. 
ACT.19.19	Dood wɔ hi gɔk nɛ gɛrsɛ zaadɛya̧ hi tuus ɗɛɛrwol wɔ gɔ hi woonik gɛrsɛ hi kamz hi kpɔɔ laa du a dood muutdu sɛw. Ɗɛɛrwol wɔ riŋsya̧ hi dɛ̧ɛ̧ tusɔ sɛw tuur tus gaat duk dumbili nɔɔnɛ (50.000). 
ACT.19.20	Hinɔ anbɔ ro Waar Yeesu dɔglɔ gi tɔɔ gi rek doos hi tɛŋko.
ACT.19.21	Yɔ hin wɔrɔ hi daa lab sɛw, Pol wɔb gi kpoos du an gi daa a Makeduniya hi a Akaya an gi tuur a Uru-salima. Raa
ACT.19.21	a gɔ be tuur hɔ, gi an be rek be see waal gbɔɔl bɔ Roma hɛw.
ACT.19.22	Yaa woosɔyaadɛ eerɛ, Timɔte hi Erastus hi rek a Makeduniya. Gii kɔm waa am kaasi gi gbunu a Aaziya hɛbt du.
ACT.19.23	A wɛlɔ gedu, dɔgl gbɔɔl ɗuk a Efesu a Waar Yeesu Gbɔnɔ bɔ gi dɔŋgo. 
ACT.19.24	Nám za giro nuŋgɔ a Demɛtɛryus gɔ gi tulik hin zaadɛ hi tus buu, hi riitin an bɛtya̧nɔɔ Àrtimɛs bɔ lukɔ. Hinɔ gii gi gaak námɔ dɛɛt wɔ rɔɔsɛ. 
ACT.19.25	Wɛɛ mɔks námɔ dɛɛt wɔ hi nám zaadɛ wɔ hi wook nɛ woos gbun bɔ 
ACT.19.25	a walɛ wɛ, nɛ mɛɛ a woos wɛ yɛrɛ gii gisɛ rɔɔs kamzugo. 
ACT.19.26	Yɛrɛ nɛ gbɛn hinyɔ wal bɔ nuŋgɔ a Pol gi wooko, gi dɔksig dood a bɛt wɔ dood hi gɔnik naanɛ hi taa nɛ bɛt zaŋ. Wɛɛ maat dood kittɔnɔ an hi ɔɔwɛ, a Efesu hɛdi kpɔd gɛ, a Aaziya hɛbt du sɛw daarlɛlɛ.
ACT.19.27	Wɛ ōō zul wɛ gɛ, gɔ gi kaasi dood hi boo ya̧a̧ha̧a̧l a woos wɛ bɔ gi zulha. Anbɔ kpɔd gɛ, yɛrɛ dood hi sɔ̧ɔ̧ bɛt wɛ nɔɔ gbɔɔl Artimɛs bɔ lukɔ bɔ an hin tɔsyɔ. Nɛ wɛɛ nɛ mɛɛ a dood wɔ a Aaziya hi dood waal du sɛw hi gi gii ɗɔbsugo. Yɛrɛ gbɔlumsɔ gi da̧a̧da̧.
ACT.19.28	Yɔ dɔgl bɔrɔ pɛɛ kpoosya̧ hi yɛɛl ya̧a̧ɓooliki:
ACT.19.28	a hin gbɔɔl gɛ Efesuya wɔ Artimɛsya̧ bɔ!
ACT.19.29	Dɔglɔ hɛks a waal gbɔɔl bɔ gedu sɛw. Yɔ dood hi lag anbɔ hi nɔɔz hi zaa hi wa̧a̧ dood eerɛ wɔ hi fu̧u̧z a Makeduniya, hi ɛmbik hi Pol : Gayus hi Aristarkus hi kamnihi gabs a naab lɛl du. 
ACT.19.30	Pol ha̧a̧g an gi tal a dood saal teesdu, wɛɛ Yeesu fɔkya zaadɛ wɔ hi a̧a̧nig-a̧a̧nɔ. 
ACT.19.31	Woosya gbɔlɛ wɔ a Aaziya hɛbt du hi gi Pol saamɔ hi yaasigya̧a̧ hi zɔ̧ge an bɔgi gul a naab lɛl bɔ gedu.
ACT.19.32	Dood zaadɛ hi ya̧a̧ɓoolik lɛ, zaadɛ be hi da hi ya̧a̧ɓoolik hɔ sɔmsɔm. Hi sɛw hi mɛ̄ɛ̄ zulya̧ lɛl gɛ be. Wɔ hi mɛɛ hinyɔ dood hi mɔks gi dɔŋg be hi kit gɛ. 
ACT.19.33	Hɔnɛ dood zaadɛ a saal bɔ gedu hi raas Iskandarus yɔ Yahuduya wɔ hi gig yaatirgo doosɛ doosɛ dɔglɔ an gi er hi muutdu gi dɔgs Yahuduya wɔ zulya̧, gi raa a dɔglya̧ taadu. Iskandarus wɛɛ gba̍a̍ naanɛ an dood hi kɔm sob gi dɔg hin an gi zees Yahuduya wɔ zulya̧. 
ACT.19.34	Hɔnɛyɔ hi mɛ̄ɛ̄ a Iskandarus gi Yahuduyayɔ hi sɛw hi ɓoolya̧a̧ hi sam hi da̧a̧s gɛ:
ACT.19.34	a hin gbɔɔl gɛ Efesuya bɛtya̧ Artimɛs bɔ.
ACT.19.35	Yɔ anbɔ doo gbɔɔl hinbi̧i̧kya bɔ zaa raa dood hi kɔm sob. Gii wɛɛ 
ACT.19.35	a walɛ Efesuya wɛ, dood hi mɛɛ sɛw a Efesuya wɔ waal gbɔɔlya̧ bɔ gii gi bɛt gbɔɔl bɔ Artimɛs lukɔ-ookya, wɛɛ gi bet yɔ kɔm an muutɔrɛsɛ yɔ mɛɛz a bɛtha wɛ gig ɗɔbsig an ookɔya hɛw. 
ACT.19.36	Doo za ɗɛɛ an gi faa hin wɔrɔ lab dɔglya̧ gɛ. Yɔ anbɔ yɛwɛ kɔm sob, bɔwɛ gɔ hinza hi dikto. 
ACT.19.37	Dood wɛrɛ nɛ kamzihi dihɛ hí lōōluur a bɛt wɛ luk bɔ gedu gɛ be, wɛɛ hí bōō ya̧a̧ha̧a̧l a bɛt wɛ nɔɔ bɔ gi zulha gɛ be.
ACT.19.38	Gid Demɛtɛryus hi woosɔya wɔ hi gin kaal a doo za zulha, ɔ̧t yɔ gɔ hi yɛ̧ɛ̧ dɔgl du giro, wɛɛ dood gbɔlɛ dɔglyɛ̧ɛ̧kya hi giro, hi ɗɛɛ an hi kamz dɔglɔ a ɔ̧tɔ ge hi gbɛrsihi. 
ACT.19.39	Yɛrɛ gi ha̧a̧n hinza dɔɔm be, nɛ kam dɔglɔ a mɔksillɛl bɔ dood gbɔlɛ gɔ hi es dɔgl ge hi gbɛrsinɛ. 
ACT.19.40	Hi dɔgl nɛ yɛrɛ nɛɛko, gid wɛ wa̧a̧ zul wɛ gɛ, dood hi ɗɛɛ an hi raa a wɛ bindɔ, anyɔ dɔgl nɛ bɔ yaa yɛ̧ɛ̧s gɛ. An dood hi warɛ nams yɛrɛ dɔglɔ be, wɛɛ yɔ wɛ mɛɛ hinyɔ gɔ wɛ dɔg gɛ.
ACT.19.41	Yɔ doo gbɔɔl hinbi̧i̧kya bɔ dɔg anbɔ wɛɛ hɛks dood hi wɛɛ hi lɛlɛ.
ACT.20.1	Kuudu yɔ hi ɓoltin ya̧a̧ gi da̧a̧ anbɔ Pol wɛɛ el Yeesu fɔkya wɔ mɔksihi ɓaasihi muulɛ, wɛɛ waar ihi ɗuk rek a Makeduniya. 
ACT.20.2	Wɛɛ daa a hɛbt bɔ gedu dɔks dood Yeesu fɔkya wɔ dɔglɔ kittɔnɔ ɓaasihi muulɛ, wɛɛ ɗuk hɔ rek da tuur a Àkaya hɛbto, 
ACT.20.3	waa lɛlɔge sɛɛ taarɛ. Yɔ gɔ gi kar lɛmb du gi rek a Siriya, lag a Yahuduya wɔ hi wɔ ya̧a̧ an hi gbɔŋge, ya̧a̧nɛ gi mɔk wɛɛk kuudu an gi tal a Makeduniya ɓɛ.
ACT.20.4	Dood wɔ hi sɔkig gɛrɛ: Pirus waawal Bereyaya bɔ nuŋgɔ a Sopatɛr hi Aristarkus hi Sukundus wɔ hi fu̧u̧ a Tesaloniki, hi Gayus Dɛrbeya bɔ, hi Timɔte, hi Aaziyaya wɔ Tikikus hi Torofemus. 
ACT.20.5	Hi dor hi oow doosɛ a Torowas. 
ACT.20.6	Yɔ naab-ɔ̧t yɔ kokɔ gɔ taan hɛ̧ɛ̧t gɛ talɔ, winɛ wi kar a lɛmb du a Filipi, wi rek ɔ̧t nɔɔnɛ wi da wi zɛ̧hi gɔ a Torowas, wi waa hɔ yɛms nɔɔn-erɛ.
ACT.20.7	A samɛdi yɔ ɔ̧t legɔ, wi mɔks an wi loo kok gaat bɔ lɛlgbunu. Anyɔ Pol gɔ gi ɗuk yoosugɔ, ɗɔɔt gis Yeesu fɔkya wɔ dɔgl dɔko, dɔg zi̧i̧bikɔ tuur yɛms teesdu keleg. 
ACT.20.8	Hi kpoo nɛ laa hi gi kittɔnɔ a luk buu bɔ wɛɛha wi ɔks nɛ gedu.
ACT.20.9	Yɔ anbɔ walsɛr za giro nuŋgɔ a Ewtikus ɗɔɔt a lɛltuutirya̧, yɔ Pol gi gbork dɔglɔ bɔ dɔko, yo ha̧a̧ltɔnɔ. Yɔ yoom bɔ daarig be yɛɛl madzig a luk buu taasum bɔ wɛɛha ge tuur hɛbtdi. Dood hi sizɔ hi zɛŋge hi pɛɛg wɔrko. 
ACT.20.10	Hɔnɛyɔ Pol sizɔ zaa kus a gi muul kɔtig durk du, wɛɛ raa doodɛ
ACT.20.10	a bɔ kol gi tuunɛ, wɔr gɛ, kolɔ gi kete.
ACT.20.11	Yɔ Pol wɛɛ gi kar a luk buu taasum bɔ da giz nɛ gedu a wɛɛha, loo koko ɓɛɛda le, wɛɛ dɔg hin zi̧i̧tɔnɔ, lɛl gaanige, wɛɛ tuu rekɔ. 
ACT.20.12	Yɔ hi wɛɛ hi kamz wal bɔ za̧a̧til a raa du, dood kpoosya̧ wɛɛ sil gɔ rɔbtɔnɔ ma ɓɔrɔ.
ACT.20.13	Wi dor wi kar lɛmb du wi rek a Asos, a lɛlyɔ gɔ wi rek wi loo nɛ Pol ge anyɔ da raaw nɛ a ha̧a̧b an be fɔ gbɔnɔ a hɛbt di. 
ACT.20.14	Yɔ Pol zɛ̧wi a Asos wi loog lɛmb du wi retin a Mitilɛn.
ACT.20.15	Wi ɗund hɔdi wi gbor rek a mɛm ha wi tuur yoosugɔ a Kiyos muutdu. A ɔ̧tɔ zaa di wi rek wi tuur gɔ a Samɔs. Yoosugɔ ɓɛ wi rek wi tuur gɔ a Miletus, 
ACT.20.16	anyɔ Pol mɔk nɛ a bɔwi er a Efesu an bɔ lɛl gi daaw dihɔ a Aaziya. Ɔnɛ gi dik an Paŋtekosta naab-ɔ̧t gi tuur gi zɛŋg a Urusa-lima an bɛrɔ.
ACT.20.17	Yɔ Pol gi a Miletus te, yaa ya̧a̧ a ɗɛntɛ Bɛtwoos kaŋkigya wɔ a Efesu hi elzihi. 
ACT.20.18	Hi zaa hi tuur a ge 
ACT.20.18	a nɛ mɛɛ waak yɔ be waa hi nɛɛ ɔ̧t nuŋg sɛw gi baar a ɔ̧t doos yɔ be zaa a Aaziya gedu. 
ACT.20.19	Be waas Waar Bɛt woosɔ wook hi zul tiisigi, hi kaalɛ hi hinmɔŋk gooki a Yahuduya wɔ hi gbork nɛ ya̧a̧wɔk an hi gɔsib ha̧a̧lɛ hi naan du. 
ACT.20.20	Nɛ mɛɛ a Bɛt dɔgl yɔ be gisin dɔk gedu be a̧a̧ hinza yɔ gɔ gi ɗaasin gbun gɛ. Be raasin hin sɛw, hoobha̧a̧b hinza gɛ, be wɛɛ be goksin hin a dood muutdu hi a raa nɛ wɔ hi du. 
ACT.20.21	Be boos Yahuduya wɔ hi Yonaniŋkoya wɔ sɛw dɔgl hi tɛŋko, an hi zɛmr kpoosya̧ hi wɛɛ hi ɗɔbs Waar wɛ Yeesu.
ACT.20.22	Yɛrɛyɔ, Bɛt Mɔkilɔ gib fɛ̧ɛ̧k an be rek a Urusalima, be mɛ̄ɛ̄ hinyɔ gɔ gi tursib hɔ gɛ. 
ACT.20.23	Yɛrɛ be mɛɛ hin gbunu: a waal gbɔlɛ du sɔmsɔm Bɛt Mɔkilɔ da gisib raako a luknɔ hi ya̧a̧rhanto hi gib ooko. 
ACT.20.24	Yɛrɛ benɛ bé sēē kol be an hinɗɔbti gɛ. Hinyɔ gɔ gi riisibe, gɛ an be da̧a̧s tɔms be hi woos yɔ Waar Yeesu gaab an be woosige gi tuur a lɛlyɔ gɔ gi lɔɔ ge, an be wɛɛsig segya be dɔg Dɔgl Rɔb yɔ raasɛ Bɛt gɛmsilɔ.
ACT.20.25	Be ɛmb be dɔg Bɛt wáátɔ dɔgl a nɛ teesdu sɛw, yɛrɛ ɓɔryɔ be mɛɛ nɛ taa muut be zaa gbɛnuko. 
ACT.20.26	Hinɔ giya be gisin dɔk nɛɛko, gi doo za gbun a nɛ tees du gi waks zulɔ, dɔgl be taa du! 
ACT.20.27	Nɛ be a̧a̧sin hinza gɛ be, be dɔgsin hinyɔ Bɛt ha̧a̧g an wɛ woo sɛw da̧a̧da̧. 
ACT.20.28	Oon zul nɛ, oon Yeesu fɔkya wɔ Bɛt Mɔkilɔ gbaan ooraaya̧ sɛw, oonɛhi an nɛɛrɛwaat gɔ hi tamya̧ ooko. Kaŋkum Waar Bɛt fɔkɔya wɔ ɔksilya̧ bɔ zeb hi waawal Yeesu ga̧a̧mɔ sɛw.
ACT.20.29	Be mɛɛ a gɔ be rekɔ, lergum ha̧a̧l hi zaa hi tal nɛ tees du, hi wɛɛ hí ɔ̄ɔ̄ tam wɔ gɛ. 
ACT.20.30	Dood zaadɛ hí ɗuk a nɛ teesdu hɛw, hí dɔg hin hi ya̧a̧gɔ̧ɔ̧nɛ an hi wɛɛ hi sɔmb ɗɔbsigya wɔ hi fɔhi. 
ACT.20.31	Oonɛ, nɛ mɛks a wɛl taarɛ, yɛms du hi lurk du sɛw, be ɔsin raak an nɛ oo zul nɛ gbunu gbunu gɛ, be gisin hinɔ gbork raak hi mɛɛk lɔl du. 
ACT.20.32	Yɛrɛ ɓɔryɔ be gin ɔɔk a Bɛt naan du, an Bɛtdɔglɔ gɛmsilya bɔ gi ɗaasinɛ. Bɛt gin tɛŋk an gi tɔɔsinɛ, gi gaan rɔbsɔ an rɔɔs yɔ gbaas dood wɔ hi gi ɔnɛ sɛw.
ACT.20.33	Bé ɗɔ̄kin doo tus gɛ. Bé ɗɔ̄kin doo za hɛɛlmɔtɔ gɛ. Bé ɗɔ̄kin gbandilɔ gɛ hɛw. 
ACT.20.34	Nɛɛ hi zul nɛ nɛ mɛɛ a naan be wɛrɛ hii woosib hinyɔ ha̧a̧be hi hinyɔ ha̧a̧ dood wɔ hi gi hi beya. 
ACT.20.35	Be zunsin a hinyɔ be woo gedu sɛw a gi an hi woo anbɔ ro an hi ɗaas dood hɔntil wɔ, hi wɛɛ hi mɔk dɔgl yɔ Waar Yeesu raa hi zulɔ a hingaakya hatɔ daar zekya daarɔ.
ACT.20.36	Yɔ dɔg anbɔ, zagl zɔ̧ Bɛt hi hii sɛw. 
ACT.20.37	Hi sɛw hi kaa Pol ha̧a̧ltɔnɔ, hi kɔtig durk du, hi zɔm wɛktɔ, hi wɛɛ hi wartinu. 
ACT.20.38	Hinyɔ ha̧a̧hi kaal gi daarlɛlɛ yɔ Pol 
ACT.21.1	Yɔwi kpáár wi ɔɔhi wi wɛɛ wi kar lɛmb du wi rek der wi tuur a Kos. Yoosugɔ wi tal a Roodi. Wi wɛɛ wi ɗund hɔdi wi rek a Patara. 
ACT.21.2	Wi re wi zɛm lɛmb yɔ gɔ gí rek nɛ a Finikiya, wi kar gedu wi rekɔ, 
ACT.21.3	wi tuur a Kiprus dɔŋdi, wi gbɛn Kiprus a naanyɛ̧li. Wi wɛɛ wi daa wi rek a Siriya. Wi er a Tirus an hi sisil wɔdɛ.
ACT.21.4	Wi re wi zɛm Yeesu fɔkya wɔ hɔ wi waa hi hii ɔ̧t nɔɔn-erɛ. Hi raa Pol hi Bɛt Mɔkilɔ tɛŋkɔ a bɔgi dɔɔ a Urusalima. 
ACT.21.5	Hɔnɛyɔ wi waa dimaas gbun gi da̧a̧ wi ɗuk wi wa̧a̧ gbɔnɔ wi rekɔ; yɔ wi ɗuk wi reko, dood wɔ hɔ sɛw hi nɛɛdya̧ hi waatya̧ hi ka̧wi hi tuuniw a waal gbɔɔl bɔ gedu hi yaazuw da hɔ hɛmltɔnɔ a mɛmbal gbɔɔl ya̧. Wi zagl a mɛmbal gbɔɔl ya̧ bɔ ge wi zɔ̧ Bɛto. 
ACT.21.6	Wi wartin wi kar a lɛmb du, hii be hi wɛɛ hi lɛl be.
ACT.21.7	Yɔ wi kar lɛmb du a Tirus, wi rek rɔbs wi, wi da wi tuur a Potolemayis wi zɛm yɛ̧ɛ̧dɛ Yeesu fɔkya wɔ wi boohi, wi naa hi hii ɔ̧t gbunu. 
ACT.21.8	Yoosugɔ ɓɛ wi ɗukɔ wi rek a Kaysariya wi sil a Filib Bɛtdɔgl ɛmbingoya bɔ gi raa du. Gi dood nɔɔn-er wɔ hi sɛ̧ɛ̧hi nɛ a Urusalima zaaya̧ gbunyɔ. 
ACT.21.9	Gin waatsiŋdɛ nasɔ hí lōō wal gɛ, hi gi Bɛtya̧a̧kɛŋkyaadɛ. 
ACT.21.10	Yɔ wi waa gi am hɔdi ɔ̧t kaasi, Bɛtya̧a̧kɛŋkya zaayɔ nuŋgɔ a Agabus fu̧u̧z a Yahuduya, 
ACT.21.11	zaa wiige zɛ̧wi, pid Pol hi̧i̧lɔ see du yɛ̧ɛ̧n dɔɔɔ hi naanɔ, 
ACT.21.11	a hinyɔ Bɛt Mɔkilɔ raa gɛrɛ: a Yahuduya wɔ hi wɔb za̧a̧n hi̧i̧lya yɛrɛ anyɔ lɛ a Urusalima hi wɛɛ hi gaag dood wɔ hi mɛɛ Bɛt gɛ hi naan du.
ACT.21.12	Yɔ wi lag anbɔ wii hi dood wɔ hi gi hɔ sɛw wi zɔ̧b Pol an bɔgi dɔɔ a Urusalima. 
ACT.21.13	Hɔnɛ Pol warihi
ACT.21.13	a nɛ kaak nɔ, ha̧a̧n an nɛ kaar kpoos be ya? Yɛrɛ be gi gɛrɛ. Wɔk dɔglɔ gii kpɔd gɛ, bé ta̧a̧ wɔrk a Urusalima hɛw a Waar Yeesu nuŋg dɔŋgo.
ACT.21.14	Yɔ wi ɗɛɛ an wi ya̧a̧nig gɛ, wi ɔɔg wi raa
ACT.21.14	an Waar Bɛt gi woo hinyɔ ha̧a̧ge.
ACT.21.15	Yɔ wi waa hɔ gi am kaasi wi gɛms wɔd wi, wi dɔɔ gɔ a Urusalima. 
ACT.21.16	Yeesu ɗɔbsigya zaadɛ wɔ hi gi a Kaysariya hi retin hi wiya hi da hi ka̧w a Manasɔn Yeesu ɗɔbsigya amnt yɔ fu̧u̧z a Kiprus, za̧a̧nyɔ dagiw a gi raa du.
ACT.21.17	Yɔ wi tuur a Urusalima, yɛ̧ɛ̧dɛ wɔ hɔ hi dagiw hi hato.
ACT.21.18	Yoosugɔ Pol retin hi wii a Yakuba ge. Ɗɛntɛ Bɛtwoos kaŋkigya wɔ hi zaa hi mɔks lɛlɔge sɛw. 
ACT.21.19	Pol boohi, fɔk hinyɔ Bɛt woo hi gii gbunu gbunu sɛw a dood dɔɔmɛ wɔ hi tees du. 
ACT.21.20	Yɔ dood wɔ hi kɛm hinyɔ Pol fɔk sɛwi hi baan Bɛt gɔ. Hi wɛɛ hi raag
ACT.21.20	a yɛ̧ɛ̧ wi, mɔ gbɛnɔ, a Yahuduya wɔ hi tees du, Yahuduyaadɛ duko duko, kittɔnɔ hi ɗɔbs Waar Yeesu , hi sɛw hi fɔ́k Bɛtmaakdɔgl hi tɛŋko. 
ACT.21.21	Hi lag dɔgl mɔ a mɔ gogsig Yahuduya zaadɛ wɔ hi ɗɔɔt a dood dɔɔmɛ teesdu sɛw a hi bis Muusa maakɔyɔ gogɔ; mɔ wɛɛ mɔ raak be a bɔhi nab waatya̧, wɛɛ bɔhi fɔb Yahuduya maak wɔ hɛw. 
ACT.21.22	Yɛrɛ wɛ́ gɔk ri? Ya̧nɛ hí ɔɔ dɔgl mɔ kɛŋkɔ a mɔ zaaza gɛ. 
ACT.21.23	Yɛrɛya, wi gin walɛ nasɔ hi dɛŋgls Bɛt hinɛ.
ACT.21.24	Loomɔhi nɛ retinu a maak muulgaasig lɛl bɔ ge nɛ gaas muul nɛ. Toom tusyɔ gɔ hi hu̧u̧rin zulya̧. Gid mɔ woo hin anbɔ, dood sɛw hí mɛɛ gɔ a hinyɔ hi lag nɛ mɔ zulha sɛw gi mɛlɛ, hinɔ rɔb gɛ, wɛɛ mɔɔ hi zul mɔ mɔ fɔ́k Muusa maakɔ bɔ bi̧i̧ giya. 
ACT.21.25	Yɛrɛ dood dɔɔmɛ wɔ hi ɗɔbs Waar Yeesu , ya̧nɛ, wi yaasihi ɗɛɛrwol wi dɔksihi hinyɔ wi wɔya̧a̧ hage a bɔhi tɔb nambyɔ hi gbɛrs maakwɔd wɔ hi gɔn maako, bɔhi tɔb namga̧a̧mɛ, bɔhi tɔb nambyɔ hi ɓɔ̧rɔ, wɛɛ bɔhi naa mansi.
ACT.21.26	Yɔ anbɔ Pol retin gɔ hi dood nas wɔ. Yoosugɔ hi rek hi gɔ muulgaasig maak bɔ gɔ. Wɛɛ da gul a Bɛtluk du an gi raas Bɛtmaakwookya wɔ muulgaasig maak bɔ ɔ̧tɔ gɔ gi da̧a̧ du, hi ɔ̧tyɔ gɔ gi tòò dooɗ nas wɔ muul-gaasigya̧ maak bɔ tusɔ du sɛw.
ACT.21.27	Yɔ muulgaasig ɔ̧t nɔɔn-er bɔ sɛ̧ɛ̧b da̧a̧ko, Yahuduya wɔ hi fu̧u̧z a Aaziya hɛbt du hi gbɛn nɛ Pol a Bɛtluk du be, hi rek hi sɔmb dood saal wɔ sɛw hi zaa hi gɔ̧ɔ̧ge hi wa̧a̧ge, 
ACT.21.28	hi ɓoolya̧a̧ hi dɔko
ACT.21.28	a walɛ Israhilaya wɛ, ɗaasinwi! Wal yɛrɛ gii gi goksig dood lɛl sɛw hin an hi ɓaas zulya̧ a dood Israhilaya wɔ hi maak wɛ wɔ, hi Bɛtluk yɛrɛ hi gbaŋgi. Wɛɛ kamz dood dɔ̧ɔ̧t dɔɔmɛ a Bɛtluk bɔ gedu hɛw, ɓi̧i̧l lɛl gaat bɔ da̧a̧da̧!
ACT.21.29	Yɔ hi gbɛn nɛ Efesuya bɔ Torofemus gihi Pol a waal gbɔɔl bɔ gedu gii hi rum a Pol tasigtas a Bɛtluk bɔ gedu. 
ACT.21.30	Yɔ ɗɔglɔ hɛks gi nɔɔ ɗood wɔ a waal bɔ gedu sɛwi, dood hi nɔɔz hi zaa hi wa̧a̧ Pol hi dirig hi tuunig a Bɛtluk lako, hi wɛɛ hi kpɛ̧ɛ̧ gbɔnɔ bɔ ha nɔɔktɔnɔ.
ACT.21.31	Yɔ dood wɔ ha̧a̧hi an hi gbɔŋge, yaala rams tuur gɔ a laya gbɔɔl zulya Romaya bɔ ge hi raasige a dood Urusalimaya wɔ sɛw hi mɛ̄ɛ̄ zulya̧ lɛl gɛ. 
ACT.21.32	Yɔ laaya gbɔɔl bɔ lag anbɔ rek el laaya dɛɛt wɔ hi laaya gbɔlɛ wɔ nɔɔktɔnɔ nɔɔ retin hi hii a dood saal lɛl bɔ ge. Yɔ dood wɔ hi gbɛn laaya gbɔɔl mɔɔt bɔ hi laaya zaadɛ wɔ hi zaa, hi ɔɔ Pol lɛkɔ gɔ.
ACT.21.33	Laaya gbɔɔl bɔ tuur wa̧a̧ Pol , raa hí wɔg hi ba̧a̧ntus eerɛ. Wɛɛ warɔ a yɛrɛ bɔ? Woo nɔ? 
ACT.21.34	Dood zaadɛ a saal bɔ gedu hi ya̧a̧ɓoolik lɛ, zaadɛ be hi ya̧a̧ɓoolik hɔ sɔmsɔm. Laaya gbɔɔl mɔɔt bɔ ɗɛ̄ɛ̄ an gi kɛm dɔgl rɔb gbun gɛ anyɔ ya̧a̧ɓolt giro, raa hi kam Pol a laya wɔ hi woosluk du. 
ACT.21.35	Yɔ Pol sɛ̧ɛ̧b a woosluk bɔ ya̧di dood saal hi gɔk gabs yɛ̧ltɔnɔ, laya wɔ hi pɛɛg wɛɛha. 
ACT.21.36	Dood saal wɔ hi gig fɔk hi ya̧a̧ɓolt be:
ACT.21.36	a gbɔ̧nɛge! Gbɔ̧nɛge!
ACT.21.37	Anyɔ laaya wɔ gɔ hi gus Pol a wooslukya̧ du, Pol war laaya gbɔɔl mɔɔt bɔ:
ACT.21.37	a gbɔnɔ gi an be dɔgsum hinza ya?
ACT.21.37	Laaya gbɔɔl bɔ warige:
ACT.21.37	a kɔmri, mɔɔ mɔ mɛɛ Yona-niŋkoya ya̧a̧boon ya? 
ACT.21.38	Mɔɔ taa Misraya bɔ ɗuks gabs gi ām gɛ gi wɛɛ gi kam zulgbɔŋkyaadɛ duk nas wɔ a hɛt dɔŋg du gɛ ya?
ACT.21.39	Pol goo:
ACT.21.39	a ewwee, bee be gi Yahudu-yayɔ, hi mɔɔb a Tarse a Silikiya hɛbt du. Be gi waal gbɔɔlya waayɔ. Be zɔ̧mɔ, gaabe gbɔnɔ an be dɔks dood saal hinɛ.
ACT.21.40	Yɔ laaya gbɔɔl bɔ gaa Pol gbɔnɔ, Pol er a kɔntil lɛl bɔ gɔ hi kar geha hi tal luk ɗu, gbaas dood naanɛ, hi kɔm tɛrɛrɛ. Dɔg gɔ hi Ibraniŋko ya̧a̧boonɛ:
ACT.22.1	a baa be wɛ hi nabeza wɛ, laginɛ, hinyɔ be dɔk yɔ be taan a̧a̧bi!
ACT.22.2	Yɔ dood hi lagig gi book hi Ibraniŋko ya̧a̧boonɛ, hi wɛɛ hi see bɛttɔnɔ, an hi kɛmɔ.
ACT.22.3	A bee be Yahuduyayɔ, hi mɔɔb a Tarse a Silikiya hɛbtdu. Hi kaŋkib a Urusalima dihɛ. Gamaliyɛl gii goksib hin be mɛɛ baa wɛ maakdɔgl bɔ rɔbtɔnɔ. Be fɔk nɛ Bɛt hi tɛŋko anyɔ nɛɛ nɛ gig fɔk nɛɛk be.
ACT.22.4	Be ha̧a̧n nɛ dood wɔ hi fɔk Yeesu Gbɔnɔ yɛrɛ ya̧a̧rɛ be gbɔ̧hi. Be wa̧a̧l walɛ hi nɛɛd sɛw be wɔhi be yaahi luknɔ du. 
ACT.22.5	Bɛtmaak-wookya gbɔɔl mɔɔt bɔ hi ɗɛntɛ Yahuduya dɔglyɛ̧ɛ̧kya wɔ sɛw hi ɗɛɛ an hi ta̧a̧ a hɔɔ! be dɔk rɔbo. Hi gaab ɗɛɛrwol yɔ hi bi̧i̧s nawɛza Yahuduya wɔ a Dimaska an be kamsihi hi gaab gbɔnɔ be wa̧a̧l Yeesu fɔkya wɔ hi gi a hɔ hɛw, be wɔblihi be kamzihi a Urusalima an hi ha̧a̧nihi ya̧a̧rɛ. 
ACT.22.6	Anyɔ be rek a gbɔnɔ du be sɛ̧ɛ̧bik Dimaska dɔŋdi a lurk tees du, yaala lɛlgaal za fu̧u̧z a bɛtha kpay gaa yɔ̧ɔ̧s dɔŋg be.
ACT.22.7	Be mat hɛbtdi be wɛɛ be lag ya̧a̧ za gib elzugo: a Sawulu! Sawulu! Mɔ gib ya̧a̧ kɛtingo nɔ? 
ACT.22.8	Be warige: a mɔɔ bɔ, Waar i? Za̧a̧nɔ wɛɛ goo: a bee Yeesu Nazarɛdya bɔ mɔ gig ya̧a̧ kɛtingo! 
ACT.22.9	Dood wɔ hi gi nɛ hi bee hi gbɛn lɛlgaal bɔ bɛttɔnɔ, ɔnɛ hí lāg za̧a̧n bɔ gib boozig ya̧a̧boonɔ gɛ. Hɔnɛ be wɛɛ be warige a nɛ be woo nɔ, Waar i?
ACT.22.10	Wɛɛ Waar Yeesu raabe a ɗukum ha mɔ rek mɔ gul a Dimaska, a hɔ, hí raasum hinyɔ gi an mɔ woo sɛw. 
ACT.22.11	Anyɔ lɛlgaal bɔ yɔ̧ɔ̧s lɔl be be gbɛnlɔl gɛ, dood wɔ hi gi hi bee hi wa̧a̧be naan muul hi tɛlib be tuur gɔ a Dimaska. 
ACT.22.12	Hɔnɛ wal za gi hɔ nuŋgɔ a Ananiyas, gi Bɛtmaakdɔgl fɔk hi gbɔnɔ. Yahuduya wɔ hi ɗɔɔtig a Dimaska sɛw hi ta̧a̧g an doo rɔbo. 
ACT.22.13	Gii zaa gi er be dɔŋdi gi raabe: a yɛ̧ɛ̧ be Sawulu, gaasum lɔl mɔ, ɓɔrbɔ lɔl be gaa be wɛɛ be gbɛnig-gbɛnɔ.
ACT.22.14	Wɛɛ raa a baa wɛ Bɛtya̧ bɔ gii herumɔ an mɔ mɛɛ hinyɔ ha̧a̧ge, an mɔ gbɛn Doo Riit bɔ, an mɔ lag dɔgl yɔ gi a gi ya̧a̧ du. 
ACT.22.15	Gbaam an segya ɔ̧ɔ̧ an mɔ dɔks dood sɛw hinyɔ mɔ gbɛnɔ hi hinyɔ mɔ lagɔ. 
ACT.22.16	Yɛrɛ mɔ ook nɔ? Ɗundum mɔ loo Bɛtmɛm a Waar Yeesu nuŋg du, mɔ el a Waar Yeesu za̧a̧sibe an Bɛt gi doktsum hinha̧a̧l mɔ.
ACT.22.17	Yɔ be wɛɛ a Urusalima be gul a Bɛtluk du an be zɔ̧ Bɛto, Bɛt Mɔkilɔ zunsib hinza gɛrs du. 
ACT.22.18	Be gbɛn Waar Yeesu gib raako: a sam du, tuum a Urusalima hɛbt du nɔɔko, dood wɛrɛ hi tā̧ā̧ hinyɔ gɔ mɔ dɔgsihi be zulha gɛ. 
ACT.22.19	Be wɛɛ be ta̧a̧ a Waar i, hi mɛɛ bɛttɔnɔ hi zulya̧ a gɔ be rek nɛ a mɔksilluk wɔ du sɛw, be wa̧a̧lik dood wɔ hi gim ɗɔbsugo be gihi yaak a luknɔ du, be gihi lɛko.
ACT.22.20	Yɔ hi wa̧a̧ Estafanus, za̧a̧nyɔ dɔks dood dɔgl mɔ hi gig gbɔŋko, be gidi hɛw be ta̧a̧ an hi gbɔŋge, be oo gbɔŋkɔya wɔ gbandilya̧ wɔ hi mɔks be dɔŋdi. 
ACT.22.21	Hɔnɛ wɛɛ Waar Yeesu raabe a ɗukumɔ, bé yaam a dɔ̧ɔ̧t dɔɔmɛ wɔ hi mɛ̄ɛ̄ Bɛt gɛ hi teesdu a hɛbt zaadɛ hɛml wɔ hi an mɔ ɛmbin dɔgl be.
ACT.22.22	Dood saal wɔ hi mɔm Pol hi kɛmsig tuur a dɔgl yɛrɛ raa gedu, wɛɛ hi ɓooya̧a̧
ACT.22.22	a wa̧a̧n wal yɛrɛ nɛ gbɔŋg nɛ zaŋ, rı̄ı̄ an hi ɔɔg za̧a̧til gɛ!
ACT.22.23	Hi wɛɛ hi ɓoolya̧a̧ hi hodil gbandilya̧ hi namsɔ, hi yaa luus a bɛtha. 
ACT.22.24	Yɔ laaya gbɔɔl mɔɔt bɔ gbɛn anbɔ raa doodɔ hi loo Pol hi gunig a lukya̧ du hi lɛge an gi dɔg hinyɔ Yahuduya wɔ hi gig ya̧a̧ wɔ̧ɔ̧nuko gi mɛɛ. 
ACT.22.25	Yɔ hi wɔg an hi lɛge, Pol ɛr laaya gbɔɔl bɔ gi dɔŋgdi:
ACT.22.25	a nɛ gin gbɔnɔ an nɛ ɓaa doo Romaya yɔ dɔgl matig ket gɛ ya?
ACT.22.26	Yɔ laaya gbɔɔl bɔ lag dɔgl bɔrɔ, rek a laaya gbɔɔl mɔɔt bɔ ge warige
ACT.22.26	a mɔ gɔk nɔ? Wal bɔrɔ gi Romayayɔ!
ACT.22.27	Yɔ laaya gbɔɔl mɔɔt bɔ lag anbɔ zaa war Pol
ACT.22.27	a raasibe, mɔ gi Romaya ya?
ACT.22.27	Gii ta̧a̧
ACT.22.27	a hɔɔ, be gi Romayayɔ.
ACT.22.28	Laaya gbɔɔl mɔɔt bɔ raa
ACT.22.28	a bee be too tus gbɔɔltɔnɔ an be wɛɛ Romaya hɛw.
ACT.22.28	Pol wɛɛ raa:
ACT.22.28	a benɛ be rɛm be zɛm be gi Romaya waayɔ.
ACT.22.29	Yɔ laaya wɔ hi sɔɔ nɛ gi dɔŋdi an hi lɛg gi dɔg hinɛ hi kɛm anbɔ, hi sɔɔ tɔlɛ. Yɔ laaya gbɔɔl mɔɔt bɔ see Pol an gi Romaya waayɔ, hoob wɛɛ ha̧a̧gha̧ yɔ wɔge.
ACT.22.30	Hɔnɛ yoosugɔ yɔ laaya gbɔɔl mɔɔt bɔ ha̧a̧g an gi mɛɛ Pol dɔglɔ hi rɔb a hinyɔ Yahuduya wɔ hi gɛ̧ɛ̧nig dɔŋgɔ ge, pidige, wɛɛ raa Bɛtmaakwookya gbɔlɛ wɔ hi dɔglyɛ̧ɛ̧kya wɔ sɛw hi mɔks lɛlɔdi, wɛɛ kamz Pol esig hi muutdu.
ACT.23.1	Pol see dɔglyɛ̧ɛ̧kya wɔ lɔl du gbig, 
ACT.23.1	a Bɛt muutdu, yɛɛl amntɔnɔ tuur nɛɛko, be wāā hi kpoos-zɛksig gɛ.
ACT.23.2	Bɛtmaakwookya gbɔɔl mɔɔt bɔ raa dood wɔ hi erik Pol dɔŋdi a hi dɛm Pol ya̧a̧gbarɔ. 
ACT.23.3	Pol yɔ lag anbɔ wɛɛ niige
ACT.23.3	a wɔmnt buu an Bɛt gi dɛm mɔɔ be! Mɔ ɗɔɔt hɔ an mɔ gbaasib dɔgl anyɔ maakdɔgl gi dɔko. Yɛrɛ yɔ mɔ raa a hi dɛ̧be, nɛ mɔ hatirgo maakdɔgl ma mi!
ACT.23.4	Wɔ hi er gi dɔŋdi hi 
ACT.23.4	a e-e! Mɔ niik Bɛtmaakwookya gbɔɔl mɔɔt bɔ Bɛt esig giya?
ACT.23.5	Pol wɛɛ goo
ACT.23.5	a hinda be wɛ, be mɛɛ a gi Bɛtmaakwookya gbɔɔl mɔɔti gɛ. Bɛt ɗɛɛrwol raa nɛ bē a bɔmɔ boo ya̧a̧ha̧a̧l a dood mɔ waar ya̧ zulha.
ACT.23.6	Hɔnɛyɔ Pol gbɛn dɔglyɛ̧ɛ̧kya wɔ zaadɛya̧ hi gi Saduki-yaadɛ be, zaadɛ be hi gi Farisayaadɛ be, ɓooya̧a̧ raa
ACT.23.6	a hinda be wɛ, bee be Farisayayɔ, bee be Farisaya waayɔ; be gbaak mɔkil be a Bɛt gi rɛms wɔrkɛ wɔ hi kol ro, ya̧a̧nɛ hi gisib dɔgl-gbaako.
ACT.23.7+ACT.23.8	Yɔ dɔg anbɔ, hinfaltingo ɗuk a Farisaya wɔ hi Sadukiya wɔ hi tees du.
ACT.23.7+ACT.23.8	Sadukiya wɔ gɔ hi raak be a wɔrkɛ rɛmtig taaro, Bɛtwalsɛr taaro, loorɛ taaro. Wɛɛ Farisaya wɔ gɔ hi raak a hin wɔrɔ sɛw giiro. Saal wɔ hi gɛ̧ɛ̧y gɔ du eerɛ. 
ACT.23.9	Dood hi yɛɛl ya̧a̧ɓoolik gɔ sɔmsɔm. Bɛtmaak­dɔkya zaadɛ a Farisaya wɔ hi gbaŋgi hi ɗuk hi gab hi 
ACT.23.9	a wi zɛ̄m hin-a̧a̧b a wal yɛrɛ ge nɛ gɛ zaŋ! Kinsa Bɛtwalsɛr boozigya̧a̧, zaabe mɔkili boozigya̧a̧ be?
ACT.23.10	Hinfaltingo wɛɛ ɗuk gɔ ha̧a̧ltɔnɔ hi tɛŋko, yɔ anbɔ laya gbɔɔl mɔɔt bɔ kol tuugtu an bɔhi hɛbl Pol gi wɔrɔ. Wɛɛ raa laaya dɛɛt wɔ hi rek hi ha̧dz Pol a saal tees bɔ gedu hi tɛŋko hi dɔɔnig a hi woosluk du. 
ACT.23.11	A yɛmsɔ gedu Waar Yeesu mits Pol 
ACT.23.11	a ɓaasum kpoos mɔ, bɔ hoob gi ha̧a̧mɔ. Ya̧a̧nɛ, anyɔ mɔ boos dood dɔgl be a Urusalima, gi an mɔ rek a Roma mɔ boo dɔgl be be.
ACT.23.12	Yoosugɔ yɔ lɛl gaa, Yahuduya wɔ hi mɔksɔ hi wɔ ya̧a̧ gbunu, hi dɛŋgl hinɛ a hi taa hin leko, hi taa yɔ̧ko, hi gbɔm Pol ketgba̧. 
ACT.23.13	Dood wɔ hi mɔ́ks hi wɔ ya̧a̧ anbɔ hi daar dumbili nas hɛw. 
ACT.23.14	Hi rek a Bɛtmaakwookya gbɔlɛ wɔ hii hi Yahuduya ɗɛntɛ wɔ hi fɔkɔ a wi dɛŋgl hin ha̧a̧ltɔnɔ wi raa
ACT.23.14	a wi taa hinza leko, wi gbɔm Pol ketgba̧. 
ACT.23.15	Yɛrɛ nɛya hi dɔglyɛ̧ɛ̧kya wɔ sɛw nɛ yaa doo a laaya gbɔɔl mɔɔt Romaya bɔ ge gi kamz Pol a nɛɛge an ha̧a̧ nɛɛ dɔglɔ gaasig rɔbtɔnɔ, wii be gɔ gi anbɔ wi sɛ̧bz di bed an wi wa̧a̧ wi gbɔŋge.
ACT.23.16	Hɔnɛyɔ Pol fabtɔ lag hi wɔ ya̧a̧ anbɔ a luurlɛl an hi gbɔŋge, wa̧a̧ gbɔnɔ rek a laaya wooslukya̧ da gul a Pol ge dɔgsige. 
ACT.23.17	Pol wɛɛ elz laaya za gbɔɔl 
ACT.23.17	a kam wala yɛrɛ a gbɔɔl nɛ mɔɔt bɔ ge, gin dɔgl za an gi fɔksige.
ACT.23.18	Laaya gbɔɔl bɔ loo wala bɔ kaŋg a gbɔɔlya̧ mɔɔt bɔ ge 
ACT.23.18	a Pol luknɔya bɔ gii elibe gi zɔ̧be a be kamsum wala yɛrɛ gin hinza an gi dɔgsumɔ.
ACT.23.19	Laaya gbɔɔl mɔɔt bɔ loo wala bɔ naanmuulɛ hi sɔɔ aakil du. Yɔ hi gi ɔ̧ɔ̧kya̧ warige
ACT.23.19	a ha̧a̧m an mɔ raasib nɔ?
ACT.23.20	A be zaasum raak
ACT.23.20	a Yahuduya wɔ hi wɔ ya̧a̧ an hi raam mɔ kamz Pol a dɔglyɛ̧ɛ̧kya wɔ hi yoosugo, an ha̧a̧hi dɔgl ɔ̧ɔ̧n gaasig rɔbtɔnɔ ɓɛ. 
ACT.23.21	Bɔmɔ kɛmsihi. Dood wɔrɔ zaadɛya̧ hi gig kɛtig an hi gbɔŋge hi daar dumbili nas hɛw. Hi dɛŋgl hinɛ a hi taa leko hi taa yɔ̧ko, hi gbɔm Pol ketgba̧. Hi gɛbs hin sɛw da̧a̧da̧, yɛrɛ hi ook hinyɔ gɔ mɔ ta̧a̧hi gii ma.
ACT.23.22	Laaya gbɔɔl mɔɔt bɔ raa wala bɔ:
ACT.23.22	a bɔmɔ rek mɔ dɔks doo za a mɔ walksib hin anbɔ. Yaage rekɔ.
ACT.23.23	Kuudu wɛɛ el laaya za gbɔlɛ eerɛ 
ACT.23.23	a yɛms gɔ gi bulɔ, lɛl a bisza̧k du gɔ gi talɔ, loon layaadɛ tɛmɛrɛ eerɛ hi dɔyyaadɛ dumbili nɔɔn-erɛ, hi gooyaadɛ tɛmɛrɛ eer be, nɛ rek nɛ tuur a Kaysariya. 
ACT.23.24	Nɛ tɛbs Pol dɔy ɔnɛ an gi kar ha nɛ kaŋg rɔbtɔnɔ a za̧a̧n hɛbtzulya bɔ Felikus ge.
ACT.23.25	Wɛɛ bi̧i̧ ɗɛɛrwol anyɔ lɛ:
ACT.23.26	a bee Kalawdiya Liiziyas, be boo mɔɔ Za̧a̧n Gbɔɔl Hɛbtzulya bɔ Felikus. 
ACT.23.27	Baa, wal yɛrɛ be yaazige, Yahuduya wɔ hii wa̧a̧ge ha̧a̧hi nɛ an hi gbɔŋg-gbɔmɔ. Anyɔ gɔ hi gbɔŋge, yɔ be lag a gi Romaya be, be rek hi layaadɛ, be zeezige, be loozig gɔ. 
ACT.23.28	Yɔ ha̧a̧b an be mɛɛ hinyɔ Yahuduya wɔ hi gig gɛ̧ɛ̧nuko, be kamzig a dɔglyɛ̧ɛ̧kyaya̧ wɔ hi.
ACT.23.29	Be zɛm hi gig gɛ̧ɛ̧nik hinza yɔ see maakya̧ dɔgl giya. Wal yɛrɛ wōō hinza ha̧a̧l gbunu an gi rii gbɔŋki, zaabe an hi yaag luknɔ du dɔŋgɔ gɛ. 
ACT.23.30	Yɔ hi bɛɛsib raak a Yahuduya wɔ hi wɔb ya̧a̧ an hi gbɔŋgbɔm kpɔdi, be loog be yaazig gɛrɛ a mɔɔge. Be raa dɔglɔgɛ̧ɛ̧nikya wɔ a hi kam dɔglɔ a mɔɔge. Anbɔ.
ACT.23.31	Hɔnɛyɔ laaya wɔ hi loo Pol anyɔ gbɔɔlya̧ mɔɔt bɔ 
ACT.23.32	Yoosugɔ laaya wɔ hi ren nɛ dɔɔ hi wɛɛz gɔ a birgal be. Wɔ hi ren nɛ dɔy hi kam Pol be. 
ACT.23.33	Yɔ hi tuuringe a waal gbɔɔl bɔ nuŋgɔ a Kaysariya, hi gaa hɛbtzulya bɔ ɗɛɛrwol bɔ hi bi̧i̧, hi wɛɛ hi kam Pol hi esig gi muutdu. 
ACT.23.34	Hɛbtzulya bɔ zaŋga ɗɛɛrwol bɔ. Wɛɛ war Pol
ACT.23.34	a mɔ fu̧u̧ a hɛbtɔ ay?
ACT.23.34	Yɔ hi raasig
ACT.23.34	a gi Silikiyayɔ,
ACT.23.35	wɛɛ 
ACT.23.35	a bé oo dɔglɔgɛ̧ɛ̧nikya wɔ gɔ hi zaa ro be ɔɔ dɔgl mɔ lako.
ACT.23.35	Wɛɛ raa laaya wɔ hi kam Pol a waar raa yɔ Hirudus wɔm nɛ gedu hi ooge.
ACT.24.1	Yɔ ɔ̧t tal nɔɔn-gbunu Bɛtmaakwookya gbɔɔl mɔɔt bɔ Ananiyas tuur gɔ a Kaysariya. Zaatin hi Yahuduya ɗɛntɛ zaadɛ hi Tɛrtulus doo ya̧a̧mɛɛkya bɔ. Yɔ hi tuur a hɛbtzulya bɔ Felikus ge hi dɔg hinyɔ hi gɛ̧ɛ̧n nɛ Pol gɔ. 
ACT.24.2	Yɔ hi el Pol i, Tɛrtulus yɛɛl hinɔ gɔ gi gɛ̧ɛ̧nig gɔ anyɔ lɛ:
ACT.24.2	a Baa Felikus Doo gbɔɔlɛ, wi ɗɔɔtig rɔbtɔnɔ a mɔ gbɔlums dɔŋgo. Hinyɔ rēk a hɛbtyɔ gedu gɛ, hi gɛbsig a mɔ dɔŋgo. 
ACT.24.3	Hin wɔrɔ lab sɛw wi dak a mɔɔge a lɛl sɛw, wi wɛɛ wi gim baanik gbɔɔltɔnɔ. 
ACT.24.4	Taa an be mɔɔsum hi dɔgl kito, yɛrɛ baa, be zɔ̧mɔ, anyɔ mɔ gisiw ya̧a̧rmɛɛko, laksiwi dɔgl yɛrɛ kaasi.
ACT.24.5	Wi zɛm wal yɛrɛ gi doo bɔbtin lɛlha̧tirgoyayɔ, gi sɔmbik Yahuduya wɔ waal du sɛw. Gii gi dood Nazarɛdya wɔ hi gɛ̧ksig gbɔnɔ zulya̧. 
ACT.24.6	Tɛb nɛ an gi ɓi̧i̧l Bɛtluk bɔ, wi wa̧a̧ge. [Ha̧a̧w nɛ an wi gbaasig dɔgl anyɔ maakdɔgl wi gi raako, 
ACT.24.7	wɛɛ laaya gbɔɔl mɔɔt bɔ Liiziyas zaa loog wi naan du hi tɛŋko, 
ACT.24.8	raa dɔglɔgɛ̧ɛ̧nikya wɔ hi zaa a mɔɔge. ] Gɔ mɔ watig hin hi zul mɔ, mɔ ɗɛɛ an mɔ mɛɛ dɔgl yɔ wi gig gɛ̧ɛ̧nik sɛw rɔbɔ lɛl a hinyɔ gɔ gi dɔgsum gedu.
ACT.24.9	Yahuduya wɔ hi ɔks ya̧a̧ya̧ hi Tɛrtulus hɛw, hi raa a hɔɔ, hinyɔ dɔg sɛw gi rɔbo. 
ACT.24.10	Hɛbtzulya bɔ Felikus yaas Pol naanɛ a gi booya̧a̧. Pol 
ACT.24.10	a be mɛɛ a wɛl kittɔnɔ mɔ gi ɗɔɔtig dɔglyɛ̧ɛ̧kya a hɛbt yɛrɛ gedu. Yɛrɛ be dag hato an be dɔks zul be hin hi kpoos esigi a mɔ muutdu. 
ACT.24.11	Yɔ be dɔɔ a Urusalima an be ɗɔbs Bɛto, dāār yɛms koobl daa eer gɛ. An mɔ tɛb dɔglɔ rɔbtɔnɔ mɔ zɛŋk anbɔ. 
ACT.24.12	Hí zɛ̧be a Bɛtluk du, zaabe a mɔksilluk du, zaa a waal gbɔɔl du, be ya̧a̧ gɔtingo hi doo za gɛ, zaabe a be sɔmbik dood saal gɛ. 
ACT.24.13	Wɛɛ hi ɗɛ̄ɛ̄ an hi zuun hinyɔ hi gib gɛ̧ɛ̧nik hi rɔb ɓɔri gɛ.
ACT.24.14	Yɛrɛ hinyɔ gɔ be zunsum gɛrɛ: be gi woosig baa wi Bɛtya̧ hin hi gbɔnɔ za segyɔ hii gɔ hi el a gbɔnɔ gɛ̧ksilyɔ. Be ɗɔbsig maakdɔglyɔ Muusa bi̧i̧ a ɗɛɛrwol du hi Bɛtya̧a̧kɛŋkya wɔ ya̧nɛ wɔ hi bi̧i̧ sɛw be. 
ACT.24.15	Mɔkil benɛ a Bɛt ge riitin hi mɔkil ya̧nɛ yɔ hi ta̧a̧ her. Bɛt gí rɛms dood rɔ́bɛ hi dood ha̧a̧lɛ wɔ gi wɛɛ gi ɗunsihi a wɔrk du. 
ACT.24.16	Yɔ anbɔ be kɛɛko an kpoos be gi er a Bɛt muut du, hi a dood muutdu sɛw.
ACT.24.17	Yɔ be tuu be ɔɔ Urusalima hɛbtɔ wɛl kittɔnɔ, be wɛɛ be rek hɔ ma an be kams dood be hii tusɛ, be gaa gaasɛ be wɛɛ be woos Bɛt maako. 
ACT.24.18	Yɔ be wook maak bɔ a Bɛtluk du anbɔ hi gul hi zɛ̧be, yɔ be da̧a̧s muul be gaasugɔ. Bé ɔ́ks nɛ hi dood saal gɛ, be taa nɛ nams gɔk gɛ. 
ACT.24.19	Yahuduya zaadɛ wɔ hi fu̧u̧ a Àaziya hi gidi be. Gi nɛ an hii hi zaa nɛ hi gɛ̧ɛ̧nib hin a mɔ muutdu gid hi gin hinza an hi dɔg be zulha.
ACT.24.20	Zaabe, an dood wɔ hi gi dihɛ hi dɔgsum hin-a̧a̧b yɔ hi zɛm a be woo a ɔ̧tyɔ be erk nɛ a dɔglyɛ̧ɛ̧kyaya̧ wɔ hi muutdu gedu. 
ACT.24.21	Hi zɛm hin gbun yɛrɛ gii kpɔd: yɔ be erk hi muutdu be ɓooya̧a̧ be raa a yɔ be ɗɔbsig a Bɛt gi ɗuns wɔrkɛ gii ro, nɛ gisib dɔgl gbaak nɛɛko! Anbɔ.
ACT.24.22	Hɔnɛyɔ Felikus mɛɛ Yeesu gbɔnɔ dɔgl rɔbtɔnɔ, raa
ACT.24.22	a laya wɔ gbɔɔlya̧ mɔɔt bɔ Liiziyas gɔ gi zaa ro, be ɔɔ dɔgl mɔ gbɛɛruko. Wɛɛ hɛks dood sɛw.
ACT.24.23	Wɛɛ raa laaya gbɔɔl bɔ a gi ooge, gi ɔsig lɛlfɛɛtil kaasi, bɔgi ans naaza wɔ ha̧a̧hi zaak a ge gbɔnɔ an hi ɗansig hinyɔ ha̧a̧ge.
ACT.24.24	Kuudu yɔ ɔ̧t kaasi talɔ, Felikus zaatin hi nistɔ Yahu-duya bɔ Durusila. Wɛɛ yaa doo elz Pol zaa. Wɛɛ lagsig ɗɔbsig dɔgl yɔ dɔg a Yeesu Kristu zulha. 
ACT.24.25	Hɔnɛyɔ Pol gi book hinwook riit dɔglɛ hi zul-ook dɔglɛ, hi dɔglyɛ̧ɛ̧k yɔ gɔ gi zaa kuudu dɔglɔ, Felikus bɛɛ lak anbɔ kolɔ tuugtu, wɛɛ raa Pol
ACT.24.25	a rekum kete, lɛl gɔ gi fɛɛb be elzum mɔ zaa ɓɛ.
ACT.24.26	Hɔnɛyɔ Felikus gi gɔk anbɔ be, rum a Pol gi gaag tus an gi bisige, wɛɛ Pol be gaag gɛ be. Hinɔ gii gɔ gi gig waak elzig an hi bootinya̧a̧. 
ACT.24.27	Yɔ wɛl eer talɔ, Pɔrkiyus Fɛstus yɛr hɛbtzulya bɔ Felikus ɗɔɔtillɛlɔ an hɛbtzulya be. Yɔ Felikus ha̧a̧g an gi gɔ Yahuduya wɔ kpoosya̧ gi harihi, wɛɛ ɔɔ Pol a luknɔ du.
ACT.25.1	Yɔ Waar seg bɔ Fɛstus tuur a hɛbt bɔ gedu, kuudu ɔ̧t taarɛ wɛɛ ɗuk a Kaysariya rek a Urusalima. 
ACT.25.2	Yɔ gi hɔ Bɛtmaakwookya gbɔlɛ wɔ hi Yahuduya ɗɛntɛ gbɔlɛ wɔ hi gɛ̧ɛ̧n Pol hinɛ. 
ACT.25.3	Hi zɔ̧b Fɛstus an gi gɔ an kpoosya̧ gi harihi gi raa doodɔ hi kam Pol a Urusalima, hii be, hi rek hi kɛtig gbɔnɔ di hi gbɔŋge. 
ACT.25.4	Fɛstus goo:
ACT.25.4	a laaya hi ook Pol a Kaysariya, gɔ gi kaasi bee be wɛɛk hɔ hɛw. 
ACT.25.5	An dood nɛ gbɔlɛ wɔ hi retin hi bee a hɔ, gid wal bɔ gɔ hinza a̧a̧bi hi re hi gɛ̧ɛ̧nig hinɔ hɔ ma.
ACT.25.6	Fɛstus ɗɔɔt am hɔ an ɔ̧t gɛ̧ɛ̧sɛ zaabe kooblɛ wɛɛ wɛɛ gɔ a Kaysariya. Yoosugɔ re gul ɗɔɔt a dɔglyɛ̧ɛ̧k luk du raa hí looz Pol hi kamzige. 
ACT.25.7	Yɔ hi kamzige, Yahuduya wɔ hi tiiz a Urusalima hi rɔge, hi gɛ̧ɛ̧nig hin-a̧a̧bɛ gbɔlɛ kittɔnɔ, wɛɛ hi ɗɛ̄ɛ̄ an hi zuun hinyɔ hi gig gɛ̧ɛ̧nik hi rɔb gɛ. 
ACT.25.8	Pol wɛɛ dɔks zulɔ hinɛ raa
ACT.25.8	a bé gɔ hinza a̧a̧bi a Yahuduya maak ha gɛ, zaabe a Bɛtluk muul gɛ, zaabe a Waar gbɔɔl Romaya bɔ Kaysara gi zulha gɛ.
ACT.25.9	Yɔ Waar Fɛstus ha̧a̧g an gi gɔ Yahuduya wɔ kpoosya̧ gi harihi be, war Pol
ACT.25.9	a ha̧a̧m an mɔ dɔɔ a Urusalima be da be gbɛrsum dɔgl mɔ hɔ a hinyɔ hi gɛ̧ɛ̧num geha ya?
ACT.25.10	Pol goo
ACT.25.10	a yɛrɛ be erk a Waar gbɔɔl Romaya bɔ Kaysara dɔglyɛ̧ɛ̧k luk du, rii an nɛ gbɛrsib dɔgl be bɛttɔnɔ. Bé wōō hin-a̧a̧bi a Yahuduya wɔ hi zulha gɛ. Mɔɔ hi zul mɔ mɔ mɛɛ hinɔ bɛttɔnɔ hɛw. 
ACT.25.11	An be ɗa̧a̧ maakdɔglɛ, zaabe be gɔ hin-a̧a̧b yɔ rı̄ı̄ wɔrko, bé ı̄n wɔrk gɛ. Yɛrɛ hinyɔ hi gɛ̧ɛ̧nib gi taa rɔb gɛ, doo za ɗɛɛ an gi gaabe hi naan du gɛ. Yɛrɛ be ɛrk an Waar gbɔɔl bɔ Kaysara a Roma gi gbɛɛr dɔgl be.
ACT.25.12	Waar Fɛstus be watin hi dɔglyɛ̧ɛ̧kya wɔ, wɛɛ raa
ACT.25.12	a nɛ yɔ mɔ war an Kaysara gi gbɛrsum dɔgl mɔ, mɔ rek ma hɔ ro an gi gbɛrsumɔ.
ACT.25.13	Kuudu yɔ ɔ̧t zaadɛ hi talɔ, waar Agaripa hi nistɔ Bɛrnike hi zaa a Kaysariya an hi boo Fɛstus. 
ACT.25.14	Yɔ hi ɗɔɔt hɔ ɔ̧t kaasi, Fɛstus fɔks waar bɔ Agaripa Pol dɔglɔ raa
ACT.25.14	a Felikus ɔɔ doo za a luknɔ du dihɛ. 
ACT.25.15	Yɔ be rek a Urusalima Bɛtmaakwookya gbɔlɛ wɔ hi Yahuduya wɔ ɗɛntɛya̧ wɔ hi zaa hi gɛ̧ɛ̧nig dɔglɔ a beege hi zɔ̧be an be matinge dɔglɛ. 
ACT.25.16	Bee be goo be raa a a Romayaadɛ dɔgl-gbaak du ɔ̧nɛ hi rɔ̧ɔ̧s anbɔ gɛ, za̧a̧nyɔ hi gɛ̧ɛ̧nig dɔgl gi bootin dɔgl hi gɛ̧ɛ̧nikɔya wɔ an gi ta̧a̧s zulɔ hin a hinyɔ hi gɛ̧ɛ̧nig geha. Gi taa anbɔ gɛ, hi gāā za̧a̧nyɔ hi gɛ̧ɛ̧nig hin a gɛ̧ɛ̧nikɔya wɔ hi naan du gɛ. 
ACT.25.17	Yɔ wɔrɔ hi zaatin dihɛ ma hi bee sɛwi, be ɔɔ lɛl daa gɛ be, yoosugɔ be re be gul be ɗɔɔt gɔ a dɔglyɛ̧ɛ̧k luk bɔ gedu be raa a hi kamz za̧a̧nɔ ma.
ACT.25.18	Dood wɔ hi gɛ̧ɛ̧nig hinɛ hi zaa hi er hi dɔg hinɔ gɔ, hɔnɛ hi kāmz dɔgl ha̧a̧l anyɔ be mɔkig nɛ gɛ be. 
ACT.25.19	Hi faltin dɔgl zaadɛ a maakya̧ bɔ gi dɔŋgo, hi wɔrk za bɔ nuŋgɔ a Yeesu yɔ Pol gi raak a gi za̧a̧tilyɔ. Hinɔ gii ma bɔ kpɔd.
ACT.25.20	Be mɛ̄ɛ̄ dɔgl bɔrɔ gaasugɔ rɔbtɔnɔ gɛ, hinɔ gii be ɛr Pol a kinsa ha̧a̧g rek a Urusalima an hi gbɛrsig dɔglɔ hɔ be. 
ACT.25.21	Hɔnɛyɔ Pol wɛɛ gi raa a hi gbaab an luknɔya be rek a waar gbɔɔl bɔ Kaysara ge an hi gbɛrsib dɔglɔ, hinɔ gii be raa a hi ooge, lɛl gɔ gi fɛɛbe be yaag a waar gbɔɔl bɔ ge gi gbɛrsige.
ACT.25.22	Waar Agaripa wɛɛ raa Fɛstus
ACT.25.22	a bee hi zul be ha̧a̧b an be kɛms wal bɔrɔ dɔglɔ.
ACT.25.22	A nɛ yoosig mɔ kɛmɔ.
ACT.25.23	Yoosugɔ Agaripa hi nistɔ Bɛrnike hi zaa gɔ. Dood kittɔnɔ hi kamzige, hi gig ɗɔbsugo, hi gi daŋko hi hinnak hi hin-ɛɛnɛ. Hi gul mɔksilluk gbɔɔl bɔ gedu hi laaya gbɔlɛ wɔ, hi dood gbɔlɛ waal gbɔɔlya wɔ. Fɛstus raa hí kamz Pol gɔ. 
ACT.25.24	Fɛstus wɛɛ raa waar bɔ Agaripa:
ACT.25.24	a waar Agaripa, mɔya hi dood wɔ nɛ mɔks duhɛ sɛw hi wiya, nɛ gbɛn wal yɔ Yahuduya wɔ hi gi dihɛ sɛw hi Urusalimaya wɔ sɛw hi kamzig be muutdu hi zɔ̧be an be matinge dɔglɛ, hi wɛɛ hi ɓooya̧a̧ a rı̄ı̄ an gi kɔm za̧a̧til gɛ. Walɔ gii gi erk yɔ.
ACT.25.25	Wɛɛ be tɛb dɔglɔ hi zul be, bé zɛ̄m hin-a̧a̧b yɔ gɔ an gi rii wɔrk gɛ. Yɔ gii hi zulɔ raa a Waar gbɔɔl bɔ gii gi gbɛrsib dɔglɛ, be mɔk an be yaag hɔ ro an gi gbɛrsig ma. 
ACT.25.26	Wɛɛ be dāg dɔgl rɔb a gi zulha an be bi̧i̧s waar wɛ bɔ ɗɛɛrwol gɛ be. Hinɔ gii be kamzig a nɛ muutdu, hi a mɔ muut du, mɔɔ Waar Agaripa, wɛ watig hinɛ an be mɛɛ hinyɔ gɔ be bi̧i̧ a ɗɛɛrwol du. 
ACT.25.27	Be gbɛn à hi yaa luknɔya ya̧a̧rtɔs, hi gog hin-a̧a̧b yɔ woo hi gɛ̧ɛ̧nig gɛ, yɔ ka̧d gɛ.
ACT.26.1	Waar Agaripa raa Pol
ACT.26.1	a gbɔnɔ gi an mɔ booya̧a̧ mɔ dɔks zul mɔ hinɛ.
ACT.26.1	Yɔ Pol lag anbɔ pɛɛ naanɔ dɔks zulɔ hin anyɔ lɛ:
ACT.26.2	a baa waar Agaripa, be dag hat gbɔɔltɔnɔ an be zee zul be a mɔ muutdu nɛɛko a hinyɔ Yahuduya wɔ hi gib gɛ̧ɛ̧nik geha sɛw. 
ACT.26.3	Mɔɔ mɔ mɛɛ Yahuduya wɔ maakya̧ hi dɔglya̧ zaadɛ sɛw bɛttɔnɔ. Yɔ anbɔ be zɔ̧mɔ an mɔ mɔm mɔ kɛmsib dɔgl be.
ACT.26.4	Yahuduya wɔ sɛw hi mɛɛ waak yɔ be waa yɛɛl amntɔnɔ yɔ be gi walsɛrɔ. Hi mɛɛ ɗɔɔtil be yɔ be ɗɔɔt a be hɛbt du hi a Urusalima sɛw yɛɛl a biitirnaan du. 
ACT.26.5	Hi mɛɛb da amntɔnɔ hɛw gi ha̧a̧hi hi ɗɛɛ an hi ta̧a̧ a ɗɔɔtil be yɔ be ɗɔɔt an Farisaya, hi ɓɛrib nɛ a dood Farisaya wɔ hi kaŋk maak wi hi tɛŋk yɔ daar zaadɛ wɔ sɛw hi tees du.
ACT.26.6	Yɛrɛ be gi a dɔgl-gbaak ha a mɔkil be yɔ be gin a ya̧a̧ yɔ Bɛt wɔb hage hi baa wɛ hiya a ɔ̧t-yɔ̧ɔ̧sum bɔ gedu be rɛms dood wɔrk du gi dɔŋgo. 
ACT.26.7	Yahuduya dɔ̧ɔ̧t koobl daa eer wɔ be, hi gbaa mɔkilya̧ a wɔrkɛ rɛmtig dɔgl ha hɛw, yɔ hi tɛk hinɔ gii ma hi woosig Bɛt hin hi tɛŋko yɛms du hi lurk du sɛw. Waar i, a mɔkil bɔrɔ gi dɔŋg ro, Yahuduya wɔ hi gɛ̧ɛ̧nib hinɛ! 
ACT.26.8	Ɔnɛ nɔ nɛɛ Yahuduya wɔ nɛ ɗɛɛ ɗɔbsig a Bɛt gɔ ɗuns wɔrkɛ a wɔrk du gɛ?
ACT.26.9	Bee hi zul be, be mɔk nɛ a be woo hinyɔ be ɗɛɛ sɛw an be ha̧tir Yeesu Nazarɛdya bɔ nuŋgɔ. 
ACT.26.10	Be woo hinɔ gii a Urusalima. Be dag tɛŋk a Bɛtmaakwookya gbɔlɛ wɔ hii an be yaa dood gaatɛ wɔ hi fɔk Yeesu a luknɔ du. Yɔ hi gbaasihi dɔgl an hi gbɔ̧hi, be ɔks ya̧a̧ hi hiya. 
ACT.26.11	Dɔɔ kittɔnɔ, be gi hi wa̧a̧lik a mɔksilluk wɔ hi du sɔmsɔm. Be tɛk an be fɛ̧ɛ̧hi hi faa Yeesu nuŋgɔ, hi boo ya̧a̧ha̧a̧l a gi zulha. Yɔ nɔɔtig be dɔ̧ɔ̧ hi zulha ha̧a̧ltɔnɔ, be tɛhi a hi lɛlɛ hi lɛlɛ tuur a hɛbt zaadɛ sɔmsɔm an be wa̧a̧lihi.
ACT.26.12	Hinɔ anbɔ ro be wa̧a̧ gbɔnɔ an be rek a Dimaska hi ɗɛɛrwol doowa̧a̧nikya yɔ Bɛtmaakwookya gbɔlɛ wɔ hi yaanibe, gid hi gaab tɛŋk a ɗɔbsigya wɔ hi zulha. 
ACT.26.13	Be ɗund be wa̧a̧ gbɔnɔ. A lurk teesdu, waar i, yɔ be gi gbɔnɔ du, be gbɛn lɛlgaal yɔ daar ɔ̧t ɔ̧nɛ ha̧a̧ltɔnɔ gaaz bɛtha tuur be dɔŋdi hi dood wɔ be gi elo hi dɔŋdi be. 
ACT.26.14	Wi sɛw wi mat gɔ hɛbtdi. Be wɛɛ be lag ya̧a̧ za booy a bɛtha raabe hi Ibraniŋko ya̧a̧boonɛ: a Sawulu, Sawulu! Mɔ gib ya̧a̧kɛtingo a be gɔ nɔ? Nɔ mɔ gi zul mɔ nɔk gaak an pɛɛzum gi dɔk baatɔ sɔɔl yɔ hi gɔn kobs a muulɔ ge ma nɔ?
ACT.26.15	Be wɛɛ be warɔ a mɔɔ bɔ, Waar i? Waar bɔ ta̧a̧ a bee Yeesu yɔ mɔ gig ya̧a̧ kɛtingo. 
ACT.26.16	Yɛrɛ ɗundum mɔ er ha. Be herumɔ an mɔ wɛɛ woosya beenɛ mɔ wɛɛsib segya, ya̧a̧nɛ be zunsum zul be an mɔ dɔks dood gbɛnik yɔ mɔ gbɛnib nɛɛko, mɔ wɛɛ mɔ raasihi hinyɔ gɔ be goksumɔ.
ACT.26.17	Bé oomɔ a Israhilaya wɔ hi teesdu hi dood dɔɔmɛ wɔ be gim yaak hi teesdu, 
ACT.26.18	an mɔ kpɛ̧rsihi yɔ̧lya̧ an kpoosya̧ gi zɛmrɔ mɔ tudzihi a lɛlwil du hi tal a lɛlgaal du, hi a Saydanu tɛŋk du hi tuur a Bɛt ge. Gɔ anbɔ, be bitsihi hin ha̧a̧lya̧ hi wɛɛ hi dag ɗɔɔtil rɔb a dood gaatɛ wɔ hi gaa mɔkilya̧ a beege hi tees du.
ACT.26.19	Hinɔ giya, baa waar Agaripa, be ı̄n hinyɔ zaasib gɛrs du a bɛtha gɛ. 
ACT.26.20	Be dɔgsihi Bɛt dɔglɛ, be yɛɛl a Dimaska, be renɔ be tuurin a Urusalima hi a Yahuduya hɛbt du sɛw, be wɛɛ be tuurin a dood dɔɔmɛ wɔ hi tees du. Be dɔgsihi an hi zɛmr kpoosya̧ hi wɛɛ hi zaa a ge hi zuun woos yɔ gɔ hi mɛɛn naandɛmsya̧ be. 
ACT.26.21	Hinɔ gii Yahuduya wɔ hi wa̧a̧be, a Bɛtluk du hi wɛɛ hi kɛɛ an hi gbɔ̧be.
ACT.26.22	Tuur ɔ̧ti gi zulɛ Bɛt gii gisib ɗaako, be erk hɛdi be boosig dood gbɔlɛ hi dood zaadɛ sɛw Waar Yeesu dɔglɔ. Hinyɔ be dɔkyɔ riitin hi hinyɔ Bɛtya̧a̧kɛŋkya wɔ hi Muusa hɛw, hi dɔg nɛ a hinɔ gi 
ACT.26.23	Hi 
ACT.26.24	Yɔ Pol gi zeek zulɔ anbɔ Fɛstus ɓooya̧a̧
ACT.26.24	a Pol , mɔ yooyɔ, hinyɔ mɔ zaŋ mɔ daarin zul mɔ wɛɛnum yoo nɛ zaŋ!
ACT.26.25	Pol wɛɛ goo
ACT.26.25	a ɗɛnti, Fɛstus, be taa yoo. Dɔgl be yɛrɛ dɔgl rɔbo hi dɔgl mɔkilya. 
ACT.26.26	Yɔ Waar bɔ Agaripa mɛɛ dɔgl yɛrɛ, hoobha̧a̧b ya̧a̧book hi gii gɛ. Be mɛɛ rɔbtɔnɔ a mɔ mɛɛ hinyɔ tal sɛw. Hinɔ daa luurlɛl gɛ be! 
ACT.26.27	Baa, waar Agaripa, mɔ gi ɗɔbsig Bɛtya̧a̧kɛŋkya wɔ hinyɔ hi raak ya? Be mɛɛ a mɔ ɗɔbs hinyɔ hi dɔko.
ACT.26.28	Agaripa war Pol
ACT.26.28	a gɔ gi kaasi mɔ mɔkig an mɔ wɛɛnib Yeesu Kristu ɗɔbsigya hɛw ya?
ACT.26.29	Pol goo:
ACT.26.29	a gi samɔ, zaabe gi sam gɛ, be zɔ̧k Bɛt a mɔ zulha, mɔɔ gbun kpɔd gɛ, ha̧a̧be an dood zaadɛ wɔ hi zɛ̧ɛ̧r sɛw hi gisib dɔgl be kɛŋk nɛɛko, nɛ wɛɛ Yeesu doodɔ an beya, nɛ wɛɛ an bee her, ɔnɛ an bɔhi wɔmnin ba̧a̧ntus an yɛrɛ be naan du lɛ.
ACT.26.30	Yɔ anbɔ waar bɔ hi hɛbtzulya bɔ Fɛstus hi nis bɔ Bɛrnike hi dood zaadɛ wɔ hi gi ɗɔɔtig di hi ɗund hi tuuza lakdi. 
ACT.26.31	Yɔ hi tuuza hi watinu:
ACT.26.31	a wal yɛrɛ gɔ hinyɔ rı̄ı̄ an gi gul luknɔ zaabe an gi wɔr gɛ.
ACT.26.32	Agaripa wɛɛ raa hɛbt zulya bɔ Fɛstus
ACT.26.32	a à wal yɛrɛ raa nɛ a Kaysara gi gbɛrsib dɔgl be gɛ, yɔ wɛ ɗɛɛ nɛ an wɛ bisig gi rekɔ.
ACT.27.1	Yɔ hi raa a wi rek a Itali hɛbto a lɛmb du, hi loo Pol hi luknɔya zaadɛ hi gaahi Waar Romaya layaadɛ ɔ̧ɔ̧ zul gbun gbɔɔlya̧ bɔ nuŋgɔ a Zuliyus naan du, an gi ka̧hi. 
ACT.27.2	Wi tal a lɛmb zayɔ fu̧u̧z a Adaramitiya gedu. Lɛmb yɔ gi rek a waal sɔmsɔm ge a Aaziya, wi ɗund wi re gɔ. Wal za Makeduniyaya fu̧u̧ a Tesaloniki gi hi wiya nuŋgɔ a Aristarkus.
ACT.27.3	Yoosugɔ wi rek wi tuur a Sidɔŋg. Laaya gbɔɔl bɔ Zuliyus yɔ gi kaŋkig Pol rɔbtɔnɔ gaag gbɔnɔ an gi rek gi boo saamɔ hii an gi dag hinyɔ ha̧a̧ge. 
ACT.27.4	Yɔ wi ɗund hɔdi a Sidɔŋg wi daa a lɛlyɔ zɛk taa ge a Kiprus hɛbt yɔ mɛm rɔg ge, a ɔ̧tkazigi, anyɔ zɛk giw a̧a̧nik rek a ɔ̧tleki.
ACT.27.5	Wi tal mɛmbal gbɔɔl lɛl bɔ sɛbtin hi Kilikiya hi Pamfila wi tuur a Mira a Likiya hɛbt du. 
ACT.27.6	Laaya gbɔɔl bɔ zɛm lɛmb za hɔ yɔ fu̧u̧z a Iskandariya gi rek a Itali, kasiw gedu wi re gɔ. 
ACT.27.7	Ɔ̧t kittɔnɔ wi rek di sɔ̧ɔ̧sɔ̧ɔ̧ a lɛmb du hi mɔɔt gbɔɔltɔnɔ wi tuur a Kinidis lɛlyɔ mɛm rɔg gi dɔŋdi. Anyɔ zɛk a̧a̧niw daakɔ lɛlɔ ge wi zɛmr wi daa a Kereta lɛlyɔ mɛm rɔg a bɛrk zaabɔ zɛk taa ge gɛ, a Salmuna dɔŋdi.
ACT.27.8	Wi fɔb a mɛmbal gbɔɔl ya̧, wi tuur a lɛlyɔ gɔ hi elik a holumrɔb lɛl ge hi mɔɔt gbɔɔltɔnɔ a Lasaya waal gbɔɔlya̧ di. 
ACT.27.9	Anyɔ wi daas lɛl ha̧a̧ltɔnɔ, lɛl bɛr rekɔ hi lɛmb ma gɛ. Ya̧a̧nɛ hinha̧a̧l ha̧sig naab bɔ ɔ̧tɔ da taalɔ. Yɔ anbɔ Pol 
ACT.27.10	a dood wɛ, be gbɛn rɔbs yɔ wɛ rek gi bɛr gɛ. Lɛmb bɔ gi ha̧tir hi wɔd wɔ hi gi gedu sɛw; anbɔ kpɔd gɛ, wɛɛ wɛ wɔr be.
ACT.27.11	Laaya gbɔɔl bɔ kɛms lɛmbnuukya bɔ hi za̧a̧n lɛmbya bɔ dɔglya̧, kɛ̄ms Pol ɔnɛ bɔ rɔbtɔnɔ gɛ. 
ACT.27.12	Yɔ lɛlɔ bɛr an zɛrk tee gi zɛ̧wi hɔ gɛ, dood lɛmbya kit wɔ hi raa a daar an wi rek doosɛ an wi goo tuurik a Finika, kinsa wi ɗɛɛ be. Finika bɔ lɛmb erk lɛlɔ gi a Kereta a ɔ̧tleki, wi ɗɛɛ an wi daa ga̧a̧k wi hɔ hɛw. 
ACT.27.13	Yɔ zɛk yɛɛl fɛk kaasikaasi a ɔ̧tkazig naanyɛ̧li, dood lɛmbya wɔ hi mɔk a gbɔnɔ gi an hi rekɔ anyɔ ha̧a̧hi, hinɔ gii hi ha̧s lɛmb doonis bɔ hi wɛɛ hi fɔb a Kereta hɛbt mɛmbal gbɔɔl ya̧.
ACT.27.14	Hɔnɛ kuudu kaasi, zɛkzanɔ ha̧a̧l ɗun nɔɔktɔnɔ, zɛk ha̧a̧lɔ gɔ hi elig a ɔ̧tkazig naanrɔbo. Zɛkɔ yɛɛl fɛbzig a hɛbt lɛl yɔ mɛm rɔg tɔlya̧ sɛw ge. 
ACT.27.15	Zɛk bɔ zaa lɛb lɛmb bɔ be, wi ɗɛ̄ɛ̄ an wi zɛmr lɛmb bɔ wi wɛɛnig a zɛk lɛl bɔ gi fɛbzig ge gɛ. Wi ɔɔge an gi wɛɛnig a lɛl yɔ ha̧a̧g ge sɛw.
ACT.27.16	Yɔ wi daa a hɛbtlɛl wans yɔ mɛm rɔg nuŋgɔ a Kakawda bɛrkɔ zaa bɔ zɛk taa fɛk ge gɛ, wi wɛɛ wi kɛɛ lɛmb wans bɔ dirk wɔkɔ a lɛmb gbɔɔl bɔ hage hi mɔɔt gbɔɔltɔnɔ. 
ACT.27.17	Hi diz lɛmb wans bɔ wɛɛha hi wɛɛ hi wɔb lɛmb gbɔɔl hi ba̧a̧ni. Yɔ hoobha̧a̧hi a kinsa lɛmb bɔ gi zu̧u̧y a hɔ̧ɔ̧l muul a Libiya dɔŋdi, hi sis lɛmb gbandil bɔ hi hā̧b wɛɛha an zɛk gi fɛb a lɛmb bɔ muulɔ ge kpɔd, gi kaŋg gi naan a mɛm bɔ hage.
ACT.27.18	Bɛlzɛkya ha̧a̧l bɔ zɛksiw hi tɛŋko, yoosugɔ hi yɛɛl wɔd wɔ bilsigi a mɛm du. 
ACT.27.19	Yoosugɔ ɓɛ hi yɛɛl lɛmb wɔd wɔ bilsig hi naan ya̧a̧n ma. 
ACT.27.20	Ɔ̧t kittɔnɔ wi gbɛn ɔ̧t gɛ be, wi gbɛn sɛwaat gɛ be. Zɛk yɔ giw fɛk hi tɛŋko ɓɔr wi ɔɔ mɔkig ma a za̧a̧tig taa nɛ zaŋ. 
ACT.27.21	Yɔ dood hi gɔ nɛ ɔ̧t kittɔnɔ hi lehin gɛ, Pol er hi muut du 
ACT.27.21	a sà̧à̧nɛ, gi nɛ an nɛ kɛmsibe yɔ be raa nɛ a bɔwɛ ɔɔ Kereta, nɛ faa ya̧a̧ be faa. An wɛ èr nɛko yɔ wɛ dāg ya̧a̧rhant an yɛrɛ lɛ gɛ. 
ACT.27.22	Yɛrɛ be zɔ̧nɛ, ɓaasin kpoos nɛ, doo za gbun taa wɔrko, lɛmb bɔ gii gi ha̧tir kpɔd.
ACT.27.23	Lel yɛms du Bɛt yɔ heribe an dooɔ, Bɛt yɔ be gi doo ɔ̧nɛ, bé wɛɛ bé gisig wooswooko yaaz walsɛrɔ zaa èr be dɔŋdi, raabe 
ACT.27.24	a Pol , bɔ hoob gi ha̧a̧m hinza, gi an mɔ rek mɔ er a waar Romaya bɔ Kaysara gi muutdu mɔ booya̧a̧ hi giya. Bɛt yɔ gi wook hinrɔbo, gààmɔ dood wɔ hi gi a lɛmb du kolya̧ naan du. 
ACT.27.25	Yɔ anbɔ, walɛ wɛ, bɔ kol gi tuunɛ, ɓaasin kpoos nɛ, be ɗɔbs a Bɛt gi woo anyɔ raasib sɛw. 
ACT.27.26	Yɛrɛ zɛk gi ka̧wɛ wɛ leg a hɛbtlɛl zayɔ mɛm rɔg tɔlya̧ sɛw ya̧a̧ɔ ge. Be dɔksin giya.
ACT.27.27	A yɛms koobl daa nasums bɔ yɛmsɔ gedu, zɛk ha̧a̧l ka̧wi a Mɛmbal Gbɔɔl Teesum bɔ hage doosɛdoosɛ. À yɛms tees du dood lɛmbya wɔ hi mɔk a wi sɛ̧ɛ̧bik hɛbt zɛŋkyɔ.
ACT.27.28	Hi goo mɛm bɔ hi zɛm dukɔ a dood erkil yɔ̧ɔ̧lgbun du, gɔ hi rek doos kaasi hi wɛɛ hi goo hi zɛm dukɔ a dood erkil du koobl daa nɔɔnɛ.
ACT.27.29	Yɔ hoobha̧a̧hi a kinsa lɛmb bɔ gi zu̧u̧y a bet muul be, hi gbalk lɛmb doonis nasɔ a lɛmb kuu an hi esin lɛmb bɔ mɛm ha, hi wɛɛ hi zɔ̧b Bɛt an lɛl gi gaa nɔɔko. 
ACT.27.30	Yɔ dood lɛmbya wɔ ha̧a̧hi lɛmb bɔ ɔɔko, hi sis lɛmb wans bɔ, hi wɛɛ hi gɔ an hi gbalk doonis za a lɛmb muutdu hi wa̧a̧n lɛmb gbɔɔl bɔ. 
ACT.27.31	Yɔ anbɔ Pol raa laaya gbɔɔl bɔ hi laaya zaadɛ wɔ
ACT.27.31	a an dood wɛrɛ hi kɔ̄m a lɛmb bɔ gedu gɛ, nɛ ɗɛ̄ɛ̄ an nɛ za̧a̧ gɛ.
ACT.27.32	Yɔ hi kɛm anbɔ laaya wɔ hi dɛ̧ɛ̧ lɛmb wans bɔ ba̧a̧nɔ wɔ hi ɔɔg mɛɛ mɛm du. 
ACT.27.33	Yɔ lɛl gɔ gi gaa, Pol zɔ̧hi an hi lehin hi sɛw,
ACT.27.33	a yɛms tal koobl daa nasɔ nɛ lehin gɛ be nɛ gi ooko. 
ACT.27.34	Hinɔ gii be zɔ̧nɛ an nɛ lehin nɛ dagn tɛŋko nɛ za̧a̧sin zul nɛ. Susug nɛ gbun a zulha taa wak nɛ zaŋ.
ACT.27.35	Yɔ Pol dɔg anbɔ wɛɛ loo kok kimlɛ baan Bɛto a hi lɔlgbar sɛw, ɓɛɛdɔ yɛɛl leki. 
ACT.27.36	Yɔ anbɔ tɛŋkya̧ wɛɛz hi sɛw hi lehin gɔ. 
ACT.27.37	Kitig wi tuur dood yɔ̧ɔ̧l kooblɛ hi dumbili nɔɔn-erɛ daa nɔɔngbunu a lɛmb bɔ gedu. 
ACT.27.38	Yɔ dood sɛw hi hi̧i̧ buudu hi loo tot saa wɔ hi bisil mɛm du an lɛmb bɔ gi ɗagl du.
ACT.27.39	Yɔ lɛl gaa lɛmbnuukya wɔ hi mɛ̄ɛ̄ hɛbtyɔ hi sɛ̧ɛ̧b dɔŋgɔ di nuŋgɔ gɛ. Gɔ hi see yɔ̧l doosɛ hi gbɛn hɛbt za yɔ mɛm rɔg tɔlya̧ sɛw hɔ̧ɔ̧l gi lɛlɔge be, hi mɔk a kinsa hi ɗɛɛ an hi ren lɛmb bɔ gi ɗɔɔt a hɔ̧ɔ̧l bɔ hage. 
ACT.27.40	Hi dɛ̧ɛ̧ lɛmb tus ɗɔbtɛ wɔ ba̧a̧nya̧ hi ɔɔhi a mɛm du, hi pid tɛ̧ɛ̧ wɔ gɔ hi nuun lɛmb bɔ ba̧a̧nya̧, hi wɛɛ hi kas zɛk gban bɔ hi gbaa a lɛmb gɔ̧ɔ̧s ha an zɛk gi kam lɛmb bɔ gi tuuringe a hɛbt tɔlya̧;
ACT.27.41	wɛɛ lɛmb bɔ ki̧i̧ hɔ̧ɔ̧l bɔ be, wɛɛ gɔ̧ɔ̧sɔ i̧i̧y a hɔ̧ɔ̧l du ta̧a̧ naŋk zaa ma gɛ. Mɛmɗukil wɔ hi gi lɛbtig lɛmb bɔ sa̧a̧nɔ hi tɛŋko, hi gig ha̧tirgo.
ACT.27.42	Laaya wɔ hi mɔk a hi gbɔm luknɔya wɔ an bɔhi gi̧i̧l mɛm du hi wirɔ. 
ACT.27.43	Yɔ laaya gbɔɔl bɔ ha̧a̧g an gi za̧a̧s Pol be iinɔ, gāāhi gbɔnɔ an hi woo anyɔ ha̧a̧hi gɛ. Wɛɛ raa dood wɔ hi mɛɛ mɛmfuk hi yɛɛl gi̧i̧lik mɛm bɔ gedu hi fubɔ hi kar a kasiŋ zaa. 
ACT.27.44	Wɔ hi zɛ̧ɛ̧r be hi gi̧i̧l hi wa̧a̧ tɛ̧ɛ̧ gbɔlɛ, zaa hi fub a lɛmb tɛ̧ɛ̧hɛɛk ɓɛrkil wɔ muulɔge hi kanɔ. Hinɔ anbɔ ro wi kar rɔbtɔnɔ sɛw a mɛmbal gbɔɔl kasiŋ za.
ACT.28.1	Yɔ wi tuur hɛbt lɛl bɔ mɛm rɔg rɔbtɔnɔ ge hinza gi gɔw gɛ, wi kɛm a hɛbt bɔ nuŋgɔ a Malita. 
ACT.28.2	Dood Malitiya wɔ hi dagiw rɔbtɔnɔ wi sɛw. Bɛl gi naŋk be, saŋks gi saŋk ha̧a̧ltɔnɔ be, yɔ anbɔ hi tɔnsuw laa wi tɛɛ. 
ACT.28.3	Pol za̧bz ma rɛnthas gi yaak laa du. Kpolum gi du be. Yaala laa sa̧a̧ kpolum bɔ tuuz rɛnthas bɔ gedu karig naanmuulɛ torige. 
ACT.28.4	Yɔ dood Malitiya wɔ hi gbɛn kpolum bɔ gi wiiy a Pol naanmuulɛ, hi watinu:
ACT.28.4	a wal yɛrɛ zulgbɔŋkyayɔ, an za̧a̧z nɛ mɛm du si̧, zɔr dɔgl-gbaak a bɛtha an gi za̧a̧ gɛ.
ACT.28.5	Hɔnɛ Pol waat beks bɔ mɛɛ laa du kɛm kosgumn gɛ. 
ACT.28.6	Hi ook ma an naanɔ gi holɔ, zaabe an gi mat gi wɔr ɓɔrbɔ. Hɔnɛ yɔ hi oo lɛl gi am hi gbɛn hinza gɔg gɛ be, hi wɛɛ hi zɛmr mɔkilya̧ hi dɔg
ACT.28.6	a gi bɛt hɛbtumyɔ.
ACT.28.7	A lɛlza bɔ dɔŋgɔ di hɛbt bɔ mɛm rɔge zulɔya bɔ nuŋgɔ a Publiyus gin bakɔ zaadɛ hi sɛ̧ɛ̧b a lɛlyɔ wi gi nɛ dige. Publiyus sisuw rɔbtɔnɔ wi naa ɔ̧t wi taarɛ. 
ACT.28.8	Baatɔ zullaan gig gɔk be, hin gig guŋk buudu ha̧a̧ltɔnɔ be gi kusig gi leeso ha. Yɔ Pol lag anbɔ rek sɔ̧ɔ̧ge zɔ̧bsig Bɛto, wɛɛ gbaasig naan muulɛ za̧a̧sige. 
ACT.28.9	Yɔ anbɔ gumtil zaadɛ wɔ hi waak a hɛbt lɛl bɔ mɛm rɔg ge hi lagɔ hi zaa a ge hɛw hi za̧a̧ be.
ACT.28.10	Hi gaaw gaas kittɔnɔ hi wɛɛ hi baaniw gbɔɔltɔnɔ, hi gbɔnɔ sɔmsɔm, yɔ wi kazig a lɛmb du, hi gaaw hinyɔ ha̧a̧w sɛw hi gbaasiw a lɛmb du. 
ACT.28.11	Wi waaz nɛ sɛɛ taarɛ a Malita wi ɔɔ kazig a lɛmb du. Lɛmb bɔ wi kar gedu nuŋgɔ a Bɛt-Hɛbtum-Kumbilyɔ, fu̧u̧z a Iskandariya, zɛrk dubt daag a hɛbtlɛl bɔ mɛm rɔg ge. 
ACT.28.12	Yɔ wi tuur a Sirakus wi sil wi gɔ ɔ̧t taarɛ a hɔ. 
ACT.28.13	Yɔ wi ɗun dihɔ wi rek doos wi tuur a Regiyus. Yoosugɔ zɛk yɛɛl fɛk a ɔ̧tkazig-naanyɛ̧li. Wi wɛɛ wi gɔ ɔ̧t eerɛ wi tuur gɔ a Potiyoli.
ACT.28.14	Wi zɛm Yeesu fɔkya wɔ hɔ hi zɔ̧wi an wi gɔ ɔ̧t nɔɔn-er hi hiya, kuudu wi wa̧a̧ gbɔnɔ gɔ ma an wi rek a Roma. 
ACT.28.15	Yɔ yɛ̧ɛ̧dɛ Bɛtfɔkya wɔ a Roma hi lag rams wi, hi ɔɔ Roma hi zaa hi tuur a Apiyus Luumha hi a Rɔbɛ Luk Lɛl Taarɛ wɔ hi an hi dagiwi. Yɔ Pol gbɛnihi anbɔ baan Bɛto wɛɛ dag hato muulɔ ɓaa gɔ ma ɓɔrɔ.
ACT.28.16	Yɔ wi gul a Roma hi gaa Pol gbɔnɔ an gi ɗɔɔt gi gbunu laya gbun gi ooge an bɔgi wirɔ.
ACT.28.17	Kuudu yɔ ɔ̧t taar talɔ, Pol elz Yahuduya wɔ gbɔlɛya̧ wɔ hi mɔksɔ. Yɔ hi mɔksɔ 
ACT.28.17	a yɛ̧ɛ̧dɛ be wɛ, an be gɔ̄ hin-a̧a̧b a yɛ̧ɛ̧dɛ wɛ hi zulha gɛ, hi a baa wɛ hi maakya̧ ha gɛ si̧, hi yaab luknɔ du a Urusalima, hi ka̧be hi gaab a Romaya wɔ hi naan du. 
ACT.28.18	Yɔ hi watib hin gi da̧a̧ hi zɛm hin-a̧a̧b a beege an hi gbɔ̧b gɛ, ha̧a̧hi an hi bisibe.
ACT.28.19	Nɛ anyɔ Yahuduya wɔ hi ta̧a̧ gɛ, be woo nɔ? Gɛ be war an waar gbɔɔl Romaya bɔ Kaysara gii gi gbɛɛrsib dɔgl be. Wɛɛ be taan nɛ dɔgl yɔ an gɔ be gɛ̧ɛ̧n dood be hii be. 
ACT.28.20	Ya̧a̧nɛ be elzinɛ nɛ zaa an be gbɛntin hi nɛɛ wɛ watin hinɛ. Ba̧a̧ntus yɛrɛ gi be muulɛ a Za̧a̧nyɔ Isra-hilaya wɔ hi mɔk dɔglɔ gi dɔŋgo.
ACT.28.21	Wɔrɔ hi ta̧a̧ hi 
ACT.28.21	a wi dāg ɗɛɛrwol za yɔ fu̧u̧z a Yahuduya an wi lag hinyɔ gi daak mɔ zulha gɛ. Wɛɛ yɛ̧ɛ̧ wi za zāā an gi dɔgsuw dɔgl mɔ gɛ, zaabe an gi dɔg ya̧a̧ha̧a̧l a mɔ zulha gɛ.
ACT.28.22	Yɛrɛ ha̧a̧wi an wi kɛmsim mɔkil mɔ wɔ. Wi mɛɛ a gbɔnɔ gɛ̧ksil bɔrɔ, dood waal du sɛw hi dɔk a gbɔnɔ a̧a̧byɔ.
ACT.28.23	Yɔ anbɔ hi dɛ̧ɛ̧tin ɔ̧t gɔ hi Pol an hi dagtinu. Yɔ ɔ̧tɔ rii, dood kittɔnɔ hi zaa hi mɔks gɔ a lɛlyɔ Pol gi waak ge. Yɛɛl bi̧i̧l du tuur lɛɛsig du, Pol gisihi dɔglɔ goko gisihi Bɛt wáát dɔglɔ dɔko. Wɛɛ gi tɛk gbɔnɔ an hi ta̧a̧ Yeesu dɔglɔ be. Zaŋgin lɛl zaadɛ sɔmsɔm a Muusa ɗɛɛrwolyɔ bi̧i̧ gi ɔɔ duge, wɛɛ zaŋgin lɛl zaadɛ a Bɛtya̧a̧kɛŋkya ɗɛɛrwol wɔ hi bi̧i̧ gedu sɛw an gi zunsinihi Yeesu dɔglɔ. 
ACT.28.24	Dood zaadɛ hi ta̧a̧ hinyɔ gi raak be, zaadɛ be hi ɗɔbs gɛ be. 
ACT.28.25	Yɔ dood wɔ hi wɛɛko hi hin faltingo nɔɔha a hinyɔ Pol gi dɔk geha, Pol raa
ACT.28.25	a Bɛt Mɔkilɔ gin rɔbo yɔ booya̧a̧ hi Bɛtya̧a̧kɛŋkya bɔ Esaya ya̧a̧ du a baa nɛ hi dɔŋgo: 
ACT.28.26	a rekum mɔ dɔgs dood wɛrɛ a nɛ lako wɛɛ nɛ kɛŋ gɛ, nɛ seeko wɛɛ nɛ gbɛn gɛ. 
ACT.28.27	Ya̧a̧nɛ dood wɛrɛ kpoosya̧ ɓaaɓa. Hi zug tɔnya̧ be, hi ims yɔ̧lya̧ be, an bɔ yɔ̧lya̧ gi gbɛn hinɛ, an bɔ tɔnya̧ gi lag hinɛ an bɔ mɔkilya̧ gi mɛɛ hinɛ, an bɔhi zɛmr kpoosya̧ hi zaa beege an be za̧a̧sihi.
ACT.28.28	Pol wɛɛ dɔgsihi
ACT.28.28	a yɛrɛ mɛɛn ma a Bɛt za̧a̧tigɔ yɔ yaazɔ tuur ma a dood dɔɔmɛ wɔ hi teesdu, ya̧nɛ hí kɛmɔ.
ACT.28.28	[ 
ACT.28.29	Yɔ dɔg anbɔ Yahuduya wɔ hi ɗund hi reko hi hin faltingo hi teesdu hi tɛŋko. ]
ACT.28.30	Pol waa a luk bɔ loo gi took gedu wɛl eerɛ. Za̧a̧nyɔ gɔ zaa ge an gi booge gig dak hi hato. 
ACT.28.31	Gis dood Bɛt wáátɔ dɔgl dɔko wɛɛ gisihi Waar Yeesu Kristu dɔglɔ gok be, hoobha̧a̧g hinza gɛ, gi book hinyɔ ha̧a̧g sɛw, doo za a̧a̧nig gɛ. Anbɔ.
ROM.1.1	Mii Pol , Yeesu Kristu woosɔya, mi bi̧i̧sig Yeesu fɔkya wɔ a Roma hii ɗɛɛrwol yɛrɛ. Bɛt elim an mi wɛɛ tɔmsɔya, herim an mi dɔgs dood Dɔglɔ Rɔb bɔ. 
ROM.1.2	Bɛt raa da amntɔnɔ a ya̧a̧ɔkɛŋkya wɔ hi ya̧a̧ du, a bé gaa Dɔgl Rɔb bɔ, hii wɛɛ hi bi̧i̧ a ɗɛɛrwolɔ gaatɛ wɔ gedu. 
ROM.1.3	Dɔgl Rɔb bɔ gi book Bɛt waa dɔglɛ. Hinyɔ gi seek Bɛt waa bɔ midzigɔ an doo, fu̧u̧ a Dawda dɔ̧ɔ̧t du. 
ROM.1.4	Hinyɔ gi seek Bɛt Mɔkilɔ be, rɛmtigɔ a wɔrkɛ teesdu wɛɛ gɛrs gbɔɔl yɔ zunsɛ a gi Bɛt Waayɔ, gii Waar wɛ Yeesu Kristu.
ROM.1.5	Bɛt gɛmsim a gi dɔŋgo wɛɛnim tɔmsɔya an mi elz dood dɔ̧ɔ̧t sɛw, an hi ɗɔbsige hi wa̧a̧ dɔglɔ, nuŋgɔ gi dag gbɔlumsɛ. 
ROM.1.6	Nɛɛ hɛw, Bɛt elin an nɛ wɛɛ Yeesu Kristu doodɔ. 
ROM.1.7	Mi gi book nɛɛ dood Romaya wɔ sɛw. Bɛt ha̧a̧g a nɛ muul nɛ sɛw, wɛɛ elin an nɛ wɛɛ doodɔ gaatɛ. An Baa wɛ Bɛto hi Waar wɛ Yeesu Kristu hi gaanɛ gɛmsili hi gaan boolumi!
ROM.1.8	Biitirɔ, anyɔ mi lag a hi book ɗɔbsig nɛ dɔgl a waal du sɛw, mi baanik Bɛt mi a Yeesu Kristu nuŋg du a nɛ zul nɛ sɛw. 
ROM.1.9	Bɛt yɔ mi gisig waaɔ Dɔgl Rɔb wook hi kpoos mi sɛw, mɛɛ a mi gi dɔk rɔbo: yɛms du hi lurk du sɛw mi gin waak mɔkig a zɔ̧kyɔ gɔ mi zɔ̧k duge. 
ROM.1.10	Mi gig zɔ̧k a gi ha̧a̧ge, kinsa gi gaam gbɔnɔ an mi rek mi tuur a nɛɛge ma ɓɔrɔ.
ROM.1.11	Yɔ anbɔ, ha̧a̧m gbɔɔltɔnɔ an mi gbɛninɛ, mi gɛ̧ɛ̧sin hinyɔ Bɛt Mɔkilɔ gaam zaaɔ, an nɛ dag tɛŋko, 
ROM.1.12	raakɔ: zaabe an wɛ dag tɛŋk lɛlgbunu, mii be mi dag a nɛ ɗɔbsig dɔŋgo, nɛɛ be a minɛ bɔ gi dɔŋgo. 
ROM.1.13	Yɛ̧ɛ̧dɛ mi wɛ, ha̧a̧m an nɛ mɛɛ rɔbtɔnɔ a gim nɛ ha̧a̧k dɔɔ kittɔnɔ an mi rek a nɛɛge mi dag woos mi huml zaadɛ a nɛ teesdu anyɔ gɔ mi dak a dood wɔ hi taa Yahuduya gɛ zaadɛya̧ wɔ hi tees du.
ROM.1.14	Rek mi a dood dɔ̧ɔ̧t wɔ sɛw hi dɔŋdi gi woos miinɛ -a dood wɔ hi kɛ̧ɛ̧, hi wɔ hi kɛ̧ɛ̧ gɛ, a dood wɔ hi gin hinmɛɛk dubti hi wɔ hi taan hinmɛɛk dubt gɛ. 
ROM.1.15	Ya̧a̧ gii gi gim ha̧a̧sig gbɔɔltɔnɔ an mi rek mi dɔgsin Dɔgl Rɔb bɔ hɛw, nɛɛ dood wɔ nɛ gi a Roma. 
ROM.1.16	Yɔ anbɔ seemhā̧a̧m Dɔgl Rɔb bɔ gɛ, gi Bɛt tɛŋkɔyɔ gɔ za̧a̧sin za̧a̧nyɔ gig ɗɔbsig sɛw, yɛɛl a Yahuduya wɔ hi, tuur a dood wɔ hi taa Yahuduyaadɛ gɛ hi sɛw. 
ROM.1.17	Bɛt zuns dood hi Dɔgl Rɔb bɔ a gi wɛɛnik za̧a̧nyɔ ɗɔbsig sɛw doo rɔb a gi muut du a ɗɔbsigɔ bɔ gi dɔŋg kpɔd. Hinza dɔɔm taaro, anyɔ Bɛt ɗɛɛrwolɔ raa
ROM.1.17	a doo riiti gi za̧a̧ a ɗɔbsig bɔ gi dɔŋgo.
ROM.1.18	Bɛt yɔ gi bɛtha nɔɔtigɔ miid ma ɓɔryɔ a hinha̧a̧l yɔ gi sɛw, hi hinyɔ dood hi gɔ gi bɛr gɛ sɛw a woosya̧ ha̧a̧l wɔ gi a̧a̧nik rɔb bɔ wookɔ hi zulha. 
ROM.1.19+ROM.1.20	Yɔ Bɛt yɛɛl waal kiŋko, dood hi gbɛnik hinyɔ hí ɗɛ̄ɛ̄ an hi gbɛn a Bɛt ge gɛ, hi gbɛnik a woosɔ wɔ kim gedu. Raakɔ a hi gbɛnik a Bɛt tɛŋkɔ waa faa, Bɛt gi Bɛt hi rɔbo. Yɔ anbɔ hinyɔ dood hi ɗɛɛ an hi mɛɛ a Bɛt zulha hinɔ hi mɛɛmɛ ma, Bɛt zunsihi hinɔ zunsɔ. Ya̧a̧nɛ, hi taa an hi bitsihi dɔglya̧,
ROM.1.21	an hii yɔ hi mɛɛ Bɛt si̧, hi ɗɔ̄bsige hi sēeg an Bɛt gɛ, hi wɛɛ hi bāānig gɛ. Wɛɛ hi wag gbɔnɔ a hi mɔkil ha̧a̧l du hi kpoosya̧ yɔ gi yoo be, mɛɛhin gɛ be, wag a lɛlwil du. 
ROM.1.22	Yɔ hi pɛɛk zulya̧ a hi mɛɛhinɛ, hi wɛɛ yooyɔ, 
ROM.1.23	hi ɔɔ Bɛt gbɔlumsɔ yɔ taa wɔrkya gɛ fɔko, hi fɔk dood wɔrkɛ fɔtɔ wɔ, nɔɔs fɔtɔ wɔ, hinza̧a̧til wɔ hi ɛmbingo dɔɔ nas fɔtɔya̧ hi hinza̧a̧til wɔ hi ɛmbingo buu.
ROM.1.24	Hinɔ lab ro Bɛt gi ɔɔhi an hi fɔb hinyɔ kpoosya̧ gi ɗɔkingo hi ɓi̧i̧l muulya̧ a seem du. 
ROM.1.25	Sa̧a̧nɛ, Bɛt gii Kiŋkya yɔ gin rɔbs taa. Hii be, hi wɛɛn rɔbyɔ gi Bɛt ɔnɛ wɛɛ ya̧a̧gɔ̧ɔ̧nɛ. Hi ɗɔbsig hinyɔ Bɛt kim giya, hi wɛɛ hi woosig hinyɔ kim gii woosɛ, hi ɔɔ Kiŋkya bɔ fɔko.
ROM.1.26	Ya̧a̧nɛ Bɛt gi bisihi a ɗɔkum seemya ha̧a̧l du anyɔ nɛɛdya̧ hi zɛmr kusil hi nɛɛdɛ. Bɛt woosɔ rı̄ı̄tin anbɔ gɛ. 
ROM.1.27	Gbunɔ, walɛ be hi ɔɔ kusig hi nɛɛdɛ, hi re kusig hi nayzaya̧ walɛyɔ, hi wootingo hin seem ha̧a̧lyaadɛ. Yɔ anbɔ hi dak gbɔnɔya̧ wak bɔrɔ dɔɔrɔɔsɔ hi zulya̧ a hi muul du.
ROM.1.28	Anyɔ hā̧ā̧hi Bɛt mɛɛk gɛ, Bɛt bisihi a mɔkilya̧ tɔs bɔ gedu an hi woo hinyɔ rii an hi woo gɛ.
ROM.1.29	Kpoosya̧ hi̧i̧s hi ha̧a̧lyɔ gi sɛw: an ha̧a̧lwooki, ka̧a̧si, ha̧a̧lɛ, kpoosya̧ hi̧i̧s hi lɔlha̧a̧lɛ, zulgbɔŋki, gabsɛ, maatili hi dooleki. Hi gi mɛl-yaadɛ, 
ROM.1.30	hi gi dood niiko, hi hɛ̧ɛ̧nik Bɛt lɔlɛ, hi gi ya̧a̧ha̧a̧l bookyaadɛ, zulpɛɛkyaadɛ, zultɔɔsigyaadɛ hi midilgo ha̧a̧l-gbɔnɔ zaadɛ an hi gɔ ha̧a̧lɛ, hi wɛɛ hi zuks baaya̧ hi naaya̧ hi tɔnɛ. 
ROM.1.31	Hi taan hinmɛɛki, hi gin ya̧a̧luurɛ, hi taan hato, hi taan ya̧a̧rmɛɛki.
ROM.1.32	Anyɔ hi mɛɛ Bɛt dɔglɔgbaak bɔ gi raak a dood wɔ hi gi wook hin wɔrɔ lab sɛw hi rii wɔrk nɛ si̧, taa an hi wook hinya̧ gii kpɔd, hi wɛɛ hi ɔksig ya̧a̧ hi dood wɔ hi wook hin wɔrɔ anbɔ.
ROM.2.1	Mɔya, doo, an mɔ gi bɔ, mɔɔ yɔ mɔ gbaasig dood zaadɛ dɔglɛ, taa an mɔ raa a be taan hinha̧a̧lɛ. Mɔɔ yɔ mɔ gis dood zaadɛ dɔgl gbaako, mɔ daanik zul mɔɔn anyɔ mɔ gbaasig dood dɔgl an hii be, mɔ wook hin gbun bɔ giya.
ROM.2.2	Wɛ mɛɛ a Bɛt dɔgl-gbaakɔ bɔ gi hi gbɔnɔ a wɔ hi wook hin anbɔ hi zulha. 
ROM.2.3	Mɔ mɔkig an mɔ wir Bɛt dɔgl-gbaak bɔ wir ya, mɔɔ yɔ mɔ gbaasig dood wɔ hi wook hin anbɔ dɔglɛ? Mɔɔ mɔ wɛɛ mɔ wook hin gbun bɔ an hii be! 
ROM.2.4	Zaabe mɔ wɛɛnik Bɛt rɔbɔgɔk gbɔɔl bɔ, hi hinmɔŋkɔ bɔ hi ya̧a̧rmɛɛkɔ bɔ gii hintɔs ya? Mɔ mɛ̄ɛ̄ a Bɛt rɔbɔgɔk bɔ gi an gi goksum gbɔnɔ mɔ zɛmr kpoos mɔ gɛ ya?
ROM.2.5	Yɛrɛ kpoos mɔ ɓaaɓa, mɔ mɔ̄k an mɔ zɛmr kpoos mɔ gɛ: yɔ anbɔ, mɔ mɔktsig zul mɔ dɔgl gbɔɔl yɔ daarlɛl giya. Mɔ gbaasig zul mɔ ya̧a̧rhant gbɔɔl yɔ ɗaarlɛlɛ a ɔ̧tyɔ Bɛt gɔ gi tuus nɔɔtigɔ hi dɔglɔgbaak riit bɔ gedu sɛw. 
ROM.2.6	Bɛt gi too za̧a̧nyɔ gi sɛw anyɔ woosɔ fɔbɔ a ɔ̧tɔ gedu.
ROM.2.7	Gi gaa za̧a̧tig faa bɔ a dood wɔ hi waak rɔbgɔko, hi tɛk an Bɛt gi gaahi gbɔlumsɛ, ɗɔbsigi, hi waabil faa bɔ. 
ROM.2.8	Yɛrɛ Bɛt nɔɔtigɔ hi gabsɔ hi zɛm dood wɔ hi gisig zul ɓaasugo, wɔ hi rɔb inuko, wɔ hi fɔk ha̧a̧lɛ. 
ROM.2.9	Dood wɔ hi wook ha̧a̧l sɛw hi dag ya̧a̧rhanto hi zɛksili, gi yɛɛl a Yahu­duya wɔ hi, gi tuur a dood dɔ̧ɔ̧t zaadɛ wɔ hi. 
ROM.2.10	Yɛrɛ dood wɔ hi wook rɔb sɛw hi dag gbɔlumsɛ, ɗɔbsigi hi boolumi, gi yɛɛl a Yahuduya wɔ hi, gi tuur a dood dɔ̧ɔ̧t zaadɛ wɔ hi. 
ROM.2.11	Ya̧a̧nɛ a Bɛt ge doo gɛ̧ɛ̧k taaro.
ROM.2.12	Dood wɔ hi gɔk hinha̧a̧l sɛw hí mɛ̄ɛ̄ Muusa maak-dɔglɔ bɔ gɛ, hi wagɔ, wɛɛ maakdɔgl gi taaro. Dood wɔ hi gɔ hinha̧a̧lɛ hi maakdɔgl yɔ hi gaa, hi gbaasihi dɔgl hi maakdɔgl bɔ giya. 
ROM.2.13	Wɔ hi lak maakdɔglɔ, hi taa dood riitɛ a Bɛt muutdu. Wɔ hi wook hinyɔ gi dɔko, hii gi dood riitɛ a gi muutdu.
ROM.2.14	Gid dood wɔ hi taa Yahuduyaadɛ hi taan maakdɔgl bɔ gɛ hi fɔk hinyɔ maakdɔgl gi raak hi zulya̧, hii yɔ hi taan maakdɔgl bɔ gɛ hii gi maakdɔglya hi zulya̧. 
ROM.2.15	Ɛmbilya̧ zuun a Bɛt bi̧i̧ maakdɔgl a hi kpoos du, wɛɛ kpoosya̧ zuun hin gbun bɔ hɛw: ɔ̧tza mɔkilya̧ a hi kpoos du gihi hin gɛ̧ɛ̧niko, ɔ̧tza gisihi dɔgl ɔɔko, yɔ anbɔ ɛmbilya̧ zuun a Bɛt bi̧i̧ maakɔdɔgl a hi kpoos du. 
ROM.2.16	Yɔ anbɔ, a ɔ̧t yɔ̧ɔ̧sum bɔ gedu, hinwɔ hi yaat a dood waabil du sɛw Bɛt gi gbaasihi dɔgl hi Yeesu Kristu anyɔ mi dɔk a Dɔgl Rɔb yɔ mi tuusig hinɔ gedu.
ROM.2.17	Yɛrɛ nɛya, nɛ seek nuŋg nɛ bɔ a Yahuduya an hinɗɔbtyɔ, nɛ gi fi̧i̧yik a maak nɛ bɔ gedu, muul nɛ gi ɓaak a Bɛt nɛ bɔ ge, 
ROM.2.18	nɛ mɛɛ hinyɔ ha̧a̧ge. Bɛtmaakdɔgl goksin hinyɔ gi rɔbo, nɛ mɛɛ an nɛ gɛ̧ɛ̧ hinyɔ gi sɔmsɔm. 
ROM.2.19	Nɛ mɔkig hi zul nɛ a nɛ gi yɔ̧ɔ̧rɛ tɛlikyaadɛyɔ, a nɛ gi lɛlgaal a dood wɔ hi ɛmbik lɛlwil du hi zulɛ, 
ROM.2.20	nɛ gi wɔ hi mɛɛhin gɛ kaŋkugo, nɛ gis ya̧a̧mwaat wɔ hingoko, nɛ mɛɛ bɛttɔnɔ a nɛ dag rɔbo hi hinmɛɛki a Bɛtmaakdɔgl bɔ gedu.
ROM.2.21	Nɛya, nɛ goksig dood zaadɛ hinɛ, nɔ ɔnɛ nɛ goks zul nɛ hin gɛ? Nɛɛ wɔ nɛ dɔk hi Bɛtdɔglɛ a bɔhi looluurɛ, nɛ nɛ lookluurloo ma mi? 
ROM.2.22	Nɛya nɛ dɔk a bɔhi naamansi, nɛ nɛ naakmansnaa ma mi? Nɛɛ wɔ nɛ bɔ̧ɔ̧k maakwɔdɛ, nɛ nɛ luurlooklo a maakwɔdluk du ma mi? 
ROM.2.23	Nɛ nɛ gi gɔsig zul nɛ maakdɔgl gbɔlumsɛ, nɛ wɛɛ nɛ gi zuksig Bɛtmaakɔ tɔn nɛ, nɛ yɔ anbɔ, nɛ gi ha̧tirgo Bɛt gbɔlums ɔ̧ɔ̧n ma mi? 
ROM.2.24	Hi bi̧i̧ hinɔ a Bɛt ɗɛɛrwol du:
ROM.2.24	a hi book ha̧a̧l a Bɛt nuŋgɔ bɔ geha a nɛ dɔŋgo a dood wɔ hi mɛɛ Bɛt gɛ hi tees du.
ROM.2.25	Mɔd fɔk hinyɔ Bɛtmaak gi dɔko, dɔms mɔ gi hinrɔbo; mɔd ɗa̧a̧k Bɛtmaakdɔgl be, dɔms mɔ gi hintɔsyɔ. 
ROM.2.26	Kpaar gi fɔk Bɛtmaako, Bɛt sēeg an dɔmb gɛ ya? 
ROM.2.27	Kpaaryɔ doo gɔg gɛ gi fɔk Bɛtmaakdɔglɛ, gi mat nɛ́ɛ́ dɔmbɛ wɔ nɛ inik Bɛtmaakɔ fɔko, nɛɛ wɔ nɛ gin Bɛtmaakdɔgl bɔ hi bi̧i̧.
ROM.2.28	Yahuduya gikɔ, taa za̧a̧nyɔ hi mɛɛg a gi Yahuduyayɔ; dɔms be, taa hinyɔ hi gbɛnik a lɔl du. 
ROM.2.29	Yahuduya rɔb gɛ za̧a̧nyɔ gi Yahuduya a gi kpoos du. Dɔms gɛ za̧a̧nyɔ nab a kpoos du, anyɔ Bɛt Mɔkilɔ gi wooko, taa a muul du anyɔ Bɛtmaakdɔgl yɔ hi bi̧i̧ gi raako. Yɔ anbɔ, bantɔ gɔ fu̧u̧ a dood gɛ, gɔ fu̧u̧z a Bɛt ge.
ROM.3.1	Hinyɔ Yahuduya hi daarin doo gedo? Hinyɔ dɔms gi ɗaak be gedo be? 
ROM.3.2	Daarik bɔ gi hin gbɔɔl hi gbɔnɔ sɛw. Yɛɛl hi dɔgl yɔ Bɛt gaa Yahuduya wɔ naan du an hi kaŋkɔ. 
ROM.3.3	An zaadɛ hi iin Bɛt dɔgl gɔ nɔ? Inikya̧ bɔ ɗɛɛ an gi ya̧a̧n hinyɔ Bɛt raa a be woo ya? 
ROM.3.4	Yā̧a̧n gɛ nɛ zaŋ! Yɛ dood hi mɛɛ Bɛto a gi rɔbo, anyɔ hi sɛw hi wɛɛ nɛ ya̧a̧gɔ̧ɔ̧nya gii hɛw anyɔ Bɛt ɗɛɛrwolɔ raa
ROM.3.4	a yɛhi mɛɛ a mɔ gi hinrɔbdɔkyayɔ, wɛɛ gɔ hi gbaasum dɔglɛ, mɔ ɗɛɛhi.
ROM.3.5	Yɛrɛ hin-a̧a̧byɔ wɛ gɔko gi gi zuunik Bɛt hinrɔbɔ, gi an wɛ raa a nɔ? Bɛt gi hin-a̧a̧b wookya gi giwɛ ya̧a̧rhant gaak ya? (Mi book anyɔ doo gɔ hi booko. ) 
ROM.3.6	Yɛrɛ lab gɛ! À Bɛt gi nɛ hin-a̧a̧bwookya hi zulɔ, gi an gi gbaas nɛ waal dɔgl ri!
ROM.3.7	Dood zaadɛ hi raak be: a gid Bɛt rɔbɔ gi tuuk gaattɔnɔ gi daarlɛl a be ya̧a̧gɔ̧ɔ̧n dɔŋgo, gi wɛɛ gi gɔk an dood hi gaa Bɛt gbɔlumsɛ, Bɛt gi gbaasib dɔgl ri an bee be gi hinha̧a̧lya? 
ROM.3.8	Hinɔ riitin hi raakɔ a yɛwɛ woo hinha̧a̧l an rɔb gi tuu gɛ ya? Anyɔ dood zaadɛ wɔ hi gi wi niiko, hi gɛ̧ɛ̧niw a wi dɔg hin wɔrɔ anbɔ. Dood wɔrɔ lab dɔgl gi matihi, a hin-a̧a̧bya̧ yɔ hi woo lɛlɔ ge.
ROM.3.9	Yɛrɛ ri? Wii Yahuduya wɔ, wi gi dood nabl wi daar dood zaadɛ daar ya? Lab gɛ! Mii mi zu̧u̧n da̧a̧da̧ a wi Yahuduya wɔ hi dood zaadɛ hi riitin sɛw, wɛ gi a hinha̧a̧l tɛŋk du, 
ROM.3.10	anyɔ Bɛt ɗɛɛrwolɔ raa:
ROM.3.10	a doo za riit taaro, taas nɛ gbun mɔɔti. 
ROM.3.11	Doo za mɔkilya taa an gi mɔk Bɛto, wɛɛ doo za yɔ gi ɓɛɛk Bɛt hi rɔb taaro. 
ROM.3.12	Hi sɛw hi hɛɛ Bɛt gbɔnɔ hɛɛ, doo za hinrɔb wookya gbun mɔɔt taaro, hi sɛw hi wɛɛ hintɔsi a Bɛt muutdu, taas nɛ gbun mɔɔti.
ROM.3.13	Kɔlkya̧ wal gi loor aasilyɔ, hi gin mɛl an hi maatin doodɛ. Ya̧a̧boonya̧ bɔ gi tuuzig a hi ya̧a̧kos muulɛ gi waŋga̧a̧b ɗɔŋko. 
ROM.3.14	Booto hi dɔgl zobtili hi̧i̧s a hi ya̧a̧ du. 
ROM.3.15	Hi nɔɔk digttɔnɔ an hi rek hi gubr doo ga̧a̧mɛ. 
ROM.3.16	Lɛlyɔ hi daa ge hi ha̧tirgo doodɛ hi ɔɔk ya̧a̧rhant a hi kuudu. 
ROM.3.17	Hi mɛ̄ɛ̄ boolum gbɔnɔ gɛ. 
ROM.3.18	Hí mɔ̄k an hi ɗɔbs Bɛto hoob gi ha̧a̧hi a gi muutdu gɛ.
ROM.3.19	Yɛrɛ wɛ mɛɛ a hinyɔ Bɛtmaakɔ gi dɔk sɛw gi dɔgsig dood wɔ hi gi maakdɔgl tɛŋk du hiya, an ya̧a̧ sɛw hi kpɛ̧ɛ̧yɔ, wɛɛ an dood waal du sɛw hi rii an Bɛt gi gbaasihi dɔglɛ. 
ROM.3.20	Ya̧a̧nɛ doo za ɗɛ̄ɛ̄ an gi wɛɛ doo riit a Bɛt muut du a Bɛtmaakdɔgl yɔ gig fɔk gi dɔŋg gɛ. Yɔ anbɔ, Bɛtmaakdɔgl bɔ woosɔ gɛ an doo gi mɛɛn a yɛrɛ be woo hinha̧a̧lɛ.
ROM.3.21+ROM.3.22	Yɛrɛ Bɛt zunsɛ gɛrsɔ yɔ wɛɛnɛ dood riitɛ a gi muutdu. Gɛrsɔ bɔ mı̄d hi maakdɔglɔ gɛ. Gɛrsɔ gɛ: kpoos gbaaki a Yeesu Kristu ge. Za̧a̧nyɔ ɗɔbs Kristu, Bɛt ta̧a̧ge, anbɔ sɛw, gɛ̧ksil taaro. Hin bɔ lab ro, Bɛtmaakdɔgl hi Bɛtya̧a̧kɛŋkya amntɛ wɔ hii boo dɔglɔ. 
ROM.3.23	Yɔ anbɔ, dood sɛw hi gɔ hinha̧a̧lɛ hi lɔɔ Bɛt gbɔlumsɔ. 
ROM.3.24	Bɛt gɔsihi rɔbo, za̧a̧sihi ya̧a̧rtɔs a Yeesu Kristu dɔŋgo, tutsihi zulya̧ aakil du.
ROM.3.25	Bɛt gaaz giya an hinnaandɛmsya an gi wɔrɔ gi za̧a̧s dood hi ga̧a̧mɔ bɔ an wɔ gɔ hi ɗɔbsige hi za̧a̧. Wɛɛ zuun hinrɔbɔwook anbɔ. Hinha̧a̧l yɔ doo hi woo nɛ doosɛ Bɛt ɔsihi nɛ dɔglɔ a hinɔ mɔŋk bɔ gedu. 
ROM.3.26	Yɛrɛ Bɛt gi zuunik hinrɔbɔgɔk a ɔ̧tigi zul an gi gi hinrɔbgɔkya an gii be gi wɛɛn dood wɔ hi ɗɔbsig Yeesu Kristu hinrɔbwookyaadɛ a gi muutdu be. 
ROM.3.27	Yɛrɛ hinyɔ dood gɔ hi tɔɔsin zulya̧ zɛ̧ɛ̧r ya? Ɛ̧-ɛ̧, zɛ̧ɛ̧r nɛ gɛ zaŋ! Bɛt wɛɛnihi dood riitɛ a nɔ dɔŋgo? Ger a Bɛtmaak fɔk dɔŋg ya? Ɛ̧-ɛ̧, taa anbɔ! Yɔ hi gbaa kpoosya̧ a Yeesu ge kpɔd ro, ya̧a̧nɛ.
ROM.3.28	Wɛ mɔkig a Bɛt gɔ ta̧a̧ doo anyɔ gbaa kpoosɔ a Yeesu ge, taa a maakdɔgl woosɔ yɔ woo gi dɔŋgo. 
ROM.3.29	Bɛt gi Yahuduyaadɛ Bɛt kpɔd ya? Ɛ̧-ɛ̧, Bɛt gi dood dɔɔmɛ wɔ Bɛtya̧ hɛw. 
ROM.3.30	Bɛt gi Bɛt gbunu, ya̧a̧nɛ, gi ta̧a̧ Yahuduyaadɛ hi dood dɔɔmɛ wɔ eer sɛw a ɗɔbsigya̧ bɔ gi dɔŋg kpɔd. 
ROM.3.31	Anyɔ wɛ Yeesu ɗɔbsugo, wɛ gi ha̧tirgo maakdɔgl ha̧tir ya? Taa anbɔ, wɛ gig ta̧a̧kta̧ ro!
ROM.4.1	Gi an wɛ dɔg nɔ a yaa wɛ Abraham zulha nɔ? Dag nɔ hinɔ? 
ROM.4.2	Gid Bɛt ta̧a̧ Abraham a woosɔ wɔ gi dɔŋgo, gi anbɔ ɗɛɛ an gi tɔɔs zulɔ, taa a Bɛt muutdu ɔnɛ. 
ROM.4.3	Bɛt ɗɛɛrwolɔ raa a nɔ? Raa
ROM.4.3	a Abraham gbaa kpoosɔ a Bɛt ge, Bɛt wɛɛ seeg an doo riiti anyɔ ɗɔbsɔ.
ROM.4.4	Yɔ anbɔ be, za̧a̧nyɔ gi wookwoosɛ, hi toog tusɔ, tusɔ bɔ tookɔ taa an gaasɛ, gi an hinyɔ rii an gi dag giya. 
ROM.4.5	Wɛɛ an za̧a̧nyɔ taa wooswook gɛ, gi gi kpoosɔ gbaak a Bɛt yɔ gig ɗɔbsig ge, a Bɛtyɔ gɔ gi ta̧a̧k dood ha̧a̧l ge, Bɛt taasig hinha̧a̧lɔ ɓɛrko, gi an doo riityɔ a gi muut du a ɗɔbsigɔ bɔ gi dɔŋgo. 
ROM.4.6	Ya̧a̧ɔ gii Dawda gi boo doo za hatɔ dɔglɛ, Bɛt gi ta̧a̧g an doo riiti, sēē woosɔ dɔgl gɛ, gi raa:
ROM.4.7	a hat gi a dood wɔ Bɛt bitsihi hin-a̧a̧bya̧ hi, gi wɛɛ gi yaat hinha̧a̧lya̧. 
ROM.4.8	Hat gi a za̧a̧nyɔ Waar Bɛt ɓɛr hinha̧a̧lɔ gɛ ge!
ROM.4.9	Hat bɔrɔ gis dɔmbɛ wɔ hii kpɔd ya, zaabe kpaarɛ wɔ hɛw ya? Wɛ raa a Abraham yɔ ɗɔbs Bɛto, Bɛt see gii an doo riit a gi muutdu.
ROM.4.10	Bɛt seeg ri an doo riit nɔ? Seege yɔ nab ket ya, zaabe yɔ gi kpaar ket ya ri? Da nabdir nɛ gɛ, da gi kpaari kete. 
ROM.4.11	Abraham dag dɔms bɔ an hinmɛɛnikya, an ɗɛntɛ sɔɔlɛ. Dɔmsɔ gi zuunik a Bɛt seeg an doo riiti anyɔ ɗɔbsige yɔ gi nɛ kpaari. Yɔ anbɔ, Abraham wɛɛ kpaarɛ wɔ hi ɗɔbs Bɛto baaya̧ giya, Bɛt wɛɛ seehi be an dood riitɛ a gi muutdu.
ROM.4.12	Abraham gi dɔmbɛ wɔ baaya̧ gii hɛw, raakɔ a dood wɔ hi dag dɔms hii kpɔd gɛ, gɛ wɔ hi fɔk Baa wɛ Abraham ɗɔbsugɔ bɔ yɔ ginɛ kpaari. 
ROM.4.13	Bɛt raa Abraham a gii hi waatɔ bé gaahi waalɛ. Rāā anbɔ a maakdɔgl yɔ gi fɔk gi dɔŋg gɛ, raa a gi gaag anyɔ ɗɔbsɔ gi wɛɛ doo riit a gi muutdu.
ROM.4.14	Yɛrɛ à ginɛ an Bɛtmaakdɔgl fɔkya wɔ hi dag hinyɔ Bɛt raa a bé gaa, yɔ anbɔ ɗɔbsig wɛ yɔ gi hintɔsyɔ, hinyɔ Bɛt raa nɛ a gi gaa ma yɔ ha̧a̧tir ma. 
ROM.4.15	Anyɔ dood gɔ hi Bɛtmaakdɔglɔ ɗa̧a̧ko Bɛtmaakdɔgl gɔ kamz Bɛt gabsɛ. Wɛɛ lɛlyɔ maakɗɔgl taa ge gɛ, maakdɔgl-inik taa lɛlɔge be. 
ROM.4.16	Ya̧a̧nɛ, Bɛt gi raa a gi gaa dood waal bɔ a hi ɗɔbsig dɔŋgo an hinɔ gi wɛɛ gaas ya̧a̧rtɔs, an hinyɔ Bɛt raa a bé woos Abraham waatɔ sɛw gi er a Bɛt kpoosɔ rɔb ha. Taa an hinɔ gi gis dood wɔ hi fɔk Bɛtmaak gii kpɔdi, gi gis dood wɔ hi ɗɔbs an Abraham hɛw. Abraham gi baa wɛ gii sɛw 
ROM.4.17	anyɔ Bɛt ɗɛɛrwolɔ raa
ROM.4.17	a be wɛɛnum dood hɛbt kittɔnɔ baa ya̧nɛ.
ROM.4.17	Gi baa wɛ a Bɛt yɔ ɗɔbsig gi muut du, Za̧a̧nyɔ gi wɛnsig wɔrkɛ kolya̧, wɛɛ gi elik hinyɔ taa nɛ gɛ an hinɔ gi giro. 
ROM.4.18	Abraham ɗɔbs Bɛto gbaa mɔkilɔ a ge, yɔ da mɔkilgbaak taa nɛ gɛ, ya̧a̧nɛ gi wɛɛ dood hɛbt kittɔnɔ baaya̧ anyɔ Bɛt da 
ROM.4.18	a dɔ̧ɔ̧t mɔ gi gi anbɔ.
ROM.4.19	Abraham da gin nɛ wɛl sɛ̧ɛ̧b tuurik tɛmɛrɛ gbunu, sēē an muulɔ ɔ̧ɔ̧sɔ, nistɔ Saratu be, wɔm da̧a̧da̧, taa an gi wɛɛ gi dag waa be. An gbɛn anbɔ si̧, mɔ̄ɔ̄ ɗɔbsugɔ gɛ, 
ROM.4.20	Ɔ̄ɔ̄ Bɛt ɗɔbsig gɛ, fāā hinyɔ Bɛt raa a gi gaag gɛ. Ɗɔbsugɔ bɔ gaag tɛŋko, gi baanik Bɛto. 
ROM.4.21	Ta̧a̧ hi kpoosɔ sɛw a Bɛt gin tɛŋko an gi woo hinyɔ da raa nɛko.
ROM.4.22	Ya̧a̧nɛ Bɛt gi see hinɔ an gi doo riiti a gi muutdu. 
ROM.4.23	Yɛrɛ raak bɔ a Bɛt seeg an doo riityɔ, hi bı̧̄ı̧̄s gii hinɔ kpɔd gɛ. 
ROM.4.24	Bi̧i̧ys wɛɛ yɔ Bɛt gɔ gi seewɛ an dood riitɛ a gi muutdu hɛw, wɛɛ yɔ wɛ ɗɔbsig za̧a̧nyɔ rɛms Waar wɛ Yeesu a wɔrkɛ tees du. 
ROM.4.25	Bɛt gaag wɔrk naan du a wɛ hinha̧a̧l dɔŋgo, wɛɛ rɛmsig a wɔrkɛ tees du an gi wɛɛnɛ dood riitɛ ro a gi muutdu.
ROM.5.1	Nɛ yɔ Bɛt seewɛ an dood riitɛ a gi muutdu a wɛ ɗɔbsig dɔŋgo, wɛ gin boolum gɔ hi gii a Waar wɛ Yeesu Kristu dɔŋgo. 
ROM.5.2	A Yeesu dɔŋgo, hi ɗɔbsig wɛ, wɛ ɗɛɛ an wɛ dag gbɔnɔ talk a gɛmsillɛl yɔ wɛ erk gedu a Bɛt dɔŋdi yɔ za̧a̧sɛ ya̧a̧r tɔs. Hinyɔ giwɛ hat gaako, yɔ wɛ gin mɔkil a wɛ́ dag Bɛt gbɔlumsɔ bɔ wɛnɛ giya.
ROM.5.3	Gii kpɔd gɛ, wɛ gi dak hat hɛw a wɛ zɛksil du, yɔ anbɔ wɛ mɛɛ be a zɛksil gi kamz hinmɔŋki, 
ROM.5.4	hinmɔŋk be gi kamz ɗɛɛti, ɗɛɛt be gi kamz mɔkil-gbaaki. 
ROM.5.5	Mɔkil-gbaak bɔ gɔ maat doo gɛ, anyɔ Bɛt Mɔkilɔ gaawɛ Bɛt ha̧a̧tigɔ tal giwɛ kpoos du.
ROM.5.6	Yɔ tɛŋk wɛ rı̄ı̄ nɛ an wɛ woo hinza ket gɛ an wɛ ɔɔ hinha̧a̧lɛ, Kristu wɔr a dood bɔbtin zulɛ a ɔ̧tyɔ hi dɛ̧ɛ̧ gedu. 
ROM.5.7	Ɓaaɓa an doo gi wɔr a doo yɔ rii gi zulɛ. Kinsa doo za kɔ̀t yɔ wɔr a doo rɔb za dɔŋg be. 
ROM.5.8	Yɛrɛ Bɛt gisɛ ha̧a̧tig ɔ̧ɔ̧n zuunik anyɔ Kristu wɔr wɛ zulɛ yɔ wɛ gi nɛ hinha̧a̧lyaadɛ gii kete.
ROM.5.9	Yɛrɛ gid wɛ gi dood riitɛ a Bɛt muutdu a Kristu ga̧a̧mɔ bɔ gubr gi dɔŋgo, yɔ anbɔ, hinyɔ daarlɛl gbɔɔltɔnɔ gii gi za̧a̧sɛ a Bɛt nɔɔtigɔ bɔ gedu. 
ROM.5.10	Nɛyɔ wɛ da wɛ gi nɛ Bɛt lɔlhɛ̧ɛ̧nikyaadɛ kete, nɛ wɛ wɛɛ sa̧a̧mɔ a waaɔ bɔ wɔr a wɛ kal gi dɔŋg ma mi? Nɛ yɔ anbɔ, hinyɔ daar bɔrɔ lɛl gbɔɔltɔnɔ, yɔ wɛ gi sa̧a̧mɔ ɓɔri ma giya waaɔ bɔ za̧a̧tigɔ gii gi za̧a̧sɛ. 
ROM.5.11	Wɛ́ dāg hat a hin bɔrɔ gedu kpɔd gɛ, wɛ dag a ɔksig wɛ bɔ gedu hi Bɛto a Waar wɛ Yeesu Kristu yɔ wɛɛnɛ Bɛt saamɔ gi dɔŋgo.
ROM.5.12	Ya̧a̧nɛ, anyɔ hinha̧a̧l gul a waal du a doo gbun bɔ nuŋgɔ a Àdamu gi dɔŋgo, wɔrk taz gɔ a hinha̧a̧l dɔŋgo, yɔ anbɔ wɔrk bɛbr naanɔ gɔ dood zulha sɛw anyɔ dood sɛw hi gɔ hinha̧a̧lɛ. 
ROM.5.13	Hinha̧a̧l tal a waaldu yɔ maakdɔgl da taa ket giya. Yɛrɛ, yɔ maakdɔgl da taa nɛ kete, Bɛt da ɓɛ̄r hinha̧a̧l gɛ. 
ROM.5.14	Hɔnɛyɔ Adamu ginɛ za̧a̧nyɔ gɔ gi zaa rittinsɔ, ha̧tir Bɛt ya̧a̧ɔ, woo hinha̧a̧lɛ, wɔrk dag tɛŋk gɔ a dood wɔ hí hā̧tir Bɛt ya̧a̧ɔ an Adamu gɛ hɛw hi zulha sɛw, tuur a Muusa ge.
ROM.5.15	Yɛrɛ Adamu hin-a̧a̧bɔ rı̄ı̄ an hi goksin gaasyɔ Bɛt gaawɛ gii gɛ. Dood kittɔnɔ hi wɔr a hinha̧a̧l yɔ doo gbun da gɔ gi dɔŋgo. Bɛt gɛmsilɔ tɛŋk daar hinha̧a̧l tɛŋkɔ daar gbɔɔltɔnɔ, an gaas yɔ Bɛt gaa a dood kittɔnɔ, a doo gbun ge, gɛ a Yeesu Kristu gɛmsilɔ bɔ gi dɔŋgo.
ROM.5.16	Bɛt gaasɔ bɔ daarin doo gbun hinha̧a̧lɔ tɛŋko. Bɛtdɔglɔgbaak bɔ a hin-a̧a̧b yɔ doo gbun da woo hage, hin-a̧a̧b bɔ mat dood sɛw. Yɛrɛ dood kittɔnɔ hi woo hin-a̧a̧bi, wɛɛ Bɛt gáásɔ ya̧a̧rtɔs rɔb bɔ wɛɛnihi hinrɔb wookyaadɛ. 
ROM.5.17	Hi rɔbo, doo gbun hin-a̧a̧bɔ gɔy an wɔrk gi dag tɛŋko a doo gbun bɔrɔ gi dɔŋgo. Yɛrɛ a doo za gbun dɔŋg ro, gɛ Yeesu Kristu, dood wɔ hi dag Bɛt gɛmsilɔ gbɔɔlɛ hi Bɛt gaasɔ yɔ wɛɛnihi dood riitɛ gi muutdu ya̧a̧rtɔs hi dag wááto hi za̧a̧tigi. Hinɔ daar hinha̧a̧l tɛŋkɔ daarɔ.
ROM.5.18	Mi dɔg a dood sɛw hi wɛɛ hin-a̧a̧bwookyaadɛ a doo gbun yɔ gɔ hin-a̧a̧b gi dɔŋgo. Yɔ anbɔ Bɛt gii wɛɛ gi tuts dood zulya̧ aakil du sɛw gi wɛɛ gi gaahi za̧a̧tig a doo gbun yɔ woo hinyɔ rii gi dɔŋgo. 
ROM.5.19	Dood kittɔnɔ hi wɛɛ hinha̧a̧l-yaadɛ anyɔ doo gbun ha̧tir hinyɔ Bɛt raa. Yɔ anbɔ Bɛt gi ta̧a̧ dood kittɔnɔ anyɔ doo gbun kɛms Bɛt tɔnɛ.
ROM.5.20	Maakdɔgl wɛɛ midɔ an hi tɔɔs hinha̧a̧lɛ. Yɛrɛ hinha̧a̧l hi hɔŋgɔ, Bɛt gɛmsilɔ gi wɛɛ gi hɔŋgɔ gi daarlɛl be. 
ROM.5.21	Anyɔ hinha̧a̧l gin nɛ tɛŋk dood zulha a wɔrk dɔŋgo, yɔ anbɔ Bɛt gɛmsilɔ tɛŋkɔ gi waak hinrɔb wooki gi midig za̧a̧tig faa yɔ wɛ dag a Waar wɛ Yeesu Kristu dɔŋgo.
ROM.6.1	Yɛrɛ wɛ dɔg a nɔ? A wɛ waa a hinha̧a̧l du an Bɛt gɛmsilɔ gi tɔɔ gi daar ya? 
ROM.6.2	Taa anbɔ nɛ zaŋ! Wɛɛ yɔ wɛ wɔr a hinha̧a̧l gbaŋgi, gi an wɛ wɛɛ wɛ waak ri a hinha̧a̧l du nɔ? 
ROM.6.3	Nɛ mɛ̄ɛ̄ a wɛɛ sɛw yɔ wɛ loo Bɛtmɛm wɛ ɔks gbunu hi Yeesu Kristu, wɛ ɔks gbunu hi gii a wɔrkɔ bɔ wɔr gedu gɛ ya? 
ROM.6.4	Hi i̧i̧wɛ lɛlgbunu hi gii a Bɛtmɛm bɔ wɛ loo gedu, wɛ wɔr hi giya. Yɔ anbɔ anyɔ gii da rɛml gi ɗund a wɔrk du hi Baa wɛ Bɛt tɛŋkɔ gɛrsya bɔ, wɛɛ hɛw wɛ dag gbɔnɔ gɔ an wɛ ɛmb a za̧a̧tig ɛmbil seg rɔb bɔ gedu hi Bɛt tɛŋkɔ gɛrsya bɔ be.
ROM.6.5	Gid wɛ ɔks wɛ pirk gbunu an tɛ̧ɛ̧ hi giya a wɔrk yɔ riitin hi ɔnɛ bɔ gedu, wɛ́ wɛɛ wɛ́ ɔks gɔ hi gii an gbuna bɔ a rɛmtig yɔ riitin an ɔnɛ bɔ gedu. 
ROM.6.6	Yɛwɛ mɛɛ a doo amnt bɔ gi wɛ muul du, da dooy a dɔ̧ɔ̧r ha hi giya an hinha̧a̧l muul bɔ tɛŋkɔ gi wagɔ, an bɔwɛ kɔm hinha̧a̧l gbaari. 
ROM.6.7	Ya̧a̧nɛ doo gi wɔrɔ, hinha̧a̧l tɛŋkɔ taa gi zulha ma, da̧a̧da̧.
ROM.6.8	Yɛrɛ gid wɛ wɔr hi Kristu, wɛ gi ɗɔbsig a wɛ́ waa hi gii hɛw. 
ROM.6.9	Ya̧a̧nɛ, wɛ mɛɛ a Kristu yɔ rɛml a wɔrkɛ teesdu gi wɛɛz a za̧a̧tig du, taa zaa wɔrk nɛ zaŋ, wɔrk taan tɛŋk gi zulha ma. 
ROM.6.10	Yɔ wɔrɔ, wɔr gaatɔ gii dɔɔ gbunu a wɛ hinha̧a̧l dɔŋgo, hɔnɛyɔ wɛɛz a za̧a̧tig du be, gi za̧a̧k a Bɛt zulɛ. 
ROM.6.11	Yɔ anbɔ nɛɛ hi zul nɛ hɛw, seen zul nɛ an nɛ wɔr a hinha̧a̧l gbaŋg sa̧a̧nɛ, wɛɛ nɛ gi za̧a̧tili a Bɛt zulɛ a Yeesu Kristu dɔŋgo.
ROM.6.12	Bɔ hinha̧a̧l gi wɛɛsin waar a muul nɛ wɔrkil bɔ gedu an bɔnɛ fɔb ɗɔkumɔ wɔ. 
ROM.6.13	Bɔnɛ yaa naan a hinha̧a̧l du an wɔdyɔ gɔ hi woon ha̧a̧lɛ; yɛrɛ gaan zul nɛ a Bɛt ge an dood wɔ hi wɔrɔ hi wɛɛ hi wɛɛzɔ. Gaan muul nɛ sɛw a Bɛt woos du an wɔd hinrɔb woonikya. 
ROM.6.14	Àgiyɔ nɛ taa ma a maakdɔgl waabil du, nɛ waak a Bɛt gɛmsil du. Nɛ yɔ anbɔ, bɔnɛ ɔɔ hinha̧a̧l gi dag tɛŋk nɛ zulha.
ROM.6.15	Nɛ anyɔ Bɛt maakdɔglɔ taan tɛŋk wɛ zulha, wɛ́ wɛɛ wɛ́ waak a Bɛt gɛmsil du, yɔ anbɔ gi an wɛ fɔb hinha̧a̧l gɔki ya? Taa nɛ anbɔ zaŋ! 
ROM.6.16	Nɛ mɛɛ a nɛ́ gaa doo za zul nɛ an gbaari an nɛ kɛmsig tɔnɛ, nɛ gi za̧a̧n bɔ gbaar ɔ̧ɔ̧nɛ. Zaabe nɛ gi hinha̧a̧lyɔ gi kaŋk doo a wɔrk du gbaar ɔ̧ɔ̧nɛ, zaabe nɛ fɔk Bɛto, nɛ gi dood riitɛ a Bɛt muutdu a tɔn nɛ kɛŋk bɔ gi dɔŋgo.
ROM.6.17	Yɛrɛ wɛ baan Bɛto; anyɔ nɛ da nɛ ginɛ hinha̧a̧l gbaar gii si̧, yɛrɛ nɛ ta̧a̧ hinyɔ wi gogsin gbɔnɔɔ wɔ hi kpoos nɛ sɛw. 
ROM.6.18	Bɛt tuusin a hinha̧a̧l bɔ tɛŋkɔ gedu, yɛrɛ nɛ wɛɛ Bɛt woosyaadɛ an nɛ woo hinriiti.
ROM.6.19	Mi bookya̧a̧ an doo gi booko a kpoos nɛ hɔntil bɔ gi dɔŋgo. Nɛ da nɛ gaak nɛ muul nɛ a libt du hi a hinha̧a̧l du an nɛ woo hinyɔ bɔbtɔ. Gbunɔ, ɓɔri ma gaan muul nɛ dɛɛt wɔ a Bɛt ge an hinrɔbwook gbaarɛ an nɛ wɛɛ dood gaatɛ a Bɛt muutdu.
ROM.6.20	Ya̧a̧nɛ, yɔ nɛ da nɛ gi hinha̧a̧l gbaarɛ, nɛ da nɛ́ mɛ̄ɛ̄ hinriit wook hinɔ gɛ. 
ROM.6.21	Woos nɛ wɔ nɛ da nɛ woo anbɔ nɛ dagn nɔ? Nɛ nɛ see nɛ dagnik seem ɓɔri ma mi? Hin wɔrɔ da̧a̧kya̧ sɛw gɛ wɔrko. 
ROM.6.22	Yɛrɛ ɓɔryɔ, yɔ nɛ tuu a hinha̧a̧l du a aakil du nɛ wɛɛs Bɛt gbaarɛ ɔ̧ɔ̧, woos nɛ rɔb bɔ gin gaak gaatigi a Bɛt muutdu, wɛɛ yɔ̧ɔ̧sumɔ be gɛ za̧a̧tig faa. 
ROM.6.23	Ya̧a̧nɛ hinha̧a̧l dɔɔrɔɔsɔ gɛ: wɔrko; Bɛt gaasɔ tɔs be gɛ: za̧a̧tig faa bɔ a Waar wɛ Yeesu Kristu ge.
ROM.7.1	Yɛ̧ɛ̧dɛ mi wɛ, nɛ mɛɛ hinyɔ ha̧a̧mi an mi dɔgsin bɛttɔnɔ. Mi book dood wɔ hi mɛɛ maakdɔgl hiya, nɛ maakdɔgl gi waak a doo zulha yɔ doo gɔ gi za̧a̧tili kpɔd ma mi? Lab gɛ ya?
ROM.7.2	Yɔ anbɔ nis lool wɔy hi maakdɔgl bɔ gii a waltɔ ge yɔ gi za̧a̧tili; waltɔ gi wɔrɔ, nis bɔ zulɔ tuutu a maakdɔgl bɔ wɔg nɛ a waltɔ ge gedu. 
ROM.7.3	Yɔ anbɔ lab, gi lootin hi walza, yɔ waltɔ gi za̧a̧tili, hi elig a nis mansyayɔ; wɛɛ wal bɔ gi wɔrɔ, zulɔ tuu gɔ ma a lottins maakdɔgl bɔ gedu, yɔ anbɔ gi lootin hi wal za, taa a mans du ma.
ROM.7.4	Gbunɔ giya, yɛ̧ɛ̧dɛ mi wɛ, anyɔ nɛ ɔks hi Kristu muulɔ, nɛɛ hɛw nɛ wɔr a maakdɔgl gbaŋgi an nɛ wɛɛs doo za dood ɔnɛ, Za̧a̧nyɔ rɛml a wɔrkɛ tees du, an wɛ woos Bɛt woos rɔbɛ. 
ROM.7.5	Yɔ anbɔ, yɔ wɛ ginɛ waak an doo hɛbtdi, ɗɔkum ha̧a̧l wɛ wɔ hi fu̧u̧ a maakdɔgl du, hi woohin a wɛ muul du an hi ka̧wɛ a wɔrk du.
ROM.7.6	Yɛrɛ ɓɔri wɛ wɔr a maakdɔgl bɔ wɔ̀wɛ nɛ gi gbaŋgi, zul wɛ tuu gɔ ma aakil du. Yɔ anbɔ wɛ woosig Bɛt woosɔ hi gbɔnɔ sego an hinyɔ Bɛt Mɔkilɔ giwɛ raako, wɛ taa wook hi gbɔnɔ amnt bɔ an hinyɔ maakdɔgl bɔ bi̧i̧ nɛko. 
ROM.7.7	Gi an wɛ raa a nɔ? Maakdɔgl gi hinha̧a̧l ya? Taa nɛ anbɔ zaŋ! Yɛrɛ à maakdɔgl taa nɛ gɛ yɔ mi mɛ̄ɛ̄ hinha̧a̧l hinɔ gɛ. Ya̧a̧nɛ, à maakdɔgl dɔ̄g nɛ a bɔmɔ ɗɔkin hin gɛ gɛ, yɔ mi mɛɛ nɛ lɔlɗɔkum hinɔ gɛ.
ROM.7.8	Hinha̧a̧l dag gbɔnɔ a hinyɔ maakdɔgl bɔ raa gedu an gi woo lɔlɗɔkum yɔ gi sɛw a mi kpoos du; maakdɔgl gi taa gɛ, hinha̧a̧l yɔ wɔɔrɔ, yɔ taan tɛŋko. 
ROM.7.9	Amntɔnɔ yɔ mi mɛɛ maakdɔgl kɛn gɛ mi waakwa; hɔnɛyɔ hinraak midɔ, hinha̧a̧l dag gbɔnɔ waak gɔ be. Mii mi wɔr be. 
ROM.7.10	Yɔ anbɔ mi zɛm hinraak bɔ ginɛ an gi gaa za̧a̧tigi, ka̧mi a wɔrk du. 
ROM.7.11	Ya̧a̧nɛ anyɔ hinha̧a̧l dag gbɔnɔ, maatim hi hinraak bɔ giya, wɛɛ gbɔmnimi.
ROM.7.12	Maakdɔgl ɔnɛ gi hin gaatyɔ, hinraak hɛw gi hin gaatyɔ hi hin riiti, hi hinrɔbo. 
ROM.7.13	Hinyɔ bɛrɔ wɛɛsim minɛ wɔrkdak lɛl ya? Taa nɛ anbɔ zaŋ! Gi hinha̧a̧lɛ an hinɔ gi tuu an hinha̧a̧lɛ an gi gbɔ̧mi a hinyɔ bɛr gi dɔŋgo an hinha̧a̧l gi wɛɛ hinha̧a̧lɛ gi daarlɛl hi hinraaki.
ROM.7.14	Ya̧a̧nɛ wɛ mɛɛ maakdɔgl gi hin mɔkilyayɔ. Wɛɛ mii be mi gi doo hɛbtdi yɔ hi zebrig a hinha̧a̧l du giya. 
ROM.7.15	Yɛrɛ mi mɛ̄ɛ̄ hinyɔ mi wook gɛ: wɛɛ hinyɔ ha̧a̧mi mi wōō hinɔ gɛ, wɛɛ hinyɔ ha̧a̧m nɛ gɛ zaŋ, mi wook hinɔ giya. 
ROM.7.16	Nɛ, an mi mɛɛ a mi gɔk hinyɔ ha̧a̧m gɔk gɛ, mi mɛks a gedu a mi ta̧a̧k maakdɔgl dɔglɔ a bɛɛrɔ. 
ROM.7.17	Nɛ yɔ anbɔ, mi taa gɔk hinɔ hi zul mi, hinha̧a̧l yɔ gi waak mi kpoos du gii gi hinɔ gɔko.
ROM.7.18	Hinyɔ gi rɔbo, mi mɛɛ a taa waak a mi kpoos du, raakɔ a mi muul du, an doo hɛbtdi. Ha̧a̧m wook ɔnɛ, wɛɛ an gɔ mi woo hinrɔbo, mi ɗɛ̄ɛ̄ gɛ. 
ROM.7.19	Ya̧a̧nɛ, mi taa gɔk hin rɔb yɔ ha̧a̧mi, mi wɛɛ mi gɔk ha̧a̧l yɔ ha̧a̧mi gɛ. 
ROM.7.20	Wɛɛ gid mi gɔk hinyɔ ha̧a̧mi gɛ, mii taa gɔko, hinha̧a̧l yɔ gi waak mi kpoos du gii gi gɔko!
ROM.7.21	Yɛrɛ mi zɛm a ri ya, a gɔ ha̧a̧mi rɔbgɔki, wɛɛ ha̧a̧lgɔk bɔ ɓaŋgimɓaŋgɔ. 
ROM.7.22	Ya̧a̧nɛ mi dak hat hi Bɛtmaakdɔgl bɔ an doo hi kpoosɔ gi mɔkugo. 
ROM.7.23	Wɛɛ mi gbɛnik ꞋꞋmaakdɔglꞋꞋ za a mi muul du, gi book nɔk hi kpoos mi ꞋꞋmaakdɔglyɔꞋꞋ, gim wɔk a ꞋꞋhinha̧a̧l maakdɔglꞋꞋ yɔ gi a mi muul du gedu.
ROM.7.24	Yɛrɛ kay, mii doo ya̧a̧rhantya! Bɔ gi pidim a wɔrk muul yɛrɛ gedu? 
ROM.7.25	Mi baan Bɛto a Waar wɛ Yeesu Kristu nuŋg du! Gii gi pidimi! Hɔnɛ yɛrɛ mii be hi zul mi, mi gi woosig Bɛtmaakdɔglɔ woos hi kpoos mi, mɔkil doohɛbtya mi be gi ꞋꞋhinha̧a̧l maakdɔglꞋꞋ gbaaryɔ.
ROM.8.1	Yɛrɛ dɔgl-gbaak taa dood wɔ hi ɔks hi Yeesu Kristu matugo. 
ROM.8.2	Ya̧a̧nɛ, ꞋꞋMɔkil za̧a̧tigya maakdɔglꞋꞋ bɔ gi wook hin a ɔksil wɛ bɔ hi Yeesu Kristu gedu tuus zul mi tuus a ꞋꞋhinha̧a̧l hi wɔrk maakdɔglꞋꞋ du.
ROM.8.3	Bɛt hi zulɔ woo hinyɔ Muusa maakdɔgl ɗɛ̄ɛ̄ wook gɛ anyɔ doo hɛbtdi taan tɛŋko. Bɛt yaaz waaɔ mɔɔt bɔ a waal du. Yɔ waaɔ zaa, muulɔ riitin an doo hinha̧a̧lya hɛbtdi, an gi ha̧s hinha̧a̧lɛ. Wɛɛ Bɛt mat hinha̧a̧l hi dɔgl-gbaakɔ bɔ a waaɔ bɔ Yeesu muul du yɔ wɔrɔ. 
ROM.8.4	Bɛt woo hin bɔ lab an wɛ dag gbɔnɔ wɛ woowoos rɔbɛ wɔ maakdɔglɔ bɔ ɛrɔ, wɛɛ yɔ wɛ ɛmbik an Bɛt Mɔkilɔ gig ha̧a̧ko, taa anyɔ doo hɛbtdi ha̧a̧ge.
ROM.8.5	Wɔ hi gi waak an doo hɛbtdi, hi mɔkig hinyɔ doo hɛbtdi gig ha̧a̧ko, wɛɛ wɔ hi waak anyɔ Bɛt Mɔkilɔ ha̧a̧ge, hi mɔkig hinyɔ Bɛt Mɔkilɔ gig ha̧a̧k giya. 
ROM.8.6	Za̧a̧nyɔ gi mɔkig hinyɔ doo hɛbtdi gig ha̧a̧ko, gi wɔrɔ. Wɛɛ za̧a̧nyɔ gi mɔkig hinyɔ Bɛt Mɔkilɔ gig ha̧a̧ko, dag za̧a̧tigi hi boolumi. 
ROM.8.7	Wɔ hi mɔkig hinyɔ doo hɛbtdi ha̧a̧ge, hi gi Bɛt lɔlɔhɛ̧ɛ̧nikyaadɛ, taa an hi fɔk hinyɔ Bɛt maakdɔglɔ raa, wɛɛ taa an hi ɗɛɛ fɔk be. 
ROM.8.8	Yɔ anbɔ dood wɔ hi waak an doo hɛbtdi gi waako hí dɛ̄ɛ̄ an hi bɛs Bɛt gɛ.
ROM.8.9	Yɛrɛ nɛya, nɛ taa waak an doo hɛbtdi gi waako, Bɛt Mɔkilɔ gi gi waak a nɛ kpoos du hi rɔbo, nɛ waak an hinyɔ ha̧a̧g giya. Za̧a̧nɔ gi taan Yeesu Kristu Mɔkilɔ gi kpoos du gɛ, taa Yeesu doo ɔnɛ. 
ROM.8.10	Kristu gi gi nɛ kpoos du, muul nɛ wɛɛ wɔrko a hinha̧a̧l dɔŋgo, wɛɛ mɔkil nɛ gi za̧a̧tili be a hinrɔbwook dɔŋgo. 
ROM.8.11	Wɛɛ gid Za̧a̧nyɔ rɛms Yeesu a wɔrkɛ teesdu Mɔkilɔ gi waak a nɛ kpoos du, Za̧a̧nyɔ rɛms Yeesu Kristu a wɔrkɛ teesdu gi wɛɛ gi gaa muul nɛ wɔrkil bɔ za̧a̧tigi hi Mɔkil yɔ gi waak a nɛ kpoos du tɛŋkɔ.
ROM.8.12	Yɔ anbɔ, yɛ̧ɛ̧dɛ mi wɛ, hinza ɗɛ̄ɛ̄ an gi fɛ̧ɛ̧wɛ wɛ fɔ̀b hinyɔ doo hɛbtdi ha̧a̧g gɛ. 
ROM.8.13	Gid nɛ waak an hinyɔ doo hɛbtdi ha̧a̧ge, nɛ wɔrɔ. Wɛɛ gid nɛ gbɔŋk muul ɗɔkum wɔ hi Bɛt Mɔkilɔ, nɛ́ za̧a̧. 
ROM.8.14	Dood wɔ Bɛt Mɔkilɔ gihi kaŋk a gbɔnɔ rɔb du hi gi Bɛt waat sɛw. 
ROM.8.15	Wɛɛ nɛ́ dāg gbaar mɔkil an nɛ wɛɛ nɛ waa a hoob du gɛ. Nɛ dag Bɛt Mɔkilɔ yɔ gisɛ gok an wɛ el Bɛt a Aba, raakɔ a Baaba!
ROM.8.16	Hɔɔ, Bɛt Mɔkilɔ ta̧a̧ mɔkil wɛ hi zulɔ: a wɛ gi Bɛt waato. 
ROM.8.17	Nɛ gid wɛ gi Bɛt waato, wɛ gi Bɛt rɔɔsɔ dakya ma, wɛ gi dakya ɔksi hi Yeesu Kristu; wɛɛ gid wɛ ya̧a̧ryɔ̧k hi giya, wɛ waa hi gii a gi gbɔlums du hɛw. 
ROM.8.18	Mi mɔk ya̧a̧rhant wɔ wɛ gi yɔ̧ko a ɔ̧tigi zulɛ rı̄ı̄ an hi gogsin gbɔlums yɔ gɔ gi zaa gi wɛɛ gi mitsɛ gɛ.
ROM.8.19	Hinwɔ Bɛt kim sɛw hi kɔm hi ook Bɛt wāātɔ wɔ midigya̧ hi gbɔlumsɛ hi ha̧a̧tig gbɔɔltɔnɔ. 
ROM.8.20	Ya̧a̧nɛ waal gi a hintɔs tɛŋkɔ wɛɛdisɛ. Taa an ha̧a̧ gii hi zulɔ, Bɛt gii gbaage a hinɔ gedu. 
ROM.8.21	Yɔ anbɔ Bɛt gaa mɔkil-gbaaki: ɔ̧tza hinyɔ Bɛt kimɔ gi pidɔ, hi tuus zulɔ a tɛŋk ha̧tirgoya bɔ gig wa̧a̧k gbaarums du gedu, yɔ gɔ gi wɛɛ gi dag Bɛt wāātɔ wɔ zulya̧ tuusig gbɔlums bɔ ɔ̧nɛ.
ROM.8.22	Yɔ anbɔ wɛ mɛɛ a yɛɛl amntɔnɔ tuur ɓɔryɔ, waal du sɛw gi hekugo, gi kosgumn kɛŋko an nis gi kɛŋk waagulik kosgumnɛ. 
ROM.8.23	Waal du gii kpɔd gɛ, wɛɛ hɛw, wɛɛ yɔ wɛ gin Bɛt Mɔkilɔ wɛ yɛɛl wɛ dag a Bɛt gaasɔ bɔ gedu; wɛɛ hɛw wɛ gi hekig wɛ kpoos du, wɛ gi oonik an Bɛt gi pidɛ gi za̧a̧s muul wɛ, gi wɛɛnɛ waatɔ ɛns hi rɔbo. 
ROM.8.24	Yɔ wɛ gbaak mɔkil wɛ a wɛ́ za̧a̧ ro wɛ́ za̧a̧. An wɛ gbaak mɔkil wɛ a hinyɔ gɔ wɛ gbɛn geha, hinɔ taa mɔkilgbaak ma; hinyɔ wɛ gbɛnko, gi an wɛ wɛɛ wɛ wāal ɓɛ ya? 
ROM.8.25	Yɛrɛ gid wɛ gbaak mɔkil wɛ a hinyɔ wɛ gbɛn gɛ hage, yɔ anbɔ, wɛ oog hi hinmɔŋki.
ROM.8.26	Gbunɔ yɔ wɛ gi dood hɔntil gii Bɛt Mɔkilɔ gi gisɛ zaak ɗaako a wɛ hɔntil bɔ gedu; yɔ wɛ mɛ̄ɛ̄ Bɛt zɔ̧k anyɔ rii gɛ ya̧a̧nɛ. Yɔ anbɔ, Bɛt Mɔkil hi zulɔ gisɛ Bɛt zɔ̧ko hi hekil yɔ hi ɗɛɛ an gɔ hi dɔg gɛ. 
ROM.8.27	Bɛt yɔ gi seek a kpoos wɛɛdisɛ, mɛɛ hinyɔ Mɔkilɔ ha̧a̧g ɛrko. Ya̧a̧nɛ Bɛt Mɔkilɔ gi zɔ̧bsig dood wɔ hi gi Bɛt ɔnɛ anyɔ Bɛt gig ha̧a̧ko. 
ROM.8.28	Wɛ mɛɛ ɔ̧nɛ a Bɛt gi woonik hin sɛw anyɔ gi woosig dood wɔ ha̧a̧hi a ge hinrɔbo, dood wɔ elihi an hinyɔ da mɔkɔ an gi woo.
ROM.8.29	Ya̧a̧nɛ da yɛɛl sɛ̧ɛ̧hi, da gbaahi nɛ dordi an hi fɔ waawal muutɔ hi wɛɛ an giya, an kuudu waawal gi wɛɛ hinda gbɔɔl a yɛ̧ɛ̧dɛ ɔ̧ɔ̧ kitɛ tees du. 
ROM.8.30	Wɛɛ dood wɔ Bɛt gbaahi nɛ biitir anbɔ be, wɛɛ el hii hɛw. Wɛɛ dood wɔ elihi be, ta̧a̧hi an dood riitɛ a gi muutdu, gaahi gbɔlumsɔ bɔ ya̧nɛ. 
ROM.8.31	Gi an wɛ dɔg nɔ ma a hin wɔrɔ hi gbaŋgi? Bɛt gisɛ ɗaako, bɔ gi ɓaas zulɔ a wɛ gbaŋg nɔ? 
ROM.8.32	Bɛt ā̧a̧n waaɔ mɔɔt bɔ gɛ, gaaz an gi wɔr a wɛ kal sɛw. Ri gi taa nɛ an gi gaawɛ hin sɛw hi gii gɛ?
ROM.8.33	Bɔ gi gɛ̧ɛ̧n dood wɔ Bɛt sɛ̧ɛ̧hi dɔglɛ? Bɛt gii ta̧a̧hi an dood rɔbɛ! 
ROM.8.34	Bɔ gi matinihi dɔglɛ? Yeesu Kristu wɔrɔ. Wɔr kpɔd gɛ, wɛɛ rɛml dɔɔ a bɛtha da ɗɔɔt a Bɛt naanrɔbo, wɛɛ gisɛ Bɛt zɔ̧ko! 
ROM.8.35	Bɔ gi gɛ̧ɛ̧nɛ Kristu ha̧a̧tigɔ? Gi gi ya̧a̧rhant ya, zɛksili ya, ya̧a̧kɛtili ya, tɔs ya, ya̧a̧rums ya, hoobha̧nt lɛl ya, wɔrk ya ri? 
ROM.8.36	Hɔɔ, Bɛt ɗɛɛrwolɔ raa:
ROM.8.36	a Waar i, hi giwi gbɔŋk ɔ̧t bed a mɔ dɔŋgo. Hi giwi seek an tam wɔ gɔ hi ka̧hi a gbɛɛriklɛlɛ.
ROM.8.37	Yɛrɛ a hin wɔrɔ lab duge sɛw, wɛ ɗɛɛ hin wɔrɔ wɛ daarihilɛl da̧a̧da̧, hi za̧a̧nyɔ ha̧a̧g hi wɛɛ tɛŋkɔ. 
ROM.8.38	Ya̧a̧nɛ, mi mɛɛ rɔbtɔnɔ: a wɔrko, zaabe za̧a̧tigi, zaabe Bɛt walɛsɛrɛ , zaabe tɛŋk gbɔlɛ zaadɛ, zaabe hinwɔ hi gi ɓɔryɔ, zaabe hinyɔ gi zaako, 
ROM.8.39	zaabe tɛŋk zaadɛ, zaabe hɔɔtigi, zaabe duki, zaabe hinza wɔ Bɛt ki̧hi sɛw, hí ɗɛ̄ɛ̄ an hi gɛ̧ɛ̧wɛ hi Bɛt ha̧a̧tigɔ yɔ fu̧u̧ a Waar wɛ Yeesu Kristu ge gɛ.
ROM.9.1	Mi dɔk rɔbo. Mi gi Kristu doo ɔ̧nɛ. Kpoos mi gisim raak hi Bɛt Mɔkilɔ: mi taa ya̧a̧gɔ̧ɔ̧ko. 
ROM.9.2	Kpoos mi luutɔ, gi waak ɗɔki. 
ROM.9.3	Ya̧a̧nɛ gi ha̧a̧mi an mi wɛɛ bootya a Bɛt muutdu, mi hɛɛtin hi Kristu a yɛ̧ɛ̧dɛ mi wɔ hi gi dɔ̧ɔ̧t mi rɔb kalɛ. 
ROM.9.4	Hi gi Israhilaya waato, Bɛt wɛɛn hii an waatɔ ɛnsɛ, gaahi gbɔ-lumsɔ, ya̧a̧wɔkɔ wɔ, maakdɔglɛ, maakyɔ gɔ hi ɗɔbsinge, hi hinyɔ raa a gi woosihi.
ROM.9.5	Hii gi yaasɛ̀ɛ wāātɔ. Kristu yɔ wɛɛ doo, fu̧u̧ a hi dɔ̧ɔ̧t du; gi gbɔɔl a hin sɛw zulha, anyɔ gi Bɛt yɔ wɛ baan faa. Aanbɔ! 
ROM.9.6	Hā̧ā̧mi an mi 
ROM.9.7	Wɛɛ dood wɔ hi fu̧u̧ a Abraham dɔ̧ɔ̧t du hi taa Abraham wāātɔ sɛw; Bɛt raa Abraham:
ROM.9.7	a dɔ̧ɔ̧t gɔ gi tuu a Isaaku ge ro gi wɛɛ dɔ̧ɔ̧t mɔnɛ.
ROM.9.8	Raakɔ a wɔ hi mɔɔhi an doo hɛbtdi hi taa wɛɛk Bɛt wāāto; wāāt wɔ hi mɔɔhi an hinyɔ Bɛt da raa a be woos Abraham hi seek hii an Abraham dɔ̧ɔ̧to. 
ROM.9.9	Yɛrɛ hinyɔ Bɛt raa gɛrɛ:
ROM.9.9	a yoolɛ bé wɛɛzig lɛl anyɔ, Saratu gi dag waawalɔ.
ROM.9.10	Hinɔ taa anbɔ kpɔd. Rebeka waatɔ wɔ eerɛ hi gin baaya̧ gbunu: gɛ baa wɛ Isaaku; 
ROM.9.11+ROM.9.12	anyɔ waat wɔ gɔ hi da hi mɔɔy kete, an hi woo hinrɔbo, zaabe ha̧a̧lɛ, hi wōōdir gɛ, Bɛt raa Rebeka:
ROM.9.11+ROM.9.12	a waa fu̧u̧s bɔ giigi woos waa wans bɔ woosɛ. Hinyɔ Bɛt see gi her an gi woo an hinɔ gi waa, hinɔ mid hi eltyɔ, mı̄d hi woos gɛ; hinɔ mid hi za̧a̧nyɔ gi elikhin hi ha̧a̧tig ɔ̧ɔ̧nɛ,
ROM.9.13	anyɔ Bɛt ɗɛɛrwolɔ raa
ROM.9.13	a ha̧a̧b a Yakuba muulɛ, wɛɛ hā̧ab Esawu dɔglɔ gɛ.
ROM.9.14	Gi an wɛ raa a nɔ? A Bɛt gi wook hinyɔ rı̄ı̄ gɛ gii ya ri? Taa nɛ anbɔ zaŋ! 
ROM.9.15	Yɔ anbɔ, wɛɛ raa Muusa:
ROM.9.15	a bé mɛɛya̧a̧r a za̧a̧nyɔ ha̧a̧b an be mɛɛsigya̧a̧r ge; be gɔ rɔb a za̧a̧nyɔ ha̧a̧b an be gɔsig rɔb ge.
ROM.9.16	Yɔ anbɔ hinɔ ōō a doo yɔ gig ha̧a̧k ge gɛ, ōō a doo yɔ gi nɔɔk ge gɛ, gi a Za̧a̧nyɔ ha̧a̧g ya̧a̧rmɛɛk ge ro. 
ROM.9.17	Ya̧a̧nɛ Bɛt ɗɛɛrwol gi raa Waar bɔ Firawna:
ROM.9.17	a hinyɔ be gim ɗunsugo, be gim ɗunsig an be zuun tɛŋk be a mɔ muulɛ an nuŋg be gi ɗuk gi yɔ̧ɔ̧s waal sɛw.
ROM.9.18	Yɔ anbɔ, Bɛt gi ya̧a̧rmɛɛk a za̧a̧nyɔ ha̧a̧g an gi mɛɛsigya̧a̧r ge sɛw; wɛɛ gi zulɓaasig a za̧a̧nyɔ ha̧a̧g an gi ɓatsig ge sɛw. 
ROM.9.19	Mɔ warimi: a nɛ à hinɔ gi anbɔ labɔ, Bɛt gib biglik nɔ a be gɔ hin-a̧a̧bi ma ɓɛ nɔ? Ya̧a̧nɛ, Bɛt gi ha̧a̧g hinza, bɔ gi ɗɛɛ an gi ɓaas zulɔ a gi gbaŋgi?
ROM.9.20	Mɔɔ, doo tɔs, mɔ gi bɔ an mɔ faltinhin hi Bɛto? Gi an dɔnwɔŋk gi raa namnɛɛ bɔ wɔŋge: a nɔ mɔ wɔ̧b anbɔ ya?
ROM.9.21	Namnɛɛ bɔ taan tɛŋk an gi woo hinyɔ ha̧a̧g sɛw hi wɔŋk hi̧i̧t bɔ kim gbunu an gi loo gi wɔm dɔn eer ya? Zaa gbun yɔ gi dɔn rɔbo, zaabɔ be, yɔ gi dɔn ha̧a̧lɛ. Nɛ dɔgl ɔɔn ma mi? 
ROM.9.22	Gi an wɛ dɔg nɔ? À ha̧a̧ Bɛto an gi zu̧u̧n nɔɔtigɔ an hi mɛɛn tɛŋkɔ be? Yɛrɛ kɔ̧ɔ̧mbɔ hi hinmɔŋkɔ gbɔɔlɛ. Mɔms dood wɔ hi rii nɛ an nɔɔtigɔ gi lɛbrihi hi wɔrɔ.
ROM.9.23	Wɛɛ ha̧a̧g an gi gɔ wɛ mɛɛ gbɔlumsɔ gbɔɔl bɔ, wɛɛ yɔ mɛɛsɛya̧a̧r gi gɛmnsɛ an wɛ dag gbɔlumsɔ. 
ROM.9.24	Yɔ anbɔ wɛɛ dood wɔ Bɛt elɛ, ēlɛ a Yahuduya wɔ hi teesdu kpɔd gɛ, elɛ a dood dɔɔmɛ wɔ hi teesdu hɛw, 
ROM.9.25	an hinyɔ da dɔg nɛ a ya̧a̧kɛŋkɔya Hoseya ɗɛɛrwol du:
ROM.9.25	a Bɛt raa a dood wɔ hi da hi taa nɛ benɛ gɛ, be elihi an dood be, wɛɛ wɔ hi taa nɛ saam be gɛ si̧, be elihi an saam be rɔbɛ. 
ROM.9.26	A lɛlyɔ be da be 
ROM.9.27	Bɛtya̧a̧kɛŋkya bɔ Esaya be, ɓooya̧a̧
ROM.9.27	a Israhilaya wɔ hi zulha, raa: a an Israhila dɔ̧ɔ̧tya̧ kit an hɔ̧ɔ̧l a mɛmbal gbɔɔl du si̧, zaaya̧ kaasi kpɔd ro hi za̧a̧. 
ROM.9.28	Yɔ anbɔ, Waar Bɛt gi da̧a̧s dɔgl-gbaakɔ bɔ a dood waal du hi zulha nɔɔktɔnɔ.
ROM.9.29	Anyɔ Bɛtya̧a̧kɛŋkya bɔ Esaya da raa nɛ doosɛ:
ROM.9.29	a à laaya Bɛt walɛsɛrɛ wɔ Waar ya̧ Bɛt ɔ̄sɛ dɔ̧ɔ̧t za gɛ, yɔ wɛ wɛɛ an Sodɔmaya wɔ, yɔ wɛ riitin an Gɔmɔraya wɔ.
ROM.9.30	Gi an wɛ raa a nɔ? Dood dɔɔmɛ wɔ hi ɓɛ̄ɛ̄ nɛ gbɔnɔ an Bɛt gi ta̧a̧hi gɛ, yɛrɛ anyɔ hi ɗɔbs Yeesu , Bɛt ta̧a̧hita̧ ma. 
ROM.9.31	Wɛɛ Israhilaya yɔ hi gi kɛɛk Muusa maak-dɔglɔ fɔkɔ an gi gaahi gbɔnɔ hi wɛɛ dood riitɛ a Bɛt muutdu, hi zɛ̄m gbɔnɔ a maakdɔgl bɔ hage gɛ. 
ROM.9.32	A nɔ dɔŋgo? Hi tɛ̄b hinɔ hi ɗɔbsig gɛ, hi tɛb an hi riis Bɛt hi woosya̧ bɔ giya. Ya̧a̧nɛ hi simdɔɔ a bet dɔɔsiŋkya bɔ gi muulɛ. 
ROM.9.33	Hi bi̧i̧ hinɔ gi a Bɛt ɗɛɛrwol du
ROM.9.33	a Bɛt raa a yɛrɛ be gbaak bet dɔɔsiŋkya a Siyona, hi hɛɛl doo matigya. wɛɛ za̧a̧nyɔ gɔ gi ɗɔbsige, seem taag wa̧a̧ko.
ROM.10.1	Yɛ̧ɛ̧dɛ mi wɛ, hinyɔ ha̧a̧mi a mi kpoos du hi zɔ̧k mi a Bɛt ge, ha̧a̧mi an dɔ̧ɔ̧t mi Yahuduya wɔ hi za̧a̧. 
ROM.10.2	Mi ɗɛɛ an mi 
ROM.10.3	Hi mɛ̄ɛ̄ gbɔnɔ yɔ gɔ hi fɔbɔ an Bɛt gi wɛɛnihi dood rɔbɛ gɛ, ha̧a̧hi an hi su̧u̧ gbɔnɔya̧ hi zulya̧. Yɔ anbɔ hí tā̧ā̧ Bɛt gbɔnɔ gɛ. 
ROM.10.4	Hinyɔ Bɛt gaa Muusa maakɔ, gaag an gi kamn dood a Kristu ge, an dood wɔ hi ɗɔ̄bsig sɛw hi wɛɛ dood riitɛ a Bɛt muutdu. 
ROM.10.5	Yɔ anbɔ hinyɔ Muusa bi̧i̧ gi wadilgo hinriit bɔ gi fu̧u̧k a maakɔ bɔ dɔglɔ fɔkigɔ gedu, raa:
ROM.10.5	a za̧a̧nyɔ gi fɔk hinyɔ maakdɔgl raa, gí za̧a̧.
ROM.10.6	Yɛrɛ gbɔnɔ yɔ mɔ fɔb an Bɛt gi wɛɛnum doo rɔb anyɔ mɔ ɗɔbs Yeesu gi sɔm. Anyɔ hi bi̧i̧ a Bɛt ɗɛɛrwol du:
ROM.10.6	a bɔmɔ raa a mɔ kpoos du: a bɔ gi kar bɛtha an gi sidz Kristu gi zaa gi ɗaasɛ nɔ? 
ROM.10.7	Zaabe a bɔ gi sil a zɛŋk dubt ha̧a̧l bɔ gedu an gi kadz Kristu a wɔrkɛ teesdu nɔ?
ROM.10.8	Lab gɛ! Bɛt ɗɛɛrwol raa a ri? Raa
ROM.10.8	a yɛrɛ Bɛtdɔgl bɔ gi mɔ dɔŋdi ro, hi a mɔ ya̧a̧ du, hi a mɔ kpoos du.
ROM.10.8	Dɔgl yɛrɛ wi dɔgsig doodɛ, wi gisihi dɔgl yɔ gɔ hi ɗɔbs gii dɔko: a ɗɔbsin Yeesu ga. 
ROM.10.9	Yɔ anbɔ gid mɔ ta̧a̧ gaattɔnɔ hi ya̧a̧ mɔ a dood muut du: a Yeesu giigi Waar Gbɔɔlɛ, mɔ wɛɛ mɔ ɗɔbs a mɔ kpoos du a Bɛt ɗunsig za̧a̧til a wɔrk du, yɔ anbɔ mɔ́ za̧a̧. 
ROM.10.10	Ya̧a̧nɛ, hi ɗɔbsig yɔ kpoos du giya, mɔ tuur doo rɔb a Bɛt muutdu, wɛɛ hi hinrɔb tuusigi ya̧a̧du ro, mɔ tuur an mɔ dag za̧a̧tigi. Hi bi̧i̧ a Bɛt ɗɛɛrwol du:
ROM.10.11	a za̧a̧nyɔ gɔ gi ɗɔbsige, seem taag wa̧a̧ko.
ROM.10.12	Yɔ anbɔ, Yahuduyaadɛ hi dɔ̧ɔ̧t zaadɛ, anyɔ hi gin Waar Bɛt gbunu, taa an hi gɛ̧ɛ̧hi a Bɛt muutdu, Waar Bɛt gbun bɔ gi dood sɛw Waar i, wɛɛ gis dood wɔ hi gi nuŋgɔ elik an hi zɔ̧g sɛw rɔbgɔko hi tɛŋko. 
ROM.10.13	Yɔ anbɔ,
ROM.10.13	za̧a̧nyɔ el Waar Yeesu nuŋgɔ gi zɔ̧g a za̧a̧sibe sɛw gi za̧a̧.
ROM.10.14	Gi an hi el za̧a̧nyɔ hi ɗɔbsig gɛ nuŋgɔ ri? Gi an hi ɗɔbs za̧a̧nyɔ hi kɛmdir nuŋgɔ book gɛ ri? Bɛtdɔgl dɔkya gi taa gɛ, gi an hi kɛm dɔkɔ ri be? 
ROM.10.15	Gi an doo gi ɗɔg Bɛt dɔglɔ ri à hi yaazig nɛ an gi dɔg gɛ? Ya̧a̧nɛ, Bɛt ɗɛɛrwolɔ raa
ROM.10.15	a dood wɔ hi dɔk Bɛtdɔglɔ yɔ gi Dɔgl Rɔb sɛw zaakya̧ nag bɛrɔ!
ROM.10.16	Wɛɛ dood sɛw hi tā̧ā̧ Dɔgl Rɔb bɔ gɛ, kaasi ro hi ta̧a̧. Bɛtya̧a̧kɛŋkya bɔ Esaya dɔg be:
ROM.10.16	a Waar i, bɔ ɗɔbs dɔgl yɔ wi 
ROM.10.17	Yɔ anbɔ, mɛɛn a ɗɔbsig gi fu̧u̧zig a hinyɔ dood hi kɛŋk duge, wɛɛ hinyɔ hi kɛŋko gi fu̧u̧zig a Kristu dɔglɔ yɔ hi dɔk gedu. 
ROM.10.18	Yɛrɛ mi warko: a dood Israhilaya wɔ hi kɛm ket gɛ ya? Dɔɔmɔ! Anyɔ Bɛt dɔglɔ raa:
ROM.10.18	a kɔlkya̧ ɛmb a waal du sɛw, wɛɛ dɔglya̧ ɛmb tuur a waal doorumlɛl sɛw.
ROM.10.19	Yɛrɛ mi warko: Israhilaya wɔ hi mɛɛ gɛ ya? Hi mɛɛmɛ, wɛɛ hí tā̧ā̧ gɛ be. Yɛɛlɔ, Muusa yɛɛl da 
ROM.10.19	a Bɛt raa a be ɗuks kubl nɛ a dood wɔ hi taa dɔ̧ɔ̧t rɔb gɛ hi zulha. Be tɛb nɔɔtig nɛ a dɔ̧ɔ̧t wɔ hi mɛɛhin gɛ hi zulha.
ROM.10.20	Kuudu Esaya be, yɔ hoobhā̧a̧g hinza gɛ, 
ROM.10.20	a Bɛt raa a dood wɔ ha̧a̧hi bee ɓɛɛk gɛ, hi zolibe, be mits dood wɔ hi taab ɛrk gɛ.
ROM.10.21	Yɛrɛ Bɛt dɔg a Israhila zulha be:
ROM.10.21	a be yɔts dood zulɓaatilya hinfaakya wɔ naan be an be ɗaasihi ɔ̧t nuŋg sɛw.
ROM.11.1	Yɛrɛ mi warko: a Bɛt bis doodɔ Israhilaya wɔ bis ya? Taa nɛ anbɔ zaŋ! Ya̧a̧nɛ mii hi zul mi mi gi Israhilayayɔ, dɔ̧ɔ̧t mi fu̧u̧ a Abraham ge, fɔbtin hi Bɛnzamɛ dɔ̧ɔ̧tɔ. 
ROM.11.2	Bɛt bı̄s doodɔ wɔ yɛɛl gi sɛ̧ɛ̧hi nɛ doos gɛ. Nɛ mɛ̄ɛ̄ hinyɔ Bɛt ɗɛɛrwolɔ da raa nɛ a Eliya zulha gɛ ya? Kam Israhila dɔglɔ a Bɛt ge raa:
ROM.11.3	a Waar Bɛto hi gbɔm ya̧a̧mɔkɛŋkya wɔ, hi ɛ̧btir maaksɛŋk mɔ wɔ, gɛ zɛ̧ɛ̧r ma bee be gbunu, hi tɛk an hi gbɔ̧b hɛw.
ROM.11.4	Nɛ Bɛt goosig a nɔ? Ta̧a̧ raa:
ROM.11.4	a be zɛ̧ɛ̧r dood benɛ duk nɔɔn-eerɛ hí zagl a bɛtya̧ ya̧a̧gɔ̧ɔ̧nya bɔ Bahal dɔŋdi an hi zɔ̧g gɛ.
ROM.11.5	Gi anbɔ a waabil wɛ yɔ ɓɔryɔ gedu, Bɛt sɛ̧ɛ̧ doo hi zɛ̧ɛ̧r hi giro anyɔ gɛmsilɔ herɔ. 
ROM.11.6	Nɛ Bɛt gii her dood wɔ a rɔbgɔkɔ bɔ gi dɔŋgo, herihi a wooswookya̧ bɔ gi dɔŋg gɛ. À herihi nɛ a wooswookya̧ bɔ gi dɔŋgo, yɔ hi dag dɔɔrɔɔsya̧, wɛɛ Bɛt rɔbgɔkɔ bɔ dɔglɔ taadu. 
ROM.11.7	Yɛrɛ gi ri ma nɔ? Hinyɔ Israhila gi tɛko dag gɛ, wɛɛ dood wɔ Bɛt sɛ̧ɛ̧hi ya̧nɛ hi daagɔ, wɛɛ zaadɛ be kpoosya̧ wɛɛ ɓaaɓa, Bɛt yɔ gi hi elko hi kɛŋ gɛ, 
ROM.11.8	anyɔ Bɛt ɗɛɛrwolɔ raa
ROM.11.8	a Bɛt gaahi mɔkil an bɔhi kɛm hinɛ, gaahi lɔlɛ an bɔhi gbɛnɔ. Gaahi tɔnɛ an bɔhi lagn hinɛ, hinɔ gis a ɔ̧tigi zul tɛ̧.
ROM.11.9	Dawda wɛɛ boohi:
ROM.11.9	a an leesya̧ gbɔɔl bɔ gi wɛɛsihi ɓoosɛ an hi simdɔɔ hi matɔ, hí dag zɛksili an dɔɔrɔɔsɛ! 
ROM.11.10	An lɔlya̧ gi wilihi, bɔhi gbɛnɔ, an hi wɛɛ gbaarɛ, yɛlya̧ gi waa totigi!
ROM.11.11	Yɛrɛ mi warko: a an Israhilaya wɔ hi simdɔɔ hi matɔ hi ɗɛ̄ɛ̄ ɗundig zaa ma gɛ ya? Taa nɛ anbɔ zaŋ! A hin-a̧a̧bya̧ bɔ gi dɔŋg ro za̧a̧tig gi zaas dɔ̧ɔ̧t wɔ hi taa nɛ Bɛt fɔk gɛ. Bɛt gɔ anbɔ an gi ɗuks Israhilaya wɔ gi ha̧a̧hilɔl a hi muulɛ. 
ROM.11.12	Nɛ yɔ anbɔ an a̧a̧bya̧ gaa dood waal du Bɛt rɔbsɔ, wɛɛ gid wɛɛkya̧ bɔ kuudu kams dɔ̧ɔ̧t dɔɔmɛ wɔ Bɛt rɔbsɔ, yɔ anbɔ dood Israhila wɔ sɛw gɔ hi dɛmnaan be, Bɛt gi rɔbs dood dɔ̧ɔ̧t sɛw gi daarlɛlɛ.
ROM.11.13	Dood dɔ̧ɔ̧t dɔɔmɛ wɛ, mi gis nɛɛ dɔko, anyɔ mi gi tɔmsya a dood wɔ hi taa Yahuduya gɛ hi teesdu, mi seek woos yɔ Bɛt gaami an hin gbɔɔlɛ. 
ROM.11.14	Mi mɔkig an mi sɔmb dɔ̧ɔ̧t mi hi ɗuks kpoosya̧ gi ha̧a̧hilɔl a hat nɛ bɔ gedu an woos mi gi za̧a̧s zaadɛya̧. 
ROM.11.15	Ya̧a̧nɛ, an bisigya̧ bɔ ginɛ a waal du an naandɛmsɛ, zekya̧ bɔ Bɛt gɔ gi zehi nɛ gi ri? Gɛ gi ma rɛmtig yɔ gɔ hi rɛml a wɔrkɛ tees du! 
ROM.11.16	Doo gi gaa Bɛt kok kiml doos bɔ, kok kiml zaadɛ wɔ sɛw hi gi Bɛt ɔ̧ɔ̧nɛ. Gid tɛ̧ɛ̧yɛ̧ɛ̧s gi Bɛt ɔ̧nɛ, tɛ̧ɛ̧ya̧a̧n wɔ sɛw gi ɔ̧ɔ̧nɛ.
ROM.11.17	Dood Israhilaya wɔ hi gi an kɔ̧ɔ̧b yɔ hi dɛ̧ɛ̧l ya̧a̧nɔ wɔ; mɔɔyɔ mɔ gi dɔ̧ɔ̧t za dɔɔmi, mɔ gi an tɛ̧ɛ̧ hɛtum za ha̧a̧l waahams yɔ hi yɛn a lɛlyɔ hi dɛ̧ɛ̧l wɔrɔ ge, mɔ ɔks hi hii a kɔ̧ɔ̧byɛ̧ɛ̧s bɔ tɛŋkɔ gedu mɔ dak tɛŋk gɔ. 
ROM.11.18	Yɔ anbɔ taa an mɔ wɛɛ mɔ see waahams wɔ hi gbohi an hintɔs. Mɔ taan gbɔnɔ an mɔ pɛɛ zulɛ. Bɔmɔ mɔk a mɔɔ gi pɛɛk tɛ̧ɛ̧yɛ̧ɛ̧sɛ, tɛ̧ɛ̧yɛ̧ɛ̧s gii gi mɔɔ pɛɛko!
ROM.11.19	Kinsa mɔ raa a Bɛt dɛ̧ɛ̧l waahams wɔ an be yɛr du. 
ROM.11.20	Hinɔ gi rɔbo; yɛrɛ hi ha̧sihi anyɔ hi in ɗɔbsigi. Mɔɔ be, Bɛt gbaam a lɛlɔge a ɗɔbsig mɔ bɔ gi dɔŋg kpɔd. Bɔmɔ pɛɛ zulɛ, gi an hoob gi ha̧a̧m Bɛto. 
ROM.11.21	Ya̧a̧nɛ, Bɛt yɔ ɔ̄ɔ̄ waahams rɔbɛ wɔ hi gi tɛ̧ɛ̧ gbun bɔ gɛ a zulɓaasigya̧ bɔ gi dɔŋgo, taa mɔɔ ɔɔk be gid mɔ ɓaasig zulɛ.
ROM.11.22	Seem Bɛt rɔbgɔkɔ hi gabsɔ yɔ gi a dood wɔ hi inig hi zulha; rɔbgɔkɔ gi a mɔɔge gid mɔ waak hi kpoos mɔ sɛw a rɔbgɔkɔ bɔ gedu. Gi lab gɛ, mɔɔ hɛw, hi dɛ̧ɛ̧lumdɛ̧ɛ̧lɔ. 
ROM.11.23	Gbunɔ, gid Israhilaya wɔ hi wɛɛz hi zɛmr mɔkilya̧ hi ɗɔbs Yeesu , Bɛt gin tɛŋk gbɔɔltɔnɔ an gi wɛɛ gi gusihi a lɛlyɔ hi da hi ginɛ ge.
ROM.11.24	Mɔɔ yɔ mɔ taa Israhilaya gɛ, Bɛt dɛ̧ɛ̧mnɛdɛ̧ɛ̧ a tɛ̧ɛ̧hɛtum za ha̧a̧l muul gi wɛɛ gi sa̧a̧m a tɛ̧ɛ̧ rɔb muulɛ. Yɔ anbɔ, Bɛt ɗɛɛ an gi wɛɛ gi sa̧a̧ waahams rɔbɛ wɔ dɛ̧ɛ̧lihi nɛ a tɛ̧ɛ̧ nɔɔ rɔb bɔ gedu rɔbtɔnɔ. 
ROM.11.25	Ya̧a̧nɛ yɛ̧ɛ̧dɛ mi wɛ, hā̧ā̧mi an dɔgl dubtyɔ yaatɔ gi wagin gɛ, an bɔnɛ see zul nɛ an nɛ mɛɛhinɛ. Dood Israhi-laya zaadɛ hi in Yeesu ɗɔbsigi, hinɔ tuur an dood dɔɔmɛ wɔ Bɛt sɛ̧ɛ̧hi sɛw hi taz a za̧a̧tig du kete. 
ROM.11.26	Yɔ anbɔ dood Israhila wɔ sɛw hí za̧a̧ anyɔ Bɛt ɗɛɛrwolɔ raa
ROM.11.26	a Za̧a̧sigya gi fu̧u̧ a Siyona, gi ha̧s Yakuba doodɔ wɔ zulɓaasigya̧ wɔ. 
ROM.11.27	Hin bɔ lab bé wɔya̧a̧ hage hi hii a ɔ̧tyɔ gɔ be ha̧s hinha̧a̧lya̧ gedu.
ROM.11.28	Yahuduya wɔ hi wɛɛ Bɛt lɔlhɛ̧ɛ̧nikɔyaadɛ a nɛ dɔŋgo, an nɛɛ nɛ dag Bɛtdɔgl kɛŋki, nɛɛ dood dɔɔmɛ wɔ. Yɛrɛ an hinyɔ gi seek herkya̧ yɔ Bɛt herihi an doodɔ, ha̧a̧g hi muul a baaya̧ amntɛ wɔ hi dɔŋgo. 
ROM.11.29	An Bɛt gɔ gi zɛmr mɔkilɔ, zɛmr gɛ. Gaasɔ wɔ gaa hi herkyɔ gɔ her doo, taa zɛmrikya nɛ zaŋ.
ROM.11.30	Da amntɔnɔ nɛ́ da nɛ́ kɛ̄ms nɛ Bɛt tɔn gɛ ro, Bɛt gii mɛɛsinya̧a̧r a hi zulɓaatil dɔŋgo. 
ROM.11.31	Yɛrɛ hii be, ɓɔryɔ hi kɛ̄ms Bɛt tɔn gɛ be, Bɛt gi mɛɛsihiya̧a̧r a ya̧a̧rmɛɛk bɔ mɛɛsin nɛ gi dɔŋgo. 
ROM.11.32	Ya̧a̧nɛ, Bɛt wɛɛn dood sɛw an luknɔyaadɛ a tɔnzuks du an gi mɛɛs dood ya̧a̧r sɛw.
ROM.11.33	À Bɛt rɔɔsɔ tɔɔ nɛ ri! Hinɔkɛŋki hi hinmɛɛkɔ hi dub nɛ ri! Dɔgl-gbaakɔ wɔ hi gbɔnɔ ɔ̧ɔ̧ wɔ hi ɓaaɓa wadilgo ɔ̧ɔ̧! 
ROM.11.34	Anyɔ hi bi̧i̧ a Bɛt ɗɛɛrwol du: a bɔ mɛɛ Waar Bɛt Mɔkilɔ? Zaabe bɔ ginɛ dɔgl-gɛmsigya ɔ̧ɔ̧? 
ROM.11.35	Bɔ yɛɛl gi gaag hinza an kuudu gi dag ɔ̧nɛ? 
ROM.11.36	Hin sɛw fu̧u̧ a ge, gii gi kaŋkugo, wɛɛ gi wɛɛk a ge. Gbɔlums gi a ge faa. Aanbɔ!
ROM.12.1	Yɛ̧ɛ̧dɛ mi wɛ, ya̧a̧nɛ mi gin zɔ̧ko hi Bɛt ya̧a̧rmɛɛkɔ an nɛ gaa muul nɛ an namb za̧a̧til yɔ hi gbɛɛr hi nɔms Bɛt a sɛŋk ha, yɔ gi hin gaati, hinyɔ Bɛt gɔ ta̧a̧ hinɔ, giigi woos nɛ yɔ gi an nɛ woos Bɛt nɛ ɗɔbsinge hi rɔbo. 
ROM.12.2	Bɔnɛ riitin hi dood wɔ ɔ̧tigi zulɛ, ɔɔn Bɛt gi zɛmr kpoos nɛ gi wɛɛn mɔkil nɛ sego, nɛ wɛɛ nɛ mɛɛ hinyɔ ha̧a̧ge: an hinyɔ bɛrɔ, hinyɔ bɛs Bɛto, hinyɔ hinza wag du gɛ.
ROM.12.3	Hi gɛmsil yɔ Bɛt gaami mi gin raak nɛ gbunu gbunu, bɔ zaa gi tɔɔs zulɔ gi daarlɛlɛ. Yɔ anbɔ, bɔbe gi see zulɔ an ɗɔbsil yɔ Bɛt gɛ̧ɛ̧sige gi tuur lɛlɔge.
ROM.12.4	Ya̧a̧nɛ an wɛ gin muul gbun si̧, muul wɛ gbun bɔ gin muul dɛɛt kittɔnɔ, hi sɛw hi taan woos gbun bɔ. 
ROM.12.5	Wɛ́ɛ́ Yeesu ɗɔbsigya wɔ hɛw, wɛ gi labɔ. Yɔ wɛ gi kittɔnɔ be, wɛ ɔks muul gbunu a Kristu ge, wɛ ɔks gbunu an hinwɔ hi ɔks a muul gbun bɔ muulɔge gbunu gbunu. 
ROM.12.6	Anyɔ Bɛt gaawɛ gaas sɔmsɔm anyɔ gɛmsilɔ gaawɛ, yɛwɛ woon hinɛ. Za̧a̧nyɔ Bɛt gaag ya̧a̧ɔkɛŋkya gaasɛ an gi kɛm ya̧a̧ɔ gi 
ROM.12.7	Za̧a̧nyɔ Bɛt gaag woosɔ an gi woos yɛ̧ɛ̧dɛ Yeesu fɔkyaadɛ woosɛ, woogwo; yɔ Bɛt gaage an gi gognhinɛ, gogig-gogɔ; 
ROM.12.8	yɔ Bɛt gaage an gi ɓats dood zaadɛ muulɛ, ɓaasigɓaasɔ; yɔ gɔ gi gɔ rɔbtigi, rɔgrɔbɔ hi kpoosɔ sɛw; yɔ gi dɔgl-gɛmsigya, gɛmsiggɛmsɔ hi tɛŋko; yɔ gɔ gi ɗaas ya̧a̧rha̧a̧kyaadɛ, ɗaagɗa hi hato.
ROM.12.9	Ha̧a̧tig nɛ kpoos du gáage, inin hinha̧a̧lɛ, fɔn rɔbgɔki. 
ROM.12.10	Yɛgi hatinnɛ yɛ̧ɛ̧dums hat rɔbo, bɔbe gi ɗɔbs naaza hi tɛŋko. 
ROM.12.11	Bɔnɛ nabrɔ, i̧i̧yinɛ, ɔɔn Bɛt Mɔkilɔ gi ɗuks kpoos nɛ hi hato an laa, woosin Waar Yeesu woosɛ. 
ROM.12.12	Dagin hat a hinyɔ nɛ ook gedu, mɔn zɛksil yɔ hi gisin gɔko, waan Bɛt zɔ̧ki. 
ROM.12.13	Gɛ̧ɛ̧sin Bɛt doodɔ wɔ hi ha̧a̧kya̧a̧r rɔɔs nɛ. Zen rɔ̀bɛ rɔbtɔnɔ a nɛ raa du. 
ROM.12.14	Rɔbsin dood wɔ hi gin ya̧a̧kɛtingo, rɔbsinɛhi, bɔnɛ gɔsihi booto.
ROM.12.15	Dagin hat hi dood wɔ hi gi hat dako, kaan hi dood wɔ hi kaako. 
ROM.12.16	Ɗɔɔtin nɛ gaatin boolum a nɛ tees du. Bɔnɛ pɛɛ zulɛ, ɔksin hi zultiisigya wɔ. Bɔnɛ see zul nɛ an nɛ gi hinmɛɛkya dubtɛyɔ. 
ROM.12.17	Doo gi gɔsin ha̧a̧lɛ bɔnɛ wɛɛnsig ha̧a̧lɛ. Tɛnɛ an nɛ gɔ hinyɔ bɛr gii a dood muutdu sɛw. 
ROM.12.18	Gi bɛrɔ, ɗɔɔtin rɔbtɔnɔ hi dood sɛw anyɔ nɛ ɗɛɛ sɛw. 
ROM.12.19	Bɔnɛ wɛns doo hin-a̧a̧bɔ yɔ woosinɛ, saammi rɔbɛ wɛ, ɔɔn Bɛt nɔɔtigɔ gi woos za̧a̧nɔ. Ya̧a̧nɛ hi bi̧i̧ a Bɛt ɗɛɛrwol du a Waar Bɛt raa:
ROM.12.19	a bee be wɛnsihi a̧a̧bya̧, bee be gbaasihi dɔglɛ.
ROM.12.20	Yɛrɛ a̧a̧kil gi gi
ROM.12.20	ha̧a̧k za̧a̧nyɔ gim lɔlhɛ̧ɛ̧nuko, gaamɔg leesɛ, mɛm gi gig ha̧a̧ko, gaamɔg gi yɔ̧; ya̧a̧nɛ anyɔ mɔ gisig wook anbɔ, mɔ gisig laa-ɛ̧ɛ̧k mɔksig zulha!
ROM.12.21	Bɔmɔ ɔɔ ha̧a̧l gi ɗɛɛmɔ, ɗɛɛm ha̧a̧lɛ hi hin rɔbo.
ROM.13.1	Yɛ dood sɛw hi tiis zulya̧ a dood gbɔlɛ dɔŋdi. Ya̧a̧nɛ dood gbɔlɛ wɔ waar umsya̧ sɛw gi fu̧u̧zig a Bɛt ge, wɛɛ dood nabl wɔ sɛw hi dag tɛŋkya̧ a Bɛt ge. 
ROM.13.2	Yɔ anbɔ mɔ in hinyɔ za̧a̧n gbɔɔl bɔ raa, mɔ ɓaasig dɔglyɔ Bɛt raa giya. Wɛɛ dood wɔ hi ɓaak anbɔ lab hi kamsig zulya̧ dɔgl-gbaakyɔ.
ROM.13.3	Za̧a̧nyɔ gi wook hin rɔbo hoob ɗɛɛ an gi ha̧a̧g dood gbɔlɛ gɛ, gɛ dood wɔ hi wook ha̧a̧lɛ. Gi ha̧a̧m an hoob gi ha̧a̧m dood gbɔlɛ gɛ, gɔm rɔbo hi baanumɔ. 
ROM.13.4	Dɔgl-gbɛɛrikya gi Bɛt woosɔya an gi gɔsum rɔbo. Gid mɔ gɔ ha̧a̧lɛ, hoob yɛgi ha̧a̧mɔge, ya̧a̧nɛ dāg tɛŋkɔ bɔ Bɛt gaag ya̧a̧rtɔs gɛ. Gi Bɛtwoosya an gi tuusin Bɛt nɔɔtigɔ gi ha̧a̧n za̧a̧nyɔ gɔ ha̧a̧l ya̧a̧rɛ.
ROM.13.5	Yɔ anbɔ, gi an nɛ tiis zul nɛ a dood gbɔlɛ dɔŋdi, taa a Bɛt nɔɔtigɔ bɔ gi dɔŋg kpɔd, lab gɛ, nɛ mɔk an mɔkil yɔ nɛ kpoos du ha̧a̧g gi gin gbɔnɔ rɔb gaako. 
ROM.13.6	Hinɔ gii hɛw nɛ gi toostooko. Waar ɛ wɔ hi hi wookwoos bɔrɔ hi woosig Bɛt giya.
ROM.13.7	Toosinɛhi hinyɔ hi gin fɔk sɛw. Toon toosɛ a za̧a̧nyɔ gi an nɛ tooge. Toon hinyɔ hi dɛ̧ɛ̧sin a za̧a̧nyɔ gi an nɛ tooge, gɔn hoobo a za̧a̧nyɔ gi an nɛ gɔsig hoob ge, ɗɔbsin za̧a̧nyɔ gi an nɛ ɗɔbsige. 
ROM.13.8	Bɔ doo gi fɔn belko, gɛ gɔ gi ha̧a̧tinnɛ. Ya̧a̧nɛ doo yɔ gig ha̧a̧k a naaza hi muulɛ gi wook hinyɔ Bɛtmaakdɔglɔ raa sɛw. 
ROM.13.9	Nɛ mɛɛ maakdɔgl wɔ:
ROM.13.9	a bɔmɔ naamansi, bɔmɔ gbɔm zulɛ, bɔmɔ looluurɛ, bɔmɔ ɗɔkin hinɛ.
ROM.13.9	Dɔgl wɛrɛ hi hin zaadɛ wɔ sɛw hi ɔks hi gi a dɔgl yɛrɛ gedu:
ROM.13.9	a gi ha̧a̧mɔ namɔza an zul mɔ.
ROM.13.10	Za̧a̧nyɔ ha̧a̧g naaza taasig hinha̧a̧l wooko. Yɔ anbɔ, gi gim ha̧a̧k a namɔza muulɛ, mɔ wook Bɛtmaakɔ sɛw. 
ROM.13.11	Yɛrɛ ma nɛ mɛɛ ɔ̧tyɔ wɛ gi gedu ɓɔryɔ, nɛ mɛɛ a rɛŋkɔ yoom du riiri. Ya̧a̧nɛ, za̧a̧tig wɛ sɛ̧ɛ̧b daar ɔ̧tyɔ wɛ yɛɛl ɗɔbsig nɛ gedu daarɔ. 
ROM.13.12	Yɛms bul taalɔ, lɛlgaakil sɛ̧ɛ̧bɔ. Yɛwɛ bis lɛlwil woosɔ, yɛwɛ loo lɛlgaal nɔk wɔd wɔ naan du an wɛ ɗɛɛn lɛlwilɔ.
ROM.13.13	Yɛwɛ ɛmb ɛmbil rɔb anyɔ gɔ wɛ ɛmbik lurk du, wɛ ɔɔ daŋkt ha̧a̧lɛ hi bum-wɔniki, mansnaak ha̧a̧lɛ, hi ɓi̧i̧limi, hi gbaani, hi ka̧a̧si. 
ROM.13.14	Hegin za̧a̧tig nɛ seg yɔ gi a Waar wɛ Yeesu Kristu ge an dimnaan yɔ nɛ hek muulɛ, wɛɛ bɔnɛ yaa kpoos nɛ a doo hɛbtdi muulɛ, an bɔnɛ fɔ ɗɔkumɔ.
ROM.14.1	Zen za̧a̧nyɔ ɗɔbsugɔ taan tɛŋko, wɛɛ bɔnɛ gbaatin a mɔkilɔ bɔ geha. 
ROM.14.2	Doo za gɔ mɔk a gi ɗɛɛ hinyɔ gi sɛw leki, wɛɛ zaabɔ tɛŋkɔ tuur gɛ, hinyɔ gi leko gɛ: biskpasɛ. 
ROM.14.3	Za̧a̧nyɔ gi lek hin sɛw bɔ gi see za̧a̧nyɔ gi lek hinsɛ̧ɛ̧kum an doo tɔs; za̧a̧nyɔ gi lek hinsɛ̧ɛ̧kum be, bɔ gi gbaas naaza bɔ gi lekhin sɛw dɔglɛ, yɔ anbɔ Bɛt zegzebɔ.
ROM.14.4	Mɔɔ bɔ an mɔ gbaas doo za woosɔya dɔgl nɔ? Ɗɛntɔ gii gi yɛ̧ɛ̧ dɔglɔ gi raa a woosɔ eerɔ, zaabe woosɔ maatɔ; mɔnɛ dɔgl mɔ taa du. Yɔ anbɔ Waar Kristu gii gin tɛŋk an gi ɗaasige gi er bɛttɔnɔ. 
ROM.14.5	Doo za gi mɔkig a ɔ̧t wɔrɔ hi gi ɔ̧t gbɔlɛ hi daar zaadɛ daarɔ, zaabɔ gi mɔkig be, a ɔ̧t sɛw hi riitinu. An doo yɔ gi sɛw gi mɛɛ hinyɔ gɔ gi fɔb rɔbtɔnɔ a gi zuldu. 
ROM.14.6	Za̧a̧nyɔ her ɔ̧tza gi wɛɛnig ɔ̧t gbɔɔlɛ, yɔ anbɔ gɔs Waar Yeesu gii an gi ɗɔbsige. Za̧a̧nyɔ gi lek hinyɔ gi sɛw gi lesig Waar Yeesu ga, wɛɛ gi baanik Bɛt dɔŋgɔ ge, za̧a̧nyɔ gi lek hinsɛ̧ɛ̧kum be gi lesig Waar Yeesu gii an gi ɗɔbsige, gi baanik Bɛt hɛw.
ROM.14.7	Doo za taas zulɔ za̧a̧ko, taas zulɔ wɔrko. 
ROM.14.8	Ya̧a̧nɛ, wɛ gi za̧a̧ko wɛ gi za̧a̧sig Waar Yeesu giya, wɛ wɔrko wɛ wɔsig Waar Yeesu giya, an wɛ za̧a̧za̧, wɛɛ an wɛ wɔɔrɔ wɛ gi Waar wɛ Yeesu Kristu dood ɔ̧ɔ̧nɛ. 
ROM.14.9	Ya̧a̧nɛ, Kristu wɔrɔ wɛɛ za̧a̧ an gi wɛɛ Waar a wɔrkɛ wɔ hi dood za̧a̧til wɔ hi zulha. 
ROM.14.10	Nɛ yɛrɛ mɔya, yɔ mɔ lek hinsɛ̧ɛ̧kumi nɔmɔ gbaasig namɔza dɔglɛ? Zaabe, mɔɔ be, yɔ mɔ lek hin sɛw nɔ mɔ seek namɔza an hin hintɔsi? Wɛ́ erk Bɛt muutdu wɛ sɛw an gi gbaasɛ dɔglɛ. 
ROM.14.11	Ya̧a̧nɛ Bɛt ɗɛɛrwolɔ gi raa
ROM.14.11	a Waar Bɛt raa: a rɔbo, anyɔ be gi za̧a̧tili, dood sɛw hí zagl be muutdu. Dood ya̧a̧boon sɛw hi ta̧a̧ dɔgl be a bee Bɛto.
ROM.14.12	A ɔ̧tɔge an bɔ sɛw gi ta̧a̧s zulɔ hin a Bɛt muutdu. 
ROM.14.13	Yɔ anbɔ, yɛwɛ ɔɔ dɔgl gbaatingoɔ. Wɛɛn nɛ mɔk gbun kpɔd an bɔnɛ gbaas nanɛza bet an gi simdɔɔ muulɔge, zaabe an gi mat a hinha̧a̧l du. 
ROM.14.14	Anyɔ mi ɔksɔ hi Waar Yeesu , mi mɛɛ bɛttɔnɔ mi kpoos du a hinza ɓi̧i̧limya hi zulɔ taaro. Wɛɛ hinɓi̧i̧limya yɔ giro gɛ gis za̧a̧nyɔ gig seek a hin yɛrɛ gi ɓi̧i̧limyayɔ, taa hinrɔbo.
ROM.14.15	Lees bɔ mɔ lek gi gis namɔza hinɓi̧i̧lumya, mɔ́ fɔ̄b hinyɔ hat raa gii gɛ. Hinbɔ lab bɛr gɛ. Bɔmɔ ha̧tir doo yɔ Kristu wɔr a gi dɔŋg hi lees mɔ bɔ. 
ROM.14.16	Hinyɔ gisin hinrɔbo, bɔgi wɛɛs doo za hinyɔ gɔ gi boo ya̧a̧ha̧a̧l muulɔ ge. 
ROM.14.17	Bɛt wáátɔ taa hinlek dɔglɛ hi yɔ̧k dɔglɛ, gi rɔbwooki, boolumi, hi hat yɔ Mɔkilɔ gi gaako. 
ROM.14.18	Za̧a̧nyɔ gi woosig Kristu woos anbɔ gi bɛs Bɛto, gi riis dood be.
ROM.14.19	Yɔ anbɔ yɛwɛ tɛb boolum dɔgl an wɛɛ Yeesu fɔkyaadɛ wɛ wɔm ɔksig wɛ a ɗɔbsig du lɛlgbun an luko. 
ROM.14.20	Bɔnɛ ha̧tir Bɛt woosɔ a lees dɔgl dɔŋgo. Hi rɔbo, lees sɛw gaaga an hi lege, lees ha̧a̧lɔ gɛ doo gi leg hi bɔ̧ɔ̧sɛ gi matin naaza zaa a hinha̧a̧l du. 
ROM.14.21	Bɛr an bɔmɔ tɔb nambo, bɔmɔ yɔ̧ bumɛ, mɔ lil hinyɔ gɔ gi kam namɔza a hinha̧a̧l du sɛw.
ROM.14.22	Ɗɔbsig yɔ mɔ ginɔ, gbaasum zul mɔɔnɛ a Bɛt muutdu. Hat gi a za̧a̧nyɔ māt zulɔ a dɔgl-gbaak du a hinyɔ gi wook gedu gɛ. 
ROM.14.23	Yɛrɛ za̧a̧nyɔ kpoosɔ tā̧ā̧ hinyɔ gi lek gɛ, Bɛt gi gbaasig dɔgl anyɔ le hi ɗɔbsig gɛ. Hinyɔ doo gi wook sɛw, kpoosɔ gi taa hi ɗɔbsig gɛ, woo hinha̧a̧l a Bɛt muutdu.
ROM.15.1	Wɛɛ tɛŋkya wɛ, yɛwɛ ɗaas dood hɔntil wɔ hɔntilya̧ pɛɛko. Bɔwɛ tɛ hinyɔ bɛsɛ. 
ROM.15.2	Wɛ gbunu gbunu, yɛwɛ ɓɛɛ an wɛ gɔ nawɛza kpoosɔ gi harige, an wɛ ɗaasig gi rek doosɛ a Bɛt gbɔnɔ du. 
ROM.15.3	Kristu hi zulɔ wāā a hinyɔ bɛsig gi dɔŋg gɛ, waa an hinyɔ Bɛt ɗɛɛrwolɔ raa
ROM.15.3	a Waar Bɛto, niit wɔ dood hi gim niik hi wɛɛz be zulha.
ROM.15.4	Nɛ yɔ anbɔ hinyɔ hi bi̧i̧ nɛ doos sɛw a Bɛt ɗɛɛrwol du, hi bi̧i̧ nɛ a wɛ dɔŋg an wɛ mɛɛ wɛ gok hinmɔŋki hi muul wɛ ɓaasigi hi Bɛtdɔglɔ wɛ dag mɔkil wɛ gbaak a Bɛt ge. 
ROM.15.5	An Bɛto Za̧a̧n hinmɔŋk gaakya hi muulɓaasigya bɔ gi gaan tɛŋk nɛ ɗɔɔt rɔbtɔnɔ hi kpoos nɛ gbunu, anyɔ Yeesu Kristu ha̧a̧ge, 
ROM.15.6	an nɛ sɛw nɛ ɔks ya̧a̧ gbunu nɛ baan Bɛt yɔ gi Waar wɛ Yeesu Kristu Baatɔ.
ROM.15.7	Yɔ anbɔ zebtinnɛ rɔbtɔnɔ anyɔ Kristu zewɛ rɔbtɔnɔ, an nɛ gaa Bɛt gbɔlumsɛ. 
ROM.15.8	Ya̧a̧nɛ, mi raasinɛ: a Kristu da wɛɛ nɛ Yahuduya wɔ woosya ya̧a̧n an gi zunsihi a Bɛt raa rɔbo, wɛɛ an gi da̧a̧s hinyɔ Bɛt raa a gi woos baaya̧ hiya, 
ROM.15.9	wɛɛ an dood wɔ hi taa Yahuduya wɔ hi mɛɛ nɛ Bɛt gɛ, hi baan Bɛt a gi ya̧a̧rmɛɛk dɔŋgo, anyɔ Bɛt ɗɛɛrwolɔ raa
ROM.15.9	a yɔ anbɔ, be baanumɔ a dood wɔ hi taa Yahuduya gɛ hi teesdu, be wɛɛ be ɛɛhinɛ an be ɗɔbs nuŋg mɔ.
ROM.15.10	Hi wɛɛ hi raa ɓɛ:
ROM.15.10	Nɛɛ dood wɔ nɛ mɛɛ Bɛt gɛ, dagin hat hi Bɛt doodɔ!
ROM.15.11	Wɛɛ raa ɓɛ:
ROM.15.11	nɛɛ dood wɔ nɛ mɛɛ Bɛt gɛ sɛw, baanin Waar Bɛto, an dood dɔ̧ɔ̧t sɛw hi baanige.
ROM.15.12	Esaya raa hɛw:
ROM.15.12	a za̧a̧n za gi fu̧u̧zig a Yɛsa dɔ̧ɔ̧t du gi zaa, gi ɗund gi wɛɛ waar a dood dɔ̧ɔ̧t wɔ hi taa Yahuduya gɛ hi zulha, hi gbaa mɔkilya̧ a ge.
ROM.15.13	An Bɛto, Za̧a̧nyɔ gi gaak mɔkil-gbaaki, gi gaan hat gbɔɔlɛ hi boolum rɔbo a nɛ ɗɔbsig du, kpoos nɛ gi hi̧i̧s hin wɔrɔ sɛw, an nɛ gbaa mɔkil nɛ gi tɔɔ du hi Bɛt Mɔkilɔ tɛŋkɔ.
ROM.15.14	Yɛ̧ɛ̧dɛ mi wɛ, mii hi zul mi mi mɛɛ rɔbtɔnɔ a nɛɛ nɛ wook hinyɔ rii giya, nɛ wɛɛ nɛ mɛɛ hinyɔ Bɛt ha̧a̧g sɛw, hinza wagin gɛ. Nɛ ɗɛɛ an nɛ goktin Bɛt dɔglɛ. 
ROM.15.15	Nɛ yɔ anbɔ mi bi̧i̧sin dɔgl zaadɛ gaattɔnɔ a ɗɛɛrwol mi bɔ gedu, an nɛ mɔk nɛ mɛɛ hinyɔ nɛ da nɛ goko. Mi woo anbɔ a gɛmsil yɔ Bɛt gaam gi dɔŋgo, 
ROM.15.16	yɔ wɛɛnim Yeesu Kristu woosɔya a dood wɔ hi taa Yahuduya gɛ hi tees du. Mi gi wook Bɛtdɔgl woosɔ an dood wɔ hi taa Yahu-duya gɛ hi wɛɛsig dood ɔnɛ, hi wɛɛs Bɛt an maakgaas rɔb yɔ ta̧a̧, gaas yɔ Bɛt Mɔkilɔ gaasige.
ROM.15.17	Anyɔ mi ɔks hi Yeesu Kristu, mi ɗɛɛ an mi tɔɔs zul mi a woos yɔ mi woosig Bɛt gedu. 
ROM.15.18	Ya̧a̧nɛ an mi dɔg dɔgl za dɔɔmi hoobha̧a̧mha̧. Gɛ mi dɔk hinyɔ Kristu woo hi dɔgl mi dɔk bɔ hi waabil mi bɔ an mi kamz dood dɔ̧ɔ̧t wɔ hi mɛɛ Bɛt gɛ hi laksig tɔnɛ, 
ROM.15.19	hi tɛŋk yɔ gɔ hi woon gɛrs hintuusingoya hi gɛrs gbɔlɛ zaadɛ, hi Bɛt Mɔkilɔ tɛŋkɔ. Yɔ anbɔ mi da̧a̧s Kristu Dɔglɔ Rɔb dɔkɔ yɛɛl a Urusalima hi waal zaadɛ wɔ hi sɛ̧ɛ̧b gedu tuur a mɛmbal bɔ Iliniya dɔŋdi. Mi dɔg Kristu dɔglɔ gbɔɔltɔnɔ yɛd tuur hɔ sɛw.
ROM.15.20	Mi ɓɛɛk an mi dɔg Yeesu dɔglɔ bɔ a lɛlyɔ hi lag Kristu nuŋgɔ ge ket gɛ, an bɔmi gbaa woos mi bɔ sɛŋkɔ a doo zaa ɔnɛ ha. 
ROM.15.21	Anyɔ Bɛt ɗɛɛrwolɔ raa
ROM.15.21	a dood wɔ hi dɔgsirihi nɛ dɔglɔ ket gɛ hí gbɛnɔ, wɛɛ wɔ hi lagdir nɛ dɔglɔ book ket gɛ hí kɛmɔ.
ROM.15.22	Yɔ anbɔ, dɔɔ kittɔnɔ ha̧a̧m rek nɛɛge, wɛɛ mi dāg gbɔnɔ gɛ. 
ROM.15.23	Yɛrɛ ɓɔryɔ an lɛlza zɛ̧ɛ̧rsim a hɛbt yɛrɛ gedu an mi woo gɛ, wɛɛ da wɛl kittɔnɔ mi mɔkugo an mi daa mi zɛ̧brin be, wɛɛ mi dag gbɔnɔ gɛ a woos mi bɔ gi dɔŋgo, 
ROM.15.24	mi mɔkugo an gɔ mi gi rek a Espay, mi daa mi zɛ̧brinɛ, nɛ ka̧mi, gɔ mi dag hat a ɔksig mi bɔ gedu hi nɛɛ kaasi, ɓɔr nɛ ɔɔm kaŋk yaazig ma.
ROM.15.25	Yɛrɛ ɓɔryɔ mi gi rek a Urusalima kete an mi kam hinyɔ mi ɗans Bɛt doodɔ wɔ hi gi hɔ. 
ROM.15.26	Ya̧a̧nɛ Yeesu fɔkya wɔ a Makeduniya hi a Akaya ha̧a̧hi nɛ an hi mɔkts ya̧a̧rya Yeesu ɗɔbsigya wɔ hi gi a Urusalima gaasɛ. 
ROM.15.27	Ha̧a̧hi nɛ gbɔɔltɔnɔ hi rɔbo, wɛɛ hi gi belkyaadɛ a ya̧a̧rya wɔrɔ hi bɛrki, ya̧a̧n gii dood wɔ hi taa Yahuduyaadɛ gɛ hi ɔks hi gɛ̧ɛ̧ rɔɔs yɔ Bɛt Mɔkilɔ gaa Yahuduya wɔ, yɔ anbɔ gi an dood wɔ hi taa Yahuduyaadɛ gɛ hi ɗans Yahuduya wɔ rɔɔsya̧ be.
ROM.15.28	Gɔ mi bɛɛ dɔgl bɔrɔ da̧a̧sugo, mi bɛɛhi tusgaas bɔrɔ gaak naan du, mi wa̧a̧ gbɔnɔ gɔ an mi rek a Espay mi daak nɛ lɛl nɔɔha. 
ROM.15.29	Mi mɛɛ a gɔ mi daak nɛ lɛlɛ, mi gi rek hi Kristu rɔbsɔ gbɔɔltɔnɔ.
ROM.15.30	Mi gin zɔ̧ko nɛɛ yɛ̧ɛ̧dɛ mi wɛ a Waar wɛ Yeesu Kristu nuŋg du, hi a Bɛt Mɔkilɔ ha̧a̧tig du, zɔ̧bsinmi Bɛt hi tɛŋko, anyɔ mii mi zɔ̧k hɛw, 
ROM.15.31	an mi za̧a̧ a Yahuduya wɔ hi ta̧a̧ Yeesu ɗɔbsig gɛ hi naan du, wɛɛ an gaas yɔ mi kaŋk a Urusalima gi bɛs Bɛt doodɔ wɔ a hɔ, 
ROM.15.32	mi rek mi tuur a nɛɛge hi hato, gi ha̧a̧ Bɛto, mi wɛɛ mi dag hat hi nɛya a mi holum du. 
ROM.15.33	Àn Bɛto, Za̧a̧nyɔ gɔ gi gaak boolumi gi kɔm hi nɛɛ sɛw. Aanbɔ!
ROM.16.1	Mi gisin yaak siŋg wɛ Febe yɔ gi Bɛt woosɗaakya a Yeesu fɔkya wɔ hi tees du a Kɛŋkeriya, ha̧a̧mi 
ROM.16.2	an nɛ zeg a Waar Yeesu nuŋg du anyɔ bɛrɔ a Bɛt doodɔ gbaŋgi, an nɛ wɛɛ nɛ ɗaasige a hinyɔ ha̧a̧g gedu sɛw. Ya̧a̧nɛ da ɗaas dood kittɔnɔ, ɗaas mii hi zul mi hɛw. 
ROM.16.3	Boon nis bɔ Piriskila hi waltɔ Akilas, dood wɔ hi woo Bɛt woosɔ hi mii lɛlgbunu a Kristu nuŋg du, 
ROM.16.4	hi gaa zulya̧ wɔrko an hi za̧a̧s kol mi, mi taahi baanik mi gbunu, dood wɔ hi taa Yahuduya gɛ Yeesu fɔkya ɔksilya̧ wɔ sɛw hi baanihi.
ROM.16.5	Boon Yeesu fɔkya wɔ hi mɔksig hi raa du. Boon saam mi rɔb bɔ Hepanɛtus yɔ wɛɛ Yeesu Kristu ɗɔbsigya doosi a Aaziya hɛbtdu. 
ROM.16.6	Boon Mariyama yɔ woosin woos gbɔɔltɔnɔ. 
ROM.16.7	Boon Adronikus hi Zuniyas, nɛsɛ mi wɔ, hi da hi ginɛ a luknɔ du hi mii lɛlgbunu, wɔ hi gi dood gbɔlɛ a tɔmsyaadɛ teesdu, hii dosum Kristu ɗɔbsugɔ.
ROM.16.8	Boon saam mi rɔb Ampilas yɔ wi ɔks hi gii a Waar Yeesu nuŋg du. 
ROM.16.9	Boon Urbɛn yɔ gɔ gi wootingo woos hi wɛɛ a Kristu nuŋg du, hi saam mi rɔb Itaskis. 
ROM.16.10	Boon Apeelɛs yɔ mɔm ya̧a̧rhant gi zuun ɗɔbsugɔ woosɛ a Kristu nuŋg du. Boon dood wɔ hi gi a Aritobulus raa du. 
ROM.16.11	Boon nɛs mi Hirodiyɔn. Boon dood wɔ hi gi a Narkis raa du hi ɗɔbsig Waar Yeesu.
ROM.16.12	Boon Terefena hi Tirifosa, nɛɛd wɔ hi gi wook Waar Yeesu woosɛ. Boon nis bɔ Pɛris, saam wɛ rɔb yɔ woos Waar Yeesu woos gbɔɔltɔnɔ. 
ROM.16.13	Boon Rufus yɔ Waar Yeesu sɛ̧ɛ̧ge, hi nɔɔtɔ yɔ gi an nààmi hɛw. 
ROM.16.14	Boon Asiŋgirid, hi Filigɔn, Hɛrmɛs, Patorobas, Hɛrmas hi yɛ̧ɛ̧dɛ wɔ hi gi hi hii sɛw. 
ROM.16.15	Boon Filoga hi Zuuliya hi Nɛɛrus hi siŋtɔ, hi Olimpus, hi Bɛt doodɔ zaadɛ wɔ hi gi hi hiya.
ROM.16.16	Bootinnɛ bɛttɔnɔ hi yɛ̧ɛ̧dums hat gaattɔnɔ. Kristu fɔk-yaadɛ ɔ̧ɔ̧ a lɛl wɔ hi mɔksig ge sɔmsɔm sɛw hi boon du. 
ROM.16.17	Mi gin zɔ̧ko, yɛ̧ɛ̧dɛ mi wɛ, oon zul nɛ hi dood wɔ hi taa ɛmbik an hingok rɔb bɔ hi da hi goksinɛ, hi gɔk gɛ̧ksil a nɛ teesdu hi wɛɛ hi matig dood hinha̧a̧l du. Hɛmlinɛ hi! 
ROM.16.18	Dood wɔrɔ lab hi taas Waar wɛ Kristu wooko, hi mɔkig buu ya̧a̧n kpɔd, hi maatig dood ɗaktil wɔ hi ya̧a̧hɛmnti, hi gihi sɔɔtugo an kpoosya̧ gi zɛmrɔ.
ROM.16.19	Nɛnɛ be, dood sɛw hi mɛɛ tɔnnɛlaki, ya̧a̧nɛ mi dag hat nɛ zulha. Yɛrɛ ha̧a̧m an nɛ wɛɛ hinmɛɛkyaadɛ dubtɛ a rɔbgɔk du, wɛɛ ha̧a̧m an nɛ kɔm an dood wɔ hi mɛɛ hin gɛ a hinha̧a̧l gbaŋgi. 
ROM.16.20	Kuudu kaasi Bɛt yɔ gi gaak boolumi gi namr Saydanu a nɛ dɔɔ du. An Waar wɛ Yeesu Kristu gɛmsilɔ gi gi hi nɛya.
ROM.16.21	Timɔte yɔ wi wootingo woos elo, hi nɛsɛ mi Lukeyus hi Yasɔn, hi Sosipatɛr hi boon du.
ROM.16.22	Mii Teritiyus mi boon a Waar Yeesu nuŋg du, mii bi̧i̧ hinyɔ Pol ha̧a̧g raak a ɗɛɛrwol yɛrɛ gedu.
ROM.16.23	Gayus, rɔbɛzekya mi yɔ Yeesu fɔkya hi mɔksig gi lɛl du boonɛ. Erastus, tusgbaakya bɔ a waal gbɔɔl du hi yɛ̧ɛ̧ wɛ Kawartus hi boonɛ. [ 
ROM.16.24	An Waar wɛ Yeesu Kristu gɛmsilɔ gigi hi nɛɛ sɛw. Aanbɔ! ]
ROM.16.25	Yɛwɛ baan Bɛto, gii ɗɛɛ an gi gaan tɛŋk gi ɗaasin a gbɔnɔ du, anyɔ nɛ lag Dɔgl Rɔb yɔ mi dɔk a Yeesu Kristu zulɛ. Dɔgl Rɔb bɔ da yaat nɛ amntɔnɔ. 
ROM.16.26	Yɛrɛ dɔgl yaatilya bɔ miid ma. Bɛtya̧a̧kɛŋkya wɔ hi tuus dɔglɔ a ɗɛɛrwol wɔ hi bi̧i̧ gedu anyɔ Waar Bɛt yɔ gi waak faa da 
ROM.16.27	Gbɔlums gi a Bɛt yɔ gi hinmɛɛkya dubt gi gbunu a Yeesu Kristu nuŋg du faa! Àanbɔ!
1CO.1.1	Mii Pol , mii bi̧i̧ ɗɛɛrwol yɛrɛ. Mi gi Yeesu Kristu tɔmsɔya anyɔ ha̧a̧ Bɛto gi elimi. Mi boonɛ. Sa̧a̧m wɛ Sostenɛs yɔ gi fɔk Yeesu boonɛ hɛw. 
1CO.1.2	Wi bi̧i̧sig nɛɛ Bɛtfɔkya wɔ nɛ gi a Kɔrɛŋgtu. Anyɔ nɛ ɔks hi Yeesu Kristu nɛ wɛɛ Bɛt dood ɔnɛ, wɛɛ Bɛt elinɛ an nɛ wɛɛ doodɔ gaatɛ ɔksi hi dood zaadɛ wɔ hi elik Waar wɛ Yeesu Kristu nuŋgɔ a lɛl zaadɛ du sɛw. Gi Waar ya̧nɛ hi Waar wɛnɛ be. 
1CO.1.3	An Baa wɛ Bɛto hi Waar wɛ Yeesu Kristu hi gaanɛ gɛmsili hi boolumi!
1CO.1.4	Mi waak Bɛt baanik a nɛ zulha anyɔ gaanɛ gɛmsili a ɔksil nɛ bɔ hi Yeesu Kristu gedu. 
1CO.1.5	Anyɔ nɛ ɔks hi Waar Yeesu , nɛ dag rɔɔs mɔkilya gi a dɔgl du sɛw hi a hinmɛɛk du sɛw. 
1CO.1.6	Ya̧a̧nɛ, yɔ hi boosin Kristu dɔglɔ, hinyɔ dɔglɔ bɔ woo a nɛ teesdu zuun a gi rɔbo. 
1CO.1.7	Yɔ anbɔ, nɛ́ lɔ̄ɔ̄ Bɛt Mɔkil gaas za gɛ. Nɛ wɛɛ nɛ ook Waar wɛ Yeesu Kristu midzigɔ. 
1CO.1.8	Gii gi ɓaasinɛ gi tuur a ɔ̧tda̧a̧ki an bɔhi zol hin-a̧a̧bi a ɔ̧tyɔ Waar wɛ Yeesu Kristu gɔ gi gbaa dɔgl gedu.
1CO.1.9	Bɛt yɔ elin a ɔksig bɔ gedu hi Waaɔ Waar wɛ Yeesu Kristu gi doo rɔbo; ya̧a̧luur hinɔ taa a ge. 
1CO.1.10	Yɛ̧ɛ̧dɛ mi wɛ, mi gin zɔ̧k hi tɛŋko a Waar wɛ Yeesu Kristu nuŋg du an nɛ wa̧a̧ ya̧a̧boon nɛ gbunu, wɛɛ bɔnɛ gbaa gɛ̧ksil nɛ tees du, nɛ ɔks rɔbtɔnɔ hi mɔkil nɛ gbunu hi kpoos nɛ gbunu. 
1CO.1.11	Yɛ̧ɛ̧dɛ mi wɛ, mi lag hinza a nɛ zulha, Kolowus doodɔ hii raasimi a gbatins gi nɛ tees du.
1CO.1.12	Ha̧a̧mi an mi raasin a nɛ book hin nɛ teesdu anyɔ lɛ: zaadɛ hi raako a be gihi Pol giya, zaadɛ be a be gihi Àpolos giya, zaadɛ a be gihi Piyɛr giya, wɛɛ zaadɛ a be gihi Kristu giya. 
1CO.1.13	Kristu gɛ̧ɛ̧y ya? Hi doosin Pol doos a dɔ̧ɔ̧r ha ya? Zaabe nɛ dag Bɛtmɛm a Pol nuŋg du ro ya? 
1CO.1.14	Mi baan Bɛto anyɔ mi hōtin doo za gbun nɛ teesdu Bɛtmɛm gɛ, gɛ Kirispus hi Gayus, 
1CO.1.15	an bɔ ɗoo za gi raa a be dag Bɛtmɛm a mi nuŋg du.
1CO.1.16	Eh, hɔɔ rɔbo! mi hotin Estafanus doodɔ wɔ raa du Bɛtmɛmɛ. Hinyɔ zɛ̧ɛ̧rɔ, mí mɛ̄ɛ̄ a mi hōtin doo za Bɛtmɛm ma gɛ. 
1CO.1.17	Ya̧a̧nɛ, Kristu yāāzim an mi hotin doo Bɛtmɛm gɛ. Yaazim an mi dɔks dood Bɛt dɔglɔ, taa hi dood ya̧a̧boonya hinmɛɛkya dubti an bɔhi wɛɛn dɔgl yɔ raasɛ a Kristu wɔr a dɔ̧ɔ̧r muulɛ hintɔs. 
1CO.1.18	Kristu wɔrkɔ a dɔ̧ɔ̧r muul dɔgl yɔ gɔ hi dɔko, gis wɔ hi gi fɔk laazɛŋk gbɔnɔ an yooya̧a̧ dɔglɛ. Nɛ́ wɛ́ɛ́ yɔ wɛ gi a za̧a̧tig gbɔnɔ du be, wɛnɛ gisɛ Bɛt tɛŋk ɔ̧ɔ̧nɛ. 
1CO.1.19	Bɛt ɗɛɛrwolɔ raa
1CO.1.19	a bé ha̧tir hinmɛɛkya dubtɛ wɔ hinmɛɛkya̧, be wɛɛ be wɛɛn hinya̧ mɛɛk bɔ hin tɔs.
1CO.1.20	Hinmɛɛkya dubt bɔ gi ay ma? Bɛtmaakdɔkya bɔ gi ay be? Hinfaakya bɔ a wɛl yɛrɛ gedu gi ay be? Bɛt zuun a hinmɛɛk dubt yɔ a waali gedu gi yooya̧a̧yɔ. 
1CO.1.21	Bɛt a̧a̧n hi hinmɛɛkɔ dubti an bɔ dood waal du hi mɛɛge hi hinmɛɛkya̧ dubti, har Bɛt ɔ̧nɛ an gi za̧a̧s wɔ hi ɗɔbsig a dɔglɔ wi dɔk yɔ kɔmsihi an yooya̧a̧ gedu.
1CO.1.22	Yahuduya wɔ ha̧a̧hi an hi sɔ̧ɔ̧ gɛrs kete ɓɔr hi ɔɔ ɗɔbsugo, wɛɛ Yonaniŋkoya wɔ be ha̧a̧hi an hi kɛm dɔgl hinmɛɛkya dubti. 
1CO.1.23	Yɛrɛ wiya, wi gis dood dɔk Kristu yɔ hi doog a dɔ̧ɔ̧rha dɔglɔ. Dɔgl bɔ gis Yahuduya wɔ dɔɔsiŋk lɛlɛ, wɛɛ dɔ̧ɔ̧t dɔɔmɛ wɔ be, gisihi yooya̧a̧yɔ. 
1CO.1.24	Yɛrɛ dood wɔ Bɛt elihi be, an hi gi Yahuduyaadɛ, zaabe dɔ̧ɔ̧t zaadɛ dɔɔmɛ, hi sɛw, Kristu wɛɛsihi Bɛt tɛŋkɔ hi hinmɛɛkɔ dubt giya. 
1CO.1.25	Hinyɔ Bɛt gi mɔkugo kɔms dood yooya̧a̧yɔ, yɔ anbɔ daar dood hinmɛɛk dubtya̧ daarɔ; wɛɛ hinyɔ Bɛt gi wook be, dood hi seek hinɔ an hinhɔntilyɔ, yɔ anbɔ Bɛt hɔntilɔ daar dood tɛŋkya̧ daar be.
1CO.1.26	Yɛ̧ɛ̧dɛ mi wɛ, seenɛ, an nɛɛ yɔ Bɛt elinɛ, dood hinmɛɛkya dubtɛ a waali du hi tɔŋ a nɛ teesdu gɛ, dood tɛŋkya hi tɔŋ gɛ, dood nablɛ hi tɔŋ gɛ. 
1CO.1.27	Yɛrɛ Bɛt sɛ̧ɛ̧ hinyoo a waal du an gi ha̧a̧n dood hinmɛɛkya dubtɛ wɔ seemɛ; Bɛt sɛ̧ɛ̧ hinhɔntil wɔ waal du an gi ha̧a̧n dood tɛŋkya wɔ seemɛ. 
1CO.1.28	Wɛɛ Bɛt sɛ̧ɛ̧ hintɔs wɔ waal du hi hin zaadɛ wɔ dood hi gihi bɔ̧ɔ̧ko, hi hinwɔ hi taa hɛw gɛ an hi dag gbɔlumsɛ, an gi wɛɛ gi wɛɛn wɔ hi gihi seek an hinrɔbo hintɔs. 
1CO.1.29	Yɔ anbɔ doo za ɗɛɛ an gi pɛɛ zulɔ a Bɛt muutdu gɛ.
1CO.1.30	Bɛt gii ɔksɛ hi Yeesu Kristu, Yeesu Kristu gii wɛɛsɛ ma hinmɛɛk wɛ dubti, gii wɛɛnɛ hinriiti a Bɛt muutdu, gii wɛɛnɛ Bɛt doodɔ, gii za̧a̧sɛ a hinha̧a̧l du. 
1CO.1.31	Anyɔ Bɛt ɗɛɛrwolɔ raa
1CO.1.31	a an za̧a̧nyɔ ha̧a̧g an gi ɗɔbs zulɔ, ɗɔbsig a hinyɔ Waar Bɛt gɔsig gi dɔŋgo.
1CO.2.1	Yɛ̧ɛ̧dɛ mi wɛ, minɛ yɔ mi da mi re nɛ lɛlɛ, mí rēk mi dɔ̄ksin Bɛt dɔglɔ bɔ dood hi mɛɛ nɛ gɛ hi ya̧a̧boon gbɔlumsɛ zaabe hi hinmɛɛk dubt gɛ. 
1CO.2.2	Ya̧a̧nɛ mí mɔ̄k an mi mɛɛ hinza eer a nɛ tees du gɛ, mi dɔgsin hin gbun kpɔd, gɛ: Yeesu Kristu dɔglɔ bɔ hi dookɔ bɔ hi dooge a dɔ̧ɔ̧rha. 
1CO.2.3	Mii hi zul mi yɔ mi gi nɛ hi nɛya, muul mi hɔnimi mi gin hoobo hi muulbeek ha̧a̧ltɔnɔ. 
1CO.2.4	Ya̧a̧boon yɔ mi booko hi Bɛtdɔgl yɔ mi dɔko, mí dɔ̄gsin hi dood waal du dɔglya̧ dubti an mi ɗɛɛnin dɔgl gɛ; mi dɔgsin Bɛt dɔglɔ hi Mɔkilɔ tɛŋkɔ yɔ zuun gaattɔnɔ an dɔgl bɔ gi rɔbo, 
1CO.2.5	an bɔ ɗɔbsig nɛ gi ɗɔɔt a dood hinmɛɛk dubt ha, ɗɔɔtige a Bɛt tɛŋk du.
1CO.2.6	Yɛrɛya, mi dɔgsig dood ɗɔbsigya wɔ hi rii an hi lag hinmɛɛk dubt bɔ, mi taa dɔk hi hinmɛɛk dubt yɔ fu̧u̧ a wɛl yɛrɛ gedu, zaabe yɔ fu̧u̧ a waar ɛ gbɔlɛ wɔ a wɛl yɛrɛ gedu wɔ tɛŋkya̧ gɔ gi wag hi. 
1CO.2.7	Yɛrɛ wi gi dɔk Bɛt hinmɛɛkɔ dubt ɔ̧ɔ̧nɛ. Yɔ Bɛt kimdir nɛ waal kɛn gɛ, gbaasɛ hinmɛɛkɔ dubt bɔ yaatɔ gid dood hi mɛɛ gɛ, an wɛɛ wɛ mɛɛ wɛ dagn gbɔlumsɛ. 
1CO.2.8	Waar ɛ wɔ a waabil yɔ ɓɔryɔ duge sɛw hi mɛ̄ɛ̄ hinɔ gɛ. Yɔ anbɔ à hi mɛɛ nɛko, yɔ hi dōō nɛ gbɔlums bɔ Waar ɔ a dɔ̧ɔ̧r ha gɛ. 
1CO.2.9	Anyɔ Bɛt ɗɛɛrwolɔ raa
1CO.2.9	a hinyɔ lɔl gbɛn gɛ, wɛɛ tɔn kɛm hinɔ gɛ, wɛɛ hinya̧ hi tāl a doo mɔkil du gɛ, Bɛt gɛmts hinɔ gii doodɔ wɔ ha̧a̧hi a ge.
1CO.2.10	Bɛt zuns wɛya hinya̧ hi Mɔkilɔ bɔ gaawɛ, ya̧a̧nɛ Bɛt Mɔkilɔ gi gbɛnik hinyɔ yaat dubtɔnɔ sɛw hi Bɛt dubtɔ lɛl hɛw. 
1CO.2.11	Bɔ za̧a̧nɔ mɛ̄ɛ̄ hinyɔ gi doo kpoos du? Hinɔ gi taa mɔkil yɔ gi a doo kpoos du gii gɛ! Gbunɔ giya, doo za mɛ̄ɛ̄ hinyɔ gi Bɛt kpoos du gɛ gi taa Bɛt Mɔkilɔ gii gɛ.
1CO.2.12	Nɛ wɛɛ bē wɛ́ dāg waal mɔkilɔ gɛ, wɛ dag Mɔkil yɔ fu̧u̧z a Bɛt ge an wɛ mɛɛ hinyɔ Bɛt gaawɛ. 
1CO.2.13	Wí bōō dɔglɔ hi dood waaldu hinmɛɛkya̧ dubt dɔglyɔ hi gisiw hingognig gii gɛ, wi book hi dɔglyɔ Bɛt Mɔkilɔ gisiw gok giya. Yɔ anbɔ wi wadsig dood wɔ hi gin Bɛt Mɔkilɔ hii Bɛt Mɔkil bɔ rɔbɔ lɛlɛ. 
1CO.2.14	Doo yɔ taan Bɛt Mɔkilɔ gɛ, gɔ ta̧a̧ rɔb yɔ gi fu̧u̧zig a Bɛt Mɔkil bɔ ge gɛ, hin wɔrɔ hi gisig ɔnɛ an yooya̧a̧yɔ, wɛɛ dɛ̄ɛ̄ an gi mɛks hinya̧ gɛ anyɔ gɔ hi mɛksig hinya̧ hi Bɛt Mɔkilɔ.
1CO.2.15	Za̧a̧nyɔ gin Bɛt Mɔkili gi tɛk dɔgl wɔ hi gi sɛw gbɔnɔya̧ lɛlɛ, wɛɛ ɗoo za taa an gi yɛ̧ɛ̧g be. 
1CO.2.16	Anyɔ hi bi̧i̧ a Bɛt ɗɛɛrwol ɗu a bɔ mɛɛ hinyɔ Waar Bɛt gi mɔkig a gi kpoos du an gi gogsig hinza nɔ? Nɛ́ wɛ́ɛ́ be, wɛ gin Kristu mɔkilɔ a wɛ kpoos du.
1CO.3.1	Yɛ̧ɛ̧dɛ mi wɛ mii hɛw mí ɗɛ̄ɛ̄ nɛ an mi boonya̧a̧ anyɔ gɔ hi boonik dood wɔ hi dag Bɛt Mɔkilɔ gɛ, mi gin book an nɛ gi dood waal du, an ya̧a̧mwaat wɔ hi yɛɛl Kristu ɗɔbsugo.
1CO.3.2	Mi gaan naawa̧a̧lɛ an nɛ yɔ̧, mí gāan lees ɓaatil an nɛ le gɛ, yɔ nɛ ɗɛɛ lek gɛ. Yɛrɛ ɓɔryɔ yɔ nɛ ɗɛɛ gɛ hɛw, 
1CO.3.3	anyɔ nɛ waak an dood waal du te. Mi lag a ka̧a̧s gi nɛ teesdu hi gabsɛ. Nɛ́ mɛ̄ɛ̄ a hin anbɔ gi talik a nɛ teesdu, nɛ ɛmbik an dood tɔs a waal du gɛ ya?
1CO.3.4	Anyɔ zaadɛ hi raako: a be gi Pol doo ɔ̧ɔ̧nɛ! Zaabe a be gi Apolos doo ɔ̧ɔ̧nɛ! Nɛ taa wook an doo waal du gɔ hi wook ya? 
1CO.3.5	Bɔ gi Apolos? Bɔ gi Pol? Hi gi woosyaadɛ wɔ nɛ ɗɔbs Yeesu hi dɔŋg giya anyɔ Waar Yeesu gɛ̧ɛ̧siw woosɔ.
1CO.3.6	Wi gi an bakwoosyaadɛ, mii mi lugɔ, Apolos gubt mɛmɛ, Bɛt wɛɛ pis lɛŋks wɔ, tɔɔsihi. 
1CO.3.7	Za̧a̧nyɔ lugɔ hi za̧a̧nyɔ gubt mɛmɛ hí rı̄ı̄ hinza gɛ hi eer sɛw. Bɛt yɔ tɔɔsɔ gii tuur hinza. 
1CO.3.8	Za̧a̧nyɔ lug dɔ̧ɔ̧to hi za̧a̧nyɔ gubt mɛmɛ hi riitinu. Bɔ be gi dag dɔɔrɔɔsɔ an woosɔ yɔ woo.
1CO.3.9	Wii be wi woosyaadɛyɔ hi Bɛto, nɛɛ be nɛ gi Bɛt bak ɔ̧ɔ̧nɛ. Zaabe nɛ gi Bɛtlukɔ yɔ wɔmɔ. 
1CO.3.10	An Bɛt gɛmsilɔ yɔ da gaami, gaami an mi mɛɛ lukwɔŋk dɔglɔ bɛttɔnɔ, mi yɛ̀ɛ̀l mi gbàà sɛŋkɔ bɔ, wɛɛ doo za zaa gi wɔŋk hage. Doo yɔ gi wɔŋk hage sɛw seeg wɔŋkyɔ gi wɔŋk bɛttɔnɔ. 
1CO.3.11	Ya̧a̧nɛ doo za ɗɛ̄ɛ̄ an gi wɛɛ gi gɔ sɛŋk za a zaabɔ hage gɛ, gɛ biitir bɔ hi gbaa, yɔ gi Yeesu Kristu.
1CO.3.12	Yɔ anbɔ doo za gi wɔm luk bɔ hi hɛɛlmɔto, zaabe hi tusɛ, zaabe hi bet rɔbo; zaabe hi tɛ̧ɛ̧, zaabe hi hɛto, zaabe hi kokkaalɛ a sɛŋk bɔ geha, 
1CO.3.13	ɔ̧tza za̧a̧nyɔ woosɔ giro gi midɔ. Gɔ gi anbɔ za̧a̧nyɔ woosɔ giro gi mid a dɔgl-gbaak bɔ ɔ̧tɔ gedu; ya̧a̧nɛ Bɛt gi gbaa laa a dood sɛw woosya̧ muulɛ an laa bɔ gi zuun woosya̧ bɔ, kinsa bɛr ya, kinsa bɛr gɛ ya.
1CO.3.14	Gid laa lē za̧a̧n bɔ woosɔ bɔ woo a sɛŋk bɔ hage gɛ, gi dag dɔɔrɔɔsɔ. 
1CO.3.15	Gid laa le doo za woosɔ, gi lɔɔ dɔɔrɔɔsɔ lɔɔ, gii ɔnɛ gi za̧a̧; yɔ anbɔ ɔnɛ gi gba̧a̧r lɛlsa̧a̧tigi a laadu ro ɓɔr gi ɔɔ tuuko. 
1CO.3.16	Nɛ mɛɛ a nɛ gi an Bɛtluko, wɛɛ Bɛt Mɔkilɔ gi waak a nɛ muul du!
1CO.3.17	Za̧a̧nyɔ ha̧tir Bɛtluk bɔ, Bɛt gi ha̧tirge be! Ya̧a̧nɛ, Bɛtlukɔ bɔ gi hingaatyɔ, wɛɛ Bɛt bɔ lukɔ gɛ nɛya! 
1CO.3.18	Bɔ doo gi maat zulɔ. Gid doo za a nɛ teesdu gi mɔkig a gi hinmɛɛkya dubtyɔ a waabil yɛrɛ gedu, wɛɛg yooyɔ an kuudu gi wɛɛ hinmɛɛkya dubti. 
1CO.3.19	Ya̧a̧nɛ hinmɛɛk dubtyɔ a waal du dihɛ gi yooya̧a̧ a Bɛt muutdu. Anyɔ Bɛt ɗɛɛrwolɔ raa
1CO.3.19	a Bɛt gi hinmɛɛkya dubtɛ wa̧a̧kya a hi kɛ̧ɛ̧tig du.
1CO.3.20	A lɛlza hi bi̧i̧ ɓɛ:
1CO.3.20	a Waar Bɛt mɛɛ hinmɛɛkya dubtɛ wɔ mɔkilya̧, mɛɛ a hi gi hintɔsyɔ.
1CO.3.21	Ya̧a̧nɛ mi raasinɛ: bɔ muul nɛ gi ɓaa a dood muulɛ. Bɔnɛ mɔk a nɛ gi doo za ɔ̧ɔ̧nɛ. Mɛɛn a hin sɛw gi nɛɛnɛ, 
1CO.3.22	an nɔ hinɔ, an Pol giya, an Apolos giya, an Piyɛr giya, hi gi nɛnɛ, hi gi woosya nɛnɛ, an waalɛ, an waabilɛ, an wɔrko, an hinwɔ hi gi ɓɔri giya, an hinwɔ gɔ hi zaa kuudu giya, 
1CO.3.23	hin sɛw gi nɛ naan du. Nɛɛ be nɛ gi Kristu naan du. Kristu be gi Bɛt naan du.
1CO.4.1	Yɔ anbɔ yɛhi seewi an Kristu woosɔyaadɛ, an Bɛt dɔgl dubtɛ wɔ dood hi mɛɛ nɛ gɛ kaŋkigɔyaadɛ. 
1CO.4.2	Yɔ gi nɛ anbɔ be, hinyɔ woosya ɗɛntɔ ha̧a̧g gi daarlɛlɛ: gɛ an woosya bɔ gi woowoosɔ bɛttɔnɔ. 
1CO.4.3	Minɛ a mi gbaŋgi an nɛ gbaasim dɔglɛ, seem tɔɔ gɛ, hi zaabe an doo gi gbaasim dɔglɛ, kɔ̄msim hinza gɛ hɛw, mi wɛɛ mi taas zul mi dɔgl-gbaak hɛw. 
1CO.4.4	Nɛ mi mɛɛ a kpoos mi mɔksim a mi woo hinza a̧a̧b gɛ. Nɛ hin bɔ anbɔ wɛɛnim rɔbwookya a hin wɔrɔ hi dɔŋg gɛ. Za̧a̧nyɔ gɔ gi gbaasim dɔglɛ: gɛ Waar Yeesu.
1CO.4.5	Yɔ gi anbɔ bɔnɛ gbaa dɔgl gi dorɔ. Oon ɔ̧tɔ bɔ gi tuurɔ an Waar Yeesu gi zaa gi gbaa hinwɔ hi da hi yaat nɛ a lɛlwil du a lɛlgaal du gi midil mɔkil wɔ dood hi gbaak kpoos du. Gɔ gi anbɔ, bɔbe gi dag bant a Bɛt ge anyɔ riisige. 
1CO.4.6	Yɛ̧ɛ̧dɛ mi wɛ, a nɛ dɔŋg ro mi bi̧i̧sin dɔgl wɛrɛ sɛw a mi zulha hi a Apolos zulha an nɛ mɛɛ dɔgl yɛrɛ a wi kpoos du an bɔnɛ daar hinyɔ hi bi̧i̧ a Bɛtdɔgl du, wɛɛ an bɔ zaa gbunu a nɛ tees du gi pɛɛ zulɔ gi ta̧a̧ zaa, gi wɛɛ gi bɔ̧ɔ̧ zaabɔ.
1CO.4.7	Bɔ wɛɛnum gbɔɔlɔ dood zulha? Mɔ gin nɔ gid mɔ́ dāg hinɔ a Bɛt ge gɛ? À mɔ dag hinɔ gɔ, ri mɔ pɛɛk zul mɔ a hinyɔ mɔ dag geha an mɔ́ dāg nɛ hinɔ gɛ? 
1CO.4.8	Nɛ yɛrɛ ɓɔri nɛ hi̧i̧tyaadɛ ma, nɛ wɛɛ rɔɔsyaadɛyɔ! Nɛ wɛ̄ɛ̄ hi wii gɛ. Nɛ an nɛ wɛɛ waar ɛ, an wii be wi ɗɔɔt waar ɛ hi nɛɛ be, yɔ bɛsiwi!
1CO.4.9	Ya̧a̧nɛ mi mɔkig nɛ an Bɛt gbaa wii tɔmsya wɔ an dood kuudɛyɔ; wi gi an dood wɔ dɔgl gɔ matihi an hi gbɔ̧hi a dood teesdu, wi gi an hinyɔ gɔ hi see gii a waal du sɛw an hi kpɛ̧ɛ̧lɔ, wi gis loorɛha̧a̧l walɛsɛrɛ ɔ̧ɔ̧ hii be, wi gis dood hii be. 
1CO.4.10	Wii be, wi gi yoo a Kristu dɔŋgo, wɛɛ nɛɛ be nɛ gi hinmɛɛkyaadɛ dubtɛ anyɔ nɛ ɔks hi Kristu. Winɛ wi gi hɔntili, nɛnɛ nɛ gin tɛŋko. Nɛnɛ hi gin ɗɔbsugo, wii winɛ hi giw wɛɛnik hintɔs.
1CO.4.11	Tuur ɓɔryɔ a̧a̧kil giw ha̧a̧ko, mɛm giw ha̧a̧ko, wi taan gbandili, hi giw lɛbtugo, wi lɛɛlik a hɛ hi hɛ. 
1CO.4.12	Wi wookwoos sa̧a̧tɛ wɔ hi naan wi an wi len zul wi, gɔ hi niiwi, wii be wi wɛɛ wi gihi rɔbsugo, hi giw zɛksugo, wi gi mɔŋko. 
1CO.4.13	Hi ha̧tirgo nuŋg wi, wii be wi wɛɛnik hi ya̧a̧ rɔbo, hi seewi an kpoosum waal du hi an waal du hutɔ tuur ɓɔryɔ.
1CO.4.14	Mí bi̧i̧sm hin wɛrɛ an mi ha̧a̧nin seem gɛ, yɛrɛ mi gisin raakhin an waat mi rɔbɛ an nɛ oo zul nɛ. 
1CO.4.15	Ya̧a̧nɛ an hingokya nɛ a ɔksig nɛ bɔ hi Kristu hi kit hi gi duk koobl si̧, yɔ anbɔ, nɛ taan baa kittɔnɔ ma, anyɔ mii mi mɔɔnɛ hi Dɔgl Rɔb yɔ mi kamsin a ɔksig bɔ gedu hi Yeesu Kristu. 
1CO.4.16	Ya̧a̧nɛ mi ginɛ zɔ̧ko: seen waabil mi, wɛɛn an miya. 
1CO.4.17	Hinɔ lab ro, mi yaasin Timɔte yɔ gisim waa rɔb hinwookya hi tɛŋko yɔ ha̧a̧mi gbɔɔltɔnɔ a gi muulɛ a ɔksig wi bɔ gedu hi Waar Yeesu. Gi dɔgsin gbɔnɔ wɔ mi fɔk ɔksig gbunu hi Yeesu Kristu, anyɔ mi gok a lɛlyɔ Yeesu fɔkya hi mɔksig ge sɛw.
1CO.4.18	Dood zaadɛ a nɛ teesdu hi pɛɛk zul be an mi taa rek a nɛɛge. 
1CO.4.19	Yɛrɛ gɔ gi kaasi mi rekɔ a nɛɛge, gid gi anyɔ Waar Yeesu ha̧a̧ge, taa an mi mɛɛ zulpɛɛkya wɔrɔ hinyɔ hi dɔko, gi an mi mɛɛ tɛŋkya̧. 
1CO.4.20	Ya̧a̧nɛ Bɛt wáátɔ gi seek Bɛt tɛŋkɔ yɔ gi wook a dood kpoos du giya, taa dɔgl yɔ hi book tɔs. 
1CO.4.21	Ha̧a̧n ri? An mi rek nɛɛge hi kpooti ya? Zaabe hi ha̧a̧tigi hi kpoos saŋkti ya?
1CO.5.1	Kay! Dood hi kɛm a hi dɔk lɛl sɛw a mansnaak gi nɛ teesdu, wɛɛ mansɔ be taa an hi zɛm a dood wɔ hi mɛɛ Bɛt gɛ hi hɛw, gɛ a doo za nɛ tees du gin baatɔ nisɛ. 
1CO.5.2	Yɔ ginɛ anbɔ si̧, nɛ hubsig muul nɛ hi zulpɛɛki! Wɛɛ nɛ́ gbāā kaal a za̧a̧nyɔ gi wook hin bɔrɔ gi ha̧s a nɛ teesdu gɛ! 
1CO.5.3+1CO.5.4	Minɛ an muul mi taa hi nɛɛ si̧, mɔkil mi ɔnɛ gi hi nɛya. Mi matin za̧a̧nyɔ woo hin bɔrɔ dɔgl da̧a̧da̧ a Waar Yeesu nuŋgdu, an mi gi a nɛ teesdu. Gɔ nɛ mɔksɔ hi mɔkil mi yɔ nɛ ɔks gedu hi Waar Yeesu tɛŋkɔ, gi an 
1CO.5.5	nɛ́ gaa za̧a̧n bɔ lab Saydanu naan du an muulɔ gi ha̧tiro, wɛɛ an mɔkilɔ gi za̧a̧ a ɔ̧tyɔ Waar Yeesu gɔ gi gbaa dɔgl gedu.
1CO.5.6	Hinza taa an nɛ pɛɛn zul nɛ! Nɛ mɛ̄ɛ̄ a hɛ̧ɛ̧t kaasi ɗuks kok kiml sɛw gɛ ya? 
1CO.5.7	Tuusin hɛ̧ɛ̧t wɔmntyɔ gi nɛ teesdu an nɛ wɛɛ an kok kiml sekto. Nɛ gi kok kiml ɔ̧ɔ̧ko, nɛ taan hɛ̧ɛ̧t nɛ muul du. Ya̧a̧nɛ Paska naab wɛ yɛɛlɔ, anyɔ Kristu wɔr a wɛ dɔŋgo gaay an Paska Tam yɔ gɔ hi gbɛɛrɔ hi gɔn maako.
1CO.5.8	Yɛwɛ nab Paska naab wɛ bɔ bɔwɛ gɔ naabɔ kokɔ hi hɛ̧ɛ̧t wɔmto, bɔgi gi hi hɛ̧ɛ̧t ka̧a̧sya hi ha̧a̧lɛ, yɛwɛ nab hi kpoos gaat rɔbya yɔ hɛ̧ɛ̧t hinha̧a̧lya ɔks gedu gɛ. 
1CO.5.9	Mi bi̧i̧sin a mi ɗɛɛrwol du a bɔnɛ ɔks hi mansnaak-yaadɛ. 
1CO.5.10	Mí bı̧̄ı̧̄sin an nɛ hɛml hi mansnaakyaadɛ a waali du hii gɛ, zaabe hi ɗɔkumyaadɛ hi luurɛ hi maakfɔkyaadɛ a waali du. À gi nɛ an nɛ hɛml hi hiya, yɔ gi nɛ an nɛ tuu waal bɔ gedu.
1CO.5.11	Yɛrɛ hinyɔ mi bi̧i̧sin mi ɗɛɛrwol bɔ gedu, gɛ a bɔnɛ ɔks hi doo za yɔ hi gig elik a gi Yeesu fɔkyayɔ, wɛɛ hi mɛɛ dɔglɔ be a gi mansnaakya, ɗɔkumya, zaabe maakfɔkya, dooniikya, bumwɔnikya, zaabe luuri, bɔnɛ le nɛ hin hi za̧a̧nɔ hɛw. 
1CO.5.12	Dɔgl mi taadu an mi gbaas dood wɔ hi taa Yeesu fɔkya gɛ dɔglɛ. Nɛ gi an nɛ gbaas dood wɔ hi gi nɛ teesdu hii dɔgl ma mi? 
1CO.5.13	Bɛt gii gi gbaas dood wɔ lakdi hi taag fɔk gɛ dɔglɛ. Ya̧a̧nɛ Bɛt dɔglɔ gi raa a ha̧sin doo ha̧a̧l bɔ nɛ tees du.
1CO.6.1	Gid zaa gbun a nɛ teesdu gin dɔgl hi naaza yɔ gi Yeesu fɔkya, taa an hoob gi ha̧a̧g dɔglɔ kaŋk a dood wɔ hi mɛɛ Bɛt gɛ hi muut du ya? Nɛ gi an gi kam nɛ a Bɛt doodɔ muutdu ma mi? 
1CO.6.2	Nɛ́ mɛ̄ɛ̄ a Bɛt doodɔ hí gbààs waal dɔgl gɛ ya? An nɛ gis waal dɔgl-gbaako, nɛ́ tuur dood hinmɛɛkya an nɛ gbɛɛr dɔgl dɛɛt gɛ ya? 
1CO.6.3	Nɛ́ mɛ̄ɛ̄ a wɛ́ gbààs Bɛt walɛsɛrɛ dɔgl gɛ ya? Gid wɛ́ gbààs Bɛt walɛsɛrɛ dɔglɛ, gi gis dɔgl wans waalya wɔ hii ya! 
1CO.6.4	An nɛ gin dɔgl anbɔ, nɔ nɛ kaŋk dɔglya̧ a dood waalduyaadɛ wɔ Yeesu fɔkya wɔ hi gihi seek an dood tɔsi nɛ zaŋ hi muutdu?
1CO.6.5	Mi gisin dɔk hin yɛrɛ an mi gaanin seemɛ. Yɔ labɔ, doo za hinmɛɛkya taa a nɛ teesdu zaŋ an gi ɗɛɛ dɔgl gɛmsig ya? 
1CO.6.6	Nɔ zaa gi kaŋk naaza Yeesu fɔkya a dɔgl-gbɛɛrikya wɔ hi taa Yeesu fɔkya gɛ hi muutdu? 
1CO.6.7	Hi rɔbo, a̧a̧b gi nɛ teesdu anyɔ zaa gi kaŋk naaza a dɔgl-gbaak du. À nɛ mɔntin hin-a̧a̧b gɔ nɔ? Zaabe, hi loo hin nɛ luurɛ, nɛ mɔm yɔ gɔ nɔ? 
1CO.6.8	Yɛrɛ nɛ gi hin-a̧a̧b gɔko, nɛ gi hinwɔɔluko; yɔ hinyɔ daarɔ, nɛ gɔsig yɛ̧ɛ̧dɛ nɛ hii hin wɔrɔ hɛw!
1CO.6.9	Nɛ́ mɛ̄ɛ̄ a dood ha̧a̧l wɔ hi taa Bɛt wáátɔ dak gɛ ya? Bɔnɛ maat zul nɛ! Dood nɛɛdkaatɛ ha̧a̧lɛ elikya wɛ, maak-fɔkya wɛ, mansgɔkya wɛ, walɛ mansgɔkya wɛ hi walɛ zaadɛ, 
1CO.6.10	luurɛ wɛ, hinɗɔkingoya wɛ, bumwɔnikya wɛ, dooniikya wɛ, tuslekya wɛ, dood wɔ hi wookhin anbɔ hí tāa Bɛt wáátɔ dako! 
1CO.6.11	Amntɔnɔ, dood zaadɛ a nɛ teesdu hi ginɛ anbɔ. Yɛrɛ Bɛt da dokt kpoos nɛ, wɛɛ da wɛɛnin doodɔ gaatɛ hi dood rɔbɛ a gi muutdu, a Waar wɛ Yeesu Kristu nuŋg du hi Bɛt wɛ Mɔkil tɛŋk du.
1CO.6.12	Nɛ raako a wi dag gbɔnɔ an wi woo hin sɛw. Hɔɔ, nɛ anbɔ. Wɛɛ hin sɛw ɗɛ̄ɛ̄ an gi ɗaasum gɛ be. Hɔɔ, hinlilk taaro, wɛɛ bɛ̄r an wɛ gaa zul wɛ a hinyɔ gi gedu sɛw an wɛ wɛɛ gbaarya̧ gɛ. 
1CO.6.13	Nɛ raako a Bɛt kim lees a buu dɔŋgo, wɛɛ kim buu a lees dɔŋg be. Nɛ yɔ anbɔ, ɔ̧tza Bɛt gi ha̧tir buu wɛ hi lees bɔ eer sɛw! Bɛt kı̄m muul wɛ an wɛ gɔn mans gɛ! Muul wɛ gis Waar Yeesu ɔ̧ɔ̧nɛ, Waar Yeesu be gis muul wɛ ɔ̧ɔ̧nɛ. 
1CO.6.14	Wɛɛ Bɛt yɔ rɛms Waar Yeesu a wɔrk du gi ɗundɔ, gi rɛms wɛɛ gɔ a wɔrk du hi tɛŋkɔ be.
1CO.6.15	Nɛ mɛ̄ɛ̄ a muul nɛ wɔ gi Kristu muul dɛɛt ɔ̧ɔ̧n gɛ ya? Gi an mi loo Kristu muul dɛɛtɔ wɔ an hi wɛɛ niskaat ha̧a̧l muul dɛɛtɔ ya? Taa anbɔ zaŋ! 
1CO.6.16	Nɛ mɛ̄ɛ̄ a za̧a̧nyɔ ɔks gbunu hi nis kaati hi gitin muul gbun gɛ ya? Ya̧a̧nɛ Bɛt ɗɛɛrwol gi raa a dood eerɛ hi ɔksɔ hi wɛɛ muul gbunu. 
1CO.6.17	Yɛrɛ za̧a̧nyɔ ɔks gbunu hi Waar wɛ Yeesu hi gi mɔkil gbunu.
1CO.6.18	Ya̧a̧nɛ, nɔ̀ɔn mansdɔglɛ. Hinha̧a̧l zaadɛ wɔ doo za gi gɔko, hinha̧a̧lɔ taa muulɔ ki̧i̧ko. Yɛrɛ za̧a̧nyɔ gɔ mansi, gɔ hinha̧a̧l a gi muulɛ. 
1CO.6.19	Nɛ mɛ̄ɛ̄ a muul nɛ gi an Bɛtluk gɛ ya? Bɛt Mɔkilɔ yɔ nɛ dag a Bɛt ge gi waak gedu ro! Nɛ taa nɛnɛ, nɛ gi Bɛt dood ɔ̧ɔ̧nɛ, 
1CO.6.20	Bɛt zenɛ hi rɔɔs ɗɔbti, ya̧a̧nɛ. Yɔ anbɔ, sɔ̧ɔ̧n muul nɛ an wɔd hinɗɔbsingoya an nɛ ɗɔbsin Bɛto.
1CO.7.1	Hɔɔ! A ɗɛɛrwol yɔ nɛ bi̧i̧sim gedu, mi mɔkɔ a bɛr an bɔ̄ wal gi ki̧i̧ nisɛ. 
1CO.7.2	Yɛrɛ wal sɛw loog nisɛ, wɛɛ nɛɛd sɛw loog walɔ, an bɔ hatil ha̧a̧l gi giro. 
1CO.7.3	Wal woosig nisɔ hinyɔ ha̧a̧ge, nis be woosig waltɔ hinyɔ ha̧a̧ge. 
1CO.7.4	Nis ēr zulɔ gɛ, wal gii gi nisɔ zulɛ, wal be, er zulɔ gɛ, nisɔ gii er waltɔ zulɛ.
1CO.7.5	Bɔnɛ intin kusili, hinɔ gi taa an nɛ eer sɛw nɛ́ ta̧a̧ an nɛ lil kusig an nɛ zɔ̧k Bɛt gii gɛ. An nɛ lilk anbɔ, nɛ lil kaasi, kuudu wɛɛn nɛ kusɔ, an bɔ Saydanu gi maatinɛ an nɛ mat a mans du a kpoos nɛ hɔntil bɔ gi dɔŋgo. 
1CO.7.6	Mi raak hin bɔ lab an gbɔnɔgaakyɔ, taa an dɔglraaki. 
1CO.7.7	Ha̧a̧mi an dood sɛw hi gi an miya, nɛ wɛ dag gaas sɔmsɔm a Bɛt ge ma mi! Doo za gin an yɛrɛ, zaabe gin an bɔrɔ. 
1CO.7.8	Mi gi raasig walɛ wɔ hi loodir nis gɛ hi nɛɛdsɛrɛ wɔ, hi kuurɛ nɛɛd wɔ, mi raa an bɛrɔ hi kɔm kaat an miya.
1CO.7.9	Nɛ gid nɛ ɗɛ̄ɛ̄ kattums mɔŋk anbɔ gɛ, loon nisɛ, loon walɔ, ya̧a̧nɛ, lottins gii bɛrɔ hi anyɔ gɔ nɛ gaa muul nɛ ɗɔkum du gi gi dɔ̧ɔ̧k an laa. 
1CO.7.10	Hinyɔ gi seek dood wɔ hi lootinu, mi gisin raak a bɔ nis gi hɛɛtin hi waltɔ. Mii mi rāā anbɔ kpɔd gɛ, Waar Yeesu gii gi raak anbɔ. 
1CO.7.11	(Gid hɛɛtin hi waltɔ, waag anbɔ, bɔgi loo wal zaa, zaabe gi wɛɛzɔ gi bool hi waltɔ), wɛɛ bɔ̄ wal gi nin nisɔ nɛ zaŋ.
1CO.7.12	À dood zaadɛ wɔ hi gbaŋgi, hinyɔ mi gisin raako fu̧u̧z a mi mɔkil du, taa dɔglyɔ Waar Yeesu raasimi: mi mɔk a gid yɛ̧ɛ̧ wɛ za Yeesu fɔkya gin nis yɔ taa Yeesu fɔk gɛ, wɛɛ nis bɔ gi mɔkɔ a gi waa hi giya, bɔ wal bɔ gi bisige. 
1CO.7.13	Wɛɛ nis za Yeesu fɔkya gi gin waltɔ yɔ taa Yeesu -fɔkya gɛ, gi mɔkɔ a gi waa hi giya, bɔgi bis waltɔ. 
1CO.7.14	Ya̧a̧nɛ wal bɔ yɔ taa Yeesu fɔkya gɛ, gāaga a Bɛt muutdu a nisɔ dɔŋgo. Wɛɛ nis bɔ yɔ taa Yeesu fɔkya gɛ, gāaga a Bɛt muutdu a wal bɔ gi dɔŋgo. À anbɔ gɛ, waat nɛ wɔ hi gi ɓi̧i̧limyaadɛ a Bɛt muutdu. Yɛrɛ ɓɔri hi gi gaatɛ ma a Bɛt muutdu.
1CO.7.15	Za̧a̧nyɔ taa Yeesu ɗɔbsigya gɛ, gi ha̧a̧g hɛɛtingo hi nisɔ, zaabe waltɔ yɔ gi Yeesu fɔkya, ɔɔnɛg gi rekɔ. Yɔ anbɔ yɔ Yeesu fɔkya waltɔ bɔ, zaabe nis bɔ zulɔ tuutu aakil du a lottins bɔ gedu. Bɛt raa a wɛ waa boolum du. 
1CO.7.16	Mɔya nisɛ, mɔ mɛɛn nɔ a kinsa mɔ za̧a̧s wal mɔ? Walɔ, mɔɔ be, mɔ mɛɛn nɔ a kinsa mɔ za̧a̧s nis mɔ? 
1CO.7.17	Hinyɔ gi gbɔɔl gɛ: an bɔ ɓɛ, ɛmbig ɛmbil yɔ Waar Yeesu gaage gii kpɔd gi ɗɔɔt ɗɔɔtilɔ anyɔ Bɛt da elinge. Mi dɔk anbɔ a lɛlyɔ Yeesu fɔkya wɔ hi mɔksig ge sɛw.
1CO.7.18	Za̧a̧nyɔ Bɛt elige gi zɛŋge dɔmi, waag dɔmi, bɔgi goo hinɔ zɛmrik an gi wɛɛ kpaari; za̧a̧nyɔ Bɛt elige gi zɛŋge kpaari, waag kpaari, bɔgi nabɔ. 
1CO.7.19	Dɔms ɗāā hinza gɛ, wɛɛ kpaarums be ɗāā hinza gɛ be. Hinyɔ gi gbɔɔl gɛ dɔgl yɔ Bɛt raasɛ fɔkɔ. 
1CO.7.20	Doo yɛgi ɗɔɔt anyɔ Bɛt zɛmrige gi elige an gi fɔ Yeesu. 
1CO.7.21	Gid Bɛt yɔ elimɔ gi zɛmɔ gbaari, bɔmɔ zɛks zul mɔ. Gid mɔ dag tɛŋk an mɔ tuu a gbaarums bɔ gedu be, woom hinɔ.
1CO.7.22	Ya̧a̧nɛ gbaar yɔ Waar Yeesu elige, gi an tuus zulɔ tuus a gbaarums du anyɔ Waar Yeesu gi zulɔ, wɛɛ za̧a̧nyɔ zulɔ gi aakil du Bɛt gi elige, gi Kristu gbaar ɔ̧ɔ̧nɛ. 
1CO.7.23	Bɔnɛ zɛnɔ, Bɛt zenɛ hi rɔɔs ɗɔbtyɔ, bɔnɛ wɛɛs dood gbaari. 
1CO.7.24	Yɔ anbɔ, yɛ̧ɛ̧dɛ mi wɛ, an bɔ ɓɛ waage a Bɛt muutdu a waabil yɔ da ginɛ gedu anyɔ Bɛt elige. 
1CO.7.25	Yɛrɛ a dood kaatɛ wɔ hi zulha, mi taan dɔgl za yɔ Waar Yeesu gaam an mi dɔgsihi. Yɛrɛ mí raasin mɔkil miin kpɔd. Lagin dɔgl mi anyɔ nɛ mɛɛ a mi gi fɔk Waar Yeesu hi kpoos mi sɛw a gi tɛŋk du.
1CO.7.26	Hinyɔ mi mɔkig a ɔ̧t ɓaatil wɔ gɔ hi sɛ̧ɛ̧b hi dɔŋgo gɛrɛ: bɛr an doo gi kɔm anyɔ giro. 
1CO.7.27	Mɔ loo nisɛ bɔmɔ tɛb an nɛ hɛɛtinu; mɔ taan nis gɛ, bɔmɔ tɛb an mɔ loo zaa. 
1CO.7.28	Yɛrɛ gid mɔ loo nisɛ, mɔ gɔ̄ a̧a̧b gɛ, gid nissɛr loo walɔ, gɔ̄ a̧a̧b gɛ: yɛrɛ dood wɔ hi lootin anbɔ hi dag ya̧a̧rhant a hi waabil du, wɛɛ ha̧a̧mi an mi za̧a̧sin hinɔ gedu. 
1CO.7.29	Yɛ̧ɛ̧dɛ mi wɛ, hinyɔ ha̧a̧m raak gɛrɛ: a lɛl taa aŋko; dood wɔ hi gin nɛɛdɛ gihi an hi taanɔ,
1CO.7.30	wɔ hi gi wɔrk kaako, gihi an hi taa kaako, wɔ hi gi dak hato gihi an hi taa hat dako, wɔ hi gi hin zeko gihi an hi taan wɔd wɔ hi zebɔ, 
1CO.7.31	wɔ hi wook rɔɔs waal ɗu woosɔ, gihi an hi woo rɔɔs bɔ waal du woosɔ gɛ. Ya̧a̧nɛ an waal du gikɔ yɔ giro taa aŋk ha̧a̧ltɔnɔ ma. 
1CO.7.32	Hā̧a̧m an nɛ zɛks zul nɛ hinɔ gɛ. Za̧a̧nyɔ lōō nis gɛ gi zɛksig zulɔ a Waar Yeesu dɔŋgo, gi tɛk hinyɔ gɔ gi hasin Waar Yeesu kpoosɔ.
1CO.7.33	Wɛɛ za̧a̧nyɔ loo nisɛ, gi zɛksig zulɔ hi hinyɔ waaldu, gi tɛk hinyɔ gɔ gi gɔ nistɔ kpoosɔ gi harige, 
1CO.7.34	yɔ anbɔ kpoosɔ gɛ̧ɛ̧yyɔ. Gbunɔ kuurnɛɛ hi nissɛrɔ hi gi zɛksig zulya̧ a Waar Yeesu woosɔ bɔ gi dɔŋgo anyɔ ha̧a̧hi an hi gàà Bɛt mɔkilya̧ hi muulya̧ sɛw; nis yɔ loo wal be, gi zɛksig zulɔ hi hinwɔ waaldu, gi ɓɛɛk an gi gɔ waltɔ kpoosɔ gi harige. 
1CO.7.35	Mi dɔk hin bɔ lab rɔbgɔk nɛɛnɛ an mi ɗaasinɛ, nɛɛ hi zul nɛ; mi tɛ̄b an mi a̧nsin gbɔnɔ gɛ, mi dɔko an mi ɗaasinɛ, an wɛ woo hinyɔ rii giya, nɛ waas Waar Yeesu wooswooki hi kpoos nɛ sɛw.
1CO.7.36	Doo gi see an gbaagɔ gi daak lottinsi, rii an hi looglo, woog hinyɔ ha̧a̧ge, taa hinha̧a̧l gɔko: lootinihi anyɔ ha̧a̧ge. 
1CO.7.37	Yɛrɛ za̧a̧nyɔ wɔb a gi kpoos du rɔbtɔnɔ gi ɗɛɛ mɔŋko, hi ha̧a̧tig ɔ̧nɛ gi ha̧a̧g an gi ɔɔge gi waa anbɔ, bɔhi lootinnu, za̧a̧nɔ woo rɔbo.
1CO.7.38	Yɔ anbɔ za̧a̧nyɔ lootin hi gbaagɔ, gɔ rɔbo; wɛɛ za̧a̧nyɔ loog gɛ be, gɔ rɔb daarɔ. 
1CO.7.39	Nis lool wɔy hi lottinsya̧a̧wɔk bɔ gii a waltɔ ge yɔ waltɔ gi za̧a̧tili; waltɔ gi wɔrɔ, nis bɔ zulɔ tuutu, ɗɛɛ an gi loo wal za yɔ ha̧a̧ge; hin gbunu: lootinge hi Yeesu fɔkya kpɔd. 
1CO.7.40	Mii be, mi mɔk a kuur yɔ kɔmbɔ, gi lōōtin hi wal za gɛ, dag hat daar kuur yɔ wɛɛ gi loo walɔ. Yɔ mi raa anbɔ, mi mɔk a Bɛt Mɔkilɔ gihi miya, gisimi gbɔnɔ goko.
1CO.8.1	Yɛrɛ yɛwɛ see namb wɔ gɔ hi gbɛrsig maakwɔd wɔ dɔglya̧. Gi rɔb ɔnɛ a wɛ gin hinmɛɛki wɛ sɛw anyɔ gɔ nɛ raako. Hinmɛɛki gi tɔɔsig doo zulɛ, wɛɛ hat ɔnɛ giwɛ kaŋk doosɛ a ɗɔbsig du. 
1CO.8.2	Doo gi raak zulɔ a be mɛɛhinɛ, mɛ̄ɛ̄dir hin rɔbtɔnɔ anyɔ rii kɛn gɛ. 
1CO.8.3	Yɛrɛ doo gi harig a Bɛt ge, gii be Bɛt mɛɛgmɛ be. 
1CO.8.4	Ya̧a̧nɛ an hinyɔ gi seek namb yɔ gɔ hi gbɛrsig maakwɔd wɔ hi gihi ɗɔbsig tɔkɔ, wɛ mɛɛ a maakwɔd wɔ ɗɔbsugɔ hi taa hinrɔb a waal du, Bɛt gbunu gi giro. 
1CO.8.5	An hinwɔ gɔ hi elik a ꞋꞋbɛtoꞋꞋ hi giro a bɛtha, zaabe a hɛbtdi si̧, - hɔɔ, hi rɔbo, dood hi ɗɔbsig hin kittɔnɔ an bɛtya̧, hi wɛɛ hi sɔ̧ɔ̧k hin kittɔnɔ an waar ɛya̧.
1CO.8.6	Wɛnɛ hin gbun ro gi gisɛ rɔbo, Bɛt gii kpɔd, Baa wɛ yɔ hin sɛw gi fu̧u̧k a ge, Za̧a̧nyɔ wɛ gi waak a gi zulɛ. Wɛɛ wɛ gin Waar gbunu, Yeesu Kristu. Bɛt kim hin sɛw hi giya, wɛɛ wɛ dag za̧a̧tig seg hi giya. 
1CO.8.7	Yɛrɛ dood sɛw hí mɛ̄ɛ̄ hin bɔ lab gɛ. Anyɔ zaadɛya̧ hi rɔ̧ɔ̧n maakwɔd loorɛ wɔ hi gihi ɗɔbsig dɔglɔ, hi tɔk namb wɔ an hi ginɛ maakwɔd loorɛ wɔ ya̧a̧nɛ hi rɔbo, wɛɛ kpoosya̧ yɔ taan tɛŋk gɛ be, ɓi̧i̧l gɔ.
1CO.8.8	Hɔɔ, lees gii taawɛ sɔɔsig a Bɛt ge. Wɛ lē lees gɛ, wɛ́ lɔ̄ɔ̄ hinza a Bɛt muutdu gɛ; wɛ le be, wɛ taa hinrɔb dak gi daar zaa be. 
1CO.8.9	Yɛrɛ oon bɛttɔnɔ, an bɔ zul nɛ bɔ tuu aakil du gi wɛɛs wɔ kpoosya̧ hɔn a ɗɔbsig du dɔɔya̧ siŋklɛlɛ. 
1CO.8.10	Yɔ anbɔ, mɔɔ yɔ mɔ mɛɛhinɛ, za̧a̧nyɔ kpoosɔ hɔnɔ a ɗɔbsig du anyɔ kpoosɔ gi faak namb bɔ dɔglɔ, gi gbɛnum mɔ ɗɔɔt a maakwɔd wɔ lukɔ gedu mɔ hinleko, yɔ dāg tɛŋk an gi tɔb maakwɔd wɔ nambɔ hi gbɛɛr gɛ ya? 
1CO.8.11	Yɔ labɔ za̧a̧n kpoos hɔntilya bɔ Kristu wɔr gi zulɛ, gi wag gbɔnɔ a hinmɛɛk mɔ bɔ gi dɔŋgo.
1CO.8.12	Yɔ nɛ gɔk anbɔ nɛ wook hinha̧a̧l a yɛ̧ɛ̧dɛ nɛ wɔ hi muulɛ, nɛ wɛɛ nɛ gi mɔkilya̧ wɔ kpoos du nɔk gaako, nɛ gɔk hinha̧a̧lɛ a Kristu zulha. 
1CO.8.13	Ya̧a̧nɛ an mi gbɛn a hinyɔ mi leko gi matig yɛ̧ɛ̧miza a hinha̧a̧l du, nɛ mi taa nam za gii tɔk nɛ zaŋ an bɔmi matin yɛ̧ɛ̧miza a hinha̧a̧l du.
1CO.9.1	Nɛ zul mi gi aakil du ma mi? Mi taa Yeesu tɔmsɔya ya? Mí gbɛ̄n Waar wɛ Yeesu gɛ ya? Nɛ taa woos minɛ a Waar Yeesu woosɔ bɔ gedu ya? 
1CO.9.2	An mi wɛ̄ɛ̄s dood zaadɛ Yeesu tɔmsɔya hɛw gɛ, hi rɔbo, mi wɛɛs nɛɛ ɔnɛ Yeesu tɔmsɔya: nɛ gi hinyɔ gɔ hi mɛɛnin tɔmsya woos mi bɔ gii ma anyɔ nɛ ɔks gbunu hi Waar Yeesu a dɔgl yɔ mi dɔgsin dɔŋgɔ ge.
1CO.9.3	Lɛlyɔ gɔ mi dɔks zul mi hinɛ hi wɔ hi gim hingɛ̧ɛ̧nik gii bɔ. 
1CO.9.4	Nɛ rii an wi dag leesɛ hi hinyɔ̧ki a woos mi dɔŋg ma mi? 
1CO.9.5	Wi taan gbɔnɔ an wi lootin hi nis za Yeesu fɔkya an wi kamzige a rɔ̀bslɛl yɔ wi rek ge, an Yeesu tɔmsɔya zaadɛ wɔ hi yɛ̧ɛ̧dɛ ɔ̧ɔ̧ hi gɔk ya? Nɛ Piyɛr hɛw gi gɔk anbɔ ma mi? 
1CO.9.6	Barnabas hi mii kpɔd wi taan gbɔnɔ gii zaŋ an wi ɔɔ zul wi lenikɔ ger ya? Nɛ zaadɛ wɔrɔ sɛw hi taa zulya̧ lenuko, wii kpɔd wi zul wi lenik ma mi? 
1CO.9.7	Nɛ lag a bɔ laaya ɔ̧ɔ̧ gɔ gi lenik zulɔ a woos du? Bɔ rɛɛ tɛ̧ɛ̧ humlya kittɔnɔ gi wɛɛ gi le humlɔ bɔ gɛ? Bɔ gi ook naa kitɛ gi yɔ̧ wa̧a̧lya̧ bɔ ɔnɛ gɛ?
1CO.9.8	Hin wɛrɛ mi dɔk hí fu̧u̧ a doo mɔkil du gɛ. Nɛ Bɛtmaakɔ dɔg hingbun bɔ ma mi. 
1CO.9.9	Ya̧a̧nɛ Muusa maak-dɔglɔ raa
1CO.9.9	a bɔmɔ bib nāa sɔ̄ɔ yɔ gisim tot nuuk ya̧a̧gbarɔ an bɔgi tɔbhinɛ.
1CO.9.9	Bɛt gi mɔɔk an gi dɔks naa wɔ hii hin wɔrɔ ya? 
1CO.9.10	Nɛ gi dɔk hin wɔrɔ a wi zulha zaŋ ro! Hɔɔ, hin bɔrɔ hi bi̧i̧ a wi dɔŋgo an za̧a̧nyɔ gi bak baliko yɛgi bal hi mɔkilɔ a gi dagɔ, wɛɛ za̧a̧nyɔ gi nuuk tot be, nùùge hi mɔkilɔ a gi dag gaat bɔ ɔnɛ. 
1CO.9.11	Nɛ yɔ wi lug Bɛt Mɔkil rɔbsɔ a nɛ teesdu, ri gi ɓaasin an wi ɓɛr waal du rɔbsɔ gii a nɛɛge?
1CO.9.12	À dood zaadɛ hi dag hin a nɛ zulha, nɛ winɛ bɔ nɛ zulha daar ma mi? Nɛ yɛrɛ an wi gin tɛŋk an wi dag hin a nɛɛge si̧, winɛ wí ɛ̄rin hinza gɛ, ha̧a̧wi an wi ha̧a̧ya̧a̧r a hinyɔ gi gedu sɛw gi daarɔ, hi anyɔ gɔ wi a̧a̧n Kristu Dɔglɔ Rɔb bɔ gbɔnɔ. 
1CO.9.13	Nɛ mɛɛ bɛttɔnɔ a wɔ hi wookwoos a Bɛtmaaksɛŋk ha a Bɛtluk du hi dak leesya̧ a Bɛtmaaksɛŋk bɔ gedu, wɛɛ wɔ hi gi wookwoos a sɛŋk yɔ hi wɔm hage be hi dag maaknamb wɔ hi gaa Bɛt hage ya̧nɛ be.
1CO.9.14	Gbunɔ gii hɛw Waar Yeesu gi raa a wɔ hi dɔksig dood Dɔgl Rɔb bɔ, dood wɔ hi gaahi hin an hi len zulya̧ a Dɔgl Rɔb bɔ hi dɔksihi gi dɔŋgo. 
1CO.9.15	Yɛrɛ mii mi wōō hinza gbun hi gbɔnɔ anbɔ gɛ, wɛɛ mí bı̧̄ı̧̄ an nɛ gaam hinza yɔ rii gɛ. Ha̧a̧m wɔrk mi gii gi daarɔ, hi anyɔ doo za gɔ gi ha̧tsim hin bɔ lab gbɔlumsɔ bɔ mi gis zul mi gɔko. 
1CO.9.16	An mi gis dood Bɛt Dɔgl Rɔb bɔ dɔk si̧, mi dāg gbɔnɔ an mi tɔɔs zul mi gɛ. Ya̧a̧nɛ gi an mi dɔg Dɔgl Rɔb bɔ. À mi dɔg gɛ, yɔ mi dag ya̧a̧rhanto!
1CO.9.17	Gid mii hi zul mi mii sɛ̧ɛ̧ Bɛt dɔgldɔk woos bɔ an mi woo, yɔ rii an mi dag dɔɔrɔɔs mi. Yɛrɛ minɛ mi mɔ̄k nɛ a mi yɛɛl woosɔ bɔ gɛ, Bɛt gii raasimi, gii gaam woos mi an mi woosige. 
1CO.9.18	A hin bɔrɔ gedu sɛw, dɔɔrɔɔs mi gɛ nɔni? Nɛ dɔɔrɔɔs mi gɛ gɔ mi dɔk Dɔgl Rɔb bɔ, mí ɛ̄r hinyɔ Bɛt gaam gbɔnɔ an mi ɛr sɛw a Dɔgl Rɔb woos bɔ mi wook dɔŋgɔ ge gɛ, an mi gaa dood Dɔgl Rɔb bɔ ya̧a̧rtɔs. 
1CO.9.19	Anyɔ mi gi a dood gbaŋg sɛw an dooyɔ gin zulɔ aakil du, mii wɛɛs dood sɛw woosyaya̧ an mi dagihi hi kitɔ gi daarɔ.
1CO.9.20	Yɔ mi ɗɔɔtig hi Yahuduya wɔ, mi ɗɔɔt an Yahu-duya an mi kamzihi a Yeesu Kristu ge. An Muusa maakɔ taan tɛŋk mi zulha gɛ si̧, yɔ mi ɗɔɔtig hi Muusa maakfɔk-yaadɛ ɔ̧ɔ̧, mi gi ɗɔɔtig an hiya - an mi kamzihi a Yeesu Kristu ge. 
1CO.9.21	Yɔ mi ɗɔɔtig hi dood wɔ hi mɛɛ Muusa maakdɔglɔ gɛ, mi ɗɔɔt an hiya, an mi kamzihi a Yeesu Kristu ge. Hɔnɛ an gɔ mi bis Bɛt maakdɔglɔ bɔ, mí bis gɛ, mi fɔk Kristu maakdɔglɔ bɔ giya.
1CO.9.22	Yɔ mi waak hi dood wɔ kpoosya̧ hɔ̧n a ɗɔbsig du anyɔ hi mɛ̄ɛ̄ zulya̧ bɔ aakil dɔglɔ bɛttɔnɔ gɛ, mi wɛɛ hɔntili an hiya, an mi kamzihi a Yeesu Kristu ge. Mi wɛɛn zul mi hin sɛw a dood sɛw hi, an ri nɛ ma si̧ mi za̧a̧s dood zaadɛ za̧a̧sɔ. 
1CO.9.23	Mi wook hin sɛw a Dɔgl Rɔb dɔŋgo an mii be, mi dag rɔbsɔ gedu be. 
1CO.9.24	Nɛ́ mɛ̄ɛ̄ a dood wɔ hi nɔɔk an zaa gi daar naaza gi dag dɔɔrɔɔsɛ hi nɔɔk sɛw gɛ ya? Gɔ anbɔ doo gbun ro gi dag dɔɔrɔɔsɛ. Nɔɔnnɔɔk yɔ gɔ nɛ nɔɔ sɛw an nɛ dag nɔɔkilɗɛɛk nɛ dɔɔrɔɔsɛ.
1CO.9.25	Dood nɔɔkilya wɔ ha̧a̧hi nahiza hii daarik sɛw, hi mɔŋk a hinyɔ gi gedu sɛw an muulya̧ gi dag tɛŋko. Hi gɔk anbɔ ro an hi dag waar ums kal yɔ gɔ haŋsɔ, nɛ wɛɛ be, yɛwɛ gɔ an wɛ dag waar ums kal yɔ gɔ haŋs gɛ. 
1CO.9.26	Miya, mí nɔ̄ɔ̄ nɔɔki tɔs gɛ, mi nɔɔk an mi tuur a da̧a̧klɛl gɔ da̧a̧ dige, mí zɔ̧ɔ̧ naan mi zɛk du gɛ, mi zɔ̧ɔ̧k rɔbtɔnɔ lɛlɔge an mi ɗɛɛ Saydanu za̧a̧n bɔbtin bɔ. 
1CO.9.27	Mi gi muul mi kaŋkig sa̧a̧ttɔnɔ, mi gig ook hi tɛŋko an bɔ mii yɔ mi dɔks dood zaadɛ Dɔgl Rɔb bɔ Bɛt gi zɛ̧mi mi woo hin-a̧a̧bi gi wɛɛnim kuudu.
1CO.10.1	Yɛ̧ɛ̧dɛ mi wɛ, ha̧a̧mi an nɛ mɔk nɛ mɛɛ bɛttɔnɔ a yɔ baa wɛ hi da hi ɛmbik a hɛtdɔŋ du hi Muusa hi sɛw hi da hi gi ɛmbik a kuus wɛɛdisɛ, wɛɛ hi sɛw hi tal a mɛmbal gbɔɔl bɔ nuŋgɔ a Maaliya gedu hi kar a kasiŋ zaa bɔ ge. 
1CO.10.2	Yɔ hi tal a kuus bɔ gedu anbɔ, hi a mɛmbal gbɔɔl bɔ gedu, hi dag Bɛtmɛm anbɔ an hi wɛɛ Muusa fɔkyaadɛ ɔ̧ɔ̧. 
1CO.10.3	Hi sɛw hi le lees gɛrs mɔkilya gbuna bɔ Bɛt gaazihi, 
1CO.10.4	hi sɛw hi yɔ̧ mɛm gɛrs mɔkilya gbuna bɔ Bɛt gaazihi, ya̧a̧nɛ hi yɔ̧ a hɛɛl mɔkilya bɔ gihi fɔk muulɔ ge, hɛɛl mɔkilya bɔ gi Kristu giya. 
1CO.10.5	Yɔ anbɔ si̧, dood kit wɔ a hi teesdu hi bɛs Bɛt gɛ, ya̧a̧nɛ hi wɔr a hɛtdɔŋ du.
1CO.10.6	Yɛrɛ hin wɔrɔ hi tuurɔ an wɛ see wɛ mɛɛnɔ an bɔ wɛɛ wɛ dag mɔkil ha̧a̧l anbɔ an hii yɔ hi dag be. 
1CO.10.7	Bɔwɛ wɛɛ maakha̧a̧l fɔkyaadɛ an dood zaadɛ wɔ hi teesdu hi wɛɛ nɛ be anyɔ Bɛt ɗɛɛrwolɔ raa
1CO.10.7	a dood hi ɗɔɔtɔ an hi le hi yɔ̧, hi wɛɛ hi ɗundɔ an hi daŋgɔ.
1CO.10.8	Bɔwɛ naamansi an dood zaadɛ a hi teesdu hi naanɛ mans be, yɔ anbɔ dood duk yɔ̧ɔ̧lgbunu daatɔ taarɛ (23.000) hi mat wɔrk ɔ̧t gbun bɔ gedu. 
1CO.10.9	Bɔwɛ maat Waar Bɛto an dood zaadɛ wɔ hi maatige beks hi wɛɛ hi torihi hi wɔrɔ.
1CO.10.10	Bɔwɛ dɔnt Waar Bɛto anyɔ dood zaadɛ a Israhilaya wɔ hi tees du hi dɔntige, Bɛtwalsɛrɔ gbɔŋkya bɔ gi gbɔ̧hi. 
1CO.10.11	Hin wɔrɔ hi turs dood amntɛ wɔ an wɛɛ wɛ mɛɛnɔ. Hi bi̧i̧ hinya̧ an wɛ oon zul wɛ, wɛɛ yɔ wɛ waak a ɔ̧t yɔ̧ɔ̧sum du. 
1CO.10.12	Yɔ anbɔ, za̧a̧nyɔ mɔk a be gi erik-erɔ, oog zulɔ bɛttɔnɔ an bɔgi matɔ.
1CO.10.13	Maatil yɔ tursinɛ dāār maatilyɔ gɔ gi tursig dood zaadɛ gɛ. Yɛrɛ Bɛt taan ya̧a̧luurɛ, hinyɔ dɔg sɛw gi wooko, taa an gi ɔɔ gbɔnɔ an hinza gi maatin gi daar tɛŋk nɛ. Hi maatil bɔ, Bɛt gi gaan tɛŋko an nɛ mɔmɔ nɛ dag gbɔnɔ tuuk gedu hɛw an nɛ za̧a̧. 
1CO.10.14	Yɔ anbɔ saam mi rɔbɛ wɛ, nɔɔn maakwɔd wɔ fɔkɔ dɔglɔ. 
1CO.10.15	Mi gin book an dood wɔ nɛ mɛɛhin hiya. Nɛɛ dɛ̧ɛ̧tin hinyɔ mi book nɛ kpoos du ma.
1CO.10.16	Dakwaa rɔbsya bɔ gɔ wɛ baanik Bɛt hage wɛ yɔ̧k hin duge, nɛ gi wɛ ɔksig hi Kristu a ga̧a̧mɔ bɔ gedu ma mi? Nɛ kok yɔ gɔ wɛ gig ɓɛɛdugo, nɛ giwɛ ɔksig hi Kristu muulɔ bɔ gii ma mi? 
1CO.10.17	Anyɔ kok gi gbunu, wɛɛ yɔ wɛ gi kittɔnɔ be wɛ ɔks muul gbun kpɔd, anyɔ wɛ gi sɛw wɛ ɔksig a kok gbuna bɔ gedu. 
1CO.10.18	Seen dood Israhilaya wɔ maakya̧ woosɛ: nɛ wɔ hi tɔk namb yɔ hi gɔns Bɛt maak a sɛŋk ha hi ɔks hi Bɛt a maaksɛŋk bɔ dɔŋgɔ ge ma mi? 
1CO.10.19	Yɛrɛ mi dɔg a nɔ ma? Gi an mi dɔg a namb yɔ hi gɔsig maak ha̧a̧l gi hinza ɗɔbti ya? Zaabe a maakwɔd gii gi hinza ɗɔbt ya?
1CO.10.20	Lab gɛ! Mi raak a namb yɔ hi gbɛrsig maakwɔd ya̧a̧gɔ̧ɔ̧nya wɔ hi taas Bɛt gii gbɛɛruko, hi gbɛrsig loorɛha̧a̧l wɔ hiya! Yɔ labɔ, ha̧a̧mi an nɛ ɔks hi loorɛha̧a̧l gɛ. 
1CO.10.21	Nɛ ɗɛ̄ɛ̄ an nɛ yɔ̧ hin a Waar Yeesu dakwaa bɔ gedu hi loorɛha̧a̧l dakwaa bɔ gedu lɛlgbun gɛ, dɛɛ̄ an nɛ lehin hi Waar Yeesu hi loorɛha̧a̧l lɛlgbun hɛw gɛ. 
1CO.10.22	Ha̧a̧wɛ an wɛ naamans hi loorɛha̧a̧l wɛ kɛt Waar Bɛt kubl-nɔɔtig ɔ̧ɔ̧n ya? Wɛ gin tɛŋk wɛ daarigdaar ya? 
1CO.10.23	Hɔɔ, hin sɛw gbɔnɔ giro, wɛɛ hin sɛw taa hinza ɗaako, hin sɛw gbɔnɔ giro, wɛɛ hin sɛw taa doo ɔksigya̧ tɔɔsugo.
1CO.10.24	Bɔ doo gi tɛb hinyɔ gɔ gi ɗaas zulɔ kpɔd, an bɔ ɓɛ tɛge an gi ɗaas naaza be. 
1CO.10.25	Nɛ ɗɛɛ an nɛ le hinyɔ gɔ hi zek luumha sɛw, bɔ kpoos nɛ gi insin hinza hi mɔkili. 
1CO.10.26	Ya̧a̧nɛ, Bɛt ɗɛɛrwolɔ raa a hɛbt gi Waar Bɛt ɔ̧ɔ̧nɛ hi hinwɔ hi gidu sɛw. 
1CO.10.27	Za̧a̧nyɔ taa Bɛt ɗɔbsig gɛ gi elin a gi lɛldu an nɛ lehinɛ, nɛɛ be gi ha̧a̧n reki, rekin nɛ le hinyɔ gɔ gi kamsin sɛw, bɔ kpoos nɛ gi insin hinza a mɔkil dɔŋgo.
1CO.10.28	Yɛrɛ doo gi raanɛ a namb yɛrɛ hi gbɛrs maako, bɔnɛ tɔbɔ! Anyɔ za̧a̧n bɔ raasin anbɔ hi a mɔkil yɔ kpoos du gi dɔŋgo. 
1CO.10.29	Yɛrɛ mí bōō mɔkil nɛnɛ bɔ kpoos du dɔglɔ gii gɛ, mi book doo zaabɔ mɔkil ɔnɛ bɔ dɔglɔ bɔ giya. Nɛ ɛrko a ri ɔnɛ doo za mɔkilɔ kpoos du gi gbaas zul be gikyɔ aakil du dɔgl ma nɔ? 
1CO.10.30	À be baanik Bɛt a hinyɔ be lek hage, doo gi dɔ̧ɔ̧lib ri a lees yɔ be baan Bɛt hage?
1CO.10.31	Ya̧a̧nɛ, mi gisin raako: a nɛ gi lees leko, nɛ gi yɔ̧kyɔ̧, an nɛ gi wook nɛ nɔ, woon hin sɛw an hi ɗɔbsin Bɛto. 
1CO.10.32	Bɔnɛ wɛɛs Yahuduya wɔ, zaabe Yonaniŋkoya wɔ, zaabe Yeesu fɔkya wɔ ɔksilya̧ dɔɔsiŋklɛlɛ, 
1CO.10.33	woon an mii yɔ mi i̧i̧yyik a hinyɔ mi wook gedu sɛw an dood sɛw gi harihi. Yɔ anbɔ, mi ɓɛ̄ɛ̄ hinyɔ gɔ gi ɗaasim gii gɛ, mi ɓɛɛk hinyɔ gɔ gi ɗaas dood kittɔnɔ an hi za̧a̧ giya.
1CO.11.1	Woon an miya, anyɔ mi wook an Kristu be.
1CO.11.2	Mi baaninɛ anyɔ nɛ waa nɛ gim mɔkugo, hi anyɔ nɛ wɛɛ nɛ fɔk hinwɔ mi goksinɛ mi ɔninɛ. 
1CO.11.3	Yɛrɛ ma ha̧a̧mi an nɛ mɛɛ a Kristu gii gi walɛ sɛw zulya̧ an wal gi nisɔ zulɛ, wɛɛ anyɔ Bɛt gi Kristu zul ɔ̧nɛ be. 
1CO.11.4	Wal yɔ gi sɛw gi zɔ̧k Bɛto zaabe gi kɛŋk dɔgl a Bɛt ya̧a̧ du gi dɔko gi gin danɛ zulha gi ha̧a̧nik Kristu yɔ gi zulɔ seemɛ. 
1CO.11.5	Wɛɛ nis yɔ gi zɔ̧k Bɛto, zaabe gi kɛŋk dɔglɔ a Bɛt ya̧a̧ du gi dɔko, gi yāāt zulɔ hi gbandil gɛ, gi ha̧a̧nik waltɔ yɔ gi zulɔ seemɛ. Gi an hu̧u̧r zulɔ hu̧u̧rɔ.
1CO.11.6	Ya̧a̧nɛ, nis gi yāāt zulɔ hi gbandil gɛ, bɛr gɛ, riitin an dɛ̧ɛ̧ susugɔ bɔ dɛ̧ɛ̧ hɛw. Nis zulɔ gi gi dɛ̧ɛ̧ki zaabe hu̧u̧riki gi seemɛ, yɛgi yaat zulɔ hi gbandili. 
1CO.11.7	Taa an wal gi yaat zulɔ hi gbandili anyɔ gi Bɛt rɛɛsɔ hi Bɛt gbɔlumsɔ; nis be gi wal gbɔlumsɛ. 
1CO.11.8	Rɔb ɔnɛ, wal fuu a nis ge gɛ, nis gii fu̧u̧ a wal ge. 
1CO.11.9	Wɛɛ Bɛt kı̄m wal a nis dɔŋg gɛ, Bɛt kim nis ɔnɛ a wal dɔŋgo.
1CO.11.10	Yɔ anbɔ, yɛgi yaat zulɔ hi gbandili a Bɛt walɛsɛrɛ wɔ hi gig gbɛnik hi dɔŋgo, an gi zuun a tiis zulɔ a waltɔ dɔŋdi. 
1CO.11.11	Yɛrɛ anyɔ wɛ ɔks hi Waar Yeesu , nis tuu wal gɛ, wɛɛ wal tuu nis gɛ. 
1CO.11.12	Gbunɔ, anyɔ nis fu̧u̧ a wal ge, nis wɛɛ mɔɔ wal be, sɛw gi fu̧u̧zig a Bɛt ge. 
1CO.11.13	Nɛɛ dɛ̧ɛ̧tin nɛ kpoos du: rii an nis gi zɔ̧ Bɛt hi zul aalɛ gbandil gi taar ya?
1CO.11.14	Ànyɔ wɛ rɔ̧ɔ̧sɔ, hinɔ goksɛ a wal gi ɔɔ susugɔ zi̧i̧tɔnɔ gi seemɛ a ge. 
1CO.11.15	Wɛɛ nis ɔnɛ gisig gbɔlums hinɛ an gi ɔɔ susugɔ zi̧i̧tɔnɔ anyɔ Bɛt gaage an gbandili an gi yaatin zulɔ. 
1CO.11.16	Yɛrɛ doo za gi ha̧a̧g dɔgl yɛrɛ faako, winɛ wi rɔ̧̄ɔ̧̄s hingok za dɔ̧ɔ̧m gɛ, hi Yeesu fɔkya wɔ ɔksilya̧ wɔ hi gi Bɛt ɔ̧nɛ hɛw, hí rɔ̧̄ɔ̧̄s hingokza gɛ. 
1CO.11.17	Yɛrɛ hinyɔ mi gisin dɔk ɓɔryɔ, mi taan baanuko. Nɛ taa mɔksig an nɛ gɛmsɔ, nɛ mɔksig an nɛ ha̧a̧tiro.
1CO.11.18	Mi yɛɛl mi kɛmɔ a gɔ nɛ mɔks an Yeesu fɔkyaadɛ, wɛɛ gɛ̧ksil gi nɛ tees du. Hinɔ kɔmsim an dɔglɔ gi rɔbo. 
1CO.11.19	Gi an gɛ̧ksil gi gi a nɛ teesdu an hi mɛɛ wɔ hi ɗɔbsig Bɛt hi rɔb a nɛ tees du. 
1CO.11.20	Mi see a yɔ gɔ nɛ mɔksɔ an nɛ lehinɛ, nɛ́ lē Waar Yeesu leesɔ bɔ gii gɛ. 
1CO.11.21	Ya̧a̧nɛ an bɔ sɛw gi dik lees ɔ̧ɔ̧n looko. Zaa hi a̧a̧kig be, wɛɛ zaa hi wɔnik bum be.
1CO.11.22	Kay!! Nɛ taan raa an nɛ le gedu nɛ yɔ̧ gedu ya? Zaabe nɛ gi seek Yeesu fɔkya wɔ ɔksilya̧ bɔ gi Bɛt ɔ̧nɛ an hintɔsi, nɛ wɛɛ nɛ gaak dood wɔ hi taan hinza gɛ seem ya ri? Mi dɔgsin a nɔ an nɛ mɛɛ? A gi an hi baaninbaan ya? Ɛ̧-ɛ̧! yɔ anbɔ mi taan baanik ma. 
1CO.11.23	Ya̧a̧nɛ hinyɔ mi da mi dag a Waar Yeesu ge mi gogsin gɛrɛ: a yɛms yɔ gɔ hi rɛ̧ɛ̧s Waar Yeesu ya̧a̧ gedu, loo koko, 
1CO.11.24	baan Bɛto, ɓɛɛlɔ, raa:
1CO.11.24	a yɛrɛ gi muul benɛ yɔ ɓɛɛd a nɛ dɔŋgo, woon anbɔ an gɔ nɛ mɛksin be.
1CO.11.25	Kuudu yɔ hi lehin gi da̧a̧, wɛɛ loo dakwaa bɔ bumhob gidu, dɔg
1CO.11.25	a bumhob bɔ a dakwaa yɛrɛ gedu gi ga̧a̧m be yɔ gi zuunik Bɛt ya̧a̧wɔkɔ seg hi dood giya. Woon anbɔ an gɔ nɛ mɛksinbe a ɔ̧t wɔ gɔ nɛ yɔ̧k zaa a gedu sɛw.
1CO.11.26	Ya̧a̧nɛ, an bili gɔ nɛ lek kok yɛrɛ, nɛ wɛɛ nɛ yɔ̧k bumhob bɔ, nɛ gi dɔk Waar Yeesu wɔrkɔ dɔgl ɔ̧nɛ, gi tuur a wɛɛzigɔ bɔ gedu. 
1CO.11.27	Yɔ anbɔ, za̧a̧nyɔ le Waar Yeesu kokɔ gaat bɔ, zaabe gi yɔ̧ bumhobɔ bɔ gi wɛɛ gi wa̧a̧ zulɔ gɛ, gɔ hin-a̧a̧bi a Waar Yeesu muulɔ bɔ hi ga̧a̧mɔ bɔ hage.
1CO.11.28	Doo yɛgi goo zulɔ kete ɓɔr gi ɔɔ kok bɔ leko hi bumhob bɔ yɔ̧ko. 
1CO.11.29	Ya̧a̧nɛ, za̧a̧nyɔ gi lek kok bɔ, gi yɔ̧k bumhob bɔ gi mɛ̄ɛ̄ a hin wɔrɔ hi gi Waar Yeesu muul ɔ̧ɔ̧n gɛ, gigi seek an lees tɔsyɔ, gi kamsig zulɔ dɔgl-gbaakyɔ. 
1CO.11.30	Hinɔ gii dood hi taan tɛŋko, hi gumtil kittɔnɔ hi gi a nɛ teesdu, wɛɛ dood zaadɛ hi wɔr be. 
1CO.11.31	Gid wɛ see zul wɛ bɛttɔnɔ taa an Bɛt gi gbaasɛ dɔglɛ. 
1CO.11.32	Yɛrɛ Waar Yeesu gisɛ dɔgl-gbaak an giwɛ bookbo an wɛ kɛm tɔnɛ. An gɔ gi zaa gi gis waal dɔgl-gbaako bɔ dɔgl gi matɛ an dood waalya wɔ be.
1CO.11.33	Yɔ anbɔ, yɛ̧ɛ̧dɛ mi wɛ, gɔ nɛ ɔksugo an nɛ le Waar Yeesu kokɔ, ootinnɛ. 
1CO.11.34	a̧kil gi gi ha̧a̧k doo za, leg leesɔ a gi lɛldu, an bɔ kuudu gɔ nɛ ɔksɔ nɛ kamz Bɛt dɔglɔgbaakɔ a nɛ zulha. Gɔ mi zaa ro mi ɔɔ hin zaadɛ wɔ gɛmsugo.
1CO.12.1	Yɛ̧ɛ̧dɛ mi wɛ, an hinyɔ gi seek Bɛt Mɔkilɔ gaasɛ, ha̧a̧mi an nɛ mɛɛ hinɔ bɛttɔnɔ. 
1CO.12.2	Nɛ yɔ nɛ da nɛ taanɛ Bɛt ɗɔbsig gɛ, nɛ yaarik zul nɛ gi rek a maakwɔd wɔ hi taa ya̧a̧book gɛ hi. 
1CO.12.3	Ya̧a̧nɛ gi ha̧a̧mi an nɛ mɛɛ bɛttɔnɔ a doo za taa an Bɛt Mɔkilɔ gi tasig kpoos du gi 
1CO.12.4	Bɛt Mɔkilɔ gaasɔ gi sɔmsɔm. Bɛt Mɔkilɔ gi gbunu gi gaak gaas wɔ sɛw. 
1CO.12.5	Woos gi sɔmsɔm, Waar Yeesu , Za̧a̧nyɔ wɛ gisig wooswooko gi gbunu. 
1CO.12.6	Bɛt Mɔkil woos gi sɔmsɔm, an gi woon hin gi ɗans Bɛt doodɔ wɔ hiya a hinyɔ gi gedu sɛw. 
1CO.12.7	Bɛt Mɔkilɔ gɔ mits doo yɔ gi sɛw hin a gi kpoos du an gi ɗaas dood sɛw.
1CO.12.8	Bɛt Mɔkilɔ gi gaak dood zaadɛ gaasɔ: gɛ dɔgl hin-mɛɛkya dubti; zaabe gaasɔ gɛ dɔglmɛɛki, anyɔ Bɛt Mɔkilɔ gbuna bɔ gaage. 
1CO.12.9	A doo za, Bɛt Mɔkilɔ gbuna bɔ gaage Bɛt ɗɔbsigi; a doo za ge be, Bɛt Mɔkilɔ gbuna bɔ gaage gaasɔ wɔ gɛ an gi za̧a̧s doodɛ; 
1CO.12.10	a doo za ge, gaasɔ gɛ gɛrs wɔ zuunukɔ; a doo za ge be, gaasɔ gɛ Bɛtya̧a̧ɔkɛŋki; a doo za ge, gaasɔ gɛ Bɛt Mɔkilɔ an gi gɛ̧ɛ̧n mɔkilɔ zaadɛ; a doo za ge be, gaasɔ gɛ an gi booya̧a̧ hi ya̧a̧boon rɔ̀bɛ mɔkilyaadɛ za sɔmsɔm; a doo za ge be, gaasɔ gɛ an gi zɛ̧mr ya̧a̧boon rɔ̀b mɔkilya a dood ya̧a̧boon du sɛw an hi kɛmnɔ.
1CO.12.11	Bɛt Mɔkilɔ gbuna bɔ gii gi wook hin wɛrɛ sɛw gi gɛ̧ɛ̧sig dooyɔ gaasɔ gi sɛw anyɔ ha̧a̧ge. 
1CO.12.12	Ya̧a̧nɛ, nɛ mɛɛ a doo muulɔ gin muul dɛɛt kittɔnɔ, muul bɔ be, gi hin gbun kpɔd. Muul dɛɛt wɔ sɛw, hi ɔksɔ an hi wɛɛ muul gbunu. Kristu hɛw riitin an muul yɔ gin muul dɛɛt kittɔnɔ. 
1CO.12.13	Wɛɛ sɛw wɛ dag Bɛtmɛm bɔ hi Bɛt Mɔkil gbuna bɔ gii an wɛ wɛɛ muul gbunu. An zaadɛ hi gi Yahuduyaadɛ a wɛ teesdu si̧, wɛɛ zaadɛ be hi taa Yahudu-yaadɛ, zaadɛ hi gi gbaarɛ, zaadɛ be hi gin zulya̧ aakil du be, wɛ sɛw wɛ dag Mɔkil gbuna bɔ an gi guz a wɛ kpoos du. 
1CO.12.14	Yɔ anbɔ muul ɔ̄ks kimt gbun gɛ, gin muul dɛɛt zaadɛ kittɔnɔ.
1CO.12.15	An dɔɔ raa: a yɔ be taa naan gɛ, be taa a muulɛ, yɔ anbɔ taa a muul ya? 
1CO.12.16	Wɛɛ an tɔn raa: a yɔ be taa lɔl gɛ, be taa a muulɛ, yɔ anbɔ taa a muul ya? 
1CO.12.17	An muul sɛw ginɛ lɔlɛ, tɔn yɔ gi ay? An ginɛ tɔn sɛw, gɔ̧ɔ̧s yɔ gi ay?
1CO.12.18	Yɛrɛ Bɛt gbaa muul dɛɛt zaadɛ wɔ sɛw a muulɛ anyɔ ha̧a̧ge. 
1CO.12.19	An muul dɛɛt wɔ hi gi muul sɛw hi gi gbunu, muul yɔ gi ay? 
1CO.12.20	Yɛrɛ muul dɛɛt hi gi kittɔnɔ a muulɛ, wɛɛ hi gi muul gbunu. 
1CO.12.21	Lɔl ɗɛ̄ɛ̄ an gi raa naanɛ a ha̧a̧be mɔɔ gɛ gɛ, wɛɛ zulɛ taa an gi raa dɔɔ a ha̧a̧be nɛɛ gɛ gɛ. 
1CO.12.22	Nɛ yɛrɛ hinyɔ daarɔ, muul dɛɛt wɔ hi gi a muulɛ wɛ gihi seek an hi gi hɔntilyɔ hii gɔ ha̧a̧wɛ hii daarɔ.
1CO.12.23	Muul dɛɛt wɔ hā̧ā̧wɛ kaasi hi taa hinɗɔbt gɛ, wɛ ɗɔbsig hii gi daarɔ. Wɛɛ muul dɛɛt wɛ hi giwɛ seem ha̧a̧nuko, wɛ gihi kaŋkig rɔbtɔnɔ. 
1CO.12.24	Muul dɛɛt wɔ hi riisɛ be, hi bɛ̄r an hi yaatihi gɛ. Bɛt sɔ̧mnt muulɛ an hi gaa muul dɛɛt wɔ hi taa hinɗɔbt gɛ gbɔlums gi daarɔ, 
1CO.12.25	an bɔ gɛ̧ksil gi gi a muulɛ, wɛɛ an muul dɛɛt wɔ hi ootin rɔbtɔnɔ be.
1CO.12.26	Muul dɛɛt wɔ zaaɔ gi dag kosgumnɛ, muul dɛɛt wɔ sɛw hi guumɔ; gid hi ɗɔbs muul dɛɛ za gbunu, muul dɛɛt zaadɛ wɔ sɛw hi dag hat an giya. 
1CO.12.27	Nɛɛ gi Kristu muulɔ, wɛɛ an bɔ sɛw gi muulɔ dɛɛto a gi muulɛ. 
1CO.12.28	Bɛt yɛɛl gbaa tɔmsya wɔ hii a Yeesu fɔkya wɔ ɔksilya̧ bɔ gedu wɛɛ gbaa eesumɔ, ya̧a̧kɛŋkɔyaadɛ, taasumɔ, hingokya dubtɛ, kuudu, wɔ Bɛt gaahi gɛrsɛ, kuudu za̧a̧sig-yaadɛ, hinɗaakyaadɛ a zɛksil du, gbɔnɔ dorkyaadɛ an hi zuns dood Bɛt gbɔnɔ. Gbaa zaadɛ an hi boo ya̧a̧boon rɔ̀b mɔkilya sɔmsɔm.
1CO.12.29	Dood sɛw hi gi Yeesu tɔmsyaadɛ ya? Dood sɛw hi gi Bɛtya̧a̧kɛŋkyaadɛ ya? Dood sɛw hi gi hingokya dubtɛ ya? Bɛt gaa dood sɛw an hi gɔ gɛrs ya? 
1CO.12.30	Bɛt gaa dood sɛw an hi gi doo za̧a̧sigya ya? Dood sɛw hi book ya̧a̧boon rɔ̀b mɔkilya sɔmsɔm ya? Dood sɛw hi gi an hi wɛɛn ya̧a̧boon wɔ sɔmsɔm ya? 
1CO.12.31	Yɔ anbɔ, i̧i̧yyin an nɛ dag gaas rɔbɛ wɔ hi daarlɛl hiya. Yɛrɛ ɔmi wɛɛ mi goksin gbɔnɔ rɔb yɔ bɛr gi daarlɛl sɛw.
1CO.13.1	An mi gi book dood ya̧a̧boonɛ, hi Bɛt walɛsɛrɛ ya̧a̧boon sɛw, mi taan hat gɛ, mi gi an suml yɔ gɔ hi ɓaag gi boo giya, zaabe an ɓark booti tɔs. 
1CO.13.2	À mi gin tɛŋk an mi kɛm Bɛtya̧a̧ɔ mi mɛɛ dɔgl wɔ dood hi mɛ̄ɛ̄ nɛ gɛ sɛw, hi hinmɛɛk wɔ sɛw, à mi gin ɗɔbsig rɔbo an mi ha̧sin gol wɔ, mi wɛɛ mi taan hat gɛ, mi hintɔsyɔ. 
1CO.13.3	Wɛɛ an mi gɛ̧ɛ̧ rɔɔs mi sɛw an hi len ya̧a̧rya wɔ, wɛɛ an mi gaa muul mi hi dɔ̧ɔ̧s laadu a Yeesu dɔŋgo, gid mi taan hat gɛ, hinbɔ lab ɗɛ̄ɛ̄ an gi ɗaasim gɛ.
1CO.13.4	Hat gi hinmɔŋkya, hat gi hinrɔbo, taan ka̧a̧si, gɔ pɛ̄ɛ̄ zul gɛ, taa zultɔɔsigya; 
1CO.13.5	hat gɔ gāā seem gɛ, taa niisya, taan nɔɔtigi, gɔ gbāā burs gɛ. 
1CO.13.6	Hat gɔ dāg hat a hinyɔ gɔ ha̧a̧l gedu gɛ, ɔnɛ gɔ dag hat a rɔb du. 
1CO.13.7	Hat gi yaatig hinyɔ bɛr gɛ dɔglɔ sɛw, gi ɗɔbsig hin sɛw, gi mɔkighin a hin sɛw ha, gi mɔŋkhin sɛw.
1CO.13.8	Hat gɔ kūg gɛ. Dɔgl wɔ dood hi dag a Bɛt ge, ɔ̧tza hí da̧a̧. Ya̧a̧boon za rɔ̀bɛ mɔkilyaadɛ hi wagɔ. Hinmɛɛk wɔ hi wagɔ. 
1CO.13.9	Ya̧a̧nɛ hinmɛɛk wɛ gi hi welɔ, wɛɛ dɔgl yɔ wɛ kɛŋk a Bɛtya̧a̧ du wɛ kɛm hi wel be. 
1CO.13.10	Yɛrɛ hinyɔ gaa gi daarlɛl gɔ gi zaa, hinyɔ gi hi welɛ gi wagɔ. 
1CO.13.11	Yɔ mi ginɛ ya̧a̧mi mi booya̧a̧ an ya̧a̧mi, mi kɛm nɛ hin an ya̧a̧mi, mi mɔk hin mi zul du an ya̧a̧mi; yɔ mi tuur waltɔ, mi ɔɔ ya̧a̧mdɔgl wɔ sɛw.
1CO.13.12	Yɛrɛ nɛɛko wɛ seek daarugal du an lɛlwilɔ, gɔ gigi a ɔ̧tɔge wɛ́ gbɛn Bɛt muutdu hi muutdu. Nɛɛko mi mɛɛ bɛrkza kaasi, wɛɛ gɔ gigi a ɔ̧tɔge mí mɛɛ hin bɛttɔnɔ gi da̧a̧ anyɔ Bɛt mɛɛm nɛ bɛttɔnɔ gi da̧a̧ be. 
1CO.13.13	Yɛrɛ hin taarɛ wɔ hi waak gɛrɛ: ɗɔbsigi, mɔkil-gbaaki hi hato. Wɛɛ hinyɔ gi gbɔɔl gi daar wɛrɛ gɛ hato.
1CO.14.1	Tɛn hato, nɛ wɛɛ nɛ i̧i̧y an nɛ dag Bɛt Mɔkil gaas wɔ, rɔbɔ an nɛ kɛm dɔgl a Bɛt ya̧a̧ du nɛ 
1CO.14.2	Ya̧a̧nɛ, za̧a̧nyɔ gi bookya̧a̧ hi ya̧a̧boon za rɔ̀b yɔ dag a Bɛt ge, bōōs dood gɛ, boos Bɛt ga; ya̧a̧nɛ doo za ɗɛ̄ɛ̄ an gi kɛmsig gɛ, wɛɛ gi book dɔglyɔ dood hi mɛɛ gɛ hi Bɛt Mɔkilɔ tɛŋkɔ.
1CO.14.3	Za̧a̧nyɔ gi book dɔglyɔ dag a Bɛt ge be, gi boosig doodɛ an ɗɔbsigya̧ gi tɔɔ, gihi muul ɓaasugo, gihi rɔɔk be. 
1CO.14.4	Za̧a̧nyɔ gi bookya̧a̧ hi ya̧a̧boon za rɔ̀b mɔkilya yɔ dag a Bɛt ge gi boosig zul ɔ̧ɔ̧nɛ an ɗɔbsigɔ gi tɔɔ. Wɛɛ za̧a̧nyɔ kɛm hinza a Bɛt ya̧a̧ du gi dɔko, gi Yeesu fɔkya wɔ ɗaako an ɗɔbsigya̧ gi tɔɔ.
1CO.14.5	Ha̧a̧m rɔbtɔnɔ an nɛ sɛw nɛ boo ya̧a̧boon rɔ̀b mɔkilyaadɛ, wɛɛ hinyɔ ha̧a̧mi gi daarɔ, ha̧a̧mi an nɛ dɔg hinyɔ nɛ kɛm a Bɛt ya̧a̧du gii rɔbɔ. Za̧a̧nyɔ gi dɔk hinyɔ kɛm a Bɛt ya̧a̧du gii gi ɗaasig Yeesu fɔkya wɔ gi daar za̧a̧nyɔ gi book ya̧a̧boon rɔ̀b mɔkilya, hinɔ gi taa an ya̧a̧boon rɔ̀b mɔkilya bookya bɔ gi zɛmrik dɔglɔ a dood ya̧a̧boon du gii gɛ. Za̧a̧nɔ gi bɛɛs Yeesu fɔkya wɔ hinyɔ boo tuusig a dood ya̧a̧boon du hi Bɛt Mɔkilɔ tɛŋkɔ, ɗaasihi gɔ ma ɓɔrɔ.
1CO.14.6	Nɛ yɔ anbɔ, yɛ̧ɛ̧ mi hiya, à mi zaa a nɛɛge mi boosin ya̧a̧boon rɔ̀b mɔkilya, wɛɛ gid mi boosin hinɔ mi tutsin gɛ, zaabe hi hinza yɔ Bɛt mitsim mi dɔko, zaabe hi dɔglza hinmɛɛkya, zaabe hi dɔgl za yɔ mi dag a Bɛt ge, zaabe hi hinza gold, gi an mi ɗaasin ri ma nɔ? 
1CO.14.7	Mɔkin fɛ̧ɛ̧brɛ̧ɛ̧ dɔglɛ, zaabe ɗɛŋɗɛŋnɔɔ. An wɔdya̧ hi taan kol gɛ si̧, dɔglya̧ bɔ riitinu. Gɔ hi ulihi hi booko, à hi gels kaal rɔbtɔnɔ gɛ, gi an doo gi mɛɛ hinyɔ hi ɛɛnik ri ma nɔ? 
1CO.14.8	Wɛɛ à pɔ̧r booya̧a̧ zu̧u̧gilɛ, bɔ ɗɛɛ an gi gɛms gabs reki?
1CO.14.9	Gbunɔ, nɛya nɛ gi book ya̧a̧boon rɔ̀b mɔkilya za nɛ wɛɛ nɛ tutsin dood hinɔ hi dɔgl yɔ gaasihi gɛ, yɔ hi mɛɛ hinyɔ nɛ dɔk ri? Nɛ nɛ book ma a zɛk du tɔs mi? 
1CO.14.10	Ya̧a̧boon hi kiitɔ a waal du, yɔ anbɔ ya̧a̧boon za gbun lɔ̄ɔ̄ bookɔ bɔ gaasugɔ gbɔnɔɔ gɛ. 
1CO.14.11	Wɛɛ à mi mɛɛ ya̧a̧boon za bookɔ bɔ gaasugɔ gbɔnɔɔ gɛ be, nɛ mi gis za̧a̧n bɔ gim ya̧a̧ bɔ boonik rɔ̀bi ma mi! Wɛɛ za̧a̧nyɔ gim boonik ya̧a̧ bɔ gisim rɔ̀bi ma be mi? 
1CO.14.12	Gbunɔ, nɛya, anyɔ nɛ tɛk Bɛt Mɔkilɔ gaasɔ, i̧i̧n tɛŋk nɛ an nɛ dag gaas kit wɔ gɔ nɛ ɗans Yeesu fɔkya an ɗɔbsigya̧ gi tɔɔ gi rek doosɛ.
1CO.14.13	Yɔ anbɔ za̧a̧nyɔ gi book ya̧a̧boon za rɔ̀b mɔkilya, zɔ̧ge an gi ɗɛɛ wɛɛnuko. 
1CO.14.14	Ya̧a̧nɛ, gid mi zɔ̧k Bɛt hi ya̧a̧boon za rɔ̀b mɔkilya, mɔkil mi kpoos du gi a zɔ̧k du, wɛɛ hinmɛɛk mi wōō hinza gɛ. 
1CO.14.15	Gi an mi woo nɔ? Mí zɔ̧bɔ hi mɔkil mi, mi wɛɛ mi zɔ̧bɔ hi hinmɛɛk mi hɛw; mi ɛɛhin hi mɔkil mi, mi wɛɛ mi ɛɛhin hi hinmɛɛk mi. 
1CO.14.16	An taa anbɔ gɛ, an mɔ gi baanik Bɛt hi mɔkili doo za yɔ mɛ̄ɛ̄dir Bɛt Mɔkil dɔgl gɛ yɔ ta̧a̧ ri: a hɔɔ, aanbɔ! a hinyɔ mɔ zɔ̧k hage, anyɔ mɛɛ hinyɔ mɔ dɔk gɛ?
1CO.14.17	An mɔya mɔ gi zɔ̧k rɔbtɔnɔ si̧, giya tɔ̄ɔ̄ dag tɛŋk gedu gɛ. 
1CO.14.18	Mi baan Bɛt gbɔɔltɔnɔ anyɔ mi bookya̧a̧ zaadɛ rɔ̀bɛ mɔkilya mi daarin sɛw. 
1CO.14.19	Yɛrɛ a Yeesu fɔkya wɔ ɔksilya̧ bɔ gedu, ha̧a̧mi daarɔ an mi dɔg dɔgl nɔɔnɛ hi hinmɛɛk mi mi gogns dood zaadɛ hinɛ, hi anyɔ gɔ mi dɔg dɔgl duk kooblɛ hi ya̧a̧boon za rɔ̀bɛdɛ. 
1CO.14.20	Yɛ̧ɛ̧dɛ mi wɛ, bɔnɛ mɔkhin an ya̧a̧mwaato. Wɛɛn an ya̧a̧mwaat wɔ hi taan ha̧a̧l gɛ a woos nɛ bɔ gedu. Mɔkinhin an dood gbɔlɛ. 
1CO.14.21	Hi bi̧i̧ a Bɛtmaakdɔgl ɗɛɛrwol du a Waar Bɛt raa:
1CO.14.21	a bé boo dood wɛrɛ hi dood zaadɛ ya̧a̧boonɛ, hi dood zaadɛ rɔ̀bɛ ya̧a̧boonɛ, wɛɛ gɔ gi anbɔ si̧, taa an hi kɛmsibe.
1CO.14.22	Yɔ anbɔ ya̧a̧boon mɔkilya rɔ̀bi gi hinmɛɛnikyayɔ, taas wɔ hi gi Yeesu ɗɔbsugo, gis wɔ hi taa Yeesu ɗɔbsig gɛ ya̧a̧nɛ, dɔgl yɔ hi dag a Bɛt ge dɔkɔ gi hinmɛɛnikyayɔ, taas wɔ hi taa Yeesu ɗɔbsugo, gis wɔ hi gi Yeesu ɗɔbsig ya̧a̧nɛ. 
1CO.14.23	Nɛ yɛrɛ a lɛlyɔ Yeesu fɔkya hi mɔks ge sɛw, gid hi sɛw hi gi book ya̧a̧boon rɔ̀b mɔkilya, wɔ hi mɛ̄ɛ̄ Bɛt dɔgl gɛ, zaabe wɔ hi taa Yeesu ɗɔbsig gɛ, hi zaa hi lako, yɔ hi rāāhi a hi yoo gɛ ya?
1CO.14.24	Wɛɛ an hi sɛw hi dɔk dɔgl yɔ hi dag a Bɛt ge, doo za yɔ taa Yeesu ɗɔbsig gɛ, zaabe za̧a̧nyɔ mɛ̄ɛ̄ Bɛt dɔgl gɛ gi tazɔ, dood sɛw hi zunsig hinha̧a̧lɔ gaattɔnɔ, hi gbaasig dɔglɛ, 
1CO.14.25	dɔgl wɔ hi yaat nɛ a gi kpoos du hi midɔ, gii be yɔ wɛɛ yɔ zagl hi zulɔ a hi muutdu yɔ ɗɔbs Bɛto, yɔ 
1CO.14.26	Nɛ yɛrɛ, yɛ̧ɛ̧dɛ mi wɛ, gi an wɛ woo nɔ? Gɔ nɛ mɔksig an nɛ ɗɔbs Bɛto, bɔbe a nɛ teesdu gin hin-ɛɛnɛ, zaabe hingoki, zaabe hinza yɔ Bɛt mitsige a gɛrs du, zaabe ya̧a̧boon rɔ̀b mɔkilya, zaabe ya̧a̧boon rɔ̀b mɔkilya wɛɛnikɔ an dood hi kɛmɔ. Nɛ a hin wɔrɔ gedu sɛw, woon nɛ ɗaatinu an ɗɔbsig gi tɔɔ. 
1CO.14.27	Doo gi gi book ya̧a̧boon za rɔ̀b mɔkilya, dood eerɛ zaabe taarɛ hi boo, wɛɛ taa an gi daar taarɛ, bɔbe gi yɛrɔ, doo za wɛɛg gi wɛɛn hinyɔ hi dɔko.
1CO.14.28	Doo za ya̧a̧wɛɛnikya gi taa gɛ, yɛ dood ya̧a̧boon rɔ̀bɛ mɔkilya wɔ hi kɔm hititi a Yeesu fɔkya wɔ ɔksilya̧ bɔ gedu, bɔbe gi boo gi kpoos du hi Bɛto. 
1CO.14.29	Bɛtya̧a̧kɛŋkya wɔ ya̧nɛ doo eerɛ zaa taarɛ boohiya̧a̧, zaadɛ wɔ be hi dɛ̧ɛ̧t dɔglɔ kpoos du; 
1CO.14.30	gid za̧a̧nyɔ gi ɗɔɔtugo gi gbɛn Bɛt gi mitsig hinza gɛrs du, za̧a̧n biitir bɔ yɛgi kɔm hititi. 
1CO.14.31	Ya̧a̧nɛ, nɛ sɛw nɛ ɗɛɛ hinyɔ nɛ dag a Bɛt ge fɔkɔ dɔk gbunu gbunu an dood sɛw hi lako hi sɛw hi dag tɛŋko. 
1CO.14.32	Bɛtya̧a̧kɛŋkya wɔ mɔkilya̧ hi lagsig Bɛtya̧a̧kɛŋkya wɔ tɔnɛ.
1CO.14.33	Ya̧a̧nɛ, Bɛt taa doo zɛksilya, gi Bɛt boolumyayɔ. Anyɔ gi a Bɛt doodɔ gaatɛ wɔ hi teesdu a lɛlyɔ hi mɔksig ge sɛw, 
1CO.14.34	yɛ nɛɛd hi kɔm hititi a lɛlyɔ Yeesu fɔkyaadɛ hi mɔks ge, hi gāāhi gbɔnɔ an hi booya̧a̧ a lɛlɔge gɛ. Yɛhi tiis zulya̧ wɛɛdisɛ an hinyɔ Bɛtmaakdɔglɔ raa hɛw. 
1CO.14.35	Gi ha̧a̧hi an hi mɛɛ hinɔ, warihi walya̧ gii a raadu, ya̧a̧nɛ an nis gi booya̧a̧ a Yeesu fɔkyaadɛ lɛlyɔ hi mɔks ge, seemɛ.
1CO.14.36	Nɛ rɛ, Bɛtdɔglɔ tuuz a nɛ lɛl du ya? Zaabe, turs nɛɛ kpɔd ya? 
1CO.14.37	Doo gi see zulɔ an Bɛtya̧a̧kɛŋkyayɔ, zaabe a be dag Bɛt Mɔkilɔ dagɔ, mɛksige a hinyɔ mi gisin bi̧i̧ko gi Waar Yeesu dɔgl ɔ̧ɔ̧nɛ. 
1CO.14.38	Doo gi laks hin yɛrɛ tɔn gɛ, Bɛt taag seek be. 
1CO.14.39	Yɔ anbɔ, yɛ̧ɛ̧dɛ mi wɛ, i̧i̧n tɛŋk nɛ a Bɛtya̧a̧kɛŋkɔ bɔ hi dɔkɔ bɔ gedu, bɔnɛ a̧a̧nihi ya̧a̧boon rɔ̀bɛ mɔkilya wɔ bookɔ. 
1CO.14.40	Yɛrɛ an hin sɛw gi wooy rɔbtɔnɔ hi gbɔnɔ.
1CO.15.1	Yɛ̧ɛ̧dɛ mi wɛ, mi gisin dɔk an nɛ mɛks Dɔgl Rɔb bɔ mi da mi dɔgsinɛ, yɔ nɛ ta̧a̧ Yeesu dɔgl bɔ hi kpoos nɛ, nɛ gig waak fɔki. 
1CO.15.2	Gid nɛ wa̧a̧ dɔglɔ kpoos ɗu anyɔ mi da mi dɔgsinɛ, dɔglɔ gii za̧a̧sinɛ. À lab gɛ yɔ nɛ ɗɔbs ya̧a̧rɛ.
1CO.15.3	Mi baar mi gogsin hinyɔ mi dagɔ, mi ɔɔnin an hingok gbɔɔl yɔ daarlɛlɛ a Kristu wɔr a wɛ hinha̧a̧l dɔŋgo anyɔ Bɛt ɗɛɛrwolɔ 
1CO.15.4	a wɔrɔ hi i̧i̧ge wɛɛ rɛml ɗuk a ɔ̧t taasimɛ anyɔ Bɛt ɗɛɛrwolɔ 
1CO.15.5	wɛɛ mits Piyɛr , kuudu wɛɛ mits fɔkɔya koobl daa eer wɔ.
1CO.15.6	Kuudu mits yɛ̧ɛ̧dɛ zaadɛ fɔkɔ-yaadɛ tɛmɛrɛ nɔɔnɛ muutɔ, a ɔ̧t gbun bɔ gedu. Yɛ̧ɛ̧dɛ wɔrɔ zaadɛya̧ hi wɔr be, zaadɛya̧ kitɛ hi gi za̧a̧tili àgiyɔ te. 
1CO.15.7	Wɛɛ kuudu ɓɛ mits Yakuba, kuudu mits tɔmsya wɔ sɛw. 
1CO.15.8	A hi kuudu sɛwi, wɛɛ mits miya, yɔ mi gi an waa yɔ hi hodige. 
1CO.15.9	Mi yɛ̧b mi daar tɔmsya wɔ sɛw, anyɔ mi zɛks nɛ Yeesu fɔkya wɔ ɔksilya̧ yɔ gi Bɛt ɔ̧nɛ, mí rı̄ı̄ an hi elim a tɔmsya gɛ.
1CO.15.10	Hi Bɛt gɛmsil ɔ̧ɔ̧n ro, mi gi hinyɔ mi giro, gɛmsilɔ bɔ gi a mi gbaŋgi taa hintɔs. Yɔ anbɔ mi woo Bɛt woosɔ mi daarihi sɛw. Mí wōō hi zul mi gɛ, Bɛt gɛmsilɔ yɔ gihi mii gii woo. 
1CO.15.11	Yɛrɛyɔ, gi gi miya, gi gi hiya, Dɔgl Rɔb bɔ wi gisin dɔk gɛrɛ, nɛ wɛɛ nɛ ɗɔbs dɔglɔ giibɔ. 
1CO.15.12	Yɛrɛyɔ an wi dɔgnik Bɛtdɔglɛ a Kristu rɛmlɔ a wɔrkɛ teesdu ɗuukɔ, ri dood zaadɛ a nɛ teesdu hi dɔk a wɔrkɛ rɛmtig taa nɔ? 
1CO.15.13	À wɔrkɛ rɛmtig taa nɛ gɛ, Kristu yɔ rɛml nɛ a wɔrk du gɛ ma.
1CO.15.14	Wɛɛ à Kristu rɛml nɛ gɛ, Bɛtdɔgl wi dɔk bɔ yɔ ginɛ hintɔsi ma, ɗɔbsig nɛ bɔ hɛw yɔ gi hintɔsi be. 
1CO.15.15	À taa nɛ an Bɛt gi rɛms nɛ wɔrkɛ wɔ gɛ, yɔ anbɔ an doo hi see hi zɛm gedu a wi gi Bɛt dɔgldɔkya ya̧a̧gɔ̧ɔ̧nyaadɛ a Bɛt gbaŋgi anyɔ wi dɔg hindɔɔm hi nuŋgɔ a gii rɛms Kristu a wɔrk du, à da rɛmsig nɛ gɛ. 
1CO.15.16	Nɛ gi taa an wɔrkɛ hi rɛml gɛ, Kristu hɛw rɛml ma gɛ. 
1CO.15.17	Wɛɛ à Kristu rɛml gɛ, ɗɔbsig nɛ gi tɔsyɔ, nɛ wɛɛ nɛ gis a nɛ hinha̧a̧l du tɛ̧.
1CO.15.18	Wɛɛ wɔ hi ɗɔbs nɛ Kristu hi wɔrɔ hi wag nɛ ya̧nɛ da̧a̧da̧. 
1CO.15.19	Gid mɔkil yɔ wɛ gbaak a Kristu ge gisɛ ɗaak a waabil wɛ yɛrɛ gedu kpɔdi, wɛ rii an hi mɛɛsɛ ya̧a̧r gi daar dood sɛw. 
1CO.15.20	Nɛ yɛrɛ ɔnɛ, Kristu rɛml ma a wɔrkɛ tees du, wɛɛ wɔ hi wɔr nɛ sɛw gbɔnɔya̧ dorkyayɔ. 
1CO.15.21	Ya̧a̧nɛ, anyɔ wɔrk dag tɛŋk a doo dɔŋgo, wɔrkɛ rɛmtig dag tɛŋk gɔ a doo dɔŋg be. 
1CO.15.22	Wɛɛ anyɔ dood sɛw hi wɔrk a ɔksigya̧ bɔ gedu hi Àdamu, dood sɛw hi wɛɛ hi rɛml gɔ ɔksigya̧ bɔ gedu hi Kristu be.
1CO.15.23	Bɔ be gi rɛml a fɔbtingo ɔ̧ɔ̧ gedu. Kristu gii baarɔ, gɔgi wɛɛzig be doodɔ wɔ hi rɛml gɔ a zaakɔ bɔ gedu. 
1CO.15.24	Kuudu, waalda̧a̧k gɔ gi tuurɔ, Kristu gi bɛɛ waar ums wɔ sɛw, hi gbɔlums wɔ sɛw, hi tɛŋk gbɔlɛ wɔ sɛw ha̧tirgo, gi wɛns Bɛt yɔ gi Baaba wáátɔ bɔ naan du. 
1CO.15.25	Ya̧a̧nɛ gi an Kristu gi ɗɔɔt waar i gi tuur an Bɛt gi gbaa lɔlɔhɛ̧ɛ̧nikya wɔ a gi dɔɔ du. 
1CO.15.26	Lɔlhɛ̧ɛ̧nikya yɔ̧ɔ̧sum bɔ Bɛt gɔ gi ha̧tirge, gɛ wɔrko.
1CO.15.27	Anyɔ Bɛt ɗɛɛrwolɔ raa a Bɛt gbaa hin sɛw a waaɔ dɔɔ du, wɛ mɛɛ a yɔ hi bi̧i̧ a hin sɛw hi tiis zulya̧ a Kristu dɔŋdi, hinɔ taa raak a Bɛt hi zulɔ gi tiis zulɔ a Kristu dɔŋdi. Ya̧a̧nɛ Bɛt gii tiis hin sɛw a Kristu dɔŋdi. 
1CO.15.28	Wɛɛ hin sɛw gɔ hi tiis zulya̧ a Kristu dɔŋdi, gɔ gi anbɔ Kristu hi zulɔ gi tiis zulɔ a Za̧a̧nyɔ gbaasig nɛ hin sɛw gi dɔŋdi an kuudu Bɛt gigi hin sɛw a hin sɛw du. 
1CO.15.29	À lab gɛ, wɔ hi ta̧a̧k Bɛtmɛm look a wɔrkɛ dɔŋgo, hi woo ri be? À wɔrkɛ wɔ hi taa nɛ rɛmlik zaŋ be, nɔ hi gi Bɛtmɛm look a hi dɔŋgo?
1CO.15.30	An wiya, nɔ wi gi a nɔk du ɔ̧t nuŋgo? 
1CO.15.31	Yɛ̧ɛ̧dɛ mi wɛ, ɔ̧t nuŋg sɛw mi gi a wɔrk naan du, mi dɔg rɔbo anyɔ muul mi ɓaa a Waar wɛ Yeesu Kristu muulɛ a nɛ dɔŋgo. 
1CO.15.32	Yɔ mi gi nɛ a Efesu, mi gɔ gabs hi namb hɛtum ha̧a̧lɛ; à mi gɔ nɛ anyɔ doo ha̧a̧g rɛ, yɔ ginɛ an mi dag nɔ gbɔɔlɔ gedu? À taa nɛ an wɔrkɛ hi rɛml gɛ, nɛ yɔ anbɔ, anyɔ ya̧a̧daanik 
1CO.15.33	Bɔnɛ maat zul nɛ: sams hi doo ha̧a̧lɛ gɔ ha̧tir ya̧a̧ rɔb ha̧tiro. 
1CO.15.34	Rɛ̧n ha nɛ wa̧a̧ zul nɛ anyɔ rii. Ɔɔn hinha̧a̧l nɛ. Ya̧a̧nɛ mi gbɛn dood zaadɛ a nɛ teesdu hí mɛ̄ɛ̄ Bɛt gɛ nɛ zaŋ. Mi gi book an seem gi ha̧a̧nɛ.
1CO.15.35	Yɔ anbɔ kinsa doo za gi warɔ: a wɔrkɛ hi rɛml ri nɔ? Hi wɛɛ hi wɛɛz hi nɔ muulɔ? 
1CO.15.36	Mɔɔ doo yoo! Mɔ mɛɛ gɛ ya? Dɔ̧ɔ̧t yɔ mɔ lug hɛbtdi à wɔr gɛ ɗɛɛ an gi pir ri? 
1CO.15.37	Wɛɛ hinyɔ mɔ lugɔ gi gaat tɔs, zaabe tot gaato, zaabe hinza gaato, ɔ̧nɛ rı̄ı̄tin hi hinyɔ gɔ pir gɛ. Gaat bɔ muulɔ sɔm, tɛ̧ɛ̧ bɔ muulɔ sɔm be, hí riitin nɛ gɛ zaŋ. 
1CO.15.38	Bɛt gaag muulɔ anyɔ ha̧a̧g ro. Hinlɛŋks yɔ gi sɛw Bɛt gaag muul ɔnɛ yɔ fɔg giya.
1CO.15.39	Hinza̧a̧til namb yɔ gi sɛw hi taa gbun bɔ: doo nambɔ gi sɔm, namb nambɔ gi sɔm, nɔɔs nambɔ gi sɔm, dut nambɔ gi sɔm. 
1CO.15.40	Muul bɛtum giro, hɛbtum gi be; muul bɛtum gaatigɔ sɔm hi muul hɛbtum gaatigɔ. 
1CO.15.41	Ɔ̧t gaatigɔ sɔm, sɛɛ gbɔɔl bɔ buutigɔ sɔm, sɛwaat buutig ya̧nɛ sɔm, sɛɛwaa za buutigɔ sɔm hi sɛɛwaa za dɔɔm buutigɔ be.
1CO.15.42	Wɔrkɛ rɛmtigya̧ gi gi anbɔ. Hi lug muulɔ bɔ hɛbtdi dokili wɛɛ taa rɛmlik dokili. 
1CO.15.43	Hi lug muul bɔ hi bɔ̧ɔ̧sɛ, gi wɛɛ gi rɛml hi gbɔlumsɛ; hi lug muul bɔ hɔntili, gi wɛɛ gi rɛml hi tɛŋk gbɔɔltɔnɔ.
1CO.15.44	Hi lug muul nambya, gi rɛml muul mɔkilya; gid muul nambya giro, muul mɔkilya gigi hɛw. 
1CO.15.45	Ya̧a̧nɛ Bɛt ɗɛɛrwolɔ raa
1CO.15.45	a doo doos bɔ Adamu wɛɛ kol za̧a̧tilyɔ.
1CO.15.45	Adamu yɔ̧ɔ̧sumɔ bɔ raakɔ a Kristu gi Mɔkil yɔ gi gaak za̧a̧tig giya. 
1CO.15.46	Yɛrɛ hinyɔ gi Bɛt mɔkilya taa hin doosi, hinyɔ fu̧u̧z hɛbtdi gii gi zaa doosi, wɛɛ hin Bɛtmɔkilya bɔ gi zaa kuudu be. 
1CO.15.47	Doo biitir bɔ Bɛt ha̧dzig a hɛbtdi gi hɛbtumyɔ, doo eesum bɔ be gi bɛtumyɔ. 
1CO.15.48	Za̧a̧nyɔ ki̧y hi hɛbto, dood wɔ hɛbtdi hi gi lab be. Za̧a̧nyɔ fu̧u̧z a bɛtha, wɔ hi gi bɛtha hi gi lab be. 
1CO.15.49	Anyɔ wɛ riitin hi doo hɛbtum bɔ a waabil yɔ ɓɔryɔ duge, gbunɔ gii wɛ riitin hi doo bɛtum bɔ kuudu a waabil yɔ gi zaak gedu.
1CO.15.50	Yɛ̧ɛ̧dɛ mi wɛ, mi raa a riya? Hinyɔ Bɛt kim hi yɔ̧kti hi ga̧a̧mɛ hi ɗɛ̄ɛ̄ an hi dag Bɛt wáát bɔ ya̧nɛ gɛ, wɛɛ hindokili taa an gi waa a hinyɔ taa dokil gɛ gedu. 
1CO.15.51	Laginɛ! Yɛrɛ mi gisin dɔk dɔgl za yaatilya: wɛ́ taa wɔrk wɛ sɛw, wɛ́ sɛw wɛ́ zɛmrɔ. 
1CO.15.52	Hinɔ gi tuur a pɔ̧r-ulk yɔ̧ɔ̧sum bɔ gedu nɔɔktɔnɔ, a lɔlgbɛɛk du. Bɛtwalsɛr gi bɛɛ pɔ̧r ulko, Bɛt gi rɛms wɔrkɛ wɔ hi dag muul za̧a̧tig faaya, wɛ́ wɛɛ wɛ́ zɛmr za̧a̧tili.
1CO.15.53	Ya̧a̧nɛ muul dokil yɛrɛ gi an gi wɛɛ gi heg muul za̧a̧tig faaya bɔ; wɛɛ muul wɔrkil yɛrɛ be gi heg muul yɔ gɔ gi wɔr gɛ. 
1CO.15.54	Muul dokil bɔ gɔ gi heg muul za̧a̧tig faaya bɔ, wɛɛ muul wɔrkil bɔ gɔ gi heg muulyɔ gɔ gi wɔr gɛ, kuudu hinyɔ hi bi̧i̧ gi tuurɔ:
1CO.15.54	a wɔrk i̧i̧y ɗɛɛt buudu. 
1CO.15.55	Eh! wɔrko, ɗɛɛt mɔ gi ay? Eh! wɔrko, ros mɔ gi ay?
1CO.15.56	Wɔrk rosɔ gɛ: hinha̧a̧lɛ, hinha̧a̧l tɛŋkɔ be gɛ: maakdɔglɛ. 
1CO.15.57	Yɛrɛ bant gi a Bɛt yɔ gi wɛ gaak ɗɛɛt a Waar wɛ Yeesu Kristu zul ge! 
1CO.15.58	Ya̧a̧nɛ yɛ̧ɛ̧dɛ mi rɔbɛ wɛ, waan hi kpoos nɛ gbunu, bɔnɛ namɔ, waasin Waar Yeesu woosɔwook hi tɛŋko anyɔ nɛ mɛɛ a woos nɛ taa an gi wɛɛ hintɔs anyɔ nɛ ɔks hi Waar Yeesu.
1CO.16.1	An hinyɔ gi seek an hi mɔkts Bɛt doodɔ wɔ a Urusalima tusɛ, nɛɛ hɛw, woonɛ anyɔ mi da mi raas Yeesu fɔkya wɔ hi mɔksig lɛl sɔmsɔm a Galatiya dɔglɔ. 
1CO.16.2	A dimaas nuŋg sɛw, bɔbe gbaag tus yɔ dag kaasi anyɔ ɗɛɛ rɔbtɔnɔ lɛlɔ sɔm a nɛ lɛlɛ, an bɔnɛ oon tus mɔksig dɔgl zaak mi. 
1CO.16.3	Gɔ mi zaa, mi yaan dood wɔ nɛ herihi nɛ ta̧a̧ dɔglya̧ hi ɗɛɛrwoli an hi kam gaas nɛ bɔ a Urusalima. 
1CO.16.4	Hinɔ gi rii an mi rek hi zul mi, hi retin hi mii hɛw.
1CO.16.5	Mi daak a Makeduniya an mi zɛ̧br Yeesu fɔkya wɔ hɔ. Gɔ gi kuudu, mi zaak a nɛɛge. 
1CO.16.6	Kinsa mi am a nɛɛge hɔ, zaabe ga̧a̧k gi zɛ̧m hɔ hɛw an kuudu nɛ ɔɔm kaŋk a lɛlyɔ gɔ mi rek ge. 
1CO.16.7	Ya̧a̧nɛ, hā̧a̧m an mi daa nɔɔha mi seen gɛ; Waar Yeesu gi gaam gbɔnɔ, mi mɔkig an mi waa hi nɛɛ gi am kaasi. 
1CO.16.8	Yɛrɛ mi ɗɔɔt hɛdi a Efesu gi tuur a Paŋtekosta naab du kete. 
1CO.16.9	Ya̧a̧nɛ Bɛt gborsim gbɔnɔ gbɔɔl yɔ woos gɔ gi rek doos gedu hi tɛŋko. Ya̧a̧-kɛtil miya wɔ hi gis gɔ kittɔnɔ be.
1CO.16.10	Timɔte gɔ gi tuurɔ, oonɛg du an bɔgi ɗɔɔt nɛ teesdu hi hoobo, gi wook Waar Yeesu woosɔ an miya, ya̧a̧nɛ. 
1CO.16.11	Bɔ doo gi seeg an hintɔs. Yaazinge rɔbtɔnɔ an gi zaa gi tuur a rniige, mi gig ooko hi yɛ̧ɛ̧dɛ mi Yeesu fɔkya wɔ. 
1CO.16.12	Gii yɛ̧ɛ̧wɛ Apolos be, mi zɔ̧g gbɔɔltɔnɔ an gi rek a nɛɛge hi yɛ̧ɛ̧dɛ Yeesu fɔkya zaadɛ wɔ. Yɛrɛ tā̧ā̧ an gi rek ɓɔri gɛ. Gɔ gi dag gbɔnɔ ro gi ɔɔ reko.
1CO.16.13	Oonɛ waan ɗɔbsig hi kpoos nɛ gbunu, ɓaasin muul nɛ, dagin tɛŋko. 
1CO.16.14	An hinyɔ nɛ wook sɛw gi wooy hi Bɛt hat kpoosdu. 
1CO.16.15	Yɛ̧ɛ̧dɛ mi wɛ, mi wɛɛ mi gin dɔgl za gaak gɛrɛ ɓɛ. Nɛ mɛɛ a Estafanus raatɔ hii ɗɔbs Yeesu biitiri a Akaya. Hi gi woosig Bɛt doodɔ woosɛ hi kpoosya̧ sɛw. 
1CO.16.16	Nɛɛ hɛw, mi gin zɔ̧ko, kɛmsin dood wɔrɔ labɔ hi wɔ hi gi wooswootingo el tɔnɛ.
1CO.16.17	Mi gi hat dak hi Estafanus, hi Fɔrtinatus hi Akayus zaakya̧ bɔ; hi gààmi hinyɔ nɛ ɗɛɛ gɛ anyɔ nɛ da nɛ zaa gɛ. 
1CO.16.18	Hi es mɔkil mi sob hi nɛnɛ hɛw. Mɛɛn ma dood wɔrɔ lab seekɔ du. 
1CO.16.19	Yeesu fɔkya wɔ hi mɔksig lɛl sɔmsɔm a Aaziya a hi boon du. Akilas hi nisɔ Piriskila hi Yeesu fɔkya wɔ hi mɔksig a hi raa du hi boom du gbɔɔltɔnɔ a Yeesu nuŋg du.
1CO.16.20	Yɛ̧ɛ̧dɛ Yeesu fɔkya wɔ sɛw hi boon du. Bootinnɛ bɛttɔnɔ hi yɛ̧ɛ̧dums hato. 
1CO.16.21	Mii Pol mi boonɛ. Mi bi̧i̧sin ɗɛɛrwol yɛrɛ hi naan miinɛ. 
1CO.16.22	Doo gi hā̧a̧g Waar Yeesu gɛ, boot yɛgi gɔge. ꞋꞋMaranata! ꞋꞋ Raakɔ a Waar i, zaamɔ! Aanbɔ. 
1CO.16.23	An Waar wɛ Yeesu gɛmsilɔ gi gi hi nɛya! 
1CO.16.24	Ha̧a̧tig mi gi hi nɛɛ sɛw a ɔksil wɛ bɔ gedu hi Yeesu Kristu. Aanbɔ!
2CO.1.1	Mii Pol , Yeesu Kristu tɔmsɔya anyɔ ha̧a̧ Bɛto, mii bi̧i̧ ɗɛɛrwol yɛrɛ hi yɛ̧ɛ̧ wɛ Timɔte. Wi gi yaasig Yeesu fɔkya wɔ hi gi a Kɔrɛŋgtu, hi Bɛt doodɔ wɔ hi gi a Akaya hɛbt du sɛw. 
2CO.1.2	An Baa wɛ Bɛto hi Waar wɛ Yeesu Kristu hi gaanɛ gɛmsili hi boolumi! 
2CO.1.3	Bant gi a Bɛt yɔ gi Waar wɛ Yeesu Kristu Bɛtɔ hi Baatɔ ge, gi Baa wɛ ya̧a̧rmɛɛkya gbɔɔltɔnɔ, gi Bɛt doorɔɔkya faa. 
2CO.1.4	Giwɛ waak rɔɔk a zɛksil yɔ wɛ gi gedu sɛw, an wɛɛ be wɛ ɗɛɛ dood wɔ hi gi a zɛksil du sɛw rɔɔk hi doo rɔɔk yɔ wɛ dag hi zul wɛ a Bɛt ge be.
2CO.1.5	Anyɔ Kristu ya̧a̧rhantɔ kitsiwi, gbunɔ gii wi dak tɛŋk gbɔɔltɔnɔ a Kristu ge be. 
2CO.1.6	Wi gi ya̧a̧ryɔ̧ko, wi yɔ̧k an Bɛt gi rɔɔnɛ, gi wɛɛ gi za̧a̧sinɛ; Bɛt gi rɔɔwi, rɔɔwi an nɛɛ nɛ dag tɛŋko, nɛ mɔmn ya̧a̧rhant nɛ bɔ an ya̧a̧r winɛ bɔ wi yɔ̧k be.
2CO.1.7	Wi gbaas dɔgl nɛ kpoos wi sɛw a Bɛt ge, anyɔ wi mɛɛ a yɔ nɛ ɔks hi wii a ya̧a̧rhant wɔ gedu, gbunɔ gii, nɛ ɔks hi wii a rɔɔk yɔ Bɛt gɔ gi rɔɔwi gedu be. 
2CO.1.8	Yɛ̧ɛ̧dɛ mi wɛ, hā̧a̧w an zɛksil yɔ zɛ̧w a Àaziya dɔglɔ gi wagin gɛ, wi ha̧a̧ya̧a̧r ha̧a̧ltɔnɔ daar tɛŋk wi daarɔ, wi ha̧s nɛ mɔkil wi gii zaŋ a wi taa za̧a̧ko.
2CO.1.9	Wi kɛm a wi kpoos du an dɔgl-gbaak bɔ matiw an wi wɔrɔ. Hin bɔ lab tursiw an bɔwi gbaas zul wi kpoos an wi za̧a̧s zul wi za̧a̧sɔ, gi an wi gbaa a Bɛt yɔ gi rɛmsig wɔrkɛ a wɔrk du ge. 
2CO.1.10	Bɛt gii za̧a̧siwi, gii gi wɛɛ gi za̧a̧siw a wɔrk zɛksil wɔrɔ lab gedu, gii yɔ wɛ gbaak mɔkil wɛ a ge a gi wɛɛ gi waawɛ za̧a̧sig ɓɛ. 
2CO.1.11	Nɛɛ hi zul nɛ hɛw gi an nɛ ɗaasiw hi Bɛtzɔ̧ki an dood kittɔnɔ hi baan Bɛt a wi zulɛ a gɛmsil yɔ gɔ gi gaaw gi gisihi ta̧a̧k zɔ̧kya̧ kit wɔ wi zulha gi dɔŋgo.
2CO.1.12	Yɛrɛ hinyɔ gi gɔsig zul wi gbɔlumsɛ, gɛ mɔkil wi gisiw raak a ɛmbik yɔ wi ɛmb a waal du, rɔbɔ a nɛ gbaŋgi, wi ɛmb hi gaatigi hi mɔkil rɔbo, Bɛt gii gi wook hinɔ wi kpoos du. Wi ɛmb hi tɛŋk yɔ Bɛt gɛmsilɔ giw gaak giya, wí ɛ̄mb an hinyɔ doo gi gognik hinmɛɛkɔ dubt gɛ.
2CO.1.13	Wi taasin hinza dɔɔm bi̧i̧ko, gɛ wi gisin bi̧i̧k hinyɔ nɛ ɗɛɛ zaŋgugo hi hinyɔ nɛ wɛɛ nɛ ɗɛɛ mɛɛko. Mi mɔk a nɛ wɛɛ nɛ mɛɛ hinɔ fɛfɛd, 
2CO.1.14	anyɔ nɛ mɛɛ bɛrkɔ za a wi gi gbɔlums nɛɛnɛ, an nɛɛ yɔ nɛ gi gbɔlums winɛ be a Waar wɛ Yeesu ɔ̧tɔ bɔ gɔ gi zaa gedu. 
2CO.1.15	Anyɔ mi mɛɛ hinɔ rɔbtɔnɔ ha̧a̧m nɛ an mi rek a nɛɛge kete an nɛ wɛɛ nɛ dag gɛmsil du dɔɔ eerɛ. 
2CO.1.16	Ha̧a̧m nɛ an mi daa a nɛɛge ɓɔr mi ɔɔ rek a Makeduniya, gɔ mi wɛɛ mi fu̧u̧z a Makeduniya mi wɛɛ mi daaz a nɛɛge an nɛ ɗaasimi hi hinyɔ gɔ mi ren a Yahuduya.
2CO.1.17	Nɛ yɔ ha̧a̧m anbɔ, mɔkil mi gɛ̧ɛ̧y du eer ger ya? Nɛ see a gɔ mi mɔkig hinyɔ gɔ mi woo mi gɔk hinɔ an doo a waaldu ya? Mi gi di bed an mi ta̧a̧ a hɔɔ! mi wɛɛ mi ɔks ɛ̧ɛ̧-ɛ̧ gedu ya? Taa anbɔ. 
2CO.1.18	Hi rɔb hɛw anyɔ Bɛt gi doo rɔbo, dɔglyɔ wi da wi dɔksinɛ taa hɔɔ, zaabe ɛ̧-ɛ̧. 
2CO.1.19	Ya̧a̧nɛ Bɛt waawal Yeesu Kristu yɔ wi dɔksin dɔglɔ a nɛ teesdu hi Silas hi Timɔte, taa a hɔɔ, hi zaaɔ du a ɛ̧-ɛ̧; hɔɔ gii gi ɔ̧nɛ faa a ɔksig wɛ bɔ hi Kristu gedu.
2CO.1.20	An hinyɔ Bɛt raa a bé woo gi kit nɛ ri ɓɛ, hi gisɛ a hɔɔ a Kristu, ya̧a̧nɛ, wɛ ta̧a̧k a Aanbɔ hi giya wɛ gaak Bɛt gbɔlumsɛ. 
2CO.1.21	Yɛrɛ Bɛt hi zulɔ gi heriw hi nɛya a za̧a̧tig yɔ ɔksɛ hi Kristu gedu, gi gbààwɛ lɛlɔ sɔm. 
2CO.1.22	Bɛt gɔ hinza a wɛ muul an hi mɛɛnɛ a wɛ gi dood ɔ̧nɛ, wɛɛ gaawɛ Mɔkilɔ a wɛ kpoos du an wɛ mɛɛn bɛttɔnɔ a wɛ za̧a̧.
2CO.1.23	Mi loo Bɛt gii gi kol mi segɔya; mí ya̧a̧gɔ̧ɔ̧ko yɛgi gbɔmi. Mi mɔ̄k an mi za̧a̧sinza̧a̧s ro mí zāā a Kɔrɛŋgtu gɛ. 
2CO.1.24	Wi tɛ̄b an wi wɛɛ waar a hinyɔ gɔ nɛ ɗɔbs geha gɛ, wi gisin ɗaak an nɛ dag hato anyɔ nɛ erk rɔbtɔnɔ nɛ ɗɔbsig hi kpoos nɛ gbunu.
2CO.2.1	Ya̧a̧nɛ mi mɔkhin mi kpoos du hā̧ā̧mi an mi wɛɛ a nɛɛge an mi wɛɛ mi gaanɛ mimt gɛ. 
2CO.2.2	An mi gaanɛ mimto, bɔ gi gɔ an kpoos mi gi kpɛ̧ɛ̧ ma? Ger gɛ za̧a̧nyɔ mi gaag mimt gɛ! 
2CO.2.3	Mi da mi bi̧i̧sin ɗɛɛrwol za bɔrɔ an bɔ dood wɔ gi an hi gɔ kpoos mi gi kpɛ̧ɛ̧ hi gaam mimto. Ya̧a̧nɛ mɔkil mi ta̧a̧sim hin bɛttɔnɔ a nɛ zul ha sɛw a an mi dag hato, nɛɛ sɛw be, yɔ nɛ dag hat hi mii be. 
2CO.2.4	Mi bi̧i̧sin ɗɛɛrwol bɔrɔ hi kpooszɛksigi hi kpoosɗɔ́ki hi mɛɛk gbɔɔltɔnɔ, mi bi̧i̧sin an mi gaan mimt gɛ, mi bi̧i̧sin an nɛ mɛɛ ha̧a̧kyɔ ha̧a̧m gi daarlɛl a nɛ muulɛ.
2CO.2.5	Doo za gi gɔ an mimt gi giro, gɔs mii gɛ, gɔs nɛɛ sɛw, ɔnɛ gi gi an mi raa a gɔs dood zaadɛ a nɛ teesdu an bɔmi hɛɛ mi ɔɔ rɔbo. 
2CO.2.6	Za̧a̧nɔ ya̧a̧rhantɔ bɔ dag a dood kit wɔ nɛ teesdu hi naan du riigri ma.
2CO.2.7	Yɔ anbɔ gi an nɛ wɛɛ nɛ bitsig a̧a̧bɔ bɔ woo dɔglɔ, nɛ rɔɔge an bɔ kpoosɔ gi zɛksig ha̧a̧ltɔnɔ gi daarige gi ha̧s mɔkilɔ gii nɛ zaŋ. 
2CO.2.8	Ya̧a̧nɛ mi gin zɔ̧ko an nɛ wɛɛ nɛ zunsig hat nɛ. 
2CO.2.9	Yɔ anbɔ ro mi da mi bi̧i̧sinɛ an mi mɛɛ rɔb nɛ an mi goonɛ gid nɛ gi fɔk hinyɔ mi da mi dɔgsin sɛw.
2CO.2.10	Za̧a̧nyɔ nɛ gisig hin-a̧a̧b dɔglɔ bisig sɛw, mii mi gis za̧a̧nɔ bisig be. Ya̧a̧nɛ, mii hin-a̧a̧b dɔglyɔ mi bisɔ, gid mi bis hinɔ, mi bis a nɛ dɔŋgo a Kristu lɔlgbarɔ, 
2CO.2.11	an bɔmi ɔɔ Saydanu gi ɗɛɛwɛ anyɔ kɛ̧ɛ̧tigɔ wagɛ gɛ. 
2CO.2.12	Yɔ mi tuur a Torawas an mi dɔks dood Kristu Dɔglɔ Rɔbo, Waar Yeesu gborsim gbɔnɔ mi. 
2CO.2.13	Hɔnɛyɔ mi zɛm yɛ̧ɛ̧ mi Bɛtwoosya bɔ Titus gɛ, mi waar ihi ma ɔnɛ mi rek a Makeduniya.
2CO.2.14	Yɛrɛ bant gi a Bɛt ge anyɔ giwɛ tɛŋk gaako a Kristu tɛŋk du wɛ ɗɛɛkɗɛɛti, gi wɛɛ gi gi woonik hi wɛya an hinmɛɛkɔ gi guy a lɛl sɛw an kurum ki̧i̧lhɛmntya. 
2CO.2.15	Wɛ gi an kurum ki̧i̧lhɛmntya yɔ Kristu gaa Bɛt giya. Wɛ gis dood wɔ hi za̧a̧ko hi wɔ hi wako.
2CO.2.16	Wɛ gis wɔ hi wak Bɛt gbɔnɔ an wɔrk-ki̧i̧l yɔ gi gaak wɔrko. Wɛ wɛɛ wɛ gis wɔ hi gi za̧a̧tig gbɔnɔ du za̧a̧tig ki̧i̧lhɛmntya yɔ gi gaak za̧a̧tig gii be. A hin wɔrɔ gedu sɛw, bɔ rii an gi woos Bɛt hinɛ? 
2CO.2.17	Nɛ winɛ wi taa an dood hingokya a̧a̧bɛ kit wɔ hi woosig zulya̧ woos hi Bɛt dɔglɔ a rɔɔs dɔŋgo. Bɛt gii gaaw woos naan du wi wooko hi kpoos wi rɔbo, wi wɛɛ wi book hin a Bɛt muutdu anyɔ rii a ɔksig wi bɔ gedu hi Kristu.
2CO.3.1	Wii hi zul wi wi wɛɛ wi yɛɛlik zul wi ɗɔbsigi ya? Zaabe, ha̧a̧wi ɗɛɛrwol za doobaanikya kaŋk naan du anyɔ dood zaadɛ hi gɔko an wi tuurin dood hi hi ta̧a̧w du ya? Nɛ ha̧a̧w an fɔkya zaadɛ hi bi̧i̧sin dɔgl wi a ɗɛɛrwol du hi giw baanuko an nɛɛ gɔ nɛ zaŋga nɛ ta̧a̧w ger ya? Zaabe, ha̧a̧w an nɛɛ nɛ bi̧i̧s dood zaadɛ an hi ta̧a̧w ya ri?
2CO.3.2	Nɛ nɛɛ hi zul nɛ nɛ gi bant wi ɗɛɛrwol bɔ gii ma mi? Nɛ woos rɔb bɔ wi woosinɛ bi̧i̧y a nɛ kpoos du ma mi? Dood sɛw hi ɗɛɛ an hi zaŋga hi mɛɛ hinɔ. 
2CO.3.3	Nɛ mid ma an Kristu dɔglbi̧i̧k ɔnɛ yɔ Kristu bi̧i̧ge gi yanziw a nɛɛge giya, bi̧i̧n hi hinmɛkya yɔ gɔ hi bi̧i̧nik ɗɛɛrwol du gɛ, bi̧i̧n hi Bɛt za̧a̧til bɔ Mɔkilɔ giya, bı̧̄ı̧̄ a bethɛɛgil ha gɛ, bi̧i̧ a yɔ̧kthɛɛk ha a dood kpoos ha.
2CO.3.4	Wi ta̧a̧ anbɔ a Bɛt muutdu a Kristu dɔŋgo. 
2CO.3.5	Taa an wii hi zul wi wi rii an wi raa a wi ɗɛɛ an wi tuus hinza yɔ fu̧u̧ a wiige gɛ. Tɛŋk winɛ yɔ gɔ wi ɗɛɛn hinza wookɔ gi fu̧u̧zig a Bɛt ge. 
2CO.3.6	Gaaw tɛŋko an wi wɛɛ ya̧a̧wɔk seg dɔkwoosyaadɛ. Ya̧a̧wɔkɔ taa hi dɔglbi̧i̧ki, gi hi Bɛt Mɔkilyɔ, dɔgl bi̧i̧k gɔ gbɔ̧ɔ̧mɔ, mɔkil ɔnɛ gɔ za̧a̧sɔ ya̧a̧nɛ.
2CO.3.7	Anyɔ Bɛtmaakdɔgl woosɔ yɔ hi bi̧i̧ hi dɔglɛ a bethɛɛgil ha gi kaŋk a wɔrk du si̧, gi hin gbɔlumsyayɔ, tuurɔ, Israhilaya wɔ hi ɗɛ̄ɛ̄ an hi seelɔl a Muusa muut du gɛ a muutɔ bɔ gbɔlumsɔ gi dɔŋgo anyɔ gɔ gi da̧a̧ nɛ gii si̧. 
2CO.3.8	Nɛ yɔ anbɔ, Bɛt Mɔkil woosɔ gbɔlumsɔ gi daarlɛl gi ginɛ ri be!
2CO.3.9	À dɔgl matig woosɔ gbɔlumsɔ be giro, rɔbwookwoosɔ gbɔlumsɔ gi daarlɛl gbɔɔltɔnɔ gi ginɛ ri be! 
2CO.3.10	Hɔɔ, a dɔgl yɛrɛ gedu, hinyɔ ginɛ gbɔlumsya amntɔnɔ, gbɔlumsɔ bɔ wɛɛ hintɔsi ma a gbɔlums gbɔɔl yɛrɛ daarig ma gi dɔŋgo. 
2CO.3.11	Yɔ anbɔ, gid hinyɔ gi an gi da̧a̧ gi gbɔlumsya, hinyɔ gi waak faa be gi gbɔlumsya daarlɛl gbɔɔltɔnɔ.
2CO.3.12	Anyɔ wi dag mɔkil gbaak yɛrɛ wi book hin hi tɛŋk gbɔɔltɔnɔ, hoob hā̧a̧w hinza gɛ. 
2CO.3.13	Wi taa gɔk an Muusa yɔ yaat muutɔ hi gbandili an bɔ Israhilaya wɔ hi gbɛn muutɔ bɔ gbɔlumsɔ gɔ gi da̧a̧ nɛko. 
2CO.3.14	An gɔ hi kɛmhinɛ, zulya̧ ɓaaɓa. Ya̧a̧nɛ tuur a ɔ̧tigi zul te, gbandil muutyaatigya bɔ gi waakwa, gɔ hi zaŋgig Bɛt ɗɛɛrwol amnt bɔ, ha̧s gɛ, gɛ gɔ gi ha̧ts za̧a̧nyɔ gɔ gi ɔks gbunu hi Kristu. 
2CO.3.15	Hɔɔ, tuur a ɔ̧tigi zulɛ, gɔ hi zaŋgik Muusa maakdɔglɔ a ɗɛɛrwol du, gbandil bɔ gi yaatig kpoosya̧ yaatɔ.
2CO.3.16	Yɔ doo kpoos gɔ zɛmrɔ gi zaa a Waar Yeesu ge, gbandil bɔ gig nɛ yaatig ha̧s gɔ ɓɔrɔ. 
2CO.3.17	Waar Yeesu gii gi Mɔkili; wɛɛ lɛlyɔ Waar Yeesu Mɔkilɔ gi ge, zulkɔŋk aakil du gi lɛlɔge be. 
2CO.3.18	Wɛɛ sɛw yɔ gbandil bɔ ha̧s a wɛ muutdu gid wɛ gin muut wɛ aakilha, wɛ seek Waar Yeesu gbɔlumsɔ, gii ɔnɛ giwɛ zɛmruko gi wɛɛnik kpoos wɛ gbun bɔ gii an kpoos ɔnɛ a gi gbɔlums du. Yɔ anbɔ, gbɔlumsɔ bɔ tɔɔ a wɛ kpoos du gi rek doosɛ doosɛ. Waar Yeesu Mɔkilɔ woosɔ bɔ wɛ muul gii bɔ.
2CO.4.1	Yɔ wi wɛɛ Bɛtwoosɔyaadɛ a woos yɛrɛ gedu an ya̧a̧r yɔ mɛɛsiw nɛ be, muul wi gɔ ɓor gɛ. 
2CO.4.2	Wi bis hin seemya wɔ gɔ hi wook a yaatil du bisɔ, wi taa ɛmbil wi ɛmbik hi kɛ̧ɛ̧tig ha̧a̧lɛ, wi taa Bɛt dɔglɔ wɛɛnik sɔm, wi dɔk rɔb yɔ gi Bɛtdɔgl du gaattɔnɔ a Bɛt muutdu an dood kpoos sɛw hi mɛɛ a wi dɔk hinyɔ rii lɛlɔge giya. 
2CO.4.3	Yɛrɛyɔ, gbandil gi yaat Dɔgl Rɔb yɔ wi dɔko, yats dood wɔ gɔ hi rek laa du hii kpɔd,
2CO.4.4	Saydanu waalbɛt ha̧a̧l bɔ yɔ̧ɔ̧s dood wɔ hi ta̧a̧ Bɛt ɗɔbsig gɛ lɔlya̧, hi mɛ̄ɛ̄ zulya̧ lɛl gɛ, an bɔ hi gbɛn Kristu yɔ gi Bɛt rɛɛsɔ gbɔlumsɔ Dɔgl Rɔbɔ bɔ lɛlgaalɔ. 
2CO.4.5	Wi taas zul wi dɔgl dɔko, wi gi dɔk Yeesu Kristu dɔgl ɔ̧ɔ̧n a giigi Waar i, wi wɛɛ wi raak a wi gi woosya nɛɛnɛ a Yeesu dɔŋgo. 
2CO.4.6	Yɔ anbɔ, Bɛto, Za̧a̧nyɔ raa: a an lɛlgaal gi gaa a lɛlwil du, gii gaas lɛlgaal a wɛ kpoos du an gi gatsɛ gbɔlumsɔ hinmɛɛkɔ bɔ a Kristu muutdu.
2CO.4.7	Yɛrɛ wɛ gin rɔɔs bɔrɔ lab a dɔnwɔŋk du an hi mɛɛn a tɛŋk gbɔɔlɔ yɔ daar hin sɛw fu̧u̧ a Bɛt ge, fu̧u̧ a wɛɛ gɛ. 
2CO.4.8	Gɔ hi giw ɓɔ̧ɔ̧k hi gbɔnɔ sɔmsɔm, wɛɛ wi ɓɔ̧y gɛ; hin gɔ yɔɔwi, wɛɛ wi ha̧s mɔkil wi gɛ; 
2CO.4.9	dood gɔ hi giw fɔbtugo, wɛɛ Bɛt gɔ bisiw gɛ; gɔ hi giw matugo, wɛɛ hi ha̧tirwi gɛ.
2CO.4.10	A hin wɔrɔ gedu sɛw, wi waak Yeesu wɔrkɔ pɛɛk a wi muul du an Yeesu za̧a̧tigɔ gi mid a wi muul du be. 
2CO.4.11	Ya̧a̧nɛ, za̧a̧kyɔ wi za̧a̧ko, wi gi waak hi wɔrko a Yeesu dɔŋgo an Yeesu za̧a̧tigɔ gi mid a wi muul wɔrkil bɔ gedu. 
2CO.4.12	Yɔ anbɔ, wɔrk gi wook wi muul du, wɛɛ za̧a̧tig gi wook nɛ muul du be. 
2CO.4.13	Wɛɛ anyɔ wɛ gin mɔkil ɗɔbsig gbun bɔ gi anyɔ Bɛt ɗɛɛrwolɔ raa
2CO.4.13	a be ɗɔbsɔ, ya̧a̧nɛ be gi dɔglɔ booko,
2CO.4.13	wii hɛw, wi ɗɔbsɔ, ya̧a̧nɛ wi book dɔglɔ. 
2CO.4.14	Yɔ anbɔ, wɛ mɛɛ a za̧a̧nyɔ rɛms Waar Yeesu a wɔrk du, gi rɛmsɛrɛms hɛw a wɔrk du hi Yeesu , gi wɛɛ gi midiw hi nɛɛ a gi muutdu. 
2CO.4.15	Ya̧a̧nɛ, hin wɛrɛ sɛw hi tuurik a nɛ dɔŋgo an gɛmsil bɔ gɔ gi tɔɔko gi kitig a dood teesdu gi tɔɔs dood bantya̧ a Bɛt gbɔlums gbaŋgi gi daarɔ.
2CO.4.16	Ya̧a̧nɛ muul wi gi zɔ̄ruw gɛ, nɛ anyɔ muul wɛ bɔ kuuha gi ha̧tirgo, kol wɛ bɔ buudu be gi wɛɛk seg ɔ̧t nuŋg sɛw. 
2CO.4.17	Ya̧a̧nɛ ya̧a̧rhant wɛ ɗaktil wɔ ɓɔryɔ hi gisɛ kamzig gbɔlums yɔ gi faa yɔ gi hinɗɔbt yɔ daar hin sɛw, 
2CO.4.18	Yɔ anbɔ, wɛ taa seek hin wɔ wɛ gihi gbɛniko, wɛ seek hinwɔ hi taa gbɛnikya gɛ hiya; hinwɔ wɛ gihi gbɛnko hi gi da̧a̧kda̧, wɛɛ hinwɔ hi taa gbɛnikya gɛ hi gi faa, ya̧a̧nɛ.
2CO.5.1	Wɛ mɛɛ ɔnɛ a gid lukgbandilya bɔ yɔ muul wɛ gi waak gedu a hɛbtdi gi ha̧tiro, wɛ gin luk zayɔ Bɛt wɔm hi zulɔ, waaklɛl yɔ doo naan wɔŋg gɛ gi waak faa a bɛtha. 
2CO.5.2	Wɛ gi hekig a luk gbandilya bɔ gi muul wɛ gedu hɛw, giwɛ ha̧a̧k an wɛ heg raawɛ yɔ gi a bɛtha an gbandili, 
2CO.5.3	an wɛ mid a Bɛt muutdu hi gbandil wɛ muulɛ, bɔwɛ kɔm ɔ̧lɛ.
2CO.5.4	Ya̧a̧nɛ anyɔ wɛ gi a luk gbandil yɛrɛ gi muul wɛ gedu, wɛ gi hekugo, wɛ dak zɛksil gbɔɔltɔnɔ anyɔ hā̧ā̧wɛ an wɛ kɔm ɔ̧l gɛ, ha̧a̧wɛ an wɛ heg gbandili an kuudu hinyɔ gi wɔrkili za̧a̧tig gi i̧i̧ge.
2CO.5.5	Bɛt gii gɛmsɛ a gbɔlums bɔrɔ lab gi zulɛ, wɛɛ gaawɛ Mɔkilɔ an wɛ mɛɛn bɛttɔnɔ a wɛ dak gbɔlumsɔ dagɔ. 
2CO.5.6	Yɔ anbɔ, muul wi gi waak ɓaaki anyɔ wi mɛɛ a waak yɔ wɛ waak a muul yɛrɛ gedu, wɛ waak hɛmlɛ hi Waar Yeesu. 
2CO.5.7	Ya̧a̧nɛ wɛ gi ɛmbik hi ɗɔbsigyɔ, wɛ ɛ̄mb hi lɔlgbɛnik gɛ. 
2CO.5.8	Wi gbàà kpoos wi, ha̧a̧wi daar an wi dɔŋg muul yɛrɛ, wi rek wi waa a Waar Yeesu dɔŋgdi. 
2CO.5.9	Hinɔ gii anyɔ wi waak nɛ a muul yɛrɛ gedu, zaabe an wi ɔɔg nɛ ɔɔ hɛw, wi i̧i̧k tɛŋk wi an wi bɛs Waar Yeesu.
2CO.5.10	Ya̧a̧nɛ gi an wɛ mid a Kristu dɔgl-gbaaklɛl bɔ gi dɔŋdi sɛw an bɔbe gi dag hinyɔ woo gi gikɔ yɔ gi a muul du dɔɔrɔɔsɔ, gi gi rɔbo, zaabe ha̧a̧lɛ. 
2CO.5.11	Anyɔ wi mɛɛ Waar Bɛt hoobha̧a̧k yɔ gɔ ha̧a̧, wi tɛk an wi ɗɛɛn dood dɔglɛ. Bɛt mɛɛ gikyɔ wi gi an woosɔyaadɛ, mi mɔk a nɛ kpoos du be, nɛ ta̧a̧ a wi gi Bɛt woosɔyaadɛ hi rɔb be.
2CO.5.12	Wi taa yɛɛlik zul wi ɗɔbsig a nɛ muutdu. Wi gin gbɔnɔ gaak ɔnɛ an nɛ gɔs zul nɛ gbɔlums a wi dɔŋgo an nɛ kpɛ̧ɛ̧ dood wɔ hi gɔsig zulya̧ gbɔlums a hinyɔ gi lakha dɔŋgɔ ge ya̧a̧ya̧, dood wɔ hi mɔ̄k hinyɔ gi kpoos du dɔglɔ gii gɛ. 
2CO.5.13	Ya̧a̧nɛ, an wi yooyɔ, wi gis Bɛt giya; an wi gi zul wi wa̧a̧k be, wi wa̧a̧ko a nɛ zulɛ. 
2CO.5.14	Ya̧a̧nɛ Kristu ha̧a̧tigɔ gi giw ɓɔ̧ɔ̧k anyɔ wi mɛɛ bɛttɔnɔ a doo gbun gi wɔrɔ a dood sɛw dɔŋgo, dood sɛw hi wɔɔr ma.
2CO.5.15	Wi wɛɛ wi mɛɛ a Yeesu yɔ wɔr a dood sɛw dɔŋgo, wɔr an bɔ dood wɔ hi waak ɓɔryɔ hi waas zulya̧ zaa, wɔr an hi waas gii za̧a̧nyɔ wɔrɔ gi wɛɛ gi rɛml a wɔrk du a hi dɔŋgo. 
2CO.5.16	Nɛ yɔ anbɔ, yɛrɛ wi sēē doo za anyɔ doo gɔ gi seek naaza zaa gɛ, wɛɛ gid wi see Kristu an doo yɔ gɔ hi seeko, yɛrɛ wi taag seek anbɔ lab ma. 
2CO.5.17	Yɔ anbɔ, doo gi ɔks gbun hi Kristu, Bɛt kiŋg zaa sego. Hin amntɛ wɔ hi daa da̧a̧da̧, yɛrɛ hin sɛw hi wɛɛ sego. 
2CO.5.18	Wɛɛ hin wɔrɔ sɛw hi fu̧u̧zig a Bɛt ge, Bɛt gii gɔ an wɛ boolɔ hi giya a Kristu ge, wɛɛ gaawɛ boolum woosɔ an wɛ dɔks doodɛ.
2CO.5.19	Hi Kristu giya Bɛt gi gɔ an dood hɛbtdi sɛw hi dag boolum hi giya, ɓɛ̄r hinha̧a̧lya̧ gɛ, wɛɛ gbaawi an woosɔ-yaadɛ an wi woosig dɔgl boolumya woosɛ. 
2CO.5.20	Wi gis ma Kristu tɔmsya ɔ̧ɔ̧nɛ a lɛlza, Bɛt gin elik hi ya̧a̧ winɛ, wi gin zɔ̧k a Kristu nuŋgdu: ta̧a̧n saams yɔ Bɛt gi gɔk hi nɛya! 
2CO.5.21	Za̧a̧nyɔ mɛ̄ɛ̄ hinha̧a̧l gɛ, Bɛt wɛɛnig hinha̧a̧l a wɛ zulɛ an wɛ wɛɛs Bɛt dooɔ hinrɔb wookyaadɛ a ɔksig wɛ bɔ gedu hi Kristu.
2CO.6.1	Yɔ anbɔ anyɔ wi wook hi Bɛto, wi gin zɔ̧ko a bɔnɛ dag Bɛt gɛmsilɔ ditɔs. 
2CO.6.2	Bɛt raa be:
2CO.6.2	a gɛmsilgɔk ɔ̧t bɔ gedu be kɛmsumɔ zɔ̧k mɔ, a ɔ̧t yɔ dood gɔ hi za̧a̧k gedu bé ɗaasumɔ.
2CO.6.2	Yɛrɛ ɓɔryɔ gɛmsilgɔk ɔ̧tyɔ, za̧a̧tig-ɔ̧t gi ɓɔri be! 
2CO.6.3	A hinyɔ gi gedu sɛw wí gbāā dɔɔsiŋklɛl gɛ, an bɔ woos wi bɔ gi wɛɛ ya̧a̧ha̧a̧l book lɛlɛ.
2CO.6.4	Wi zu̧u̧nik zul wi a hinyɔ gi gedu sɛw an Bɛt woosyaadɛ hi hinmɔŋk gbɔɔltɔnɔ, a ya̧a̧rhant yɔ hi giwi ha̧a̧nik gedu, a hinɓaatil wɔ gedu, a zɛksil wi wɔ gedu, 
2CO.6.5	hi lɛbtig wi wɔ, yaak wi wɔ a luknɔ du, ya̧a̧ɓoolik wɔ, a woos mɔɔtya wɔ gedu, hi kɔmbik-lɔl bɔ, hi a̧a̧kil wɔ, 
2CO.6.6	a gaatig du a Bɛt muutdu, a hinmɛɛk du, a hinmɔŋk du, a rɔbgɔk du, a Bɛt Mɔkil bɔ ɗaakɔ gedu, a hat gaat du, 
2CO.6.7	a hindɔk rɔb a Bɛt tɛŋk bɔ gedu; hi wɔd nɔkgɔ-nikya riitɛ naan du wi woonik hi ɗɔbsig wi an nɔk gɔŋko a naanyɛ̧li, hi Bɛt dɔglɔ an daŋbɛsim a naanrɔbo.
2CO.6.8	Dood zaadɛ hi giw ɗɔbsugo, dood zaadɛ be hi giw seek an hintɔs; hi book rɔbo wɛɛ zaadɛ be hi book ha̧a̧lɛ a wi zulha. Hi giw seek an ya̧a̧gɔ̧ɔ̧nyaadɛ, wɛɛ wi gi rɔb goko, 
2CO.6.9	hi seewi an doo za mɛ̄ɛ̄wi gɛ, wɛɛ hi mɛɛw rɔbtɔnɔ be; hi seewi an wi wɔrkwɔrɔ, wɛɛ wi gi za̧a̧til be; hi seewi an hi ha̧a̧niwya̧a̧rɛ, wɛɛ hi gbɔ̧wi gɛ be; 
2CO.6.10	hi seewi an wi miŋkmimɔ, wɛɛ wi waak hat daki; hi seewi an ya̧a̧ryaadɛ, wɛɛ wi kamsig dood kitɛ rɔɔsɛ; hi seewi an wi taan hinza, wɛɛ wi gin hin sɛw.
2CO.6.11	Kɔrɛŋgtuya wɛ, ya̧a̧ wi aas nɛya, kpoos wi kpɛ̧ɛ̧r gbɔɔltɔnɔ a nɛɛge. 
2CO.6.12	Wii wí kpɛ̧ɛ̧sin kpoos wi gɛ, nɛɛ ɔnɛ nɛ kpɛ̧ɛ̧siw kpoos nɛ.
2CO.6.13	Wɛnzin kpoos nɛ a wii an winɛ bɔ, mi gin book an mi gi waat miin booko - nɛɛ hɛw aasin kpoos nɛ! 
2CO.6.14	Bɔnɛ ɔks gbun hi wɔ hi tā̧ā̧ Bɛt ɗɔbsig gɛ. Rɔbgɔki hi ha̧a̧lgɔki hi wook nɔ lɛlgbun nɔ? Zaabe nɔ boolumɔ gi ɔks hi lɛlgaalɛ hi lɛlwil nɔ? 
2CO.6.15	Ɔksum nɔni hi nɔni gigi hi Kristu hi loorɛha̧a̧l nɔ? Yeesu ɗɔbsigya gi ɔks gbun ri hi doo yɔ mɛɛ Yeesu gɛ?
2CO.6.16	Ɔksigɔ nɔni gi hi Bɛtluko hi maakwɔd nɔ? Wɛ gi Bɛt Za̧a̧til bɔ luk ɔ̧ɔ̧nɛ anyɔ Bɛt raa:
2CO.6.16	a be waa, be ɛmbɔ a hi tees du; a be wɛɛsihi Bɛtya̧, hii be hi wɛɛsib dood benɛ. 
2CO.6.17	Waar Bɛt wɛɛ raa: a nɛ yɔ anbɔ, tuunɛ hi teesdu, hɛɛtinnɛ hi hiya. Bɔnɛ ki̧i̧ hinyɔ ɓi̧i̧lɔ, gɔ gi anbɔ be zenɛ. 
2CO.6.18	Be gisin baa nɛ, nɛɛ be nɛ wɛɛsib waat be walɛ hi waat be siŋgdɛ, Waar Bɛt tɛŋkya sɛw gii raa.
2CO.7.1	Saammi rɔbɛ wɛ, nɛ anyɔ wɛ dag hin wɛrɛ Bɛt raa a bé woosɛ sɛwi, yɔ anbɔ, yɛwɛ gaas zul wɛ wɛ ha̧s hinyɔ gi ɓi̧i̧lik muul wɛ hi mɔkil wɛ sɛw; an hoob yɔ giwɛ ha̧a̧k Bɛto, yɛwɛ gaas zul wɛ gi da̧a̧. 
2CO.7.2	Gààwì lɛlza aakil a nɛ kpoos du! Wí gɔs doo za hin-a̧a̧b gɛ, wi gbɔ̄mr doo za gɛ, wi lōō doo za hinɔ hi kɛ̧ɛ̧tig gɛ. 
2CO.7.3	Mi bōō dɔgl yɛrɛ an mi gbaasin dɔgl gɛ, ya̧a̧nɛ mi raa hin bɔrɔ gi dorɔ a ha̧a̧w a nɛ muul gbɔɔltɔnɔ, ha̧a̧wi an wɛ wɔr lɛlgbunu wɛ za̧a̧ lɛlgbunu.
2CO.7.4	Mi gbaak kpoos mi gbɔɔltɔnɔ a nɛɛge, mi gaak zul mi gbɔlums gbɔɔltɔnɔ a nɛ dɔŋgo, a ya̧a̧yɔ hi giwi kɛ̧tingo gedu sɛw, mi dag tɛŋk hi hat daarlɛl gbɔɔltɔnɔ. 
2CO.7.5	Ya̧a̧nɛ a ɔ̧tyɔ wi tuur a Makeduniya gedu hɛw, muul wi dāg holum gɛ, zɛksil sɔmsɔm hi zɛwi. A lakdi gbatins hi dood zaadɛ giro, wɛɛ hoob gi a wi kpoos du.
2CO.7.6	Nɛ Bɛt yɔ gi rɔɔk dood wɔ hi wɛɛnihi wans kpoosya̧, rɔɔ wii gɔ be hi Titus zaakɔ bɔ. 
2CO.7.7	Rɔ̄ɔ̄wi hi Titus zaakɔ bɔ gii kpɔd gɛ, zaaɔ hi Titus hi zulɔ rɔɔkɔ bɔ nɛ rɔɔg be: fɔksim kol yɔ ginɛ kaŋk dɔglɔ a miige hi kaal nɛ wɔ nɛ kaak dɔglɔ a mimnt yɔ nɛ gaam dɔŋgɔ ge, hi tɛŋk yɔ nɛ i̧i̧k dɔglɔ a mi zulɛ; mi wɛɛ mi dag hat gbɔɔltɔnɔ daar doos bɔ be.
2CO.7.8	Anyɔ kpoos nɛ ɗɔb hi dɔgl yɔ mi bi̧i̧sin gii si̧, mi mɔ̄khin hage gɛ. Wɛɛ mí mɔk hin hage kaasi si̧, ya̧a̧nɛ mi see an dɔgl mi bi̧i̧k bɔ gaan mimnto, wɛɛ nɛ́ mı̄m aŋ gɛ be. 
2CO.7.9	Ɓɔryɔ mi dag hato, taa a kpoos nɛ yɔ ɗɔb gi dɔŋgo, gi anyɔ kpoos nɛ ɗɔk bɔ kamzin a naandɛms du an nɛ zɛmr kpoos nɛ, ya̧a̧nɛ kpoos nɛ ɗɔk bɔ gi anyɔ Bɛt ha̧a̧ge. Yɔ anbɔ, nɛ́ wāks hinza rɔb a wi dɔŋg gɛ. Bɛt woon kpoos nɛ ɗɔ́k bɔ gii hinɛ an bɔnɛ waks hinza rɔb a wi dɔŋgo.
2CO.7.10	Yɔ labɔ, kpoosɗɔk anyɔ ha̧a̧ Bɛt gi tuusig kpoos zɛmrik yɔ gi kaŋk a za̧a̧tig du, wɛɛ taa an hi mɔkhin hage; wɛɛ kpoosɗɔk a waal du be, gi tuusig wɔrko. 
2CO.7.11	Ya̧a̧nɛ kpoosɗɔk gbuna bɔ gi anyɔ ha̧a̧ Bɛto, tɛŋk-i̧i̧k nɔni gi tuus hinza a nɛ kpoos du gɛ? À zul nɛ bɔ gaasugɔ tɔɔ ri! à nɔɔtig nɛ tɔɔ ri! à hoob nɛ tɔɔ ri! à ha̧a̧tig nɛ tɔɔ ri an nɛ gbɛnimi! à woos nɛ ha̧a̧tig tɔɔ ri! à ya̧a̧rhant gaak nɛ tɔɔ ri! Nɛ zuun hi gbɔnɔ sɛw a muul nɛ gaaga a dɔglɔ gedu.
2CO.7.12	Nɛ à mi bi̧i̧sin dɔglɛ, mi bı̧̄ı̧̄sin a za̧a̧nyɔ woo hin-a̧a̧b gi dɔŋg gɛ, wɛɛ taa a za̧a̧nyɔ hi gɔsig hin-a̧a̧b gi dɔŋgo, gi an tɛŋk nɛ i̧i̧k bɔ nɛ gɔk a wi zulɛ gi zuuniy a nɛ teesdu a Bɛt muutdu. 
2CO.7.13	Ya̧a̧nɛ wi dag tɛŋk a gedu. A tɛŋk wi dak bɔ gedu, wi gbɛn Titus hatɔ bɔ dagɔ, wɛɛ kpoos wi kpɛ̧ɛ̧ gbɔɔltɔnɔ daarɔ. Ya̧a̧nɛ, Titus mɔkilɔ kus a nɛ dɔŋg nɛ sɛw.
2CO.7.14	Yɔ anbɔ, à mi baan dɔgl nɛ kaasi a gi muutdu, nɛ da nɛ hā̧ā̧nim seem gɛ, gi anyɔ wi waa wi gisin dɔgl book ɔ̧t nuŋg sɛw hi rɔbo. Yɔ anbɔ be, yɔ mi tɔɔs nuŋg nɛ a Titus muutdu be, hinɔ midɔ a gi rɔb hɛw. 
2CO.7.15	Gɔ mɔk mɛɛ tɔnkɛŋk nɛ bɔ hi zek yɔ nɛ zege hi hoobo hi muulbeeki, kol kaŋgg a nɛɛge gbɔɔltɔnɔ gi daarɔ. 
2CO.7.16	Mi dag hato anyɔ mi ta̧a̧k dɔgl nɛ a hinyɔ gi gedu sɛw.
2CO.8.1	Yɛ̧ɛ̧dɛ wɛ, wi gisin raak an nɛ mɛɛ gɛmsil yɔ Bɛt gaa Yeesu fɔkya wɔ hi mɔksig lɛl sɔmsɔm a Makeduniya hɛbt du. 
2CO.8.2	An ya̧a̧rhant gihi gook gbɔɔltɔnɔ si̧, hi dag hat gbɔɔltɔnɔ, wɛɛ hatya̧ za̧a̧t bɔrɔ ɔks hi ya̧a̧rumsya̧ dubt bɔ, hin wɔrɔ hi tuus rɔbtigya̧ gbɔɔl yɔ daarlɛlɛ.
2CO.8.3	Mi ɗɛɛ an mi boo dɔglya̧ a hii hi ha̧a̧tigya̧ hi gàà gaas a lɛlyɔ tɛŋkya̧ tuur ge, wɛɛ daar tɛŋkya̧ hɛw, 
2CO.8.4	hi ɛriw hi ya̧a̧hɛmnti an wi ta̧a̧ hi ɔksa a gaas yɔ hi gaak Bɛt doodɔ wɔ hi gi a Yahuduya hɛbtdu gedu. 
2CO.8.5	Yɔ anbɔ be, taa anyɔ wii wi mɔkugo, wɛɛ hi gaa zulya̧ dor a Waar Yeesu ge hi a wiige anyɔ Bɛt ha̧a̧ge. 
2CO.8.6	Wi wɛɛ wi zɔ̧b Titus gɔ ma an gi da̧a̧s woos gɛmsigya gbuna bɔ a nɛ lɛlɛ anyɔ da yɛɛlɔ.
2CO.8.7	Yɛrɛ lɛlfɛɛn a hinyɔ gi gedu sɛw, nɛ gin ɗɔbsigi, dɔgl mɛɛki, hinmɛɛki hi tɛŋk-i̧i̧ki; nɛ wɛɛ ha̧a̧n a wi muulɛ. Yɔ anbɔ ha̧a̧wi an lɛl gi fɛɛnɛ a woos gɛmsilya yɛrɛ gedu be. 
2CO.8.8	Yɔ mi raa anbɔ, mí rāā hinɔ an dɔgl tɛŋkya gɛ, mi raa an mi tɛb hat nɛ hi dood zaadɛ tɛŋkya̧-i̧i̧k bɔ mi zuun a gi rɔbo.
2CO.8.9	Ya̧a̧nɛ nɛ mɛɛ gɛmsil yɔ Waar wɛ Yeesu Kristu gɔsinɛ. Wɛɛsin ya̧a̧rya anyɔ ginɛ rɔɔsya, nɛ dag rɔɔsɛ a ya̧a̧rumsɔ bɔ gedu. 
2CO.8.10	Mi dɔgsin mɔkil miin a dɔgl bɔrɔ hage. Ya̧a̧nɛ, darsinɛ an nɛ da̧a̧s hinyɔ nɛ yɛɛl nɛ wook leza, hinyɔ nɛ mɔk dɔglɔ nɛ dons dood zaadɛ. Nɛ́ dōnsihi hinɔ wook bɔ kpɔd gɛ, nɛ donsihi ha̧a̧kyɔ ha̧a̧n wookɔ hɛw.
2CO.8.11	Yɛrɛ ɓɔryɔ yɔ̧ɔ̧sin woos bɔ. Woon hi tɛŋk nɛ gi riitin an ha̧a̧kyɔ ha̧a̧n nɛ hinɔ wa̧a̧k a biitirnaandu, wɛɛn nɛ woo anyɔ nɛ ɗɛɛ. 
2CO.8.12	Gid wɛ gin ha̧a̧tig rɔb an wɛ gaa gaasɛ, Bɛt gi ta̧a̧ gaas wɛ bɔ. Nɛ Bɛt taa ɛrk hinyɔ wɛ taanɔ, gi ɛrk hinyɔ wɛ gin giya.
2CO.8.13	Taa an nɛɛ nɛ yaa zul nɛ a ya̧a̧rhant du an zaadɛ hi dag holumi. Lab gɛ, bɛr an wɛ fɔb dɔglyɔ riitin giya. 
2CO.8.14	Yɛrɛ bɛrɔ an nɛ ɗansihi hinyɔ nɛ gin ɓɔryɔ a hinyɔ ha̧a̧hi gedu, an gɔ gi kuudu be, hi ɗansin hinyɔ ha̧a̧ nɛɛ be an nɛ riitin an gbun bɔ, 
2CO.8.15	anyɔ Bɛt ɗɛɛrwolɔ raa
2CO.8.15	a za̧a̧nyɔ mɔks nɛ gbɔɔltɔnɔ dāg hinza daarig gɛ, wɛɛ za̧a̧nyɔ mɔks nɛ kaasi lɔɔ hinza gɛ.
2CO.8.16	Bant gi a Bɛt ge anyɔ gaa Titus tɛŋk-i̧i̧k a kpoos du a nɛ zulɛ. 
2CO.8.17	Titus ta̧a̧ zɔ̧k wi ta̧a̧, ɔnɛ tā̧ā̧ kpɔd gɛ, gii hi zulɔ gig ha̧a̧k hi tɛŋk an gi woo hinɔ wɛɛ gi rek a nɛɛge anyɔ ha̧a̧ giya. 
2CO.8.18	Wi gisin yaak saam wi yɔ Yeesu fɔkya wɔ hi gi lɛl sɛw hi gig baanik a Bɛt dɔgldɔk bɔ dɔŋgɔ hi Titus elo.
2CO.8.19	Taa anbɔ kpɔdi, Yeesu fɔkya wɔ hi mɔksig lɛl sɔmsɔm hi herig an gi ɛmtin hi wiya wi wook gaasmɔksig woos gɛmsilya yɛrɛ lɛlgbunu a Waar Yeesu gbɔlumsɔ dɔŋgo hi ha̧a̧tig wi rɔb yɔ wi gi zuunik gi dɔŋgo. 
2CO.8.20	Wi wook anbɔ ro an bɔ kuudu doo za gi dag ya̧a̧ za book a wi zulha a gaas gbɔɔl yɛrɛ hi gaaw naan du an wi oo gi dɔŋgo. 
2CO.8.21	Ya̧a̧nɛ, wi tɛk hinyɔ bɛrɔ, wi taa tɛk a Waar Yeesu muutdu kpɔdi, wi tɛk a dood muutdu hɛw.
2CO.8.22	Saam wi zaa bɔ wi gig yaak hi sa̧a̧m wi zaadɛ wɔrɔ lɛlgbunu gi yɛ̧ɛ̧wi Yeesu fɔkya yɔ wi goog dɔɔ kittɔnɔ, gi waasig tɛŋkɔ i̧i̧k a hin sɔmsɔm du, yɛrɛ ɓɔryɔ wɛɛ gi i̧i̧k tɛŋkɔ gi daariklɛl anyɔ ta̧a̧ dɔgl nɛ gbɔɔltɔnɔ. 
2CO.8.23	Yɔ anbɔ, hinyɔ gis Titus be, ɔnɛ gi nawiza woosyayɔ, ɔɔksɔ hi wii a woos yɛrɛ gedu a nɛ zulɛ; yɛ̧ɛ̧dɛ wi hii be, ya̧nɛ hi gi Yeesu fɔkya wɔ hi gi lɛl sɛw tɔmsya̧yaadɛyɔ, hi gi Kristu gbɔlums ɔ̧ɔ̧n hɛw. 
2CO.8.24	Zunsinɛhi hat nɛ bɔ woosɔ a Yeesu fɔkyaadɛ lɛl sɔmsɔm muutdu, wɛɛn nɛ zunsihi a wi ɗɔbsig dɔgl nɛ hi rɔbo.
2CO.9.1	An Bɛtdoodɔ wɔ hi gi a Yahuduya gaasya̧ bɔ giya, rı̄ı̄ an mi bi̧i̧sin dɔglɔ gɛ ɔnɛ. 
2CO.9.2	Mi mɛɛ ɔnɛ ha̧a̧tig nɛ rɔb bɔ, mi wɛɛ mi baanik dɔglɔ a Makeduniyaya wɔ hi dɔŋdi, mi raak a Akayayaadɛ hi mɔks gaasya̧ da̧a̧da̧ yɛɛl leza; tɛŋk nɛ bɔ nɛ gaak woos du ɗaas dood kit wɔ hi teesdu gbɔɔltɔnɔ. 
2CO.9.3	Yɛrɛ mi yaak yɛ̧ɛ̧dɛ mi a nɛɛge an bɔ baanik yɔ wi gin baanik gi wɛɛ hintɔs a dɔgl yɛrɛ geha, wɛɛ an nɛ gi dibed anyɔ mi raasihi.
2CO.9.4	Ya̧a̧nɛ à Makeduniyaya zaadɛ hi ka̧m nɛ hi da hi zɛ̧n nɛ taa ook gɛ rɛ, seem yɔ ha̧a̧w a ta̧a̧kyɔ wi ta̧a̧ dɔgl nɛ gi dɔŋgo, gi dagi gis nɛɛ giiya. 
2CO.9.5	Yɔ anbɔ, mi see gi an mi yaa yɛ̧ɛ̧ɗɛ wɔ hi dork a nɛ lɛlɛ hi gɛms gaas bɔ nɛ raa nɛ a nɛ gaa mɔksigɔ dɔglɔ gaati, nɛ gidi bed an nɛ gaa hinɔ an hingɛmsilya, bɔ hinɔ gi gi an hinfɛ̧ɛ̧kya. 
2CO.9.6	Mɛɛn a za̧a̧nyɔ lug kaasi gi ɓɛr kaasi be, wɛɛ za̧a̧nyɔ lug gbɔɔltɔnɔ gi ɓɛr gbɔɔltɔnɔ be.
2CO.9.7	Doo yɔ gi sɛw yɛgi gaa gaas anyɔ wɔb gi kpoos du, bɔgi gi hi mimto, bɔgi gi an hi fɛ̧ɛ̧gfɛ̧, ya̧a̧nɛ Bɛt ha̧a̧g za̧a̧nyɔ gi gaak gaasɔ hi hat giya. 
2CO.9.8	Wɛɛ Bɛt ɗɛɛ an gi rɔbsin hi gɛmsil yɔ gi sɛw an nɛ dag hinyɔ riin sɛw faa, nɛ wɛɛ nɛ woonik woos rɔb yɔ gi sɛw gi daarlɛlɛ, 
2CO.9.9	anyɔ Bɛt ɗɛɛrwolɔ raa
2CO.9.9	a gi gɛ̧ɛ̧sig ya̧a̧rya wɔ gaas ya̧a̧rtɔs. Hinrɔbwookɔ gi waak faa.
2CO.9.10	Bɛto, Za̧a̧nyɔ gi gaak bakbalkya dɔ̧ɔ̧t hi koko an leesɔ, gi gaan dɔ̧ɔ̧t bɔ gɔ nɛ dɔ̧ɔ̧ gi pisɔ, gi wɛɛ gi gaan rɔbnɛgɔk bɔ humlɔ gi tɔɔ gi daarlɛlɛ. 
2CO.9.11	Nɛ dag rɔɔs nɛ a hinyɔ gi gedu sɛw an nɛ gaa gaas gbɔɔltɔnɔ, hi baan Bɛto a wi dɔŋgo. 
2CO.9.12	Ya̧a̧nɛ woos bɔrɔ wookɔ ɗāās Bɛt doodɔ wɔ hi gi ya̧a̧rums du kpɔd gɛ, hinyɔ daarɔ, gi gɔk an hi baan Bɛt gbɔɔltɔnɔ.
2CO.9.13	À woos yɛrɛ gi zuunik gik yɔ nɛ gi hi rɔb gedu, Bɛt doodɔ wɔ a Yahuduya hi tɔɔs Bɛt nuŋgɔ anyɔ nɛ fɔb Kristu Dɔgl Rɔb bɔ nɛ ta̧a̧ge, nɛ wɛɛ nɛ gɛ̧ɛ̧ rɔbs nɛnɛ hi hiya hi dood zaadɛ sɛw hi hat gbɔɔltɔnɔ. 
2CO.9.14	Wɛɛ gɔ hi gisin Bɛt zɔ̧ko, kol gi gihi kaŋk a nɛɛge a gɛmsil yɔ Bɛt gaanɛ gi daarlɛl gi dɔŋgo. 
2CO.9.15	Bant gi a Bɛt ge a gaas yɔ doo ɗɛ̄ɛ̄ an gi raa hinɔ gɛ gi dɔŋgo!
2CO.10.1	Mii Pol hi zul mi, mi gin zɔ̧k hi Kristu kpoosɔ saŋti hi rɔbtigɔ, gɔ mi gidi, muul mi hɔnɔ, wɛɛ yɔ gɔ mi hɛmlinɛ, muul mi gɔ ɓaa be! 
2CO.10.2	Mi zɔ̧nɛ, gɔ mi gi hi nɛya, bɔnɛ fɛ̧ɛ̧mi an mi ɓaas muul mi, mi zuun tɛŋk yɔ mi mɔkig an mi zuns dood zaadɛ wɔ hi giwi seek an wi ɛmbik an dood waaldu. 
2CO.10.3	Yɔ anbɔ, an wi ɛmbik a waaldu si̧, wi taa nɔkgɔk an dood waaldu.
2CO.10.4	Ya̧a̧nɛ nɔkgɔk wɔd yɔ wi woonik nɔko, taa doo nɔkgɔk wɔdɛ. Nɔkgɔk wɛ wɔd wɔ hi gin tɛŋk hi Bɛt tɛŋkɔ an hi ha̧tir mɔkil mɛlya wɔ. 
2CO.10.5	Wi gi ha̧tirgo mɔkil yɔ doo waal du gi mɔkugo hi mɔkil zulgbɔɔlya wɔ hi ansig dood gbɔnɔ an bɔhi mɛɛ Bɛt sɛw, wi wɛɛ wi kamzig mɔkil wɔ wi wa̧a̧zihi an luknɔyaadɛ sɛw an hi kɛms Kristu tɔnɛ. 
2CO.10.6	Nɛɛ gɔ nɛ kɛmtɔn gi da̧a̧, wi gidi bed an wi gaa hinyɔ gɔ gi kɛmtɔn gɛ ya̧a̧rhanto.
2CO.10.7	Seen hinyɔ gi a nɛ muutdu! Doo za gi ta̧a̧ zulɔ a be gi Kristu doo ɔ̧ɔ̧nɛ, raag zulɔ gi mɛɛ a wii hɛw wi gi Kristu dood ɔ̧ɔ̧nɛ an giya. 
2CO.10.8	Ya̧a̧nɛ an mi pɛɛzul gi daarlɛl kaasi a tɛŋk yɔ Waar Yeesu gaawi geha si̧, - tɛŋkɔ yɔ gaawi an wi ɗaansinɛ a nɛ ɗɔbsig du, gāaw an wi ha̧tirnɛ gɛ, wɛɛ seem taam ha̧a̧k a nɛ dɔŋg be. 
2CO.10.9	Yɔ anbɔ an bɔgi gi an mi ha̧a̧sin hoobo hi dɔgl wɔ mi bi̧i̧sinɛ.
2CO.10.10	Ya̧a̧nɛ hi dɔk a Pol dɔglbi̧i̧kɔ wɔ hi ɗɔɔbɔ, hi ɓaa be, wɛɛ gɔ gi wɛ teesdu muulɔ hɔnig be, wɛɛ ya̧a̧boonɔ gi hintɔs be. 
2CO.10.11	An za̧a̧nyɔ gi dɔk hin anbɔ gi mɔk gi mɛɛ a gik yɔ wi gi hi dɔgl wi bi̧i̧k bɔ yɔ gɔ wi taadi gɛ, wi gi anbɔ a wi woos du ro yɔ gɔ wi gidi. 
2CO.10.12	Ya̧a̧nɛ winɛ wi taa an wi goo zul wi riitingo hi dood zaadɛ wɔ hi ɗɔbsig zulya̧, zaabe an wi gootin zul wi hi hiya. Gɔ hi gootingo zulya̧ anbɔ hi wɛɛ hi seetingo an hi riitinu, hi kɛ̄m hin hi zul du gɛ.
2CO.10.13	Winɛ hā̧ā̧wi an wi ɗɔbs zul wi gi daar wel yɔ Bɛt gaawi gɛ; ha̧a̧wi an wi woo gi tuur a Bɛt gɛmsilɔ bɔ winɛ yɔ gaawi welɔ bɔ gedu an wi zaa wi tuur a nɛɛge hɛw. 
2CO.10.14	An gɔ hi raa a wí tuur nɛɛge gɛ, nɛ wi tuur ma mi? Wii donz nɛ Kristu Dɔgl Rɔb bɔ kamzugɔ a nɛ lɛlɛ. Yɔ anbɔ tɛŋk wi tuur a nɛɛge be, rii an wi gaan dɔgl an Kristu tɔmsya wí dāār tɛŋk wi bɔ welɔ gɛ.
2CO.10.15	Wi taa zul wi ɗɔbsig an gi daar wel yɔ Bɛt gaawi, wi taa zul wi ɗɔbsig hi dood zaadɛ woosya̧, wi mɔkig a yɔ ɗɔbsig nɛ gi tɔɔko, woos wi lɛl be, gi fɛɛ gi rek doos gbɔɔltɔnɔ a nɛ teesdu be, 
2CO.10.16	wɛɛ an wi dɔg Dɔgl Rɔb bɔ a hɛbt lɛl wɔ hi gi a nɛnɛ bɔ doosɔ ge. Hā̧a̧w an wi ɓaas muul wi a woos yɔ dood zaadɛ hi yɛɛl wook a hi bak du muulɔ gɛ.
2CO.10.17	Za̧a̧nyɔ mɔk an gi ɓaas muulɔ, ɓaasig a hinyɔ Waar Bɛt woo gedu. 
2CO.10.18	Ya̧a̧nɛ za̧a̧nyɔ ɗɔbs zulɔ taa doo rɔbo. Ya̧a̧nɛ Waar Yeesu tā̧ā̧ za̧a̧nyɔ ɗɔbs zulɔ gii gɛ, ta̧a̧ za̧a̧nyɔ gii hi zulɔ boo rɔb gi zulha giya.
2CO.11.1	Eh! nɛ a mi gbaŋgi, gid nɛ ɗɛɛ an nɛ mɔm yooya̧a̧ mi kaasi, nɛ mɔmɔ! 
2CO.11.2	Ya̧a̧nɛ mi gin kublingo hi Bɛt kublɔ anyɔ mi ɔksin gbaagi hi wal gbunu, raakɔ a Kristu, an mi tuurinnɛ a gi muutdu nɛ gi an waasiŋg yɔ gi doo gaati yɔ mɛ̄ɛ̄ walya̧a̧ gɛ. 
2CO.11.3	Ya̧a̧nɛ anyɔ beks bɔ maat Hawwa hi kɛ̧ɛ̧tigɔ, hoobha̧a̧m an bɔ hi wagsin gbɔnɔ mɔkil nɛ gi zɛmrɔ nɛ ɔɔ Kristu fɔkɔ hi kpoos rɔb gaati.
2CO.11.4	Ya̧a̧nɛ doo za gi zaa gi dɔgsin Yeesu za dɔɔm dɔglɔ gi taa za̧a̧nyɔ wi dɔgsin nɛ dɔglɔ gii gɛ, zaabe gid nɛ dag mɔkil za dɔ̧ɔ̧mi gi taa yɔ nɛ yɛɛl nɛ nɛ dagig gii gɛ, zaabe nɛ dag dɔgl za dɔɔm yɔ riitin hi Dɔgl Rɔb bɔ wi dɔgsin nɛ ta̧a̧ nɛ gii gɛ, nɛ nɛ mɔŋk hin wɔrɔ sɛw mɔm ma bɛttɔnɔ mi? 
2CO.11.5	Mii mi mɔ̄kɔ̄ a mi wɛ̄ɛ̄ wans mi dāār dood gbɔlɛ tɔmsya wɔrɔ a hinza yɔ gi gedu gɛ. 
2CO.11.6	An mi ɗɛ̄ɛ̄ ya̧a̧book bɛttɔnɔ gɛ si̧, mi gin hinmɛɛk ɔnɛ, mi zunsinge hi gbɔnɔ sɛw a hinyɔ gi gedu sɛw.
2CO.11.7	Nɛ rɛ, mi gɔ hinha̧a̧lɛ anyɔ mii hi zul mi mi tiis zul mi an hi pɛɛ nɛɛ a wɛɛha ya? Mi dɔgsin Dɔglɔ Rɔb bɔ yɔ fu̧u̧z a Bɛt ge ya̧a̧rtɔs be. 
2CO.11.8	Yɔ anbɔ, mi zeb tus yɔ Yeesu fɔkya wɔ a lɛl zaadɛ hi gaami, mi wɔɔl tus ya̧nɛ an mi da mi woos nɛɛ woosɛ. 
2CO.11.9	Wɛɛ yɔ mi da mi gi nɛ lɛlɛ, hinza gɔ ha̧a̧mi, mi rēk mi zɛks doo za a nɛ teesdu gɛ. Ya̧a̧nɛ yɛ̧ɛ̧dɛ Yeesu fɔkya wɔ hi fu̧u̧z a Makeduniya hii gɔ zaa hi kamsim hinyɔ gim nɛ lɔɔko. Mi ka̧a̧ naan mi hɔ̧d an bɔmi zɔ̧n hinyɔ gi sɛw mi ɗɔnɛ an hinɗɔmnɛ, mí wɛɛ mí waa naan mi ka̧a̧ko.
2CO.11.10	Hi Kristu rɔbɔ yɔ gi mi kpoos du giya, mi dɔk a doo za taa an gi ha̧s gbɔlums mi yɛrɛ a Akaya hɛbtdu. 
2CO.11.11	A nɔ dɔŋgo? - Yɔ ha̧a̧m nɛ muul gɛ gii ya? - Bɛt ɔnɛ mɛɛ a ha̧a̧mha̧ a nɛ muulɛ! 
2CO.11.12	Hinyɔ mi wooko, mí waa hinɔ gii wook an mi dɛ̧ɛ̧r dɔglkitya wɔ hi book hin gbɔlɛ, wɛɛ gi ha̧a̧hi an hi zuunin dɔglya̧ kit bɔ a woos yɔ hi wook geha, hi tuur dood gbɔlɛ hi riitin an wii her. 
2CO.11.13	Dood wɔrɔ lab hi gi tɔmsya ya̧a̧gɔ̧ɔ̧nyaa-dɛyɔ, hi gi Bɛtwoosya doo maatigyaadɛ, hi wɛɛnik muulya̧ an Kristu tɔmsyaadɛyɔ.
2CO.11.14	Hin bɔ lab taa hin gɛrsya anyɔ Saydanu hi zulɔ gɔ wɛɛn muulɔ an Bɛtwalsɛr lɛlgaalya. 
2CO.11.15	Nɛ yɔ anbɔ, woosɔya wɔ hi wɛɛnik muulya̧ an hi gi rɔbgɔk woosyaadɛ, gi an hinɔ gi kɔmsin gɛrs ri ma nɔ? Ɔ̧tya̧ gɔ gi da̧a̧ko hi gbaasihi dɔgl an woosya̧ bɔ be. 
2CO.11.16	Mi wɛɛ mi 
2CO.11.17	Hinyɔ mi raako, mi raa hi gbɔnɔ yɔ gɔ mi ɓaas muul mi an mi ɗɔbsin zul mi kaasi, mi rāā anyɔ ha̧a̧ Waar Yeesu gii gɛ, mi raak hinɔ an yoo dɔglɛ. 
2CO.11.18	Yɔ dood kittɔnɔ hi ɗɔbsig zulya̧ an doo waaldu, mi ɗɔbs zul mi ɗɔbs anbɔ hɛw. 
2CO.11.19	Ya̧a̧nɛ, nɛɛ wɔ nɛ mɛɛhin kpoos du, nɛ gis yoo wɔ mɔŋk bɛttɔnɔ. 
2CO.11.20	Doo za gi wɛɛnin gbaari, zaabe gi lenɛ, zaabe gi wɔɔl wɔd nɛ, zaabe gi pɛɛ zulɔ, zaabe gi dɛnɛ a muutdu, nɛ gisig mɔŋko.
2CO.11.21	Minɛ seemha̧a̧mha̧ dɔko a: an gɔ wi woosin anbɔ be, muul wi hɔniwhɔnɔ! Yɛrɛ ma yà, hinyɔ doo za gi mɔkig an gi ɗɔbsin zulɔ sɛw, mi book minɛ an yoo, mii hɛw mi mɔɔkɔ. 
2CO.11.22	Hi gi Ibraniŋko-yaadɛ ya? Mii hɛw mi gi Ibraniŋkoyayɔ! Hi gi Israhilayaadɛ ya? Mii hɛw mi gi Israhilayayɔ! Hi gi Abraham waatya̧? Mii hɛw mi gi Abraham waayɔ! 
2CO.11.23	Hi gi Kristu woosyaadɛ ɔ̧ɔ̧n ya? - Mi gi bookya̧a̧ an yoo ha̧a̧lɛ, - mii gi Kristu woosɔya gi daarlɛl ɓɛ: an woosɛ, mii daarlɛlɛ; an luknɔ gulkyɔ, mii daarlɛlɛ; an lɛkyɔ, ɓɛrkya gɛ; an wɔrkyɔ, mi sɛ̧ɛ̧b wɔrk dɔɔ kittɔnɔ.
2CO.11.24	Gbaŋ nɔɔnɛ Yahuduya wɔ hi lɛmi, kpoot dumbili nasɔ, gbun taaro. 
2CO.11.25	Romaya wɔ hi lɛmi hi sɔɔl gbaŋ taarɛ, Yahuduya wɔ hi dutinmi beto an hi gbɔ̧mi gbaŋ gbunu. Gbaŋ taarɛ lɛmbnɔɔ bɔ gi ha̧tiro mi mat a mɛmbal gbɔɔl du; ɔ̧t mi gbunu hi yɛ̧ms mi gbunu mi kɔm a mɛm du. 
2CO.11.26	A rɔ̀bs mi wɔ gɔ mi waak rek gedu, mi gi hi wɔrko a zɛɛ wɔ hi du, mi gi hi wɔrko a luurɛ ha̧a̧l naan du, mi gi hi wɔrko a dood mi Yahuduya wɔ hi naan du, mi gi hi wɔrko a dood wɔ hi taa Yahuduya gɛ hi naan du, mi gi hi wɔrko a waal gbɔɔl du, mi gi hi wɔrko a hɛtdɔŋ du, mi gi hi wɔrko a mɛmbal gbɔlɛ wɔ hi du, mi gi hi wɔrko a yɛ̧ɛ̧dɛ ya̧a̧gɔ̧ɔ̧nya wɔ hi teesdu.
2CO.11.27	Mi da mi gi a woos mɔɔtya du hi a ya̧a̧rhant du. Lɛlgaamlɔl dɔɔ kittɔnɔ, a̧a̧kilha̧a̧mi, mɛm kpɔgrimi, dɔɔ kittɔnɔ mí lehin gɛ, mi ha̧a̧ya̧a̧r a saŋks du, mi taan gbandili. 
2CO.11.28	Wɛɛ, a hin zaadɛ wɔrɔ gedu be, woos yɔ mi gin an mi oo Yeesu fɔkya wɔ a lɛlyɔ hi gi ge sɛw gim ɓɔ̧ɔ̧k ɔ̧t nuŋgo. 
2CO.11.29	Doo za muulɔ gi hɔnɔ, mii hɛw, muul mi hɔɔnɔ. Hi mat doo za mat a hinha̧a̧l du ya? Mii hɛw kpoos mi dɔ̧ɔ̧dɔ̧ an laa!
2CO.11.30	Gid gi an mi ɗɔbs zul mi, mí ɗɔ̀bs a hinwɔ hi zuunik hɔntil mi hi dɔŋgo! 
2CO.11.31	Bɛt yɔ gi Waar wɛ Yeesu Baatɔ yɔ gin rɔbs faa, mɛɛ a mi taa ya̧a̧gɔ̧ɔ̧ko! 
2CO.11.32	A Dimaska du, doo gbɔɔl hɛbt-ookya bɔ gis Waar gbɔɔl bɔ Aretas wooswooko, gbaa dood Dimaskayaadɛ an hi oo waal gbɔɔl bɔhi wa̧a̧mi. 
2CO.11.33	Yɔ anbɔ yɛ̧ɛ̧ wɛ Yeesu fɔkya wɔ hi tuusim a luktuutir du a dɛl gbɔɔl du a waalgbɔɔl wɔmnt kuu gid mi wir a gi naan du.
2CO.12.1	Gi ɔnɛ an mi ɗɔbs zul mi ɗɔbsɔ - an hinɔ gɔ ɗāās hinza nɛ gɛ hɛw. Mí zaa mí boo gɛrs wɔ mi ɗagtinu hi hinwɔ Waar Yeesu zunsimi.
2CO.12.2	Mi mɛɛ ɗoo za Kristufɔkya, nɛɛkgbarige gi wɛl kooblɛ daatɔ nasɔ, - pɛɛy rek a bɛtha taasum bɔ ge - kinsa rek hi muulɔ, mi mɛɛ gɛ, kinsa kolɔ gii tuu gi rekɔ, mi mɛɛ gɛ, Bɛt gii mɛɛ kpɔd. 
2CO.12.3	Mi mɛɛ za̧a̧n bɔrɔ - kinsa gii hi muulɔ, kinsa kolɔ giya, mi mɛɛ gɛ, Bɛt ɔnɛ mɛɛ - 
2CO.12.4	ha̧sa rek a lɛlhɛmnt du a bɛtha, lag dɔgl zaadɛ wɔ hi daar dɔki yɔ Bɛt gāā doo gbɔnɔ an gi boo gɛ. 
2CO.12.5	A za̧a̧n bɔrɔ gi dɔŋgo, mi boo hingbɔlɛ; a zul mi dɔŋg be, mi taa hingbɔlɛ booko, gi taa hɔntil mi wɔ hii gɛ.
2CO.12.6	À ha̧a̧m nɛ an mi boo hingbɔlɛ a zul mi dɔŋgo, yɔ mi taa yoo, ya̧a̧nɛ mi gi raak rɔbo. Yɛrɛ mi gi mɔŋko an bɔ doo gi mɔk gi daar hinyɔ gi gbɛnik ɓɔryɔ a miige, hi zaabe hinyɔ gi kɛŋk a miige. 
2CO.12.7	Wɛɛ an bɔ zul mi gi tɔɔ yɛ̧ltɔnɔ a hinwɔ Bɛt zunsim gbɔlumsya̧ hi dɔŋgo, Bɛt yaasim hinza ya̧a̧rhantya an kobs a muul du. Hinɔ gi an Saydanu walsɛrɔ yɔ gɔ lɛmi an bɔmi tɔɔs zul mi yɛ̧ltɔnɔ. 
2CO.12.8	Gbaŋ taarɛ mi zɔ̧ Waar Yeesu an gi hɛmlin hin bɔrɔ.
2CO.12.9	Gii wɛɛ ta̧a̧zɔ: a gɛmsil be riimɔ anbɔ a hinyɔ ha̧a̧mɔ gedu sɛw. Gɔ mɔ gi hɔntili, tɛŋk be woo gi daarik lɛl a mɔ muul du. Nɛ yɔ anbɔ, mi boo hingbɔlɛ hi hat gi daarɔ a hɔntil mi wɔ hi dɔŋgo, an Kristu tɛŋkɔ gigi hi miya. 
2CO.12.10	Ya̧a̧nɛ mi dag hat a hɔntil mi wɔ duge, a niit wɔ gedu, a hinɓaatil wɔ gedu, a ya̧a̧kɛtil wɔ gedu, a zɛksil wɔ gedu, a Kristu dɔŋgo. Gɔ mi gi hɔntil du ro mi gin tɛŋko.
2CO.12.11	Mi wɛɛ an yooyɔ. Nɛɛ fɛ̧ɛ̧mi an mi wɛɛ anbɔ. Yɔ anbɔ, ginɛ an nɛɛ nɛ dɔg nɛ dɔgl mi anyɔ bɛrɔ. Anyɔ mi tuur nɛ hinza gii gɛ si̧, tɔmsya gbɔlɛ wɔ hi dāārim a hinza du gɛ. 
2CO.12.12	Tɔmsya rɔb woos mi bɔ wooy ɔnɛ a nɛ teesdu hi a hinmɔŋk yɔ mi mɔm gedu sɛw, hi gɛrs hin-tuusigyaadɛ, woos gɛrsyaadɛ hi tɛŋk gɛrsya zaadɛyɔ. 
2CO.12.13	Yeesu fɔkya wɔ a lɛlzaadɛ wɔ gedu hi dag hinza hi daar nɛɛ ya, hinɔ gi taa a mi ɗɔnɛ an hinɗɔmn gɛ gii gɛ! Nɛ bitsinmi a̧a̧b mi bɔrɔ dɔglɔ!
2CO.12.14	Yɛrɛ ɓɔryɔ dɔɔ taasum gɛrɛ, mi sɛ̧ɛ̧b rek a nɛ lɛlɛ, wɛɛ taa an mi ɗɔnɛ an mi loo hinyɔ nɛ ginɔ. Ya̧a̧nɛ, mi taa rɔɔs nɛ ɓɛɛko, mi ɓɛɛk nɛya. Rii an ya̧a̧mwaat hi len baaya̧ hi naaya̧ gɛ, gi an baa hi naa hii hi len ya̧a̧mwaato. 
2CO.12.15	Minɛ mi gaa hinyɔ mi ginɔ hi hat gbɔɔltɔnɔ, mi gaa zul mi a nɛ kol dɔŋgo. Nɛ hin bɔ lab gi gɔk an gi ha̧a̧m a nɛ muul gi daarɔ, gi an hat nɛɛn ɔnɛ gi ɓɛ̧ɛ̧r mi muul ya? 
2CO.12.16	Zaabe, an mi ɗɔnɛ gɛ si̧, nɛ raako: a yɛrɛ anyɔ gi doolekya, wa̧a̧zɛ hi kɛ̧ɛ̧tigyɔ.
2CO.12.17	Doo za a wɔ mi yaasinɛhi hi teesdu lòò hinza nɛ naan du gi kamsimi mi le ya? 
2CO.12.18	Mi zɔ̧b Titus rekɔ, mi yaaz yɛ̧ɛ̧ za Yeesu fɔkya bɔ hi giya, Titus lenle ya? Wí ɛ̄mb a Bɛt Mɔkil gbun bɔ gedu a gbɔnɔ gbun bɔ gedu gɛ ya? 
2CO.12.19	A hinwɔ wi bi̧i̧sin duhɛ gedu sɛw, kinsa nɛ waak mɔkig hinza nɛ kpoos du a wi gaasig zul wi a nɛ dɔŋdi. Taa anbɔ! Wi book hin a Bɛt muutdu a ɔksig wi bɔ gedu hi Kristu; saam mi rɔbɛ wɛ, wi gi dɔk hin bɔ lab sɛw an nɛ tɔɔ du hi ɗɔbsig nɛ.
2CO.12.20	Ya̧a̧nɛ hoob gi gim ha̧a̧ko; mi mɔk a kinsa gɔ mi tuurɔ mi zɛ̧nɛ anyɔ ha̧a̧m gɛ, wɛɛ nɛɛ be nɛ zɛ̧mi anyɔ hā̧ā̧ nɛɛ gɛ be. Hoob gim ha̧a̧k an bɔmi zɛm gbaato, kublɛ, nɔɔtigi, gabsɛ, niito, ya̧a̧ha̧a̧lɛ, zultɔɔsigi, zɛksili hi giro a nɛ tees du.
2CO.12.21	Hoob gim ha̧a̧k an gɔ mi zaa ɓɛ, bɔ Bɛt gi wɛɛnim wansɛ a nɛ dɔŋgo, wɛɛ an bɔmi kaa a dood wɔ hi gɔ hinha̧a̧l amntɔnɔ hi zulha. Hí wɛ̄ɛ̄ hi zɛmr kpoosya̧ an hi tuu a hi libt du gɛ, zaabe a hi mans du gɛ, hi a hi zɛlk yɔ hi ɓi̧i̧l nɛ muulya̧ gedu gɛ.
2CO.13.1	Mi zaak dɔɔ taasim gɛrɛ a nɛ lɛlɛ. Anyɔ Bɛt ɗɛɛrwolɔ raa: a segyaadɛ eerɛ zaabe taarɛ ya̧a̧ya̧ gi ɔks ket a dɔgl yɔ gi hage sɛw, ɓɔr hi ɔɔ dɔglɔ ta̧a̧ko. 
2CO.13.2	Yɔ mi da mi gihɔ dɔɔ eesimɛ mi da mi raasinraasɔ, wɛɛ anyɔ mi taa hɔ nɛɛk gɛ, mi wɛɛ mi raasig dood wɔ hi gɔ nɛ hinha̧a̧l amntɔnɔ hi dood zaadɛ wɔ hi dork nɛ gɛrɛ a gid mi wɛɛ a nɛɛge, mi taasihi ya̧a̧rmɛɛko, 
2CO.13.3	anyɔ ha̧a̧nɛ an mi zunsin nɛ mɛɛ a Kristu gi bookya̧a̧ a mi kpoos du. Gii yɔ taa Doo hɔntil a nɛ gbaŋg gɛ, gi Doo tɛŋkya a nɛ tees du.
2CO.13.4	Yɔ hi doog a dɔ̧ɔ̧r ha gi wɔr a gi hɔntil dɔŋgo, yɛrɛ wɛɛ gi za̧a̧k hi Bɛt tɛŋk ɔ̧ɔ̧nɛ. Wii hɛw wi gi hɔntili a ɔksig wi bɔ gedu hi giya, wɛɛ, a nɛ gbaŋg be a hinyɔ gɔ wi woosin gedu, wi za̧a̧ hi giya a Bɛt tɛŋk du. 
2CO.13.5	Nɛya seen zul nɛ an nɛ mɛɛ a gid nɛ waak a ɗɔbsig du. Mɔkin zul nɛ. Nɛ mɛ̄ɛ̄ a Yeesu Kristu gi waak a nɛ kpoos du gɛ ya? Gi taa a nɛ nɛ taa Yeesu fɔkya hi rɔb gɛ gii gɛ! 
2CO.13.6	Yɛrɛ mi mɔk a nɛ mɛɛ a wiya, wi taa Yeesu fɔkya ya̧a̧gɔ̧ɔ̧n-yaadɛ.
2CO.13.7	Yɛrɛyɔ, wi zɔ̧k Bɛt an bɔnɛ gɔ hin-a̧a̧bi, wi rāā a an hi ta̧a̧w du. Yɔ anbɔ ha̧a̧wi an nɛ woo hinyɔ bɛr giya, wɛɛ wii be an wi kɔm nɛ an ya̧a̧gɔ̧ɔ̧nyaadɛ hɛw hinza gɛ. 
2CO.13.8	Ya̧a̧nɛ wí ɗɛɛ̄ an wi woo hinza wi ɓaas zul wi a Bɛt rɔbɔ gbaŋg gɛ. Gɛ wi woosig Bɛt rɔbɔ woosɛ.
2CO.13.9	Yɔ anbɔ, hatwidak gɛ gɔ wi gi hɔntili, wɛɛ nɛɛ be nɛ gi tɛŋkyaadɛ. Hinyɔ wi ɛrk a Bɛtzɔ̧k wi bɔ gedu, wi gisin zɔ̧k an Bɛt gi gɛmsin gi da̧a̧. 
2CO.13.10	Mi hin yɛrɛ bı̧́ı̧́k anyɔ mi taa a nɛ teesdu gɛ, an gɔ mi zaa a nɛɛge, bɔmi ha̧a̧nin ya̧a̧r hi tɛŋk yɔ Waar Yeesu gaami an mi tɔɔsinɛ a ɗɔbsig du, wɛɛ gāam an mi ha̧tirnɛha̧tir gɛ.
2CO.13.11	Hinyɔ zɛ̧ɛ̧rɔ, yɛ̧ɛ̧dɛ wɛ, kpoos nɛ kpɛ̧ɛ̧ge, gɛmsin hinyɔ rii nɛ teesdu gɛ, gaatinnɛ tɛŋko, mɔkin ɔksig gbunu, boolin rɔbtɔnɔ, wɛɛ gɔ gi anbɔ, Bɛt yɔ gi gaak ha̧a̧tigi hi boolumi gigi hi nɛya. 
2CO.13.12	Bootinnɛ hi yɛ̧ɛ̧dums hato; Bɛt ɗoodɔ wɔ sɛw hi boon du. 
2CO.13.13	An Waar Yeesu Kristu gɛmsilɔ hi Bɛt ha̧a̧tigɔ, hi Bɛt Mɔkilɔ ɔksigɔ hi gi hi nɛɛ sɛw! Aanbɔ!
GAL.1.1+GAL.1.2	Mii Pol , mi bi̧i̧s dood Yeesu fɔkya wɔ hi gi mɔksig a lɛl sɛw a Galat hɛbt du ɗɛɛrwol yɛrɛ. Mii hi yɛ̧ɛ̧dɛ wɔ hi gitin hi mii sɛw wi boonɛ. Dood hi ēlimi an mi wɛɛ Bɛt tɔmsɔya gɛ, wɛɛ Bɛt yāā doo za gi elimi an mi wɛɛ tɔmsɔya gɛ. Yeesu Kristu hi Baa wɛ Bɛto yɔ ɗunsig a wɔrk du hii elimi an mi wɛɛ tɔmsya. 
GAL.1.3	An Baa wɛ Bɛto hi Waar wɛ Yeesu Kristu hi gaanɛ gɛmsili hi boolumi! 
GAL.1.4	Waar wɛ Yeesu Kristu gaa zulɔ a wɛ hinha̧a̧l dɔŋgo an gi ha̧sɛ a waal waabilɔ ha̧a̧l yɔ gi àgiyɔ zɛŋkɔ gedu anyɔ Baa wɛ Bɛt ha̧a̧ge. 
GAL.1.5	Gbɔlums gi ge faa! Aanbɔ.
GAL.1.6	Kay! saanɛ, hinɔ yɔɔmyɔ anyɔ mi lag a nɛ nɔɔ nɛ ɔɔk Bɛto, Za̧a̧nyɔ elin hi Kristu gɛmsilɔ nɛ wɛɛ nɛ ta̧a̧k dɔgl zaa dɔɔmi. 
GAL.1.7	Dɔgl Rɔb zaa dɔɔm hinɔ taa ɔnɛ! Yɛrɛ mi lag a dood zaadɛ hi zaa a nɛ teesdu hi wɛɛ hi zɛksig zul nɛ anyɔ ha̧a̧hi Kristu Dɔglɔ Rɔb bɔ zɛmrik an gi wɛɛ hin ya̧a̧gɔ̧ɔ̧nya. 
GAL.1.8	Yɛrɛ mi raasinɛ an wii hɛw, zaabe an Bɛtwalsɛrɔ zayɔ fu̧u̧z a bɛtha si̧, gi zaa a nɛɛge gi dɔgsin dɔgl za dɔɔm yɔ gɛ̧ɛ̧y hi dɔglyɔ wi da wi dɔgsinɛ, dɔglɔ taa rɔb nɛ zaŋ. Mi dɔgruko an Bɛt gi boo za̧a̧nɔ gi ha̧tiro!
GAL.1.9	Mi da mi raasin nɛ dɔglɔ raasɔ, yɛrɛ mi wɛɛ mi gisin dɔglɔ raak ɓɛ: doo za gi dɔgsin dɔgl za dɔɔm yɔ gɛ̧ɛ̧y hi Dɔgl Rɔb yɔ mi da mi dɔgsin nɛ nɛ ta̧a̧, taa Dɔgl Rɔb nɛ zaŋ, yɔ anbɔ an Bɛt gi boo za̧a̧nɔ gi ha̧tiro! 
GAL.1.10	Yɛrɛ mi tɛk a dɔgl bɔ gedu an mi bɛs dood ya, zaabe an mi bɛs Bɛt ya? An mi tɛk nɛ an mi bɛs dood tɛ̧, yɔ anbɔ ger mi taa nɛ Kristu woosɔya ma. 
GAL.1.11	Nɛɛ yɛ̧ɛ̧dɛ mi wɛ, ha̧a̧m an nɛ mɛɛ bɛttɔnɔ a Dɔgl Rɔb yɔ mi 
GAL.1.12	Mí lāg Dɔgl Rɔb bɔ a doo za ya̧a̧ du gɛ, wɛɛ doo za gōksim gɛ hɛw. Yeesu Kristu gii zunsim dɔglɔ hi zulɔ!
GAL.1.13	Nɛ da nɛ lag waabil mi dɔgl amntɔnɔ a Yahuduya wɔ maakya̧ bɔ mi fɔk nɛ gedu, yɔ mi zɛksig dood Yeesu fɔkya wɔ hi gi Bɛt ɔ̧nɛ ha̧a̧ltɔnɔ an mi gbɔmntihi. 
GAL.1.14	Yɔ mi da mi fɔk yaami Yahuduya wɔ Bɛtya̧ maak sɛw hi tɛŋk gbɔɔltɔnɔ, mi woohin an mi ɗɔbs Bɛt mi daar zaadɛya̧ kit wɔ wɛlya̧ riitin hi miya a maak bɔ gedu.
GAL.1.15	Bɛt be sɛ̧ɛ̧m nɛ yɔ mi da mi gi nàa mi buudu, wɛɛ gɛmsimi elim nɛ an mi woosig woosɛ. Yɔ harige 
GAL.1.16	zunsim waawal an mi mɛɛge, mi wɛɛ mi dɔks dood wɔ hi taa Yahuduya gɛ waawal Dɔglɔ Rɔb bɔ. Yɔ anbɔ, mi wār doo za doomisɔ gɛ, 
GAL.1.17	mí dɔ̄ɔ̄ a Urusalima an mi watin dɔgl hi tɔmsya zaadɛ wɔ hi dosim a Bɛt woos du gɛ hɛw. Mi rek mi waa a Araabiya hɛbt du. Yɔ mi waa hɔ, mi wɛɛ mi wɛɛ a Dimaska. 
GAL.1.18	Kuudu wɛl taarɛ, mi wɛɛ mi dɔɔ a Urusalima an mi boo Piyɛr , mi ɗɔɔt hi gii dimaas eerɛ.
GAL.1.19	Mí da mi gbɛ̄n tɔmsya za gɛ, gɛ Yakuba Waar wɛ Yeesu yɛ̧ɛ̧tɔ kpɔd. 
GAL.1.20	Hinyɔ mi bi̧i̧sin hɛdi, Bɛt mɛɛ a mi gɔ̧ɔ̧ya̧a̧ gɛ! 
GAL.1.21	Kuudu mi rek a Siiriya hɛbtdu hi a Kilikiya hɛbt du. 
GAL.1.22	A ɔ̧tɔge dood Kristufɔkya wɔ a Yahuduya hɛbt du hi mɛ̄ɛ̄ muut mi gɛ. 
GAL.1.23	Hi kɛm hinyɔ dood hi raak gii kpɔd, a za̧a̧nyɔ da giwɛ zɛksig gi gi tɛk nɛ an gi gbɔmnt dood wɔ hi ɗɔbsig Yeesu sɛw, zɛmrɔ, yɛrɛ gi dɔksig dood Yeesu ɗɔbsig dɔglɛ. 
GAL.1.24	Hi wɛɛ hi baan Bɛt gɔ a mi dɔŋgo.
GAL.2.1	Wɛɛ kuudu wɛl koobl daa nasɔ mi wɛɛ mi dɔɔ a Urusalima hi Barnabas, mi kam Titus du hɛw. 
GAL.2.2	Yɔ Bɛt raasim an mi rek a hɔ gii mi rekɔ. Yɔ mi dagtin hi dood gbɔlɛ Yeesu fɔkya wɔ ɔ̧ɔ̧kya̧, mi wadsihi Dɔgl Rɔb yɔ mi da mi dɔk nɛ a dood wɔ hi taa Yahuduya gɛ hi teesdu. Yɔ anbɔ, ha̧a̧m an bɔ̄ woos yɔ mi da mi woo nɛko, zaabe yɔ mi gi wooko gi wɛɛ hintɔs. 
GAL.2.3	Hɔnɛ Titus yɔ gi hi miya, taa Yahuduya, gi Yonaniŋkoyayɔ, wɛɛ doo za fɛ̧ɛ̧ge an gi nabɔ gi wɛɛ an Yahuduya hɛw gɛ.
GAL.2.4	Yeesu fɔkya ya̧a̧gɔ̧ɔ̧nyaadɛ hi guz wi teesdu hi kɛ̧ɛ̧tig an hi sɔ̧ɔ̧ zul wɛ yɔ wɛ dag aakil du a ɔksig wɛ bɔ gedu hi Yeesu Kristu, ha̧a̧hi an hi nab Titus an kuudu hi wɛɛnɛ Yahuduya maak gbaarɛdɛ. 
GAL.2.5	Wii be wi tā̧ā̧ dɔglya̧ gɛ nɛ zaŋ. Ha̧a̧wi an wi oos rɔb yɔ fu̧u̧z a Dɔgl Rɔb bɔ gedu bɛttɔnɔ giya. 
GAL.2.6	Yɔ anbɔ dood wɔ hi gihi seek an dood gbɔlɛ be - dɔgl mi taadu hi gbɔlumsya̧ bɔrɔ. Bɛt gɔ gɛ̧ɛ̧ dood gɛ be - mba dood wɔ hi gihi seek an dood gbɔlɛyɔ hí gōksim hinza gɛ.
GAL.2.7	Yɔ taa nɛ anbɔ gɛ si̧, Yakuba, hi Piyɛr hi Yohana hi gbɛn a Bɛt gaam woosɛ an mi dɔg dɔglɔ a dood wɔ hi taa Yahuduyaadɛ gɛ hi teesdu anyɔ gaa Piyɛr a Yahuduya wɔ hi teesdu be. 
GAL.2.8	Bɛt yɔ gaa Piyɛr tɛŋk an gi wɛɛ tɔmsɔya a Yahuduya wɔ hi tees du, wɛɛ gaa mii tɛŋk an mi wɛɛ tɔmsɔya a dood wɔ hi taa Yahuduya gɛ hi teesdu be.
GAL.2.9	Yɔ Yakuba hi Piyɛr hi Yohana, wɔ hi sɔ̧ɔ̧hi an dood gbɔlɛ nɛ zaŋ, hi gbɛn gɛmsil yɔ Bɛt gaami anyɔ gaam woos bɔ, hi wɛɛ hi gaatin hatnaan gɔ hi Barnabas hi miya an hi zuun a wi sɛw wi wootin woosɛ. Wi wɛɛ wi wɔ̀ kɔlk wi a Barnabas hi miya wi woo a dood wɔ hi taa Yahuduya gɛ hi teesdu, hii be hi woo a Yahuduya wɔ hi teesdu be. 
GAL.2.10	Hi ɛrim hin gbun kpɔd a bɔwɛ zɛns ya̧a̧rya wɔ a Urusalima ɗaaki. Mi woo hinɔ gii hi tɛŋko. 
GAL.2.11	Yɔ Piyɛr zaa a Aŋtakiya, mi dɔ̧ɔ̧lige a Yeesu fɔkya wɔ hi lɔlgbar sɛw a hin-a̧a̧b yɔ woo gi dɔŋgo.
GAL.2.12	Gɔ da ginɛ hinletingo hi dood wɔ hi taa Yahuduya gɛ. Kuudu be, dood zaadɛ hi fu̧u̧z nɛ a Yakuba doodɔ hi, hi tuurɔ. Hɔnɛyɔ Piyɛr hoobha̧a̧g dood wɔ gɔ hi raak a gi an Yeesu fɔkya wɔ hi taa Yahuduya gɛ hi naabɔ, yɔ wɔrɔ hi bɛɛ tuuruko, Piyɛr hɛml gɔ hi dood wɔ hi taa Yahuduya gɛ, ɔɔ hinlek gɔ hi hiya. 
GAL.2.13	Yeesu fɔkya Yahuduya zaadɛ wɔ hi woo mɛlwoosɔ an giya, tuur an Barnabas hɛw gi fɔ mɛlya̧ woos bɔ.
GAL.2.14	Yɔ mi gbɛn hi hɛɛk Dɔgl Rɔb bɔ rɔbɔ bɔ anbɔ, mi raa Piyɛr a dood lɔlgbar sɛw a mɔɔ yɔ mɔ gi Yahuduya, mɔ waak hɛdi an dood wɔ hi taa Yahu-duya hi waako, mɔ́ fɔ̄ Yahuduya maakdɔgl gɛ, ri gi ha̧a̧m an mɔ fɛ̧ɛ̧ dood dɔɔmɛ wɔ hi waa an Yahuduyaadɛ nɔ?
GAL.2.15	Wii Yeesu fɔkya wɔ wi mɔɔy Yahuduyaadɛ zaŋ, wi taa dood rɔ̀bɛ wɔ hi fɔ̄ Bɛtmaakdɔgl gɛ. 
GAL.2.16	Yɛrɛ wi mɛɛ a Bɛt gɔ sɔ̧̄ɔ̧̄ za̧a̧nza an doo riiti a maakdɔgl yɔ gi fɔk gi dɔŋg gɛ, gɔ sɔ̧ɔ̧g an doo riiti anyɔ gi ɗɔbsig Yeesu Kristu. Wii hɛw, wi ɗɔbs Yeesu Kristu an wi riis Bɛto a Kristu ɗɔbsigɔ bɔ gi dɔŋgo, taa a maakdɔgl fɔk dɔŋgo. Yɛrɛ taa an doo za gi riis Bɛt a maakdɔgl fɔk dɔŋg ma.
GAL.2.17	Yɔ anbɔ, gid wii Yahuduya wɔ wi tɛk an wi riis Bɛt anyɔ wi ɔksig hi Yeesu Kristu be, wi wɛɛ dood wɔ gɔ hi elihi a hi dood hinha̧a̧l wookyaadɛyɔ anyɔ wi taa Bɛt maakɔdɔgl fɔko. Nɛ yɔ anbɔ gi ma an Kristu wɛɛnɛ hinha̧a̧lwookya ya? ɛ̧-ɛ̧! Lab gɛ nɛ zaŋ! 
GAL.2.18	Yɛrɛ doo gi raa Bɛtmaakdɔglɔ wɔ a taa an hi fɔbɔ, kuudu gi wɛɛ gi raa a gi an hi fɔbɔ, nɛ zuun gaattɔnɔ a gi wook hin-a̧a̧bi ma mi? 
GAL.2.19	Yɛrɛ mi gi an wɔrko a Bɛtmaakdɔgl dɔŋgo, Bɛt-maakdɔgl bɔ gii gbɔmi, mi za̧a̧ ma a Bɛt zulɛ. Hi da hi doomi a dɔ̧ɔ̧r muulɛ hi Kristu elo,
GAL.2.20	mii taa za̧a̧til ma, Kristu giigi za̧a̧til a mi muul du. Waabil mi kuud yɛrɛ mi waak a mi muul du, mi waak hi ɗɔbsig mi a Bɛt waawal yɔ ha̧a̧ge a mi muulɛ gi wɛɛ gi gàà zulɔ gi wɔr a mi kalɛ. 
GAL.2.21	Mi taa Bɛt gɛmsilɔ yɔ za̧a̧s dood bisugo. À Bɛt sɔ̧ɔ̧wɛ an dood riitɛ a maakdɔglɔ fɔk dɔŋgo, Kristu yɔ wɔr nɛ ditɔs.
GAL.3.1	Nɛɛ Galatiya wɛ! Nɛ yoo ya? Doo za da mɛɛsin hin ya ri? Nɛ mi dɔgsin nɛ Yeesu Kristu dookɔ bɔ a dɔ̧ɔ̧r muul dɔglɔ gaattɔnɔ ma mi? 
GAL.3.2	Ha̧a̧mi an mi warm hin gbunu: anyɔ nɛ dag Bɛt Mɔkilɔ a kpoos du, nɛ dagig a Bɛtmaakdɔgl nɛ fɔk bɔ gi dɔŋg yà, zaabe a Bɛtdɔgl yɔ nɛ kɛm nɛ ɗɔbsig gi dɔŋg ya? Ri?
GAL.3.3	Nɛ ri nɛ kɛ̄ŋ gɛ, zul nɛ taar ya? Ri? Anyɔ nɛ da nɛ yɛɛI Bɛt gbɔnɔ fɔk hi Bɛt Mɔkilɔ tɛŋkɔ, yɛrɛ ha̧a̧n an nɛ tuur bɛtha hi tɛŋk nɛɛn ya? 
GAL.3.4	Hinyɔ tursin sɛw rāāsin hinza nɛ kpoos du gɛ ya ri? Mi gbɛn mɔkil mi raasin hinza. 
GAL.3.5	Nɛ mɔk rɛ, Bɛt yɔ gin Mɔkilɔ gaak gi wɛɛ gi gɛrs wook a nɛ teesdu, gi wook hinɔ a maakɔ dɔglyɔ nɛ gig fɔk dɔŋg ya, zaabe a Bɛt dɔglyɔ nɛ kɛmɔ nɛ ɗɔbsig dɔŋg ya ri? 
GAL.3.6	Mɔkin Abraham dɔglɔ.
GAL.3.6	Yɔ Abraham da ɗɔbs Bɛt gii Bɛt gi sɔ̧ɔ̧g an doo riiti a gi muutdu.
GAL.3.7	Yɔ anbɔ, mɛɛn a zɛnɛ wɔ hi ɗɔbs Bɛt gii hi gi Àbraham waato. 
GAL.3.8	Bɛt ɗɛɛrwol da raa nɛ gaati a Bɛt gi sɔ̧ɔ̧ dood wɔ hi taa Yahuduya gɛ an dood riitɛ a ɗɔbsigya̧ bɔ gi dɔŋgo. Ya̧a̧nɛ wɛ zaŋg a Bɛt raas nɛ Abraham Dɔgl Rɔb bɔ da amntɔnɔ a bé rɔbs dood dɔ̧ɔ̧t sɛw a mɔ dɔ̧ɔ̧t du.
GAL.3.9	Anyɔ Abraham ɗɔbs Bɛto, Bɛt rɔbsig gɔ be. Bɛt gi rɔbsig dood wɔ hi gig ɗɔbsig sɛw anyɔ da rɔbs nɛ Abraham be. 
GAL.3.10	Dood wɔ hi mɔkig a be riis Bɛt a maakdɔglɔ fɔk bɔ gi dɔŋgo, hi gi dood bootyaadɛ sɛw. Yɔ anbɔ, hi bi̧i̧ a Bɛt ɗɛɛrwol du a za̧a̧ni wā̧ā̧ hinyɔ hi bi̧i̧ sɛw a maakdɔgl ɗɛɛrwol du
GAL.3.10	a gi kpoos du gɛ, gi wɛɛ gi wāā wook gɛ, gi bootyayɔ.
GAL.3.11	Yɛrɛ wɛ mɛɛ a Bɛt gɔ sɔ̧̄ɔ̧̄ doo za an doo riiti a gi muut du a maakdɔglɔ yɔ gi fɔk gi dɔŋg gɛ, ya̧a̧nɛ, dɔglɔ gi raa
GAL.3.11	a Bɛtɗɔbsigya gii gi riis Bɛto, gi za̧a̧.
GAL.3.12	Wɛɛ Bɛtmaakdɔglɔ be, rāā ɗɔbsig dɔgl gɛ, raa
GAL.3.12	a za̧a̧nyɔ gi fɔk hinyɔ dɔgl wɔ hi raa ro gi za̧a̧.
GAL.3.13	Bɛt ɗɛɛrwolɔ wɛɛ raa a ri ya? Raa a Bɛt bootɔ gi a za̧a̧nyɔ hi wiig a tɛ̧ɛ̧ muul gi zulha sɛw. Yɛrɛ Kristu yɔ wɔr a dɔ̧ɔ̧r muulɛ wɛɛsɛ an doo bootya a Bɛt muutdu a wɛ kalɛ,
GAL.3.13	wɛɛ tuus zul wɛ a maakdɔglɔ bɔ bootɔ gedu.
GAL.3.14	Yeesu Kristu woo anbɔ an rɔbs yɔ Bɛt gaa Abraham gi záas dood dɔ̧ɔ̧t dɔɔmɛ wɔ hi ɔks hi Yeesu Kristu hi zulha sɛw, an wɛ sɛw wɛ dag Bɛt Mɔkilɔ yɔ Bɛt raa a gi gaawɛ anyɔ wɛ ɗɔbsige.
GAL.3.15	Yɛ̧ɛ̧dɛ mi wɛ, yɛrɛ ha̧a̧m an mi wadsin hinyɔ mi raasin nɛ bɛttɔnɔ, mi wadsin hi hinyɔ wɛ gbɛn ɔ̧t nuŋgo. Hinyɔ riitin an dood gɔ hi wooko an hi wɔb ya̧a̧ya̧ a hinza ha. Nɛ gɔ hi tɔb seto an hi wɔb ya̧a̧ ma mi? Settɔk bɔ gɔ da̧a̧ anbɔ doo za ɗɛ̄ɛ̄ an gi wɛɛn ya̧a̧ kuudu, zaabe gi gòks hinza ha ma gɛ. 
GAL.3.16	Yɛrɛ hinwɔ Bɛt da rāā Abraham a bé gààge, rāa̧̍ a bé gaag hi dɔ̧ɔ̧t ɔ̧ɔ̧nɛ. Bɛt rāā Abraham a bé gaag hi dɔ̧ɔ̧t kit gɛ, rāa̧̍ a bé gaag hi dɔ̧ɔ̧t ɔnɛ bɔ, raakɔ a bé gaa Kristu giya.
GAL.3.17	Hinyɔ ha̧a̧m raak gɛrɛ: Bɛt da wɔb ya̧a̧ɔ hi Abraham, hi ɔks ya̧a̧ya̧. Kuudu wɛl tɛmɛrɛ nasɔ hi dumbili taarɛ, Bɛt wɛɛ gaa maakɔdɔglɛ. Maakdɔgl bɔ wɛɛn kɔlk bɔ Bɛt da wɔb nɛ hi Abraham hintɔsi, wɛɛ ya̧ns Bɛt hinyɔ da raa nɛ a bé gaa ya? Lab gɛ! 
GAL.3.18	Nɛ à rɔbs bɔ Bɛt gbaasɛ gi nɛ erk a maakɔdɔgl bɔ fɔkɔ hage, yɔ taa nɛ erk a hinyɔ Bɛt raa a bé gaawɛ ha ma. Yɔ anbɔ Bɛt gbaas Abraham rɔbsɔ a hinyɔ raa a bé woosum gedu.
GAL.3.19	Yɔ anbɔ, hi gaa Bɛtmaakdɔglɔ an gi ɗaa nɔ? Bɛt ɔks maakdɔglɔ hi ya̧a̧wɔkdɔglɔ an gi zuns dood hi mɛɛn hinyɔ gɛ̧ɛ̧y hi hinyɔ Bɛt ha̧a̧ge. Woosɔ kɔm hɔ a gɔ hi mɔɔ Àbraham dɔ̧ɔ̧tɔ bɔ Bɛt raa nɛ a gi rɔbsig kete, ɓɔr gi ɔɔ wooyyuko. Bɛt da gaa dood maakɗɔglɛ a walɛsɛrɛ ɔ̧ɔ̧ naan du, hii be hi gaa Muusa yɔ gi tɔmsya a Bɛt teesdu hi doodɛ. 
GAL.3.20	Tɔmsya gɔ wōō hin hi doo gbun gɛ. Bɛt ɔnɛ, yɔ da raa Abraham a bé rɔbsumɔ, da woo hin gi gbunu. Dɔglɔ taadu hi tɔmsya.
GAL.3.21	Yɛrɛ Bɛtmaakdɔglɔ zɛmr rɔbs bɔ Bɛt raa a bé gaa dood dɔ̧ɔ̧t sɛw zɛmr ya? Lab nɛ gɛ zaŋ! À Bɛt gaa nɛ maakɔdɔgl za yɔ ɗɛɛ an gi gaa dood za̧a̧tigi, doo yɔ ɗɛɛ nɛ an gi fɔb maakdɔgl bɔ, wɛɛ Bɛt yɔ sɔ̧ɔ̧g nɛ an doo riityɔ. 
GAL.3.22	Yɛrɛ Bɛt ɗɛɛrwol raa a hi mat dood waal du sɛw a hinha̧a̧l du hi gbaahi luknɔ du, an dood wɔ hi ɗɔbsig Yeesu Kristu hii hi dag ma gaas bɔ Bɛt raa nɛ a bé gaa wɔ hi ɗɔbsibe.
GAL.3.23	Yɔ ɔ̧t bɔ an gɔ wɛ ɗɔbs Yeesu Kristu gedu riidir gɛ, Bɛtmaakdɔglɔ bɔ wa̧a̧wɛ an luknɔyaadɛ, giwɛ ook a luknɔ du gi tuur an ɗɔbsig bɔ dɔglɔ gi mid kete. 
GAL.3.24	Yɔ anbɔ Bɛtmaakdɔgl bɔ gisɛ doo-ɛ̧ɛ̧nikya wɛɛnɛ, tuur a ɔ̧tyɔ Kristu zaa gedu an Bɛt gi wɛɛnɛ dood riitɛ gi muutdu a ɔ̧tɔge a wɛ ɗɔbsig dɔŋgo. 
GAL.3.25	Yɛrɛyɔ wɛ gi ɗɔbsig Kristu, Bɛt maakdɔglɔ bɔ da̧a̧da̧ ma, wɛ taa a doo-ɛ̧ɛ̧nikya bɔ gi naan du ma.
GAL.3.26	Nɛ sɛw nɛ gi Bɛt waato anyɔ nɛ ɗɔbs Yeesu Kristu, nɛ ɔksig hi giya. 
GAL.3.27	Nɛ dag Bɛtmɛm nɛ sɛw nɛ ɔks hi Kristu, nɛ heg Kristu an dimnaan yɔ nɛ hek muulɛ. 
GAL.3.28	Yɔ anbɔ nɛ sɛw nɛ gi muul gbunu anyɔ nɛ ɔks hi Yeesu Kristu yɔ gɔ gɛ̧ɛ̧ dood gɛ, gɛ̧ɛ̧ Yahuduyaadɛ hi wɔ hi taa Yahuduyaadɛ gɛ, zaabe gɛ̧ɛ̧ namɔ hi doo gɛ, gɛ̧ɛ̧ walɛ hi nɛɛd gɛ. 
GAL.3.29	Anyɔ nɛ gi Kristu dood ɔnɛ nɛ gi Abraham dɔ̧ɔ̧t ɔɔnɛ, wɛɛ Bɛt gaazin rɔbs bɔ da raa nɛ a bé gaa Abraham dɔ̧ɔ̧t be.
GAL.4.1	Hinyɔ ha̧a̧mi raak riitin an yɛrɛ lɛ: mɔkin walaza yɔ yɛr baatɔ rɔɔsɛ. Yɔ wala bɔ yɛr rɔɔs bɔ gi ya̧a̧mi kete gi rɔɔs zulya be, wɛɛ taan tɛŋk an gi woon hinza, hinza gɛ̧ɛ̧g hi gbaar gɛ,
GAL.4.2	gi a kaŋkigya wɔ hi rɔɔs-ookya wɔ hi naan du, ɔ̧tyɔ baatɔ dɛ̧ɛ̧ gi tuur kete ɓɔr gi ɔɔ rɔɔsɔ bɔ looko. 
GAL.4.3	Gbunɔ, wɛɛ hɛw yɔ wɛ gi an ya̧a̧mwaat a hinmɛɛk du, wɛ da wɛ gi an waalmɔkil gbaarɛyɔ. 
GAL.4.4	Wɛɛ, yɔ ɔ̧t rɔb bɔ Bɛt dɛ̧ɛ̧ tuurɔ, Bɛt yaaz waaɔ a waal du mɔɔy a nɛɛza buudu, mɔɔy a Muusa maakdɔgl bɔ gikɔ gedu, 
GAL.4.5	an gi gaa zulɔ inisɛ gi za̧a̧s dood wɔ hi gi nɛ a maakdɔgl bɔ gedu sɛw an wɛ wɛɛ Bɛt waatɔ ɛnsɛ. 
GAL.4.6	Wɛɛ wɛ gi Bɛt waato, yɔ anbɔ Bɛt yaaz waaɔ Mɔkilɔ a wɛ kpoos du. Mɔkil bɔ gɔ el Bɛto a Aba, a Baaba!
GAL.4.7	Nɛ yɔ anbɔ àgiyɔ mɔ taa gbaar ma, mɔ gi waa mɔ̀ɔlyɔ. Yɔ mɔ gi waa mɔ̀ɔl anbɔ, Bɛt gi gaam rɔɔs yɔ gbaas nɛ waatɔ zaadɛ hɛw. 
GAL.4.8	Da amntɔnɔ yɔ nɛ mɛ̄ɛ̄ Bɛt gɛ, nɛ da nɛ woosig mɔkil ha̧a̧l wɔ hi taa nɛ bɛt rɔbɛ nɛ zaŋ gɛ maak an gbaarɛya̧. 
GAL.4.9	Yɛrɛ nɛ mɛɛ Bɛt be, - gi an mi raa a Bɛt mɛɛnmɛ be, yɛrɛ nɛ wɛɛ nɛ zɛmrik zul nɛ ri an nɛ fɔb waalmɔkil hɔntil wɔ nɔ? Ha̧a̧nɛ an nɛ wɛɛs mɔkil ya̧a̧rya wɔrɔ gbaarɛ ri nɔ? 
GAL.4.10	Mi wɛɛ mi lag a nɛ gbaasig ɔ̧t zaadɛ wɛ, hi sɛɛ wɛ, hi wɛl wɛ mɔkil nɛ an nɛ woo Bɛtmaak gedu!
GAL.4.11	Nɛ kinsa woos yɔ mi woo a nɛ teesdu sɛw wɛɛ hintɔsi be, mi mɛɛ gɛ. Gɔ mi mɔ̀k hin wɔrɔ anbɔ hoobha̧a̧mha̧. 
GAL.4.12	Yɛ̧ɛ̧dɛ mi wɛ, mi zɔ̧nɛ hi ya̧a̧hɛmnti, wɛɛn an miya, anyɔ mii mi gi an nɛɛ be. Àmntɔnɔ nɛ da nɛ wōōsim hin-a̧a̧b nɛ gɛ zaŋ. 
GAL.4.13	Nɛ mɔk nɛ mɛɛk hɛw, yɔ mi yɛɛl mi dɔgsin Dɔgl Rɔb bɔ, yɔ anbɔ mi da mi gi gumtilyɔ, ya̧a̧ gii mi zaa a nɛɛge. 
GAL.4.14	Gums mi bɔ goo hinmɔŋk nɛ gbɔɔltɔnɔ, nɛɛ be, nɛ da nɛ́ bɔ̧ɔ̧m gɛ, nɛ́ bisim gɛ. Nɛ zem rɔbtɔnɔ an Bɛtwalsɛrɔ, nɛ zemi an Yeesu Kristu giya!
GAL.4.15	Nɛ da nɛ dag hat gbɔɔltɔnɔ. Yɛrɛ hat nɛ bɔ gaay? Mi book dɔgl nɛ hi rɔbo a à nɛ ɗɛɛ nɛ an nɛ wig lɔl nɛ nɛ gaami, yɔ nɛ woo nɛ hinɔ hɛw. 
GAL.4.16	Yɛrɛyɔ mi gin rɔb raako, mi wɛɛsin lɔlnɛhɛ̧ɛ̧nikya ma ya? 
GAL.4.17	Dood dɔgl-a̧a̧bɛdɔkya wɔ hi gisin wooswook hi tɛŋk an gi harinɛ, wɛɛ woosya̧ taa hinrɔb be. Ha̧a̧hi an hi hɛksinɛ, nɛ woosihi woos hi tɛŋko an gi harihi be. 
GAL.4.18	Nɛ an nɛ woohin hi tɛŋko, yɔ bɛɛrɔ. Hin gbunu, ha̧a̧mi an hinyɔ nɛ waak wook gi wɛɛ hinrɔbo, wɛɛ taa an gɔ mi gidi nɛ woo hinrɔbɔ kpɔd.
GAL.4.19	Waat mi wɛ, mi gi an nɛɛ yɔ gi waa gulko, mi wɛɛ mi gi ya̧a̧rha̧a̧k a nɛ dɔŋg ɓɛ, gi tuur an Kristu gi wɛɛ gi hi̧i̧s kpoos nɛ, nɛ riitin an giya. 
GAL.4.20	Kay, saanɛ, ha̧a̧m an mi gi hi nɛɛ ɓɔryɔ an mi boosin kɔlk za dɔɔmi! Yɛrɛ mí mɛ̄ɛ̄ hinyɔ gɔ mi woosin ma gɛ, mi gin koltuun yɛ̧ltɔnɔ a nɛ dɔŋgo.
GAL.4.21	Nɛɛ zɛnɛ wɛ ha̧a̧n Muusa maakdɔglɔ fɔko, raasinmi: nɛ lāg hinyɔ Muusa dɔgl bɔ raa gɛ ya? 
GAL.4.22	Hi bi̧i̧ nɛ gedu a Abraham da gin nɛ waatwalɛ eerɛ, zaa gbunu, nisgbaar waayɔ, zaa gbun bɔ be nisɔ lòòl waayɔ. 
GAL.4.23	Nisgbaar bɔ waaɔ mɔɔy an dood sɛw, nis lool bɔ waaɔ be mɔɔy an hinyɔ Bɛt raa nɛ a gi woos Abraham.
GAL.4.24	Wɛ ɗɛɛ an wɛ kɛm dɔgl yɛrɛ an ya̧a̧daaniki. Nɛɛd wɔ eerɛ hi gi an Bɛt wɔb ya̧a̧ɔ lɛl eerɛ. Nɛɛ gbun bɔ nuŋgɔ a Hagar yɔ mɔɔ waat gbaarɛ, riitin an ya̧a̧wɔk yɔ hi da hi boo a ga̧a̧t bɔ nuŋgɔ a Sinay hage. 
GAL.4.25	Nuŋg bɔ Hagar gi Sinay Golɛ a Araab waal du, riitin hi waal gbɔɔl bɔ Urusalima yɔ ɓɔryɔ. Urusalima bɔ hi doodɔ hi gi an gbaarɛ sɛw. 
GAL.4.26	Wɛɛ nis lool bɔ Saratu, riitin hi Urusalima bɔ a bɛtha yɔ taa a gbaarums du be, gii gi nàà wɛ zaŋ. 
GAL.4.27	Anyɔ hi bi̧i̧ a Bɛtdɔgl ɗu:
GAL.4.27	a mɔɔ nis kirkili, dagum hato. Mɔɔ yɔ mɔ mɛɛdir waa kosgumn gɛ, ɓoolumya̧a̧ hi hato. Ya̧a̧nɛ, nis yɔ hi ɔɔge waatɔ hi kit hi daar nis yɔ gin wal daarɔ.
GAL.4.28	Yɛ̧ɛ̧dɛ mi wɛ, wɛya, wɛ gi an Isaaku, wɛ wɛɛ Bɛt waato a hinyɔ Bɛt raa nɛ a gi woo gi dɔŋgo. 
GAL.4.29	A ɔ̧tɔge waa bɔ mɔɔy an dood sɛw da zɛks waa bɔ mɔɔy hi Bɛt Mɔkilɔ tɛŋkɔ; yɛrɛ àgiyɔ gi anbɔ te. 
GAL.4.30	Yɛrɛ Bɛtdɔgl raa a nɔ? Raa
GAL.4.30	a ninum nisgbaar bɔ hi waaɔ, nisgbaar bɔ waaɔ taa rɔɔs bɔ gɛ̧ɛ̧k hi nislool bɔ waaɔ gɛ nɛ zaŋ!
GAL.4.31	Ya̧a̧nɛ, yɛ̧ɛ̧dɛ mi wɛ, wɛ taa nisgbaar waato, wɛ gi nislool bɔ waat ɔ̧ɔ̧nɛ, wɛ gin zul wɛ aakil du ro!
GAL.5.1	Kristu tuus zul wɛ a Muusa maakdɔgl bɔ wɛ waak nɛ gedu an wɛ dag zul wɛ aakil du hi rɔbo. Oon zul nɛ nɛ er bɛttɔnɔ, bɔnɛ ɔɔ doo za gi wɛɛ gi ha̧bsin gbɔŋgil durk du ɓɛ gi wɛɛnin gbaarɛ. 
GAL.5.2	Laginɛ! Mii Pol , mi raasinɛ, an nɛ ta̧a̧ dood wɔrɔ dɔglya̧ nɛ́ nabɔ an nɛ wɛɛ an Yahuduya wɔ, yɔ anbɔ, nɛ see an Kristu wɛɛsin hintɔsyɔ. 
GAL.5.3	Mi wɛɛ mi gisin dɔglɔ raak hi naat ɓɛ: a za̧a̧nyɔ nabɔ an gi wɛɛ Yahuduya gin Bɛt belkɔ gi zulha, gi an gi fɔ Bɛtmaakɗɔglɔ wɔ sɛw giya. 
GAL.5.4	Nɛ́ mɔkig a be tuur doo rɔb a Bɛt muutdu a maakɔdɔglɔ fɔk dɔŋgo, nɛ hɛɛtin hi Kristu da̧a̧da̧ ma ɔnɛ; nɛ waks Bɛt rɔbsɔ waksɔ.
GAL.5.5	Wɛ́ɛ́ be, anyɔ Bɛt Mɔkilɔ gisɛ ɗaako, wɛ wɛɛ wɛ ɗɔbsig Yeesu Kristu be, wɛ ook ɔ̧t rɔb yɔ wɛ gbaa mɔkil wɛ hage hi kpoos wɛ sɛw an wɛ lag Bɛt gi raasɛ a wɛ gi hinriit wookyaadɛ a ɗɔbsig wɛ bɔ gi dɔŋgo. 
GAL.5.6	Za̧a̧nɔ gi ɔks hi Yeesu Kristu hi nàge, hi nāg gɛ hɛw, taa hinɗɔbti. Hin gbɔɔl gɛ: a ɗɔ̀bsig yɔ gi wooyyik hi ha̧a̧tig a dood muulɛ. 
GAL.5.7	Nɛ da nɛ fɔk gbɔnɔ nɛ bɛttɔnɔ. Yɛrɛ bɔ esin an nɛ ɔɔ rɔbdɔgl bɔ ta̧a̧kɔ? 
GAL.5.8	Bɛt ēsin anbɔ gɛ, gii elinɛ an nɛ fɔb rɔ́b gbɔnɔ.
GAL.5.9	Nɛ nɛ mɛɛ a hɛ̧ɛ̧t kaasi gɔ ɗuks kok sɛw ma mi?
GAL.5.10	Anyɔ wɛ ɔks gbunu hi Waar Yeesu , mi mɛɛ a nɛ taan mɔkil za dɔɔmi, wɛɛ za̧a̧nyɔ gi zɛmrik mɔkil nɛ, an bɔ nɛ hɛw, Bɛt gi gbaasig dɔglɛ. 
GAL.5.11	Yɛrɛyɔ, yɛ̧ɛ̧ɗɛ mi wɛ, an mi gi dɔk dɔmsdɔgl tɛ̧, nɔ hi waa hi gim ya̧a̧kɛtingo? À gi nɛ anbɔ, yɔ mi gisihi dɔk Kristu wɔrkɔ bɔ a dɔ̧ɔ̧r ha dɔglɔ, yɔ wɛ̄ɛ̄sihi dɔɔsiŋk lɛl ma gɛ.
GAL.5.12	Minɛ ha̧a̧m an dood wɔ hi gin mɔɔsig hi dɔms-dɔglɛ hi sɔɔ muulya̧! 
GAL.5.13	Yɛ̧ɛ̧dɛ mi wɛ, Bɛt el nɛɛ an nɛ dag zul nɛ aakil du. Yɛrɛya, anyɔ nɛ dag zul nɛ aakil du, bɔnɛ ɔɔ ɗɔkum ha̧a̧l nɛ wɔ hi ka̧n a gbɔnɔ ha̧a̧l du anyɔ ha̧a̧hi. Taa anbɔ. Wootinnɛ woos hi hat gbɔɔlɛ. 
GAL.5.14	Ya̧a̧nɛ, Bɛtmaakdɔglɔ ɛ̄r hinza eer gɛ, gɛ
GAL.5.14	a gi ha̧a̧mɔ namɔza ge an zul mɔ kpɔd.
GAL.5.15	Yɛrɛ gid nɛ lɔmtingo be, nɛ tɔbtingo be an nam hɛtum ha̧a̧lɛ, yɔ anbɔ bɛ̄r ma gɛ. Oon zul nɛ an bɔnɛ i̧i̧tin buudu.
GAL.5.16	Yɛrɛ mi gin raako: a ɔɔn Bɛt Mɔkilɔ gi kaŋk waabil nɛ, bɔnɛ ta̧a̧ hinyɔ ɗɔkum nɛ ha̧a̧l wɔ hi ɗɔkingo. 
GAL.5.17	Ya̧a̧nɛ ɗɔkum nɛ ha̧a̧l wɔ hi ɗɔkingo hinyɔ Bɛt Mɔkilɔ ha̧a̧g nɛ gɛ zaŋ giya, wɛɛ Bɛt Mɔkilɔ bɔ gi ɗɔkingo hinyɔ mɔkil nɛ ha̧a̧l wɔ ha̧a̧hi nɛ gɛ zaŋ be. Bɛt Mɔkilɔ bɔ hi ɗɔkum ha̧a̧l nɛ wɔ, hi eerɛ, hi lɔlhɛ̧ɛ̧tingo. Yɔ anbɔ nɛ ɗɛ̄ɛ̄ an nɛ woo hinyɔ ha̧a̧n wook ma gɛ. 
GAL.5.18	Yɛrɛ Bɛt Mɔkilɔ gi gin kaŋk a gbɔnɔ rɔb du be, nɛ taa a Bɛtmaakdɔgl waabil du ma.
GAL.5.19	Mɔkil ha̧a̧l wɛ woosya̧ hi gi a lɔlgbar gaattɔnɔ gɛrɛ: an mansi, ɓi̧i̧limi, seemha̧a̧lɛ, 
GAL.5.20	maakɗɔbsigi, tɔɔsɛ, lɔlhɛ̧ɛ̧ki, gābsɛ, kublɛ, nɔɔtigi, gbaato, ya̧a̧gɛ̧ɛ̧ki, ya̧a̧faltingo, 
GAL.5.21	zulgbɔŋki, bumwɔ-niki, hi zɛlk ha̧a̧lɛ, hi hin zaadɛ wɔ hi riitin an hin wɔrɔ. Yɛrɛ mi raasinɛ anyɔ mi da mi raasin amntɔnɔ, zɛnɛ wɔ hi wook hin wɛrɛ hi taa Bɛt wáátɔ dako.
GAL.5.22	Yɛrɛ hinyɔ fu̧u̧z a Bɛt Mɔkilɔ tɛŋk du an tɛ̧ɛ̧huml yɔ gi tuuk a tɛ̧ɛ̧nɔɔ muul gɛrɛ: ha̧a̧tigi, hato, boolumi, hinmɔŋki, rɔbgɔki, kpoosrɔbo, ɗɔbsigi, 
GAL.5.23	zultiisigi, hi zul-wa̧a̧ki. Maakdɔgl zayɔ gɔ gi a̧a̧n hin wɛrɛ wookɔ, taaro. 
GAL.5.24	Za̧a̧nyɔ wɛɛ Yeesu Kristu dooɔ, do̍o̍ ɗɔkum ha̧a̧l wɔ sɛw a Yeesu dɔ̧ɔ̧rha an hi wagɔ. 
GAL.5.25	Wɛ dag ma za̧a̧tig wɛ a Bɛt Mɔkil bɔ ge, ɗɛwɛ ɛmb hi Bɛt Mɔkil bɔ be. 
GAL.5.26	Bɔwɛ pɛɛ zulɛ, bɔ hin gi nɔɔtinwɛ, bɔwɛ gɔtin ka̧a̧si. Bɔ hin wɔrɔ lab gigi wɛ teesdu nɛ zaŋ.
GAL.6.1	Yɛ̧ɛ̧dɛ mi wɛ, nɛ́ dum doo za gi mat a hinha̧a̧l du, nɛɛ dood zaadɛ wɔ nɛ ɛmbik anyɔ Bɛt ha̧a̧ge, ɗunsinɛge hi zulhɔniki nɛ ɗaasige nɛ wɛnzig a gbɔnɔ rɔb du. Mɔɔ be oom zul mɔ an bɔ loorɛha̧a̧l gi maatumɔ. 
GAL.6.2	Ɗaatinnɛ hinɗɔmn nɛ pɛɛtingo, nɛ woo anbɔ nɛ da̧a̧sig hinyɔ Kristu maakdɔglɔ raa giya. 
GAL.6.3	Doo za gi gi mɔkig a gii gi doo gbɔɔlɛ, wɛɛ gi doo tɔsi gi maatig zulɔ ha̧a̧ltɔnɔ. 
GAL.6.4	An bɔ nɛ hɛw, gi see woosɔ; woosɔ bɔ gi rii, gi dag gbɔlumsɔ a hinyɔ woo hi zulɔ gedu. Bɔgi gòksin woosɔ hi doo za ɔnɛ. 
GAL.6.5	Ya̧a̧nɛ, bɔbe gi pɛɛ hinɗɔmnɔyɔ gi gi zulha giya, bɔ gi gòksin naaza ɔnɛ bɔ.
GAL.6.6	Gi an za̧a̧nyɔ hi gisig Bɛtdɔgl goko gi gɛ̧ɛ̧ rɔ̧ɔ̧sɔ wɔ gin sɛw hi za̧a̧nyɔ gisig hingoko. 
GAL.6.7	Bɔnɛ maat zul nɛ! Doo ɗɛ̄ɛ̄ an gi kpɛ̧ɛ̧l Bɛt gɛ. Bɛt yɔ ɔɔg gɛ! Hinyɔ doo lug sɛw, gi wɛɛ gi ɓɛr hinɔ giya. 
GAL.6.8	Za̧a̧nyɔ lugs ɗɔkumɔ ha̧a̧l wɔ hin a gi kpoos du, ɗɔkum ha̧a̧l wɔrɔ hi gaa humlya̧ gɛ: wɔrko. Yɛrɛ za̧a̧nyɔ lugs Bɛt Mɔkilɔ hin a gi kpoos du be, Bɛt Mɔkil bɔ gi gaa humlɔ gɛ: za̧a̧tig faa. 
GAL.6.9	Yɛwɛ waa hinrɔb wooko, bɔwɛ mɔɔ. Ɔ̧tyɔ Bɛt dɛ̧ɛ̧ giro, gid wɛ ā̧ps muul wɛ gɛ, ɔ̧tɔ gɔ gi rii wɛ ha̧b woos wɛ bɔ humlɔ.
GAL.6.10	Yɔ anbɔ, Bɛt gi gaawɛ gbɔnɔ, yɛwɛ woos dood sɛw hinrɔbo, wɛɛ yɛwɛ woos zɛnɛ wɔ hi ɗɔbs Yeesu an wɛɛ hinrɔb gi daarlɛl be. 
GAL.6.11	Seen hinbi̧i̧k gbɔlɛ wɔ mi bi̧i̧sin hi naan mi ta̧! 
GAL.6.12	Dood wɔ hi tɛk an dood zaadɛ hi ta̧a̧hi an dood riitɛ, ha̧a̧hi an hi fɛ̧ɛ̧n nɛ nabɔ an bɔ̄ Yahuduya wɔ hi kamsihi ya̧a̧kɛtil a Kristu wɔrkɔ bɔ a dɔ̧ɔ̧r muul dɔglɔ bɔ gi dɔŋgo. 
GAL.6.13	Dɔms-dɔglya wɔ hɛw hi fɔ̄b Bɛtmaakdɔgl gɛ, ha̧a̧hi an nɛ nabɔ an hi pɛɛ zulya̧ a hinyɔ nɛ woo gi dɔŋg kpɔd.
GAL.6.14	Minɛ, an Bɛt gi yantsim zul mi pɛɛk a hinyɔ gi sɛw gi dɔŋgo, gɛ gɔ mi pɛɛ zul mi a dɔ̧ɔ̧r bɔ hi doo Waar wɛ Yeesu Kristu hage gi dɔŋgo, anyɔ mi mɛɛ a waalmɔkil wɔ hi wɔsim a dɔ̧ɔ̧r bɔ hage, mii be mi gi an wɔrko, mi ɔɔ waalmɔkil wɔ da̧a̧da̧. 
GAL.6.15	Yɔ anbɔ, dɔms gi hintɔsyɔ, kpaarums gi hintɔsi be. Hin gbɔɔl gɛ: Bɛt wɛ̍ɛ̍nɛ dood segdɛ. 
GAL.6.16	An Bɛt gi gaa dood wɔ hi fɔk gbɔnɔ yɛrɛ sɛw boolumi gi mɛɛsihi ya̧a̧rɛ. Hii gi Bɛt Israhila ɔ̧ɔ̧ rɔbo, hii gi Bɛt doodɔ. 
GAL.6.17	Gɔ gi kuudu, bɔ doo za gi zɛksimi! Mi gin Yeesu táálɔ a mi muulɛ. 
GAL.6.18	Yɛ̧ɛ̧dɛ mi wɛ, an Waar wɛ Yeesu Kristu gɛmsilɔ gi oo mɔkil nɛ. Aanbɔ!
EPH.1.1	Mii Pol , Yeesu Kristu tɔmsɔya anyɔ ha̧a̧ Bɛto. Mi bi̧i̧sig Bɛt doodɔ wɔ [hi gi a Efesu] hi fɔk Yeesu Kristu dɔglɔ hi tɛŋko hii ɗɛɛrwol yɛrɛ. 
EPH.1.2	An Baa wɛ Bɛto hi Waar wɛ Yeesu Kristu hi gaanɛ gɛmsili hi boolumi! 
EPH.1.3	Yɛwɛ baan Bɛto, Waar wɛ Yeesu Kristu Baatɔ, yɔ rɔbsɛ hi Mɔkilɔ rɔbsɔ yɔ gi sɛw a bɛtha a ɔksig wɛ bɔ gedu hi Kristu!
EPH.1.4	Yɔ Bɛt da kimdir nɛ waal ket gɛ, ɔksɛ hi Kristu, wɛɛ sɛ̧ɛ̧wɛ an wɛ wɛɛsig doodɔ wɔ wɛ taan hin-a̧a̧b a gi muutdu. Yɛɛl ha̧a̧g wɛ muul ro 
EPH.1.5	gi gbaawɛ an Yeesu Kristu gi woosɛ hinɛ, wɛ wɛɛ Bɛt waatɔ ɛnsɛ a ha̧a̧tigɔ rɔb bɔ gi dɔŋgo. 
EPH.1.6	Yɛwɛ baan Bɛto anyɔ gaawɛ gɛmsilɔ gbɔlumsyɔ ta̧a̧sɛ a waabil wɛ ɔks bɔ gedu hi waaɔ yɔ ha̧a̧g hi kpoosɔ sɛw. 
EPH.1.7	Anyɔ wɛ ɔks hi Kristu, wɛ dag hinha̧a̧l wɛ bisigi hi zul wɛ aakil du a Kristu ga̧a̧mɔ bɔ gub gi dɔŋgo. Bɛt zunsɛ gbɔlumsɔ rɔbgɔkya bɔ anbɔ anyɔ 
EPH.1.8	yaaz rɔbsɔ wɛ zulha gbɔɔltɔnɔ. Gaawɛ hinmɛɛk dubti hi hinmɛɛk zulduya yɔ gi sɛw.
EPH.1.9	Wɛɛ gɔsɛ wɛ mɛɛn ha̧a̧tigɔ bɔ dood hi da hi mɛɛ nɛ gɛ, anyɔ mɔkɔ gi woo a Kristu naan du. 
EPH.1.10	Hinyɔ ha̧a̧g wooko, gɛ a ɔ̧tɔ gɔ gi rii gi ɔks hinwɔ bɛtha hi hɛbtdi sɛw a Kristu nuŋg du, gi gɔ an Kristu gi wɛɛ zulya̧.
EPH.1.11	A ɔksig wɛ bɔ gedu hi Kristu, wɛ dag za̧a̧tig bɔ wɛnɛ dagɔ anyɔ Bɛt sɛ̧ɛ̧wɛ gaati gi gbaawɛ an hinyɔ mɔk nɛ wooki; Bɛt gɔ woo hin sɛw anyɔ mɔkɔ gi ha̧a̧g hi zulɔ. 
EPH.1.12	Anyɔ wɛ yɛɛl wɛ gbaa mɔkil wɛ a Kristu ge, yɛwɛ baan Bɛt gbɔlumsɔ. 
EPH.1.13	Nɛɛ hɛw, nɛ kɛm rɔb dɔgl yɔ gi Yeesu Dɔglɔ Rɔb bɔ za̧a̧sinɛ, nɛ wɛɛ nɛ ɗɔbs Yeesu. Yɔ anbɔ, nɛ ɔks gbunu hi giya, wɛɛ Bɛt gbaasin nuŋgɔ nɛ muulɛ hi Mɔkilɔ yɔ raa nɛ a bé gaanɛ.
EPH.1.14	Bɛt Mɔkilɔ bɔ gii raasɛ wɛ mɛɛ sà̧a̧nɛ a Bɛt gbaasɛ rɔɔs wɛ a bɛtha, za̧a̧tig wɛ yɔ̧ɔ̧sum gɔ gi tuurɔ, wɛ dagige. Wɛ baan ma Bɛt gbɔlumsɔ! 
EPH.1.15	Ya̧a̧nɛ mii hɛw anyɔ mi lag hi book ɗɔbsig nɛ bɔ nɛ ɗɔbsig Waar Yeesu dɔglɔ, hi hat nɛ bɔ dɔgl a Bɛt doodɔ wɔ hi muul sɛw, 
EPH.1.16	mi ɔ̄ɔ̄ Bɛt baanik a nɛ zulha gɛ, mi gin waak mɔkig a mi zɔ̧k du,
EPH.1.17	mi waak zɔ̧k Waar wɛ Yeesu Kristu Bɛtɔ yɔ gi Baa wɛ gbɔlumsya an gi gaan Mɔkilɔ bɔ gi goksin hinmɛɛk dubti gi wɛɛ gi mitsin Bɛto an nɛ mɛɛge gi daarlɛlɛ. 
EPH.1.18	Mi gig zɔ̧k an gi gaas lɛlgaal a nɛ kpoos du nɛ mɛɛ hingbɔɔl yɔ Bɛt gbaasin a bɛtha gi elinnɛ, hinyɔ nɛ gbaak mɔkil nɛ hage, hi gbɔlumsɔ rɔɔs yɔ gɔ wɛ dag hi doodɔ wɔ lɛlgbunu.
EPH.1.19	Nɛ wɛɛ nɛ mɛɛ a Bɛt gin tɛŋk gbɔɔltɔnɔ daarlɛlɛ an gi ɗaas ɗɔbsigɔya wɔ wɛya, an tɛŋkɔ gbɔɔl yɔ zuun a Yeesu Kristu gbaŋgi. 
EPH.1.20	Woon tɛŋk bɔrɔ hin a Kristu muul du a ɔ̧tyɔ rɛmsig a wɔrkɛ teesdu gi gaag ɗɔɔtillɛl a gi naanrɔbo a bɛtha gedu. 
EPH.1.21	A hɔ, Kristu gii gi gbɔɔl a waar ɛ wɔ hi zulha sɛw hi hin nabl zulha sɛw hi mɔkil tɛŋkyaadɛ zulha sɛw hi wɔ hi gin waar ums tɛŋk sɛw hi zulha, hi nuŋg ɗɔbtɛ wɔ hi gi sɛw a waabil yɔ ɓɔryɔ gedu hi a waabil yɔ gɔ gi zaa gedu hɛw.
EPH.1.22	Bɛt gbaa hin sɛw a gi dɔɔ di, gbaag waar gbɔɔl a hinyɔ gi sɛw hage, wɛɛ wɛɛnig fɔkɔya wɔ ɔksilya̧ zulɛ. 
EPH.1.23	Fɔkɔya wɔ hii gi Kristu muulɔ. Kristu gi mid zulɔ gaattɔnɔ a hi muul du, hi̧i̧s hinyɔ kim bɛtha sɛw.
EPH.2.1	Amntɔnɔ nɛɛ nɛ da nɛ gi an wɔrkɛ a Bɛt muutdu a a̧a̧b nɛ hi hinha̧a̧l nɛ wɔ nɛ da nɛ wook hi dɔŋgo. 
EPH.2.2	Nɛ da nɛ ɛmbik an waabil yɔ waal yɛrɛ duge, nɛ da nɛ fɔk loorɛha̧a̧l wɔ waar ya̧ bɔ mɔkilɔ gi wook ɓɔryɔ a dood wɔ hi ɓatsig Bɛt zul hi kpoos du giya. 
EPH.2.3	Hɔɔ, wɛ sɛw, wɛ da wɛ gi nɛ an hiya, amntɔnɔ wɛ da wɛ waak an muul wɛ bɔ ɗɔkumɔ ha̧a̧l bɔ ha̧a̧ge, wɛ fɔk hinyɔ kpoos wɛ hi mɔkil wɛ gihi ha̧a̧ko. Yɔ anbɔ wɛ da wɛ riitin nɛ hi dood zaadɛ; Bɛt nɔɔtigɔ gi nɛ an gi lɛwɛ an hii be.
EPH.2.4	Nɛ yɛrɛ Bɛt be gin ya̧a̧rmɛɛk gbɔɔltɔnɔ, ha̧a̧g gbɔɔltɔnɔ a wɛ muulɛ. 
EPH.2.5	Wɛɛ be, wɛ wɔr a Bɛt muutdu a wɛ a̧a̧b dɔŋgo. Yɔ anbɔ si̧, Bɛt rɛmsɛ wɛɛ za̧a̧sɛ hi Kristu elo. Za̧a̧sin anbɔ a gɛmsilɔ bɔ gi dɔŋgo. 
EPH.2.6	Anyɔ wɛ ɔks hi Yeesu Kristu, Bɛt ɗunsɛ lɛlgbunu a wɔrk du hi giya, gbaawɛ an wɛ ɗɔɔt hi gii lɛlgbun a bɛtha waalɔ bɔ gedu. 
EPH.2.7	Yɔ anbɔ a waabil yɔ gɔ gi zaa kuudu ge, Bɛt gi gɔsɛ rɔb a wɛ ɔksil du hi Yeesu Kristu an gi zunsɛ gɛmsilɔ tɔɔkɔ yɔ daar hin sɛw.
EPH.2.8	Yɔ anbɔ Bɛt za̧a̧sinɛ a gɛmsilɔ bɔ gi dɔŋg ro anyɔ nɛ ɗɔbs Yeesu Kristu. Za̧a̧tigɔ fu̧u̧ a wɛɛ gɛ, gi Bɛt gaas ɔ̧ɔ̧n tɔs. 
EPH.2.9	Bɛt zā̧ā̧sɛ a hinrɔb yɔ wɛ mɔk wɛ woo gi dɔŋg gɛ, za̧a̧sɛ tɔs. Yɔ anbɔ, hinɔ fu̧u̧ a woos bɔ gedu an doo gi pɛɛ zulɔ gɛ. 
EPH.2.10	Wɛɛ wɛ gi woos ɔ̧ɔ̧nɛ. Bɛt ki̧wɛ a ɔksig wɛ bɔ gedu hi Yeesu Kristu a woos rɔbɛ wɔ Bɛt gɛms nɛ doos gi dɔŋg an wɛ woo hinya̧.
EPH.2.11	Ya̧a̧nɛ, nɛ mɛɛ a Yahuduya wɔ dɔmsya̧ wooy a hi muul hi doo naanɛ hi elik zulya̧ a hi dɔmbɛyɔ. Wɛɛ, nɛɛ yɔ nɛ taa Yahuduya gɛ be, hi gin elik a nɛ kpaarɛyɔ. 
EPH.2.12	A ɔ̧tɔ ge nɛ da nɛ taa hi Kristu. Nɛ rɔ̀bɛyɔ. Nɛ ɔ̄ks hi Israhila gɛ. Nɛ da nɛ hɛml hi ya̧a̧wɔk yɔ Bɛt wɔ̀b nɛ hi doodɔ wɔ herihi. Nɛ ɗɔɔt nɛ a waal du, nɛ da nɛ mɛ̄ɛ̄ Bɛt gɛ be, nɛ wɛ̄ɛ̄ nɛ gbaa kpoos nɛ a hinza ha gɛ be.
EPH.2.13	Yɛrɛ ɓɔryɔ, anyɔ nɛ ɔks hi Yeesu Kristu, nɛɛ wɔ nɛ da nɛ hɛml lɔɔlɔɔlɔ hi Bɛto, Kristu ga̧a̧mɔ bɔ gii sɔdzin ma a gi dɔŋdi. 
EPH.2.14	Ya̧a̧nɛ boolum wɛ gɛ Yeesu Kristu, ɔks Yahuduya wɔ wiya hi dɔ̧ɔ̧t zaadɛ wɔ nɛya, wɛɛnɛ dɔ̧ɔ̧t gbunu a Bɛt muut du; wɛɛ yaar lɔlhɛ̧ɛ̧k wɔmnt yɔ da gɛ̧ɛ̧wɛ nɛ tees du.
EPH.2.15	Yɔ wɔr a wɛ hinha̧a̧l dɔŋgo, yɛ̧ɛ̧r maakdɔglɛ hi hinyɔ gi raako an gi ɔks dɔ̧ɔ̧t wɛ eerɛ wɔ dɔ̧ɔ̧t gbunu a ɔksil wɛ bɔ gedu hi giya. Yɔ anbɔ, wɛ́ gɛ̧ɛ̧y ma gɛ, wɛ wɛɛ dɔ̧ɔ̧t seg gbunu, wɛ wɛɛ wɛ bool ma gɔ. 
EPH.2.16	Ya̧a̧nɛ, yɔ Yeesu wɔr a dɔ̧ɔ̧r ha, ha̧tir hinyɔ gi lɔlhɛ̧ɛ̧k a wɛ teesdu, wɛ wɛɛtin Bɛt sa̧a̧mɛ a ɔksil wɛ bɔ gedu hi giya a muul gbun bɔ gedu. 
EPH.2.17	Kristu zaa dɔg boolum dɔglɛ. Dɔgs nɛɛ wɔ nɛ hɛml hi Bɛto, wɛɛ dɔgs wii Yahuduya wɔ wi sɛ̧ɛ̧big be. 
EPH.2.18	A Yeesu Kristu dɔŋg ro, Yahuduya wɔ hi wɔ hi taa Yahuduya gɛ wɛ ɗɛɛ an wɛ sɛ̧ɛ̧b a Baa wɛ Bɛt ge anyɔ wɛ dag Bɛt Mɔkilɔ gbun bɔ gi ɗaasɛ.
EPH.2.19	Yɔ anbɔ, nɛɛ wɔ nɛ taa Yahuduya gɛ, nɛ táa ma rɔ̀bɛ, nɛ taa dood wɔ hi fu̧u̧z lakɛ, nɛ ɔksɔ nɛ gi hɛbtwaato, nɛ gi an Bɛt doodɔ zaadɛ wɔ, nɛ gi Bɛt wāātɔ wɔ hi waak a gi raa du hiya. 
EPH.2.20	Hi wɔ̧nɛ a sɛŋk yɔ tɔmsyaadɛ hi Bɛtya̧a̧kɛŋkyaadɛ hi yɛɛl luk wɔŋk hage. Yeesu Kristu hi zulɔ gii gi bet gbɔɔl tɛŋkya yɔ er luk sɛŋk yoogil du an gi ɓaasige. 
EPH.2.21	Wɔ hi wɔ̧hi sɛw an wɔmto hi ɔks a gi muulɛ hi hɔɔ hi dɔɔk wɛɛha an hi wɛɛ Bɛtlukɔ gaat yɔ gi waak ɔksig gbunu hi Waar Yeesu. 
EPH.2.22	A ɔksil bɔ gedu hi Waar Yeesu , nɛɛ hɛw hi wɔ̧nwɔmɔ an wɔmto an nɛ wɛɛ Bɛtlukɔ bɔ Mɔkilɔ gi waak gedu.
EPH.3.1	A hin bɔrɔ gi dɔŋgo, mii Pol mi gisin Bɛt zɔ̧ko. Mi gi a luknɔ du a Yeesu Kristu dɔŋgo. Yɔ mi dɔgs nɛɛ wɔ nɛ taa Yahuduya gɛ Bɛt dɔglɔ, gii hi wa̧a̧m hi yaam luknɔ du.
EPH.3.2	Nɛ nɛ kɛm hi book gɛmsil woos yɔ Bɛt gaam naan du dɔglɔ an mi woo a nɛ zul ma mi? 
EPH.3.3	Bɛt zunsim gɛmsil bɔrɔ dɔglɔ dubt yɔ dood hi mɛɛnɛ gɛ mi bi̧i̧sin dɔglɔ kaasi. 
EPH.3.4	Gɔ nɛ gi zaŋgugo, nɛ zol hinyɔ mi kɛŋk bɛttɔnɔ a Kristu dɔgl dubt yɔ dood hi mɛɛ nɛ gɛ gedu. 
EPH.3.5	Da amntɔnɔ Bɛt zuns dood wɔ zaŋgya̧ dɔglyɔ dood hi mɛɛ nɛ gɛ gɛ. Yɛrɛ ɓɔryɔ Bɛt Mɔkilɔ mits Bɛt tɔmsyaɔ wɔ hi ya̧a̧kɛŋkɔya gaatɛ wɔ hii hinɔ.
EPH.3.6	Nɛ hinɔ gɛrɛ: a dood wɔ hi taa Yahuduya gɛ hi dag rɔɔs a bɛtha hi Yahuduya wɔ lɛlgbunu, hi ɔks gbunu hi hiya a Yeesu muulɔ gbun bɔ gedu, hi wɛɛ hi dak rɔbs bɔ Dɔgl Rɔb raa a Bɛt gi gaawɛ a ɔksil wɛ bɔ gedu hi Yeesu Kristu ya̧nɛ!! 
EPH.3.7	Mi wɛɛ Bɛt woosɔya an mi dɔg Dɔgl Rɔb yɛrɛ giya, an Bɛt gɛmsilɔ gaasɔ bɔ gaami a tɛŋkɔ hinwookya gbɔɔl bɔ gedu.
EPH.3.8	An mi gi wans mi daar dood wɔ hi gi Bɛt ɔ̧nɛ sɛw si̧, Bɛt her mii gi gaam gɛmsil yɛrɛ an mi dɔgs dood wɔ hi taa Yahuduya gɛ Kristu rɔɔsɔ bɔ dɔglɔ kɛŋkɔ ɓaa, 
EPH.3.9	wɛɛ an mi zuns dood sɛw dɔgl dubt bɔ hinɔ gaattɔnɔ. Bɛt yɔ kim hin sɛw mɔk nɛ dɔglɔ amntɔnɔ ginɛ gbaak a kpoos du; dood hi mɛ̄ɛ̄ nɛ hinɔ gɛ zaŋ.
EPH.3.10	Mi gis dood hinɔ walkugo an Bɛt walɛsɛrɛ wɔ hi waar ɛya̧ a bɛtha hi gbɛn Yeesu fɔkya wɔ ɔksilya̧, hi wɛɛ hi mɛɛ Bɛt hinmɛɛkɔ dubt sɔmsɔm bɔ gɔ dā̧ā̧ gɛ. 
EPH.3.11	Bɛt woohin anbɔ an hinyɔ da mɔk nɛ amntɔnɔ an gi da̧a̧s hi Waar wɛ Yeesu Kristu. 
EPH.3.12	Yɔ wɛ ɗɔbsig Yeesu Kristu wɛ ɔks gbun hi giya, wɛ dag gbɔnɔ gɔ an wɛ sɔɔn a Bɛt dɔŋdi, bɔ hoob gi ha̧a̧wɛ hinza ma.
EPH.3.13	Ya̧a̧nɛ mi gin zɔ̧ko, an bɔ muul nɛ gi ɓorɔ, anyɔ nɛ lag a mi ya̧a̧ryɔ̧k a nɛ dɔŋgo. Mɛɛn a nɛ́ dag gbɔlums a ya̧a̧rhant mi bɔ gedu. 
EPH.3.14	Ya̧a̧nɛ, mi zaglik a Baa wɛ Bɛt muutdu. 
EPH.3.15	Hinyɔ hi elik a baaba sɛw, a bɛtha hi hɛbtdi, nuŋgɔ bɔ a baaba fu̧u̧ a Baa wɛ Bɛt ge.
EPH.3.16	Mi gig zɔ̧k an gi woo hin hi Mɔkilɔ a nɛ kpoos du, gi gaanin tɛŋk gbɔɔl yɔ fu̧u̧ a gbɔlumsɔ yɔ tɔɔ gi daarlɛl gedu, 
EPH.3.17	an ɗɔbsig nɛ gi gɔ an Kristu gi waak nɛ kpoos du. Gɔ gi anbɔ, gi ha̧a̧n kpoos du gbɔɔltɔnɔ an tɛ̧ɛ̧ yɔ yaa yɛ̧ɛ̧sɔ dubtɔnɔ hi luk yɔ hi wɔm a sɛŋk betya ha. 
EPH.3.18	Yɔ anbɔ nɛ ɗɛɛ an nɛ kɛm Yeesu Kristu hatɔ fɛɛtigɔ, zi̧i̧bilɔ, hɔɔtigɔ hi dukɔ hi dood wɔ hi gi Bɛt ɔ̧nɛ lɛlgbun sɛw; 
EPH.3.19	nɛ wɛɛ nɛ mɛɛ Kristu ha̧a̧tigɔ yɔ daar hinmɛɛk sɛw, an kuudu Bɛt hi zulɔ hi kpoosɔ sɛw gi waa nɛ kpoos du gi tɔɔ gedu.
EPH.3.20	Yɛrɛ Bɛt gii ɗɛɛ wook hi tɛŋk yɔ gi wook wɛ muul du gi gɔ da̧a̧ gɛ, daar hinyɔ wɛ zɔ̧ko hi hinyɔ wɛ mɔkig sɛw. 
EPH.3.21	Gbɔlums gige, a Yeesu fɔkya wɔ hi teesdu, a Yeesu Kristu nuŋg du, a dood zaŋg teesdu wɛlɛ hi wɛlɛ! Aanbɔ.
EPH.4.1	Yɛrɛ miya, mi luknɔyayɔ anyɔ mi fɔk Waar wɛ Yeesu. Mi raasin a ri ya? Ɛmbin rɔbtɔnɔ anyɔ bɛr a ɛmbil yɔ Bɛt elin nɛ an nɛ ɛmb gedu. 
EPH.4.2	Hɔnsin zul nɛ hi kpoos nɛ saŋkti, hi hinmɔŋki, mɔmtinnɛ hin a hat du. 
EPH.4.3	I̧i̧n tɛŋk nɛ an nɛ gbaa Bɛt Mɔkilɔ ɔksig bɔ a boolum yɔ ɔksin gedu.
EPH.4.4	Yeesu Kristu fɔkya ɔksilya̧ gi an muulɔ, muulɔ gi gbun kpɔd. Bɛt Mɔkilɔ gi Mɔkil gbun kpɔd. Hinyɔ Bɛt elinwɛ an wɛ gbaa kpoos hage gi hin gbun kpɔd. 
EPH.4.5	Waar wɛ gbɔɔl gi gbun kpɔd gɛ Yeesu. Ɗɔbsig wɛ gbun kpɔd. Wɛ dag Bɛtmɛm gbun kpɔd. 
EPH.4.6	Bɛt wɛ gbunu, gi Baa wɛ gbunu, gi wɛ zulha sɛw, gi wɛ tees du sɛw hi a wɛ kpoos du sɛw. 
EPH.4.7	Yɛrɛ an bɔ nɛ a wɛ teesdu sɛw, dag Bɛt gɛmsil anyɔ Kristu gaasɔ goo. 
EPH.4.8	Anyɔ Bɛt ɗɛɛrwol raa
EPH.4.8	a yɔ kar a wɛɛha, kam zɛnɛ wɔ kablihi gabs du, gaa dood gaas kittɔnɔ.
EPH.4.9	(Yɛrɛ nɔ raakɔ a kàar bɛtha? Nɛ raakɔ a yɛɛl siil ma a hɛbtlɛl wɔ wɛɛdis gedu kete, ɓɔr gi ɔɔ kark bɛtha ma mi? 
EPH.4.10	Za̧a̧n bɔ silɔ, za̧a̧n gbuna bɔ gii wɛɛ gi kar a bɛt wɛɛha sɛw an gi yɔ̧ɔ̧s hinyɔ gi lɛl sɛw. )
EPH.4.11	Wɛɛ gaa dood zaadɛ woosya̧ an tɔmsyaadɛ, zaadɛ be woosya̧ an Bɛtya̧a̧kɛŋkyaadɛ, zaadɛ an Bɛtdɔgl ɛmbinko-yaadɛ, zaadɛ an Bɛt doodɔ ookyaadɛ hi gok hinɛ. 
EPH.4.12	Woo anbɔ an gi gɛms dood wɔ hi gi Bɛt ɔ̧nɛ hi woosigwoosɔ, hi tɔɔs Kristu muulɔ a ɗɔbsig du, 
EPH.4.13	gi tuur an wɛ sɛw wɛ ɔks gbunu a ɗɔbsig gbun du hi a mɛɛk yɔ wɛ mɛɛ Bɛt waaɔ gedu. Wɛ wɛɛ doo ɓati, wɛɛ, Kristu kpoosɔ hi gbɔlumsɔ sɛw gi tɔɔ wɛ kpoos du gi da̧a̧.
EPH.4.14	Gɔ gi anbɔ, wɛ́ ɔɔ ya̧a̧m dɔglɔ ɔɔ ma an bɔ dood hingok gaŋsɛgaŋsɛ hi namsɛ zaa an mɛmɗukil wɔ hi zɛk wɔ gɔ hi namsig lɛmbo gi rek hɛ hi hɛ. Wɛɛ, an bɔwɛ fɔb hingokya ya̧a̧gɔ̧ɔ̧nya wɔ gɔ hi maatig dood hi kɛ̧ɛ̧tigya̧ hi maatilya̧ ha̧a̧l wɔ hi midil an hi waksihi gbɔnɔ. 
EPH.4.15	Hɔnɛyɔ anbɔ, wɛ́ gi dɔk rɔbo anyɔ hat gisɛ goko, wɛ́ tɔɔk gɔ a hinyɔ gi gedu sɛw a ɔksil wɛ bɔ gedu hi zulya wɛ Kristu. 
EPH.4.16	Muul bɔ sɛw dag tɛŋk a zul bɔ ge, wɛɛ dɔ̧ksillɛlɔ wɔ sɛw hi ɗaasig muul bɔ hi gig ɔksugo. Muul dɛɛt wɔ sɛw hi wook woosya̧ anyɔ bɛrɔ. Yɔ anbɔ, muul bɔ sɛw gi tɔɔko, wɛɛ gi tɛŋk gaatingo a hat du.
EPH.4.17	Hinyɔ mi raako hi hinyɔ mi dɔk a Kristu nuŋg du gɛrɛ: bɔnɛ ɛmb an dood wɔ hi mɛɛ Bɛt gɛ hi ɛmbik anyɔ mɔkilya̧ tɔs wɔ kpoos du gihi wagsugo. 
EPH.4.18	Hinmɛɛkya̧ zul du wilɔ. Anyɔ zulya̧ ɓaa hi mɛ̄ɛ̄ Bɛt gɛ, hi gɛ̧ɛ̧ytin hi za̧a̧tig yɔ Bɛt gi gaako. 
EPH.4.19	Anyɔ hi taan mɔkil a kpoos du gɛ, hi gaa zulya̧ a zɛlk du an hi woo ɓi̧i̧lim yɔ gi sɛw hi ɗɔkumi. 
EPH.4.20	Nɛnɛ hí gōksin Kristu dɔglɔ anbɔ gɛ.
EPH.4.21	Nɛ kɛm dɔglɔ bɔ hi dɔgsin hi rɔ́b kɛm ma, hi wɛɛ hi goksin rɔb bɔ dɔglɔ gi a ɔksil bɔ gedu hi Yeesu. 
EPH.4.22	Nɛ mɛɛ a hinyɔ gi seek waabil yɔ nɛ waak amntɔnɔ, nɛ hod doo amnt bɔ hodɔ. Ɗɔkum ha̧a̧l wɔ hi gi ha̧tirgo dooɔ, wɛɛ gig gbɔŋko.
EPH.4.23	Bɛt wɛɛ wɛɛn kpoos nɛ hi mɔkil nɛ sego, 
EPH.4.24	heks muul nɛ bɔ doo seg bɔ kimɔ gi riitin hi giya an nɛ woo hinyɔ rii, a gaatig du hi a rɔb du. 
EPH.4.25	Yɔ anbɔ, anyɔ nɛ ha̧s zul nɛ a ya̧a̧gɔ̧ɔ̧n bɔ gedu, ɔɔn ya̧a̧gɔ̧ɔ̧nɛ, bootinnɛ rɔbo, ya̧a̧nɛ wɛ sɛw wɛ ɔks muul gbunu a Kristu muulɛ.
EPH.4.26	Gid hinnɔɔnɛ, bɔnɛ gɔ hinha̧a̧lɛ,
EPH.4.26	bɔ ɔ̧t gi legin a nɛ nɔɔtig ha, 
EPH.4.27	an bɔnɛ gaa loorɛha̧a̧l gbɔnɔ gi maatinɛ. 
EPH.4.28	Bɔ doo gi looluur zaa ma, bɛr an gi woowoos rɔb hi naanɔ gi dagɔ gi gaa ya̧a̧rya. 
EPH.4.29	Bɔ ya̧a̧ha̧a̧l gi tuu nɛ ya̧a̧ du nɛ zaŋ, dɔgin hinrɔb yɔ gɔ gi ɗaas dood zaadɛ wɔ a hi ɗɔbsig du anyɔ bɛrɔ, hi an gi gàà dood wɔ hi lak dɔglɔ gɛmsili.
EPH.4.30	Bɔnɛ gɔk an Bɛt Mɔkil kpoosɔ gi ɗɔbɔ, Mɔkilɔ bɔ bi̧i̧ nuŋgɔ nɛ muutdu an Bɛt gi mɛɛnin a za̧a̧tig ɔ̧ti. 
EPH.4.31	Àn mɔkil zobtil sɛw, nɔɔtig sɛw, gabs sɛw, ya̧a̧ɓolti, ya̧a̧ha̧a̧lɛ hi ha̧a̧l yɔ gi sɛw, hinya̧ wagihi a nɛ tees du. 
EPH.4.32	Bɛtinnɛ, kpoos nɛ yɛgi hɔ̧nɔ, bɔbe gi bits naaza hinyɔ gɔsig gi bɛsig gɛ dɔglɔ anyɔ Bɛt bitsin hinha̧a̧l nɛ gi da̧a̧ a Kristu dɔŋgo.
EPH.5.1	Fɔn Bɛt dɔɔɔ an waat rɔbɛ wɔ ha̧a̧g a hi. 
EPH.5.2	Ɛmbin a hat du anyɔ Kristu ha̧a̧g a nɛɛge, gi wɛɛ gi gààsɛ zulɔ a Bɛt ge an gaasɛ hi namb yɔ hi gbɛɛrɔ hi nɔms Bɛt an gaasɛ hi ki̧i̧lɔ hɛmnti. 
EPH.5.3	Mansi hi ɓi̧i̧lim yɔ gi sɛw, zaabe ɗɔkumha̧a̧lɛ, bɔ hinɔ gi booy a nɛ teesdu nɛ zaŋ, hinɔ bɛ̄r anbɔ a Bɛt doodɔ teesdu gɛ. 
EPH.5.4	Bɔhi lag ya̧a̧lɛbtigi, zaabe yooya̧a̧, zaabe hin-kpɛ̧ɛ̧liki, hinya̧ hii gi dɔɔm a hinyɔ bɛr raak gedu. Bɛr an hi kɛnɛ nɛ raak banti a Bɛt ge.
EPH.5.5	Yɔ anbɔ mɛɛn bɛttɔnɔ a mansnaakya, ɓi̧i̧limya, tusɗɔkumya, hi riitin hi maak wɔ fɔkya̧, doo wɔrɔ anbɔ sɛw hi taa Kristu wáátɔ hi Bɛt ɔ̧nɛ dako. 
EPH.5.6	Bɔ doo gi maatinnɛ dɔgl tɔs, ya̧a̧nɛ a hin wɔrɔ hi dɔŋg ro Bɛt nɔɔtigɔ gi zaak a dood wɔ hi gisig zulɓaasig hi zulha. 
EPH.5.7	Bɔnɛ ɔks hi hii nɛ zaŋ.
EPH.5.8	Amntɔnɔ nɛ da nɛ gi nɛ lɛlwilɔ, yɛrɛ nɛ gi lɛlgaal a ɔksig nɛ bɔ gedu hi Waar Yeesu. Ɛmbin an lɛlgaal waato! 
EPH.5.9	Ya̧a̧nɛ lɛlgaal humlɔ gɔ fu̧u̧ a rɔbgɔk du, a hinriit yɔ gi gedu, a rɔb du sɛw. 
EPH.5.10	Seen hinyɔ gɔ gi har Waar Yeesu gii nɛ woo.
EPH.5.11	Bɔnɛ ɔks a lɛlwil woos tɔs wɔ dood hi wook gedu, hinya̧ hi ɗɛ̄ɛ̄ an hi gaa huml rɔb gɛ. Yɔ bɛrɔ midinɛhi a lɛlgaal du. 
EPH.5.12	Ya̧a̧nɛ hinwɔ dood wɔrɔ hi wook a yaatillɛl du bookɔ hɛw gàà seemɛ. 
EPH.5.13	Yɔ anbɔ lɛlgaal gi mid woos wɔrɔ, hi gihi gbɛnik rɔbtɔnɔ. Yɔ anbɔ, lɛlgaal gi gɔ gaas hin sɛw an hi gbɛnihi. 
EPH.5.14	Hinɔ gii hi raa hinɔ:
EPH.5.14	a rɛmha, mɔɔ yɔ mɔ yoko, ɗundum a wɔrkɛ wɔ hi tees du! Kristu gii gi gaasumɔ an ɔ̧ti.
EPH.5.15	Oon zul nɛ hi ɛmbil nɛ yɔ nɛ ɛmbik rɔbtɔnɔ, bɔnɛ ɛmb an wɔ hin gɔ wagihi. Ɛmbin an wɔ hi mɛɛhinɛ. 
EPH.5.16	Bɔdinnɛ ɔ̧t yɛrɛ hi woos rɔb yɔ gɔ nɛ ɗɛɛg wook sɛw, waal ha̧a̧tiro, ya̧a̧nɛ. 
EPH.5.17	Yɔ anbɔ, bɔnɛ kɔm an dood wɔ hi taan zul gɛ. Nɛnɛ mɛɛn hinyɔ Bɛt gig ha̧a̧k a nɛɛge. 
EPH.5.18	Bɔnɛ wɔn bumɛ: gi zɛlk hinɛ, kpoos nɛ hi̧i̧sige hi Bɛt Mɔkilɔ,
EPH.5.19	anyɔ nɛ ɛɛk Dawda hin-ɛɛnɛ, hi hin-ɛɛn zaadɛ Bɛt ɗɔbsingoyaadɛ, hi hin-ɛɛn Bɛtbaanikya yɔ Bɛt Mɔkilɔ gin gaako, ɛɛnhinɛ nɛ waa Waar Yeesu ɗɔbsig hi hin nɛ ɛɛn bɔ hi kpoos nɛ sɛw, 
EPH.5.20	nɛ wɛɛ nɛ waa Baaba yɔ gi Bɛto baanik a hinyɔ gi hage sɛw hi Waar wɛ Yeesu Kristu nuŋgɔ. 
EPH.5.21	Bɔbe tiisig zulɔ a naaza dɔŋdi anyɔ hoob gig ha̧a̧k Kristu.
EPH.5.22	Nɛɛdɛ, tiisin zul nɛ a wal nɛ hi dɔŋdi anyɔ nɛ titsig Waar Yeesu be. 
EPH.5.23	Wal gi nis bɔ zul ɔ̧ɔ̧nɛ anyɔ Kristu gi fɔkɔya wɔ hi gi muulɔ zulya̧ be, gi za̧a̧sigyaya̧ be. 
EPH.5.24	Gbunɔ gii anyɔ Yeesu fɔkyaadɛ hi tiisig zulya̧ a Kristu dɔŋdi, nɛɛd wɔ yɛhi gi anbɔ hi walya̧ a hinyɔ gi gedu sɛw.
EPH.5.25	Walɛ wɛ, yɛgi ha̧a̧nɛ a nɛɛɗ nɛ hi muulɛ anyɔ Kristu ha̧a̧ge a Yeesu fɔkyaadɛ ɔksilya̧ bɔ ge gi gaa zulɔ a hi dɔŋgo, 
EPH.5.26	an gi gaasihi hi Bɛtmɛmɛ hi Bɛtɗɔglɔ, gi wɛɛnihi Bɛt doodɔ gaatɛ. 
EPH.5.27	Yɔ anbɔ Yeesu ha̧a̧g nɛ an gi gbaa fɔkɔya wɔ a gi muut du an nisɔ lool gbɔlumsya yɔ bɛrɔ, gi gaa, gi taan libto, muulɔ yɔ̧ɔ̧ gɛ, zaabe, hinza yɔ riitin anbɔ, yɔ gaa rɔbtɔnɔ, hin-a̧a̧b za dɔɔm gi taa a ge gɛ.
EPH.5.28	Walɛ wɔ yɛgi ha̧a̧hi a nɛɛdya̧ muul anbɔ an muul ya̧nɛ. Za̧a̧nyɔ ha̧a̧g anbɔ a nistɔ ge, ha̧a̧g zul ɔ̧ɔ̧nɛ. 
EPH.5.29	Doo za taa an gi hɛ̧ɛ̧n zulɔ lɔlɛ; gi kaŋkig muulɔ rɔbtɔnɔ, gisig lees leko, anyɔ Kristu gis fɔkɔya wɔ ɔksilya̧ gɔko, 
EPH.5.30	anyɔ wɛ gi muul dɛɛt a muulɔ gbɔɔl bɔ gi muulɛ.
EPH.5.31	Ya̧a̧nɛ wal gi ɔɔ baatɔ hi nɔɔtɔ gi ɔks hi nistɔ, hi eer sɛw hi wɛɛ muul gbunu.
EPH.5.32	Gi midig dɔgl dubt gbɔɔl yɔ doo hi mɛɛ gɛ giya. Mi dɔk hinyɔ gi seek Kristu hi fɔkɔya wɔ ɔksilya̧ giya. 
EPH.5.33	Hinyɔ wagɔ bɛr an bɔ sɛw gi ha̧a̧ge a nistɔ muulɛ an zulɔ, nis be, yɛgi ɗɔbs waltɔ.
EPH.6.1	Nɛɛ ya̧a̧mwaat wɛ, a ɔksig nɛ bɔ hi Waar wɛ Yeesu gedu, lagsin baa nɛ hi nàà nɛ hii tɔnɛ, hinɔ gii rii. 
EPH.6.2	Ya̧a̧nɛ, Bɛt ɗɔgl raa
EPH.6.2	a ɗɔbsum baa mɔ hi nàà mɔ,
EPH.6.2	hinɔ gii gi dɔgl doos yɔ ɔksin hinyɔ Bɛt raa a gi woo,
EPH.6.3	an hinɔ gi resum rɔbtɔnɔ, an yɛ̧ms mɔ gi zi̧i̧b hɛbtdi.
EPH.6.4	Nɛya, baa wɛ, bɔnɛ nɔɔs waat nɛ kpoosɛ, kaŋkinɛhi, boonɛhi, gogsinɛhi hinɛ anyɔ Waar Bɛt ha̧a̧ge. 
EPH.6.5	Nɛɛ gbaarɛ wɛ, lagsin ɗɛntɛ nɛ wɔ a waal du tɔn hi hoobo, hi kpoosbeeki, hi kpoos nɛ gbunu anyɔ nɛ lagsig Kristu. 
EPH.6.6	Woon an Kristu woosɔya rɔbɛ wɔ hi fɔk Bɛto hi hinyɔ ha̧a̧g hi kpoos rɔbo, bɔnɛ woo a hi lɔlgbar kpɔd an dood gɔ hi gbɛn gi harihi.
EPH.6.7	Woosin ɗɛntɛ nɛ wɔ woos rɔbtɔnɔ hi hato an nɛ gi nɛ woosig Waar Yeesu ɔ̧ɔ̧nɛ, taa an nɛ woosig dood ya̧a̧nɛ. 
EPH.6.8	Nɛ mɛɛ a hinyɔ doo gi wook sɛw, gigi gbaari, zaabe gi taa gbaar gɛ, hinza gɔnig gɛ, za̧a̧nɔ gi dag hinyɔ woo rɔbtɔnɔ dɔɔrɔɔsɔ a Waar Yeesu ge. 
EPH.6.9	Nɛɛ be, ɗɛntɛ wɛ, woonhin gbun bɔ gii a hi gbaŋgi, bɔnɛ ya̧ksihi lɔlɛ, wɛ mɛɛ a ɗɛntya̧ hi ɗɛnt nɛnɛ gi a bɛtha. Wɛɛ a gi muutdu doo gɛ̧ksig taaro. 
EPH.6.10	Yɔ̧ɔ̧sumɔ, nɛya waan tɛŋk nɛ i̧i̧ki hi Waar Yeesu fɔkɔ a tɛŋkɔ yɔ ɗɛɛ gedu.
EPH.6.11	Hegin Bɛt wɔdɔ nɔkgɔnikya wɔ muul sɛw an nɛ dag tɛŋk enuko hi an nɛ ɗɛɛn loorɛha̧a̧l kɛ̧ɛ̧tig wɔ gɔ sɔɔtin doodɛ hi woosɔ maatilya wɔ. 
EPH.6.12	Ya̧a̧nɛ wɛ taa wook gabs hi doo, wɛ wook hi tɛŋk gbɔlɛ wɔ hi gi bɛtha, hi lɛlwil bɔ waar ɛ ɔ̧ɔ̧ wɔ hi gi a waalidu hi mɔkil ha̧a̧l wɔ hi gi a bɛtha waalɔ du. 
EPH.6.13	Ya̧a̧nɛ loon Bɛt nɔkwɔdɔ wɔ sɛw an nɛ dagn tɛŋk a ɔ̧t ha̧a̧l bɔ gedu nɛ er hi kpoos nɛ gbunu gɔ nɛ da̧a̧s hin sɛw.
EPH.6.14	Erin hi kpoos gbunu, malin rɔb yɔ gi an hi̧i̧lɛ a nɛ seedu, hegin hinriit nɔkwɔd gbandil nɛ hɔŋha. 
EPH.6.15	Ɛmbinnɛ Yeesu Dɔglɔ Rɔb bɔ yɔ gi gaak dood boolum a kpoos du, hegin gii an taal a dɔɔ du. 
EPH.6.16	Loon ɗɔbsig gɔŋk gbɔɔlɛ a hin wɔrɔ geha sɛw an nɛ nimn loorɛha̧a̧l bɔ seeɔ wɔ hi kabzig an laazebti; 
EPH.6.17	loon za̧a̧tig danɛ kubtin tusya bɔ hi Bɛt Mɔkilɔ daŋbɛsimɔ yɔ gi Bɛt dɔglɛ.
EPH.6.18	Waan Bɛt zɔ̧ki hi kpoos nɛ sɛw anyɔ Bɛt Mɔkilɔ goksinɛ. Kpoos nɛ waag a geha hi mɔkil nɛ sɛw, zɔ̧bsin Bɛt doodɔ wɔ hi gi sɛw Bɛto. 
EPH.6.19	Zɔ̧bsin mii hɛw Bɛto an gi gaam tɛŋko gɔ mi kpɛ̧ɛ̧r ya̧a̧ mi, hi kpoos ɓaasigi, mi dɔks dood Dɔgl Rɔb dubt yɔ doo mɛɛ gɛ mi wadsihi hinɔ bɛttɔnɔ. 
EPH.6.20	Mi gi Yeesu dɔglɔ tɔmsya an mi woowoosɔ giya. Ya̧a̧nɛ hi wa̧a̧nim ba̧a̧ntusɛ. Zɔ̧bsinmi Bɛto an gi gaam tɛŋko, an mi book dɔglɔ hi walumsɛ.
EPH.6.21	Tikikus, saam mi yɔ ha̧a̧m a ge hi Bɛt hato, woosya yɔ gi wook Waar Yeesu woosɔ hi tɛŋko gi raasin hin sɛw an nɛɛ hɛw nɛ mɛɛ ɗɔɔtil mi hi hinyɔ mi wooko. 
EPH.6.22	Mi gig nak yaak a nɛɛge an nɛ mɛɛ ɗɔɔtil wi, gi wɛɛ gi dɔksin hinɛ an kpoos nɛ gi kusɔ. 
EPH.6.23	Yɛ̧ɛ̧dɛ wɛ, an Baa Bɛto hi Waar wɛ Yeesu Kristu hi gaanɛ boolumi hi hato, hi ɗɔbsigi. 
EPH.6.24	An gɛmsil gi gi hi dood wɔ ha̧a̧hi Waar wɛ Yeesu Kristu hi ha̧a̧tig yɔ gɔ kug gɛ hi zulha sɛw. Aanbɔ!
PHP.1.1	Mii Pol , hi Timɔte, wii bi̧i̧ ɗɛɛrwol yɛrɛ. Wi gi Yeesu Kristu woosyaadɛ ɔ̧ɔ̧nɛ. Wii gi yaasig Bɛt doodɔ, Yeesu Kristu ɗɔbsigya wɔ hi gi a Filipi sɛw, hi Bɛt wooszulyaya̧ hi woosɗaakyaya̧ wɔ. 
PHP.1.2	An Baa wɛ Bɛto hi Waar wɛ Yeesu Kristu hi gaanɛ gɛmsili hi boolumi!
PHP.1.3	An bili mi gin mɔkugo, mi gi baanik Bɛt mi a nɛ zulɛ. 
PHP.1.4	Nɛɛ sɛw, mi gisin waak Bɛt zɔ̧ki hi hato a mi zɔ̧k du sɛw, 
PHP.1.5	anyɔ nɛ ta̧a̧ Dɔgl Rɔb bɔ woosɔ, nɛ ɗaasim dɔglɔ dɔko a ɔ̧tyɔ baar gedu gi tuur nɛɛko. 
PHP.1.6	Mi mɛɛ rɔbtɔnɔ a Bɛt yɔ yɛɛl woos rɔb bɔrɔ a nɛ kpoos du gi gbor wooki gi tuur gi da̧a̧ a Yeesu Kristu wɛɛzigɔ bɔ gedu.
PHP.1.7	Gid mi mɔkig anbɔ a mi kpoos du a nɛ zulha sɛw, riiri, mi gin wa̧a̧k mi kpoos du ro ya̧a̧nɛ. Bɛt gɛmsilɔ gi hi miya, an ɓɔryɔ hɛw, yɔ mi gi a luknɔ du, zaabe an yɔ mi gin nɛ zul mi aakil du an mi ka̧d Dɔgl Rɔb bɔ mi wɛɛ mi zuns dood a gi rɔbo hi Bɛt Mɔkilɔ tɛŋkɔ. Nɛɛ sɛw nɛ ɔks hi mii a Bɛt gɛmsilɔ bɔ gaam gedu.
PHP.1.8	Bɛt mɛɛ a mi dɔk rɔbo anyɔ mi ta̧a̧ a ha̧a̧m gbɔɔltɔnɔ a nɛɛge sɛw, nɛ ha̧a̧sim an mɛmɛ, anyɔ Yeesu Kristu ha̧a̧tigɔ gi mi kpoos du. 
PHP.1.9	Zɔ̧kyɔ mi ɛrk a Bɛt ge gɛ: a mi ɛr Bɛto an ha̧a̧tig nɛ gi tɔɔ gi re doosɛ, doosɛ, nɛ kɛm hin bɛttɔnɔ nɛ wɛɛ nɛ mɛɛ dɔgl yɛ̧ɛ̧ki, 
PHP.1.10	an nɛ her hinyɔ rii gi daarɔ, anbɔ, nɛ gáa a Bɛt muutdu, nɛ taa ginik a̧a̧bi a ɔ̧tyɔ Kristu gɔ gi zaa gi gbaa dɔgl gedu. 
PHP.1.11	Waabil nɛ gi ɛmb hi woos riitɛ wɔ Yeesu Kristu gi wook hi nɛya hi tɔɔ du gbɔɔltɔnɔ an hi ɗɔbsin Bɛto hi baaninge.
PHP.1.12	Nɛɛ yɛ̧ɛ̧dɛ mi wɛ, ha̧a̧m an nɛ mɛɛ bɛttɔnɔ an kosgumn yɔ zɛ̧mi ā̧a̧n Dɔgl Rɔb bɔ gɛ, ɗaa an gi rek doosɛ! 
PHP.1.13	Ya̧a̧nɛ waar gbɔɔl luk-ookya wɔ hi dood wɔ hi gi dihɛ sɛw hi mɛɛ ɓɔryɔ a mi gi luknɔyayɔ a Kristu dɔŋgo, 
PHP.1.14	wa̧a̧k mi bɔ a luknɔ du gaa yɛ̧ɛ̧dɛ kit wɔ tɛŋk a kpoos du an hi ɗɔbs Waar Yeesu gi daarɔ hi dɔg Bɛtdɔglɔ hi kpoosya̧ ɓaasigi, hoobhā̧ā̧hi hinza gɛ.
PHP.1.15	Hi rɔb ɔnɛ dood zaadɛ hi dɔksig dood zaadɛ Kristu dɔglɔ an hi gɔ ka̧a̧s a mi zulha, zaabe anyɔ ha̧a̧hi hinfaltingo. Wɛɛ zaadɛ be, hi dɔk Kristu dɔglɔ hi kpoosya̧ rɔbo. 
PHP.1.16	Wɔrɔ hi gɔk hin anbɔ anyɔ ha̧a̧hi a Kristu muulɛ. Hi mɛɛ a Bɛt gaam Dɔglɔ Rɔb bɔ naan du an mi raas dood a Bɛt dɔglɔ gi rɔbo. 
PHP.1.17	Yɛrɛ dood wɔrɔ hi dɔk Kristu dɔglɔ hi mɔkil ka̧a̧syayɔ, hi dɔ́g hi kpoos gaat gɛ. Hi tɛk an hi tɔɔs ya̧a̧rhant mi a luknɔ du.
PHP.1.18	Hin anbɔ labɔ sēem gɛ. An hi dɔg Kristu dɔglɔ an nɔ, an hi dɔk hi mɔkil ha̧a̧lɛ, zaabe hi dɔk hi kpoos rɔbo, Kristu dɔglɔ dɔɔgiy ɔnɛ, mi dag hat gedu. Hɔɔ, yɛrɛ mi wɛɛ mi waas hat daki. 
PHP.1.19	Ya̧a̧nɛ mi mɛɛ a hin wɔrɔ lab sɛw ya̧a̧rhant mi gɔ gi da̧a̧ sɛw mi zɛm tuusig mi luknɔ du a Bɛtzɔ̧k nɛ bɔ gedu hi ɗaak yɔ Yeesu Kristu Mɔkilɔ bɔ ɗaasim gedu.
PHP.1.20	Yɔ anbɔ, kpoos mi ta̧a̧ hinyɔ mi gbaa mɔkil mi hage: a seem taam wa̧a̧k nɛ zaŋ; kin mi za̧a̧ ya, kin mi wɔɔr ya, hinza gɛ. Hin gbɔɔl yɔ daarɔ, gɛ an waak yɔ mi waak muul yɛrɛ duge, mi ɗɔbs Kristu hi kpoos ɓaasigi an ɓɔryɔ zaabe ɔ̧t nuŋg sɛw. 
PHP.1.21	Ya̧a̧nɛ, minɛ, an mi za̧a̧ko, mi za̧a̧sig Kristu giya, wɛɛ wɔrk yɔ gɔ mi wɔrɔ gisim hingbɔɔlɛ a Kristu yɔ gi za̧a̧tig mi gi dɔŋgo. 
PHP.1.22	Yɛrɛ gid mi waak za̧a̧tili mi ɗɛɛ an mi wɛɛ mi woowoos rɔb ɓɛ, nɛ mí mɛ̄ɛ̄ hinyɔ gɔ mi her gbun ma gɛ.
PHP.1.23	Minɛ mɔkil mi gɛ̧ɛ̧y lɛl eerɛ, ha̧a̧mi an mi ɔɔ waabil yɛrɛ mi rekɔ mi waa hi Kristu, gii bɛr gi daarlɛl gbɔɔltɔnɔ. 
PHP.1.24	Nɛ yɛrɛ hinyɔ bɛr gi daarɔ a nɛ zulɛ, ɔmi waa kete (an mi gaan tɛŋk a ɗɔbsig du). 
PHP.1.25	Hɔɔ giibɔ, ya̧a̧nɛ mi mɛɛ bɛttɔnɔ a mí ɗɔɔtɔ mi waa hi nɛɛ sɛw an mi ɗaasinɛ nɛ re doosɛ doosɛ, nɛ dag hato a ɗɔbsig nɛ bɔ gedu. 
PHP.1.26	Yɔ anbɔ gɔ mi wɛɛ mi wɛɛz a nɛɛge, nɛ dagn gbɔnɔ an nɛ gɔns zul nɛ gbɔlums hi rɔb a mi dɔŋgo a ɔksil nɛ bɔ gedu hi Yeesu Kristu.
PHP.1.27	Hin gbunu: ɛmbil nɛ yɛgi bɛr gi riitin hi Kristu Dɔglɔ Rɔb bɔ. Zaabe an mi dag gbɔnɔ mi zaa mi seenɛ, zaabe mi dāg zaak a nɛɛge gɛ, mi kɛm ɔnɛ a hi dɔgl nɛ booko a nɛ waak hi kɔmbil nɛ gbunu hi mɔkil nɛ gbunu, nɛ kɛɛsig Dɔgl Rɔb bɔ ɗɔbsugɔ hi tɛŋko hi kpoos gbunu nɛ gig ka̧dugo. 
PHP.1.28	Bɔnɛ ɔɔ lɔlhɛ̧ɛ̧niknɛya wɔ hi ha̧a̧sin hoob fɛŋ mɔɔti. Ya̧a̧nɛ hin bɔ lab Bɛt gii gihi zuunik a hi doo wagsigyaadɛyɔ, wɛɛ nɛɛbe nɛ dak za̧a̧tigyɔ.
PHP.1.29	Bɛt yɔ gaan gɛmsil an nɛ ɗɔbs Kristu, ɗɔbsig nɛ bɔ gii kpɔd gɛ, gaan gbɔnɔ an nɛ yɔ̧ya̧a̧r a gi dɔŋg be. 
PHP.1.30	Ya̧a̧nɛ, yɛrɛ ɓɔryɔ nɛ gi ɔksig hi mii a gabs du. Gabs gbuna bɔ gii anyɔ nɛ da nɛ gbɛnim ɛmbiko, yɛrɛ nɛ kɛŋk dɔglɔ gii ma a mi waak ɛmbik gedu te.
PHP.2.1	Nɛ yɔ anbɔ, gbɔnɔ gi an doo gi ɓaasin muul kaasi a ɔksig nɛ bɔ gedu hi Kristu ya? Nɛɛ nɛ dak tɛŋk a Kristu hatɔ bɔ dɔŋg ya? Bɛt Mɔkilɔ gi ɔks kpoos nɛ nɛ waatingo ɔksig gbunu hi gii ya? Nɛ rɔbtingo ya? Nɛ ya̧a̧r-mɛɛtingo be ya? 
PHP.2.2	Nɛ gigi labɔ, mi zɔ̧nɛ, ɔksin ya̧a̧ nɛ bɛttɔnɔ, yɛgi ha̧a̧tinnɛ bɛttɔnɔ a nɛ teesdu, kɔmbin an doo gbunu, ginin kpoos nɛ gbunu, mɔkil nɛ gbunu. Gɔ gi anbɔ mi dag hat gbɔɔltɔnɔ gi da̧a̧ a nɛ dɔŋgo. 
PHP.2.3	Bɔnɛ woo hinza hi ka̧a̧si, zaabe hi zulgbɔɔlɛ, yɛrɛ woonhin hi zultiisig gbunu, bɔbe sèeg dood zaadɛ an hi daarigdaar hi gbɔlumsɛ. 
PHP.2.4	Bɔ za̧a̧nza gi mɔk zulɔ dɔgl gii kpɔd, bɔbe yɛgi mɔk naaza zaadɛ dɔgl hɛw.
PHP.2.5	Ginin mɔkil nɛ gbun bɔ gii anyɔ gi fu̧u̧zig a Yeesu Kristu ge. 
PHP.2.6	Anyɔ gii gi nɛ Bɛt riitinsɔ gii si̧, wɛɛ an gɔ gi in Bɛt gbɔlumsɔ ɔɔko, in gɛ. 
PHP.2.7	Tiis zulɔ fɛŋwaanɔ, wɛɛn zulɔ an gbaari, wɛɛn muulɔ an doo hɛbtdi, yɔ wɛɛn muulɔ an doo hɛbtdi, 
PHP.2.8	tiis zulɔ wɛɛdisɛ, laks Bɛt tɔnɛ tuur a wɔrkɔ bɔ dɔ̧ɔ̧r hage.
PHP.2.9	Ya̧a̧nɛ, Bɛt gbaag gbɔɔl a hin sɛw ha, gaag nuŋg yɔ daar nuŋg sɛw, 
PHP.2.10	an gɔ hi lak nuŋgɔ bɔ Yeesu , hinwɔ Bɛt kim a bɛtha a hɛbtdi hi a wɔrkɛ ɗɔɔtillɛlɛ hi zagl gi muutdu hi ɗɔbsige. 
PHP.2.11	Wɛɛ hinwɔ hi gin ya̧a̧boon sɛw hí raa dɔglɔ a Yeesu Kristu giigi Waar i, hi wɛɛ hi ɗɔbs Baa Bɛto.
PHP.2.12	Yɔ anbɔ, sa̧a̧m mi rɔbɛ wɛ, nɛ yɔ mi gi a nɛ teesdu, nɛ nɛ waasim tɔnkɛŋk ma mi? Nɛ yɛrɛ ɓɔryɔ, anyɔ mi taadi gɛ, kɛmsinmi tɔn gi daarlɛl gbɔɔltɔnɔ, nɛ woo zul nɛ za̧a̧tig woos gbunu gbunu hi hoobo, hi kpoosbeeki. 
PHP.2.13	Ya̧a̧nɛ Bɛt gii waak wook hin nɛ kpoos du an gi gaan tɛŋk an gi ha̧a̧n wook hinyɔ ha̧a̧g rɔbtɔnɔ an gi za̧a̧sinɛ.
PHP.2.14	Hinyɔ nɛ wook sɛw, bɔnɛ dɔntinu, bɔnɛ kit dɔglɛ, 
PHP.2.15	an nɛ wɛɛ dood kpoosrɔbya wɔ hi taan hin-a̧a̧b a Bɛt muut du. Nɛ wɛɛ Bɛt wāātɔ wɔ kpoosya̧ gaa rɔbtɔnɔ a dood bɔbtin wɔ hi waak ɔ̧ti gi zul hi teesdu, wɔ mɔkilya̧ wag gbɔnɔ gi da̧a̧. Nɛ gaak a hi teesdu an lɛlgaal a waaldu. 
PHP.2.16	Wa̧a̧n za̧a̧tig dɔgl bɔ hi tɛŋko, gɔ gi anbɔ muul mi gi ɓaa gɔ a Kristu zaakɔ ɔ̧ti, an bɔ rɔbs lɛl wɔ gɔ mi reko hi woos mi hi wɛɛ hintɔs. 
PHP.2.17	Ɗɔbsig nɛ gi an gaas yɔ hi gbaas Bɛto, kinsa ga̧a̧m mi yɔ gɔ gi gub a ɗɔbsig nɛ bɔ gi dɔŋgo gi wɛɛ gaasɛ a gaas nɛnɛ bɔ geha. À anbɔ, kpoos mi gi kpɛ̧ɛ̧kpɛ̧, wɛ́ dagtin hat lɛlgbunu.
PHP.2.18	Nɛɛ hɛw dagin hat anbɔ be, wɛɛn nɛ dag hat hi mii be. 
PHP.2.19	Yɛrɛ mi mɔkig an Waar Yeesu gi gaam tɛŋk an mi yaa Timɔte a nɛɛge kuudu kaasi, an gɔ mi lag dɔgl nɛ, kpoos mi gi kusɔ. 
PHP.2.20	Mi taan doo za yɔ gin zul gi riitin an ɔnɛ bɔ gi mɔɔs zulɔ gi ɗaasin hi rɔbo. 
PHP.2.21	Dood sɛw hi wook hinyɔ kpoos ya̧nɛ ha̧a̧hi giya, hi wōō Yeesu Kristu woos ɔnɛ gɛ.
PHP.2.22	Hɔnɛ nɛ mɛɛ Timɔte dɔglɔ be. Woo Dɔgl Rɔb woos hi mii an waa yɔ gi ɗaasig baatɔ woosɛ. Yɔ anbɔ, zuun a gin mɔkil rɔbo. 
PHP.2.23	Ya̧a̧nɛ mi mɔkig an mi see hinyɔ gɔ gi tursim kete ɓɔr mi ɔsin Timɔte yaak nɔɔko. 
PHP.2.24	Yɛrɛ mi gbaak kpoos mi a Waar Yeesu ge a mii hi zul mi hɛw, mi zaak kuudu kaasi a nɛɛge.
PHP.2.25	Mi see gi an mi yaa Epafortitus, yɛ̧ɛ̧ wɛ yɔ gi fɔk Yeesu gbɔnɔ, yɔ gi wooswook hi miya, gi ɗaak nɔk hi mii ɔksi, gi wɛɛwɛ. Nɛ yààzig nɛ miige an tɔmsya nɛ an gi ɗaasim a hinyɔ ha̧a̧m gedu sɛw. 
PHP.2.26	Yɛrɛ kol gig kaŋk a nɛɛge sɛw. Wɛɛ, yɔ lag a nɛ kɛm gumsɔ yɔ wa̧a̧g dɔglɔ, kpoosɔ ɗɔ̄ɔ̄t zaa ma gɛ, gig ha̧a̧sig an gi rek a nɛɛge gi ɓaas muul nɛ. 
PHP.2.27	Da gums nɛ ha̧a̧ltɔnɔ, wagdi kaasi an gi wɔrɔ, yɛrɛ Bɛt mɛɛsigya̧a̧r baasig zelɛ. Bɛt mɛ̄ɛ̄s gii ya̧a̧r kpɔd gɛ, mɛɛs mii hɛw an bɔ kpoos mi gi waa miŋki.
PHP.2.28	Ya̧a̧nɛ mi gig yaak a nɛɛge nɔɔktɔnɔ an nɛ wɛɛ nɛ gbɛnige gi harinɛ, mii be an kpoos mi gi sil kaasi. 
PHP.2.29	- 
PHP.2.30	Gii be sɛ̧ɛ̧b nɛ wɔrk dak a Kristu woos dɔŋgo. Gaa zulɔ wɔrko an gi da̧a̧s hinyɔ zɛ̧ɛ̧r nɛ an nɛ woos miya. Yɔ anbɔ, zenɛg hi hat gbɔɔltɔnɔ a Waar Yeesu nuŋg du, bɛr an nɛ ɗɔbs dood wɔrɔ labɔ.
PHP.3.1	Yɛ̧ɛ̧dɛ mi wɛ, dɔgl mi yɔ̧ɔ̧sum gɛrɛ: a dagin hat a ɔksig nɛ bɔ gedu hi Waar Yeesu. Hinyɔ mi bi̧i̧sin nɛko, hin gbuna bɔ bi̧i̧kɔ ɓaasim gɛ minɛ. Anyɔ mi mɛɛ a dɔgl mi ɗɛɛ an gi gɔsin rɔbsɛ, gi oonɛ. Mi wɛɛ mi bi̧i̧sin dɔgl wɛrɛ an nɛ mɛɛhi bɛttɔnɔ. 
PHP.3.2	Oon zul nɛ hi kaa wɔ, raakɔ a oon zul nɛ hi dood woosya ha̧a̧l wɔ, oon zul nɛ hi dɔms gaakya ha̧a̧l wɔ kpoos ha.
PHP.3.3	Dood wɔ Bɛt nahi hi rɔbo, gɛ wɛya. Wɛ gi Bɛt dood ɔ̧ɔ̧nɛ. A nɔ dɔŋgo? Anyɔ wɛ woosig Bɛt woosɛ hi Mɔkilɔ tɛŋko, anyɔ wɛ ɗɔbsig Yeesu Kristu a hinyɔ woosɛ gi dɔŋgo, anyɔ wɛ taa kol wɛ gbaak a hinyɔ wɛ ɗɛɛ wook hi tɛŋk wɛ gedu gɛ. 
PHP.3.4	Mii hi zul mi, hin mi yɔ gɔ mi daarin doo giro. Doo za gi seek zulɔ a gi daarik doo, wɛɛ dag gbɔnɔ an gi gbaa mɔkilɔ a zulɔ hage. Mii be mi dag gbɔnɔ mi daarigdaar be.
PHP.3.5	Hi nàmi yɔ mi gin ɔ̧t gɛ̧ɛ̧sɛ anyɔ Bɛtmaakdɔgl raa, mi gi Israhila waa, mi fu̧u̧ a Bɛnzamɛ dɔ̧ɔ̧t du, mi gi doo Ibraniŋkoya zaŋ. Àn hinyɔ gi seek Bɛtmaak-ookyɔ, mi gi Farisayayɔ. 
PHP.3.6	An hinyɔ gi seek woos mi yɔ mi woos Bɛt hi tɛŋk mi, mi gi nɛ Yeesu fɔkyaadɛ zɛksigyayɔ, wɛɛ ɓɛ, an hinyɔ gi seek Muusa maakdɔgl fɔki an hi riis Bɛto, minɛ mi fɔ̀ hi kpoos mi sɛw, mi taan a̧a̧bi.
PHP.3.7	Yɛrɛ hinwɔ mi seek an mi daaringo doo, mi seek hinya̧ an wakyɔ a Kristu dɔŋgo. 
PHP.3.8	Hin wɔrɔ hii kpɔd gɛ, mi seek hin sɛw an wakyɔ. Ya̧a̧nɛ gi ha̧a̧m hinza eer gɛ, ha̧a̧m an mi mɛɛ Yeesu Kristu Waar mi gii kpɔd. Bɔ lab bɛsim daar hinyɔ gi sɛw. A gi dɔŋg ro mi waks hinyɔ mi gin nɛ sɛw, mi wɛɛ mi seek hinɔ an kpoosumyɔ, mi ɔɔ-ɔ an mi dag Kristu yɔ gi rɔɔs mi,
PHP.3.9	mi ɔks rɔbtɔnɔ gbun hi giya. Yɔ mi ɗɔbs Kristu gii Bɛt gi seem an doo rɔbo. Gɔ gi anbɔ mi taan hin mi za riit yɔ fu̧u̧z a Bɛt maakdɔgl fɔk du, mí dag hinriit yɔ Bɛt gɔ gaa za̧a̧nyɔ ɗɔbs Kristu. Ànyɔ mi ɗɔbs Kristu, Bɛt ta̧a̧m an dooɔ, taa a woos mi rɔbɛ wɔ hi dɔŋgo, taa a Yahuduya maakdɔglɔ fɔk dɔŋgo, Bɛt gii woos dood wɔ hi ɗɔbs Yeesu rɔbo. Hinza dɔɔm taaro.
PHP.3.10	Ha̧a̧m an mi mɛɛ Kristu, mi wɛɛ mi mɛɛ Bɛt tɛŋkɔ bɔ rɛmsinge a wɔrkɛ teesdu, mi wɛɛ mi ɔks hi doodɔ mi gɛ̧ɛ̧ ya̧a̧rɔ wɔ yɔ̧ an mi riitin hi gii a wɔrkɔ bɔ gedu. 
PHP.3.11	Gɔ gi anbɔ, gid hinɔ ɗɛɛ, mi tuur gɔ ma a wɔrkɛ rɛmtig bɔ gedu.
PHP.3.12	Mí dɔ̄g a mi da̍g hinyɔ Bɛt gɔ gi gaami door gɛ, zaabe a mi wɛɛ doo gaat da̧a̧da̧ gɛ. Yɛrɛ mi gbork reki an mi i̧i̧ tɛŋk mi mi dag ɗɛɛt mi dɔɔrɔɔsɛ, anyɔ Yeesu Kristu yɛɛl gi wa̧a̧m be. 
PHP.3.13	Yɛ̧ɛ̧dɛ mi wɛ, mi sēē zul mi an mi dag ɗɛɛt mi dag ket gɛ, yɛrɛ mi wook hin gbunu, mi gi zɛnik hinyɔ gi mi kuudu, mi wɛɛ mi i̧i̧k tɛŋk mi an mi nɔɔ mi zɛm hinyɔ gi mi muutdu. 
PHP.3.14	Mi nɔɔko an mi tuur a nɔɔkil da̧a̧klɛlɛ mi dag ɗɛɛt mi dɔɔrɔɔsyɔ Bɛt elinmi wɛɛha a ɔksig mi bɔ gedu hi Yeesu Kristu.
PHP.3.15	Wɛ́ɛ́ yɔ wɛ ram a Kristu dɔgl du sɛw, yɛwɛ dag mɔkil wɛ gbun anbɔ. Yɛrɛ nɛ gin mɔkil za dɔɔm a hinza ha, Bɛt gi zunsin hinɔ gii hɛw. 
PHP.3.16	An ginɛ ri, yɛwɛ fɔ gbɔnɔ yɔ wɛ fɔk nɛ gi tuur nɛɛk lɛlgbunu. 
PHP.3.17	Gokin woos mi, yɛ̧ɛ̧dɛ mi wɛ, wɛɛ sɔ̧ɔ̧n dood wɔ hi waak an mii yɔ mi waak mi gisin gbɔnɔ dorko. 
PHP.3.18	Dood kittɔnɔ hi ɛmbik an Kristu dɔ̧ɔ̧rɔ lɔlhɛ̧ɛ̧nikyaadɛyɔ. Mi raasin dɔglya̧ dɔɔ kittɔnɔ, yɛrɛ ɓɔryɔ mi gisin dɔglya̧ gii raak ɓɛ hi mɛɛk lɔl du: oon zul nɛ hi hiya.
PHP.3.19	Lɔɔsumya̧ lɛl gɛ laa bɔ. Buuya̧ gii gi bɛtya̧. Seemya̧ giigi gbɔlumsya̧, hi mɔkig hinwɔ waal du gii kpɔd. 
PHP.3.20	Yɛrɛ wɛɛ be, waal wɛ gbɔɔl gi a bɛtha. Wɛ ook Waar wɛ Yeesu Kristu Za̧a̧sigya wɛ bɔ gɔ gi fu̧u̧z a hɔ. 
PHP.3.21	Gii gi zɛmr muul wɛ hɔntil bɔ gi wɛɛ an muulɔ gbɔ-lumsya bɔ anyɔ gin tɛŋk yɔ ɗɛɛ an gi fɛ̧ɛ̧n hin sɛw hi tiis zulya̧ hi kɛmsig tɔnɛ.
PHP.4.1	Nɛ yɔ anbɔ, yɛ̧ɛ̧dɛ mi wɛ, nɛɛ yɔ ha̧a̧mi a nɛ muulɛ kol gi wɛɛ gi gim kaŋk a nɛɛge, nɛɛ yɔ nɛ gi hat mi hi ɗɛɛt mi gbɔlums hinɛ, waan erk anbɔ rɔbtɔnɔ a ɔksil nɛ bɔ hi Waar Yeesu gedu. 
PHP.4.2	Mi zɔ̧k Ewodiya, mi zɔ̧k Sintike, hi ɔks ya̧a̧ya̧ gbunu an Waar Yeesu ɗɔbsigyaadɛ. 
PHP.4.3	Mɔɔ be, Sisigus, sa̧a̧m mi rɔbo, mi gim ɛrk an mɔ ɗaas nɛɛd wɔrɔ hɛw, anyɔ hi woo Dɔgl Rɔb ɗɔk woos bɔ hi mii hi tɛŋko hi Kaleman lɛlgbunu, hi wooswootingoya mi zaadɛ wɔ Bɛt bi̧i̧ nuŋgya̧ a za̧a̧tig ɗɛɛrwolɔ bɔ gedu.
PHP.4.4	Waan hat dak a ɔksil nɛ bɔ gedu hi Waar Yeesu. Mi wɛɛ mi dɔk ɓɛ, a dagin hato. 
PHP.4.5	An dood sɛw hi mɛɛ a nɛ dood saŋtɛyɔ. Waar Yeesu zaakɔ sɛ̧ɛ̧bɔ. 
PHP.4.6	Bɔ kol gi tuun hinza. Yɛrɛ a hin sɛw du, dɔgsin Bɛt hinyɔ ha̧a̧n sɛw hi zɔ̧ki, hi bɛɛtigi, hi baaniki. 
PHP.4.7	Gɔ gi anbɔ Bɛt boolumɔyɔ daar hinmɛɛk sɛw gi oo kpoos nɛ hi mɔkil nɛ a ɔksil nɛ bɔ hi Yeesu Kristu gedu.
PHP.4.8	Yɛ̧ɛ̧dɛ mi wɛ, a hinyɔ zɛ̧ɛ̧r an mi dɔg gedu, mɔkin hinyɔ gi rɔb sɛw, hinyɔ gi an hi ɗɔbsig sɛw, hinyɔ rii sɛw, hinyɔ gaa sɛw, hinyɔ gɔ has kpoos wɛ sɛw, hinyɔ gi bantya sɛw, an nɔ hinɔ gi gi woos rɔbo, zaabe gi rii banti, mɔkin hin wɛrɛ hiya! 
PHP.4.9	Woon hinyɔ mi gogsin nɛ ta̧a̧ge sɛw, fɔn ɛmbil mi hi hinyɔ nɛ kɛm a mi ya̧a̧du, wɛɛ Bɛt yɔ gi gaak boolum gi gi hi nɛya.
PHP.4.10	Anyɔ nɛ wɛɛ nɛ mɔkig dɔgl mi ma ɓɔrɔ, mi dag hat gbɔɔltɔnɔ a ɔksig mi bɔ hi Waar Yeesu gedu. Taa an mi raa a nɛ zɛnimzɛnɔ, lab gɛ, nɛ mɔk dɔgl mi hi rɔbo, wɛɛ nɛ dāg gbɔnɔ gii an nɛ ɗaasim gɛ be. 
PHP.4.11	Mi rāā hin bɔrɔ a hinyɔ ha̧a̧m gi dɔŋg gɛ. Mi gog an kpoos mi gi harimi a gik yɔ mi gi gedu sɛw. 
PHP.4.12	Mi mɛɛ waak a ya̧a̧rums du, hi a hɛmntig du. Mi mɛɛ dɔgl wɛrɛ bɛttɔnɔ. A hin zaadɛ du sɛw, hi a lɛl sɛw mi ɗɛɛ hi̧i̧k a buudu hi an a̧a̧kil gi ha̧a̧mi, a hɛmntig du hi a ya̧a̧rums du. Mi gog hin wɛrɛ sɛw da̧a̧da̧ ma.
PHP.4.13	Mi ɗɛɛ hin wɛrɛ sɛw ɗɛɛ a ɔksil mi bɔ gedu hi za̧a̧nyɔ gim tɛŋk gaako. 
PHP.4.14	Yɛrɛ nɛ gɔ rɔbo nɛ gisim ɗaak a mi ya̧a̧rhant du. 
PHP.4.15	Nɛ Filipiya wɛ, nɛɛ hi zul nɛ nɛ mɛɛ a mi yɛɛl mi dɔk Dɔgl Rɔb bɔ, yɔ mi ɔɔ Makeduniya, Yeesu fɔkya ɔksil zaadɛ hí ɔ̄ks hi miya an hi gaa hinza zaabe an mi loo hinza gɛ, gɛ nɛɛ kpɔd. 
PHP.4.16	Yɔ mi ginɛ a Tesaloniki hɛw, nɛ yààsim hinyɔ gɔ gi ɗaasimi, nɛ yāāsim dɔɔ gbun kpɔd gɛ.
PHP.4.17	Bɔnɛ mɔkɔ a mi gaas bɔ gii tɛko. Minɛ ha̧a̧m an woos nɛ rɔb bɔ humlɔ gi tɔɔ, an dɔɔrɔɔs nɛ a Bɛt ge gi tɔɔ gi daarɔ. 
PHP.4.18	Yɛrɛ mi dag gaas yɔ nɛ yaansim Epafortitus. Mi dag hinyɔ gi nɛ an nɛ gaam sɛw, daar hinyɔ ha̧a̧m nɛ hɛw, mi lɔ̄ɔ̄ hinza ma gɛ. Gaas wɔ nɛ gaam hi gi an kurum ki̧i̧lhɛmntya yɔ hi gbaas Bɛt gi harig gi ta̧a̧. 
PHP.4.19	Bɛt mi gi ɗaasin hi tɛŋko gi gaan hinyɔ gin ha̧a̧k sɛw a ɔksil nɛ bɔ hi Yeesu Kristu gedu, gi woosin an rɔɔsɔ gbɔlumsya bɔ ginɔ.
PHP.4.20	Gbɔlums gi a Baawɛ Bɛt ge wɛlɛ hi wɛlɛ. Aanbɔ! 
PHP.4.21	Boon dood wɔ Yeesu Kristu sɛ̧ɛ̧hi an hi wɛɛ doodɔ sɛw. Yɛ̧ɛ̧dɛ Yeesu fɔkya wɔ hi gi hi miya hi boonɛ. 
PHP.4.22	Bɛt doodɔ sɛw hi boonɛ. Rɔbɔ, wɔ hi gi a Waar gbɔɔl bɔ Kaysara raadu. 
PHP.4.23	An Waar Yeesu Kristu gɛmsilɔ gi gi hi mɔkil nɛ. Aanbɔ!
COL.1.1	Mii Pol , Yeesu Kristu tɔmsɔya anyɔ ha̧a̧ Bɛto, hi yɛ̧ɛ̧ wɛ Timɔte. Wii gi bi̧i̧sig 
COL.1.2	Bɛt doodɔ wɔ hi waak a Kolosiya ɗɛɛrwol yɛrɛ anyɔ nɛ ɔks hi Kristu nɛ ɗɔbsige. An Baa wɛ Bɛt gi gaanɛ gɛmsili hi boolumi! 
COL.1.3	Gɔ wi gisin Bɛt zɔ̧ko, Bɛt yɔ gi Waar wɛ Yeesu Kristu Baatɔ, wi gisinge waak baaniki.
COL.1.4	Wi lag a nɛ ɗɔbs Yeesu Kristu, wɛɛ ha̧a̧n a Bɛt doodɔ wɔ sɛw hi muulɛ ya̧a̧nɛ, 
COL.1.5	anyɔ nɛ gbaa mɔkil nɛ a hinyɔ Bɛt gbaasin a bɛtha ge, yɔ nɛ yɛɛl nɛ kɛm rɔb bɔ dɔglɔ a Dɔgl Rɔb bɔ gedu. 
COL.1.6	Dood hi dɔk Dɔgl Rɔb bɔ gi yɛdig a waal du sɛw, hi ta̧a̧k dɔglɔ hi wɛɛ hi Yeesu Kristu ɗɔbsugo. Yɔ anbɔ dɔgl bɔ tuur a nɛɛge hɛw. Yɔ nɛ bɛɛ lako, nɛ́ wɛɛ nɛ́ kɛm gi tuusig Bɛt rɔbsɔ hi rɔbo, nɛ ta̧a̧ge. Hinɔ gii dɔgl bɔ gi yɛdugo gi gaak huml a nɛ teesdu hɛw.
COL.1.7	Saam wi rɔb Epafaras yɔ gi Bɛtwoosya an wiya gii goksin Bɛt dɔglɛ. Yɔ gisiw waak Kristu woosɔwook rɔbtɔnɔ be, wi ɗɛɛ an wi gbaa kpoos wi a ge. 
COL.1.8	Epafaras gii raasiwi a yɔ nɛ waak ɔksig gbunu hi Bɛt Mɔkilɔ, gi nɛ ha̧a̧tingo gbɔɔltɔnɔ. 
COL.1.9	Ya̧a̧nɛ, anyɔ wi bɛɛ dɔgl nɛ lako, wí ɔ̄sin Bɛt zɔ̧k gɛ, wi gisinge waak zɔ̧ki an gi ɗaasinɛ nɛ mɛɛ hinyɔ ha̧a̧g bɛttɔnɔ a hinyɔ gi gedu sɛw, anyɔ Mɔkilɔ gisin gok hin-mɛɛkɔ sɛw, hi hinkɛŋkɔ dubti.
COL.1.10	Yɔ anbɔ nɛ ɗɛɛ an nɛ ɛmb an Waar wɛ Yeesu waatɔ rɔbɛ, wɛɛ hinyɔ nɛ gɔk sɛw ɗɛɛ an gi harige, wɛɛ waabil nɛ taa kɔŋk hintɔs an tɛ̧ɛ̧yɔ kirkɔ. Ya̧a̧nɛ, nɛ wookwoos rɔbɛ kittɔnɔ hi tɛŋko, nɛ wɛɛ nɛ mɛɛ Bɛt gi daarɔ. 
COL.1.11	Wɛɛ Bɛt yɔ gin tɛŋk gbɔɔltɔnɔ a gi gbɔlums du, gi ɓatsin kpoos nɛ gi daarlɛlɛ an nɛ mɔmhinɛ nɛ oo lɛl a hinyɔ gi gedu sɛw. 
COL.1.12	Nɛ gi baanik Baa wɛ Bɛt hi hato anyɔ gɛbsinɛ an nɛ wɛɛ rɔɔsdakyaadɛ hi Bɛt doodɔ zaadɛ lɛlgbunu a lɛlgaal waaldu a gi wáát du.
COL.1.13	Baa wɛ Bɛt tutsɛ zul wɛ a lɛlwil bɔ tɛŋkɔ gedu, wɛɛ ka̧wɛ a waaɔ yɔ ha̧a̧g gi muulɛ gi wáát du. 
COL.1.14	Bɛt bitsɛ hinha̧a̧l wɛ a waaɔyɔ gaa kolɔ an inis gi dɔŋgo, wɛɛ zul wɛ tuu gɔ aakil du. 
COL.1.15	Bɛt taa hin-gbɛnikya, Yeesu Kristu yɔ gi Bɛt riitinsɔ, zunsɛ Bɛto anyɔ giro. Yeesu gii Bɛt waa fu̧u̧s yɔ daar hinyɔ ki̧y sɛw. 
COL.1.16	Bɛt da kim hin sɛw a bɛtha hi hɛbtdi hi Yeesu Kristu elo. Hinyɔ wɛ ɗɛɛ an wɛ gbɛnɔ, hi hinyɔ wɛ ɗɛɛ an wɛ gbɛn gɛ be, Bɛt ki̧hi sɛw hi Yeesu Kristu, tɛŋk gbɔlɛ wɔ hi waar ɛ wɔ, hi mɔkil nabl wɔ a bɛtha: Bɛt kim hin sɛw hi Kristu elo a gi zulɛ. 
COL.1.17	Da amntɔnɔ a biitirnaandu yɔ hinza ki̧ynɛ gɛ, Yeesu Kristu da giiro. Wɛɛ hin sɛw gi kɔmbik lɛlɔge a gi naandu.
COL.1.18	Gii gi Yeesu fɔkya wɔ ɔksilya̧ sɛw zulya̧, hi gi an muulɔ. Bɛt yɛɛl woohin sɛw hi Yeesu , wɛɛ gi doo biitiri, gi waa fu̧u̧s yɔ rɛml a wɔrkɛ teesdu giya, an gi wɛɛ hin sɛw zulya hi gbɔnɔdorkya. 
COL.1.19	Bɛt ha̧a̧sig an gii hi zulɔ gi waak a waawal muul du. 
COL.1.20	Wɛɛ kamz hinwɔ ki̧hi a hɛbtdi sɛw hi hinwɔ a bɛtha a gi dɔŋdi hi Yeesu an hi bool hi giya, a Yeesu ga̧a̧mɔ bɔ gubr dɔ̧ɔ̧r muul gi dɔŋgo. 
COL.1.21	Amntɔnɔ nɛɛ hɛw nɛ da nɛ hɛml hi Bɛto. Nɛ wɛɛsig nɛ lɔlɔhɛ̧ɛ̧nikyaadɛ a mɔkil nɛ ha̧a̧l dɔŋgo hi woos nɛ ha̧a̧l wɔ nɛ wooko.
COL.1.22	Yɛrɛ Yeesu Kristu wɛɛ kamzin a Bɛt dɔŋdi an nɛ bool hi giya. Bɛt ta̧a̧ waaɔ wɔrkɔ a muulɔ wɔrkil bɔ gedu an hin naandɛmsya, an Yeesu gi wɛɛnin dood gaatɛ wɔ kpoosya̧ taan hin ɓi̧i̧limya, zaabe yɔ taan hin-a̧a̧bi a gi muutdu. 
COL.1.23	Hin gbunu: waan ɗɔbsig hi tɛŋko, bɔnɛ ɔɔ dɔglɔ. Bɔnɛ ha̧s mɔkil nɛ a hinyɔ Dɔgl Rɔb bɔ raasin hage. Nɛɛ nɛ lag dɔglɔ, wɛɛ hi dɔks dood a waal du sɛw. Mii Pol , Bɛt yaazimi an woosɔya an mi dɔks dood Dɔglɔ Rɔb bɔ.
COL.1.24	Yɛrɛ yɔ mi ya̧a̧ryɔ̧k a nɛ dɔŋgo mi dag hat gbɔɔltɔnɔ. Mi ya̧a̧ryɔ̧k an Yeesu Kristu da yɔ̧ nɛ be, mi wɛɛ mi baksig hinyɔ zɛ̧ɛ̧r a Kristu ya̧a̧rhantɔ bɔ gedu a Yeesu fɔkya wɔ ɔksilya̧ yɔ gi an muulɔ sɛwi hi zulɛ. 
COL.1.25	Mii mi wɛɛ fɔkɔya wɔ woosyaya̧ anyɔ Bɛt gaam woos bɔ naandu a nɛ gbaŋgi an mi dɔksin dɔglɔ sɛw bɛttɔnɔ. 
COL.1.26	Da amntɔnɔ dɔgl dubt bɔ da yaatɔ, yɔ anbɔ dood dɔ̧ɔ̧t kitɛ wɔ anyɔ zaŋya̧ fɔbɔ a wɛl kitɛ wɔ hidu hi mɛɛ gɛ. Yɛrɛ Bɛt zuns doodɔ gaatɛ wɔ dɔgl dubt bɔ zunsɔ.
COL.1.27	Dɔgl dubtyɔ tɔɔ gi daar hin zaadɛ sɛw a dood wɔ hi taa Yahuduyaadɛ gɛ hi teesdu, gɛ Kristu gi waak ɔksig gbun hi nɛya, nɛ gbaak mɔkil nɛ a ge, a nɛ tuur a Bɛt gbɔlums du. Bɛt ha̧a̧g nɛ an gi zuns doodɔ hii dɔgl dubt yɛrɛ gbɔlumsɔ yɔ daarlɛlɛ. 
COL.1.28	Ya̧a̧nɛ wi book Kristu dɔglɔ. Wi raasig dood an hi oo zulya̧ gbunu gbunu, wi wɛɛ wi gisihi hingok gbunu gbunu hi hinmɛɛk gbɔɔltɔnɔ. Anbɔ, gɔ wi gbaahi a Bɛt muutdu, bɔbe gi ram gi da̧a̧ a waabilɔ ɔksig gbun bɔ hi Kristu gedu. 
COL.1.29	Hinyɔ mi ɓɛɛk giibɔ. Mi wook anbɔ hi mɔɔt gbɔɔltɔnɔ hi Bɛt tɛŋkɔ yɔ Yeesu Kristu gaami. Tɛŋkɔ bɔ gii gi wook mi muuldu gbɔɔltɔnɔ.
COL.2.1	Ha̧a̧m an nɛ mɛɛ woos mi gbɔɔl ɓaatil yɔ mi ɔ̧ɔ̧sig a nɛ dɔŋgo hi a dood Lawdikiya wɔ hi dɔŋgo, hi dood zaadɛ wɔ hi gbɛn muut mi ket gɛ hi dɔŋgo, 
COL.2.2	ha̧a̧m an kpoos nɛ gi er hi tɛŋko nɛ ɔks a hatdu. Yɔ anbɔ nɛ wɛɛ an rɔɔsyaadɛ a hinmɛɛk gbɔɔl bɔ gedu, nɛ wɛɛ nɛ mɛɛ Bɛt dɔgl dubt bɔ dood hi mɛ̄ɛ̄ nɛ gɛ, yɔ gi Kristu. 
COL.2.3	Hinmɛɛk dubti hi hinmɛɛkzayɔ gi sɛw rɔɔsya̧ hi yaatɔ a Kristu ge. 
COL.2.4	Mi 
COL.2.5	An mi taa nɛ teesdu gɛ si̧, mɔkil mi ɔnɛ gi nɛ tees du. Yɔ mi lag a nɛ wa̧a̧k zul nɛ bɛttɔnɔ, nɛ wɛɛ nɛ gi ɗɔbsig Yeesu Kristu hi tɛŋk be, kpoos mi bɛsimi. 
COL.2.6	Yɛrɛ anyɔ nɛ ta̧a̧ Yeesu Kristu an Waar wɛ gbɔɔlɛ, ɛmbin nɛ waa ɔksig gbun hi giya. 
COL.2.7	Wɛɛ gi an nɛ dag tɛŋk nɛ a ge an tɛ̧ɛ̧yɛ̧ɛ̧s a hɛbtdi, nɛ́ gi tɔɔko a gi naandu an luk yɔ hi wɔŋko, wɛɛ ɗɔbsig nɛ gi gi erk bɛttɔnɔ, anyɔ hi goksinɛ; nɛ wɛɛ nɛ gi waak Bɛt baanik hi hat gbɔɔltɔnɔ.
COL.2.8	Erin bɛttɔnɔ an bɔ doo za gi maatin hi hinmɛɛkɔ dubtɛ wɔ, zaabe hi dɔgl zaadɛ maatilya tɔs wɔ anyɔ dood gɔ hi goko, gi wɔɔl hinrɔb yɔ Bɛt gaan kpoos du. Hinmɛɛkɔ tɔs bɔ fu̧u̧z a Kristu ge gɛ, fu̧u̧z a dood mɔkil du, zaabe a waal mɔkil du. 
COL.2.9	Bɛt hi zulɔ hi gikɔ bɔ gi sɛw gi waak a Yeesu Kristu yɔ wɛɛ doo gi muuldu. 
COL.2.10	Nɛɛ hɛw anyɔ nɛ ɔks hi giya, nɛ dag Bɛt za̧a̧tigɔ bɔ fu̧u̧z a ge an kpoos nɛ gi hi̧i̧sɔ. Yeesu Kristu gii gi tɛŋk gbɔlɛ wɔ hi waar ɛ wɔ sɛw zulya̧.
COL.2.11	Anyɔ nɛ ɔks hi Yeesu Kristu nɛ naab hɛw. Dɔms nɛ bɔ be taa an dood dɔmsɛ, gi Kristu woosɔ yɔ ha̧s mɔkil nɛ amntɛ wɔ tɛŋkya̧ nɛ mɔktsig nɛ zul nɛ a nɛ kpoosdu giya. 
COL.2.12	Yɔ nɛ loo Bɛtmɛmɛ, Bɛtmɛm bɔ zunsin a nɛ gi an wɔrkɛ wɔ hi i̧i̧hi loor du hi Yeesu el giya; wɛɛ yɔ Bɛt ɗunsige, nɛɛ hɛw Bɛt ɗunsin hi Yeesu elo anyɔ nɛ ɗɔbs Bɛt tɛŋkɔ yɔ ɗunds Yeesu a wɔrkɛ teesdu be.
COL.2.13	Amntɔnɔ yɔ nɛ dāg nɛ dɔms rɔb bɔ Bɛt ɛr gɛ, Bɛt da gin seek an wɔrkɛ a nɛ hinha̧a̧l dɔŋgo. Yɛrɛ Bɛt wɛɛ ɗunsin hi Yeesu elo a wɔrk du, wɛɛ bitsɛ hinha̧a̧l wɛ sɛw. 
COL.2.14	Yɔ wɛ da wɛ taa nɛ maakɔdɔglɔ fɔk gɛ, wɛ gin nɛ Bɛt belkɔ wɛ zulha. Bɛt wɛɛ ɔsɛ belk bɔ, pugd belk bɔ bi̧i̧ nɛ a ɗɛɛrwol du, wɛɛ taar belkɗɛɛrwol bɔ doog a dɔ̧ɔ̧r ha an wɛ mɛɛ a bitsɛ belk bɔ dɔglɔ da̧a̧da̧. 
COL.2.15	Yɔ Kristu wɔr a dɔ̧ɔ̧r ha, ɗɛɛ loorɛha̧a̧l tɛŋkya wɔ a bɛtha hi hɛbtdi sɛw, wɛɛ ul gabs bi̧i̧ an wɔ gɔ hi lagɔ hi mɛɛ sɛw a ɗɛɛhiɗɛ.
COL.2.16	Yɔ anbɔ bɔnɛ ɔɔ doo za gi gbaasin dɔgl a hinlek dɔŋgo, hi hinyɔ̧k dɔŋgo, hi ɔ̧t gbɔlɛ wɔ fɔkɔ hi dɔŋgo, hi a naab-ɔ̧t wɔ fɔkɔ hi dɔŋgo, zaabe a holum-ɔ̧t dɔŋgo. 
COL.2.17	Hin amntɛ wɔrɔ sɛw hi gi an hinwɔ gɔ hi tuur sɛw zeks ya̧a̧nɛ. Zeksya̧ hi taa hinrɔbo, hi zuunik hinyɔ gɔ gi midza gii kpɔd. Za̧a̧n rɔb bɔ hi gbɛn zeksɔ, gɛ Kristu. 
COL.2.18	Dood zaadɛ Bɛt walɛsɛrɛ ɗɔbsigya hi giro, wɔ hi book gɛrs wɔ hi gbɛn dɔglya̧, an bɔ hɛw gihi seek an hi gi zultiisigyayɔ. Hi pɛɛk zulya̧ ya̧a̧rɛ anyɔ mɔkilya̧ waal-duya gisihi gɔko. Bɔnɛ ɔɔ dood wɔrɔ lab hi wɔɔl dɔɔrɔɔs nɛ bɔ nɛ dak a Bɛt ge.
COL.2.19	Hi tā̧ā̧ ɔksig hi Kristu yɔ gi zulya̧ gɛ. Yeesu doodɔ sɛw hi gi an muulɔ. Muul bɔ sɛw dag tɛŋkɔ a zul bɔ ge. Wɛɛ dɔ̧ksillɛl wɔ hi yɛ̧ɛ̧m wɔ hi wa̧a̧k muul bɔ hi gig ɔksugo, hi sɛw hi tɔɔko anyɔ Bɛt gihi tɔɔsugo. 
COL.2.20	Yɔ Kristu wɔrɔ, nɛɛ hɛw nɛ wɔr hi giya. Yɔ anbɔ waal mɔkil wɔ hi zɛnɛ an wɔrkɛdɛ. Hi taan tɛŋk nɛ zulha. Ri nɛ ɛmbik an dood waalduyaadɛ nɔ? Ri nɛ ta̧a̧k hinlisya̧ wɔ nɔ? 
COL.2.21	Hinlisya̧ wɔ gɛrɛ: a bɔmɔ ki̧i̧, bɔmɔ le, zaabe bɔmɔ mɔbɔ.
COL.2.22	Hinlis wɔrɔ gɔ hi wuu gɛ, hi wɛɛk hintɔs nɔɔko, anyɔ dood dɔgl gi hinya̧ tuusugo, wɛɛ dood gi hinya̧ goko. 
COL.2.23	Hin wɔrɔ sɛw hi gi hintɔsyɔ. Dood zaadɛ be, gɔ hi mɔkig a hinɔ bɛɛrɔ anyɔ hi lag a hinmɛɛk gbɔɔl gidu a rı̄ı̄ an nɛ ɗɔbs Bɛt gi gbun gɛ, tiisin zul nɛ wɛɛdisɛ a Bɛt walɛsɛrɛ wɔ hi tɛŋk gbɔlɛ wɔ sɛw hi dɔŋdi, wɛɛ ha̧a̧nin muul nɛ ya̧a̧rɛ. Dɔgl wɛrɛ sɛw hi gi hintɔsyɔ. Hinmɛɛk ya̧a̧gɔ̧ɔ̧nya bɔrɔ lab gi ɗaasig dood wɔ an hi fɔb ɗɔkumya̧ ha̧a̧l wɔ hii kpɔd.
COL.3.1	Nɛ mɛɛ a yɔ Bɛt ɗuns Kristu gi dɔɔnig bɛtha, ɗuns nɛɛ hɛw. Yɔ gi anbɔ, ɗɔkinnɛ hinwɔ hi gi a bɛtha, a lɛlyɔ Kristu gi ɗɔɔtig a Bɛt naanrɔb ge. 
COL.3.2	Mɔkin hinwɔ hi gi a bɛtha, bɔnɛ mɔk waal dɔglɛ. 
COL.3.3	Nɛ mɛɛ a nɛ wɔɔrɔ, za̧a̧tig nɛ bɔ yaat ɔksi hi Kristu a Bɛt ge. 
COL.3.4	Kristu yɔ gi za̧a̧tig nɛ gɔ gi midzɔ, nɛɛ hɛw nɛ mid a gi gbɔlums du, nɛ gɛ̧ɛ̧ gbɔlums bɔ hi giya.
COL.3.5	Yɛrɛ gbɔn waal ɗɔkum wɔ hi gi nɛ kpoos du zaŋ: an mansi, ɓi̧i̧limi, zɛlko, ɗɔkum ha̧a̧lɛ, zaabe rɔɔs ɗɔkumi (gbunɔ gii hi loorɛkpɔɔki). Seen hin wɔrɔ sɛw an hi wɔr da̧a̧da̧ nɛ kpoos du. 
COL.3.6	Bɛt nɔɔtigɔ gı̄ lɛb dood wɔ hi inige a ɗɔkum ha̧a̧lya̧ wɛrɛ hi dɔŋgo. 
COL.3.7	Amntɔnɔ, nɛ da nɛ waanik ɗɔkum ha̧a̧l wɔrɔ hɛw yɔ nɛ da nɛ ɛmbik nɛ a hinha̧a̧l du. 
COL.3.8	Yɛrɛ ɔɔn hinha̧a̧l wɔ sɛw: an nɔɔtigi, ka̧a̧si, kpoos ha̧a̧lɛ, mɛlɛ, ya̧a̧ha̧a̧lɛ; bɔhi kɛm hin anbɔ a nɛ ya̧a̧du.
COL.3.9	Bɔnɛ gɔ̧ɔ̧tinya̧a̧. Nɛ bis mɔkil nɛ amntɛ wɔ hi woosya̧ wɔ hi gi a nɛ kpoos du anyɔ gɔ hi bisig gbandil haŋsili. 
COL.3.10	Nɛ wɛɛ nɛ dag mɔkil segdɛ nɛ hegɔ an kpoos nɛ gi wɛɛ sego. Bɛt gisin kpoos nɛ gɛbsugo an nɛ mɛɛ Kiŋkya nɛ bɔ bɛttɔnɔ nɛ riitin hi giya. 
COL.3.11	Yɔ anbɔ, hinza taa an gi gɛ̧ɛ̧ Yahuduyaadɛ hi dood zaadɛ dɔɔmɛ wɔ hi taa Yahudu-yaadɛ, hinza taa an gi gɛ̧ɛ̧ dɔmbɛ hi kpaarɛ, taa an gi gɛ̧ɛ̧ dood wɔ hi mɛɛhin gɛ hi dood hɛtumyaadɛ, taa an gi gɛ̧ɛ̧ doodɛ hi namɔ. Kristu gii gi hin sɛw a hinyɔ gi duge sɛw.
COL.3.12	Nɛ mɛɛ a nɛ gi Bɛt doodɔ gaatɛ. Bɛt herinɛ wɛɛ ha̧a̧g a nɛ muulɛ. Yɔ anbɔ gi an nɛ heks kpoos nɛ hinrɔbɛ an dimnaanɛ: an ya̧a̧rmɛɛki, hinrɔbwooki, zultiisigi, zulhɔniki, hi hinmɔŋki. 
COL.3.13	Mɔmtinnɛ hinɛ, doo za gi woos naaza hin-a̧a̧bi, bɔ be gi bits naaza ɔnɛ be. Waar wɛ Yeesu Kristu hi kpoosɔ rɔbo bitsin hinha̧a̧l nɛ da̧a̧da̧, yɔ anbɔ gi an bɔ be gi bits naaza hinha̧a̧lɔ hi kpoos rɔb be. 
COL.3.14	Wɛɛn nɛ heg Bɛt hatɔ an hi̧i̧l seedu a hin wɛrɛ sɛw hage. Bɛt hatɔ gii gi baks hinyɔ gi sɛw rɔbtɔnɔ gi da̧a̧.
COL.3.15	Ɔɔn Kristu boolumɔ gi wɛɛ waar nɛ kpoos du gi kam mɔkil nɛ an nɛ her gbɔnɔ wɔ hi gi rɔbɛ, anyɔ Bɛt elin nɛ sɛw an nɛ ɔks nɛ wɛɛ muul gbunu, nɛ bool bɛttɔnɔ. Waan Bɛt baaniki. 
COL.3.16	Ɔɔn Kristu dɔglɔ gi hi̧i̧s nɛ kpoos du. Goktinnɛ Bɛtdɔglɛ, ɗaatinnɛ hi hinmɛɛk dubt yɔ gi sɛw gogtingo hi zul-ooki. Waan nɛ ɛɛhin zaadɛ sɔmsɔm hi hato: an hin-ɛɛn wɔ Bɛt ɗɛɛrwol du, hi Yeesu fɔkya wɔ hin-ɛɛnya̧ wɔ gɔ hi ɛɛko, hi hinyɔ Bɛt Mɔkilɔ gɔ gaazɛ kpoos du an wɛ ɛɛs Bɛto. Gɔ nɛ ɛɛkhin anbɔ, waan Bɛt baanik nɛ kpoos du be.
COL.3.17	Woos nɛ wɔ nɛ wook sɛw, zaabe dɔgl nɛ wɔ nɛ book sɛw, woon hinɔ sɛw, boon hinɔ sɛw a Waar wɛ Yeesu nuŋg du an fɔkɔyaadɛ rɔbɛ, nɛ́ wɛɛ nɛ́ baanik Baa wɛ Bɛt a Yeesu dɔŋgo. 
COL.3.18	Nɛɛd wɛ, tiisin zul nɛ a walɛ nɛ hi dɔŋdi, anyɔ hinɔ riis Waar wɛ Yeesu ɗɔbsigyaadɛ ɔ̧ɔ̧. 
COL.3.19	Nɛɛ walɛ wɛ be, yɛgi ha̧a̧n a nɛɛd nɛ hi muulɛ, bɔnɛ gbaanihi. 
COL.3.20	Nɛɛ ya̧a̧mwaat wɛ be, laksin baa nɛ hi nàa nɛ hii tɔn bɛttɔnɔ a hinyɔ gi gedu sɛw. Hin bɔ lab gii gɔ har Waar wɛ Yeesu. 
COL.3.21	Nɛɛ baa wɛ be, bɔnɛ waa waat nɛ hii niik an bɔhi waan haatili.
COL.3.22	Gbaarɛ wɛ nɛɛ be, laksin ɗɛntɛ nɛ wɔ a waal du tɔn bɛttɔnɔ a hinyɔ gi duge sɛw, bɔnɛ ta̧a̧ dɔglya̧ a hi lɔlgbar kpɔd hi an nɛ bɛs doodɛ. Yɔ hoob gin ha̧a̧k Waar Bɛto, gi an nɛ ta̧a̧hi hi kpoos rɔbo. 
COL.3.23	An nɔ woosɔ, woon hi kpoos rɔb an nɛ woosig Waar wɛ Yeesu ɔ̧ɔ̧nɛ, an nɛ taa woosig dood ya̧nɛ. 
COL.3.24	Ɗɛnt nɛ rɔb bɔ nɛ gisig wooswooko: gɛ Waar wɛ Kristu. Mɔkinɛ, nɛ mɛɛ a Waar Yeesu Kristu gii gi gaanɛ rɔɔs nɛ yɔ gi gbaasig doodɔ a bɛtha an dɔɔrɔɔs nɛ. 
COL.3.25	Bɛt gɔ sɔ̧̄ɔ̧̄ doo muut gɛ. Za̧a̧nyɔ gi wook hin-a̧a̧bi, an bɔ nɛ ɓɛ, Bɛt gi gbaasig dɔglɛ an hin-a̧a̧b yɔ woo nɛ be.
COL.4.1	Nɛɛ ɗɛntɛ wɛ, kaŋkin gbaarɛ nɛ wɔ rɔbtɔnɔ anyɔ bɛrɔ. Bɔnɛ zɛnɔ, nɛɛ hɛw nɛ gin ɗɛnt nɛ a bɛtha be. 
COL.4.2	Waan Bɛt zɔ̧k hi tɛŋko, bɔnɛ mɔɔ baanukɔ. 
COL.4.3	Wɛɛn nɛ zɔ̧bsiw Bɛt hɛw, an Bɛt gi kpɛ̧rsiw gbɔnɔ a dɔglɔ bɔ gi gbaŋgi an wi dɔks dood dɔgl dubt bɔ hi mɛ̄ɛ̄ nɛ gɛ yɔ gi Kristu dɔgl ɔnɛ. Mi gi hɛdi a luknɔ du a Bɛtdɔgl dɔk dɔŋgo. 
COL.4.4	Nɛ zɔ̧bsim Bɛto an gi ɗaasimi an mi wads dood Bɛtdɔglɔ dubt bɔ rɔbtɔnɔ anyɔ rii. 
COL.4.5	Yɔ nɛ gi ɛmbik a dood wɔ hi mɛɛ Waar Yeesu gɛ hi teesdu, oon zul nɛ rɔbtɔnɔ. A ɔ̧tyɔ Bɛt gɔ gi gaan gbɔnɔ an nɛ zuun ɗɔbsig nɛ gedu, bɔnɛ ɔɔ hinɔ gi waginɛ.
COL.4.6	Waan dɔgl nɛ book hi ya̧a̧hɛmnti, hi Bɛt hoobo an manda yɔ gɔ hi yaak bis du, an nɛ mɛɛ dood hin-ɛrkya̧ wɔ ta̧a̧kɔ bɛttɔnɔ. 
COL.4.7	Tikikus gi fɔksin dɔgl mi sɛw. Gii gi saam wɛ rɔb a Bɛt gbɔnɔ du, gi Bɛtwoosya yɔ rii an hi gbaa kpoos a ge, gi wook Bɛt woosɔ hi tɛŋko hi miya. 
COL.4.8	Ya̧a̧ gii mi gig yaazig a nɛɛge an gi fɔksin dɔgl mi bɛttɔnɔ, gi wɛɛ gi ɓatsin kpoos nɛ.
COL.4.9	Mi gig yaak hi Onɛsimus hɛw. Gi doo nɛɛnɛ, gi saam wɛ rɔb a Bɛt gbɔnɔ du, yɔ rii an hi gbaa kpoos a ge. Hi eerɛ hi fɔksin hinyɔ gi daak hɛdi sɛw. 
COL.4.10	Àristarkus yɔ gi a luknɔ du hi miya, raa a mi boon du. Barnabas fabtɔ Markus raa a mi boon du hɛw. Nɛ́ nɛ dag ya̧a̧ a gi zul da̧a̧da̧ ma mi? Gi zaa a nɛɛge, nɛ dagig bɛttɔnɔ.
COL.4.11	Yeesu yɔ nuŋgɔ zaa a Yustus raa a mi boon du sɛw. Hi taarɛ hi wootingo Bɛt wáát woos hi miya. Hi sɛw hi gi Yahuduyaadɛyɔ. Hi ɗaasim gbɔɔltɔnɔ. Yahuduya zaadɛ wɔ hi ɗaasim a Bɛt woos du, hi taaro. 
COL.4.12	Epafaras raa a mi boon du. Nɛ mɛɛ a gi doo nɛnɛ hɛw, wɛɛ gi Yeesu Kristu woosɔyayɔ. Gɔ gisin Bɛt zɔ̧k hi tɛŋko, zɛnin gɛ zaŋ, an Bɛt gi ɗaasinɛ nɛ ram gi da̧a̧ a gi dɔgl du an nɛ er bɛttɔnɔ a Bɛt gbɔnɔ du, nɛ wɛɛ nɛ mɛɛ hinyɔ Bɛt ha̧a̧g sɛw rɔbtɔnɔ hi kpoos nɛ sɛw. 
COL.4.13	Mii mi gbɛn woosɔ gbɔɔl gi ɔ̧ɔ̧sig a nɛ dɔŋgo, hi dood wɔ hi gi a Lawdikiya hi a Hirapolis hi dɔŋgo. Yɔ mi gbɛn woosɔ hi lɔl mi gii mi ɗɛɛ dɔglɔ bookɔ.
COL.4.14	Saam wɛ rɔb Luka yɔ gi dokta bɔ hi Deemas sɛw hi raa a mi boon du. 
COL.4.15	Nɛ boo yɛ̧ɛ̧dɛ Yeesu fɔkya wɔ a Lawdikiya du, hi zaa hi nis bɔ Nimafa hi dood Yeesu fɔkya wɔ gɔ hi gi mɔksig a gi raa du. 
COL.4.16	Gɔ nɛ zaŋg ɗɛɛrwol yɛrɛ gi da̧a̧, nɛ yaa ɗɛɛrwol bɔ a dood Yeesu fɔkya wɔ a Lawdikiya hii an hi zaŋgin hɔ hɛw. Nɛ wɛɛ nɛ zaŋg ɗɛɛrwol bɔ mi da mi bi̧i̧s dood Lawdikiya wɔ.
COL.4.17	Nɛ raa Arkibus a ri ya, nɛ raag a gi da̧a̧s woos bɔ Waar wɛ Yeesu da gaag an gi woo. 
COL.4.18	Mii bi̧i̧ dɔgl yɔ̧ɔ̧sum wɛrɛ hi zul mi: Mii Pol , mi boonɛ. Bɔnɛ zɛn a mi gi a luknɔ du. An Bɛt gɛmsilɔ gigi hi nɛya! Aanbɔ!
1TH.1.1	Mii Pol hi Silas hi Timɔte, wi bi̧i̧ ɗɛɛrwol yɛrɛ. Wi yaasig Yeesu fɔkya Tesalonikiyaadɛ ɔksilya̧ yɔ ɔks gbunu hi Baa wɛ Bɛto hi Waar Yeesu Kristu. An Bɛt gi gaanɛ gɛmsili hi boolumi!
1TH.1.2	Wi waak Bɛt baanik a nɛ zulha sɛw. Wi waa wi gin mɔkig a wi Bɛt zɔ̧k du. 
1TH.1.3	Hinyɔ wi mɔk wi mɛɛk a Baa wɛ Bɛt muutdu, gɛ ɗɔbsig nɛ woos bɔ, hi hat nɛ woos bɔ, hi hinmɔŋk yɔ fu̧u̧z a kpoos nɛ gbaak bɔ a Waar wɛ Yeesu Kristu ge.
1TH.1.4	Wi mɛɛ, yɛ̧ɛ̧dɛ wi wɛ, a Bɛt ha̧a̧g nɛya, sɛ̧ɛ̧nɛ an nɛ wɛɛsig dood ɔ̧nɛ. 
1TH.1.5	Yɔ wi dɔgsin nɛ Dɔgl Rɔb bɔ wi dɔ̄gsin hi dɔgl kpɔd gɛ, wi dɔgsin hi Bɛt tɛŋkɔ, hi Bɛt Mɔkil woosɔ, hi kpoos ɓaasigi a dɔgl yɔ gi rɔb wi gisin dɔk dɔŋgɔ ge. Yɔ anbɔ, nɛ mɛɛ waakyɔ wi waa a nɛ teesdu a nɛ zulɛ an wi ɗaasinɛ. 
1TH.1.6	Nɛɛ nɛ fɔ̀b wiya, nɛ fɔ̀b Waar Yeesu be. Anyɔ nɛ dag ya̧a̧rhant gbɔɔltɔnɔ a Dɔgl Rɔb bɔ gi dɔŋg si̧, nɛ ta̧a̧ge nɛ dag hat yɔ fu̧u̧z a Bɛt Mɔkilɔ ge. 
1TH.1.7	Yɔ anbɔ nɛ wɛɛs Waar Yeesu fɔkɔya wɔ a Makeduniya hi Akaya sɛw gbɔnɔdorkyaadɛ.
1TH.1.8	Yɔ anbɔ, Waar Yeesu dɔglɔ fu̧u̧ nɛ lɛlɛ gi rek a Makeduniya hi Akaya kpɔd gɛ. Bɛt ɗɔbsig nɛ bɔ dɔglɔ rek tuur lɛl sɛw. An ay ɓɛ dood hi mɛɛ dɔglɔ mɛɛ, dɔgl wi taa du ma an wi boo dɔglɔ. 
1TH.1.9	Yɔ anbɔ, hii hi zulya̧ hi fɔkig a wi zulha dak yɔ nɛ dagiw a nɛ lɛlɛ hi maakwɔd wɔ nɛ ɔɔ, nɛ fɔk Bɛt za̧a̧til rɔb bɔ. Nɛ gisig kɛŋko. 
1TH.1.10	Nɛ wɛɛ nɛ ook an waaɔ Yeesu yɔ rɛmsig nɛ a wɔrk du gi wɛɛnig za̧a̧tig du gi fu̧u̧z bɛtha gi zaa. Gii giwɛ za̧a̧sig a Bɛt nɔɔtigɔ yɔ gɔ gi zaa dood zulha gedu.
1TH.2.1	Yɛ̧ɛ̧dɛ mi wɛ, nɛɛ hi zul nɛ nɛ mɛɛ hɛw a wí rēk a nɛ lɛl ya̧a̧rtɔs gɛ. 
1TH.2.2	Nɛ mɛɛ a hi ha̧a̧niw nɛ ya̧a̧r a Filipi hi niiwi wi ɔɔ tuurik a nɛ lɛl a Tesaloniki. Yɛrɛ Bɛt gaaw tɛŋk an wi dɔgn Dɔgl Rɔb bɔ gi fu̧u̧zig a ge, hoobhā̧a̧w dood wɔ zulya̧yɔ hi ɓaasig yɛ̧ltɔnɔ a wi gbaŋg gɛ. 
1TH.2.3	Ya̧a̧nɛ, dɔgl wi dɔk bɔ er a mɔkilmɛlya ha gɛ, zaabe a mɔkilha̧a̧l ha gɛ, zaabe a maatil ha gɛ.
1TH.2.4	Bɛt see an wi rii an gi gaaw Dɔgl Rɔb bɔ wi kaŋkɔ, ya̧a̧ gii gɔ wi book dɔgl an gbuna bɔ be, wi taa tɛk an wi bɛs doodɛ, wi tɛk an wi bɛs Bɛt yɔ gi gook kpoos wɛ. 
1TH.2.5	Nɛ mɛɛ bɛttɔnɔ a wi bōōsirnɛ dɔgl za hi mɛlhɛmnt gɛ. Zaabe dɔgl za ɗɔkumya yaatingoya gɛ. Bɔrɔ ɔnɛ Bɛt gii gi segya wi. 
1TH.2.6	Wí tɛ̄b gbɔlums a dood gɛ, wí tɛ̄b a nɛɛge gɛ, zaabe a dood zaadɛ gɛ.
1TH.2.7	Rɔbo anyɔ wi gi Kristu tɔmsɔyaadɛ, wi ɗɛɛ nɛ an wi zunsin gbɔlums wi, wɛɛ wi saŋgɔ, yɔ wi ginɛ a nɛ lɛlɛ. Wi saŋg an nàayɔ gi ook waatɔ rɔbtɔnɔ. 
1TH.2.8	Ha̧a̧siw nɛ gbɔɔltɔnɔ a nɛɛ ge, wi ginɛ di bed an wi gaan kol wi, wi gaan Bɛt Dɔgl Rɔb bɔ gii kpɔd gɛ. Hat wi tɔɔ a nɛɛge anbɔ. 
1TH.2.9	Yɛ̧ɛ̧dɛ mi wɛ, gɔ nɛ mɔk nɛ mɛɛk woos yɔ wi woo hi mɔɔt yɔ wi dagɔ. Yɔ wi gisin nɛ Bɛt Dɔglɔ Rɔb bɔ dɔko, wi woo yɛms du hi lurk du sɛw an bɔwi ɗɔbs doo za gbun a nɛ tees du.
1TH.2.10	Nɛɛ ɗɔbsigya wɛ, nɛ gi segyaadɛ wiinɛ, Bɛt be, gi segya wi hɛw. Ɗɔɔtil wi yɔ wi ɗɔɔt a nɛ teesdu wi gi doo gaatyɔ, doo riityɔ, wi taan hinza a̧a̧bi. 
1TH.2.11	Nɛ mɛɛ a wi woosin nɛ hin an baa gɔ gi kaŋkig waatɔ; 
1TH.2.12	wi waa wi gisinnɛ muul ɓaasig gbunu gbunu, wi gi kpoos nɛ rɔɔko, wi gisin raak hi tɛŋko an nɛ woohin an ɛmbil nɛ gi riis Bɛt yɔ ginɛ elik an nɛ gul a gi waat du hi a gi gbɔlums du.
1TH.2.13	Wɛɛ ɓɛ, hinyɔ wi waak Bɛt baanik dɔŋgɔ ge gɛ: a yɔ nɛ ta̧a̧ Bɛt dɔgl yɔ wi dɔgsinɛ, nɛ kɛmɔ nɛ́ tā̧ā̧ an ɗoo za dɔgl gɛ, nɛ ta̧a̧ an Bɛt dɔglɛ, anyɔ gi hi rɔbo. Dɔglɔ wɛɛ gi wook nɛ kpoos du anyɔ nɛ ɗɔbsige.
1TH.2.14	Nɛya, yɛ̧ɛ̧dɛ wɛ, nɛ fɔb Yeesu fɔkya ɔksil wɔ hi gi a Yahuduya, wɔ hi gi Bɛt doodɔ hi ɔks gbun hi Yeesu Kristu, nɛɛ nɛ riitin an hii be. Nɛ mɔm ya̧a̧rhant wɔ an hii be, nɛ yɔ̧ya̧a̧r a dood nɛ wɔ hi naan du an hii yɔ hi yɔ̧ a Yahuduya wɔ hi naan du. 
1TH.2.15	Yahuduya wɔ hi gbɔm Waar Yeesu , hi Bɛtya̧a̧kɛŋkya wɔ hɛw, hi wɛɛ hi niniw be. Hí hās Bɛt kpoosɔ gɛ, hi gi dood sɛw lɔlya̧ hɛ̧ɛ̧nikyaadɛyɔ. 
1TH.2.16	Ya̧a̧nɛ, hi giw a̧a̧nik hi tɛŋk an bɔwi dɔks dood wɔ hi taa Yahuduya gɛ Bɛtdɔglɔ an hi za̧a̧; anbɔ ro, hi waa hi hi̧i̧sig hinha̧a̧l goon bɔ hi hinha̧a̧lɛ gi guk hɛbtdi. Yɛrɛ Bɛt nɔɔtigɔ zaa gɔ hi zulha ma ɓɔrɔ.
1TH.2.17	Nɛya yɛ̧ɛ̧dɛ wɛ, wɛ hɛɛtin am kaasi hi nɛya, wɛ gbɛntin gɛ, mi rāā a wɛ hɛɛtin kpoos du gɛ. Ha̧a̧siw gbɔɔltɔnɔ daarlɛlɛ an wi wɛɛ wi seenɛ wi gbɛn muut nɛ ɓɛ. 
1TH.2.18	Ha̧a̧w an wi zaa a nɛɛge. Mii Pol , ha̧a̧sim anbɔ dɔɔ kittɔnɔ, wɛɛ Saydanu a̧a̧nuw-a̧a̧nɔ. 
1TH.2.19	Nɛ kpoos wi gbaak bɔ gi seek bɔ zaanɔ? Wi laatig a bɔ dɔŋgo? Bɔ gi ɗɛɛt wi gbɔlums hinyɔ gɔ wi gɔs zul wi gbɔlums dɔŋgɔ ge a ɔ̧tyɔ waar wɛ Yeesu Kristu gɔ gi zaa gedu nɔ? Nɛ gɛ nɛɛ ma mi? 
1TH.2.20	Hɔɔ! Nɛɛ gi gbɔlums wi hi hat wi!
1TH.3.1	Yɛrɛ a yɔ̧ɔ̧sumɔ gedu wi ɗɛ̄ɛ̄ mɔŋk an wi oo zaa ma gɛ. Wi see bɛr an wi kɔm a Atena muk wi. 
1TH.3.2	Wi yaa yɛ̧ɛ̧ wɛ Timɔte yɔ gi wook Bɛtwoosɔ hi wiya gi dɔk Dɔgl Rɔb bɔ yɔ gi Kristu dɔglɔ. Wi yaag a nɛɛge an gi gaan tɛŋk gi ɓaasin muulɛ, nɛ er rɔbtɔnɔ a nɛ ɗɔbsig du, 
1TH.3.3	an bɔ̄ doo gbun nɛ teesdu gi ɔɔ muulɔ a ya̧a̧rhant yɔ wɛ waak gedu. Nɛ mɛɛ hi zul nɛ hɛw an ya̧a̧rhant wɔrɔ labɔ, Bɛt gii gbaasɛ. 
1TH.3.4	Yɔ wi da wi waak hi nɛya, wi dɔksin gaati a ya̧a̧rhant gi zɛ̧ɛ̧zɛ̧mɔ. Hinɔ gii tuurɔ, nɛ mɛɛmɛ.
1TH.3.5	Ya̧a̧nɛ, anyɔ mi ɗɛ̄ɛ̄ an mi mɔm ook bɔrɔ zaa ma gɛ, mi yaa doo a nɛɛge an gi zaa gi dɔgsim dɔgl nɛ an mi mɛɛ ɗɔbsig nɛ yɔ nɛ ɗɔbsugo. Hoobha̧a̧m nɛ an bɔ loorɛha̧a̧l gi maatinɛ woos wi gi wɛɛ hintɔs. 
1TH.3.6	Yɛrɛ ɓɔryɔ Timɔte wɛɛz has kpoos wi hi ɗɔbsig nɛ dɔglɛ hi hat nɛ a yɛ̧ɛ̧dɛ Yeesu fɔkya wɔ hi dɔgl yɔ fɔksiwi. Raasiw a nɛ waa nɛ giw mɔkugo hi hato, gin ha̧a̧k an nɛ gbɛniwi an wii yɔ giw ha̧a̧k an wi gbɛnin be.
1TH.3.7	Ya̧a̧ giya, yɛ̧ɛ̧dɛ mi wɛ, a zɛksil wɛ wɔ gedu hi a ya̧a̧rhant wɛ wɔ gedu sɛw, muul wi ɓaa a nɛ zulɛ, a ɗɔbsig nɛ bɔ gi dɔŋgo. 
1TH.3.8	Yɛrɛ, wi wɛɛ wi za̧a̧za̧ ɓɔri ma anyɔ nɛ waak erk rɔbtɔnɔ a ɔksil nɛ bɔ hi Waar Yeesu gedu. 
1TH.3.9	Gi an wi ɗɛɛ Bɛt wɛ baanukɔ ri a nɛ dɔŋgo a hat wɔ nɛ giwi gaak sɛw a gi muutdu nɔ? 
1TH.3.10	Lurk du hi yɛms du sɛw wi gi ɛrk Bɛt hi tɛŋko an gi gaaw gbɔnɔ wɛ gbɛntinu, wi baks hinyɔ zɛ̧ɛ̧r ɓɛ a ɗɔbsig nɛ bɔ gedu.
1TH.3.11	Yɛrɛ an Baa wɛ Bɛt hi zulɔ hi Waar wɛ Yeesu Kristu hi gɛms gbɔnɔ an wi rekɔ wi seenɛ! 
1TH.3.12	An Waar Yeesu gi woo an hat nɛ a yɛ̧ɛ̧dɛ fɔkɔya wɔ hi muul hi a dood muul sɛw gi rek doosɛ doosɛ, gi tɔɔ gi daarlɛlɛ, an hat wi yɔ gi tɔɔko gi gi daarik lɛl a nɛ muul be. 
1TH.3.13	Yɔ anbɔ Waar Yeesu gi gaa kpoos nɛ tɛŋko, gi es nɛɛ dood gaatɛ wɔ nɛ taan hin-a̧a̧bi a Baa wɛ Bɛt muutdu a ɔ̧tyɔ Waar wɛ Yeesu gɔ gi zaa hi doodɔ gaatɛ wɔ sɛw gedu.
1TH.4.1	A hinyɔ zɛ̧ɛ̧r gedu, yɛ̧ɛ̧dɛ mi wɛ, anyɔ wi gogsin ɗɔɔtil yɔ gi an nɛ ɗɔɔtɔ an nɛ has Bɛt kpoosɔ, nɛ waak ɗɔɔtig anbɔ. Yɛrɛ ɓɔryɔ, wi ɛrinɛ wi gin tɛŋk gaak a ɔksil wɛ bɔ hi Waar Yeesu gedu, wɛɛn nɛ woo du anbɔ ɓɛ, gi daar lɛlɛ. 
1TH.4.2	Nɛ mɛɛ dɔgl wɔ wi gaanɛ hi Waar Yeesu tɛŋkɔ. 
1TH.4.3	Yɛrɛ hinyɔ Bɛt ha̧a̧g gɛrɛ: wɛɛn dood gaatɛ a gi muutdu, ɔɔn mansdɔglɛ.
1TH.4.4	Doo yɔ gi sɛw mɛɛg muulɔ gbaak rɔbtɔnɔ gaattɔnɔ hi ɗɔbsigi. 
1TH.4.5	Bɔgi gin muulɗɔkum ha̧a̧lɛ an dood wɔ hi mɛɛ Bɛt gɛ gɔ hi wooko. 
1TH.4.6	Bɔ doo gi gɔs naaza hin-a̧a̧bi, bɔgi wɛɛs naaza ruu, bɔgi gɔ mans hi naaza nisɛ. Amntɔnɔ wi da wi raanra, wi dɔgsin bɛttɔnɔ nɛ mɛɛ be: a Waar Bɛt gi gbaas dood wɔ hi wookhin anbɔ dɔglɛ.
1TH.4.7	Bɛt ēlɛ an wɛ waa a ɓi̧i̧lim du gɛ, elɛ an wɛ waa a gaatig du. 
1TH.4.8	Ya̧a̧ giya, za̧a̧nyɔ bis dɔgl yɛrɛ taa doo bisugo, bis Bɛt yɔ gin gaak Mɔkilɔ giya. 
1TH.4.9	An hinyɔ gi seek ha̧a̧tig dɔgl a yɛ̧ɛ̧dums du, a Yeesu ɗɔbsig du, taa an doo gi bi̧i̧sin hin a gi ha̧a̧nɛ a yɛ̧ɛ̧dɛ Yeesu fɔkya muulɛ, nɛ mɛɛ hinɔ da̧a̧da̧. Yɔ anbɔ, nɛɛ hi zul nɛ, Bɛt gogsin ha̧a̧tig yɔ gi an gi ha̧a̧tinnɛ. 
1TH.4.10	Nɛ wook anbɔ ro a yɛ̧ɛ̧dɛ wɔ hi gi a Makeduniya hɛbt du sɛw hi gbaŋgi. Yɛrɛ yɛ̧ɛ̧dɛ mi wɛ, wi gisin kpoos ɓaasig an nɛ woo gi daar bɔrɔ ɓɛ.
1TH.4.11	I̧i̧n tɛŋk nɛ an nɛ waa rɔbtɔnɔ a boolum du, bɔnɛ gut ya̧a̧yɔ seen gɛ, wɛɛn nɛ woo hin hi zul nɛ an nɛ dagn lees nɛ za̧a̧nɔ, anyɔ wi da wi raan nɛ amntɔnɔ. 
1TH.4.12	Gɔ gi anbɔ, waabil nɛ yɛgi riis dood wɔ hi taa Yeesu fɔkya gɛ, wɛɛ bɔnɛ kams dood mɔɔto. 
1TH.4.13	Yɛ̧ɛ̧dɛ wɛ, ha̧a̧w an nɛ mɛɛ rɔb a wɔrkɛ wɔ hi dɔŋgo an bɔ kpoos nɛ gi ɗɔb an dood zaadɛ wɔ hi taan mɔkil gbaaki. 
1TH.4.14	Anyɔ wɛ ɗɔbsig a Yeesu wɔrɔ, wɛɛ rɛml ɗundɔ, wɛ ɗɔbsig hɛw a dood wɔ hi wɔr a ɔksig gbun du hi Yeesu , Bɛt gi wɛnzihi lɛlgbun hi Yeesu be.
1TH.4.15	Hinyɔ wi gisin raak ɓɔryɔ gi dɔgl yɔ fu̧u̧ a hinyɔ Waar Yeesu raa gedu: a wɛ́ɛ́ dood wɔ wɛ zɛ̧ɛ̧r hi kolɛ, a Waar Yeesu zaakɔ ɔ̧ti, wɛ taas wɔrkɛ wɔ ɗundigya̧ dorko. 
1TH.4.16	Bɛt gɔ gi ɓooya̧a̧, walsɛrɔ gbɔɔl bɔ gi ɓooya̧a̧, Bɛt pɔ̧rɔ gi uyyɔ, Waar Yeesu hi zulɔ gi siz bɛtha, wɔrkɛ wɔ hi ɗɔbsig nɛ Kristu hi rɛml hi ɗund doosi.
1TH.4.17	Kuudu za̧a̧til wɔ wɛɛ yɔ wɛ zɛ̧ɛ̧rɔ, wɛ ɔks hi hiya wɛ dɔɔ a kuus du an wɛ dagtin hi Waar Yeesu a wɛɛha. Gɔ gi anbɔ ma, wɛ waa anbɔ hi Waar Yeesu wɛlɛ hi wɛlɛ. 
1TH.4.18	Ya̧a̧nɛ za̧a̧nyɔ gi sɛw rɔɔg naaza hi dɔgl yɛrɛ.
1TH.5.1	Yɛ̧ɛ̧dɛ mi wɛ, an hinyɔ gi seek lɛlyɔ gɔ gi rii hi ɔ̧tyɔ hin wɔrɔ gɔ hi tuur gedu, hā̧a̧n an doo gi bi̧i̧sin dɔgl za ha gɛ. 
1TH.5.2	Ya̧a̧nɛ nɛɛ hi zul nɛ nɛ mɛɛ bɛttɔnɔ a Waar Yeesu ɔ̧tɔ gi zaa a dood zulha an luur yɔ gɔ zaa a yɛms du. 
1TH.5.3	Dood gɔ hi raako a boolum giro, hinza ɗɛɛ an gi gɔwɛ gɛ, gɔ gi anbɔ ro ya̧a̧rhant gi ɛ̧b ɓɔrbɔ a hi zulha, hi taa wirko; gigi an waagulk kosgumn gi zɛŋk budaa. 
1TH.5.4	Yɛrɛ nɛya, yɛ̧ɛ̧dɛ mi wɛ, nɛ taa a lɛlwil du an ɔ̧t bɔrɔ gi dumrin an luuri.
1TH.5.5	Nɛ sɛw nɛ gi dood lɛlgaalyaadɛ, nɛ gi dood lurkyaadɛ. Wɛ taa yɛmsyaadɛ, wɛ taa lɛlwilyaadɛ. 
1TH.5.6	Yɔ anbɔ, bɔwɛ yo an dood zaadɛ, yɛwɛ kɔm lɔlɛ, wɛ wa̧a̧ zul wɛ. 
1TH.5.7	Dood yoomyaadɛ be gɔ hi yok a yɛ̧ms du, wɛɛ dood bumwɔnikyaadɛ be gɔ hi wɔnik a yɛms du be. 
1TH.5.8	Yɛrɛ wɛɛ wɛ gi dood lurkyaadɛyɔ, yɔ anbɔ, yɛwɛ wa̧a̧ zul wɛ. Yɛwɛ heg ɗɔbsig hi hat an gabs gbandil tusya a muulɛ, hi za̧a̧tig mɔkili an danɛkutin tusɛ.
1TH.5.9	Ya̧a̧nɛ Bɛt gbāāwɛ an wɛ kɛm ya̧a̧rhant a gi nɔɔtig du gɛ, yɛrɛ gbaawɛ an wɛ dag za̧a̧tig a Waar wɛ Yeesu Kristu naan du. 
1TH.5.10	Yeesu Kristu wɔr a wɛ zulɛ. Ya̧a̧ giya, an wɛ kɔm za̧a̧tili, zaabe wɛ wɔrɔ, hinza gɛ, wɛ́ za̧a̧za̧ hi gii ma ɔ̧nɛ. 
1TH.5.11	Yɛrɛ gaatinnɛ tɛŋko, ɗaatinnɛ anyɔ nɛ gɔk ɓɔryɔ. 
1TH.5.12	Nɛɛ yɛ̧ɛ̧dɛ mi wɛ, wi zɔ̧nɛ, ɗɔbsin dood wɔ hi wookwoos hi tɛŋk a nɛ teesdu, dood wɔ hi gi wooszulyaadɛ a nɛ teesdu, wɔ Waar Yeesu gaahi woos hi gisin hingok an nɛ oo zul nɛ.
1TH.5.13	Zunsinɛhi ha̧a̧tig gbɔɔl hi hato a woos yɔ hi wook gi dɔŋgo, waan a boolum du. 
1TH.5.14	Wi zɔ̧nɛ hi ya̧a̧hɛmnti, yɛ̧ɛ̧dɛ mi wɛ, raasin dood namrɛ wɔ hin an hi oo zulya̧, ɓatsin hoobɛ wɔ kpoosɛ, ɗaasin hɛ̧ɛ̧rɛ wɔ, mɔmsinɛhi hin hi sɛw. 
1TH.5.15	Oon zul nɛ an bɔ doo za gi wɛɛn ha̧a̧l yɔ hi gɔsige, yɛrɛ waan nɛ tɛb an nɛ wootin rɔb a nɛ teesdu, nɛ wɛɛ nɛ woos dood rɔb sɛw.
1TH.5.16	Waan hat daki. 
1TH.5.17	Waan Bɛt zɔ̧ki. 
1TH.5.18	Baanin Bɛt a hinyɔ tursin gedu sɛw. Hinyɔ Bɛt ha̧a̧g an nɛ woo a ɔksil nɛ bɔ gedu hi Yeesu Kristu giibɔ. 
1TH.5.19	Bɔnɛ ans Bɛt Mɔkilɔ woosɔ. 
1TH.5.20	Doo gi kɛm Bɛt ya̧a̧ɔ gi dɔg hin hi Bɛt Mɔkilɔ, bɔnɛ bɔ̧ɔ̧ dɔglɔ bɔ nɛ see an dɔgl tɔsyayɔ. 
1TH.5.21	Goon hin sɛw, wa̧a̧n hinyɔ bɛrɔ, 
1TH.5.22	hɛmlin hi ha̧a̧l yɔ gi sɛw. 
1TH.5.23	An Bɛt hi zulɔ gi gaak boolumi gi wɛɛnin dood gaatɛ gi da̧a̧, gi oo mɔkil nɛ, kol nɛ, hi muul nɛ, nɛ gi dood gaatɛ a ɔ̧tyɔ Waar wɛ Yeesu Kristu gɔ gi zaa gedu.
1TH.5.24	Bɛt yɔ gin elko gi doo rɔbo, gi woo hinɔ. Ya̧a̧nɛ hinyɔ dɔg sɛw gi wooko, ya̧a̧luur hinɔ taa a ge. 
1TH.5.25	Nɛɛ yɛ̧ɛ̧dɛ mi wɛ, zɔ̧bsinwi Bɛto. 
1TH.5.26	Boon yɛ̧ɛ̧dɛ mi Yeesu fɔkya wɔ hi yɛ̧ɛ̧dums hato. 
1TH.5.27	Mi gin raak hi tɛŋko hi Waar Yeesu nuŋgɔ an nɛ zaŋgs yɛ̧ɛ̧dɛ Yeesu fɔkya wɔ hi gi sɛw ɗɛɛrwol yɛrɛ. 
1TH.5.28	An Waar wɛ Yeesu Kristu gɛmsilɔ gigi hi nɛya! Aanbɔ!
2TH.1.1	Mii Pol hi Silas, hi Timɔte, wi yaasig dood Yeesu fɔkya wɔ a Tesaloniki hii ɗɛɛrwoli. Nɛ gi Baa wɛ Bɛt dood ɔ̧ɔ̧nɛ hi Waar Yeesu Kristu doodɔ. 
2TH.1.2	An Baa wɛ Bɛto hi Waar wɛ Yeesu Kristu hi gaanɛ gɛmsili hi boolumi! 
2TH.1.3	Yɛ̧ɛ̧dɛ wi wɛ, gi an wi waa Bɛt baanik a nɛ dɔŋgo, anyɔ bɛrɔ. Ɗɔbsig nɛ gi tɔɔk gi daariklɛl be, wɛɛ hat a nɛ teesdu nɛ gbunu gbunu sɛw gi tɔɔk gi rek doosɛ doosɛ. 
2TH.1.4	An dood hi gin nɛ ya̧a̧kɛtingo si̧, nɛ wɛɛ nɛ ya̧a̧ryɔ̧k nɛ si̧, nɛ́ waak hinmɔŋki, nɛ́ wɛɛ nɛ waak ɗɔbsigi. Yɔ anbɔ, wii gin baanik a Yeesu fɔkya ɔksil du.
2TH.1.5	Hinyɔ Bɛt gɔ gi gbàà dɔgl muulɔge hi gbɔnɔ giibɔ. Yɛrɛ a hinyɔ nɛ mɔŋk dɔŋgɔ ge sɛwi, nɛ wɛɛk dood riitɛ an nɛ tal a Bɛt wáát du a hinyɔ nɛ ha̧a̧kya̧a̧r dɔŋgɔ ge. 
2TH.1.6	Yɔ anbɔ Bɛt sèè hinɔ rii an gi ha̧a̧n dood wɔ hi gin ya̧a̧rha̧a̧nik ya̧a̧r be, 
2TH.1.7	gi wɛɛ gi gàà nɛɛ wɔ nɛ ya̧a̧rha̧a̧k holumi hi wii sɛw. Ɔ̧tyɔ Waar Yeesu gɔ gi midz a bɛtha hi walɛsɛrɛ ɔ̧ɔ̧ tɛŋkyaadɛ, 
2TH.1.8	gi zaan laazebt gbɔɔl an gi gbans dood wɔ ha̧a̧hi Bɛt mɛɛk gɛ hi wɔ hi tā̧ā̧ Waar wɛ Yeesu Dɔgl ɔnɛ Rɔb bɔ fɔk gɛ dɔglɛ.
2TH.1.9	A ɔ̧tɔge dood wɔ hi tā̧ā̧ Bɛt fɔk gɛ hi dag ya̧a̧rhantya̧ gɛ: wɔrk yɔ gi wɛlɛ hi wɛlɛ. Hi hɛml ma hi Waar wɛ Bɛto hi gbɔlumsɔ tɛŋkya bɔ be. 
2TH.1.10	A ɔ̧tyɔ gɔ gi zaa gedu an gi dag gbɔlums a doodɔ gaatɛ wɔ hi dɔŋgo gi wɛɛ gi wɛɛ hingɛrsya a dood wɔ hi ɗɔbsig sɛw hi dɔŋgo. Nɛɛ hɛw, nɛ gi a hi teesdu anyɔ nɛ ta̧a̧ dɔgl yɔ wi boosinɛ a Yeesu zulha.
2TH.1.11	Ya̧a̧nɛ wi gisin waak Bɛt zɔ̧ko. Wi gi ɛrk Bɛt wɛ an gi gaan tɛŋko nɛ ɛmbik rɔbtɔnɔ anyɔ riis dood wɔ Bɛt elihi an hi dag za̧a̧tigi. Wi wɛɛ wi gig ɛrko an gi da̧a̧s hinrɔb yɔ ha̧a̧n wook sɛw hi ɗɔbsig nɛ woos sɛw hi tɛŋkɔ, 
2TH.1.12	an hi ɗɔbs Waar wɛ Yeesu nuŋgɔ a nɛ dɔŋgo, nɛɛ be, hi ɗɔbsin a gi nuŋg dɔŋg be, a Bɛt wɛ hi Waar Yeesu Kristu hi gɛmsil du.
2TH.2.1	Nɛya, yɛ̧ɛ̧dɛ mi wɛ, an hinyɔ gi seek Waar wɛ Yeesu Kristu zaakɔ hi mɔksig wɛ a gi dɔŋdi, wi gin zɔ̧ko: 
2TH.2.2	a nɛ kɛm Bɛtya̧a̧kɛŋkya za dɔglɛ, zaabe rams za, zaabe ɗɛɛrwol zayɔ gɔ hi raa a fu̧u̧z a wiige, gi dɔg a Waar Yeesu zaakɔ bɔ ɔ̧tɔ tuurɔ, bɔ kpoos nɛ gi nam nɔɔktɔnɔ, bɔ hinɔ gi yɔɔnɛ. 
2TH.2.3	Bɔnɛ ɔɔ doo gi maatin an hi nɔ hɛw, yɔ anbɔ, dood kittɔnɔ hi ɓats Bɛt zulɛ, wɛɛ doo ha̧a̧l bɔ gɔ gi wag faa gi midz kete ɓɔr ɔ̧tɔ gi ɔɔ tuuruko.
2TH.2.4	Doo hinha̧a̧lya bɔrɔ gi ɓaas hinwɔ dood hi elik a bɛt ya̧a̧nɛ zulɔ, gi wɛɛ gi daarin zulɔ lɛl a hin wɔrɔ hi zulha sɛw gi re gi ɗɔɔt a Bɛtluk du gi raa a gii gi Bɛt hi zulɔ. 
2TH.2.5	Nɛ mɔ̄k nɛ mɛ̄ɛ̄ a mi da mi dɔgsin hin wɔrɔ yɔ mi gi nɛ waak hi nɛɛ gɛ ya? 
2TH.2.6	Yɛrɛ hinza giro gi a̧a̧nik hin wɔrɔ tuurukɔ ɓɔryɔ. Nɛ mɛɛ hinɔ mɛɛ be. Yɔ anbɔ doo ha̧a̧l bɔ gi midz a ɔ̧tyɔ Bɛt dɛ̧ɛ̧sig gedu.
2TH.2.7	Yɛrɛ doo ha̧a̧l bɔ tɛŋkɔ bɔ dood hi mɛɛ gɛ gi wookwo ma an ɓɔri hɛw, hinɔ kpɔdi, hin wɔrɔ midigya̧ gɛ za̧a̧nyɔ gig ansig te gɔ gi wagɔ, hi ɔɔ midugo. 
2TH.2.8	Kuudu doo ha̧a̧l bɔ gi midz ma. Gɔ gi anbɔ Waar Yeesu gi gbɔŋg hi holumɔ yɔ ya̧a̧du, gi ha̧tirge hi zaakɔ bɔ gbɔlumsɔ sɛw.
2TH.2.9	Doo ha̧a̧l bɔ zaakɔ gigi hi Saydanu woosɔ. Gi zaa hi gɛrs tɛŋkyaadɛ, gɛrs hintuusingoyaadɛ hi gɛrs gbɔlɛ ya̧a̧-gɔ̧ɔ̧nya zaadɛ wɔ hi gi sɛw, 
2TH.2.10	gi maatin dood wɔ hi wako hi gbɔnɔ bɔbtin yɔ gi sɛw. Ya̧a̧nɛ, dood wɔrɔ, an gɔ gi ha̧a̧hi rɔb hi kpoosya̧ sɛw an Bɛt gi wɛɛ gi za̧a̧sihi, hi inɔ. 
2TH.2.11	Yɔ anbɔ Bɛt gi yaaz mɔkil za maatilya tɛŋkya a hi kpoos du an hi ɗɔbs hinwɔ hi gi ya̧a̧gɔ̧ɔ̧nya, 
2TH.2.12	an za̧a̧nyɔ ɗɔbs rɔb bɔ gɛ gi ha̧a̧g hinyɔ rii gɛ giya, gi gbaasihi dɔglɛ.
2TH.2.13	Yɛrɛ gi an wi waa Bɛt baaniki a nɛ zulɛ, nɛɛ yɛ̧ɛ̧dɛ wi wɛ. Waar Yeesu ha̧a̧g nɛya. Bɛt herin an nɛɛ nɛ za̧a̧ doosi. Woo hinɔ hi Mɔkilɔ bɔ wɛɛnin doodɔ hi tɛŋkɔ yɔ gaan an nɛ ɗɔbs rɔbo. 
2TH.2.14	Hinɔ lab ro Bɛt gi elin a gi dɔŋdi hi Dɔgl Rɔb bɔ wi dɔgsinɛ an nɛ dag Waar wɛ Yeesu Kristu gbɔlumsɔ nɛnɛ.
2TH.2.15	Yɔ anbɔ yɛ̧ɛ̧dɛ wi wɛ, erin rɔbtɔnɔ, wa̧a̧n hingok wɔ wi dɔgsin hi ya̧a̧ wi, wi ɔɔnin a kpoos du, zaabe, hi wɔ wi bi̧i̧sin a ɗɛɛrwol du. 
2TH.2.16	Yɛrɛ an Waar wɛ Yeesu Kristu hi zulɔ, hi Baa wɛ Bɛt yɔ gaawɛ muulɓaasig wɛlɛ hi wɛlɛ hi ook rɔb a gi gɛmsil du, 
2TH.2.17	hi ɓatsin kpoosɛ, hi wɛɛ hi gaan tɛŋk nɛ woo hinrɔb sɛw, nɛ wɛɛ nɛ dɔg hin rɔb sɛw.
2TH.3.1	Nɛɛ yɛ̧ɛ̧dɛ wi wɛ, hinyɔ zɛ̧ɛ̧r gɛrɛ: zɔ̧bsinwi Bɛto an Waar Yeesu dɔglɔ gi yɛd nɔɔk a dood kit wɔ hi ɗɔbs anyɔ daa nɛ nɛ teesdu, 
2TH.3.2	zɔ̧n an Bɛt gi tuusiw a dood ha̧a̧l wɔ hi gabsɛ wɔ hi naan du, anyɔ dood sɛw hi taa ɗɔbsig Bɛtdɔglɛ. 
2TH.3.3	Waar Yeesu gi doo rɔbo, hinyɔ dɔg sɛw gi wooko. Gi gaan tɛŋko gi wɛɛ gi oon an bɔ Saydanu gi maatinɛ nɛ wag gbɔnɔ. 
2TH.3.4	Wi gbaak kpoos wi a Waar Yeesu ge a nɛ zulha, wi mɛɛ a nɛ wook hinwɔ wi raanɛ, nɛ wɛɛ nɛ waa wook ɓɛ. 
2TH.3.5	An Waar Yeesu gi kam kpoos nɛ a Bɛt hat du hi a Kristu hinmɔŋk du.
2TH.3.6	Nɛɛ yɛ̧ɛ̧dɛ wi wɛ, wi gin raak hi Waar wɛ Yeesu Kristu nuŋgɔ: hɛmlin yɛ̧ɛ̧dɛ wɔ hi waak namrɛ hi taa fɔk hinyɔ wi goksinɛ. 
2TH.3.7	Nɛɛ hi zul nɛ nɛ mɛɛ fɔkyɔ gi an nɛ waa nɛ fɔwi. Wi taa nɛ dood namrɛ a nɛ tees du. 
2TH.3.8	Wi lē doo lees tɔs gɛ, gɔ wi tooto ro wi leko. Wi mɔɔ wi woowoos yɛms du hi lurk du sɛw an bɔwi mɔɔs doo za a nɛ tees du.
2TH.3.9	Nɛ mɔk a wi taan nɛ tɛŋk an wi dag lees a nɛɛge ya? Nɛ yɛrɛ taa anbɔ, gi nɛ an wi daagɔ. Yɛrɛ wi woo anbɔ, an wi gogsin gbɔnɔ hi waabil wi nɛ fɔbɔ. 
2TH.3.10	Yɔ wi gi nɛ waak nɛ hi nɛɛ hɛw, wi raanɛ: a za̧a̧nyɔ ha̧a̧g wooswook gɛ, bɔgi lehin be. 
2TH.3.11	Ya̧a̧nɛ, wi lag a dood nɛ zaadɛ hi gi namrɛyɔ, hi taa wooswooko, hi wɛɛ hi gi gutig ya̧a̧ yɔ seehi gɛ. 
2TH.3.12	Dood wɔ anbɔ wi gihi raak hi tɛŋko a Waar wɛ Yeesu Kristu nuŋg du, an hi kɔm sob hi waa wooswook rɔbtɔnɔ hi kaŋkin zulya̧. 
2TH.3.13	Nɛya, yɛ̧ɛ̧dɛ wɛ nɛ sɛw, bɔnɛ mɔɔ hinyɔ bɛr wookɔ.
2TH.3.14	Doo gi in hingok wɔ wi gaa a ɗɛɛrwol yɛrɛ gedu fɔko, seenɛg bɛttɔnɔ, bɔnɛ ɔks hi gii nɛ zaŋ, an seem gi ha̧a̧g du. 
2TH.3.15	Yɛrɛ bɔnɛ seeg an lɔlhɛ̧ɛ̧nikya, dɔgsinɛg hinɛ an yɛ̧ɛ̧ wɛ Yeesu -fɔkya an gi oo zulɔ. 
2TH.3.16	Yɛrɛyɔ, an Waar Yeesu yɔ gi boolum Waar i gi gaan boolum hi zulɔ an bili hi gbɔnɔ yɔ gi sɛw! An gi wɛɛ gi gi hi nɛɛ sɛw. 
2TH.3.17	Mii Pol , mii bi̧i̧ book yɛrɛ hi naan mi an mi boonɛ. Gɔ mi tɛ̧ɛ̧k naan mi a mi ɗɛɛrwol du sɛw anyɔ lɛ, bi̧i̧k yɔ gɔ mi bi̧i̧ gi anyɔ lɛ. 
2TH.3.18	An Waar wɛ Yeesu Kristu gɛmsilɔ gigi hi nɛɛ sɛw. Aanbɔ!
1TI.1.1	Mii Pol , mii bi̧i̧ ɗɛɛrwol yɛrɛ. Mi gi Yeesu Kristu tɔmsɔya an dɔglyɔ Bɛt Za̧a̧sigya wɛ gaami. Yeesu Kristu, za̧a̧nyɔ wɛ gbaak mɔkil wɛ a ge, gaam dɔglɔ hɛw. 
1TI.1.2	Mi bi̧i̧sig Timɔte yɔ gisim waa mi rɔb a Waar Yeesu ɗɔbsigɔ bɔ gedu. An Baa wɛ Bɛto hi Waar wɛ Yeesu Kristu hi gààmɔ gɛmsili hi ya̧a̧rmɛɛki hi boolumi.
1TI.1.3	Yɔ mi ginɛ rek a Makeduniya, mi zɔ̧́m nɛ an mɔ kɔm hɔ a Efesu mɔ raa dood zaadɛ a bɔhi gog dɔgl ya̧a̧gɔ̧ɔ̧nya, 
1TI.1.4	wɛɛ, bɔhi mɔk bid lɔɔlɔ wɔ dɔglya̧ hi dood dɔ̧ɔ̧t wɔ mɔ̧ɔ̧kya̧ hi taan lɔɔsumlɛl gɛ dɔglya̧. Hin wɔrɔ anbɔ gɔ hi ɗuks hinfaltingo kpɔd, ɗɛ̄ɛ̄ an hi ɗaa Bɛt dood kaŋkig woos yɔ gi hi ɗɔbsig gɛ.
1TI.1.5	Dɔgl yɔ Bɛt gaawɛ hinɔ gɔ gi seeko: gɛ hat yɔ gi fu̧u̧zig a kpoos gaat du, a kpoos yɔ er gedu, hi a ɗɔbsig rɔb du. 
1TI.1.6	Dood zaadɛ hi ɔɔ gbɔnɔ rɔb bɔ fɔkɔ, hi wɛɛ hi wag gbɔnɔ hi ya̧a̧boon tɔs wɔ hi fɔko. 
1TI.1.7	Hi seek zulya̧ an hi gi dood Bɛtmaakdɔglɔ gokyaadɛyɔ, wɛɛ hí kɛ̄m hinyɔ hi dɔk gɛ, hi hinwɔ hi dɔk hin hage hi tɛŋk gɛ.
1TI.1.8	Wɛ mɛɛ a doo gi woon Bɛtmaakdɔglɔ hinɛ anyɔ fɔbɔ, Bɛtmaakdɔglɔ bɛrɔ. 
1TI.1.9	Hɔnɛ wɛ mɛɛ a Bɛt gāā maakɔdɔgl a dood hinrɔbwookya wɔ hi zul gɛ, gaa dood Bɛtmaakɗa̧a̧kya wɔ, zulɓaatilya wɔ, dood wɔ hi ɗɔbs Bɛt gɛ, hinha̧a̧lya wɔ, dood wɔ hi hɛml hi Bɛto hi hinyɔ gi gaat a Bɛt muutdu sɛw, dood wɔ hi gbɔŋk baaya̧ hi naaya̧, dood zulgbɔŋkya wɔ,
1TI.1.10	hi dood mansnaakya wɔ, walɛ wɔ hi naakmans hi nayza walɛ, dood gbaarzebtigya wɔ hi ya̧a̧gɔ̧ɔ̧nya wɔ, hi dood hindɛŋglikya wɔ hi ya̧a̧gɔ̧ɔ̧nɛ, hi dood wɔ hi gɔk hinzaadɛ wɔ hi gi dɔɔmi hi faak hingok rɔb gaat bɔ. 
1TI.1.11	Hingok rɔb yɛrɛ fɔb Bɛt yɔ wɛ baanig Dɔgl Rɔbɔ bɔ gi zuunik Bɛt gbɔlumsɔ giya. Bɛt gaa mii Dɔgl Rɔb bɔ an mi kaŋkɔ.
1TI.1.12+1TI.1.13	Mi baanik Waar wɛ Yeesu Kristu, Za̧a̧nyɔ gaam tɛŋko an mi woon woosɛ. Anyɔ da doosɛ mi da mi book nɛ ya̧a̧ha̧a̧l gi zulha, mi gig nɛ ya̧a̧kɛtingo, mi gig nɛ niik si̧, Bɛt mɛɛ nɛ a yɔ mí ɗɔ̄bs gɛ, mí mɛ̄ɛ̄ gɛ gii mi wook nɛ anbɔ, wɛɛ mɛɛsim ya̧a̧rɛ, wɛɛ sɔ̧ɔ̧m an ɗɔbsigɔya rɔbo gi gbaam a gi woos du. Ya̧a̧ giya, mi baanige. 
1TI.1.14	Waar wɛ Yeesu gɛmsim gbɔɔltɔnɔ daar hinha̧a̧l mi lɛl sɛw, wɛɛ baks hi ɗɔbsigi hi hat yɔ fu̧u̧z a ɔksig mi bɔ hi Yeesu Kristu gedu.
1TI.1.15	Dɔgl yɛrɛ gi dɔgl rɔb an doo yɔ gi sɛw gi ta̧a̧ gɛrɛ: a Yeesu Kristu zaa waal du an gi za̧a̧s hinha̧a̧lyaadɛyɔ. Mii gi hinha̧a̧lya yɔ daarlɛlɛ a hi tees du. 
1TI.1.16	Hinyɔ Waar Bɛt mɛɛsim ya̧a̧r dɔŋgɔ ge gɛrɛ: ha̧a̧ge an Yeesu Kristu gi zuun hinmɔŋkɔ bɔ sɛw a mii yɔ mi gi hinha̧a̧lya gbɔɔl yɔ daarlɛl gi gbaŋgi, an hinɔ gi wɛɛs dood wɔ gɔ hi ɗɔbsige hi dag za̧a̧tig faa hinmɛɛnikya. 
1TI.1.17	Ɗɔbsigi hi gbɔlumsɛ hi gi a Bɛt ge faa hi faa. Gii gi wɛlɛ hi wɛl faa Waar i, taa wɔrkya, lɔl ɗɛɛg gbɛnikɔ gɛ, gi Bɛt gi gbunu. Aanbɔ.
1TI.1.18	Mɔya waa mi Timɔte, dɔgl yɔ mi gim pɔ̧nuko, fɔb hinyɔ Bɛtya̧a̧kɛŋkya wɔ hi dɔg amntɔnɔ a mɔ zulha. Mɔkim mɔ mɛɛ dɔglya̧ an mɔ dagin tɛŋk a gabs rɔb yɔ mɔ wook gedu. 
1TI.1.19	Mɔ gi waak ɗɔbsig be, kpoos mɔ gi waak erk be. Dood zaadɛ wɔ hi ɔɔ kpoos-esig dɔglɛ hi wɛɛ hi kɛ̄ms mɔkil rɔb bɔ kpoos du gɛ, hi wag gbɔnɔ hi ɔɔ ɗɔbsigɔ. Hi riitin an lɛmb yɔ ha̧tir gi tii mɛmɛ. 
1TI.1.20	Himɛnɛyus hi Alegzandɛr hi gi hi teesdu, mi loohi mi gaahi Saydanu naan du an hi mɛɛ a bɔhi boo ya̧a̧ha̧a̧l a Bɛt zulha.
1TI.2.1	Hinyɔ mi yɛɛl mi ɓatsig Yeesu fɔkya wɔ kpoos an hi woo: gɛ a warinɛ, zɔ̧nɛ, baanin Bɛto a dood zulha sɛw. 
1TI.2.2	Wasin waar ɛ nɛ gbɔlɛ wɔ hi dood wɔ hi gin tɛŋk sɛw hin a Bɛt ge an wɛ ɗɔɔt rɔbtɔnɔ a saŋtum du hi Bɛt fɔk hi gbɔnɔ hi waabil gaati.
1TI.2.3	Hinyɔ bɛrɔ gi har Bɛt Za̧a̧sigya wɛ giibɔ. 
1TI.2.4	Bɛt ha̧a̧g an dood sɛw hi za̧a̧za̧ hi mɛɛ rɔbo. 
1TI.2.5	Ya̧a̧nɛ Bɛt gi gbunu, wɛɛ doo gbun ro gi gi tɔmsya a wɛ teesdu hi Bɛto: gɛ doo bɔ Yeesu Kristu. 
1TI.2.6	Gaa zulɔ an i̧i̧nisɛ a dood dɔŋg sɛw an gi za̧a̧sihi, wɛɛ yaaz segyaadɛ an hi boo dɔglɔ a ɔ̧tyɔ Bɛt dɛ̧ɛ̧ gedu.
1TI.2.7	Bɛt yɔ her mii an segya a hin wɔrɔ hi dɔŋgo, gaam woosɛ an dɔglɔdɔkya hi tɔmsya -mí gɔ̧ɔ̧ya̧a̧ gɛ, mi dɔk rɔbo hi hingokya a dood wɔ hi taa Yahuduyaadɛ gɛ hi teesdu an mi gogsihi hinyɔ gi fɔk ɗɔbsig dɔglɛ hi rɔb dɔglɛ. 
1TI.2.8	Ya̧a̧ giya, ha̧a̧m an walɛ hi zɔ̧k Bɛt a lɛlyɔ gɔ hi zɔ̧b Bɛt ge sɛw, hi pɛɛ naanya̧ a Bɛt ge hi kpoosya̧ gaati, bɔ nɔɔtig gi giro, zaabe hinfaltingo.
1TI.2.9	Gbunɔ, ha̧a̧mi an nɛɛd wɔ hi gi semyaadɛ hi zulhɔnikyaadɛ, hi heg gbandilya̧ rɔbtɔnɔ anyɔ rii. Bɔhi haŋg zulya̧ hi kɔ̧ɔ̧tig gaat yɔ hi gɔn hɛɛlmɔto, zaabe rooti hi gbandil rɔbɛ wɔ hi bɛr hi daarlɛl tusya̧ gi sa̧a̧. 
1TI.2.10	Wɛɛhi hi heg woos rɔbɛ wɔ anyɔ ri̧i̧s nɛɛd wɔ gɔ hi 
1TI.2.11	Nɛɛd wɔ kɛ̧hi hinyɔ hi gisihi gok hititi hi zultiisig rɔbtɔnɔ. 
1TI.2.12	Mí gāā gbɔnɔ an nis gi goghinɛ zaabe gi wɛɛ waar a walɛ zulha gɛ. Yɛgi kɔm sob. 
1TI.2.13	Ya̧a̧nɛ Bɛt kim Àdamu gii doosi, wɛɛ kim Hawwa a kuudu. 
1TI.2.14	Saydanu māāt Adamu gii doos gɛ, maat nis bɔ Hawwa gii gi mat a hinha̧a̧l du. 
1TI.2.15	Bɛɛ anbɔ Bɛt gi za̧a̧s nis bɔ a waat mɔɔk dɔŋgo. Hin gbunu: waahi a ɗɔbsig du hi a hat du hi waabil gaati hi zulhɔniki.
1TI.3.1	Dɔgl rɔb yɔ rii an hi gbaa kpoos ha gɛrɛ: doo za gi ha̧a̧g wɛɛk Bɛtwoos kaŋkigzulya, tɛ̀b woos rɔbo. 
1TI.3.2	Gi an Bɛtwoos kaŋkigzulya bɔ gig doo yɔ taan hin-a̧a̧bi, ginig nis gbunu, gig zulhɔnikya, doo mɔkilya, doo rɔbtigya, rɔbɛzekya rɔbo, hingokya rɔbo, 
1TI.3.3	bɔgi gaa zulɔ bum du, gig doo kpoos saŋgtya, bɔgi gi doo gàbsi, bɔgi gi doo hinfaakya, bɔgi gbaa kpoosɔ a tus muulɛ, 
1TI.3.4	gig doo raatkaŋkigya rɔbo. Kaŋkig waatɔ rɔbtɔnɔ an hi kɛmsig tɔnɛ, hi wɛɛ hi ɗɔbsige a hinyɔ gi gedu sɛw.
1TI.3.5	Doo gi mɛ̄ɛ̄ raatɔ kaŋkig gɛ, gi an gi ɗɛɛ Yeesu fɔkya ɔksil yɔ gi Bɛt ɔ̧nɛ kaŋkig ri? 
1TI.3.6	Bɔgi gi Yeesu fɔkya sekt yɔ hi wɛɛnig Bɛtwooszulya. À lab gɛ, gɔ hi bɛɛg wɛɛnik doo gbɔɔl a Yeesu fɔkyaadɛ teesdu, yɔ tɔɔs zulɔ, loorɛha̧a̧l yɔ matinge dɔglɛ. 
1TI.3.7	Wɛɛ ɓɛ, gi an dood wɔ hi taa Bɛt fɔk gɛ hɛw hi mɛɛg nɛ a gi doo rɔbo, an bɔgi dag niit a hin-a̧a̧bɔ wɔ woo nɛ amntɔnɔ hage. À lab gɛ, yɔ wɛɛ yɔ mat a loorɛha̧a̧l ɓoos du. 
1TI.3.8	Gbunɔ, ɗɛntɛ Bɛtwoos ɗaakyaadɛ ginihi waabil ɗɔbti, bɔhi gin mɛl eerɛ, bɔhi gi bumgbaarɛ, bɔhi gi rɔɔsɗɔkum-yaadɛ.
1TI.3.9	Gihi wa̧a̧k ɗɔbsig dɔgl dubt hi kpoos-esigi. 
1TI.3.10	Dood hi yɛɛl hi goohi kete, hí gbɛ̄n hinza a̧a̧b a hii gɛ, ɓɔr hi ɔɔ wooswooko. 
1TI.3.11	Bɛtwoos ɗaakya wɔ nɛɛdya̧ be, ginihi waabil gaati, bɔhi gi mɛlbookyaadɛ a dood zulha, gihi zulhɔnikyaadɛ, gihi hinrɔbwookyaadɛ wɔ dood hi ɗɛɛ an hi gbaa mɔkilya̧ a hii a hinyɔ gi gedu sɛw.
1TI.3.12	Ɗɛntɛ Bɛtwoos ɗaakya wɔ ginihi nɛɛ gbunu, kaŋkihi waatya̧ hi raatya̧ rɔbtɔnɔ. 
1TI.3.13	Yɔ anbɔ Bɛtwoosɗaakya wɔ hi woo woosya̧ hi gbɔnɔ, hi dags zulya̧ erkil rɔbo, hi wɛɛ hi ta̧a̧ hi kpoosya̧ gbɔɔltɔnɔ an hi ɗɔbs Yeesu Kristu hi boo dɔglɔ. 
1TI.3.14	An mi mɔkig zaak a mɔɔge nɔɔk si̧, mi gisim bi̧i̧k hingok wɛrɛ dorɔ, 
1TI.3.15	an gi nɛ an mi aŋk kete, yɔ mɔ mɛɛ waak yɔ gɔ hi waa a Bɛt raadu, raakɔ a Bɛt za̧a̧til bɔ doodɔ ɔksil hi tees du. Bɛt doodɔ wɔ hii gi Bɛt dɔgl gbaakyaadɛ hi ookyaadɛ an tɛ̧ɛ̧ tɛŋkya yɔ gi gbag tɛŋk gaako hi sɛŋk rɔb yɔ gi luk pɛɛko.
1TI.3.16	Bɛtfɔk wɛ bɔ gbɔnɔɔ dɔglɔ dub tɔɔtɔ; wɛ ta̧a̧ anbɔ, raakɔ gɛ: a Yeesu mid hi muulɔ an doo, Bɛt Mɔkilɔ raa dɔglɔ a gi doo riityɔ. Mits Bɛt walɛsɛrɛ. Dood hi dɔg dɔglɔ a dɔ̧ɔ̧t dɔɔmɛ tees du. Dood hi ɗɔbsige a waal du. Bɛt wɛɛ dɔɔnig a gbɔlums lɛl du a bɛtha.
1TI.4.1	Bɛt Mɔkilɔ dɔg gaattɔnɔ a ɔ̧t yɔ̧ɔ̧sum bɔ gedu dood zaadɛ hi ɔɔ Bɛt ɗɔbsigɔ, hi fɔb mɔkil ya̧a̧gɔ̧ɔ̧nya wɔ hi loorɛha̧a̧l wɔ hingokya̧ wɔ. 
1TI.4.2	Dood ya̧a̧gɔ̧ɔ̧nya wɔ kpoosya̧ wɔr an tuswaa sa̧a̧ti gbaay nɛ hage gi dɔ̧ɔ̧sige, hí wɛɛn zulya̧ an Yeesu fɔkyaadɛ rɔbɛ, hí maatig doodɛ. 
1TI.4.3	Hi a̧a̧nik a bɔ dood hi loo nisɛ, wɛɛ bɔhi lehin zaadɛ sɔmsɔm. Nɛ Bɛt kim lees wɔrɔ sɛw an ɗɔbsigɔya wɔ hi mɛks rɔbo hi loo hi gig baanik nɔɔha ma mi!
1TI.4.4	Hinyɔ Bɛt kim sɛw gi rɔbo, gid hi dag hi Bɛt baaniki; hinza ha̧a̧l taa an hi bisige. 
1TI.4.5	Bɛt dɔglɔ hi Bɛt zɔ̧ki hi gi gaasig hin sɛw a Bɛt muutdu. 
1TI.4.6	Mɔ gis yɛ̧ɛ̧dɛ Yeesu fɔkya wɔ hin wɔrɔ goko, mɔ wɛɛ Yeesu Kristu woosɔya rɔbo, mɔ wɛɛ mɔ za̧a̧n Bɛtɗɔbsigdɔgl wɔ hi hingok rɔb dɔgl wɔ mɔ fɔb rɔbtɔnɔ. 
1TI.4.7	Yɛrɛ inim bid tɔs wɔ hi hin dɔɔm wɔ hi rı̄ı̄tin hi Bɛt gbɔnɔ gɛ. Gokinmɔ zul mɔ hin an mɔ ɗɛɛ Bɛt fɔk rɔbtɔnɔ hi gbɔnɔ.
1TI.4.8	Muuldaŋnik gɔ gi ɗaak kaasi, Bɛtfɔk hi gbɔnɔ be, gɔ gi ɗaak hin sɛw; yɔ anbɔ, gisɛ hin rɔbɛ wɔ Bɛt raa a be gaawɛ kamzig a za̧a̧tig yɔ gi ɓɔri gedu hi a za̧a̧tig yɔ gi zaak kuudu gedu sɛw. 
1TI.4.9	Dɔglɔ gii gi dɔ́gl rɔb yɔ rii an doo yɔ gi sɛw gi ta̧a̧. 
1TI.4.10	Ya̧a̧nɛ wɛ waak wooko, wɛ kɛɛk hi mɔɔt gbɔɔltɔnɔ, anyɔ wɛ gbaa kpoos wɛ a wɛ́ dag za̧a̧tig a Bɛt za̧a̧til bɔ ge. Gii gi dood za̧a̧sig sɛw, rɔbɔ dood wɔ hi ɗɔbsig Kristu.
1TI.4.11	Raasum ɗɔbsigya wɔ hin wɛrɛ, goksimɔhi. 
1TI.4.12	Bɔ doo za gi ɗa̧a̧m dɔɔ du a mɔ gi walsɛrɔ. Wɛɛsum Bɛtɗɔbsigya wɔ sɛw gbɔnɔdorkya a ya̧a̧boon du hi ɛmbil du, hi hat du, a ɗɔbsig du hi kpoos gaat du. 
1TI.4.13	Woom woos mɔ, zaŋgum Bɛt ɗɛɛrwol a dood teesdu, dɔgum Bɛtdɔglɔ, gogum hinɛ, gi tuur an mi zaa.
1TI.4.14	Yɔ ɗɛntɛ Bɛtwoos kaŋkigya wɔ hi gbaa naan mɔ zulha, Bɛtya̧a̧kɛŋkya hi boo dɔgl mɔ zulha Bɛt gaanum gaasɛ. Gaas bɔ mɔ ginɔ, woonim hinɛ, bɔmɔ ɔɔ ditɔs. 
1TI.4.15	Woom woos wɛrɛ rɔbtɔnɔ, gaam zul mɔ gedu sɛw an dood sɛw hi gbɛn rek mɔ doosɛ doosɛ. 
1TI.4.16	Oom zul mɔ rɔbtɔnɔ hi ɛmbil mɔ hi a hinyɔ mɔ goksig dood gedu. Gbaam kpoos mɔ gbunu a hin wɔrɔ gedu sɛw. Ya̧a̧nɛ, mɔ wook anbɔ, mɔ za̧a̧s zul mɔ hi dood wɔ hi gisum dɔgl mɔ kɛŋk sɛw.
1TI.5.1	Bɔmɔ bigl ɗɛnt ha̧a̧ltɔnɔ. Gigi an mɔ dɔgsig hinɛ, dɔgsimɔg hi ya̧a̧hɛmnti anyɔ gɔ mɔ raasig baa mɔ hinɛ. Dɔgsum walɛsɛrɛ wɔ hin an mɔ dɔgsig yɛ̧ɛ̧dɛ mɔ. 
1TI.5.2	Dɔgsum naadnɔwaat wɔ be an mɔ dɔgsig nàà mɔ hiya, nɛɛdsɛrɛ wɔ be an siŋdɛ mɔ hi kpoos gaati. 
1TI.5.3	Ɗɔbsum kuurɛ wɔ hi gi kuurɛ hi rɔbo, ɗaasumɔhi. 
1TI.5.4	Nis kuur gi gin waato, zaabe, yawalɛ hi yaatɔ hiya, yɛhi gokhin hi mɛɛ Bɛtfɔk bɔ hi gbɔnɔ gi yɛɛl a raadu; gi an hi yɛɛl hi yɛs baaya̧ hi naaya̧ woos wooko. Ya̧a̧nɛ hin bɔ lab gii gɔ har Bɛto.
1TI.5.5	Nis yɔ gi niskuur rɔbo, gi taan doo za an gi ɗaasig gɛ, gbaa kpoosɔ a Bɛt ge, wɛɛ gi waak Bɛtzɔ̧ki, baanuko yɛmsdu hi lurkdu sɛw. 
1TI.5.6	Yɛrɛ nis kuur yɔ gi waak a zɛlk du, wɔɔrɔ, anyɔ ginɛ za̧a̧til gii hɛw. 
1TI.5.7	Raasumɔhi hin wɔrɔ an bɔhi gin hin-a̧a̧bi. 
1TI.5.8	Doo za gi kaŋk nɛsɛ ɔ̧ɔ̧ gɛ, rɔbɔ doodɔ hii a raa du, in Bɛt gbɔnɔ yɔ daar za̧a̧nyɔ taa nɛ Bɛt ɗɔbsigya gɛ.
1TI.5.9	Bɔmɔ bi̧i̧ nis kuur yɔ wɛlɔ tuurdir dumbili nɔɔn-gbun kɛn gɛ, a kuurɛ nuŋg ɗɛɛrwol du. Niskuur bɔ gɔ hi bi̧i̧ nuŋgɔ gi an gi gi kuur rɔbo: lootin nɛ hi wal dɔɔ gbun kpɔd. 
1TI.5.10	Gi an dood hi book dɔglɔ a da woowoos rɔbɛ; da kaŋk waatɔ rɔbtɔnɔ, dag rɔ̀bɛ, nɛɛs Bɛt doodɔ wɔ dɔɔya̧, ɗààs dood wɔ hi gi a zɛksil du, an bili woowoos rɔbɛ, gid gi anbɔ, hi bi̧i̧ nuŋgɔ.
1TI.5.11	Inum nɛɛdsɛrɛ kuurɛ wɔ nuŋgya̧ wɔ bi̧i̧kɔ a ɗɛɛrwol du. Ya̧a̧nɛ, ɗɔkumya̧ gɔ ɗunsihi anbɔ ha̧a̧hi an hi ɔɔ Kristu hi loo walɔ. 
1TI.5.12	Yɔ anbɔ hi pid mɔkilya̧ doos yɔ hi ɔks nɛ hi ɗɔbsigi, hi wɛɛ hi wɛns zulya̧ hin-a̧a̧bi. 
1TI.5.13	A hin wɔrɔ geha sɛw gɔ hi rɔ̧ɔ̧s namrɛ, hi lɛɛlɔ hi gut raato hi raato. Hinyɔ daar bɔrɔ be, hi tɛbt mɛlɛ, hi gut dɔgl yɔ zɛ̧hi gɛ, hi boo hinyɔ taa an hi boo gɛ.
1TI.5.14	Ya̧a̧nɛ gi ha̧a̧mi an nɛɛdsɛrɛ kuurɛ wɔ hi wɛɛ hi loo walɔ, hi mɔɔ waato, hi gɛms raatya̧, an bɔ dood wɔ hi giwɛ lɔlhɛ̧ɛ̧nik hi dag gbɔnɔ hi dɔkt ya̧a̧ha̧a̧l wɛ zulha. 
1TI.5.15	Nɛɛd kuurɛ zaadɛ hi hɛɛ gbɔnɔ da̧a̧da̧ hi fɔk Saydanu giya. 
1TI.5.16	Nɛɛ za Bɛtɗɔbsigya gi gin nɛsɛ wɔ hi gi nɛɛdkuurɛ a gi raa du, yɛgi kaŋkihi, bɔgi ɗɔmn Yeesu fɔkya wɔ hiya, an hii hi kaŋk kuurɛ nɛɛd wɔ hi gi hi gbunu.
1TI.5.17	Ɗɛntɛ Bɛtwoos kaŋkigya wɔ hi ook woos rɔbtɔnɔ hi rii an hi dag dɔɔrɔɔsya̧ du dɔɔ eerɛ, rɔbɔ, dood wɔ hi wook Bɛtdɔgl dɔkwoosɛ hi hingok woos eer sɛw. 
1TI.5.18	Ya̧a̧nɛ, Bɛt ɗɛɛrwolɔ raa
1TI.5.18	a doo woosya rii an gi dag dɔɔrɔɔsɔ dagɔ,
1TI.5.18	wɛɛ raa ɓɛ
1TI.5.18	a bɔmɔ bib nāasɔ̄ɔ yɔ gisim tot nuuk ya̧a̧gbarɔ.
1TI.5.19	Bɔmɔ ta̧a̧ an hi gɛ̧ɛ̧n ɗɛnt Bɛtwoos kaŋkigya hinza, gid segyaadɛ eerɛ zaabe taarɛ hi tā̧ā̧ a ɗɛnt bɔ gɔ hin-a̧a̧bi gɛ. 
1TI.5.20	Dood wɔ hi ta̧a̧ hinha̧a̧l ɔɔk gɛ, biglumɔhi dood muutdu sɛw an dood zaadɛ gɔ hi gbɛn anbɔ hoob gi ha̧a̧hi. 
1TI.5.21	Mi gim raak hi tɛŋko a Bɛt muutdu hi a Yeesu Kristu muutdu hi a Bɛt walɛsɛrɛ wɔ Bɛt sɛ̧ɛ̧hi hi muutdu an mɔ fɔb hin wɛrɛ mi dɔgsumɔ, bɔmɔ sɔ̧ɔ̧ doo muutdu an mɔ gɛ̧ɛ̧ doodɛ.
1TI.5.22	Bɔmɔ diks naan mɔ gbaak a doo zulha an mɔ gaag woos a Bɛt doodɔ tees du an bɔmɔ ɔ́ks a dood zaadɛ hinha̧a̧l du. Mɔɔ hi zul mɔ, oom zul mɔ an doo gaati a Bɛt muutdu. 
1TI.5.23	Bɔmɔ waa mɛm bɔ gii yɔ̧kɔ kpɔdi, yɔ̧m bumhob kaasi an gi wad buu mɔ hi gums wɔ hi fɔbtingo duhɔ. 
1TI.5.24	Dood zaadɛ hinha̧a̧l hi mid gaattɔnɔ a dood lɔlgbar dos dɔgl yɔ gɔ hi gbaasihi. Yɔ anbɔ, zaadɛ be, hinha̧a̧lya̧ hi mid kuudu. 
1TI.5.25	Woos rɔbɛ be, gɔ hi mid gaattɔnɔ. Àn taa anbɔ si̧, taa an hi ɔɔ midugɔ.
1TI.6.1	Dood wɔ hi gi a gbaarums gbɔɔs du hi see ɗɛntɛya̧ an hi rii doo yɔ an hi ɗɔbsihi rɔbtɔnɔ an bɔ dood hi booya̧a̧ ha̧a̧l a Bɛt nuŋgɔ hi Bɛt dɔgl yɔ hi gokingo dood hage. 
1TI.6.2	Gbaarɛ wɔ hi gin ɗɛntɛya̧ hi fɔk Yeesu , bɔhi ɔɔhi ɗɔbsugɔ a hi gi yɛ̧ɛ̧ya̧ hiya. Lab gɛ! Yɔ hi mɛɛ a ɗɛntya̧ yɔ hi gisig woos wook be gisig ɗaako gi Yeesu ɗɔbsigya yɔ ha̧a̧be a gi muulɛ, gi an hi woosihi woos rɔbtɔnɔ gi daarlɛlɛ. Goksum dood hin wɛrɛ mi dɔgsumɔ, mɔ ɓatsihi muulɛ an hi woo hinya̧.
1TI.6.3	Doo za gi goksig dood hinza dɔɔmi gi fɔbtin hi Waar wɛ Yeesu Kristu dɔglɔ gaatɛ wɔ, hi Bɛtfɔk hi gbɔnɔ hingokɔ bɔ gɛ, 
1TI.6.4	gi humnik zultɔɔsigyɔ, mɛɛ hinza gɛ. Gin mɔkil gumsya a gi kpoos du an gi faltinhin hi doodɛ gi bootin gabs a dɔgl dɔŋgo, hinyɔ gɔ gi ɗunsig ka̧a̧si, gabsɛ, ya̧a̧ha̧a̧lɛ, lɔlha̧a̧lɛ, 
1TI.6.5	hi dɔgl-faltingo yɔ lɔɔsumlɛlɔ taaro a dood mɔkil-a̧a̧bya wɔ hi mɛɛ rɔb gɛ hi tees du. Hi seek Bɛtfɔk hinɔ an rɔɔsdak gbɔnɔyɔ.
1TI.6.6	Hi rɔbo, za̧a̧nyɔ gi fɔk Bɛt hi gbɔnɔ, wɛɛ kpoosɔ gi harig hi hinyɔ ginɔ, gin rɔɔs gbɔɔlɛ. 
1TI.6.7	Nɛ yɛrɛ, wɛ́ kāmz hinza a waal yɛrɛ gedu gɛ, wɛɛ wɛ taa hinza tuunuko. 
1TI.6.8	Yɛrɛ an wɛ gin leesɛ hi gbandili, hinya̧ hi riiwɛri. 
1TI.6.9	Yɔ anbɔ dood wɔ ha̧a̧hi rɔɔs dako, hi matig a maatil du, a ɓoos du, a mɔkil yoo du, hi mɔkil ha̧a̧l kit wɔ hi du, wɛɛ hin wɔrɔ lab gi waksig doodɛ, gihi ha̧tirgo be. 
1TI.6.10	Ya̧a̧nɛ ha̧a̧l yɔ gi sɔmsɔm sɛw hi fu̧u̧zig a tusɗɔkum du. Tusɗɔkum gii gɔ gɔ an dood zaadɛ hi hɛɛ ɗɔbsig gbɔnɔ, hi els zulya̧ ya̧a̧rhant gbɔlɛ kittɔnɔ.
1TI.6.11	Mɔya, Bɛt dooɔ, hɛmlum hin wɔrɔ sɛw, tɛm woos riiti, hi Bɛtfɔki hi gbɔnɔ, hi ɗɔbsigi, hi hato hi hinmɔŋki, hi kpoos saŋtimi. 
1TI.6.12	Woom ɗɔbsig mɔ gabs rɔbo. Wa̧a̧m za̧a̧tig faa bɔ Bɛt elinmɔ an mɔ dagɔ, anyɔ mɔ da mɔ dɔg ɗɔbsig mɔ rɔb dɔgl a segya kitɛ muutdu.
1TI.6.13	Mi gim raak a Bɛt yɔ gi gaak hin sɛw za̧a̧tig gi muutdu, hi Yeesu Kristu yɔ boo dɔgl rɔb gaattɔnɔ a Pɔntiyu Pilatu muut du: 
1TI.6.14	Fɔm dɔgl yɔ mi gaamɔ, mɔ oog gaattɔnɔ, bɔhi zɛm hinza a̧a̧b gedu! Woom anbɔ gi tuur a ɔ̧tyɔ Waar wɛ Yeesu Kristu gɔ gi midz gedu! 
1TI.6.15	Bɛt yɔ wɛ baanige, Tɛŋkya gi gbunu, waar ɛ wɔ Waar ya̧, ɗɛntɛ wɔ Ɗɛntya̧ gii gi zuun Yeesu midzigɔ bɔ a ɔ̧tyɔ dɛ̧ɛ̧ gedu. 
1TI.6.16	Gii gi gbunu taa wɔrkya, gi ɗɔɔtig a lɛlgaal yɔ doo ɗɛɛ an gi sɛ̧ɛ̧b gɛ gedu, doo gbɛndirge nɛ gɛ zaŋ, wɛɛ doo ɗɛɛ an gi gbɛnig gɛ be. Ɗɔbsigi hi tɛŋko hi gi ge faa. Aanbɔ!
1TI.6.17	Raam dood wɔ hi gin rɔɔs yɔ waal du a bɔhi tɔɔs zulɛ. Raasumɔhi a bɔhi gbaa kpoosya̧ a rɔɔs yɔ gɔ gi wag hage, gbaahi kpoosya̧ a Bɛt yɔ giwɛ gaak hin sɛw gbɔɔltɔnɔ gi daarlɛlɛ an wɛ dag hat gedu. 
1TI.6.18	Raasumɔhi a hi woo rɔbo, hi wɛɛ waar a woos rɔb du, wɛɛhi dood gaasyaadɛ, yu̧u̧sihi naanɛ.
1TI.6.19	Hi gi wook anbɔ, hi mɔktsig zulya̧ rɔɔs rɔb yɔ gɔ hā̧tir gɛ a ɔ̧tyɔ gɔ gi zaa gedu an hi dag za̧a̧tig rɔb bɛttɔnɔ. 
1TI.6.20	Mɔya Timɔte, oom ɗɔbsig dɔgl yɔ mi gaam an mɔ kaŋk rɔbtɔnɔ. Nɔɔm dɔgl tɔs wɔ hi hinfaltingo ya̧a̧gɔ̧ɔ̧nya dɔgl wɔ; hinya̧ dood gɔ hi el gii a hinmɛɛkyɔ, wɛɛ nuŋgɔ bɔ lab gi a̧a̧byɔ. 
1TI.6.21	Dood zaadɛ wɔ hi fɔk hin wɔrɔ dɔglya̧ hi hɛɛ gbɔnɔ hi ɔɔ ɗɔbsigi. An Bɛt gɛmsilɔ gigi hi nɛya!
2TI.1.1	Mii Pol , Yeesu Kristu tɔmsɔya anyɔ ha̧a̧ Bɛto, mii bi̧i̧ ɗɛɛrwol yɛrɛ. Bɛt wɛɛnim tɔmsya a za̧a̧tig yɔ raa bé gaa dood wɔ hi waak ɔksig gbunu hi Yeesu Kristu dɔŋgɔ ge. 
2TI.1.2	Mi yaasig waa mi rɔb bɔ Timɔte yɔ ha̧a̧m a ge gii ɗɛɛrwoli. An Baa wɛ Bɛto hi Waar wɛ Yeesu Kristu hi gààmɔ gɛmsili hi ya̧a̧rmɛɛki hi boolumi! 
2TI.1.3	Gɔ mi gim waak mɔkig a mi zɔ̧k du, mi gi baanik Bɛt yɔ mi gisig wooswook hi kpoos-esigi anyɔ baa mi hi woo nɛko. 
2TI.1.4	Gɔ mi mɔk mi mɛɛk mɛ̄ɛ̄k mɔ wɔ, wɛɛ yɛms du hi lurk du sɛw gim ha̧a̧sig an mi gbɛnumɔ, an kpoos mi gi dag hat gbɔɔltɔnɔ gi daarlɛlɛ.
2TI.1.5	Gɔ mi mɔk mi mɛɛk ɗɔbsig mɔ rɔb bɔ. Ɗɔbsig yɔ yāā mɔ Loyis hi nàà mɔ Ewnike hi dag nɛ gi dordi. Mi mɛɛ rɔbtɔnɔ a gi ɗɔɔtig mɔ kpoos du ɓɔri hɛw. 
2TI.1.6	Ya̧a̧nɛ, yɔ mi gbaasum naan zulha, mi gisum dɔk an mɔ mɛks a mɔ́ wa̧a̧ gaas yɔ Bɛt gaam bɛttɔnɔ mɔ́ woon hin hi tɛŋko. 
2TI.1.7	Bɛt gāāwɛ Mɔkilɔ an gi gaawɛ hoob gɛ, giwɛ gaak tɛŋko, hi ha̧a̧tigi hi zulhɔniki.
2TI.1.8	Bɔ seem gi ha̧a̧m Waar wɛ Yeesu dɔglɔ booko, zaabe mii yɔ mi gi luknɔya a gi nuŋg dɔŋgo. Yɛrɛ yɔ̧m ya̧a̧rhant bɔ mɔnɛ a Dɔgl Rɔb bɔ gi dɔŋgo hi tɛŋk yɔ Bɛt gim gaako. 
2TI.1.9	Gii za̧a̧sɛ, gii wɛɛ gi elɛ an wɛ wɛɛ doodɔ waabil gaatyaadɛ. Bɔ lab taa a woos wɛ rɔbɛ wɔ hi dɔŋgo, gi a ha̧a̧tigɔ hi gɛmsilɔ dɔŋgo. Gaawɛ gɛmsilɔ a Yeesu Kristu naan du yɔ waal yɛɛlid nɛ ket gɛ. 
2TI.1.10	Yɛrɛ àgiyɔ, hinɔ mid hi Yeesu Kristu Za̧a̧sigya wɛ zaakɔ bɔ giya. Gii ha̧s wɔrk tɛŋko, wɛɛ gaawɛ Dɔglɔ Rɔb bɔ mitsɛ za̧a̧tig hi waak bɔ wɛlɛ hi wɛlɛ.
2TI.1.11	Bɛt yaam an dɔgldɔkya, an tɔmsya, hi an hingokya an mi dɔg Dɔgl Rɔb yɛrɛ. 
2TI.1.12	Ya̧a̧ giya, mi gi ya̧a̧r wɛrɛ yɔ̧ko, wɛɛ hin wɛrɛ hi taam seemha̧a̧nik be. Ya̧a̧nɛ, mi mɛɛ za̧a̧nyɔ mi ɗɔbsige mi wɛɛ mi mɛɛ bɛttɔnɔ a gin tɛŋk an gi oo hinyɔ gaam naan du gi tuur a dɔgl-gbaak ɔ̧ti. 
2TI.1.13	Wa̧a̧m hingok gaat bɔ mɔ kɛm a mi ya̧a̧ du, gi wɛɛsum hinyɔ gɔ mɔ fɔbɔ, mɔ́ goks dood hin anbɔ be a ɗɔbsig du hi hat yɔ wɛ gin ɔksi hi Yeesu Kristu. Ɗɔbsig bɔrɔ hi hat bɔrɔ hi fu̧u̧z a ɔksig wɛ bɔ gedu hi Yeesu Kristu. 
2TI.1.14	Oom hingok rɔbɛ wɔ Bɛt gaamɔ naan du hi Mɔkilɔ tɛŋkɔ yɔ gi waak a wɛ kpoos du.
2TI.1.15	Anyɔ mɔ mɛɛ, dood wɔ hi gi a Aaziya hɛbt du sɛw hi ɔɔm-ɔɔ. Fegelus hi Hermɔzanɛs hi gi wɔrɔ hi teesdu hɛw. 
2TI.1.16	Onɛsifɔrus gaam tɛŋk dɔɔ kittɔnɔ, wɛɛ seem hā̧a̧g mii yɔ mi gi luknɔ du gɛ. An Waar Bɛt gi mɛɛs raatɔ ya̧a̧rɛ. 
2TI.1.17	Yɔ tuur a Roma, yɛ̀ɛ̀lum ɓɛɛk hi ha̧a̧tig gbɔɔltɔnɔ wɛɛ da zɛ̧mi. 
2TI.1.18	An Waar Yeesu gi woo an gi dag ya̧a̧rmɛɛk a ge a dɔgl-gbaak-ɔ̧ti. Woosumwoos gbɔɔltɔnɔ a Efesu, mɔɔ mɔ mɛɛ dɔglɔ bɛttɔnɔ hɛw.
2TI.2.1	Mɔya, waa mi walɔ, dagum tɛŋk a gɛmsil yɔ mɔ dag a mɔ ɔksig du hi Yeesu Kristu. 
2TI.2.2	Hinyɔ mɔ kɛm mi dɔk a segyaadɛ kittɔnɔ hi muut du, gaam dood wɔ hi rii an mɔ gaahi dɔgl bɔ naan du, dood wɔ gɔ hi ɗɛɛs dood zaadɛ hinɔ gok ɓɛ. 
2TI.2.3	Mɔm ya̧a̧rhant bɔ mɔnɛ an Yeesu Kristu laaya ɔ̧ɔ̧ rɔbo. 
2TI.2.4	Laaya za taa an gi zɛks zulɔ hi dɔgl wɔ hi seeg gɛ; ya̧a̧nɛ, ha̧a̧g an za̧a̧nyɔ elig nɛko gi ta̧a̧g an doo rɔbo.
2TI.2.5	Yɔ anbɔ doo tɛŋkgookya gi gōō tɛŋkɔ anyɔ hi raa nɛ gɛ, gigi gook ɔnɛ bɔ sɔm, ɗɛ̄ɛ̄ an gi dag ɗɛɛtɔ dɔɔrɔɔs gɛ. 
2TI.2.6	Gi an hinbalkya yɔ gi wookwoos ɓaatili, gii gi dag hinyɔ ram a bak du ɔnɛ doosi. 
2TI.2.7	Mɔkum hinyɔ mi dɔk bɛttɔnɔ. Ya̧a̧nɛ, Waar Yeesu gi gaam tɛŋk yɔ gɔ mɔ kɛmn hin sɛw. 
2TI.2.8	Mɔkum mɔ mɛɛ Yeesu Kristu yɔ rɛml a wɔrkɛ teesdu, za̧a̧nyɔ fu̧u̧ a Dawda dɔ̧ɔ̧t du anyɔ Dɔgl Rɔb bɔ mi dɔk gi raako.
2TI.2.9	A Dɔgl Rɔb bɔ gi dɔŋg ro, mi ya̧a̧rha̧a̧ko, gi tuur an hi wɔ̀m hi ba̧a̧ntus an mi gi hinbɔbtin wookyayɔ. Yɔ anbɔ, hi wɔ̄b Bɛtdɔgl ɔnɛ hi ba̧a̧ntus gɛ. 
2TI.2.10	Hinɔ gii mi mɔŋk hin sɛw a dood wɔ Bɛt sɛ̧ɛ̧hi hi dɔŋgo, an hii hɛw hi dag kolya̧ za̧a̧sig anyɔ hi ɔks hi Yeesu Kristu hi gbɔlums yɔ gɔ gi waa faa gedu.
2TI.2.11	Dɔgl rɔbɛ wɔ gɔ hi ta̧a̧ gɛrɛ, a gid wɛ wɔr hi giya, wɛ wɛɛ wɛ za̧a̧ lɛlgbunu hi giya. 
2TI.2.12	Gid wɛ mɔm ya̧a̧rhant wɔ, wɛ wɛɛ waar lɛlgbun hi giya. Gid wɛ faa a be mɛɛg gɛ, gii gi faa a be mɛɛwɛ gɛ be. 
2TI.2.13	Gid ya̧a̧luur gi a wɛɛ, gii ɔnɛ waa doo rɔbo, ya̧a̧luur taa a ge. Ya̧a̧nɛ, ɗɛ̄ɛ̄ an gi faa zulɔ gɛ.
2TI.2.14	Raasum Yeesu ɗɔbsigya wɔ hin yɛrɛ an hi mɔk hi mɛɛ hinɔ, wɛɛm mɔ dɔgsihi a Bɛt muutdu a bɔhi gbaatin a dɔgl dɔŋgo. Gbaat gɔ ɗāā hinza gɛ, gɔ ha̧tir dood wɔ hi lak Bɛt dɔglɔ ha̧tiro. 
2TI.2.15	Kɛɛm hi tɛŋko an mɔ es zul mɔ a Bɛt muutdu an doo yɔ Bɛt ta̧a̧ge, an doo woosya yɔ taan seemɛ, an doo yɔ gi dɔk Bɛt dɔglɔ rɔb hi gbɔnɔ. 
2TI.2.16	Yɛrɛ nɔɔm dɔgl tɔs wɔ gi a̧a̧nik ɗɔbsigi. Dood wɔ hi fɔk dɔgl wɔrɔ hi hɛmlik Bɛt hɛmluko hɛmluko.
2TI.2.17	Hinwɔ hi dɔksig doodɛ gi an nɔknɔɔ yɔ gɔ gi muul tɔbruko. Himɛnɛyus hi Filetus hi gi wɔrɔ hi tees du. 
2TI.2.18	Hiya hi ɔɔ rɔb gbɔnɔ hi ha̧tirgo dood zaadɛ an bɔhi ɗɔbs Bɛto, hi raako a rɛmtig wɛ wooy da̧a̧da̧ ma. 
2TI.2.19	Yɛrɛ Bɛt gbaa dɔgl bɔ sɛŋkɔ wa̧a̧y bɛttɔnɔ. Hinɔ hi bi̧i̧ a sɛŋk bɔ hage gɛrɛ: a Waar Bɛt mɛɛ dood wɔ hi gi ɔnɛ, wɛɛ an za̧a̧nyɔ gi elk Waar Yeesu nuŋgɔ a Waar i gi ɔɔ hinbɔbtin wɔ wookɔ.
2TI.2.20	A raa za gbɔɔl du, wɔd rɔbɛ wɔ hi wɔ̧mn hɛɛlmɔto hi tus buu hii taa kpɔd, wɔd tɛ̧ɛ̧hɛɛk wɔ, hi wɔ̄ŋk wɔ, hi dak wɔ hi gi hɛw. Wɔd zaadɛ wɔ hi gi hin ɗɔbtɛ an hi woon woos rɔbo, zaadɛ be hi gi an hi woon hin sɛw a raadu. 
2TI.2.21	Doo za gi gaas mɔkilɔ a hinyɔ bɛr gɛ gedu sɛw, gi wɛɛ wɔd hin woonikya rɔbo, gii gi ɗɛntɔ zul gi gbunu, ɗɛntɔ bɔ gi ɗɛɛg hin woonik bɛttɔnɔ, gi gi di bed an ɗɛntɔ gi looge gi woonig woos rɔbɛ wɔ hi gi sɛw.
2TI.2.22	Nɔɔm sɛrums ɗɔkum wɔ, tɛm woos riiti, ɗɔbsigi, hi Bɛt hato, hi boolumi mɔ ɔks gbunu hi dood wɔ hi elk Waar Yeesu nuŋgɔ hi kpoosya̧ gaati. 
2TI.2.23	Inum hinfaltingo tɔs wɔ hi yooya̧a̧, mɔ mɛɛ a hin wɔrɔ sɛw hi gabs kamzugo. 
2TI.2.24	Yɔ anbɔ, bɛ̄r an Waar Bɛt woosɔya gi gbaatin hi doo gɛ, wɛɛg doo kpoos rɔbya a dood gbaŋg sɛw. Gi ɗɛɛ hingoki, doo hinmɔŋkya.
2TI.2.25	Kaŋkig dood wɔ hi ɓaasig zulya̧ a gi gbaŋgi hi zulhɔniki, kinsa Bɛt gi gaahi mɔkil za an hi zɛmr kpoosya̧, gɔ gi anbɔ, hi ɗɛɛ an hi mɛɛ rɔbo, 
2TI.2.26	an hi wir a loorɛha̧a̧l ɓoos du. Gii wa̧a̧hi an hi fɔb hinyɔ ha̧a̧ge.
2TI.3.1	Mɔkum mɔ mɛɛ hin wɛrɛ rɔbtɔnɔ, ɔnɛ gɔ gigi a waalda̧a̧ki, ɔ̧t ɓaatil hi giro. 
2TI.3.2	Gɔ gi anbɔ dood hi woo hinyɔ ha̧a̧ zulya̧, hi gi tus sa̧a̧mi, hi dɔg hin hi pɛɛkili. Hi gi zulpɛɛkyaadɛ, hi booya̧a̧ ha̧a̧lɛ, hi ɓats baaya̧ hi nàaya̧ hii zulɛ, bant hinɔ gi taa a hi ya̧a̧ du, hi taa ɗɔbsig hinyɔ gaa. 
2TI.3.3	Hi taa ginik hato, hi taas doo dɔgl-a̧a̧b bisugo, hi gi mɛltɛ̧kyaadɛ, hi taa gik zulwa̧a̧kyaadɛ, hi gi zulɓaatilyaadɛ, hi gi dood bɔbtin wɔ ha̧a̧hi hinrɔb gɛ. 
2TI.3.4	Ya̧a̧rɛ̧ɛ̧kyaadɛ, hi taa ginik zulɛ, pɛɛkil gii gi daarihi. Gi ha̧a̧hi zɛlko gi daar Bɛto. 
2TI.3.5	Hi wɛɛn zulya̧ an hi gi Bɛtfɔkyaadɛ, wɛɛ hi bis Bɛt tɛŋkɔ bɔ be. Hɛrnlum hi dood wɔrɔ anbɔ.
2TI.3.6	Zaadɛ a hi teesdu hi gutig dood raato an hi wɛɛn nɛɛd wɔ gɔ hi ta̧a̧k maatili hi fɔ dɔglya̧. Dood wɔrɔ lab hi hi̧i̧s hi hin-ha̧a̧lɛ. Hi fɔk ɗɔkum wɔ hi kpoos du sɔmsɔm dɔglya̧. 
2TI.3.7	Nɛɛd wɔ hi gbork tɛk hingok a doodɛ, wɛɛ tɛŋkya̧ tuur zaŋ an hi mɛɛ rɔb gɛ. 
2TI.3.8	Anyɔ Yaanɛs hi Yamberɛs hi ɓaas zulya̧, hi tā̧ā̧ Muusa dɔglɔ gɛ, dood wɔrɔ hi inik rɔb anbɔ be. Hi gi dood mɔkilha̧a̧lyaadɛ, wɛɛ ɗɔbsigya̧ bɛ̄r an Bɛt gi ta̧a̧hi gɛ. 
2TI.3.9	Yɛrɛ hi taa rek doosɛ, anyɔ dood sɛw hi mɛɛhi a hi gi yoo anyɔ dood hi mɛɛ nɛ Yaanɛs hi Yamberɛs a hi gi nɛ yoo be.
2TI.3.10	Yɛrɛ mɔɔ mɔ fɔb hinyɔ mi goko, mɔ fɔb ɛmbil mi, mɔkil mi, ɗɔbsig mi, kpoos-esig mi, hat mi, hinmɔŋk mi, 
2TI.3.11	ya̧a̧yɔ hi kɛtin mi, hi ya̧a̧ryɔ̧k mi. Mɔ mɛɛ hinyɔ zɛ̧m a Aŋtakiya, a Ikoniya, hi a Listira, hi ya̧a̧yɔ hi kɛtinmi hɔ. Hɔnɛ a hin wɔrɔ gedu sɛw, Waar Yeesu za̧a̧simza̧a̧sɔ. 
2TI.3.12	Rɔbo, za̧a̧nyɔ ha̧a̧g an gi ɗɔbs Bɛt hi gbɔnɔ a ɔksig wɛ bɔ gedu hi Yeesu Kristu, hi kɛtingeya̧a̧. 
2TI.3.13	Dood ha̧a̧l wɔ hi doodlekya wɔ hi gbosig ha̧a̧lgɔk doosɛ doosɛ, hi waksig doodɛ, hii be hi waksig zulya̧ be.
2TI.3.14	Yɛrɛ mɔya, waam mɔ fɔb hinyɔ hi goksum nɛko hi hinyɔ mɔ ɗɔbs hi tɛŋko. Mɔ mɛɛ dood wɔ hi gogsum hinɛ. 
2TI.3.15	Mɔ mɛɛ Bɛt ɗɛɛrwolɔ be, yɛɛl yɔ mɔ gi ya̧a̧mi. Bɛt ɗɛɛrwol wɔ hi ɗɛɛ an hi ɗaasumɔ mɔ mɛɛ za̧a̧tig gbɔnɔ yɔ wɛ dagɔ, anyɔ wɛ ɗɔbs Yeesu Kristu. 
2TI.3.16	Hinyɔ hi bi̧i̧ a Bɛt ɗɛɛrwol du sɛw, hinya̧ hi tuuz hi Bɛt Mɔkil ɔ̧ɔ̧nɛ, hinɔ bɛr an hi gogn hin hi za̧brin ha̧a̧lwookya, hi walkin hin-a̧a̧bi, hi wɛɛ hi kaŋkin dood a hinyɔ har Bɛt gedu, 
2TI.3.17	gi baks hinyɔ zɛ̧ɛ̧r nɛ an Bɛt dooɔ gi ɗɛɛ wook hinrɔb yɔ gi sɛw.
2TI.4.1	Mi gim raak hi tɛŋko a Bɛt muutdu hi a Yeesu Kristu muutdu, Za̧a̧nyɔ gɔ gi gbaas wɔrkɛ wɔ hi dood za̧a̧til wɔ sɛw dɔglɛ. Mi raamɔ a zaakɔ bɔ gi dɔŋgo hi waar umsɔ yɔ gɔ gi esig gi dɔŋgo: 
2TI.4.2	a dɔgsum dood Bɛtdɔglɛ, dɔgsumɔhi hi ya̧a̧hɛmnti, gi riisihi, gi rı̄ı̄sihi gɛya hɛw, walksimɔhi hin-a̧a̧bya̧, za̧brumɔhi, gaamɔhi tɛŋko. Gogsumɔhi hin hi mɔmnt rɔbo.
2TI.4.3	Yɔ anbɔ, ɔ̧tɔza gi zaako, dood hi ta̧a̧ hinrɔb gok bɔ kɛŋk gɛ, hi fɔb hinyɔ kpoosya̧ ha̧a̧hi giya, hi wɛɛ hi mɔks hingokya adɛ, an hi dɔksihi hinyɔ kpoosya̧ ha̧a̧hi kɛŋko. 
2TI.4.4	Hi ɔɔ rɔb dɔgl bɔ kɛŋkɔ, hi zɛmr an hi kɛm dɔgl fɔkil amntɛ wɔ hiya. 
2TI.4.5	Yɛrɛ mɔya, oom zul mɔ rɔbtɔnɔ a hinyɔ gi duge sɛw, mɔm ya̧a̧rhant wɔ. Woom Bɛtdɔgl ɛmbingoya woos bɔ, da̧a̧sim woos bɔ Bɛt gaamɔ an mɔ woosige.
2TI.4.6	Minɛ ɔ̧tyɔ ga̧a̧m mi gɔ gi gubr an Bɛt gaasɛ sɛ̧ɛ̧b ma; ɔ̧t minɛ yɔ gɔ mi wɔr du tursimtursɔ. 
2TI.4.7	Mi gɔ nɔk rɔb bɔ gɔ; mi da̧a̧s nɔɔkil mi da̧a̧sɔ, mi oo ɗɔbsig mi. 
2TI.4.8	Yɛrɛ ɗɛɛt mi dɔɔrɔɔs bɔ gim ooko. Waar Yeesu , dɔglyɛ̧ɛ̧kya bɔhi gbɔnɔ gii gi gaami a woos miyɔ riisig gi dɔŋgo a dɔgl-gbaak bɔ ɔ̧tɔ ge. Taa mii gaak kpɔdi, gi gaak dood wɔ ha̧a̧hi a gi muul sɛw gid hi ook ɔ̧tyɔ gɔ gi miɗza gedu.
2TI.4.9	Timɔte, bɔmɔ amzɔ, i̧i̧yimɔ an mɔ zaa a miige nɔɔko. 
2TI.4.10	Deemas ɔɔm-ɔ anyɔ ha̧a̧g waal yɔ gi ɓɔryɔ; rek a Tesalo-niki. Kerɛskɛs be rek a Galatiya, Titus be rek a Dalmatiya. 
2TI.4.11	Luka gii gi gi gbunu hi miya. Loom Markus nɛ zaatin elo, ɔnɛ ɗɛɛ an gi ɗaasum a Waar Bɛt woos du gbɔɔltɔnɔ. 
2TI.4.12	Mi yaa Tikikus a Efesu. 
2TI.4.13	Gɔ mɔ gi zaako, kamsimi dimnaan mi bɔ mi ɔz a Karpus naan du a Torowas. Mɔ kamsim ɗɛɛrwol wɔ hi gi hɔ hɛw, rɔbɔ, wɔ hi gin wɛɛl hobo.
2TI.4.14	Nām bɔ Alegzandɛr gɔsim bɔbtin ha̧a̧ltɔnɔ, Waar Bɛt gi gbaasig dɔgl a woos yɔ woo kalɔ ge. 
2TI.4.15	Mɔɔ oom zul mɔ hi gii hɛw, faa dɔgl wɛ hi tɛŋko. 
2TI.4.16	Yɔ mi yɛɛl erk a dɔgl-gbaak muutdu an mi ta̧a̧s zul mi hinɛ, doo za ɗaasim gɛ, dood sɛw hi nɔɔ hi ɔɔm-ɔ. An bɔ̄ Bɛt gi see an hin-a̧a̧byɔ. 
2TI.4.17	Yɔ anbɔ Waar Yeesu gi hi miya gaam tɛŋk an mi da̧a̧sin Bɛtdɔgl bɔ dɔkɔ, an dood wɔ hi taa Yahuduya gɛ sɛw hi kɛmɔ. Gii wɛɛ gi za̧a̧simi a naamnɔɔ ya̧a̧gbarɔ.
2TI.4.18	Waar Yeesu gi oomi a hinha̧a̧l du sɛw gi wɛɛ gi za̧a̧simi gi tuurinmi a gi wáát du a bɛtha. Gbɔlumsɔ gi a ge wɛlɛ hi wɛlɛ! Aanbɔ! 
2TI.4.19	Boom nis bɔ Piriskila du hi waltɔ Akilas hɛw. Boom Onɛsifɔrus raatɔ du be. 
2TI.4.20	Erastus kɔm gi a Kɔrɛŋgtu. Torofemus be, mi ɔzig a Miletus, gi gumtili ya̧a̧nɛ. 
2TI.4.21	Zaam nɔɔko an ga̧a̧k gi ɔɔ tuuruko. Esbulus hi Pudɛs, hi Linus, hi nis bɔ Kalawdiya hi yɛ̧ɛ̧dɛ zaadɛ sɛw hi boomɔ. 
2TI.4.22	Waar Yeesu gig hi mɔkil mɔ, Bɛt gɛmsilɔ gig hi nɛɛ sɛw be. Aanbɔ!
TIT.1.1	Mii Pol mii bi̧i̧ ɗɛɛrwol yɛrɛ. Mi gi Bɛt woosɔyayɔ hi Yeesu Kristu tɔmsɔya. Bɛt gii yaazimi an mi dɔks dood wɔ sɛ̧ɛ̧hi dɔglɛ an hi ɗɔbs Yeesu hi wɛɛ hi mɛɛ rɔbo. Gid hi mɛɛ rɔb anbɔ, hi mɛɛ fɔk yɔ gi an hi fɔb Bɛt hi gbɔnɔ. 
TIT.1.2+TIT.1.3	Za̧a̧nyɔ mɛɛ hinyɔ gi rɔbo, gbaa mɔkilɔ a Bɛt gi gaabe za̧a̧tig faa. Bɛtyɔ gɔ gɔ̧ɔ̧ya̧a̧ gɛ zaŋ da raa amntɔnɔ a biitirnaandu a bé gaa dood za̧a̧tig faa bɔ. Yɛrɛ ɔ̧tyɔ Bɛt dɛ̧ɛ̧ an gi zuun dɔglɔ bɔ gedu riiri ma. Bɛt raami an mi dɔks dood dɔglɔ. Bɛt yɔ gi za̧a̧sigya wɛnɛ gii yaazimi, wɛɛ gaami dɔglɔ an mi kaŋkɔ.
TIT.1.4	Mi yaak ɗɛɛrwol yɛrɛ a Titus yɔ gisim waa mi rɔb a Bɛt gbɔnɔ duge anyɔ wɛ ɗɔbsig Yeesu lɛlgbunu. An Baa wɛ Bɛto hi Yeesu Kristu Za̧a̧sigya wɛ hi gààmɔ gɛmsili hi boolumi. 
TIT.1.5	Mi da mi ɔzum a hɛbt bɔ mɛm rɔgge nuŋgɔ a Kereta an mɔ gɛms hinyɔ zɛ̧ɛ̧rɔ. Mɔ́ gbaa ɗɛntɛ Bɛtwoos kaŋkig-yaadɛ a Yeesu fɔkyaadɛ tees du a waal lɛlyɔ gi ge sɛw. Mɔ woo anyɔ mi da mi raasumɔ. 
TIT.1.6	Mɔ her walɛ wɔ hi taan hin-a̧a̧bi, wɔ hi gin nis gbunu, wɔ waatya̧ hi ɗɔbsig Yeesu hi tɛŋko; bɔ waat wɔ hi gin waabil ha̧a̧lɛ an dood sɛw hi boo dɔglya̧; bɔhi gi waat zulɓaatilyaadɛ.
TIT.1.7	Anyɔ gi Bɛtwoos kaŋkigya, gig an Bɛtwoos zulya taan hin-a̧a̧bi. Bɔgi pɛɛ zulɛ, bɔgi gi doo kpoosnɔɔtigya, bɔgi gaa zulɔ bum du, bɔgi gi doo gabsi, bɔgi gi rɔɔs wɔɔlikya. 
TIT.1.8	Yɔ anbɔ, gig rɔ̀bɛzekya rɔbo, gig dood rɔbɛ saami, gig zulhɔnikya, doo hinwookya riiti, doo gaati a Bɛt muutdu, doo zulwa̧a̧kya. 
TIT.1.9	Gig dɔgl-gbaakya rɔb a kpoos du bɛttɔnɔ anyɔ hi goksige an gi ɗɛɛs dood Dɔgl Rɔb gaat bɔ gokɔ an hi wa̧a̧ kpoos du be; an gi wɛɛ gi ɗɛɛs dood dɔgl-faakyaadɛ a̧a̧bya̧ zuunukɔ.
TIT.1.10	Dood Yahuduyaadɛ zulɓaatilya kittɔnɔ hi giro, hi bookya̧a̧ tɔs hi wɛɛ hi gi dood maatig hɛw. Doodya̧ hi kit hi daarlɛl a Yahuduya wɔ hi raak a gi an Yeesu fɔkyaadɛ ɔ̧ɔ̧ hi naabɔ an hi wɛɛ Yahuduyaadɛ hi tees du. 
TIT.1.11	Zugum ya̧a̧ya̧ an bɔhi goks dood hinyɔ rii an hi gog gɛ. Yɔ anbɔ hi ha̧tirgo dood raat zaadɛ du sɛw mɔkilya̧ hi hingok wɔ hi rii gɛ. Hi gɔk anbɔ an hi dagn ya̧a̧gɔ̧ɔ̧n rɔɔsɛ. 
TIT.1.12	Doo za gi nɛ a Keretaya wɔ hi teesdu hɛw, za̧a̧nyɔ hi mɔkig nɛ a gi bɛtya̧ ya̧a̧kɛŋkya rɔbo da raa a Keretaya wɔ hi gi mɛlyaadɛ, hi gi an namhɛtum ha̧a̧lɛ, hi wɛɛ hi gi dood namrɛdɛ, hi mɔkig lees gii kpɔd.
TIT.1.13	Wal bɔrɔ dɔg dɔgl bɔrɔ rɔbo. Yɔ anbɔ, dɔgsimɔhi hin hi naati an hi ɗɔbs Bɛt hi gbɔnɔ, 
TIT.1.14	an bɔhi lag Yahuduya wɔ bidya̧ tɔs wɔ hi fɔkilgo. Wɛɛ bɔhi wa̧a̧ dood zaadɛ wɔ hi in rɔb dɔglya̧ kpoos du. 
TIT.1.15	Zɛnɛ wɔ kpoosya̧ gi gaattɔnɔ a Bɛt muutdu, hin sɛw gaasihigaasɔ. Zɛnɛ ɓi̧i̧limya wɔ hi ɗɔbs Bɛt gɛ be, hin sɛw kɔmsihi an ɓi̧i̧limyɔ. Yɔ anbɔ, mɔkilya̧ hi kpoosya̧ er gɛ zaŋ, hi ɓi̧i̧l sɛw. 
TIT.1.16	Hi raa gaattɔnɔ a hi mɛɛ Bɛto, wɛɛ hinyɔ hi wook sɛw zuun a hi mɛɛ Bɛt gɛ be. Yɔ anbɔ hi gi dood bɔbtilyɔ, hi wɛɛ hi gi ɓatsig Bɛt zulɛ, wɛɛ hi ɗɛ̄ɛ̄ an hi woo hinza rɔb gbun mɔɔt gɛ be.
TIT.2.1	Titus, mɔɔ be, dɔgsumɔhi hinwɔ hi fɔk Bɛt dɔgl gaat bɔ gbɔnɔ rɔbtɔnɔ giya. 
TIT.2.2	Mɔ raa ɗɛntɛ wɔ a bɔhi yɔ̧ bum gi daarlɛlɛ; hi woo hinyɔ rii giya; hi hɔns zulya̧ bɛttɔnɔ, hi fɔb Bɛt dɔgl gbɔnɔ rɔbtɔnɔ hi ɗɔbsigi hi hato hi hinmɔŋki. 
TIT.2.3	Mɔ raa naadnɔwaat wɔ hɛw hi ɛmb ɛmbilya̧ rɔbtɔnɔ an dood gaatɛ a Bɛt muutdu. Bɔhi boo mɛl a dood zulha, bɔhi gi bum gbaarɛ; goksihi dood zaadɛ hinyɔ gi rɔbo.
TIT.2.4	Goksihi nɛɛdsɛrɛ wɔ hin an gi ha̧a̧hi a walya̧ ge hi waatya̧ hi, 
TIT.2.5	hi wa̧a̧ zulya̧ rɔbtɔnɔ, bɔhi mɔk mansdɔglɛ, an hi woo woosya̧ a raadu rɔbtɔnɔ an waatsiŋdɛ rɔbɛ, hi laks walya̧ tɔnɛ, an bɔ dood zaadɛ hi boo ya̧a̧ha̧a̧l a Bɛt dɔgl muulɛ. 
TIT.2.6	Mɔ ɓats walɛsɛrɛ wɔ kpoosɛ an hi hɔns zulya̧ rɔbtɔnɔ.
TIT.2.7	Mɔɔ hɛw, woom hinrɔb gii kpɔd an walɛsɛrɛ wɔ gɔ hi gbɛn ɛmbil mɔ hi fɔbɔ. Gɔ mɔ gisihi hingoko, mɔ goksihi hi gbɔnɔ rɔbtɔnɔ, dɔgl mɔ gi es kpoosɛ. 
TIT.2.8	Dɔgsumɔhi dɔgl gaat bɔ giya an bɔ doo za gi kpɛ̧ɛ̧l dɔglɔ, an bɔ dood wɔ ha̧a̧hi mɛlbook wɛ zulha hi zɛm hin-a̧a̧b a mɔ dɔgl bɔ gedu. Gɔ gi anbɔ seem gi wa̧a̧hi.
TIT.2.9	Dɔgsum gbaarɛ wɔ hinɛ an hi tiis zulya̧ a ɗɛntɛya̧ dɔŋdi, hi woosihi hinyɔ gi sɛw rɔbtɔnɔ. Bɔhi faa dɔglya̧. 
TIT.2.10	Bɔhi loo hinya̧ za luurɛ; yɔ anbɔ, woohi hinrɔbo an baaya̧ hi ɗɛɛ kpoosya̧ gbaak a hi. Gɔ gi anbɔ, hinyɔ hi wook sɛw gi wɛɛn Bɛt Za̧a̧sigya wɛ hingokɔ bɔ hingbɔɔl yɔ dood sɛw hi gbɛnɔ hi mɛɛ a bɛɛrɔ. 
TIT.2.11	Yɛrɛ Bɛt zuun rɔbtigɔ gaattɔnɔ a dood muutdu an hi sɛw hi za̧a̧. 
TIT.2.12	Wɛɛ rɔbtigɔ bɔ gisɛ goko an wɛ ɔɔ waabil wɛ ha̧a̧l wɔ hi ɗɔkum ha̧a̧l wɔ waaldu, wɛ wɛɛ wɛ hɔns zul wɛ wɛ fɔ Bɛt hi gbɔnɔ, a waabil wɛ yɔ ɓɔryɔ gedu a waal yɛrɛ gedu.
TIT.2.13	Yɛwɛ oo hinrɔb yɔ wɛ gbaak mɔkil wɛ hage hi hato: gɛ ɔ̧tyɔ gɔ wɛ gbɛn Yeesu Kristu yɔ gi Bɛt wɛ hi Za̧a̧sigya wɛ gbɔɔlɛ, gi midz gedu a gi gbɔlums du. 
TIT.2.14	Gaa zulɔ wɔr a wɛ kalɛ an gi ha̧s hinha̧a̧l tɛŋkɔ a wɛ muulɛ, an gi gaasɛ a gi muutdu, an wɛ wɛɛ dood ɔnɛ, an wɛ wɛɛ wɛ waak hinrɔb wook hi hato. 
TIT.2.15	Mɔ dɔks dood wɔ dɔgl yɛrɛ mɔ gaahi tɛŋko, ɓatsu-mɔhi kpoosɛ, boomɔhi hi tɛŋk yɔ Bɛt gaamɔ. Bɔmɔ ɔɔ doo za gi kpɛ̧ɛ̧lum nɛ zaŋ.
TIT.3.1	Mɔ raas dood Yeesu fɔkya wɔ a ri ya, a bɔhi zɛn dɔgl yɛrɛ. Hi tiis zulya̧ a dood nabl wɔ hi dood gbɔlɛ wɔ hi dɔŋdi, hi kɛmsihi tɔnɛ, hi wɛɛ hi wa̧a̧ kpoosya̧ an hi woo hinyɔ gi rɔb sɛw. 
TIT.3.2	Bɔhi boo ya̧a̧ha̧a̧l a dood zulha, bɔhi gi dood ya̧a̧kɛtilyaadɛ; hi kɔm lɛl-ookya hi kpoos rɔbo. Hi wɛɛ hi sɔ̧ɔ̧ dood sɛw an hi zuun zulya̧ hɔniki. 
TIT.3.3	Hɔɔ, amntɔnɔ wɛɛ hɛw wɛ da wɛ gi an yooyɔ. Wɛ da wɛ gi tɔnzuksyaadɛ, wɛ da wɛ wag gbɔnɔ rɔbo, wɛ da wɛ gi ɗɔkum wɔ hi hinrɔbɛ wɔ hi gi sɛw gbaarɛya̧, wɛ da wɛ waan nɛ gabsɛ hi ka̧a̧si. Dood hi da hi giwɛ lɔlhɛ̧ɛ̧nik be, wɛɛ wɛ da wɛ lɔlhɛ̧ɛ̧tingo be.
TIT.3.4	Yɛrɛ Bɛt Za̧a̧sigya wɛ zunsɛ kpoosɔ rɔb yɔ ha̧a̧ge a dood muulɛ, 
TIT.3.5	za̧a̧sɛ gɔ ya̧a̧rtɔs. Zā̧ā̧sɛ a woos wɛ riitɛ wɔ wɛ woo nɛ hi dɔŋg gɛ, za̧a̧sɛ anyɔ mɛɛsɛ ya̧a̧rɛ. Mɔɔwɛ sego hi hotigɔ bɔ hotɛ, wɛɛ gaawɛ za̧a̧tig seg hi Mɔkilɔ bɔ, 
TIT.3.6	yaasɛ Mɔkilɔ hi rɔbtig gbɔɔltɔnɔ a Yeesu Kristu Za̧a̧sigya wɛ zulɛ, 
TIT.3.7	an wɛ wɛɛ dood riitɛ a rɔbsɔ bɔ gi dɔŋgo, wɛ wɛɛ wɛ gbaa mɔkil wɛ a gi gaawɛ za̧a̧tig faa bɔ wɛnɛ.
TIT.3.8	Dɔgl yɛrɛ gi Dɔgl Rɔb yɔ bɛr an hi gbaa mɔkil hage giya. Titusi, ha̧a̧mi an mɔ goks dood wɔ hi ɗɔbs Bɛto hinɔ bɛttɔnɔ an hi woo woos rɔb yɔ gɔ gi midɔ. Hinyɔ hi el a hinrɔbwookyɔ, hinɔ bɛrdi! Gɔ rɔbs doo rɔbsɔ. 
TIT.3.9	Yɛrɛ nɔɔm dɔgl tɔs wɔ gɔ hi booko, hi Yahuduya ɗɛntɛ nuŋgɓɛrk wɔ, zaabe hi gbaatingo a Bɛtmaakdɔgl muulɛ, dɔgl wɔrɔ hi gi hintɔsyɔ, gɔ hí ɗaas doo gɛ.
TIT.3.10	Mɔ gbɛn doo za gi gɛksig gbɔnɔ a dood teesdu, yɛɛlum mɔ raasig dɔglɔ an gi ɔɔ hinɔ. Gi ta̧a̧ dɔglɔ ɔɔk gɛ wɛɛm mɔ raasig dɔɔ eesimɛ, gi lag gɛ be, ɔɔmɔge, 
TIT.3.11	mɛɛm a za̧a̧nɔ wag Bɛt gbɔnɔyɔ gi wɛɛ gi wook hinha̧a̧lɛ. Hinha̧a̧lɔ bɔ gii gi zuun a gbaas zulɔ dɔglɛ. 
TIT.3.12	Mi gisum Artimɛs yaako zaabe Tikikus. Gɔ gi tuurɔ, digzum du nɔɔko an mɔ zaa mɔ zɛmi a Nikopolis, ha̧a̧mi an mi rek mi kɔm hɔ saŋks bɔ gi da̧a̧ kete.
TIT.3.13	Mɔ ɗaas maak-dɔgl-gokya bɔ Zenasi hi Apolos sɛw bɛttɔnɔ hi rɔbsya̧ dɔglɛ an bɔhi lɔɔ hinza kaasi. 
TIT.3.14	Gi an dood wɔ hi ɗɔbs Bɛt an wɛya hi gok hinrɔb wook hi tɛŋko an hi ɗaas za̧a̧nɔ anyɔ ha̧a̧ge an bɔ waabilya̧ gi kɔm tɔs an tɛ̧ɛ̧ yɔ kirkɔ. 
TIT.3.15	Dood wɔ hi gi hi mii sɛw hi raa a mi boom du, mɔ boo dood wɔ hi ɗɔbs Yeesu , dood wɔ ha̧a̧hi wi muulɛ. An Bɛt gɛmsilɔ gigi hi nɛɛ sɛw! Àanbɔ!
PHM.1.1	Mii Pol , mi gis Yeesu Kristu luknɔya ɔ̧ɔ̧nɛ hi yɛ̧ɛ̧ wɛ Timɔte. Wi bi̧i̧sig saam mi rɔb Filmɔŋ yɔ gi Waar Yeesu woosɔya hi wii lɛlgbunu gii ɗɛɛrwol yɛrɛ. 
PHM.1.2	Wi book siŋg wɛ Apiya hi Arkibus gɔ gi Yeesu Kristu laaya ɔ̧ɔ̧ an wiya, hi Waar Yeesu fɔkɔya wɔ gɔ hi mɔksig a mɔ raa du hɛw: 
PHM.1.3	an Baa wɛ Bɛto hi Waar wɛ Yeesu Kristu hi gaanɛ gɛmsili hi boolumi! 
PHM.1.4	A ɔ̧tyɔ gɔ mi zɔ̧k Bɛt gedu sɛw saammi Filmɔŋ, mi mɔkig a mɔɔge mi gig waak baaniki 
PHM.1.5	anyɔ mi kɛm hi book hat mɔ dɔgl yɔ mɔ gɔk a Bɛt doodɔ zulha sɛw hi ɗɔbsigyɔ mɔ ɗɔbs Waar Yeesu.
PHM.1.6	Mi ɛrk Bɛto an ɗɔbsig mɔ yɔ mɔ ɗɔbsig Waar Yeesu Kristu hi wi lɛlgbunu, gi woo an mɔ mɛɛ hinrɔbyɔ wɛ ɗɛɛ an wɛ woosig bɛttɔnɔ. 
PHM.1.7	Yɛ̧ɛ̧ mi rɔbo, hat mɔ has kpoos mi gbɔɔltɔnɔ, wɛɛ gaam tɛŋk gbɔɔltɔnɔ anyɔ Bɛt doodɔ kpoosya̧ hi ɗɔɔt rɔbtɔnɔ a mɔ dɔŋgo. 
PHM.1.8	Ya̧a̧nɛ an mi gin tɛŋk a Kristu nuŋg du an mi nugum mɔ kɛm tɔn du si̧, 
PHM.1.9	hā̧ā̧m an mi raam hin hi tɛŋk gɛ, ha̧a̧m an mi zɔ̧mɔzɔ̧ki a hat du. Anyɔ mi giyɔ, mii Pol , doo ɗɛnti, àgiyɔ mi gi Yeesu Kristu luknɔya ɔ̧ɔ̧ hɛw,
PHM.1.10	mi gim zɔ̧k a Onɛsimus yɔ gi waa minɛ a Kristu hat yɔ gi wɛ zul gedu, mi wɛɛ ma baatɔ giya anyɔ mi goksig ɗɔbsig gbɔnɔ hɛdi a luknɔ du. 
PHM.1.11	Da amntɔnɔ ɗāāsum hinɔ gɛ, yɛrɛ ɓɔryɔ ɗɛɛ an gi ɗaasumɔ, wɛɛ ɗɛɛ an gi ɗaas mii be. 
PHM.1.12	Ɓɔryɔ mi gig yaak a mɔɔge, kpoos mi hi hat mi sɛw gi a ge. 
PHM.1.13	Ha̧a̧m nɛ an mi gbaag a mi dɔŋdi yɔ mi gik a luknɔ du te a Dɔgl Rɔb bɔ gi dɔŋgo an gi ɗaasim woos a mɔ kalɛ.
PHM.1.14	Yɛrɛ hā̧ā̧m an mi woo hinza yɔ mɔ mɛɛ dɔglɔ gɛ gɛ. Wɛɛ hā̧ā̧mi an mi fɛ̧ɛ̧mɔ mɔ ta̧a̧ mɔ woosim rɔb gɛ. Ha̧a̧mi an mɔ woo hi ha̧a̧tig mɔɔnɛ. 
PHM.1.15	Kinsa Onɛsimus hɛɛtin hi mɔɔ ɔ̧t kaasi labɔ an kuudu gi wɛɛ gi waatin hi mɔɔ faa. 
PHM.1.16	Ɓɔryɔ taa gbaar ɗagtili, yɛrɛ daar gbaar daarɔ, gi an yɛ̧ɛ̧ rɔb yɔ ha̧a̧wɛ a ge a Kristu hat du. Wɛɛ mii be, ha̧a̧sim a ge gbɔɔltɔnɔ. Yɛrɛ mi mɔk a ha̧a̧mɔ a ge daarlɛlɛ. Hā̧a̧wɛ a ge an doo hɛbti kpɔd gɛ, ha̧a̧wɛ a ge an Waar Yeesu fɔkɔyayɔ.
PHM.1.17	Gid mɔ seemi hi rɔbo an mi gitin Waar Yeesu woosɔya hi mɔɔ lɛlgbunu, yɛrɛ zemɔge anyɔ gɔ mɔ zek mii be. 
PHM.1.18	Gi woosum nɛ hinza bɔbtini, zaabe, mɔ gig fɔk belko, warum miya, bɔmɔ war giya. 
PHM.1.19	Mi bi̧i̧ hin yɛrɛ gɛrɛ hi naan miinɛ, mii Pol , mi toomɔ. (Bɔmɔ zɛn a mii gi kol mɔ za̧a̧sigya ya?! ) 
PHM.1.20	Mi zɔ̧mɔ, yɛ̧ɛ̧mi, ta̧a̧simi hin yɛrɛ a Waar Yeesu dɔŋgo. Hasum kpoos mi anyɔ bɛr a ɔksig wɛ bɔ gedu hi Kristu! 
PHM.1.21	Mi mɛɛ bɛttɔnɔ a mɔ́ woo hinyɔ mi ɛrumɔ. Yɔ mi bi̧i̧sum anbɔ mi mɛɛ a mɔ́ woo hinyɔ mi raa gi daarlɛl hɛw.
PHM.1.22	Yɛrɛ hinyɔ gɔ mi ɛrum ɓɛ gɛ: a gɛmntsimi rɔ̀bɛ luk buu gbunu anyɔ mi mɔk a Bɛt gi ta̧a̧ zɔ̧k nɛ an gi wɛɛnim a nɛ lɛlɛ. 
PHM.1.23	Epafaras yɔ gi a luknɔ du hi mii a Yeesu Kristu zulɛ boom du. 
PHM.1.24	Markus hɛw, hi Aristarkus, hi Deemas, hi Luka, kaŋkmiya wɔ a woos du hi boom du sɛw. 
PHM.1.25	An Waar Yeesu Kristu gɛmsilɔ gigi hi nɛya. Aanbɔ!
HEB.1.1	Yɔ amntɔnɔ Bɛt boo baa wɛ hii dɔɔ kittɔnɔ hi gbɔnɔ sɔmsɔm hi ya̧a̧kɛŋkya wɔ ya̧a̧ya̧. 
HEB.1.2	A ɔ̧t yɔ̧ɔ̧sum wɛrɛ gedu be, boowɛ ya̧a̧ hi waawal yɔ gbaage, gaag hin naan du sɛw, kim waal sɛw hi waawal ya̧a̧ɔ.
HEB.1.3	Bɛt waaɔ gi zuunik Bɛt gbɔlumsɔ lɛlgaalɛ, gi Bɛt riitinsɔ, gi wa̧a̧k hin sɛw gi naan du hi dɔglɔ tɛŋkya bɔ. Yɔ woo hinha̧a̧l gaasig woos gi da̧a̧, ɗɔɔt a Za̧a̧nyɔ gin tɛŋk sɛw gi naanrɔbo a wɛɛha hɛmltɔnɔ. 
HEB.1.4	Waawal bɔ daarin Bɛt walɛsɛrɛ wɔ gbɔlums gbɔɔltɔnɔ anyɔ dag nuŋg yɔ gi ɗɔb gi daar ya̧nɛ bɔ lɛlɛ. 
HEB.1.5	Yɔ anbɔ Bɛt rāā walɛsɛrɛ ɔ̧ɔ̧ wɔ zaaya̧ gbunu
HEB.1.5	a mɔ gi waa beenɛ, nɛɛk be mɔɔmmɔ gɛ.
HEB.1.5	Wɛɛ dɔ̄gɔ̄
HEB.1.5	a be gisig baatɔ gii be, gii gisib waa be wal gii gɛ.
HEB.1.6	Hɔnɛyɔ an Bɛt gɔ gi yaaz nɛ waa fu̧u̧s bɔ waal du, 
HEB.1.6	a an walɛsɛrɛ be wɔ sɛw hi ɗɔbsige!
HEB.1.7	Wɛɛ raa a walɛsɛrɛ ɔ̧ɔ̧ wɔ hi zulha
HEB.1.7	a bee gi za̧a̧nyɔ gɔ gɔs walɛsɛrɛ be zɛko, hi woosya be laa mɛlɛ.
HEB.1.8	Yɛrɛ Bɛt raa a waawal bɔ gi zulha be
HEB.1.8	a mɔɔ Bɛto, waar ums ɗɔɔtillɛl mɔ gi faa, waar ums sɔɔl mɔ gi rɔ́b wook sɔɔlɛ. 
HEB.1.9	Ha̧a̧mɔ hinyɔ rii giya, wɛɛ mɔ in ha̧a̧lɛ. Hinɔ giya, mɔɔ Bɛto, Bɛt mɔ bɔ sɔɔsum hat kurumya daar namɔza hiya.
HEB.1.10	Wɛɛ raa hin a waawal bɔ gi zulha ɓɛ
HEB.1.10	a mɔya, Waar Bɛto, a waalyɛɛliki mɔ kim hɛbto, wɛɛ bɛtha sɛw gi naan mɔ woosɛ, 
HEB.1.11	Hiya hí wagɔ, wɛɛ mɔya mɔ gi waak za̧a̧tili. Bɛtha hi hɛbtdi hi ha̧ŋgs an gbandili, 
HEB.1.12	Mɔ ka̧a̧hi an dimnaanɛ, hi wɛɛ hi zɛmr sɔm, wɛɛ mɔya, mɔ waa an gbuna bɔ, wɛl mɔ hi taa hinɔ da̧a̧ko.
HEB.1.13	Bɛt dɔ̄ks walɛsɛrɛ ɔ̧ɔ̧ wɔ zaaya̧ gbun hinza
HEB.1.13	a ɗɔɔtum a be naanrɔbo, gi tuur an be wɛɛn lɔlhɛ̧ɛ̧nikya mɔ wɔ dɔɔ mɔ ɗa̧a̧klɛl gɛ. Dɔg nɛ gɛ zaŋ.
HEB.1.14	Nɛ Bɛt walɛsɛrɛ wɔ sɛw hi gi mɔkil wɔ Bɛt yaazihi an hi woosigwoos a dood wɔ gɔ hi dag za̧a̧tig hi zul hii ma mi?
HEB.2.1	Yɔ anbɔ, yɛwɛ wa̧a̧ Dɔgl Rɔb yɛrɛ wɛ kɛm hi kpoos gbun gi daarlɛlɛ, muulɔge gi daarɔ, an bɔwɛ hɛɛ gbɔnɔ wɛ hɛml hi hin wɔrɔ. 
HEB.2.2	Ya̧a̧nɛ, dɔglyɔ Bɛt walɛsɛrɛ wɔ hi 
HEB.2.3	Nɛ yɔ anbɔ, gid wɛɛ yɔ wɛ kɛm za̧a̧tig gbɔɔl yɔ daarlɛl dɔglɔ, wɛ wā̧ā̧ gɛ, wɛ ɔɔ ditɔs, gi an wɛ wir dɔgl-gbaak bɔ ri ma nɔ? Waar Yeesu yɛɛl dɔg nɛ dɔglɔ gɔ kete, wɛɛ dood wɔ hi kɛm nɛ hi wɛɛ hi boosɛ dɔglɔ wɛ mɛɛn a gi rɔbo.
HEB.2.4	Wɛɛ Bɛt zuun dɔglya̧ hɛw hi gɛrs hinzuunikyaadɛ, hi gɛrs tɛŋk-yaadɛ, hi gɛrs zaadɛ sɔmsɔm hi Mɔkilɔ gaasɔ yɔ gaa anyɔ ha̧a̧g giya. 
HEB.2.5	Ya̧a̧nɛ Bɛt gāā walɛsɛrɛ ɔ̧ɔ̧ waar ums a waal yɔ gɔ gi zaa wɛ dɔk dɔglɔ a zulɔge gɛ. 
HEB.2.6	Yɛrɛ doo za raa dɔglɔ
HEB.2.6	a lɛlza a Baa Bɛto, nɔ gi doo an gɔ mɔ mɔkige? Nɔ gi doo an mɔ kaŋkige? 
HEB.2.7	Mɔ tiisige a walɛsɛrɛ mɔ wɔ hi wɛɛdis am kaasi, mɔ hegsig ɗɔbsili hi gbɔlumsɛ an waar umskalɛ. 
HEB.2.8	Mɔ gbaa hin sɛw a gi dɔɔ dɔŋdi.
HEB.2.8	Yɔ anbɔ ɔ̄ɔ̄ hinza yɔ taa a gi naan du gɛ gɛ. Hɔnɛ tuur ɓɔryɔ wɛ gbɛ̄ndir a hi gbaa hin sɛw a gi dɔɔ dɔŋdi kɛn gɛ. 
HEB.2.9	Yɛrɛ wɛ gbɛnik Yeesu , za̧a̧nyɔ hi tiisig a Bɛt walɛsɛrɛ wɔ hi wɛɛdis gi am kaasi, wɛ gbɛnig heg ɗɔbsili hi gbɔlums a wɔrk yɔ ha̧a̧ya̧a̧rɔ gi dɔŋgo. Anyɔ Bɛt ha̧a̧g nɛ dood gɛmsugo, ta̧a̧ an Yeesu gi kɛm wɔrkya̧a̧rhantɔ a dood wɔ hi dɔŋg sɛw.
HEB.2.10	Ya̧a̧nɛ, Bɛt gii gi hinwɔ kim sɛw zulɔya, gi gig nɛ ha̧a̧k an gi kam walɛwaat kittɔnɔ gi tuurinihi a gbɔlums du, rii an gi loo za̧a̧tigya̧ gbɔnɔdorkya bɔ taan hin-a̧a̧bi gi ha̧a̧nig ya̧a̧rɛ. Gii be, ya̧a̧rɔ bɔ yɔ̧ anbɔ, gaasig da̧a̧da̧. 
HEB.2.11	Yɔ anbɔ, Yeesu doogaasigya bɔ a Bɛt muutdu hi dood wɔ gaasihi sɛw baaya̧ gbunu. Ya̧a̧nɛ seem gi ha̧a̧ge an gi elihi a hi yɛ̧ɛ̧dɛ been gɛ, 
HEB.2.12	anyɔ 
HEB.2.12	a Baa Bɛto, bé dɔks yɛ̧ɛ̧ɗɛ be wɔ nuŋg mɔ, be ɛɛhin be baanum a dood mɔ wɔ mɔksigya̧ bɔ gedu.
HEB.2.13	Wɛɛ dɔg ɓɛ
HEB.2.13	a bé gbaa kpoos be a Bɛt ge.
HEB.2.13	Wɛɛ dɔg ɓɛ
HEB.2.13	a be gi gɛrɛ, hi waat wɔ Bɛt gaabe.
HEB.2.14	Yɔ anbɔ, anyɔ waat wɔ hi gi muulɛ hi ga̧a̧mɛ, gii Yeesu hi zulɔ hɛw wɛɛ anbɔ, an gi wɔr gi ha̧tir Saydanu tɛŋkɔ a wɔrk zulha, 
HEB.2.15	gi wɛɛ gi za̧a̧s dood wɔ hoob gihi nɛ ha̧a̧k wɔrk hi gi an gbaarɛ a waabilya̧ yɔ hi waak gedu sɛw. 
HEB.2.16	Hi rɔb ɔ̧nɛ, Yeesu zāās Bɛt walɛsɛrɛ wɔ hii ɗaak gɛ, zaas Abraham waat ɔ̧ɔ̧n ɗaako.
HEB.2.17	Yɔ anbɔ rii an hi wɛɛnig an yɛ̧ɛ̧dɛ ɔ̧ɔ̧ wɔ a hinyɔ gi gedu sɛw an gi wɛɛ Bɛtmaak-wookya gbɔɔl mɔɔt ya̧a̧rmɛɛkya yɔ gɔ woo hinyɔ raa sɛw a Bɛt woos du, an gi gaa zulɔ a Bɛt ge an hinha̧a̧l naandɛmsɛ a doodɔ wɔ hi dɔŋgo. 
HEB.2.18	Ya̧a̧nɛ gii hi zulɔ hi ha̧a̧nigya̧a̧r hi maatige, ɗɛɛ an gi ɗaas dood wɔ Saydanu gihi maatig be.
HEB.3.1	Yɔ anbɔ, yɛ̧ɛ̧dɛ wɛ, Bɛt elin lɛlgbun an nɛ rek nɛ tuur ^ bɛtha hi wiya, seen Yeesu , Za̧a̧nyɔ wɛ book dɔglɔ a gi tɔmsya yɔ Bɛt yaazig hi Bɛtmaakwookya gbɔɔl mɔɔt yɔ wɛ gig ɗɔbsig giya. 
HEB.3.2	Yeesu woos za̧a̧nyɔ gbaag nɛ woos hi tɛŋko an Muusa woos yɔ woo nɛ sɛw a Bɛt raadu sɛw. 
HEB.3.3	Za̧a̧nyɔ gi wɔŋk luko, hi ɗɔbsig daar luk bɔ daarɔ. Yɔ anbɔ be, Yeesu dag gbɔlums daar Muusa ɔnɛ bɔ lɛl be.
HEB.3.4	(Ya̧a̧nɛ, luk yɔ gi sɛw doo wɔŋge. Yɛrɛ za̧a̧nyɔ kim hin sɛw, Bɛt giya. ) 
HEB.3.5	Muusa ɔ̧nɛ woohin hi tɛŋk a Bɛt raa du sɛw an woosya, an gi boo hin wɔ gɔ hi dɔg kuudu dɔglya̧. 
HEB.3.6	Yɛrɛ Kristu woohin hi tɛŋk a Bɛt raadu anyɔ gi waawalɔ, Bɛt gbàag an raatɔ zulya. Bɛt raatɔ gɛ wɛya. An wɛ ook hinyɔ raa a gi gààwɛ hi tɛŋko, wɛ wa̧a̧k dɔglɔ hi walumsɛ hi hat gbɔɔltɔnɔ gi tuur a da̧a̧ki, gi gi anbɔ, wɛ gi Bɛt raatɔ bɔ gii ma. 
HEB.3.7	Hinɔ gii an hinyɔ Bɛt Mɔkilɔ gi raako:
HEB.3.7	a nɛɛko nɛ́ kɛm kɔlkɔ, 
HEB.3.8	bɔnɛ ɓaas kpoos nɛ anyɔ baa nɛ hi ɓats nɛ Bɛt zul a maatil bɔ a hɛtdɔŋdu ɔ̧tɔge, 
HEB.3.9	a lɛlyɔ baa nɛ hi maatib ge an hi goobe hi gbɛn woos be wɛl dumbili nasɔ. 
HEB.3.10	Ya̧a̧nɛ hin gi nɔɔb a dood wɔ waabil bɔrɔ duge hi zulha be 
HEB.3.11	Yɔ anbɔ, be dɛŋgl nɛ hin hi nɔɔtigi: a hi taa gulik a be holumlɛl bɔ ge!
HEB.3.12	Yɛ̧ɛ̧dɛ mi wɛ, oon zul nɛ an bɔ doo za nɛ teesdu kpoosɔ gi ha̧a̧lɔ gi zɛmr gi ɔɔ Bɛt za̧a̧til bɔ fɔkɔ. 
HEB.3.13	Yɛrɛ watinnɛ hinɛ nɛ gaatin tɛŋk ɔ̧t nuŋg sɛw an ɔ̧tyɔ hi elik a ꞋꞋnɛɛkoꞋꞋ gi kete gi da̧a̧dir gɛ, an bɔ hinha̧a̧l gi maat doo za gi ɓaas kpoosɔ. 
HEB.3.14	Ya̧a̧nɛ, wɛ waak ɗɔbsig hi kpoos wɛ gbunu an yɛɛlik yɔ wɛ yɛɛl nɛko gi tuur a da̧a̧ki, wɛ gi Kristu saamɔ hii gɔ, 
HEB.3.15	anyɔ Bɛt ɗɛɛrwolɔ raa:
HEB.3.15	a nɛɛko nɛ́ kɛm ya̧a̧ɔ, bɔnɛ ɓaas kpoos nɛ anyɔ baa nɛ hi ɓats nɛ Bɛt zulɛ.
HEB.3.16	Bɔ doodya̧ lag Bɛt ya̧a̧ɔ hi ɓatsig zulɛ? Nɛ gɛ dood wɔ Muusa tuusihi a Misra sɛw ma mi? 
HEB.3.17	Hin nɔɔ Bɛt hi bɔ doodya̧ wɛl dumbili nasɔ? Nɛ gɛ dood hinha̧a̧lya wɔ wɔrkya̧ kus a hɛtdɔŋ du ma mi? 
HEB.3.18	Bɛt dɛŋgls bɔ doodya̧ hin a hi taa nɛ gulik a holumlɛlɔ bɔ gedu zaŋgi? Nɛ gɛ dood wɔ hi kɛmsig tɔn gɛ ma mi? 
HEB.3.19	Yɔ anbɔ, wɛ gbɛn a yɔ hi ta̧a̧ ɗɔbsig gɛ gii hi ɗɛ̄ɛ̄ gulik a holumlɛl bɔ gedu gɛ.
HEB.4.1	Yɔ anbɔ, anyɔ Bɛt raa a gulkɔ a gi holum du gi kete, yɛ hoob gi ha̧a̧wɛ an bɔ doo za gbun gi lɔɔ gulkɔ gedu. 
HEB.4.2	Ya̧a̧nɛ, hi dɔgsɛ Dɔgl Rɔb bɔrɔ, hi dɔks nɛ baa wɛ hii yɔ hi da hi gi a hɛtdɔŋdu hɛw; hɔnɛyɔ hi tā̧ā̧ dɔgl bɔrɔ hi dɔgsihi hi ɗɔbsig a hi kpoos du gɛ, woosihi hinza ma gɛ. 
HEB.4.3	Ya̧a̧nɛ, wɛɛ ɗɔbsigya wɔ wɛ gulik a holum bɔ gedu anyɔ Bɛt dɔgɔ:
HEB.4.3	a be dɛŋgl hi nɔɔ̀tig be: a hi taa gulk a be holum du zaŋ!
HEB.4.3	An woosɔ da̧a̧ nɛ yɔ waal bɛɛ yɛɛlik si̧, dɔg hin bɔrɔ anbɔ. 
HEB.4.4	Yɔ anbɔ, dɔg a ɗɛɛrwol lɛlza du a ɔ̧t nɔɔn-er bɔ ge
HEB.4.4	Bɛt ɔɔ woosɔ wɔ sɛw, hol a ɔ̧t nɔɔn-er bɔ gedu.
HEB.4.5	Wɛɛ dɔg hɛdi ɓɛ:
HEB.4.5	a hi taa gulk a be holumlɛl bɔ gedu.
HEB.4.6	Ya̧a̧nɛ, anyɔ gbaas nɛ dood zaadɛ holumlɛl bɔ an hi tal gedu hi holɔ, wɛɛ zaadɛ wɔ Bɛt raa nɛ a be gaahi Dɔgl Rɔb bɔ kete, hi tāl a holumlɛl bɔ gedu gɛ a tɔnzuksya̧ bɔ gi dɔŋgo. 
HEB.4.7	Yɔ anbɔ, wɛl yɔ tal kittɔnɔ, Bɛt dɔg hin hi Dawda ya̧a̧ɔ wɛɛ dɛ̧ɛ̧sihi ɔ̧tza: raakɔ a ꞋꞋnɛɛkoꞋꞋ, anyɔ hi dɔg gi dor di:
HEB.4.7	a nɛɛko nɛd lag ya̧a̧ɔ, bɔnɛ ɓaas kpoos nɛ.
HEB.4.8	Yɔ anbɔ, à Yosuwa gāāhi nɛ holumi, taa an Bɛt gi boo dɔgl kuudu a ɔ̧tza. 
HEB.4.9	Yɔ anbɔ, holum-ɔ̧tyɔ Bɛt gbaas doodɔ giro. 
HEB.4.10	Ya̧a̧nɛ za̧a̧nyɔ gul a Bɛt holumlɛl bɔ gedu gi holik woosɔ wɔ anyɔ Bɛt hol nɛ ɔ̧nɛ wɔ be. 
HEB.4.11	Yɛrɛ yɛwɛ i̧i̧y hi tɛŋko an wɛ gul a holumlɛl bɔ Bɛt gbaasɛ gedu, an bɔ doo za gi fɔb tɔnzuks gbɔnɔ gbun bɔ gi mat an dood wɔrɔ hi da hi mat nɛ be.
HEB.4.12	Ya̧a̧nɛ Bɛt dɔglɔ gi an hin za̧a̧tili, tɛŋkya, ya̧a̧gbarɔ lɔm daar daŋbɛsim yɔ ya̧a̧gbarɔ lɔm lɛl eerɛ, gbɛɛ muulɛ gul gɛ̧ɛ̧ kolɛ hi mɔkili, gɛ̧ɛ̧ lɛlɗɔ̧ksil wɔ lɛŋk muulɛ, wɛɛ da tuur a wokt du, gi gɛ̧ɛ̧k kpoosɛ hi mɔkili. 
HEB.4.13	Hinyɔ ki̧yɔ ɗɛ̄ɛ̄ an zaa gbun mɔɔti gi yaat a Bɛt muutdu gɛ, hin sɛw gi kɔŋk lakha, gi ki̧i̧k a za̧a̧nyɔ gɔ wɛ fɔksig hin gi muutdu.
HEB.4.14	Yɛrɛ anyɔ Bɛtmaakwookya wɛ gbɔɔl mɔɔt bɔ kar a bɛtha, Bɛt waaɔ Yeesu , yɛwɛ ɗɔɔt hi kpoos wɛ gbunu a ɗɔbsig yɔ wɛ dɔk dɔglɔ gedu. 
HEB.4.15	Ya̧a̧nɛ wɛ gin Bɛtmaak-wookya gbɔɔl mɔɔt yɔ mɛɛsɛ ya̧a̧r wɛ a wɛ hɔntil du. Yɔ anbɔ gii hɛw hi maatig an wɛya a hinyɔ gi gedu sɛw, gii wōō hinha̧a̧l gɛ. 
HEB.4.16	Yɛwɛ sɛ̧ɛ̧b hi kpoos wɛ sɛw a Bɛt waar umsɔ ɗɔɔtillɛl gɛmsilya bɔ ge an wɛ dag Bɛt gi mɛɛsɛ ya̧a̧rɛ, wɛ́ zɛm gɛmsili hi ɗaaki a hinyɔ ha̧a̧wɛ gedu.
HEB.5.1	Yɔ anbɔ, Bɛtmaakwookya gbɔɔl yɔ hi herig sɛw a dood teesdu, hi gbaas doodɛ an gi woos Bɛt woosɛ, gi gaa Bɛt gaasɛ hi namb wɔ hi gbɛɛr an Bɛt gi bis hinha̧a̧l hi dɔŋgo. 
HEB.5.2	Ɗɛɛ an gi mɔms dood wɔ hi mɛɛhin gɛ hi wɔ hi wag gbɔnɔ hinɛ anyɔ gii gi a hɔntil wɔ hi gbaŋ hɛw.
HEB.5.3	Yɔ anbɔ, gɔ gi kamzig maaknamb wɔ gbɛɛr an gi ha̧sin hinha̧a̧lɛ. Taa an gi ha̧sin dood ya̧nɛ kpɔdi, gi ha̧sin ɔ̧nɛ hɛw. 
HEB.5.4	Bɛt gi el doo za an Haruna gɛ, za̧a̧nɔ taa look Bɛtmaakwookya gbɔɔl mɔɔt gbɔlumsɛ. 
HEB.5.5	Yɔ gi anbɔ, Kristu lōō zulɔ an gi wɛɛ Bɛtmaakwookya gbɔɔl mɔɔt gɛ, Bɛt gii 
HEB.5.5	a mɔ gi waa beenɛ, nɛɛko be mɔɔmmɔ!
HEB.5.6	Bɛt wɛɛ dɔg a lɛlza ɓɛ:
HEB.5.6	a mɔ gi maakwookya faa, mɔ fu̧u̧ a maakwookya gbɔɔl bɔ Mɛlsisedɛk dɔ̧ɔ̧t du.
HEB.5.7	Yɔ Yeesu ginɛ hi muutɔ a waal du, zuun zɔ̧kɔ wɔ hi naandɛŋkɔ wɔ hi kaalɛ hi mɛɛko a Bɛt yɔ ɗɛɛ nɛ an gi za̧a̧sig a wɔrk du gedu. Bɛt wɛɛ ta̧a̧ zɔ̧kɔ zeg anyɔ hoob gig ha̧a̧ko. 
HEB.5.8	Anyɔ gi nɛ Bɛt waa gii hɛw, gok zultiisig hi ya̧a̧rhantɔ wɔ hiya. 
HEB.5.9	A ɔ̧tyɔ wɛɛ doo gbɔɔl gi ram gi da̧a̧, wɛɛs dood wɔ hi gisig tɔn kɛŋk sɛw za̧a̧tig faa zulɔya. 
HEB.5.10	Bɛt dɔ̧ɔ̧sig nuŋgɔ gɔ a Bɛtmaakwookya gbɔɔl mɔɔt yɔ fu̧u̧ a Mɛlsisedɛk dɔ̧ɔ̧t du.
HEB.5.11	Dɔgl gis kittɔnɔ an wi dɔg a hin wɔrɔ hage hi hin zaadɛ ɓaatil wɔ dɔglɔ gaasugɔ, anyɔ nɛ sam nɛ dɔglɔ kɛŋk nɔɔktɔnɔ gɛ ya̧a̧nɛ. 
HEB.5.12	Yɛrɛ nɛya, wɔ nɛ ginɛ an nɛ wɛɛ hingokya adɛ amntɔnɔ, ha̧a̧n an hi wɛɛ hi gogsin hinwɔ hi yɛɛl a Bɛtdɔgl du giya. Ha̧a̧n an nɛ a̧a̧m wā̧ā̧lɛ, nɛ tɔ̄ɔ̄ an nɛ le kok ɓaatil gɛ.
HEB.5.13	Yɔ anbɔ doo gi gi a̧a̧mik wa̧a̧lɛ, mɛ̄ɛ̄ hinriit gɛ̧ɛ̧k hi ya̧a̧gɔ̧ɔ̧n gɛ, gi waayɔ. 
HEB.5.14	Kok ɓaatil gɔys dood ɓatɛ wɔ hi rɔ̧ɔ̧s dɔglɔ hi wɛɛ hi gɛms zulya̧ an hi mɛɛ rɔb gɛ̧ɛ̧k hi ha̧a̧lɛ.
HEB.6.1	Yɔ anbɔ, yɛwɛ re doosɛ a hingok gbɔlɛ wɔ gedu. Bɔwɛ fɔ ɗɔɔtugɔ a hingok wɔ hi yɛɛl a Kristu ɗɔbsugɔ bɔ gedu. Bɔwɛ wɛɛ wɛ yɛɛl ɗɔbsig bɔ sɛŋkɔ zɛɛki, an woos tɔs wɔ ɔɔkɔ dɔglɔ, hi Bɛt ɗɔbsig dɔglɔ, 
HEB.6.2	hi Bɛtmɛm bɔ hotingo ɔ̧ɔ̧ gokingo ɔ̧ɔ̧ dɔglɔ sɔmsɔm, hi naangbaak a dood zulha ɗɔglɔ, hi wɔrkɛ rɛmtig dɔglɛ, hi dɔgl-gbaak faa dɔglɔ. 
HEB.6.3	Bɛt gi ta̧a̧, wɛ́ gɔ hinɔ.
HEB.6.4	Dood wɔ hi gbɛn nɛ lɛlgaal yɔ fu̧u̧z a Bɛt ge, wɔ hi dag bɛtha gaasɔ, wɔ hi dag Bɛt Mɔkilɔ ya̧nɛ, 
HEB.6.5	wɔ hi dag Bɛtdɔglɔ rɔb bɔ hɛmntigɔ hi tɛŋk wɔ bɛtha gɔ hi zaa, 
HEB.6.6	gid dood wɔrɔ hi wɛɛ kuudu hi ɔɔ Bɛto hi bis dɔglɔ hi wɛɛ hi matig a hi waabil ha̧a̧l du, ri hi wɛɛz hi zɛmr kpoosya̧ ɓɛ? Dood wɔrɔ lab hi do̍o̍ Bɛt waa bɔ gii dɔɔ eesim a dɔ̧ɔ̧rha hi zulya̧ hi gbaag niit ha a dood lɔlgbar sɛw.
HEB.6.7	Bɛt gi rɔbsig hɛbt yɔ gɔ gi waak bɛl naŋsig lɛlɔge, yɛm tuur disɛ, gi pisig lees wɔ an gi ɗaas dood wɔ hi balko. 
HEB.6.8	Nɛ an hɛbt bɔ gi pisig kobsɛ hi hɛt ha̧a̧l wɔ, taa an gi ɗaa hinza. Taa aŋko, Bɛt gi booge, kuudu hi wɛɛ hi gbaasig laa an kobs bɔ hi hɛt ha̧a̧l wɔ hi dɔ̧ɔ̧.
HEB.6.9	Nɛ yɛrɛ anyɔ wɛ book nɛ anbɔ gii si̧, yɛ̧ɛ̧dɛ mi wɛ, wi gi ooko, wi mɛɛ a hinyɔ gi nɛnɛ, gɛ hin rɔbɛ wɔ gɔ hi ka̧nɛ a za̧a̧tig du. 
HEB.6.10	Bɛt taa hindɔɔmwookya an gi zɛn woos nɛ hi ha̧a̧tig yɔ nɛ zuun hi nuŋgɔ, nɛ woos doodɔ woosɛ, nɛ wɛɛ nɛ gisihi wooko.
HEB.6.11	Ha̧a̧w an nɛ gbunu gbunu nɛ zuun tɛŋk gbun bɔ gii a nɛ woos du nɛ gbaa kpoos nɛ gi tuur a hinyɔ nɛ mɔkig geha. 
HEB.6.12	Bɔnɛ nambrɔ, fɔn dood wɔ hi ɗɔbsig Bɛt hi hinmɔŋki gid hi dak hinyɔ Bɛt raa nɛ a bé gaawɛ. 
HEB.6.13	Yɔ Bɛt raa a bé gɔs Abraham hinza, ɗɛ̄ɛ̄ an gi dɛŋglhin a doo za gbɔɔl yɔ daarig gi nuŋg du gɛ, dɛŋgl hi nuŋg ɔ̧ɔ̧nɛ, 
HEB.6.14	:
HEB.6.14	a hɔɔ, bé rɔbsumɔ, bé wɛɛ bé tɔŋks dɔ̧ɔ̧t mɔ.
HEB.6.15	Àbraham fɔb anbɔ hi hinmɔŋki gi dag hinyɔ Bɛt raa a bé woosige. 
HEB.6.16	Ya̧a̧nɛ dood hi dɛŋglikhin hi za̧a̧nyɔ daarihi nuŋgɔ. Hindɛŋglik gi raak rɔb gaatyɔ, gi kaarik hinwatingoya yɔ gi sɔmsɔm hi teesdu sɛw. 
HEB.6.17	Ya̧a̧nɛ Bɛt yɔ ha̧a̧g an gi zuns dood wɔ gɔ hi dag hinyɔ raa a gi woosihi gaattɔnɔ gi daarɔ, gi wɛɛ gi zunsihi a mɔkilɔ taa zɛmrik zaŋ, gaa hinɔ tɛŋk hi hindɛŋglikyɔ.
HEB.6.18	Hin eerɛ hi gi faa, raakɔ a ya̧a̧wɔki hi hindɛŋgliki, ɗɛ̄ɛ̄ an gi gɔ̧ɔ̧ya̧a̧ gedu gɛ. Yɔ anbɔ wɛ zɛm yaatillɛl a gedu, wɛ zɛm tɛŋkdaklɛl a gedu an wɛ gbaa mɔkil wɛ a hinyɔ Bɛt gbaasɛ gedu. 
HEB.6.19	Mɔkilgbaak bɔrɔ gisɛ wɛnɛ kol wɛ doonis bɔ an tus yɔ gɔ hi doon lɛmb a zɛɛdu ɓaattɔnɔ bɛttɔnɔ giya; doonis bɔ tal tuur a Bɛtluk bɔ bɛtha gbandilɔ bɔ kuuɔ ge a lɛlgaat bɔ gedu, 
HEB.6.20	a lɛlyɔ Yeesu gul ge a wɛ zulɛ an gbɔnɔdorkya. Ya̧a̧nɛ, anyɔ fu̧u̧ a Mɛlsisedɛk dɔ̧ɔ̧t du, Bɛt wɛɛnig maakɔ-wookya gbɔɔl mɔɔt faa.
HEB.7.1	Mɛlsisedɛk bɔ za̧a̧nɔ gi nɛ Waar i a Salim waal gbɔɔl du, gi Bɛt a wɛɛha maakɔwookya rek a Abraham ge yɔ wɛɛz a waar ɛ wɔ gbɔŋkya̧ bɔ gedu, rɔbsige, 
HEB.7.2	Abraham ɓesig hinyɔ dag nɛ sɛw du kooblɛ an gaasɛ. Nuŋg bɔ a Mɛlsisedɛk hinɔ raakɔ a Rɔbgɔk Waar yɔ. Wɛɛ gi Salim Waar i, raakɔ a Boolum Waar yɔ. 
HEB.7.3	Taan baa, taan nàa, taan yaasɛɛ. Hi mɛ̄ɛ̄ mɔɔkɔ dɔgl gɛ, hi mɛ̄ɛ̄ wɔrkɔ dɔgl gɛ. Mɛlsisedɛk gi waak Bɛtmaak-wookya faa, riitin an Bɛt waa.
HEB.7.4	Nɛ gbɛn Mɛlsisedɛk gbɔ-lumsɔ daar nɛ lɛl zaŋ yaa wɛ Abraham gi gaag gaas gbɔɔl yɔ wɔɔz a gabs du du kooblɛ. 
HEB.7.5	Dood wɔ hi fu̧u̧ a Lewi dɔ̧ɔ̧t du, hi gaahi Bɛtmaakwookya woosɛ, maakdɔgl raa an hi loo dim gaas a dood wɔ hi du kooblɛ, raakɔ a hi loo a nahiza Ibraniŋkoya wɔ hi fu̧u̧z a Abraham dɔ̧ɔ̧t du hi. 
HEB.7.6	Wɛɛ Mɛlsisedɛk dɔ̧ɔ̧tɔ fu̧u̧ a Lewi dɔ̧ɔ̧t du gɛ, loo Abraham gaasɔ gbun a koobl du, rɔbs za̧a̧nyɔ Bɛt raag nɛ a bé woosig hinza.
HEB.7.7	Hi rɔbo, hinza faak taaɗu: za̧a̧nyɔ gi rɔbsugo gbɔ-lumsɔ daar za̧a̧nyɔ hi rɔbsig daarɔ. 
HEB.7.8	Yɛrɛ hɛdi a Lewi dɔ̧ɔ̧t du, wɔ hi look gaas yɔ dood gɔ hi gaa, hii gi dood wɔ hi wɔrko; hɔnɛ a Mɛlsisedɛk dɔ̧ɔ̧t du be, za̧a̧nyɔ gi look gaas yɔ dood gɔ hi gaa, gɛ doo za̧a̧tili. Hinyɔ Bɛt ɗɛɛrwol raa giibɔ. 
HEB.7.9+HEB.7.10	Lewi gi nɛ a yaaɔsɛɛ Abraham buudu kete a ɔ̧tyɔ Abraham dagtin hi Mɛlsisedɛk gedu. Hɔnɛyɔ Abraham gaa Mɛlsisedɛk gaas anbɔ, wɛ ɗɛɛ an wɛ raa dɔglɔ a Lewi za̧a̧nyɔ gɔ gi zek hinyɔ dood hi gaako gii gaa Mɛlsisedɛk gaas hɛw a Abraham naan du.
HEB.7.11	Bɛt gaa Israhilaya wɔ maakdɔglɛ, es a Lewiya wɔ Bɛtmaakwoosya̧ wɔ hage. À woosya̧ bɔ ɗɛɛ nɛ an gi wɛɛn dood rɔbwookyaadɛ gi da̧a̧, yɔ taa nɛ an Bɛt gi her maakɔ-wookya za dɔɔm yɔ fu̧u̧ a Mɛlsisedɛk dɔ̧ɔ̧t du. Yɔ lòò nɛ doo za yɔ fu̧u̧ a Haruna dɔ̧ɔ̧t du giya. Yɛrɛ ɔnɛ, Bɛt her za̧a̧nɔ a Mɛlsisedɛk dɔ̧ɔ̧t du. 
HEB.7.12	Bɛtmaakwookya gi bɛɛ zɛmruko, maakdɔglɔ gi zɛmr gɔ be. 
HEB.7.13	Yɔ anbɔ Mɛlsisedɛk za̧a̧nyɔ hi dɔg hin wɔrɔ gi zulha, gi dɔ̧ɔ̧t zaayɔ. A dɔ̧ɔ̧t wɔrɔ hi teesdu, doo za wōō nɛ woos a Bɛtmaaksɛŋk bɔ hage zaŋ gɛ;
HEB.7.14	ya̧a̧nɛ hi mɛɛ sɛw a Waar Yeesu fu̧u̧ a Yahuda dɔ̧ɔ̧t du, yɛrɛ Muusa dɔ̄g hinza a gi an Bɛtmaakwookya za gi fu̧u̧ a dɔ̧ɔ̧t bɔrɔ gedu gɛ. 
HEB.7.15	Hin bɔ lab dɔglɔ wɛɛ gaaga anyɔ Bɛtmaakwookya za dɔɔm mid gi riitin hi Mɛlsisedɛk. 
HEB.7.16	Hí gbāag Bɛtmaak-wookya a dɔ̧ɔ̧tɔ dɔŋg an hinyɔ hi wɔya̧a̧ hage gɛ, gii wɛɛ Bɛtmaakwookya hi za̧a̧tigɔ yɔ gɔ da̧a̧ gɛ tɛŋkɔ. 
HEB.7.17	Bɛt ɗɛɛr-wolɔ dɔg dɔgl segya
HEB.7.17	a gi zulha be a mɔ gi Bɛtmaakwookya faa yɔ fu̧u̧ a Mɛlsisedɛk dɔ̧ɔ̧t du.
HEB.7.18	Yɔ anbɔ hi bis dɔgl amnt bɔ anyɔ da taan tɛŋko, wɛɛ gi hintɔsyɔ. 
HEB.7.19	Muusa maakdɔglɔ bɔ dā̧ā̧s hinza gɛ - yɛrɛ wɛ dag mɔkilgbaak rɔb yɔ tɔɔ gi daarlɛlɛ, wɛ dagn gii gbɔnɔ sɔɔk a Bɛt dɔŋdi. 
HEB.7.20	A gedu be, Bɛt hindɛŋglikɔ giiro. Ya̧a̧nɛ anyɔ Lewiya wɔ hi wɛɛ Bɛtmaakwookya amntɔnɔ hindɛŋglik gi taa du gɛ, 
HEB.7.21	Yeesu wɛɛ Bɛtmaakwookya hi hindɛŋglikyɔ, a Bɛt raag hi hindɛŋglikɔ bɔ:
HEB.7.21	a Waar Bɛt dɛŋglɔ, taa an gi wɛɛ gi zɛmr mɔkilɔ: mɔ gi Bɛtmaakwookya faa.
HEB.7.22	wɛ mɛɛ gɔ rɔbtɔnɔ a Yeesu kamz ya̧a̧wɔk yɔ daar zaa amnt bɔ. 
HEB.7.23	Yɔ daarɔ, Bɛtmaakwookya hi da hi gi kittɔnɔ yɔ wɔrk taahi nɛ ɔɔk aŋko. 
HEB.7.24	Gii ɔ̧nɛ yɔ gi waak faa, gin Bɛtmaak wooswook yɔ taa an gi gaa doo za be. 
HEB.7.25	Hinɔ anbɔ ro gi ɗɛɛ an gi za̧a̧s dood wɔ hi sɛ̧ɛ̧bik hi gii ɓɔryɔ hi faa a Bɛt dɔŋdi gaattɔnɔ anyɔ gi za̧a̧til faa an gi zɔ̧bsihi Bɛto. 
HEB.7.26	Rii nɛ an wɛ dag Bɛtmaakwookya gbɔɔl mɔɔt an giya, gi gi doo gaat a Bɛt muut du yɔ taan hinha̧a̧lɛ. Doo yɔ taan hin-a̧a̧b nɛ zaŋ, yɔ hɛɛtin hi hinha̧a̧lyaadɛ, yɔ hi dɔɔnig a Bɛt dɔŋgdi,
HEB.7.27	rı̄ı̄tin an Bɛtmaakwookya zaadɛ gɛ; hā̧a̧g namb gbɛɛrik ɔ̧t nuŋgo an gi gɔs Bɛt maak an Bɛtmaakwookya gbɔlɛ amntɛ wɔrɔ gɔ hi wook gɛ - an gi yɛls zul ɔ̧nɛ wooko, kuudu gi woos dood ya̧nɛ gɛ. Gaa zulɔ an Bɛt gaas dɔɔ gbunu gaatɔ giya. 
HEB.7.28	Muusa maakdɔglɔ gbaa dood hɔntil wɔ an Bɛtmaakwookya gbɔlɛ; yɛrɛ hindɛŋglik dɔgl bɔ zaa kuudu a Bɛtmaakdɔgl bɔ gi kalɛ, gbaa Bɛt waa bɔ an Bɛtmaakwookya gbɔɔlɛ an gi gáa a Bɛt muutdu faa.
HEB.8.1	Dɔgl bɔ zulɔ wɛ dɔko: gɛ a wɛ gin Bɛtmaakwookya gbɔɔl mɔɔt yɔ gaa a Bɛt muutdu faa, ɗɔɔt a bɛtha gbɔɔlɔyɔ gi a Bɛt tɛŋkya waar ums ɗɔɔtillɛlɛ a naanrɔbo, 
HEB.8.2	an Bɛtmaakwookya a lɛl gaat bɔ ge hi luk gbandilya̧ rɔb bɔ yɔ Waar Bɛt gɔ hi zulɔ gedu, doo naan gɔ gɛ. 
HEB.8.3	Hi gbaa Bɛtmaakwookya gbɔɔl mɔɔt yɔ gi sɛw an gi gaa Bɛt gaasɛ hi namb gbɛɛriki an gi woon Bɛtmaako. A gedu, gi an Bɛtmaakwookya yɛrɛ Yeesu gi dag hinza an gi woos Bɛt be.
HEB.8.4	An ginɛ doo hɛbtdi, taa an gi wɛɛ nɛ Bɛtmaak-wookya hɛw, anyɔ Bɛtmaakwookya zaadɛ hi giro hi gi Bɛt gaas gaanik hi Muusa maakdɔglɛ. 
HEB.8.5	Bɛtluk bɔ doodya̧ hi wookwoos gedu gi lɛlgaat bɔ bɛtha fɔtɔ ɔ̧ɔ̧ hi zeksɔ anyɔ Bɛt raas Muusa yɔ yɛɛl luk gbandilya bɔ gɔko: Bɛt raage:
HEB.8.5	a dagum mɔkil mɔ rɔbtɔnɔ an mɔ woo lukgbandilya bɔ hinɔ wɔ sɛw anyɔ be da be zunsum a ga̧a̧tha.
HEB.8.6	Yɛrɛ ɓɔryɔ Yeesu dag woos gbɔɔl yɔ daar Bɛt-maakwookya woos amnt bɔ lɛl gbɔɔltɔnɔ. Yɔ anbɔ be, ya̧a̧wɔk yɔ wɔb Bɛt teesdu hi doodɛ daarin amnt bɔ rɔbs daarinu, anyɔ hin rɔbɛ wɔ Bɛt raa a bé gaawɛ hi bɛr hi daar hin wɔ raa nɛ a ya̧a̧wɔk amnt bɔ gedu. 
HEB.8.7	Yɔ anbɔ à ya̧a̧-ɔksig doos bɔ taan nɛ hin-a̧a̧bi, yɔ taa nɛ an hi loo zaa eesumɛ hi yɛn lɛlɔge. 
HEB.8.8	Ya̧a̧nɛ, Waar Bɛt gi za̧br Israhilaya wɔ gi raa:
HEB.8.8	a bee Waar Bɛto be raa: a yɛrɛ ɔ̧t wɔ hi zaako, be wɛɛ be wɔya̧a̧ sego hi Israhila doodɔ hi Yahuda doodɔ. 
HEB.8.9	Ya̧a̧wɔkɔ taa anyɔ be gɔ nɛ hi baaya̧ hii a ɔ̧tyɔ be wa̧a̧zihi naan du an be tudzihi a Misra hɛbt du, hi fɔ̄b ya̧a̧wɔk be bɔ gɛ, ya̧a̧nɛ Waar Bɛt gi raa: a bee hɛw be ɔɔhi gɔ be.
HEB.8.10	Waar Bɛt wɛɛ raa: a yɛrɛ ya̧a̧wɔk zaa yɔ gɔ be wɛɛ be wɔb hi Israhila doodɔ a ɔ̧t wɔrɔ hi kuudu gɛrɛ: be gudsihi maakdɔgl be a hi mɔkil du be bi̧i̧hi a hi kpoos du, be wɛɛsihi Bɛtya̧, hii be hi wɛɛsib dood benɛ. 
HEB.8.11	Taa an doo za gi ha̧a̧g an gi goks naaza yɔ hi waak el a hɛbt bɔ gedu hinɛ, zaabe dooɔ za hinɛ: a mɛɛm Waar Bɛto! Yɔ anbɔ dood sɛw hi mɛ̍ɛ̍be, gi yɛɛl a ya̧a̧mwaato gi tuur a dood gbɔlɛ. 
HEB.8.12	Bé mɛɛsihi ya̧a̧rɛ be bitsihi woos ha̧a̧lya̧ wɔ dɔglɔ, be wɛɛ be taa hinha̧a̧lya̧ zaa mɔkugo.
HEB.8.13	Anyɔ Waar Bɛt boo ya̧a̧wɔk za seg bɔ dɔglɔ, wɛɛ wɛɛn ya̧a̧wɔk biitir bɔ hin amnti ma. Yɔ anbɔ hinyɔ a̧mɔ, hi hinyɔ wɔmɔ, hi sɛ̧ɛ̧bɔ an hi wagɔ.
HEB.9.1	Ya̧a̧wɔk amnt bɔ da ginnɛ Bɛtbaanikwoos dɔgl-gaak sɔmsɔm hi Bɛtluk yɔ gi waal du. 
HEB.9.2	Lukgbandil yɔ rɛɛyyɔ gi lukgbandil doosyɔ. À buuɔ gedu, lɛlbɔ gɔ hi el a lɛlgaatyɔ, laa gbaaklɛl giro, kɔntil hɔɔt giro hi kok wɔ hi gbaas Bɛto. 
HEB.9.3	Lɛl za bɔ gi nɛ a gbandil fɛɛt eesum bɔ kuuɔ ge, hi el gii a lɛlgaatɛ wɔ lɛlya̧ gaatyɔ. 
HEB.9.4	Gin sɛŋk yɔ hi wɔm hi hɛɛlmɔt an gɔ hi gbaa kurum ki̧i̧lhɛmntya hage, hi akɔti gbɔɔl yɔ hi wɔya̧a̧ muulɔge hi sɔɔrin muulɔ sɛw hi hɛɛlmɔto. A akɔti gbɔɔl bɔ gedu hɛb yɔ hi wɔ̧mn hɛɛlmɔt hi yaa kok za nuŋgɔ a maani gedu, hi Haruna sɔɔlɔ gɛrsya bɔ kɔ̧ɔ̧ kɔ̧ɔ̧rɛ, hi bet hɛɛgil wɔ Bɛt bi̧i̧ hin geha hi wɔya̧a̧ muulɔge.
HEB.9.5	Hi wɔm hin zaadɛ eerɛ hi riitin an Bɛt walɛsɛrɛ , hi er an hi zuun Bɛt gbɔlumsɔ a akɔti gbɔɔl bɔ hi wɔmn hɛɛlmɔt hage, hi yaat hinha̧a̧l bisig lɛl bɔ hi zeksya̧. Yɛrɛ ɓɔryɔ wí ɗɛ̄ɛ̄ wɔd wɔrɔ dɔglya̧ gok sɛw gɛ. 
HEB.9.6	Hi gɛms hin wɔrɔ sɛw anbɔ, Bɛtmaakwookya wɔ hi woosig Bɛt maakɔ hi gulik duhɔ lurkbed a lukgbandil buu doos bɔ gedu. 
HEB.9.7	Wɛɛ a buu eesim bɔ gedu, Bɛtmaakwookya gbɔɔl mɔɔt bɔ gii gɔ gul gedu dɔɔ gbun kpɔd a wɛl nuŋgo. Gul hinɔ duhɔ gi ɔɔ namga̧a̧m kaŋk an gi wa̍a̍tɔ gi gaasin zulɔ hi dood hin-a̧a̧b ya̧nɛ gɛ.
HEB.9.8	Bɛt Mɔkilɔ zuun nɛ hin anbɔ a lɛlgaat rɔb bɔ gbɔnɔɔ kpɛ̧ɛ̧r nɛ ket gɛ anyɔ lukgbandilya doos bɔ ginɛ kete. 
HEB.9.9	Lukgbandilya doos bɔ gisɛ ya̧a̧daanikyɔ gi zuunik a ɔ̧t yɛrɛ gi zulɛ. A ɔ̧tigi zulɛ hi gaak Bɛt gaasɛ, hi wɛɛ hi gbɛɛrik nambo, hi gɔnsig Bɛt maakɔ a gedu a hinha̧a̧l dɔŋgo, wɛɛ hin wɔrɔ sɛw hi ɗɛ̄ɛ̄ an hi gaas doo yɔ gi baanik Bɛto kpoosɔ gi er gɛ. 
HEB.9.10	Hi seek lees wɔ hi hinyɔ̧k wɔ hi maakwɔd doktig wɔ gɔ hi gɔk naabɔ sɔmsɔm. Hin wɔrɔ sɛw gi muulgaasig dɔgl wɔ hii kpɔd gi tuur a ɔ̧tyɔ Bɛt gɔ gi gɛms hin sɛw gedu.
HEB.9.11	Yɛrɛ yɔ Kristu zaa an Bɛtmaakwookya gbɔɔl mɔɔt a hinrɔbɛ wɔ gɔ hi záásɛ geha, tal a lukgbandilya gbɔɔl rɔb yɔ daarlɛl gedu. Hi gɔ̄n lukgbandil bɔrɔ hi doo naan gɛ, raakɔ a fu̧u̧ a waal yɛrɛ gedu gɛ. 
HEB.9.12	Kristu gul gedu dɔɔ gbun gaatɔ gii a lɛlgaat mɔɔt bɔ gedu, tāl hi is kpaar ga̧a̧mɛ hi nawaat gbɛɛrik ga̧a̧m a gedu gɛ, yɛrɛ tan hi ga̧a̧m ɔ̧nɛ bɔ gii zaŋ gi tuusin zul wɛ a hinha̧a̧l du a aakil du faa.
HEB.9.13	Ya̧a̧nɛ gɔ hi loo nawalɛ wɔ hi isɛ kpaar wɔ ga̧a̧mya̧ hi naakimlɛ hi gbɛɛrige hi dɔ̧ɔ̧sig a laadu tamɔ hi waas dood wɔ hi ɓi̧i̧l a muulɛ an gi gaasihi, muulya̧ gi kɔm gaattɔnɔ. 
HEB.9.14	Nɛ Kristu yɔ gaa zulɔ hi Mɔkil faa a Bɛt muutdu gaattɔnɔ, ga̧a̧mɔ bɔ gi tɛŋkya gbɔɔltɔnɔ daarlɛlɛ, gi gaas mɔkil nɛ wɔ hi gi a woos wɔrkil du an nɛ woos Bɛt za̧a̧til bɔ woosɛ.
HEB.9.15	Hinɔ giya gi a ya̧a̧wɔk seg bɔ teesɔ gedu hi Bɛto, an dood wɔ Bɛt elihi hi dag rɔɔs faa bɔ hi wɔb ya̧a̧ hage, yɔ Bɛt raa nɛ a bé gaahi. Hi ɗɛɛ an hi dagige anyɔ wɔrk za giro. Kristu gii wɔr ga̧a̧mɔ bɔ gi za̧a̧s dood a hi hinha̧a̧l du, anyɔ hi da hi fɔk nɛ ya̧a̧wɔk amnt bɔ. 
HEB.9.16	Ya̧a̧nɛ lɛlyɔ ya̧a̧ rɔb ɗɛɛrwol dɔgl gige, gi an dood wɔ hi mɔkig fɔkɔ hi zuun a za̧a̧nyɔ gbaa hin bɔrɔ, wɔɔrɔ. 
HEB.9.17	Yɛrɛ à za̧a̧n bɔ bi̧i̧ ɗɛɛrwol bɔ wɔr nɛ ket gɛ, ɗɛɛrwol bɔ dɔglɔ yɔ ɗɔb gɛ. Ɗɛɛrwol bi̧i̧k bɔ dɔglɔ tɛŋkɔ gɔ giro, gɛ za̧a̧nyɔ bi̧i̧ge gɔ wɔrɔ.
HEB.9.18	Hinɔ gii hi gɔn ya̧a̧wɔk biitir bɔ hɛw hi namga̧a̧mɛ. 
HEB.9.19	Bààrɔ, yɔ Muusa boos dood saal wɔ sɛw hinyɔ maakdɔgl raa sɛw, lòò naa kpaar ga̧a̧mɛ hi iskpaar ga̧a̧mɛ, hi mɛmɛ, hi tam sɛɛs hobo, hi kaldekpasɛ ɔksɔ, waat a ɗɛɛrwol bɔ hage, hi a dood muul sɛw 
HEB.9.20	a yɛrɛ gi ya̧a̧wɔkyɔ Bɛt raa a nɛ fɔbɔ ga̧a̧mɔ bɔ giya.
HEB.9.21	Wa̍a̍t namga̧a̧m bɔ anbɔ a lukgbandilya bɔ hage hi a wɔdɔ wɔ gɔ hi woonik woosɔ hage. 
HEB.9.22	Wag kaasi an hinyɔ gi sɛw gi gaa hi namga̧a̧mɛ a maakdɔgl du. Namga̧a̧m gubrig gi taa gɛ, hinha̧a̧l bisig taaro. 
HEB.9.23	Bɛr nɛko an hi gaas hin wɔ hi gi bɛtha fɔtɔya̧ anbɔ; yɛrɛ hinwɔ hi gi bɛtha zaŋ gi an hi gaasihi hi hinyɔ ga̧a̧mɔ tɛŋk daar wɔrɔ bɛrkɔ.
HEB.9.24	Ya̧a̧nɛ, Kristu gi gul a lɛlgaat yɔ doo hi gɔn naan gedu gɛ, an hinyɔ hi goksin lɛlgaat mɔɔt bɔ fɔtɔ ɔ̧ɔ̧: yɛrɛ gul a bɛtha zaŋ an gi tursɛ a Bɛt muutdu. 
HEB.9.25	Wɛɛ gul a bɛtha an gi gaa zulɔ dɔɔ kittɔnɔ anyɔ Bɛtmaakwookya gbɔɔl gɔgi gulik a lɛlgaat bɔ gedu wɛl nuŋgo gi kām ga̧a̧m za dɔɔm gɛ.
HEB.9.26	An ginɛ anbɔ, ginɛ an gi ha̧a̧nɛ ya̧a̧r dɔɔ kittɔnɔ yɔ waal yɛɛl nɛ gi ki̧yɔ. Yɛrɛ ɓɔryɔ mid dɔɔ gbun gaatɔ giya yɔ waal sɛ̧ɛ̧b da̧a̧ko an gi ha̧s hinha̧a̧l hi zulɔ yɔ gaa an namb yɔ gɔ hi gbɛɛrig hi gɔn maako. 
HEB.9.27	Anyɔ gis nɛ ɗoo a gi wɔr dɔɔ gbunu kuudu dɔgl-gbaak gi zaa, 
HEB.9.28	gbunɔ gii Kristu gi gaa zulɔ dɔɔ gbunu an gi ha̧s dood kittɔnɔ hinha̧a̧lya̧; gi midzig dɔɔ eesimɛ a dood wɔ hi gig nɛ ook an gi za̧a̧sihi hi. Midzigɔ bɔ gi taa a hinha̧a̧l dɔŋgo.
HEB.10.1	Yahuduya wɔ maakya̧ hi taan hinrɔbɛ wɔ gɔ hi zaa kuudu riitinsya̧ rɔbo, hi kɔm an fɔtɔyɔ. Yɔ anbɔ, ɗɛ̄ɛ̄ an hi gaas dood wɔ ha̧a̧hi sɛ̧ɛ̧bik hi Bɛto hi maaknamb ga̧a̧m wɔ hi waa hi gi gbɛɛrik wɛl nuŋg gɛ.
HEB.10.2	À taa anbɔ gɛ, yɔ hi ɔ̄ɔ̄ maaknamb wɔ gbɛɛ-rikɔ gɛ ya? Ya̧a̧nɛ dood wɔ hi woosig Bɛt hin wɔrɔ anbɔ, muulya̧ bɛɛ nɛ gaak dɔɔ gbunu, yɔ hi wɛɛ hi mɔ̄k nɛ hi kpoos du a hi gin hinha̧a̧l ma gɛ. 
HEB.10.3	Yɛrɛ maaknamb wɔ hi gbɛɛtirgo hi wɛɛs dood hinmɛk-singoya an hi mɛksin hinha̧a̧lya̧ wɛl nuŋg sɛw. 
HEB.10.4	Yɔ anbɔ, nawal ga̧a̧mɛ hi iskpaar ga̧a̧mɛ ɗɛ̄ɛ̄ an hi ha̧s hinha̧a̧l nɛ gɛ zaŋ. 
HEB.10.5	Ya̧a̧nɛ yɔ Kristu gi guzig a waal du, raa Bɛto:
HEB.10.5	a hā̧ā̧mɔ maaknamb wɔ gɔ hi gbɛrsum gɛ, ha̧a̧mɔ gaas gɛ, wɛɛ mɔ kimsib muulɛ. 
HEB.10.6	Namnɔɔmik wɔ hi namb-gbɛɛrik wɔ hi gɔs hinha̧a̧lya̧ hi hāsum kpoos gɛ. 
HEB.10.7	Yɔ anbɔ be wɛɛ be raa: a yɛrɛ be zaaza ma, Baaba Bɛto. (Ɗɛɛrwol bɔ a ɗɛɛrwolka̧a̧k du hinɔ gi dɔgl beenɛ. ) Bé woo hinyɔ ha̧a̧mɔ.
HEB.10.8	Yɔ rāā kete
HEB.10.8	a mɔ ta̧a̧ namb-gbɛɛrik gɛ, mɔ ta̧a̧ gaas gɛ, zaabe namnɔɔmik gɛ, zaabe gaas yɔ gɔ an hinha̧a̧l gi ha̧sin gɛ, wɛɛ hinwɔ lab hi harum gɛ, hi gaak maakhin wɔrɔ anyɔ maakdɔgl raa.
HEB.10.9	Yeesu wɛɛ 
HEB.10.9	a yɛrɛ be zaaza ma an be woo hinyɔ ha̧a̧mɔ.
HEB.10.9	Yɔ anbɔ, Bɛt ha̧s maakwoos amntɛ wɔ sɛw an gi yɛn Kristu zul ɔnɛ bɔ gaa an hinha̧a̧l gi bisɔ. 
HEB.10.10	Hi Bɛt ha̧a̧tigɔ yɔ Yeesu Kristu woo gi gaa muulɔ gii wɛ gaa a Bɛt muutdu dɔɔ gbun gaati.
HEB.10.11	Bɛtmaakwookya yɔ gi sɛw gi wookwoos ɔ̧t nuŋg sɛw, gɔ gi gbɛɛrik naa wɔ hi maak gbuna bɔ ɗɛɛ an gi ha̧s hinha̧a̧l nɛ gɛ zaŋ giya. 
HEB.10.12	Gii Kristu yɔ gaa gaas gbun gaati a hinha̧a̧l dɔŋgo, ɗundɔ dɔɔ bɛtha, ɗɔɔt gaati a Bɛt naanrɔbo, 
HEB.10.13	gi ook ma an lɔlhɛ̧ɛ̧nikɔya wɔ hi wɛɛ ma dɔɔɗa̧a̧k lɛlɔ. 
HEB.10.14	Ya̧a̧nɛ, hí gáás gbun kpɔd ro gi wɛɛn dood wɔ gaasihi a hinha̧a̧l du dood rɔbɛ mɔɔtɛ faa. 
HEB.10.15	Hinɔ Bɛt Mɔkilɔ boosɛ dɔglɔ giibɔ hɛw. Ya̧a̧nɛ Waar Bɛt gi raa:
HEB.10.16	a kuudu, ɔ̧t wɔrɔ gɔ hi talɔ ya̧a̧wɔk yɔ gɔ be wɔb hi hii gɛrɛ: a bé gbaa maakdɔgl be wɔ a hi kpoos du, bé wɛɛ be bi̧i̧hi a hi mɔkil du.
HEB.10.17	Wɛɛ 
HEB.10.17	a bé wɛɛ be taa mɔkig hinha̧a̧lya̧, zaabe woos ha̧a̧lya.
HEB.10.18	Yɛrɛ Bɛt gi bɛɛ hinha̧a̧l bisugo, gaas za taa ma an hi ha̧sin hinha̧a̧lɛ. 
HEB.10.19	Yɔ anbɔ, yɛ̧ɛ̧dɛ mi wɛ, wɛ dag gbɔnɔ yɔ gulkɔ ɓaa gɛ a lɛlgaat bɔ gedu a Yeesu ga̧a̧mɔ bɔ gi dɔŋgo, 
HEB.10.20	a gbɔnɔ seg bɔ su̧u̧sɛ gi giwɛ kaŋk a za̧a̧tig bɔ geɗu. Yɔ gaa muulɔ an gi wɔrɔ, muulɔgaak bɔ anbɔ riitin an gbandil fɛɛt bɔ taarukɔ yɔ gaawɛ gbɔnɔ talk a lɛlgaat bɔ lɛlɔ gedu a Bɛt ge giya.
HEB.10.21	Hɔnɛyɔ wɛ dag gbɔnɔ anbɔ wɛ wɛɛ wɛ gin Bɛtmaak-wookya gbɔɔl yɔ hi gbaag an Bɛt raatɔ zulya, 
HEB.10.22	bɔwɛ sɛ̧ɛ̧b a Bɛt dɔŋdi hi kpoos ya̧a̧gɔ̧ɔ̧nya, yɛwɛ sɛ̧ɛ̧b hi ɗɔbsig tɛŋkya. Ya̧a̧nɛ, Yeesu ga̧a̧mɔ yɔ wāāt a wɛ kpoos du wɛ mɛɛ a kpoos wɛ gaaga, wɛɛ dokt muul wɛ bɔ hi mɛm gaat bɔ be. 
HEB.10.23	Anyɔ wɛ mɛɛ a Za̧a̧nyɔ raa a bé woosɛ hinza gi Doo rɔb yɔ gɔ woo hinyɔ raa sɛwi, yɛwɛ waa mɔkil wɛ gbaak a hinyɔ raasɛ hage a hinyɔ gɔ wɛ dɔk gedu sɛw, bɔwɛ faa. 
HEB.10.24	Yɛwɛ ootin rɔbtɔnɔ an kpoos wɛ gi dag tɛŋk a hat du hi a woos rɔbɛ du.
HEB.10.25	Bɔwɛ ɔɔ mɔksig wɛ bɔ hi yɛ̧ɛ̧dɛ wɛ Yeesu fɔkya wɔ anyɔ dood zaadɛ hi rɔ̧ɔ̧s wooko, yɛwɛ gaatin tɛŋk hi hato. Wɛ gɔ anbɔ, bálà anyɔ wɛ mɛɛ Waar Yeesu ɔ̧tɔ bɔ zaakɔ sɛ̧ɛ̧bɔ. 
HEB.10.26	Ya̧a̧nɛ anyɔ wɛ mɛɛ rɔbo, gid wɛ gɔk hinha̧a̧l hi ka̧a̧s degi, namb za gbɛɛrik ga̧a̧mɔ an gi ha̧s hinha̧a̧l wɛ taaro, 
HEB.10.27	gɛ dɔgl-gbaak bɔbtin bɔ giwɛ ooko, hi laa ha̧a̧l bɔ gɔ gi tɔbr zulɓaasigya wɔ ma.
HEB.10.28	Za̧a̧nyɔ ɗaa Muusa maakdɔglɔ, hi taasig ya̧a̧rmɛɛko hi gbɔŋge, gid segya eerɛ, zaabe taarɛ hi ta̧a̧ dɔglɔ a woo hin-a̧a̧b woo. 
HEB.10.29	Nɛ mɔk nɔ hi za̧a̧nyɔ ɗa̧a̧ Bɛt waaɔ bɔ dɔɔdu, za̧a̧nyɔ see ga̧a̧m ya̧a̧wɔkya bɔ Bɛt woo gi gaasige an hin tɔsi, hi yɔ gɔ nii Bɛt Mɔkilɔ gɛmsilya bɔ! Gi dags dɔgl-gbaak ha̧a̧lyɔ daarlɛl gbɔɔltɔnɔ. 
HEB.10.30	Ya̧a̧nɛ wɛ mɛɛ za̧a̧nyɔ 
HEB.10.30	a béé bé wɛɛn hin-a̧a̧b yɔ hi gɔsibe, bee be gbaasihi dɔglɛ.
HEB.10.30	Wɛɛ 
HEB.10.30	a Waar Bɛt gi gbaas doodɔ dɔglɛ.
HEB.10.31	An mɔ mat a Bɛt za̧a̧til bɔ gi naan du hinɔ ha̧a̧hoob ha̧a̧ltɔnɔ. 
HEB.10.32	Yɛrɛ mɔkin waak yɔ nɛ da nɛ waak amntɔnɔ. A ɔ̧tɔge yɔ nɛ dag Bɛt lɛlgaalɔ, nɛ er rɔbtɔnɔ a woosɔ bɔ gedu a ya̧a̧rhant teesdu. 
HEB.10.33	Gɔ hi niinɛ, hi gɔlinɛ a dood lɔlgbarɔ, zaabe nɛ ɔks hi dood wɔ hi gisihi gɔk hin gbun bɔ.
HEB.10.34	Yɔ anbɔ nɛ mɛɛs luknɔya wɔ ya̧a̧rɛ, nɛ mɔm hi hat nɛ sɛw, hi loot rɔɔs nɛ luurɛ anyɔ nɛ mɛɛ rɔɔs rɔb zɛ̧rsin daarlɛlɛ, rɔɔs yɔ gɔ gi waa faa. 
HEB.10.35	Yɔ anbɔ bɔnɛ ɔɔ hinyɔ kpoos nɛ ɓaay hage dɔglɔ, hi gbaasin dɔɔrɔɔs gbɔɔl gi dɔŋgɔ ge. 
HEB.10.36	Ha̧a̧n hinmɔŋki an kuudu gɔ nɛ woo hinyɔ Bɛt ha̧a̧g gi da̧a̧ nɛ dag hinyɔ Bɛt raa a bé gaanɛ. 
HEB.10.37	Yɔ anbɔ Bɛt ɗɛɛrwolɔ raa:
HEB.10.37	a wag kaasiwaanɔ, an za̧a̧nɔ gi zaa, gi zaakza, taa amzugo. 
HEB.10.38	Yɛrɛ doo riit yɔ ɗɔbsɔ gi za̧a̧; gi wɛɛ kuudu ɔnɛ taab hark a gi muulɛ.
HEB.10.39	Wɛɛ wɛ taa dood wɔ gɔ hi wɛɛ kuudu an hi wagɔ. Wɛnɛ wɛ gin ɗɔbsigi an wɛ za̧a̧sin kol wɛ.
HEB.11.1	Nɔ hinɔ raakɔ a ɗɔbsigi nɔ? Raakɔ a mɔ mɛɛ a hinyɔ mɔ gbaa mɔkil mɔ hage gi tuurɔ, mɔ mɛɛ bɛttɔnɔ a hinyɔ hi gbɛ̄nig kɛn gɛ gi midɔ. 
HEB.11.2	Bɛt yɛɛl ta̧a̧ dood amntɛ wɔ hi ɗɔbsigya̧ bɔ giya. 
HEB.11.3	Hi ɗɔbsig bɔ giya wɛ mɛɛ a Bɛt kim waal hi dɔglɛ. Yɔ anbɔ, hinyɔ wɛ gbɛnko fu̧u̧ a hinyɔ wɛ gbɛn gɛ gedu. 
HEB.11.4	Hi ɗɔbsig bɔ giya Abɛl gi gbɛɛr tamɔ gi gaa Bɛt gaas yɔ bɛr gi daar Kaynu ɔ̧nɛ bɔ, Bɛt wɛɛnig doo riit a ɗɔbsig bɔ gi dɔŋgo, ta̧a̧ gaasɔ bɔ gii gi zuun a riisige. Abɛl gi book ɗɔbsigɔ bɔ dɔglɔ tɛ̧, anyɔ wɔr hɛw.
HEB.11.5	Hi ɗɔbsig bɔ giya Bɛt gi loo Ɛ̧nɔg gi dɔɔnig bɛtha an bɔgi gbɛn wɔrko, dood hi ɓɛɛge hi zɛŋg gɛ anyɔ Bɛt ha̧sig gi dɔɔnig gi dɔŋdi. Yɔ dɔɔ nɛ bɛtha ket gɛ, hi dɔg nɛ gi zulha a Ɛ̧nɔg has Bɛt kpoosɔ. 
HEB.11.6	Yɔ anbɔ ɗɔbsig gi taa gɛ, mɔ́ ɗɛ̄ɛ̄ an mɔ hasig kpoos nɛ gɛ zaŋ, ya̧a̧nɛ gi an za̧a̧nyɔ gi sɔɔk a Bɛt dɔŋdi gi ɗɔbs Bɛto a Bɛt gi gaak dood wɔ hi gig tɛk dɔɔrɔɔsɛ.
HEB.11.7	Hi ɗɔbsig bɔ giya Nɔwe gi kɛm tɔnɛ yɔ Bɛt raasig hin wɔ gbɛndir nɛ ket gɛ daakya̧ dɔglɛ, doot lɛmb an gi za̧a̧sin zulɔ hi raatɔ. Yɔ woo anbɔ matin waal dɔglɛ, wɛɛ dag gbɔnɔ an gi riis Bɛt hi ɗɔbsig bɔ. 
HEB.11.8	Hi ɗɔbsig bɔ giya yɔ Bɛt el Abraham kɛmsige, rek waal za yɔ Bɛt gaag an gi yɛr gi waa gedu; yɔ rekɔ mɛ̄ɛ̄ lɛlyɔ gi rek du gɛ.
HEB.11.9	Hi ɗɔbsig bɔ giya gi rek gi ɗɔɔt a hɛbt za dɔɔm yɔ Bɛt raa a gi gaag gedu an rɔ̀bi. Waa a luk gbandilya du, Isaaku hi Yakuba hɛw, wɔ gɔ hi yɛr waal gbuna bɔ Bɛt raa a bé gaa nɛ baaya̧. 
HEB.11.10	Ya̧a̧nɛ Abraham ginɛ ook waal gbɔɔl yɔ gin sɛŋk ɓaatili, waal gbɔɔl yɔ Bɛt dɛ̧ɛ̧ welɔ gi wɛɛ gi wɔmɔ. 
HEB.11.11	Hi ɗɔbsig bɔ giya Saratu hi zulɔ gi dag waamɔɔk anyɔ wɔm nɛ gii hɛw, anyɔ ɗɔbs za̧a̧nyɔ ɔɔ hinyɔ raa wook gɛ.
HEB.11.12	Yɔ anbɔ yɛɛl a doo gbun bɔ Abraham yɔ muulɔ ɔ̧ɔ̧s gi da̧a̧ ge, wɛɛ dood kittɔnɔ baaya̧ an sɛwaat kit a bɛtha, an hɔ̧ɔ̧l a mɛmbal gbɔɔl du gɔ hi ɗɛ̄ɛ̄ ɓɛrk gɛ. 
HEB.11.13	Dood wɛrɛ sɛw hi wɔr a ɗɔbsig du. Hí dāg hinwɔ Bɛt raa a gi gaahi gɛ. Hi gbɛn hinya̧ ɔnɛ hi boohi lakilɛ, hi zuun a hi gi hɛbtza doodɛ, hi rɔ̀bɛ a waaldu. 
HEB.11.14	Wɔ hi book hin anbɔ hi zuunik a hi gi tɛk hɛbt ya̧a̧nɛ.
HEB.11.15	À hi mɔkilgo nɛ hɛbt lɛlyɔ hi fu̧u̧z nɛ duge dɔglɔ, yɔ hi dag gbɔnɔ hi wɛɛwɛ a lɛlɔge. 
HEB.11.16	Yɛrɛ ɓɔryɔ ha̧a̧hi lɛlyɔ bɛr gi daarɔ, raakɔ a waalza yɔ gi bɛtha giya. Bɛt gɛmtsihi waal gbɔɔl rɔb a bɛtha, yɔ anbɔ, gii be seem hā̧a̧g an hi elig a Bɛt ya̧a̧n gɛ. 
HEB.11.17	Hi ɗɔbsig bɔ giya Abraham gi gaa Isaaku an gaas a Bɛt ge yɔ Bɛt googe; Bɛt raag nɛ a gi wɛɛnig dɔ̧ɔ̧t gbɔɔl gi rɔbsin dood waal du sɛw, gaa Bɛt waaɔ gbunsum bɔ an gaasɛ. 
HEB.11.18	Wɛɛ Bɛt da 
HEB.11.18	a zaŋg mɔ gi tuu a Isaaku ge.
HEB.11.19	Abraham mɔkɔ a anyɔ Bɛt ɗɛɛ an gi rɛms dood a wɔrkɛ teesdu hɛw, ya̧a̧nɛ gi wɛɛ gi zeb Isaaku an fu̧u̧z nɛ a wɔrk du. 
HEB.11.20	Hi ɗɔbsig bɔ giya Isaaku gi rɔbs Yakuba hi Esawu a hinwɔ gɔ hi záásihi gi dɔŋgo. 
HEB.11.21	Hi ɗɔbsig bɔ giya yɔ Yakuba gi wɔ́rko, gi rɔ̀bs Yusufu waatɔ wɔ gbunu gbunu, ɓa̧a̧ ya̧a̧ɔ a gi gbargas ha gi ɗɔbs Bɛto. 
HEB.11.22	Hi ɗɔbsig bɔ giya yɔ Yusufu gi wɔrko gi dɔg Israhilaya waat wɔ tuukya̧ a Misra, gog hinyɔ gɔ hi woon hi lɛŋkɔ wɔ.
HEB.11.23	Hi ɗɔbsig bɔ giya Muusa nɔɔtɔ hi baatɔ hi yaatig sɛɛ taarɛ a haŋkdɔŋdu. Hi gbɛn waa bɔ bɛɛrɔ, wɛɛ hoob-hā̧ā̧hi hinyɔ waar bɔ dɔg gɛ. 
HEB.11.24	Hi ɗɔbsig bɔ giya yɔ Muusa tɔɔ gi in an bɔhi elig a Firawna waasiŋ waa ɔ̧ɔ̧nɛ. 
HEB.11.25	Ha̧a̧g an hi ha̧a̧nigya̧a̧rɛ hi Bɛt doodɔ gii daarɔ, hi anyɔ gɔ gi dag hinha̧a̧l hɛmtigɔ, wɛɛ ɔ̧tɔ gɔ aŋ gɛ be.
HEB.11.26	See bɛr an seemhant yɔ gɔ gi yɔ̧ an Kristu gii hinɗɔbti, daar rɔɔs yɔ gi a Misra an hi gaage, anyɔ ɔ̄ɔ̄ lɔlɔ seek a dɔɔrɔɔs yɔ gɔ gi zaa kuudu hage gɛ. 
HEB.11.27	Hi ɗɔbsig bɔ giya Muusa gi tuu a Misra hɛbt du hoobhā̧a̧g waar Firawna nɔ̧ɔ̧tigɔ gɛ anyɔ zuun kpoosɔ gbunu an gi gbɛnik za̧a̧nyɔ hi ɗɛɛg gbɛnik gɛ. 
HEB.11.28	Hi ɗɔbsig bɔ giya gi gɔ Paska, raa dood Israhilaya wɔ a hi huut tamwaa ga̧a̧m a lukgbar wɔ hi, an bɔ̄ Bɛtwalsɛr bɔ gin wɔrk naan du gi zaa gi ki̧i̧ Israhila waat fu̧u̧s wɔ.
HEB.11.29	Hi ɗɔbsig bɔ giya Israhilaya wɔ hi tuu a Misra hɛbt du hi kar a Maaliya mɛmbal gbɔɔl bɔ gedu a mɛm tees du an ginɛ lɛl kootyɔ, wɛɛ Misraya wɔ hi goohi nɛ fɔk a mɛmbal bɔ gedu an hi wa̧a̧zihi, mɛm bɔ daksa gbɔ̧hi. 
HEB.11.30	Hi ɗɔbsig bɔ giya Israhilaya wɔ hi gbɛ̧ɛ̧ Zeeriko waalɔ bɔ ɔ̧t nɔɔn-erɛ, wɔmtɔ bɔ hi gɔ̧ɔ̧nig gi ɛ̧brɔ. 
HEB.11.31	Hi ɗɔbsig bɔ giya hi gbɔ̄m nis kaat ha̧a̧l bɔ Rahab hi zulɓaatilya wɔ gɛ, anyɔ zeb nɛ Israhilaya lɛlkɛtigya wɔ gi oohi rɔbtɔnɔ.
HEB.11.32	Nɛ yɛrɛ gi an mi dɔg a nɔ ɓɛ? Ya̧a̧nɛ lɛl ɗɛɛ an gi fɛ̄ɛ̄mi mi boo Gedeyɔŋ, Baarak, Samsɔn, Zefte, Dawda, Samyɛl, hi Bɛtya̧a̧kɛŋkya wɔ dɔglya̧ gɛ. 
HEB.11.33	Hi ɗɔbsig bɔ giya hi ɗɛɛ hɛbt kittɔnɔ, hi gaa dɔgl an dood hi woohin hi gbɔnɔ a hɛbt bɔ gedu, hi dag hinyɔ Bɛt raa a gi gaahi, hi kpɛ̧ɛ̧ namnɔɔdɛ ya̧a̧gbarɔ, 
HEB.11.34	hi nims laazebt tɛŋko, hi zɔr daŋbɛsim wɔrko, muulya̧ hɔ̧nɔ hi wɛɛ hi dag tɛŋk gi daarɔ, hi wɛɛ tɛŋkyaadɛ a gabs du, hi nin laaya rɔ̀bɛ a gabs du hi nɔɔ.
HEB.11.35	Nɛɛd hi gbɛn wɔrkɛya̧ wɔ hi rɛmlɔ hi wɛɛ hi dagihi, zaadɛ be hi wɔr a ya̧a̧rhant du, hí tā̧ā̧ an hi bisihi zaŋ gɛ an kuudu hi dag rɛmtig rɔb gi daarɔ, 
HEB.11.36	kpɛ̧lt rii zaadɛ, kar riihi, ba̧a̧ntus wɔ wɔmnukɔ hi yaak a luknɔ du hɛw riihi.
HEB.11.37	Hi duutinihi bet hi wɔrɔ, hi dɛ̧ɛ̧linihi gaalɛ, hi ha̧a̧nihiya̧a̧r hi wɔrɔ, hi gbɔmnihi daŋbɛsimi, hi heg tamzoolɛ hi iszool wɛ, hi rek hɛ hi hɛ, hi gi ya̧a̧ryaadɛ hi zɛksihi, hi ha̧a̧nihiya̧a̧rɛ, 
HEB.11.38	hi lɛɛlik a hɛtdɔŋ wɔ du hi a ga̧a̧t wɔ hahi, a wa̧l wɔ hi du, hi a zɛŋk wɔ hi du. Waal yɛrɛ tuur rɔb an hi waa gedu gɛ.
HEB.11.39	Yɛrɛ dood wɛrɛ sɛw, Bɛt zuun dɔglya̧ hi ɗɔbsigya̧, wɛɛ hi dāg hinyɔ Bɛt raa a gi woo gɛ be. 
HEB.11.40	Yɔ anbɔ, Bɛt yɛɛl gbaasɛ hinwɔ hi bɛr hi daarɔ gaati. Bɛt ha̧a̧g an bɔ̄ dood wɔrɔ hi wɛɛ wɔ hi taan a̧a̧bi, gid taa hi wɛɛ gɛ.
HEB.12.1	Yɛrɛ wɛɛ hɛw, anyɔ segyaadɛ wɔrɔ saalya̧zanɔ gbɔɔl hi gɔ̧ɔ̧wɛ, yɛwɛ bis hinyɔ gi a̧a̧nik ɛmbil wɛ sɛw, hi hinha̧a̧lyɔ giwɛ bik hi tɛŋko; yɛwɛ nɔɔ nɔɔkil yɔ gi wɛ muutdu hi hinmɔŋki wɛ tuur a da̧a̧ki, 
HEB.12.2	wɛ́ gin lɔl wɛ a Yeesu ge yɔ gi wɛ gaak ɗɔbsigi wɛɛ gi ɗɔbsig wɛ gɛmsigo. Anyɔ gbɛn hatyɔ gɔ gi dag a bɛtha, ha̧a̧ya̧a̧r a dɔ̧ɔ̧r ha, mɔ̄k seem a wɔrkɔ bɔ muulɔge gɛ, ɗuk dɔɔ bɛtha, ɗɔɔt a Bɛt waar ums ɗɔɔtillɛl bɔ gi naanrɔbo.
HEB.12.3	Mɔkin za̧a̧nyɔ mɔm hinha̧a̧lya wɔ zulɓaasigya̧ bɔ yɛ̧ltɔnɔ a gi gbaŋgi an bɔnɛ ɔɔ kol nɛ gi mɔɔ, bɔ muul nɛ gi hɔninɛ. 
HEB.12.4	A gabs nɛ bɔ nɛ wook a hinha̧a̧l gbaŋ gedu, nɛ́ ēr bɛttɔnɔ an gi tuur a wɔrk du ket gɛ, 
HEB.12.5	nɛ wɛɛ nɛ zɛn dɔgl wɔ gaanin tɛŋk zɛnɔ anyɔ gɔ hi raak waatwalɛ:
HEB.12.5	a waa be, bɔmɔ see Waar Bɛt ya̧a̧rɔ bɔ gim ha̧a̧nik an hintɔs. Wɛɛ Bɛt gɔ gi gim book an mɔ lag tɔnɛ bɔ muul mɔ gi hɔnimɔ. 
HEB.12.6	Ya̧a̧nɛ Waar Bɛt gɔ boo za̧a̧nyɔ ha̧a̧gge giya, wɛɛ gi dood wɔ mɛɛhi sɛw a waat beenɛ lɛk hi sɔɔlɛ.
HEB.12.7	Mɔn ya̧a̧rhant bɔ hi walumsɛ: Bɛt gin gbaak an waato, nɛ wāa nɔni baatɔ gi boog gɛ? 
HEB.12.8	Wɛɛ Bɛt gi bōōnɛ anyɔ gɔ gi book waatɔ sɛw gɛ, nɛ gigi anbɔ nɛ taa waatɔ ma, nɛ gi mans waato, nɛ waat rɔbɛ gɛ! 
HEB.12.9	Yɔ ginɛ anbɔ be, anyɔ baa wɛ hi gi doo a hɛbtdi hi giwɛ ya̧a̧rhant gaako a hin-a̧a̧b yɔ gɔ wɛ gɔk gi dɔŋgo, wɛ gihi ɗɔbsugo. Wɛɛ be, dāār an wɛ tiis zul wɛ a dood mɔkil wɔ Baaya̧ Bɛt ge an wɛ dag za̧a̧tig wɛ a ge gɛ ya?
HEB.12.10	Baa wɛ gɔ hi giwɛ ya̧a̧rhant gaak ɔ̧t kaasi anyɔ riisihi; nɛ Bɛt ɔ̧nɛ giwɛ gaak ya̧a̧rhant an gi gɛmsɛgɛmsɔ an kuudu wɛ ɔks hi gii a gi gaatig du. 
HEB.12.11	Hi rɔb ɔ̧nɛ, gɔ wɛ ya̧a̧ryɔ̧ko, kpoos wɛ kpɛ̧ɛ̧ gɛ, wɛ gi dak kosgumnɛ. Yɔ anbɔ ya̧a̧rhant bɔ gisɛ kamzig waabil riit boolumya yɔ gi dood wɔ ya̧a̧rhant gɛmsihi anbɔ lab ya̧a̧nɛ. 
HEB.12.12	Yɔ anbɔ, ɓaasin naan nɛ wɔ hi mɔɔ hi dɔɔɗuk nɛ hɔntil wɔ. 
HEB.12.13	Fɔn gbɔnɔ et wɔ hi dɔɔ nɛ wɔ, an bɔ dɔɔ gumtilya gi hɛɛ gbɔnɔ, dɔɔɔ gi ɓɛdɔ, ɔɔn gi za̧a̧ gi ɓaa.
HEB.12.14	Tɛn ɗɔɔtig rɔbtɔnɔ hi dood sɛw, hi gaatigi a Bɛt muutdu, gaatig bɔ gi taa gɛ, doo za taa an gi gbɛn Waar Yeesu . 
HEB.12.15	Oonɛ an bɔ doo za gi wɛɛ kuudu gi lɔɔ Bɛt gɛmsili; an bɔ doo za yɔ gi an tɛ̧ɛ̧kpas zobtil yɔ ruuz a tɛ̧ɛ̧duul muulɛ gi ha̧a̧nik dood kittɔnɔ ya̧a̧r hi ɗɔŋkɔ bɔ. 
HEB.12.16	Ya̧a̧nɛ bɔ doo gigi mansnaakya, zaabe lɛlgaat seekya an hintɔs an Esawu yɔ faa Bɛto gi zebrs yɛ̧ɛ̧tɔ waa gbɔlumsɔ hi lees dak gbunu.
HEB.12.17	Ya̧a̧nɛ, anyɔ nɛ mɛɛ, kuudu a ha̧a̧kyɔ ha̧a̧ Esawu an gi dag baatɔ rɔbsɛ, hi wɛɛnig kuudu anyɔ gi kaak nɛ hi mɛɛk gii hɛw; dāg gbɔnɔ an gi dɛmnaan gi zɛmr hinyɔ woo nɛ gɛ. 
HEB.12.18	Nɛɛ nɛ sɔ̄ɔ̄ an Israhilaya wɔ hi sɔɔ a Sinay gol dɔŋdi an hi ɗɛɛ ki̧i̧k gɛ be: laazebt dagsige, kuus kpɛ̧ɛ̧ge, lɛlbutili, hi lɛlwilɔ, hi bɛlwitili, 
HEB.12.19	pɔ̧r ya̧a̧boon wɔ, hi dɔgl wɔ namsya̧; wɔ gɔ hi kɛm hi ɛrɔ an bɔhi wɛɛ hi dɔgsihi nɛ dɔgl za gi daarɔ. 
HEB.12.20	Ya̧a̧nɛ hii be hi ɗɛ̄ɛ̄ an hi mɔm dɔgl yɛrɛ hi rāā gɛ. Hi raa dɔglɔ:
HEB.12.20	a namb za gi ki̧i̧ nɛ gol yɛrɛ hɛw hi duunig bet gi wɔrɔ.
HEB.12.21	Hin bɔrɔ gbɛnkɔ ha̧a̧hoob yɛ̧ltɔnɔ. Muusa yɔ gbɛn anbɔ raa:
HEB.12.21	a hoobha̧a̧b be beek nɔɔha.
HEB.12.22	Yɛrɛ nɛya nɛ sɔɔsɔ a Siyona gol bɔ ge a Bɛt za̧a̧til bɔ gi waal gbɔɔl du, a Urusalima yɔ gi a bɛtha gedu, a lɛlyɔ Bɛt walɛsɛrɛ kittɔnɔ hi mɔks ge hi nak hin hi hato. 
HEB.12.23	Nɛ sɔɔ a Bɛt waat saal wɔ hi mɔɔhi doos hi bi̧i̧ nuŋgya̧ a bɛtha hi, a dɔgl-gbaakyayɔ gi dood sɛw Bɛtya̧ ge, a dood riitɛ wɔ hi gaa mɔkilya̧ hi, 
HEB.12.24	a Yeesu yɔ gi ya̧a̧wɔk seg bɔ teesɔ gedu hi Bɛt ge, a ga̧a̧mwaatig bɔ gɔgi booya̧a̧ gi za̧a̧s doo gi daar Abɛl ga̧a̧m ɔ̧nɛ duge.
HEB.12.25	Oon zul nɛ an bɔnɛ in za̧a̧nyɔ gi ya̧a̧book dɔglɔ lako; ya̧a̧nɛ gid dood wɔrɔ hi in za̧a̧nyɔ gisihi Bɛt dɔgl book a waal du hi zɔ̄r dɔgl-gbaak an hi za̧a̧ gɛ, wɛɛ hɛw gi an wɛ za̧a̧ ri? Wɛɛ yɔ wɛ inik za̧a̧nyɔ giwɛ ya̧a̧boonik a bɛtha? 
HEB.12.26	Amntɔnɔ ya̧a̧boonɔ nams hɛbto, yɛrɛ ɓɔryɔ gii wɛɛ gi dɔg a be woo hin yɛrɛ:
HEB.12.26	a lɔɔsumɔ ge ɓɛ, bé taa hɛbt gii namsig kpɔdi, be nams bɛtha hɛw.
HEB.12.27	Dɔgl yɛrɛ, lɔɔsumɔ ɓɛ gi zuunik hinwɔ hi namlɔ zɛmrikya̧ anyɔ da wooy nɛ ɔ̧tza, an hinwɔ hi taa an hi naml gɛ hi zɛ̧ɛ̧rɔ. 
HEB.12.28	Ya̧a̧nɛ wɛɛ yɔ gɔ wɛ dag wáát yɔ gɔ gi naml gɛ, yɛwɛ baanɔ, yɛwɛ woos Bɛt hin anyɔ rii, wɛ ta̧a̧ge hi hoob a kpoos du. 
HEB.12.29	Ya̧a̧nɛ Bɛt wɛ gi laa yɔ gɔ muks hin sɛw giya.
HEB.13.1	Fɔn waak a yɛ̧ɛ̧dums hat du. 
HEB.13.2	Bɔnɛ zɛ̧n rɔ̀bɛ zek a nɛ lɛldu, ya̧a̧nɛ rɔbɛzek bɔ anbɔ, hi zek Bɛt walɛsɛrɛ du hi mɛɛ gɛ. 
HEB.13.3	Mɔkin luknɔya wɔ an nɛɛnɛ gi nɛ luknɔyaadɛ be; mɔkin wɔ hi gihi gɔluko an hi gi muul nɛɛn gɔlik lɛlgbunu hi hii be. 
HEB.13.4	Lootins wɛɛsig dood sɛw hinɗɔbti. Bɔ doo za kusillɛlɔ gi ɓi̧i̧lɔ, raakɔ a bɔ dood hi lootin hi gɔ mansi; Bɛt gi gbaas doo hatilgɔkya wɔ hi mansnaakya wɔ dɔglɛ. 
HEB.13.5	Bɔnɛ ɗɔkin tusɛ; kpoos nɛ kpɛ̧ɛ̧g a hinyɔ nɛ gin hage; ya̧a̧nɛ Bɛt hi zulɔ gi raa:
HEB.13.5	a bé taam ɔɔko, bé taam bisig nɛ zaŋ.
HEB.13.6	Yɔ anbɔ, gi an wɛ dɔghin hi kpoos ɓaasigi
HEB.13.6	a Waar Bɛt gi ɗaakya beenɛ, hoob taab hinza ha̧a̧ko. Gi an doo gi gɔsib nɔ?
HEB.13.7	Mɔkin nɛ mɛɛ dood wɔ hi gisin dork nɛ amnti hi Bɛtdɔgl yɔ hi dɔgsinɛ; seen waabilya̧ bɔ da̧a̧kɔda̧a̧, wɛɛn nɛ fɔb ɗɔbsigya̧ bɔ. 
HEB.13.8	Yeesu Kristu gi gbun bɔ gii lelɔ, hi nɛɛko hi faa. 
HEB.13.9	Bɔnɛ ɔɔ hi maatin hi hingokza rɔ̀bɛ sɔmsɔm wɔ an hi hɛɛsin gbɔnɔ; ya̧a̧nɛ bɛr an kpoos wɛ gi dag tɛŋk a Bɛt gɛmsil du, taa a leesdɔgl yɔ gɔ ɗāā hinza gɛ duge. 
HEB.13.10	Wɛ gin Bɛtmaaksɛŋk za, ɗɛ̄ɛ̄ an wɔ hi gi wook maak a Yahuda lukgbandilya du hí lē hinza a hage gɛ.
HEB.13.11	Bɛtmaak wookya gbɔɔl mɔɔt gɔ kamz namb wɔ hi gbɛɛr ga̧a̧mya̧ a lɛlgaatɛ wɔ lɛlgaatya̧ bɔ gedu an hinha̧a̧l gi bisɔ, hi wɛɛ hi dɔ̧ɔ̧s namb wɔ a pɔnti. 
HEB.13.12	Ya̧a̧nɛ, Yeesu be, yɔ̧ya̧a̧r a waal gbɔɔl lakɛ, an gi gaas dood hi ga̧a̧m ɔ̧nɛ bɔ. 
HEB.13.13	Yɛwɛ tuu an wɛ rek a ge, a waal gbɔɔl lakɛ wɛ ɔks hi gii wɛ mɔm seemhantɔ bɔ. 
HEB.13.14	Ya̧a̧nɛ wɛ taan waal gbɔɔl yɔ gɔ gi waa gi am a hɛbtdi hɛdi anyɔ wɛ tɛk waal gbɔɔl za yɔ gɔ gi zaa.
HEB.13.15	Hi Yeesu gɛmsilɔ, yɛwɛ waa Bɛt baaniki, bant wɛ yɔ gigi an gaas rɔb yɔ wɛ gaak a Bɛt ge, raakɔ a ya̧a̧ wɛ bɔ gi waak nuŋgɔ baaniki. 
HEB.13.16	Bɔnɛ zɛn rɔbgɔk hi ɗaatingo hi gaasɛ, ya̧a̧nɛ Bɛt gɔ harig hi gaas wɔrɔ anbɔ. 
HEB.13.17	Kɛmsin wɔ hi gisin gbɔnɔ dorko, fɔn hinyɔ gɔ hi raanɛ anyɔ hi gi kol nɛ ooko, anyɔ gi an hii hi fɔks Bɛt hin wɔrɔ woosɔ. Kɛmsinɛhi an hi woo woosya̧ hi hato, bɔgi gi hi kpoos ɗɔbti. Hin bɔ lab yɔ ɗaasin hinza gɛ.
HEB.13.18	Zɔ̧bsinwi Bɛto, wi mɛɛ bɛttɔnɔ a kpoos wi gaaga, giw ha̧a̧k an wi ɛmb rɔbtɔnɔ a hinyɔ gi gedu sɛw. 
HEB.13.19	Mi gin ɛrk hi tɛŋk an nɛ zɔ̧bsib Bɛto an gi wɛɛnim nɔɔktɔnɔ a nɛɛge. 
HEB.13.20	Hɔnɛ, an Bɛt yɔ gi gaak boolumi, za̧a̧nyɔ wɛnz Waar wɛ Yeesu a wɔrkɛ teesdu yɔ gi tam wɔ nɛɛraya̧ gbɔɔl hi ya̧a̧wɔk ga̧a̧m yɔ gɔ gi waa faa, 
HEB.13.21	gi gaan tɛŋk a woos rɔb yɔ ha̧a̧g geɗu sɛw, gi wɛɛ gi woo hinyɔ riisige a wɛ kpoos du hi Yeesu Kristu, za̧a̧nyɔ gbɔlums gi ge wɛlɛ hi wɛlɛ. Aanbɔ!
HEB.13.22	Yɛ̧ɛ̧dɛ mi wɛ, mi zɔ̧nɛ an nɛ mɔm nɛ ta̧a̧ dɔgl mi yɛrɛ mi gin tɛŋk gaanuko, ya̧a̧nɛ mi bi̧i̧sin dɔglɔ kaasi. 
HEB.13.23	Mɛɛn a yɛ̧ɛ̧ wɛ Timɔte hi tùùsigtuus a luknɔdu. Gi zaa hɛdi nɔɔk-tɔnɔ, wi retin hi gii an mi seezinɛ. 
HEB.13.24	Boon dood wɔ hi gisin gbɔnɔ dork sɛw, hi Bɛt doodɔ wɔ sɛw. Bɛt doodɔ zaadɛ wɔ hi fu̧u̧z a Itali hi boozinɛ. 
HEB.13.25	An Bɛt gɛmsilɔ gigi hi nɛɛ sɛw! Aanbɔ!
JAS.1.1	Mii Yakuba, Bɛto hi Waar Yeesu Kristu woosyaya̧. Mii gi bi̧i̧sig Israhila dɔ̧ɔ̧t koobl daa eer wɔ hi hɛks a waal du sɛw ɗɛɛrwol yɛrɛ. Seko! 
JAS.1.2	Yɛ̧ɛ̧dɛ mi wɛ, gid ya̧a̧rhant zaadɛ sɔmsɔm hi zɛnɛ, mɔkin an nɛ dag hat gbɔɔltɔnɔ. 
JAS.1.3	Nɛ mɛɛ a ya̧a̧rhant wɔ hi gook ɗɔbsig nɛ hi gɔk an nɛ dag tɛŋk nɛ mɔmhinɛ. 
JAS.1.4	Ɔɔn hinmɔŋk bɔ gi woowoosɔ rɔbtɔnɔ gi da̧a̧ an nɛ wɛɛ dood rɔbɛ tib, bɔnɛ lɔɔ hinza rɔb gbun mɔɔti.
JAS.1.5	Yɛrɛ doo za gi taan hinmɛɛk gɛ, gi ɛr a Bɛt ge gi gaage, anyɔ gi doo gaasya rɔb gi gaak dood hin sɛw, wɛɛ nɔɔg gɛ be. 
JAS.1.6	Za̧a̧nɔ zɔ̧g hi ɗɔbsigi a kpoos du, bɔgi faa. Ya̧a̧nɛ, za̧a̧nyɔ faa riitin hi mɛmɗukil wɔ mɛmbal gbɔɔl du hiya, zɛk ɗunsilihi, yaakihi hɛ hi hɛ. 
JAS.1.7	Doo anbɔ bɔgi mɔk hinza gi zul du a gi dag hinza a Waar Bɛt ge. 
JAS.1.8	Doo yɔ gin kpoos eerɛ taa an gi er hi tɛŋk a woosɔ yɔ gi duge sɛw.
JAS.1.9	Yɛ̧ɛ̧ za ya̧a̧rya yɔ gi dag hat a pɛɛkɔ bɔ Bɛt pɛɛg wɛɛha gi dɔŋgo, 
JAS.1.10	wɛɛ yɛ̧ɛ̧ rɔɔsya be, gi dag hat a tiisigɔ yɔ Bɛt tiisig gi dɔŋg be. Dood rɔɔsya wɔ hí wag an tɛ̧ɛ̧kɔ̧ɔ̧rɛ. 
JAS.1.11	Kudɔɔl gɔ midɔ, tɛ̧ɛ̧ wɔ hi yɔ̧ɔ̧, kɔ̧ɔ̧rya̧ wɔ hi kpɔmɔ, bɛtigya̧ wɔ hi wag be. Doo rɔɔsya bɔ gi wag anbɔ be a ɔ̧tyɔ gɔ gi wookwoosɔ gedu.
JAS.1.12	Hat gi a za̧a̧nyɔ gi mɔŋk ya̧a̧rhant ge. Za̧a̧nyɔ gɔ gi er hi tɛŋk gi zuun maatil wɔ hi gig goonik mɔŋkɔ bɔ gi da̧a̧, gi dag za̧a̧tig yɔ gi ɗɛɛt dɔɔrɔɔs yɔ Bɛt raa a bé gaa dood wɔ ha̧a̧hi a beege. 
JAS.1.13	Za̧a̧nyɔ ya̧a̧rhant zɛŋge gi gig maatig an gi gɔ ha̧a̧lɛ, bɔgi raa: a Bɛt gii maatibe. Ya̧a̧nɛ, taa an hi maatin Bɛt hi ha̧a̧lgɔki, wɛɛ gii hi zulɔ gɔ maat doo hinɔ gɛ zaŋ. 
JAS.1.14	Za̧a̧nyɔ hinza maatige: ɗɔkum ɔ̧ɔ̧n maatige gi wa̧a̧ge hi mɔkilɔ. 
JAS.1.15	Wɛɛ ɗɔkum ha̧a̧l gɔ budɔ mɔɔ waaɔ gɛ: hinha̧a̧lɛ; hinha̧a̧l gɔ tɔɔ be, mɔɔ waaɔ gɛ wɔrko.
JAS.1.16	Yɛ̧ɛ̧ mi rɔbɛ wɛ, bɔnɛ maat zul nɛ! 
JAS.1.17	Gaas rɔbɛ sɛw hi dɔɔrɔɔs gaatɛ wɔ sɛw hi fu̧u̧zig wɛɛha a Baa Bɛt ge, za̧a̧nyɔ kim lɛlgaal wɔ bɛtha, wɛɛ hɛ̄ml ɔɔwɛ lɛlwil du an ɔ̧tyɔ gɔ leg gɛ be. 
JAS.1.18	Dɔgsɛ rɔb dɔgl bɔ gii gi gaawɛ za̧a̧tigi anyɔ ha̧a̧ge hi zulɔ, an wɛɛ wɛ wɛɛsig hin rɔb yɔ daar hinwɔ kim sɛw. 
JAS.1.19	Nɛɛ yɛ̧ɛ̧ mi rɔbɛ wɛ, mɛɛnɛ: An bɔ sɛw lagig dɔgl nɔɔko, mɔŋg ya̧a̧booki, mɔŋg nɔɔtigi. 
JAS.1.20	Ya̧a̧nɛ, doo nɔɔtigɔ taa wook hinyɔ rii a Bɛt muut du.
JAS.1.21	Yɔ anbɔ bisin hinyɔ gi gaak ɗibto hi hinbɔbtin yɔ gɔ hi̧i̧s kpoosɛ. Zen dɔgl yɔ hi rɛɛ a nɛ kpoos du saŋtumtɔnɔ, dɔglɔ ɗɛɛ kol nɛ za̧a̧sig ɗɛɛ. 
JAS.1.22	Yɛrɛ bɔnɛ mɔk Bɛt dɔgl bɔ gii lakɔ kpɔd, bɔ lab rii gɛ; woon hi woosɔ du be. À lab gɛ, yɔ nɛ maat zul nɛɛnɛ. 
JAS.1.23	Yɔ anbɔ, za̧a̧nyɔ gbor Bɛt dɔgl laki gi woo du gɛ, riitin hi za̧a̧nyɔ loo daarugal gi seen muutɔ bɔ gikɔ bɔ. 
JAS.1.24	Yɔ see muutɔ gi da̧a̧ anbɔ rekɔ, wɛɛ ɓɔrbɔ zɛn muutɔ bɔ gikɔ zɛnɔ.
JAS.1.25	Yɛrɛ za̧a̧nyɔ gi seek hinyɔ Bɛtmaakdɔgl gaat yɔ tuus zul wɛ a hinha̧a̧l du gi gok bɛttɔnɔ, wɛɛ gi waa dɔglɔ wa̧a̧ki, gi taa an dood wɔ gɔ hi lag dɔgl bɔ hi gbor zɛnik gɛ ɔnɛ gi woosɔwoonik du, Bɛt gi rɔbs za̧a̧nɔ a woosɔ bɔ gedu. 
JAS.1.26	Za̧a̧nyɔ mɔk a be gi Bɛtɗɔbsigya rɔbo gi wɛɛ gi wā̧ā̧ mɛlɔ bɛttɔnɔ gɛ, gi maatig zul ɔ̧ɔ̧nɛ. Bɛtɗɔbsigɔ bɔ gi hintɔsyɔ. 
JAS.1.27	Hinyɔ Baa Bɛt see an ɗɔbsig gaat rɔb gi muut du: gɛ an hi see wɔraawaat wɔ hi kuurɛ nɛɛd wɔ a hi ya̧a̧rhant du, hi oo zulya̧ an kpoosya̧ gi gaa, bɔ hinha̧a̧l yɔ gi waal du gi gul duge.
JAS.2.1	Yɛ̧ɛ̧dɛ mi wɛ, nɛɛ yɔ nɛ ɗɔbsig Waar wɛ Yeesu Kristu doo gbɔlumsya bɔ, taa an nɛ see doo a muutdu. 
JAS.2.2	Mɔkin ta̧: an doo za rɔɔsya gul a nɛ mɔksilluk du hi banawaa yɔ hi tun hɛɛlmɔt gi heg naan du, hi gbandil bɛt muulɛ; wɛɛ gid ya̧a̧ryawaa za zaa gul a mɔksilluk bɔ gedu hi gbandil haŋsil be, yɔ nɛ woo ri? 
JAS.2.3	An nɛ see za̧a̧n rɔɔsya bɔ heg gbandil rɔb muul gii nɛ 
JAS.2.4	yɔ anbɔ, nɛ gbàà gɛ̧ksili a nɛ teesdu, nɛ wɛɛ nɛ gɛ̧ɛ̧k dɔgl bɔ hi mɔkil ha̧a̧lɛ.
JAS.2.5	Kɛnɛ, yɛ̧ɛ̧dɛ mi rɔbɛ wɛ, nɛ Bɛt her ya̧a̧ryaadɛ a waal lɔlgbarɔ an gi wɛɛnihi dood rɔɔsyaadɛ hi ɗɔbsigi an hi dag Bɛt wáátɔyɔ raa a be gaa dood wɔ ha̧a̧hi ge ma mi? 
JAS.2.6	Wɛɛ nɛya nɛ bɔ̧ɔ̧k ya̧a̧rya wɔ be! Nɛ rɔɔsya wɔ hi taan ya̧a̧kɛtingo hi taan dirk kaŋk a dɔglyɛ̧ɛ̧kluk wɔ hi du ya? 
JAS.2.7	Hii taa ya̧a̧ha̧a̧l book a nuŋg rɔb yɔ Bɛt gaan hage ya? 
JAS.2.8	Gid nɛ waak wook Bɛt wáát maakdɔgl yɔ hi bi̧i̧ a Bɛt ɗɛɛrwol du hi rɔbo:
JAS.2.8	a gi ha̧a̧mɔ namɔza an mɔya,
JAS.2.8	nɛ wook rɔbo. 
JAS.2.9	Yɛrɛ gid nɛ seek dood a muutdu nɛ gɛ̧ɛ̧k dood be, nɛ wook hinha̧a̧lɛ, nɛ wɛɛ nɛ wɛɛ Bɛtmaakdɔgl ha̧tirgoyaadɛyɔ. 
JAS.2.10	Za̧a̧ni fɔ Bɛtmaak wɔ sɛw gi wɛɛ gi ha̧tir zaaɔ gbunu, gɔ hin-a̧a̧bi a Bɛtmaak wɔ gedu sɛw. 
JAS.2.11	Ya̧a̧nɛ za̧a̧nyɔ raa:
JAS.2.11	a bɔmɔ naamansi,
JAS.2.11	wɛɛ raa ɓɛ,
JAS.2.11	a bɔmɔ gbɔm zulɛ;
JAS.2.11	yɔ anbɔ gid mɔ́ nāāmans gɛ, mɔ́ gbɔ̍m zul be, mɔ wɛɛ Bɛtmaakdɔgl ha̧tirgoyayɔ. 
JAS.2.12	Yɔ anbɔ, boonya̧a̧, woon an dood wɔ gɔ hi gbaasihi dɔglɛ hi Bɛtmaakdɔgl rɔb tib yɔ gɔ tuus zul wɛ aakil du giya. 
JAS.2.13	Ya̧a̧nɛ, za̧a̧nyɔ mɛɛs naaza hii ya̧a̧r gɛ, Bɛt gi gbaasig dɔglɛ, taasig ya̧a̧rɔ mɛɛk be. Ya̧a̧rmɛɛki gɔ ɗɛɛ dɔgl-gbaak ɗɛɛ. 
JAS.2.14	Yɛ̧ɛ̧mi wɛ, doo gi raa a be ɗɔbsig Bɛto, gi wōōn-woosɔ du gɛ, gi an gi dag nɔ gedu, ɗɔbsigɔ bɔ gi za̧a̧sig ya?
JAS.2.15	Gid yɛ̧ɛ̧mɔza zaa, zaabe siŋg mɔ gi taan gbandili, gi taan leesɛ, 
JAS.2.16	doo za a nɛ teesdu gi 
JAS.2.17	Za̧a̧nɔ gi gi ɗɔbsig Bɛto, ɗɔbsigɔ bɔ gi kɔm ɔ̧ɔ̧kɔ gi ɔ̄ks hi woos du gɛ, wɛɛ hintɔsyɔ. 
JAS.2.18	Wɛɛ doo za gi raami: a mɔɔ mɔ gin ɗɔbsigi, bee be gin woosɛ; yɔ mi ta̧a̧g a zunsimi ɗɔbsig yɔ taan woosɔ du gɛ, mii mi zunsum ɗɔbsig mi hi woos mi.
JAS.2.19	Mɔ ɗɔbsɔ a Bɛt gi gi gbun ya? Mɔ gɔ rɔbo! Yɛrɛ loorɛha̧a̧l wɔ hɛw hi gig ɗɔbsugo, wɛɛ hi beek hoob be. 
JAS.2.20	Mɔɔ doo tɔs, hā̧ā̧mɔ an mɔ mɛɛ a ɗɔbsig yɔ taan woosɔ du gɛ gi hintɔsi gɛ ya? 
JAS.2.21	Nɛ Bɛt mɛks baa wɛ Abraham ri gi seeg an doo riiti ɔnɛ? Nɛ yɔ woo hinyɔ rii gii gi gaag ma waawal Isaaku an gaas ma a gi maaksɛŋk ha mi? 
JAS.2.22	Mɔ gbɛn yɔ ɗɔbsigɔ ɔks hi woosɔ, ɗɔbsigɔ bɔ gaaga hi woosɔ bɔ. 
JAS.2.23	Yɔ anbɔ, Bɛt da̧a̧s hinyɔ ɗɛɛrwolɔ raa:
JAS.2.23	a Abraham ɗɔbs Bɛto, ya̧a̧ gii Bɛt gi seeg an doo riiti,
JAS.2.23	hi wɛɛ hi elig a Bɛt sa̧a̧mɔ ga. 
JAS.2.24	Yɛrɛ nɛ gbɛnɔ, doo gɔ rii a Bɛt muutdu a woosɔ rɔbɛ wɔ hi dɔŋgo, taa hi ɗɔbsigɔ bɔ gii kpɔd. 
JAS.2.25	Hinɔ anbɔ ro hinɔ gi turs nis bɔ Rahab, nis kaat ha̧a̧l bɔ. Rahab wɛɛ doo riit a Bɛt muutdu a gi woos dɔŋgo. Gii zeb nɛ Israhila wɔ tɔmsyaya̧ wɔ gi goksihi gbɔnɔ za dɔɔm hi fɔb hi rekɔ. 
JAS.2.26	Anyɔ muul gɔ taan kol gɛ gi wɔrɔ, gbunɔ giya ɗɔbsigi gi ɔks hi woos gɛ wɔɔr be.
JAS.3.1	Yɛ̧ɛ̧dɛ mi wɛ, bɔ̄ dood kit a nɛ teesdu hi wɛɛ hingok- yaadɛ. Ya̧a̧nɛ nɛ mɛɛ a wɛ́ɛ́ hingokya wɔ hi gbààsɛ dɔgl gi daar dood zaadɛ ya̧nɛ daarɔ. 
JAS.3.2	Wɛ sɛw wɛ wook hin-a̧a̧bi hi gbɔnɔ sɔmsɔm. Za̧a̧n za gi gɔ hin-a̧a̧b a hinyɔ gi dɔk gedu gɛ, gi doo gaatyɔ, tɛŋkɔ ɗɛɛ an gi oo muulɔ sɛw. 
JAS.3.3	Gid wɛ yaa tus a dɔy ya̧a̧ du an gi lagsɛ tɔnɛ, wɛ gi kaŋk dɔy bɔ muulɔ a lɛlyɔ ha̧a̧wɛ ge sɛw.
JAS.3.4	Yɛrɛ lɛmb gbɔlɛ wɔ mɛmbal gbɔɔl du: mɔkin tɔɔkya̧, zɛk gɔ fɛge gig renuko, nuukɔya bɔ gi nuunsɔ fɛŋwaa bɔ nuunuko gig renik a lɛlyɔ ha̧a̧g ge sɛw. 
JAS.3.5	Gbunɔ, mɛlyɔ ya̧a̧ du gi muul wansɔ zaayɔ, gi pɛɛk zulɔ, gi hin gbɔlɛ booko. Seen laa fɛŋwaayɔ gɔ dɔ̧ɔ̧ tɛs za gbɔɔlɛ. 
JAS.3.6	Mɛl yɔ ya̧a̧ du gi an laayɔ. Gin ha̧a̧l yɔ gi sɛw, mɛlyɔ ya̧a̧ du gi a muul du gi gaak muul ha̧a̧lɛ, gi ha̧tirgo muul wɛ sɛw gig kpɔɔk hi laa yɔ fu̧u̧z a ya̧a̧rhant lɛl du.
JAS.3.7	Doo ɗɛɛ an gi ɛ̧ɛ̧n namb dɔ̧ɔ̧t wɔ hɛt du sɛw hi nɔɔs wɔ dɔ̧ɔ̧tya̧ sɛw, hi hinza̧a̧til wɔ hi ɛmbingo buu hi hinza̧a̧til wɔ mɛm du sɛw. 
JAS.3.8	Mɛl ɔnɛ doo za ɗɛ̄ɛ̄ an gi ɛ̧ɛ̧nig gɛ. Mɛl gi hinha̧a̧l yɔ gɔ tā̧ā̧ kɔmbik gɛ. Hi̧i̧s ɗɔŋk yɔ gɔ gbɔm doo giya. 
JAS.3.9	Wɛ gi baanik Baa wɛ Waar Bɛto hi mɛl yɔ ya̧a̧ du, wɛ wɛɛ wɛ gi boonik gii doo yɔ ki̧y an Bɛt ritinsɔ an boot gi wa̧a̧ge. 
JAS.3.10	Rɔbsɛ hi booto hi tuuk a ya̧a̧ gbuna bɔ gedu. Yɛ̧ɛ̧ mi wɛ! Bɔgi gi anbɔ a nɛ teesdu, bɛr gɛ! 
JAS.3.11	Mɛm gburklɛl ɗɛɛ an gi gbur mɛm hɛmnti hi mɛm zobtil ya̧a̧gbun du ya? Lab gɛ.
JAS.3.12	Yɛ̧ɛ̧ mi wɛ, yɔmntnɔɔ dɛɛ̄ an gi hum kɔ̧ɔ̧b gɛ, wɛɛ namleesɛ ɗɛɛ an gi hum yɔmntnɔɔ gɛ. Gi anbɔ be, mɛmgburklɛl ti̧i̧til ɗɛɛ an gi gbur mɛmhɛmnt gɛ. 
JAS.3.13	Bɔ gi hinmɛɛkya dubti hi hinkɛŋkya zul du a nɛ teesdu nɔ? Za̧a̧nɔ zuun hinɔ hi ɛmbilɔ rɔbo hi woosɔ wɔ gi wook hi zultiisigi an hinyɔ hinmɛɛkɔ dubt bɔ kpoos du gisig goko. 
JAS.3.14	Yɛrɛ nɛ gin kubl ha̧a̧l hi gabs a nɛ kpoos du, nɛ mɔkig hinyɔ gɔ nɛ daks zul nɛ gii kpɔdi, bɔnɛ pɛɛ zul nɛ, bɔnɛ gɔ̧ɔ̧ya̧a̧ a rɔb muulɛ. 
JAS.3.15	Hinmɛɛk bɔrɔ taa hinmɛɛk yɔ gi fu̧u̧zig bɛtha a Bɛt Mɔkil ge; gi hinmɛɛk yɔ gi fu̧u̧zig a waali du, hi a loorɛha̧a̧l ge giya.
JAS.3.16	Ya̧a̧nɛ lɛlyɔ lɔlha̧a̧l gi ge hi ka̧a̧si, lɛl-ha̧tirgo hi woos ha̧a̧l zaadɛ sɔmsɔm hi gi ge be. 
JAS.3.17	Yɛrɛ hinmɛɛk yɔ gi fu̧u̧zig a bɛtha gii gaa gi ɗaarlɛlɛ, wɛɛ gin boolumi, saŋtimi, ɗɔɔtil rɔbo, ya̧a̧rmɛɛk gbɔɔlɛ, gi waak hinrɔb wooki, gɔ zɛmr gɛ, taa mɛlya ha̧a̧lɛ. 
JAS.3.18	Dood wɔ hi kamzig boolum a dood tees di, dɔ̧ɔ̧t yɔ hi dɔ̧ɔ̧k hi boolumi, gɔ bɛɛ pirko, tɔɔ gaa humlɔ gɛ hinriiti.
JAS.4.1	Gbaato hi gabsɛ hi fu̧u̧ hi nɛ teesdu nɔ? Nɛ hi fu̧u̧ a ɗɔkum nɛ wɔ hi wook gabs nɛ kpoos du hi ma mi? 
JAS.4.2	Gin ha̧a̧k hin zaadɛ, nɛ dagihi gɛ, nɛ gbork zulgbɔŋki; nɛ ɗɔkingo hin zaadɛ wɛ nɛ ɗɛ̄ɛ̄hi dak gɛ, nɛ gbaatingo nɛ gɔk gabsɛ. Yɔ nɛ ɛr hin a Bɛt ge gɛ gii nɛ taanɔ. 
JAS.4.3	Gɔ nɛ ɛr be, nɛ ɛrk hi ɗɔkum ha̧a̧lɛ, an gɔ nɛ dagɔ nɛ woos zul nɛɛn kpɔd. Ya̧a̧ gi nɛ dag gɛ.
JAS.4.4	Nɛɛ dood mansnaakya wɛ a Bɛt muutdu, nɛ mɛ̄ɛ̄ a waal sa̧a̧m wɛɛkɔ, mɔ wɛɛ Bɛt lɔlhɛ̧ɛ̧nikya gɛ ya? Yɔ anbɔ, za̧a̧nyɔ ha̧a̧g an gi wɛɛ waal sa̧a̧mi wɛɛn zulɔ Bɛt lɔlɔhɛ̧ɛ̧nikyayɔ. 
JAS.4.5	Bɔnɛ mɔk a hinyɔ Bɛt ɗɛɛrwolɔ raa:
JAS.4.5	a Bɛt gin kubl a Mɔkil bɔ yaaz wɛ kpoos du gi zulɛ, gi hin tɔsyɔ.
JAS.4.6	Yɔ anbɔ, Bɛt wɛɛ giwɛ gaak gɛmsil gi daariklɛlɛ. Ya̧a̧nɛ hi bi̧i̧:
JAS.4.6	a Bɛt gi inik zultɔɔsigya wɔ, wɛɛ gi zultiisigya wɔ gɛmsil gaako.
JAS.4.7	Yɔ anbɔ, tiisin zul nɛ a Bɛt dɔŋdi nɛ lagsig tɔnɛ, inin loorɛha̧a̧lɛ, gi nɔ̀ɔ̀ gi ɔɔnɛ. 
JAS.4.8	Sɛ̧ɛ̧bin Bɛto; gii be gi sɛ̧ɛ̧b nɛɛ be. Hinha̧a̧lya wɛ, gaasin naan nɛ hi kpoos nɛ, nɛɛ dood mɔkil eerya wɛ. 
JAS.4.9	Mı̄nɛ, lilinhinɛ, kaanɛ, zɛmrin kpɛ̧ɛ̧t nɛ gi wɛɛ kaalɛ, wɛɛ hat nɛ gi zɛmr mimto. 
JAS.4.10	Tiisin zul nɛ a Waar Bɛt dɔŋdi gi pɛɛnɛ. 
JAS.4.11	Yɛ̧ɛ̧dɛ mi wɛ, bɔnɛ raatin ya̧a̧ha̧a̧lɛ. Za̧a̧nyɔ boo ya̧a̧ha̧a̧l a naaza zulha, zaa lab gɛ gi gbaas naaza dɔglɛ, boo ya̧a̧ha̧a̧l a Bɛtmaakdɔgl zulha, gbaas Bɛtmaakɔ dɔglɛ. Yɔ anbɔ gid mɔ gbaas Bɛtmaak dɔglɛ, mɔ wɛ̄ɛ̄ Bɛtmaakfɔkya gɛ, mɔ gi dɔgl gbaakya ɔ̧ɔ̧nɛ.
JAS.4.12	Bɛt gi gbunu gi maakdɔgl gaakya hi dɔgl gbaakya, gii gin tɛŋk an gi za̧a̧s doo, zaabe an gi ha̧tirge. Mɔɔ yɔ mɔ gbaasig namɔza dɔglɛ, mɔ seek zul mɔ an mɔɔ bɔ? 
JAS.4.13	Yɛrɛ lagsinmi, dood wɔ nɛ raak: a nɛɛko, zaabe yoosugo wɛ́ rek a waal gbɔɔl bɔrɔ lab gedu wɛ́ waa hɔ wɛl gbunu, wɛ gɔ hinriŋsi wɛ dag tusɛ.
JAS.4.14	Nɛ mɛɛ hinyɔ kol nɛ gɔ gi wɛɛ yoosig ya? Yɔ anbɔ nɛ gi an kuzɛɛ yɔ gɔ midza ɓɔryɔ wɛɛ kuudu kaasi gbaarɔ. 
JAS.4.15	Hinyɔ bɛr an gɔ nɛ dɔg nɛ gɛrɛ: a Bɛt gi ha̧a̧ge, Bɛt gi kaŋkig kol be, be woo hin yɛrɛ hi yɛrɛ. 
JAS.4.16	Yɛrɛ nɛ gi tɔɔsig zul nɛ, nɛ book hin gbɔlɛ. Zultɔɔsig wɔ an bɔrɔ sɛw bɛr gɛ. 
JAS.4.17	Yɔ anbɔ, za̧a̧ni mɛɛ hinrɔb gɔk gi gɔ gɛ, gɔ hinha̧a̧lɛ.
JAS.5.1	Nɛɛ dood rɔɔsya wɛ, zaan nɛ kaa, nɛ ɓoolya̧a̧ a ya̧a̧rhant nɛ bɔ gi zaak nɛ zulha gi dɔŋgo. 
JAS.5.2	Rɔɔs nɛ wɔ hi dogɔ, sol hi muu gbandil nɛ wɔ. 
JAS.5.3	Hɛɛlmɔt nɛ wɔ hi tus nɛ wɔ hi kɔɔ. Gɔ hi kɔɔ anbɔ, hí mɛɛn gii hinha̧a̧l nɛ, wɛɛ hinɔ gi dɔ̧ɔ̧ muul nɛ an laa. Nɛ mɔkts zul nɛ rɔɔs a ɔ̧t yɔ̧ɔ̧sum wɛrɛ gedu! 
JAS.5.4	Dood woosya wɔ hi woo totɓɛs nɛ bak du nɛ maahi nɛ́ gāāhi dɔɔrɔɔsya̧ gɛ. Lagin kaalya̧ ta̧! Kaalya̧ zaa tuur a Waar Bɛt Tɛŋkya Sɛw tɔn du.
JAS.5.5	Nɛ waa a waal du a lɛl bɛt du hi a hɛmntig du. Nɛ len zul nɛ daarlɛlɛ nɛ tɔɔ an naabaa dool a ɔ̧tyɔ gɔ hi gbɛɛr duge gi dɔŋgo. 
JAS.5.6	Nɛ gbaas dood wɔ hi taan a̧a̧b gɛ dɔglɛ, nɛ gbɔ̧hi, hii be hi in gɛ. 
JAS.5.7	Yɔ anbɔ, yɛ̧ɛ̧dɛ mi wɛ, mɔnɛ gi tuur a Waar Yeesu Kristu zaakɔ bɔ gedu. Seen hinbalikya wɔ hinmɔŋkya̧ hi oo sɛɛ nɔɔn-gbunu an lees wɔ bak du hi ram rɔbtɔnɔ. Hi mɔmɔ an hi dag bɛl yɔ yɛɛl naŋko gi tuur a bɛlreki. 
JAS.5.8	Nɛɛ hɛw, mɔnɛ, ɓaasin kpoos nɛ anyɔ Waar Yeesu zaakɔ sɛ̧ɛ̧bɔ.
JAS.5.9	Yɛ̧ɛ̧dɛ mi wɛ, bɔ̄ hin gi nɔɔtinnɛ nɛ niitin an bɔ̄ Bɛt gi gbaasin dɔglɛ. Za̧a̧nyɔ gɔ gi gbaas dood dɔgl sɛ̧ɛ̧bɔ, gi erk a luk gbɔnɔya̧, ha̧a̧g an gi guuzɔ. 
JAS.5.10	Yɛ̧ɛ̧dɛ mi wɛ, mɔkin Bɛtya̧a̧kɛŋkya wɔ hi boohin hi Waar Bɛt nuŋgɔ. Hi dag ya̧a̧rhant gbɔɔltɔnɔ hi mɔmhin an hi wɛɛsɛ gbɔnɔdorkyaadɛ. 
JAS.5.11	Nɛ mɛɛ a za̧a̧nyɔ er bɛttɔnɔ gi mɔm ya̧a̧rhanto, wɛ raak gii a gin hat ma mi? Nɛ lag Ayoba hinmɔŋkɔ bɔ dɔglɔ. Nɛ mɛɛ hinyɔ Waar Bɛt gaag kuudu. Ya̧a̧nɛ ya̧a̧rmɛɛk tɔɔtɔ a Waar Bɛt kpoos du hi hinrɔbgɔki.
JAS.5.12	Yɛ̧ɛ̧dɛ mi wɛ, hinyɔ daarlɛl sɛw, bɔnɛ dɛŋglhinɛ hi bɛtha nuŋgɔ, hi hɛbt nuŋgɔ, an hi nɔ nɛ hɛw bɔnɛ dɛŋglinu. Raakɔ: a hɔɔ, zaabe a ɛ̧-ɛ̧, rii anbɔ; bɔgi daar bɔrɔ an bɔ̄ Bɛt gi gbaasin dɔglɛ. 
JAS.5.13	Doo za nɛ teesdu gi ya̧a̧ryɔ̧kyɔ̧ ya? Zɔ̧g Bɛto. Doo za gi hat dak ya? Ɛɛg hin-ɛɛn Bɛt-baanikya. 
JAS.5.14	Doo za gumtil gigi nɛ teesdu ya? Gi el ɗɛntɛ Bɛtwoos-kaŋkigya wɔ hi zaa hi zɔ̧bsig Bɛto, hi wɛɛ hi gɛbsig hi kurumi a Waar Yeesu nuŋg du.
JAS.5.15	Zɔ̧k bɔ gi ɔks hi ɗɔbsigi gi za̧a̧s gumtil bɔ. Waar Yeesu gi za̧a̧sige gi ɗunsig ha, gi wɛɛ gi bitsig hinha̧a̧l wɔ da woo nɛ sɛw. 
JAS.5.16	Yɔ anbɔ, walkin hinha̧a̧l nɛ a nɛ teesdu, zɔ̧btinnɛ Bɛto an nɛ za̧a̧. Doo hinrɔbwookya Bɛtzɔ̧kɔ gin tɛŋk gbɔɔltɔnɔ. 
JAS.5.17	Eliya gi doo an wɛya. Zɔ̧b Bɛt hi kpoosɔ sɛw an bɔ bɛl gi naŋgɔ. Loo wɛl taarɛ hi sɛɛ nɔɔn-gbunu bɛl naŋg gɛ.
JAS.5.18	Wɛɛ zɔ̧g ɓɛ, bɛl naŋgɔ, hɛbt wɛɛ yɛɛl lees gaaki. 
JAS.5.19	Yɛ̧ɛ̧dɛ mi wɛ, doo za gbun a nɛ teesdu gi hɛɛ gbɔnɔ rɔb bɔ, doo za gi wɛnzig a gedu, 
JAS.5.20	mɛɛnɛ a za̧a̧nyɔ zɛmz doo hinha̧a̧lya bɔ gi fɔk gbɔnɔ a̧a̧bi gi wɛnzig a gbɔnɔ rɔb bɔ gedu, za̧a̧s za̧a̧n bɔ kol ɔ̧ɔ̧nɛ, wɛɛ yaat hinha̧a̧l kittɔnɔ. Anbɔ.
1PE.1.1	Mii Piyɛr Yeesu Kristu tɔmsɔya, mii bi̧i̧ ɗɛɛrwol yɛrɛ. Mi yaasig dood wɔ hi gi rɔ̀bɛ hi hɛks hi gi a Pɔntus, a Galatiya, a Kapadokiya, a Aaziya, hi a Bitiniya waal du. 
1PE.1.2	Baa Bɛt yɔ mɛɛhin sɛw gi dorɔ, herin hi Mɔkilɔ yɔ wɛɛnin dood ɔnɛ an nɛ kɛms Yeesu Kristu tɔnɛ, gii be gi wɛɛ gi gaas kpoos nɛ hi ga̧a̧mɔ. An Bɛt gɛmsilɔ hi boolumi hi gisin tɔɔko tɔɔko.
1PE.1.3	Yɛwɛ baan Bɛt yɔ gi Waar wɛ Yeesu Kristu Bɛtɔ hi Baatɔ! Anyɔ mɛɛsɛ ya̧a̧r gbɔɔltɔnɔ gi gaawɛ za̧a̧tig sego hi Yeesu Kristu rɛmtigɔ bɔ a wɔrkɛ teesdu an wɛ gbaak mɔkil wɛ a wɛ dag za̧a̧tig faa. 
1PE.1.4	Wɛ wɛɛ wɛ mɛɛ a wɛ dag hinrɔb yɔ Bɛt gbaas doodɔ hiya. Bɛt gbaasɛ rɔɔsɔ gi a bɛtha. Rɔɔsɔ ɗɛ̄ɛ̄ an gi dog gɛ, ɗɛ̄ɛ̄ an gi ha̧tir gɛ, wɛɛ ɗɛ̄ɛ̄ an gi ɓɛ̧ɛ̧r gɛ be. 
1PE.1.5	Anyɔ nɛ ɗɔbsig Bɛto, Bɛt gin ook hi tɛŋkɔ a za̧a̧tig nɛ yɔ gɛms gi da̧a̧ an gi zuunig a ɔ̧t yɔ̧ɔ̧sum bɔ gedu gi dɔŋgo.
1PE.1.6	Dagin hat a rɔɔs bɔrɔ gi dɔŋgo, gi gi nɛ an ɓɔri hɛw ya̧a̧rhant zaadɛ sɔmsɔm hi zɛ̧nɛ, hi kɔm ɔ̧t kaasi du hɛw. 
1PE.1.7	Bɛt gi gook ɗɔbsig nɛ bɔ hi ya̧a̧rhant an gi zuun a gi hinrɔbo. Hɛɛlmɔt yɔ gɔ wāā faa gɛ, gɔ hi yaag laa du gi ya̧a̧ an hi googe. Yɔ anbɔ, ɗɔbsig nɛ taa hin gbɔɔl dāār hɛɛlmɔt bɔ gɛ ya? Gi an hi googe an hɛɛlmɔt bɔ be. Yɛrɛ nɛ́ waak ɗɔbsigi anyɔ ya̧a̧rhant gi nɛ si̧, banti, ɗɔbsigi hi gbɔlumsɛ hi giro a ɔ̧tyɔ Yeesu Kristu gɔ gi mits dood gedu.
1PE.1.8	Anyɔ nɛ gbɛn Yeesu Kristu gɛ nɛ si̧, gin ha̧a̧k a ge. Anyɔ nɛ gbɛnig nɛ gɛ ɓɛ, nɛ ɗɔbsige wɛɛ kpoos nɛ gi kpɛ̧ɛ̧ gi daarlɛlɛ, nɛ dag hat yɔ doo ɗɛ̄ɛ̄ an gi raa hinɔ gɛ. Hat bɔrɔ hatɔ be, tɔɔ hi Bɛt gbɔlumsɛ. 
1PE.1.9	Ya̧a̧nɛ nɛ dag ɗɔbsig nɛ dɔɔrɔɔs yɔ gi kol nɛ za̧a̧tigɔ giya.
1PE.1.10	Bɛtya̧a̧kɛŋkya wɔ hi tɛb nɛ za̧a̧tig yɛrɛ dɔglɔ ha̧a̧l-tɔnɔ, hi wɛɛ hi dɔg nɛ Bɛt gɛmsil yɔ gɔ nɛ dag dɔglɔ. 
1PE.1.11	Anyɔ Kristu Mɔkilɔ gi nɛ hi kpoos du be, Mɔkilɔ bɔ dɔg dorɔ a Kristu gi ha̧a̧ya̧a̧r kete ɓɔr gi ɔɔ gbɔlumsɔ dako. Bɛtya̧a̧-kɛŋkya wɔ hi tɛb nɛ za̧a̧tig dɔgl bɔ an hi mɛɛ ɔ̧tyɔ hin wɔrɔ gɔ hi tal du.
1PE.1.12	Bɛt zunsihi ɗɔglɔ a hin wɔrɔ hi ɓɛɛk anbɔ labɔ, hi taas zulya̧ ɓɛɛko, hi ɓɛɛsig nɛya. Yɛrɛ dood hi dɔgsin Dɔgl Rɔb bɔ, hi dɔgsin hin wɔrɔ dɔgsɔ hi Bɛt dɔglɔ hi Bɛt Mɔkilɔ tɛŋkɔyɔ fu̧u̧z a bɛtha. Bɛt walɛsɛrɛ wɔ hɛw ha̧a̧hi an hi gbɛn hin wɔrɔ hinya̧.
1PE.1.13	Yɔ anbɔ, mɔkin woosɛ hi lɛl-ook dɔgl rɔbtɔnɔ. Wa̧a̧n zul nɛ, nɛ wɛɛ nɛ gbaa mɔkil nɛ hi kpoos nɛ sɛw a Bɛt gɛmsilɔ yɔ gɔ gi gàan hage. A ɔ̧tyɔ Yeesu Kristu gɔ gi midza gedu. 
1PE.1.14	Bɔnɛ fɔb ɗɔkum ha̧a̧l wɔ nɛ gihi nɛ fɔk amntɔnɔ yɔ nɛ mɛɛdir nɛ hin gɛ. Yɛrɛ wɛɛn an waat wɔ gɔ hi kɛmsig baaya̧ tɔnɛ. 
1PE.1.15	Wɛɛn dood gaatɛ an Za̧a̧nyɔ elinɛ gi Doo gaat be. Nɛ gi wook nɛ hinɔ an nɔ, woosin Bɛt gii hi kpoos nɛ esigi. 
1PE.1.16	Bɛt ɗɛɛrwolɔ raa
1PE.1.16	a wɛɛn dood gaatɛ an bee yɔ be gi Doo gaat be, ya̧a̧nɛ.
1PE.1.17	Gɔ nɛ gi Bɛt zɔ̧ko nɛ gig elik a Baa Bɛto. Gii be, gɔ gis dood dɔgl-gbaak gbunu gbunu sɛw an bɔ be hi woosɔyɔ woo. Wɛɛ sɔ̧̄ɔ̧̄ doo za muutɔ gɛ. Hoob-ha̧a̧nɛg Bɛto a ɔ̧t nɛ yɔ zɛ̧rsin an nɛ waa gedu a hɛbtdi. 
1PE.1.18	Nɛ mɛɛ a yɔ Bɛt ginɛ zek nɛ an gi tudzin a baa nɛ maakya̧ tɔs wɔ hi ɔɔnin nɛ gedu, tōō hinza an tusɛ, zaabe hi hɛɛlmɔt yɔ gɔ wāā faa gɛ an gi zemn za̧a̧tig nɛ bɔ gɛ. 
1PE.1.19	Too Kristu ga̧a̧mɔ yɔ gi hin gbɔɔl yɔ daarlɛl giya. Kristu gi an tamwaa yɔ hi gbɛɛrige hi woons Bɛt maako, wɛɛ Bɛt zɛm bɛɛrɔ, hinza a̧a̧b taa a ge nɛ zaŋ.
1PE.1.20	Yɔ Bɛt kimdir nɛ waal kɛn gɛ, her Yeesu gaati. Yɛrɛ midzig gɔ ma a ɔ̧t yɔ̧ɔ̧sum du a nɛ dɔŋgo. 
1PE.1.21	Nɛɛ be, nɛ ɗɔbsig Bɛt a Yeesu yɔ Bɛt ɗunsig a wɔrkɛ tees du gi wɛɛ gi gaag gbɔlums gi dɔŋgo. Yɔ anbɔ nɛ ɗɔbsig Bɛt giya nɛ wɛɛ nɛ gbaak mɔkil nɛ a hinyɔ gii gɔ gi woosin gedu. 
1PE.1.22	Yɔ nɛ fɔk rɔb-gbɔnɔ, nɛ gaas zul nɛ gaas ma, wɛɛ ha̧a̧n yɛ̧ɛ̧dɛ Yeesu fɔkya wɔ hi rɔbo. Yɔ anbɔ, ha̧a̧tinnɛ gbɔɔltɔnɔ hi kpoos nɛ sɛw.
1PE.1.23	Nɛ mɔɔy seg hi dɔ̧ɔ̧t za yɔ gɔ ha̧tir gɛ, nɛ mɔɔy hi dɔ̧ɔ̧t yɔ gi kɔmbik faa: gɛ Bɛtdɔglɔ za̧a̧tigya bɔ gɔ waa faa giya. 
1PE.1.24	Gi anyɔ Bɛt ɗɛɛrwolɔ raa
1PE.1.24	a dood sɛw hi gi an hɛto, gbɔlumsya̧ sɛw riitin an hɛtkɔ̧ɔ̧rɛ. Hɛt gɔ kootɔ, kɔ̧ɔ̧rɔ bɔ mɛɛ hɛbtdi. 
1PE.1.25	Yɛrɛ Waar Bɛt dɔglɔ gi waak faa.
1PE.1.25	Dɔgl bɔrɔ gi Dɔgl Rɔb bɔ hi dɔgsin giya.
1PE.2.1	Yɛrɛ, bisin hinyɔ gɔ hi el a bɔbs yɔ gi sɛw, ya̧a̧gɔ̧ɔ̧nɛ, mɛlɛ, ka̧a̧si, hi ya̧a̧ha̧a̧l yɔ gi sɛw. 
1PE.2.2	Yɔ nɛ gi an waat burko, yɛgi ha̧a̧n wa̧a̧l gaat mɔkilya bɔ an waayɛ̧s yɔ gɔ ha̧a̧g nɔɔtɔ wa̧a̧l be, an nɛ tɔɔn nɛ za̧a̧nɔ. 
1PE.2.3	Nɛ́ dag Waar Yeesu dɔglɔ hɛmntigɔ dag be, nɛ́ mɛɛ gɔ a Waar bɔ gi Doo rɔbo.
1PE.2.4	Zaan a Waar Yeesu ge. Gii gi bet za̧a̧til yɔ dood hi bisige. Anyɔ Bɛt herig nɛko, wɛɛsig hin rɔb yɔ daarlɛlɛ. 
1PE.2.5	Nɛɛ hɛw, ɔɔn Bɛt gi loon an bet za̧a̧tili gi wɔmnin lukɔ yɔ Mɔkilɔ gɔ gi waa gedu. Nɛ wɛɛsig maakwookɔya gaatɛ an nɛ gɔsig maak rɔb mɔkilyaadɛ wɔ hi bɛsig a Yeesu Kristu dɔŋgo. 
1PE.2.6	Hinɔ gii hi bi̧i̧ a Bɛt ɗɛɛrwol du:
1PE.2.6	a sɔ̧ɔ̧nɛ, be gbaak bet za a Siyona, bet gbɔɔl tɛŋkya yɔ be herige gi wɛɛ hin rɔb yɔ daarlɛlɛ. Za̧a̧nyɔ ɗɔbsige seem taag wa̧a̧k nɛ zaŋ.
1PE.2.7	Nɛɛ yɔ nɛ gig ɗɔbsig be, wɛɛsin hin rɔb yɔ daarlɛlɛ. Wɔ hi ɗɔbs gɛ be, hi bi̧i̧ dɔglya̧
1PE.2.7	a bet yɔ lukwɔŋkya wɔ hi bisige, gii wɛɛ bet gbɔɔl tɛŋkya.
1PE.2.8	Hi wɛɛ hi bi̧i̧ ɓɛ:
1PE.2.8	a bet dɔɔsiŋkya, hɛɛl doodmatigya.
1PE.2.8	Yɔ hi ta̧a̧ Bɛt dɔgl kɛŋk gɛ gii hi siŋk dɔɔ. Bɛt nagsihi anbɔ. 
1PE.2.9	Yɛrɛ nɛya, nɛ gi dɔ̧ɔ̧t yɔ Bɛt herig giya, nɛ gi. Waar bɔ Bɛt maakwookyaadɛ ɔ̧ɔ̧, nɛ gi dood gaatɛ, nɛ gi Bɛt dood ɔ̧ɔ̧nɛ an nɛ dɔg woosɔ gbɔlɛ wɔ. Gii elzinɛ gi tudzin a lɛlwil du, wɛɛ gbaan a lɛlgaalɔ gɛrsya bɔ gedu. 
1PE.2.10	Yɔ da doosɛ, nɛ taa nɛ Bɛt doodɔ, yɛrɛ ɓɔryɔ, nɛ wɛɛ dood ɔ̧ɔ̧n ma. Da doosɛ, Bɛt mɛ̄ɛ̄sirnɛ ya̧a̧r kɛn gɛ, yɛrɛ ɓɔryɔ, mɛɛsin ya̧a̧r mɛɛsɔ.
1PE.2.11	Saam mi rɔbɛ wɛ, nɛ gi an rɔ̀bɛ gbɔnɔdaakyaadɛ a waal yɛrɛ gedu. Ya̧a̧nɛ mi zɔ̧nɛ, bɔnɛ ɔs muulɗɔkum wɔ gbɔnɔ an hi gaa kol nɛ nɔko hi ha̧tirge. 
1PE.2.12	Waan rɔbtɔnɔ a dood wɔ hi mɛɛ Bɛt gɛ hi tees du. An hi gin seek an hinha̧a̧lwookyaadɛ, hi gi book ya̧a̧ha̧a̧l nɛ zul ha si̧, ɔɔnɛhi hi gbɛn woos nɛ rɔbɛ wɔ, hi ɗɔbs Bɛt a ɔ̧tyɔ gɔ gi zaa gedu.
1PE.2.13	Tiitsin dood nabl wɔ sɛw zul nɛ, a Waar Yeesu dɔŋgo. Tiitsin waar gbɔɔl hɛbtzulya Kaysara yɔ gi waar ɛ zaadɛ waar ya̧ zulɛ. 
1PE.2.14	Tiitsin waar ɛ dɛɛt wɔ zulɛ. Waar gbɔɔl bɔ herihi gbaahi an hi gaa hinha̧a̧l wookya wɔ ya̧a̧rhanto, hi wɛɛ hi baan hinrɔb wookya wɔ be. 
1PE.2.15	Hinyɔ Bɛt ha̧a̧g gɛ: a rɔbnɛwook bɔ gii gi gɔ an dood yoo wɔ hi mɛ̄ɛ̄ hin gɛ hi book ya̧a̧ha̧a̧l nɛ zulha hi waksɔ. 
1PE.2.16	Waan an dood wɔ hi dag zulya̧ aakil du. Nɛ yɔ anbɔ, bɔnɛ oo zul nɛ gik bɔ aakil du an gbandili nɛ yaatin hinha̧a̧l nɛ. Lab gɛ! Woonhin an Bɛt woosyaadɛ.
1PE.2.17	Ɗɔbsin dood sɛw. Gi ha̧a̧nɛ yɛ̧ɛ̧dɛ Yeesu fɔkya wɔ sɛw, hoob ha̧a̧nɛg Bɛto, ɗɔbsin waar gbɔɔl hɛbtya bɔ. 
1PE.2.18	Woosya wɛ, tiisin zul nɛ a baa nɛ dɔŋdi hi hoob gbɔɔltɔnɔ. Gid hi gi dood rɔbɛ zulhɔnikyaadɛ, zaabe, dood gabsɛ, gborin zul nɛ tiisigi. 
1PE.2.19	Za̧a̧nyɔ wōō nɛ hinza ha̧a̧l yɔ rı̄ı̄ an hi gaag ya̧a̧rhant dɔŋgɔ ge gɛ, wɛɛ hi gig gaak kosgumn be, gid mɔm kosgumn bɔ a Bɛt zulɛ bɛɛrɔ.
1PE.2.20	Wɛɛ hí gin lɛk a hinha̧a̧l nɛ yɔ nɛ woo gi dɔŋgo nɛ wɛɛ nɛ mɔŋk kosgumn bɔ, bɔ gi bāānin nɔ? Yɛrɛ hi gin gaak ya̧a̧rhant a hinrɔb yɔ nɛ wook gi dɔŋgo, nɛ́ wɛɛ nɛ́ mɔŋk kosgumnɛ, hinɔ gii bɛs Bɛto. 
1PE.2.21	Bɛt elzin an nɛ woo anbɔ. Kristu yɔ̧ ya̧a̧rhant a nɛ dɔŋ be, wɛɛsin gbɔnɔdorkya an nɛ fɔb tɛ̧ɛ̧sɔ nɛ woo an giya.
1PE.2.22	Gii ɔ̧nɛ wōō hinha̧a̧l gɛ, gɔ̧ɔ̧s doo za ya̧a̧ gɛ be.
1PE.2.23	Yɔ hi niige, wɛɛn gɛ; yɔ gi ya̧a̧ryɔ̧ko, gɔ̄ gabs gɛ. Gaa kolɔ a Za̧a̧nyɔ gi yɛ̧ɛ̧k dɔgl hi gbɔnɔ gi naan du. 
1PE.2.24	Gii hi zulɔ yɛr hinha̧a̧l wɛ, pɛɛnihi muul ɔnɛ a tɛ̧ɛ̧gbeet ha yɔ̧ ya̧a̧rhant a wɛ kalɛ an wɛ wɛɛ wɔrkɛ a hinha̧a̧l gbaŋgi, wɛ wɛɛ wɛ za̧a̧ a waabil riit gbaŋgi. Nɔk diilɔ wɔ dagɔ hi za̧a̧sin muul nɛ. 
1PE.2.25	Da amntɔnɔ, nɛ gi nɛ ɛmbik di tɔs an tamɔ. Yɛrɛ ɓɔryɔ nɛ wɛɛz ma a Nɛɛra nɛ kol nɛ Ookya bɔ gi dɔŋdi.
1PE.3.1	Gbunɔ, nɛɛd wɛ, tiisin zul nɛ a wal nɛ hi dɔŋdi. An zaadɛya̧ hi ɗɔbs Bɛt dɔgl gɛ, gɔ hi gbɛn waabil nɛ rɔb bɔ, gi gaahi ɗɔbsigi, an nɛ boo nɛ dɔgl gbun mɔɔt gɛ si̧, hi zɛmr kpoosya̧, hi ta̧a̧ Waar Yeesu. 
1PE.3.2	Yɔ hi gbɛn hoob gin ha̧a̧k Bɛto hi waabil nɛ gaati gii hí zɛmr mɔkilya̧. 
1PE.3.3	Bɔnɛ mɔk an nɛ wɛɛn hinyɔ gi kuuha gii bɛti hi zul haŋki, hi wɔd za wɔ hi gɔn hɛɛlmɔto nɛ hek a muulɛ an kɔ̧ɔ̧tigi hi gbandil bɛti. 
1PE.3.4	Yɛrɛ bɛtig nɛ yɛgi fu̧u̧z a nɛ kpoos du. Gig bɛtig rɔb yɔ gɔ ha̧tir gɛ. Raakɔ a nɛ wɛɛ dood zulhɔnikyaadɛ hi kpoos saŋktyaadɛ. Hinbɔ lab gii gi hinɗɔbt yɔ daarlɛl a Bɛt muutdu.
1PE.3.5	Amntɔnɔ, nɛɛd gaatɛ wɔ hi gbaa mɔkilya̧ a Bɛt ge, hi gbaa kɔ̧ɔ̧tig a kpoos du anbɔ be, hi wɛɛ hi tiis zulya̧ a walya̧ dɔŋdi be. 
1PE.3.6	Mɔkin Saratu dɔglɔ yɔ kɛms Abraham tɔnɛ wɛɛ elig a ɗɛntyɔ. Nɛ gi wook rɔb kol gi tuun hinza gɛ, nɛ wɛɛ Saratu wāāt ma. 
1PE.3.7	Gbunɔ, nɛɛ walɛ wɛ, ɗɔɔtin rɔbtɔnɔ hi nɛɛd nɛ. Mɛɛn a nɛɛd tɛŋkya̧ rı̄ı̄tin hi tɛŋk nɛnɛ gɛ, ɗɔbsinɛhi. Ya̧a̧nɛ, hii be, Bɛt rɔ̀bsihi gaahi za̧a̧tig hi nɛɛ lɛlgbunu, ɗɔbsinɛhi an bɔ hinza gi ans zɔ̧k nɛ gbɔnɔ tuurikɔ a Bɛt ge.
1PE.3.8	Yɔ̧ɔ̧sumɔ, nɛɛ sɛw, ɔksin kpoos nɛ lɛlgbunu, mɛɛtinnɛ ya̧a̧rɛ, gi ha̧a̧tinnɛ an yɛ̧ɛ̧dɛ Yeesu fɔkyaadɛ, ginin kpoos rɔbo, tiisin zul nɛ. 
1PE.3.9	Bɔnɛ wɛɛn ha̧a̧l a za̧a̧nyɔ gɔsin ha̧a̧l ge, bɔnɛ nii za̧a̧nyɔ niinɛ. Yɛrɛ rɔbsin dood sɛw. Bɛt elin an nɛ rɔbsihi, nɛ wɛɛ nɛ dag rɔbs a Bɛt naan du be. 
1PE.3.10	Yɔ anbɔ, hi bi̧i̧ a Bɛt ɗɛɛrwol du:
1PE.3.10	a za̧a̧nyɔ ha̧a̧g an gi dag hat a gi waabil du, gi ha̧a̧g an hin sɛw gi resig bɛttɔnɔ, ɔɔg ya̧a̧ha̧a̧l booki, ɔɔg mɛl-eer bookɔ be; 
1PE.3.11	ɔɔg ha̧a̧lɛ, woog hinrɔbo, tɛg boolumi, i̧i̧yig tɛŋk an gi zɛmɔ. 
1PE.3.12	Waar Bɛt gaas lɔlɔ an gi seez dood riitɛ wɔ hiya. Gbaa tɔnɔ an gi kɛm zɔ̧kya̧. Wɛɛ gi seek ha̧a̧lwookya wɔ hi nɔɔtig lɔlɛ, gi zulɔ ɓaasig a hi gbaŋgi.
1PE.3.13	Gid nɛ fɔk hinrɔb hi kpoos nɛ sɛw, bɔ ɗɛɛ an gi gɔsin hinza nɔ? 
1PE.3.14	An nɛ yɔ̧ ya̧a̧rhant a hinriit dɔŋg si̧, nɛ dag hato. Bɔ hoob gi ha̧a̧n hiya, bɔ zul nɛ gi namɔ. 
1PE.3.15	Yɛrɛ gaan Kristu waar ums ɗɔɔtillɛlɔ nɛ kpoos du nɛ tiis zul nɛ gi dɔŋdi. Waan nɛ kɔm lɔlɛ. Gɔ gi anbɔ, za̧a̧nza gi ɛrin mɔkil nɛ yɔ nɛ gbaa Yeesu ge dɔglɔ, nɛ ɗɛ́ɛ an nɛ dɔks zul nɛ hin rɔbtɔnɔ. 
1PE.3.16	Yɛrɛ gɔ nɛ gihi gooko, nɛ goohi hi zulhɔniki hi ɗɔbsigi, an kpoos nɛ gi er bɛttɔnɔ. Gid lab dood wɔ hi niik waabil nɛ rɔb bɔ ɔks hi Kristu, seem gi wa̧a̧hi a ɔ̧tyɔ gɔ hi boo ya̧a̧ha̧a̧l nɛ zulha gedu.
1PE.3.17	À Bɛt ha̧a̧g an nɛ yɔ̧ ya̧a̧rhant a hinrɔbwook dɔŋgo, hin bɔ lab daarɔ hi anyɔ gɔ nɛ yɔ̧ ya̧a̧rhant a hinha̧a̧l wook dɔŋgo. 
1PE.3.18	Ya̧a̧nɛ, Kristu Doo Rɔbgɔkya bɔ wɔr a dood ha̧a̧l-gɔkya hinha̧a̧l dɔŋgo dɔɔ gbun gaati an gi ka̧wɛ a Bɛt ge. Wɔr yɔ̧ɔ̧sumyɔ, taa zaa wɔrk nɛ zaŋ. Dood hi gbɔm muulɔ, wɛɛ Bɛt wɛnz kolɔ a za̧a̧tig du. 
1PE.3.19	Yɔ kolɔ wɛɛz a za̧a̧tig du anbɔ, re dɔks mɔkil wɔ hi gi luknɔ du Bɛt dɔglɔ. 
1PE.3.20	Amntɔnɔ, yɔ Bɛt oo lɛl gi am a ɔ̧tyɔ Nɔwe gi dootig lɛmb gbɔɔl bɔ gedu, mɔkil wɔrɔ hí kɛ̄msigtɔn gɛ. Hinɔ gii dood kaasi, raakɔ, a dood gɛ̧ɛ̧sɛ hi za̧a̧ a mɛm ha.
1PE.3.21	Hin bɔ lab gi hintuusingoya yɔ gi zuunik Bɛtmɛm yɔ gɔ za̧a̧sinɛ. Gɔ nɛ dag Bɛtmɛmɛ nɛ taa muul nɛ hotig an nɛ ha̧s libto. Yɛrɛ nɛ ɛrk Bɛt an gi gaas kpoos nɛ gi er bɛttɔnɔ. Yɔ Yeesu Kristu rɛml a wɔrkɛ teesdu gii Bɛtmɛm bɔ gi za̧a̧sinɛ. 
1PE.3.22	Yeesu dɔɔ a bɛtha, wɛɛ gi ɗɔɔtig a Bɛt naanrɔbo, wɛɛ wɛɛ doo gbɔɔl a Bɛt walɛsɛrɛ gbɔlɛ wɔ hi mɔkil tɛŋkyaadɛ wɔ hi zul ha sɛw.
1PE.4.1	Anyɔ Kristu yɔ̧ ya̧a̧rhant hi muulɔ, mɔkin an nɛ woo hin gbun bɔ gii sɛw: nɛ yɔ̧ ya̧a̧rhant an giya. Mɔkil bɔ lab gi gaan tɛŋko. Za̧a̧nyɔ yɔ̧ ya̧a̧rhant a muul du, ɔɔ hinha̧a̧l da̧a̧da̧ be. 
1PE.4.2	Yɔ yɛɛl ɓɔryɔ gi tuur a ɔ̧t nɛ wɔ hi zɛ̧rsin waal du gedu, waan gedu anyɔ Bɛt ha̧a̧ge, bɔnɛ waa anyɔ ɗɔkum nɛ ha̧a̧l wɔ ha̧a̧hi. 
1PE.4.3	Àmntɔnɔ nɛ fɔk nɛ dood wɔ hi mɛɛ Bɛt gɛ waabil ya̧a̧nɛ nɛ wook nɛ hinha̧a̧l yɔ daarlɛl yɛltɔnɔ, nɛ gaak nɛ muul nɛ an nɛ fɔb ɗɔkum wɔ nɛ kpoos du, nɛ wɔnik nɛ bumɛ, nɛ nak nɛ hin yɛmsbed, nɛ yɔ̧tingo nɛ bum lɛl gāanɛ, nɛ wɛɛ nɛ ɗɔbsig maak ha̧a̧l wɔ hi gi hintɔs. Hin wɔrɔ lab sɛw, nɛ woo riiri ma.
1PE.4.4	Yɛrɛ yɔ hi gbɛn a nɛ taa ɔksig hi hii an nɛ gaa zul nɛ a hinya̧ ha̧a̧l yɔ daarlɛl yɛ̧ltɔnɔ gedu gɛ, kɔmsihi gɛrsɛ, hi wɛɛ hi gin niiko. 
1PE.4.5	Yɛrɛ ɔ̧tyɔ Bɛt gɔ gi gbaas dood za̧a̧til wɔ hi wɔrkɛ wɔ dɔgl gedu gi riikri ma. Hii hɛw, hí wad woosya̧ yɔ hi woo a Bɛt muutdu dɔglɔ. 
1PE.4.6	Hinɔ gii Kristu gi dɔgs wɔrkɛ wɔ Dɔgl Rɔb bɔ hɛw, an Bɛt gbaas muulya̧ dɔgl an dɔgl yɔ gɔ gi gbaas dood sɛw ɗa, mɔkilya̧ gi za̧a̧ an Bɛt Mɔkil yɔ gi za̧a̧til be.
1PE.4.7	Yɔ hin sɛw sɛ̧ɛ̧b da̧a̧ki, wa̧a̧n zul nɛ, kɔm lɔlɛ, an nɛ ɗɛɛ Bɛt zɔ̧ko. 
1PE.4.8	Hin gbɔɔlyɔ daar hin zaadɛ wɔ gɛrɛ: waan gi hatinnɛ hi kpoos nɛ sɛw. Bɛt hatɔ gɔ yaat hinha̧a̧l kittɔnɔ. 
1PE.4.9	Zebtinnɛ, a nɛ raa du hi hato; bɔnɛ mɔɔ. 
1PE.4.10	An bɔ sɛw a nɛ teesdu kaŋkig gaas yɔ Bɛt gaage an nɛ ɗans yɛ̧ɛ̧dɛ Yeesu -fɔkya wɔ, ɗaatinnɛ an zɛnɛ wɔ hi ɗɛɛ Bɛt rɔbsɔ sɔmsɔm yɔ gɛmsinihi gbaak bɛttɔnɔ. 
1PE.4.11	Za̧a̧nyɔ gi dɔk hinɛ, dɔgig anyɔ kɛm Bɛt ya̧a̧ɔ gi dɔko;
1PE.4.11	za̧a̧nyɔ gi woosig doodɛ wooge hi tɛŋk yɔ Bɛt gaage, an dood hi baan Bɛt a hinyɔ nɛ wook hi Yeesu Kristu nuŋgɔ sɛw gi dɔŋgo. Gbɔlumsɛ hi tɛŋko hi gi ge wɛlɛ hi wɛlɛ. Àanbɔ.
1PE.4.12	Saam mi rɔbɛ wɛ, ya̧a̧rhant gbɔɔl yɔ tursin an gi goo ɗɔbsig nɛ an laayɔ gɔ hi goon hɛɛlmɔto, bɔgi kɔmsin gɛrsɛ; bɔ hinyɔ gisin tuurik anbɔ gi yɔɔnɛ. 
1PE.4.13	Yɛrɛ dagin hat anyɔ nɛ dak Kristu ya̧a̧rhantɔ bɔ nɛnɛ an nɛ wɛɛ nɛ dag hat ɓɛ, wɛɛ kpoos nɛ gi kpɛ̧ɛ̧ a ɔ̧tyɔ Kristu gbɔlumsɔ gɔ gi midza gedu.
1PE.4.14	Hi gin niik a Kristu nuŋg dɔŋgo, Bɛt Mɔkilɔ yɔ gbɔlumsɔ daarlɛl gi hi nɛya. Yɔ anbɔ nɛ́ dag hato. 
1PE.4.15	Bɔ za̧a̧nza a nɛ teesdu gi yɔ̧ya̧a̧r an zulgbɔŋkya, zaabe an luuri, zaabe an hinha̧a̧lwookya, zaabe an doo ya̧a̧gutigya hɛw. 
1PE.4.16	Yɛrɛ za̧a̧nza gi gi ya̧a̧ryɔ̧k an Yeesu fɔkya be, bɔ seem gi ha̧a̧ge, baanig Bɛt a Yeesu nuŋg dɔŋgo. 
1PE.4.17	Ya̧a̧nɛ dɔgl-gbaak ɔ̧t bɔ riiri, Bɛt gi yɛɛlik dɔglɔ gbaak bɔ a doodɔ tees du. Gi gi yɛɛlik a wɛ teesdu anbɔ, nɛ dood wɔ hi taas Bɛt Dɔgl Rɔb bɔ kɛŋk gɛ hi wɛɛ ay ma be?
1PE.4.18	Anyɔ hi bi̧i̧ a Bɛt ɗɛɛrwol du a an doo riit bɔ dag za̧a̧tigi hi mɔɔt gbɔɔltɔnɔ, za̧a̧nyɔ ɗɔbs Bɛt gɛ be, hi hinha̧a̧lwookya wɔ, hi kɔm ay be?
1PE.4.19	Yɔ anbɔ, an dood wɔ hi ya̧a̧ryɔ̧k an hinyɔ Bɛt ha̧a̧ge hi ɔɔ kolya̧ a Za̧a̧nyɔ ki̧hi, Za̧a̧nyɔ rii an hi gbaa kpoosya̧ a ge, gi naan du, hi wɛɛ hi waa hinrɔb wooki.
1PE.5.1	Mi ɓaasig ɗɛntɛ Bɛtwooskaŋkigya wɔ a nɛ teesdu muulɛ. Mii yɔ mi gi ɗɛnt Bɛtwooszulya an nɛɛ be, mi gbɛn Kristu ya̧a̧rhantɔ bɔ yɔ̧, mí wɛɛ mí dag gbɔlums yɔ gɔ gi mida minɛ be. 
1PE.5.2	Oon tam wɔ Bɛt gaan naan du an nɛ kaŋkihi; oonɛhi hi kpoos nɛ sɛw an hinyɔ Bɛt ha̧a̧ge, hi taan fɛ̧ɛ̧ko. Oonɛhi hi hato, taa hi rɔɔsɗɔkum ha̧a̧l a kpoos du. 
1PE.5.3	Bɔnɛ wɛɛ waar ɛ a dood wɔ Bɛt gaanɛ hi zulha. Lab gɛ, yɛrɛ wɛɛsin tam wɔ gbɔnɔdorkya rɔbɛ.
1PE.5.4	Gɔ gi anbɔ, Nɛɛra Gbɔɔl bɔ gɔ gi midza, nɛ dag waar umskal gbɔɔl yɔ gɔ haŋs gɛ an dɔɔrɔɔs nɛ. 
1PE.5.5	Gbunɔ, nɛɛ walɛsɛrɛ wɛ, tiisin zul nɛ a ɗɛntɛ wɔ hi dɔŋdi. Nɛɛ sɛw wɛɛtinnɛ zulhɔnikyaadɛ. Hi bi̧i̧ a Bɛt ɗɛɛrwol du a Bɛt gɔ kpɛ̧ɛ̧ zulpɛɛkya wɔ gbɔnɔya̧,
1PE.5.5	Bɛt gɔ ɓaas zulɔ a zulpɛɛkya wɔ hi gbaŋgi, wɛɛ gi zultiisigya wɔ rɔbtig gaako.
1PE.5.6	Yɔ anbɔ, tiisin zul nɛ a Bɛt Tɛŋkya bɔ gi dɔŋdi, an ɔ̧tyɔ Bɛt gɔ gi ha̧a̧ge gi wɛɛnin gbɔlɛ. 
1PE.5.7	Bɔnɛ mɔk hinza, gaan mɔkil nɛ sɛw a Bɛt ge, anyɔ gin ooko, gi gin kaŋkugo. 
1PE.5.8	Kɔmbin lɔlɛ, oonɛ. Loorɛha̧a̧lɛ, lɔlhɛ̧ɛ̧niknɛya bɔ gi gbɛ̧ɛ̧kig lɛl sɛw gi tɛk dood an naamnɔɔ yɔ gi tɛk nambo an gi tɔbrige gi hirk nɔɔha.
1PE.5.9	Yansinɛg gbɔnɔ hi ɗɔbsil nɛ yɔ er bɛttɔnɔ a nɛ kpoos du hi tɛŋko. Nɛ mɛɛ a yɛ̧ɛ̧dɛ Yeesu fɔkya wɔ waal du sɛw hi yɔ̧k ya̧a̧rhant gbun bɔ gii an nɛya. 
1PE.5.10	Yɛrɛ gɔ nɛ yɔ̧ya̧a̧r gi am kaasi, Bɛt hi zulɔ, gi gɛmsinɛ, gi esinɛ, gi gaan tɛŋko, an nɛ er bɛttɔnɔ an hɛɛlkpari a zɛɛ du. Bɛt yɔ gi waasig dood sɛw rɔbtig gɔk hi gbɔnɔ sɔmsɔm, elin an nɛ ɔks hi gii a gbɔlumsɔ yɔ gi faa gedu a Kristu naan du. 
1PE.5.11	Tɛŋk gi ge faa. Aanbɔ!
1PE.5.12	Mii Piyɛr , Silas yɔ mi ta̧a̧ge an yɛ̧ɛ̧ mi rɔb Yeesu fɔkya gii ɗaasum ɗɛɛrwolwaa yɛrɛ bi̧i̧ko. Ha̧a̧m an mi ɓatsin muulɛ mi dɔgsin hin bɛttɔnɔ: a hinyɔ nɛ zaŋgik yɔ gi Bɛt gɛmsilɔ rɔb dɔglɛ. Waan hi kpoos nɛ sɛw a Bɛt gɛmsilɔ bɔ gedu. 
1PE.5.13	Yeesu fɔkya wɔ hi gi a Baabila, dood wɔ Bɛt sɛ̧ɛ̧hi an nɛya hi boon du hi waa mi Markus hɛw. 
1PE.5.14	Bootinnɛ hi yɛ̧ɛ̧dums hato. Wɔ nɛ gi Kristu doodɔ, an boolum gigi hi nɛɛ sɛw. Aanbɔ!
2PE.1.1	Mii Simɔŋ Piyɛr , Yeesu Kristu woosɔya hi tɔmsɔya. Mi bi̧i̧sig dood wɔ hi dag ɗɔbsig yɔ gi hinɗɔbt an winɛ bɔ a Yeesu Kristu yɔ gi Bɛt wɛ hi Za̧a̧sigya wɛ woos riitɔ bɔ gedu. 
2PE.1.2	An gɛmsili hi boolumi hi waak tɔɔk a nɛ kpoos du anyɔ nɛ tɔɔk a mɛɛk yɔ nɛ mɛɛ Bɛt gedu hi Waar wɛ Yeesu be.
2PE.1.3	Anyɔ wɛ mɛɛ Bɛt yɔ elɛ an wɛ gɛ̧ɛ̧ gbɔlumsɔ hi rɔbgɔkɔ wɔ hi gi ɔ̧nɛ, gii woohin wɛ kpoos du hi tɛŋkɔ gbɔɔlɛ gi gaawɛ hinyɔ ha̧a̧wɛ sɛw an wɛ za̧a̧ wɛ wɛɛ wɛ fɔg hi gbɔnɔ. 
2PE.1.4	Bɛt gbɔlumsɔ bɔ hi woos rɔbɔ bɔ hii gaawɛ hin gbɔɔl yɔ tɔɔ gi daarlɛlɛ hi hinɗɔbt yɔ Bɛt raa a gi gaawɛ, an nɛ ɔks anbɔ a ɗɔɔtilɔ bɔ gedu, an nɛ nɔɔ lɛlha̧tirgo yɔ gi a waal du a ɗɔkum ha̧a̧l dɔŋgo.
2PE.1.5	I̧i̧n tɛŋk nɛ sɛw an nɛ wɛɛ nɛ gòks woos rɔb nɛ a ɗɔbsig bɔ geha; a woos rɔbɛ wɔ geha, gòòn hinmɛɛki; 
2PE.1.6	a hinmɛɛk bɔ geha gòòn zulhɔniki, a zulhɔnik bɔ geha, gòòn hinmɔŋk rɔbo; a hinmɔŋk rɔb bɔ geha, gòòn Bɛt fɔk hi gbɔnɔ. 
2PE.1.7	A Bɛt fɔk hi gbɔnɔ geha, gòòn yɛ̧ɛ̧dums hato; a yɛ̧ɛ̧dums hat bɔ geha, gòòn hat a dood muul sɛw. 
2PE.1.8	Yɔ anbɔ gid hin wɔrɔ hi gi a nɛɛge, hi wɛɛ hi tɔɔk nɛ kpoos du, yɔ ansin hɛ̧ɛ̧rwɛɛki, yɔ a̧a̧n an bɔ̄ ɛmbil nɛ gi kɔm tɔs an tɛ̧ɛ̧yɔ kirkɔ, yɔ tɔɔsin nɛ re doosɛ hi Waar wɛ Yeesu Kristu mɛɛkɔ,
2PE.1.9	yɛrɛ za̧a̧nyɔ taan hin wɔrɔ gi kpoos du gɛ, kɔm an yɔ̧ɔ̧ryɔ, gbɛ̄n hɛmltɔnɔ gɛ, wɛɛ zɛn hinha̧a̧lɔ amntɛ wɔ da gaas nɛ dɔglya̧. 
2PE.1.10	Yɔ anbɔ, yɛ̧ɛ̧dɛ mi wɛ, i̧i̧n tɛŋk nɛ du gi daarɔ an waakyɔ nɛ waako gi zuun gaattɔnɔ a Bɛt elinɛ wɛɛ herinɛ; ya̧a̧nɛ, gɔ nɛ gɔk anbɔ nɛ taa dɔɔ za siŋk ma. 
2PE.1.11	Hi rɔbo, hi wookɔ anbɔ ro Bɛt gi gaan gbɔnɔ talk rɔbtɔnɔ a Waar wɛ hi Za̧a̧sigya wɛ Yeesu Kristu wáátɔ yɔ gi faa gedu.
2PE.1.12	Ya̧a̧nɛ mi wɛɛ mi look woosɔ an mi waasin hin wɔrɔ dɔglya̧ dɔk an nɛ mɛksɔ; anyɔ nɛ mɛks nɛ dɔglɔ gii hɛw, hi anyɔ nɛ mɛɛ nɛ rɔb yɔ nɛ i̧i̧yyik hi tɛŋk nɛ a gedu gii hɛw. 
2PE.1.13	Yɛrɛ yɔ anyɔ mi waak a muul dokil yɛrɛ gedu da amntɔnɔ gi an mi kpòònɛ mi raasin hin nɛ mɛksɔ anyɔ kol mi gi kete. 
2PE.1.14	Ya̧a̧nɛ mi mɛɛ a kuudu kaasi mi hod muul dokil yɛrɛ nɔɔktɔnɔ mi ɔɔ-ɔ an hinyɔ Waar wɛ Yeesu Kristu raasim an mi mɛɛ. 
2PE.1.15	Yɛrɛ mí kɛɛ woosɔ an gɔ nɛ mɔkɔ nɛ waak hin wɔrɔ mɛɛki kuudu gɔ mi wɔrɔ.
2PE.1.16	Yɔ wi raasin Waar wɛ Yeesu Kristu tɛŋkɔ hi zaakɔ, wí rāan hi bid wɔ dood hi midil hi kɛ̧ɛ̧tig gii gɛ, yɛrɛ wi gbɛn waar umsɔ gbɔlums hi lɔl winɛ. 
2PE.1.17	Yeesu Kristu dag ɗɔbsigi hi gbɔlumsɛ a Baaba Bɛt ge yɔ ya̧a̧ za booyz hi ɗɔbsigzanɔ gbɔɔl a bɛtha a gi zulha: a yɛrɛ gi waa be yɔ ha̧a̧b ge hi kpoos be sɛw giya. 
2PE.1.18	Wii hi zul wi yɔ wi gi nɛ hi gii a ga̧a̧t gaat bɔ geha ro wi lag ya̧a̧ bɔrɔ gi booyz a bɛtha.
2PE.1.19	Hin bɔ lab gii wa̧a̧ kpoos wi a Bɛtya̧a̧kɛŋkya wɔ dɔglya̧ gi rɔbo; nɛ wook rɔbtɔnɔ nɛd gig ook rɔbtɔnɔ; gi an pitila yɔ gi gaak a lɛlwil du gi gaa gi tuur a lɛlgaakilya̧, gi tuur a ɔ̧tyɔ lɛlgaal gɔ gi tɔɔ nɛ kpoos du gedu an sɛwal bi̧i̧lum yɔ yɛɛl gaaki. 
2PE.1.20	Yɛɛlin nɛ mɛɛ hinyɛrɛ: a Bɛt ya̧a̧ɔ yɔ hi bi̧i̧ a ɗɛɛrwol du doo za ɗɛ̄ɛ̄ an gi wad hi hinmɛɛkɔ gɛ. 
2PE.1.21	Ya̧a̧nɛ hinyɔ Bɛt boo gi ya̧a̧ du fu̧u̧z nɛ hinɔ a hinyɔ doo ha̧a̧g gedu gɛ zaŋ. Bɛt Mɔkil ɔ̧ɔ̧n gɔ kamz hinyɔ Bɛt gɔ raa, za̧a̧n bɔ gi yɛr gi boosig hinɔ.
2PE.2.1	Hɔnɛyɔ gi anbɔ, Bɛtya̧a̧kɛŋkya ya̧a̧gɔ̧ɔ̧nyaadɛ hi tuu a dood tees du hɛw. Hingokya ya̧a̧gɔ̧ɔ̧nyaadɛ hí tuu a nɛ teesdu anbɔ be hí tal hi kɛ̧ɛ̧tig hí gbaa gɛ̧ksili, hí gokthin hi ya̧a̧gɔ̧ɔ̧nɛ an hi waksil doodɛ; hí wɛɛ hí faa Ɗɛnt wɛ Gbɔɔl bɔ Yeesu , Za̧a̧nyɔ za̧a̧sihi a hi hinha̧a̧l du hɛw. Yɔ anbɔ hi zul ya̧a̧n waksig ma nɔɔktɔnɔ bɔ. 
2PE.2.2	Dood kittɔnɔ hí fɔb gbɔnɔya̧ zɛlkya waksilya bɔ, wɛɛ dood hi boo ya̧a̧ha̧a̧l a rɔb gbɔnɔ bɔ muulɔ a hi dɔŋgo. 
2PE.2.3	Hi gɔ ɗɔkum an hi lehin wɔ nɛ ginɔ hi mɛl hɛmnti. Ya̧nɛ da amntɔnɔ dɔglya̧-gbaakya bɔ da giz dibed an gi gbaasihi dɔglɛ, wɛɛ za̧a̧nyɔ gɔ gi ha̧tirihi taa yoko.
2PE.2.4	Ya̧a̧nɛ Bɛt gi ɔ̄ɔ̄ nɛ walɛsɛrɛ ɔ̧ɔ̧ wɔ hi gɔ nɛ hinha̧a̧l gɛ, yɛrɛ yaahi a laazɛŋk du hi a zɛŋk lɛlwil dubtɛ du gihi oonik dɔgl-gbaak bɔ giya; 
2PE.2.5	ɔ̄ɔ̄ hin amntɛ wɔ kim gɛ. Za̧a̧s Nɔwe, za̧a̧nyɔ gi dɔksig dood rɔbgɔk dɔglɛ hi doodɔ wɔ nɔɔn-erɛ. Tuus mɛm hi̧i̧s waal yɔ dood ha̧a̧l hi waak gedu. 
2PE.2.6	Wɛɛ ɓɛ, Bɛt ɔ̄ɔ̄ waal gbɔlɛ wɔ Sodɔma hi Gɔmɔra gɛ, yaaz laa dɔ̧ɔ̧sihi wɛɛnihi an tam yɔ sɛn du hi ips gaati an gi zuns dood wɔ gɔ hi ta̧a̧ Bɛt ɗɔbsig gɛ hinyɔ gɔ gi tursihi ɔ̧tza;
2PE.2.7	wɛɛ za̧a̧s rɔbwookya bɔ Ludu yɔ gig fɔko yɔ kpoosɔ nɔɔsig ha̧a̧ltɔnɔ hi dood ha̧a̧l wɔ ɛmbilya̧ a zɛlkya̧ bɔ gi dɔŋgo. 
2PE.2.8	Yɔ doo hinriitwookya bɔrɔ da ginɛ waak hi teesdu, kpoosɔ riit bɔ vimr ha̧a̧ltɔnɔ ɔ̧t nuŋg sɛw a hinyɔ gi gbɛŋko gi kɛŋk a Bɛtmaakɗa̧a̧kya̧ bɔ gi dɔŋgo. 
2PE.2.9	Nɛ hin bɔ lab zunsɛ a Waar Bɛt mɛɛ za̧a̧sig yɔ gɔ gi za̧a̧s za̧a̧nyɔ gig fɔk hi gbɔnɔ a gi maatil du, wɛɛ mɛɛ ya̧a̧r yɔ gɔ gi ha̧a̧n dood ha̧a̧lwookya wɔ ya̧a̧rɛ gi gihi oonik a dɔgl-gbaak ɔ̧ti.
2PE.2.10	Dood wɔ gɔ gi ha̧a̧nihi ya̧a̧r gi daarɔ, gɛ dood wɔ hi yaak zulya̧ a muulɗɔkum du ha̧a̧ltɔnɔ an hi gɔ hatil ha̧a̧lɛ hi wɛɛ hi ɗa̧a̧k tɛŋk gbɔlumsya wɔ a bɛtha an bɔhi tiis zulya̧ a hi dɔŋdi. Hi gi kpoos ɓaatilyaadɛ, zulpɛɛkyaadɛ, hoobhā̧ā̧hi Bɛt walɛsɛrɛ wɔ a bɛtha niik gɛ. 
2PE.2.11	Wɛɛ Bɛt walɛsɛrɛ zaadɛ gbɔlɛ wɔ hi daarin wɔrɔ tɛŋko, hi taasihi niit dɔgl kaŋk a Waar Bɛt muutdu.
2PE.2.12	Doodya̧ hi gi an nambhɛtim wɔ hi mɛɛhin gɛ, hi mɔɔhi an hinza̧a̧til wɔ hi taan mɔkili, wɔ dood gɔ hi wa̧a̧lihi hi gbɔ̧hi an nambo. Hi niik niit a hinwɔ hi mɛɛ dɔglya̧ gɛ hi zulha, yɔ anbɔ Bɛt gi waksihi an namb wɔ hi wak be, 
2PE.2.13	hi dag ha̧a̧lya̧ bɔ dɔɔrɔɔsɔ ɔ̧nɛ. Hi dak hɛmntigya̧, hi gɔk zɛlk a lurk du hɛw; hi gi dood libtɛ hi ɓi̧i̧limyaadɛ. Gɔ hi lekhin hi nɛya hi dak hat a kɛ̧ɛ̧tigya̧ bɔ gedu.
2PE.2.14	Hi seenik nɛ̄ɛyɔ gi sɛw hi manslɔlɛ, hi hı̧̄ı̧̄ ha̧a̧l hinɔ gɛ. Hi maatig dood wɔ kpoosya̧ er bɛttɔnɔ gɛ hi dɔglya̧ fɔko, ɗɔkumya̧ gi rek a tus muulɛ, kpoosya̧ rɔ̧ɔ̧s anbɔ yɛɛl a̧a̧mɔ, hi gi Bɛt bootɔ waato. 
2PE.2.15	Hi wag hi ɔɔ gbɔnɔ yɔ erɔ, hi fɔk Boosɔr waawal Baalam gbɔnɔ ɔnɛ bɔ giya, walɔ ha̧a̧g woos ha̧a̧l rɔɔs daki. 
2PE.2.16	Anyɔ gin tɔnzuksɛ Bɛt dɔ̧ɔ̧lig hi pɛɛzum su̧u̧k ya̧a̧boon yɔ boonig an doo gi booko, kpɛ̧ɛ̧ Bɛtya̧a̧kɛŋkya bɔ Baalam yooɔya̧a̧ bɔ gɔ.
2PE.2.17	Dood wɔrɔ lab hi gi an mɛmkɔk yɔ ɔ̧ɔ̧sɔ, hi gi an kuus yɔ kùur gig niŋk a bɛtha. Bɛt gɔsihi lɛlwil dubt bibir gihi ooko. 
2PE.2.18	Hi boosig dɔgl pɛɛkilya tɔs: hi maatingo dood hi zɛlk dɔglɛ hi muulɗɔkum dɔglɛ, dood wɔrɔ hi tuuz am gɛ a dood wɔ hi wag Bɛt gbɔnɔ hi teesdu hi dag za̧a̧tigi. 
2PE.2.19	Hi wɛɛ hi gihi raak be, a hi dag zulya̧ aakil du, wɛɛ hii be hi zulya̧, hi gi lɛlha̧tirgo gbaaryɔ. Ya̧a̧nɛ, za̧a̧nyɔ gi sɛw gi hinyɔ ɗɛɛg gbaar ɔ̧ɔ̧nɛ.
2PE.2.20	Dood wɔrɔ hi da hi yɛɛl hi nɔɔ ɓi̧i̧lum yɔ waal du Waar wɛ Za̧a̧sigya Yeesu Kristu yɔ hi mɛɛg nɛ gi dɔŋgo, yɛrɛ hi wɛɛ hi gul a ɓi̧i̧lumɔ gedu ɓɛ, wɛɛ ɗɛɛhi, yɔ anbɔ, waabilya̧ bɔ̀bt daar doos bɔ ɗaarɔ. 
2PE.2.21	Ya̧a̧nɛ, ya̧nɛ ginɛ an bɔhi dag hinriit gbɔnɔ mɛɛk nɛ gii zaŋ, hi anyɔ hi mɛɛ gbɔnɔɔ lɛlɛ hi zɛmrɔ hi ɔɔ dɔglɔ gaat yɔ hi raa hi fɔkɔ. 
2PE.2.22	Hinyɔ ya̧a̧daanik za rɔb gi dɔk tursihi:
2PE.2.22	a kaa wɛɛ gi lek wɛmtɔ, zaabe, a hab hotilyɔ.
2PE.3.1	Saammi wɛ, ɗɛɛrwol mi eesim bɔ mi bi̧i̧sin gɛrɛ ma. A ɗɛɛrwol yɛrɛ gedu hi zaabɔ mi da mi bi̧i̧sin nɛ gedu, mi tɛb an mi rɛms kpoos nɛ rɔb bɔ gii ha 
2PE.3.2	an nɛ mɔkɔ nɛ mɛɛ hinyɔ Bɛtya̧a̧kɛŋkya gaatɛ wɔ hi da hi dɔg nɛ doosɛ hi Waar wɛ za̧a̧sigya bɔ dɔglɔ bɔ gaa tɔmsya nɛ wɔ hi dɔks doodɛ. 
2PE.3.3	Mɛɛn gi dorɔ a ɔ̧t yɔ̧ɔ̧sum bɔ gedu, kpɛ̧ɛ̧likya zaadɛ wɔ hi waak anyɔ muulɗɔkumya̧ ha̧a̧hi hi midza hi kpɛ̧ɛ̧l hi raa:
2PE.3.4	a nɛ Yeesu raa a be zaak be, gaay ma nɔ? Nɛ baa wɛ hi wɔr amntɔnɔ, wɛɛ hin sɛw gi kɔŋk lɛlɔge anyɔ da ginɛ a waal yɛɛliki, yɔ waal ki̧yɔ, hinza zɛmr gɛ. 
2PE.3.5	Ha̧a̧hi zɛnik a Bɛt da kim bɛtha amntɔnɔ hi dɔgl ɔ̧ɔ̧nɛ, hɛbt be tuu a mɛm du, Bɛt wɔmnig mɛm bɔ gii gi erɔ. 
2PE.3.6	Da ha̧tir waal amnt bɔ hi mɛm hɛw, mɛm bɔ gi tuu gi hi̧i̧s hɛbto, hɛbt gi ha̧tiro.
2PE.3.7	Yɛrɛ bɛtha hi hɛbt yɔ ɓɔryɔ, Bɛt dɔglɔ gbun bɔ gii gig gbaako an kuudu gi wɛɛ gi ha̧tir hi laa. Hi gbaahi an ɔ̧tyɔ Bɛt gɔ gi gbaas dood wɔ hi ɗɔ̄bsig gɛ dɔgl gedu gi tuurɔ gi ha̧tirihi. 
2PE.3.8	Yɛrɛ saam mi rɔbɛ wɛ, hin gi gbunu bɔwɛ zɛnɔ. Waar Bɛt gi seek ɔ̧t gbunu an gi wɛl duko, gi seek wɛl duk be an gi ɔ̧t gbunu. 
2PE.3.9	Dood zaadɛ hi raako: a Bɛt gi aŋk gbɔɔltɔnɔ, taa wook hinyɔ raa nɛ a gi woo. Taa anbɔ ro! Waar Bɛt gisin mɔŋko. Hā̧a̧g an doo za gi wag gɛ, ha̧a̧g an dood sɛw hi zɛmr kpoosya̧ hi zaa a ge.
2PE.3.10	Yɛrɛ Waar Yeesu ɔ̧tɔ be gi zaak an luuri; a ɔ̧tɔge bɛtha gi wagɔ hi nams hoobhantya gbɔlɛ wɔ. Ɔ̧ti, sɛɛ hi sɛwaato hi ya̧a̧ laa du, hɛbto hi hinwɔ hi gidu sɛw hi mug laa du. 
2PE.3.11	Nɛ yɔ gi an hin wɔrɔ sɛw hi mug laa du anbɔ, nɛɛ be, ɛmbil nɛ gi an gi gaa, nɛ Bɛt fɔk hi gbɔnɔ, 
2PE.3.12	nɛ oonik ɔ̧tɔ bɔ zaakɔ, nɛ i̧i̧k tɛŋk nɛ an gi zaa nɔɔko, a ɔ̧tɔge bɛtha gi kab laa gi ya̧a̧. Laazebt gi zɛm hinwɔ hi ki̧y sɛw gi muksihi!
2PE.3.13	Yɛrɛ Bɛt raa a gi gaawɛ bɛtha sego hi hɛbtdi sego, a lɛlyɔ rɔbwook gɔ gi waa gedu. Hinyɔ wɛ ook giibɔ. 
2PE.3.14	Yɔ anbɔ saammi rɔbɛ wɛ, a hin wɔrɔ ookya̧ gedu, i̧i̧n tɛŋk nɛ an bɔ ɔ̧t bɔrɔ gi zaa gi zɛnɛ hi libt a kpoos du, an bɔnɛ gin a̧a̧bi a Bɛt muutdu, nɛ ɗɔɔtig rɔbtɔnɔ hi giya.
2PE.3.15	Mɛɛn a Waar wɛ hinmɔŋkɔ bɔ gis dood za̧a̧tig ya̧a̧nɛ anyɔ yɛ̧ɛ̧ wɛ rɔb bɔ Pol da bi̧i̧sin dɔglɔ an hinmɛɛk yɔ Bɛt gaag gi kpoos du. 
2PE.3.16	Boosin hin bɔrɔ dɔglɔ anyɔ gɔ gi book a ɗɛɛrwol wɔ gi bi̧i̧k gedu sɛw. A lɛlyɔ gi book hin wɔrɔ dɔglya̧ gedu, lɛl za hi giro kɛŋkya̧ ɓaaɓa. Dood wɔ hi mɛɛhin gɛ hi wɔ kpoosya̧ hɔglɔ hi zɛmrik hin wɔrɔ gbɔnɔya̧ lɛlɛ anyɔ gɔ hi gɔk a Bɛt ɗɛɛrwol zaadɛ du. Yɔ anbɔ hi ha̧tirgo zul ya̧a̧nɛ.
2PE.3.17	Yɛrɛ nɛya, saammi rɔbɛ wɛ, mi dɔgsin hin wɛrɛ doorɔ, oon ma, bɔnɛ ɔɔ dood Bɛtmaakɗa̧a̧kya wɔ hi maatin hi hin-a̧a̧bya̧ an nɛ simdɔɔ nɛ mat a hinyɔ nɛ erk geha hi tɛŋko. 
2PE.3.18	Yɛrɛ tɔɔn a Waar wɛ Za̧a̧sigya wɛ Yeesu Kristu gɛmsilɔ bɔ gedu hi hinmɛɛkɔ bɔ. Gbɔlums gi a ge ɓɔryɔ wɛlɛ hi wɛlɛ. Aanbɔ!
1JN.1.1	Mii Yohana, hi saam mi hiya, wi boonɛ. Hinyɔ wi gisin dɔglɔ dɔko ginɛ gi amntɔnɔ, yɛɛl a biitirnaandu yɔ Bɛt kimdir nɛ waal kɛn gɛ. Wi kɛŋge yɔ gi ya̧a̧booko, wi gbɛnig hi lɔl winɛ hɛw. Hɔɔ hi rɔbo, wi seege, wi ki̧i̧ge hi naan winɛ. Hinɔ gi ma za̧a̧tig dɔglɛ. 
1JN.1.2	Yɔ za̧a̧tig bɔ midz wi gbɛnige, wi gisin dɔglɔ gii dɔko. Wi gisin dɔglɔ gii raako a wi gbɛn za̧a̧tig faa bɔ gi nɛ hi Baa wɛ Bɛto, gii wɛɛ gi midz a wɛ tees du.
1JN.1.3	Hinyɔ wi gbɛnɔ wi wɛɛ wi kɛmɔ wi gisin gii dɔk hɛw an nɛ ɔks hi wiya. Winɛ wi ɔɔksɔ hi Baa wɛ Bɛto, hi waaɔ Yeesu Kristu. 
1JN.1.4	Wi wɛɛ wi gisin bi̧i̧k hin yɛrɛ an hat gi hi̧i̧s a wɛ kpoos du. 
1JN.1.5	Dɔgl yɔ wi lag a Yeesu Kristu ya̧a̧ du wi gisin dɔk gɛrɛ a Bɛt gi lɛlgaalɛ, lɛlwil taa a ge zaŋ. 
1JN.1.6	Gid wɛ raa a wɛ ɔɔksɔ hi Bɛto, wɛ wɛɛ wɛ ɛmbik a lɛlwil du be, wɛ ya̧a̧gɔ̧ɔ̧ko, wɛ́ wōō rɔb gɛ.
1JN.1.7	Yɛrɛ gid wɛ ɛmbik a lɛlgaal du anyɔ Bɛt gi lɛlgaal du hi zulɔ, wɛ ɔks lɛlgbunu, wɛɛ waaɔ Yeesu ga̧a̧mɔ giwɛ gaasig a hinha̧a̧l du sɛw. 
1JN.1.8	Gid wɛ raa a wɛ taan hinha̧a̧lɛ, wɛ maatig zul wɛɛnɛ, wɛɛ wɛ taan rɔb a wɛ kpoos du. 
1JN.1.9	Yɛrɛ gid wɛ walk hinha̧a̧l wɛ, gí bitsɛ hinha̧a̧l wɛ, gí gaasɛ a hin-a̧a̧b du sɛw. Yɔ anbɔ, Bɛt gii doo riiti, hinyɔ dɔg sɛw gi wooko, ya̧a̧luur hinɔ taa a ge. 
1JN.1.10	Gid wɛ raa a wɛ́ wōō hinha̧a̧l gɛ, wɛ wɛɛnik Bɛt ya̧a̧gɔ̧ɔ̧nyayɔ, wɛɛ dɔglɔ taa a wɛ kpoos du.
1JN.2.1	Waat mi hatil wɛ, mi gisin hin yɛrɛ bi̧i̧k an bɔnɛ woo hinha̧a̧lɛ. Yɛrɛ za̧a̧n za gi woo hinha̧a̧l be, wɛ gin zeesya wɛ Yeesu Kristu doo riit bɔ a Baa wɛ Bɛt dɔŋdi. 
1JN.2.2	Gii hi zulɔ wɔrɔ an gi wɛɛ hinha̧a̧l wɛ naandɛmsɛ a Bɛt ge, taa naandɛms wɛnɛ kpɔdi, yɛrɛ gi dood wɔ waal du sɛw hinha̧a̧lya̧ naandɛmsɛ. 
1JN.2.3	Gid wɛ wa̧a̧k Bɛt dɔglɔ wɛ kpoos du, anbɔ, wɛ mɛɛ a wɛ mɛɛ Bɛto. 
1JN.2.4	Za̧a̧nyɔ raa a be mɛɛ Bɛto gi wɛɛ gi wā̧ā̧ dɔglɔ wɔ raa gɛ, gi ya̧a̧gɔ̧ɔ̧nyayɔ, rɔb taa gi kpoos du.
1JN.2.5	Yɛrɛ za̧a̧nyɔ wa̧a̧ ɗɔglɔ, ɛmbilɔ zuun a Bɛt hatɔ tɔɔ da̧a̧da̧ hi giya. Hinyɔ gɔ wɛ mɛɛn a wɛ ɔɔksɔ hi Bɛt gɛrɛ: 
1JN.2.6	za̧a̧nyɔ raa a be waak ɔksig gbun hi Bɛto, gi an gi waa an Yeesu yɔ waa be. 
1JN.2.7	Saam mi rɔbɛ wɛ, dɔgl yɔ mi gisin bi̧i̧kyɔ taa dɔgl sego, gi dɔgl lɔ̀ɔyɔ, hi raasin hinɔ a biitirnaandu hɛw. Dɔgl lɔ̀ɔ̀ bɔrɔ gi dɔgl yɔ nɛ kɛm nɛ giya.
1JN.2.8	Yɛrɛ dɔgl yɔ mi gisin bi̧i̧kyɔ gi dɔgl seg hɛw. Yeesu ɛmbilɔ zuun a dɔgl bɔ gi rɔbo, wɛɛ ɛmbil nɛ gig zuunik hɛw. Yɔ anbɔ, lɛlwil gi wako, wɛɛ lɛlgaal rɔb bɔ yɛɛl gaakɔ da̧a̧da̧ ma. 
1JN.2.9	Za̧a̧nyɔ raa a be waak lɛlgaal du, gi wɛɛ gi hɛ̧ɛ̧nik yɛ̧ɛ̧za Yeesu fɔkya lɔlɛ, gis a lɛlwil du tɛ̧. 
1JN.2.10	Za̧a̧nyɔ ha̧a̧ge a yɛ̧ɛ̧za muulɛ, gi waak a lɛlgaal du. Hinza yɔ gɔ mat doo a hinha̧a̧l du taa a ge.
1JN.2.11	Za̧a̧nyɔ gi hɛ̧ɛ̧nik yɛ̧ɛ̧za lɔlɛ gis a lɛlwil du. Gi ɛmbik a lɛlwil du hɛw. Yɔ lɛlwil bɔ wɛɛnig yɔ̧ɔ̧r be, mɛ̄ɛ̄ lɛlyɔ gi rek du gɛ. 
1JN.2.12	Waat mi hatil wɛ, mi gisin hin wɛrɛ bi̧i̧k anyɔ Bɛt bis hinha̧a̧l nɛ a Yeesu dɔŋgo.
1JN.2.13	Baa mi wɛ, mi gisin hin wɛrɛ bi̧i̧k anyɔ nɛ mɛɛ Bɛt yɔ gi nɛ doosɛ, yɛɛl a biitirnaandu. Walɛsɛrɛ dɛ, mi gisin bi̧i̧k hin wɛrɛ, anyɔ nɛ ɗɛɛ Saydanu yɔ gi doo bɔbtini. 
1JN.2.14	Ya̧a̧mwaat wɛ, mi bi̧i̧sin hin wɛrɛ anyɔ nɛ mɛɛ Baa wɛ Bɛto. Baa mi wɛ, mi bi̧i̧sin hin wɛrɛ anyɔ nɛ mɛɛ Za̧a̧nyɔ gi nɛ doosɛ, yɛɛl a biitir-naandu. Walɛsɛrɛ dɛ, mi bi̧i̧sin hin wɛrɛ anyɔ nɛ gi tɛŋk-yaadɛ, Bɛt dɔglɔ gi waak a nɛ kpoos du, nɛ wɛɛ nɛ ɗɛɛ Saydanu yɔ gi doo bɔbtini.
1JN.2.15	Bɔnɛ gbaa kpoos nɛ a waal du, bɔgi ha̧a̧nɛ hinwɔ hi gi a waal du. Za̧a̧nyɔ ha̧a̧g waalɛ, hā̧a̧g Baa wɛ Bɛt gɛ. 
1JN.2.16	Yɔ anbɔ, hinwɔ hi gi waal du sɛw, hinyɔ kpoos gi ɗɔkingo, hinyɔ lɔl gi ɗɔkingo, hi rɔɔs yɔ gi wɛɛnik dood an hi pɛɛ zulɛ, hin wɔrɔ sɛw hi fu̧u̧ a Baa wɛ Bɛt ge gɛ, hi fu̧u̧ a waal du. 
1JN.2.17	Waal gi da̧a̧ko hi ɗɔkumɔ sɛw. Yɛrɛ za̧a̧nyɔ woo hinyɔ Bɛt ha̧a̧ge gi waak faa.
1JN.2.18	Ya̧a̧mwaat wɛ, wag kaasi waal gi da̧a̧! Nɛ kɛm a waal gɔ gi da̧a̧ko, Yeesu Kristu lɔlhɛ̧ɛ̧nikya bɔ gi zaako. Yɛrɛ ɓɔryɔ, dood wɔ hi hɛ̧ɛ̧nik Kristu lɔl hi tuur ma, hi gis kittɔnɔ. Yɔ anbɔ wɛ mɛɛmɛ a waal sɛ̧ɛ̧b da̧a̧kyɔ. 
1JN.2.19	Dood wɔrɔ hi tuu a wɛ tees du; yɔ hi taa wɛnɛ gɛ gii hi tùùwɛ. À hi ginɛ wɛnɛ, yɔ hi kɔmb nɛ hi wɛya. Yɛrɛ tuukya̧ bɔ zunsɛ a hi taa dood wɛnɛ hi sɛw.
1JN.2.20	Nɛnɛ nɛ dag Bɛt Mɔkil dagɔ a Doo Gaat bɔ gi naan du, nɛ sɛw nɛ mɛks hin mɛks ma. 
1JN.2.21	Anyɔ nɛ mɛɛ rɔb gii mi bi̧i̧sin hin wɛrɛ, taa anyɔ nɛ mɛɛ gɛ, lab gɛ. Nɛ wɛɛ nɛ mɛ̄ɛ̄ a ya̧a̧gɔ̧ɔ̧n gɔ tuu a rɔb du gɛ.
1JN.2.22	Nɛ bɔ gi ya̧a̧gɔ̧ɔ̧nya? Gɛ za̧a̧nyɔ faa a Yeesu taa Kristu. Za̧a̧nyɔ gi hɛ̧ɛ̧nik Kristu lɔl gii faa Baa wɛ Bɛt hi waaɔ. 
1JN.2.23	Za̧a̧nyɔ faa waa bɔ, taan Baa wɛ Bɛto; za̧a̧nyɔ 
1JN.2.24	Nɛnɛ ɔnɛ, ɔɔn hinyɔ nɛ kɛm a biitirnaandu gi waa nɛ kpoos du. Gid hinyɔ nɛ kɛm a biitirnaandu gi waak nɛ kpoos du, nɛɛ hɛw nɛ́ waa ɔksig gbun hi waawal bɔ hi Baa wɛ Bɛt du. 
1JN.2.25	Wɛɛ gaas yɔ raa a bé gaawɛ: gɛ za̧a̧tig faa bɔ.
1JN.2.26	Mi bi̧i̧sin hin wɛrɛ a dood wɔ ha̧a̧hi an hi wagsin gbɔnɔ hi zulɛ. 
1JN.2.27	Yɛrɛ nɛya, Kristu gaan Mɔkilɔ gi waak nɛ kpoos du. Anyɔ Mɔkilɔ gi waak nɛ kpoos du hā̧ā̧n an doo za gi goksin hin ma gɛ. Mɔkilɔ gisin hingok a nɔ hinɔ ha sɛw, wɛɛ hinyɔ gi goko gi rɔbo, ya̧a̧gɔ̧ɔ̧n taa du. Waan ɔksig gbun hi Yeesu Kristu, anyɔ gogsinɛ.
1JN.2.28	Hɔɔ! Waat mi hatil wɛ, waan ɔksig gbun hi Yeesu Kristu, an ɔ̧tyɔ gɔ gi midza gedu wɛ dag kpoos saŋtimi, an bɔ seem gi wa̧a̧wɛ wɛ yaat a zaakɔ bɔ ɔ̧tɔge. 
1JN.2.29	Nɛ mɛɛ a Kristu gi doo riityɔ, gi an nɛ mɛɛ hɛw a za̧a̧nyɔ woo hinyɔ rii mɔɔy a Bɛt ge gi Bɛt waayɔ.
1JN.3.1	Sɔ̧ɔ̧n ha̧a̧tig gbɔɔl yɔ Baa wɛ Bɛt ha̧a̧g hi wɛya, giwɛ elik a wɛ gi waat ɔ̧ɔ̧nɛ; hi rɔbo, wɛ gi Bɛt waato. Ya̧a̧ gi dood waal du hi mɛ̄ɛ̄wɛ gɛ. Hi mɛ̄ɛ̄ Yeesu gɛ, gi nɛ an hi mɛɛwɛ ri nɔ? 
1JN.3.2	Saam mi rɔbɛ wɛ, ɓɔri wɛ gi Bɛt waat ma. Yɛrɛ hinyɔ gɔ wɛ wɛɛ hinɔ midir kɛn gɛ. Yɛrɛ wɛ mɛɛmɛ a Kristu, Masihu bɔ gɔ gi midza, wɛ gbɛnige anyɔ giro, anbɔ, wɛ́ riitin hi giya. 
1JN.3.3	Za̧a̧nyɔ gi ook hinyɔ Kristu gɔ gi woosig anbɔ, gi wɛɛnik kpoosɔ gaati an Kristu yɔ gi Doo gaat be.
1JN.3.4	Za̧a̧nyɔ gi wook hinha̧a̧lɛ gi ɗa̧a̧k Bɛt maakdɔglɔ gig wɛɛnik tɔsyɔ. Hinha̧a̧l bɔ wookɔ gi Bɛt maakɗa̧a̧kyɔ. 
1JN.3.5	Yɛrɛ nɛ mɛɛ a Kristu midz an gi ha̧s hinha̧a̧lɛ; gii ɔnɛ hinha̧a̧l taa a ge. 
1JN.3.6	Za̧a̧nyɔ gi waak ɔks hi giya, taa hinha̧a̧l wooko. Za̧a̧nyɔ gi wook hinha̧a̧l be gbɛndir Yeesu kɛn gɛ, wɛɛ mɛ̄ɛg gɛ hɛw. 
1JN.3.7	Waat mi hatil wɛ, bɔnɛ ɔɔ doo za gi maatinɛ. Za̧a̧nyɔ gi wook hinyɔ rii gi doo riityɔ anyɔ Kristu gi doo riit be.
1JN.3.8	Za̧a̧nyɔ gi wook hinha̧a̧lɛ gi loorɛha̧a̧l doo ɔ̧ɔ̧nɛ. Loorɛ-ha̧a̧l gi gbosig hinha̧a̧l wooki, yɛɛl a waalyɛɛliki tuur ɓɔryɔ. Yɔ gi nɛ an Bɛt waa bɔ gi ha̧tir loorɛha̧a̧l woosɔ wɔ gii gi midza wɛ tees du. 
1JN.3.9	Za̧a̧nyɔ mɔɔy a Bɛt ge gi Bɛt waayɔ, taa hinha̧a̧l wooko, ya̧a̧nɛ Bɛt dɔ̧ɔ̧tɔ za̧a̧tig seg bɔ Bɛt gaage, gi waak a gi kpoos du. Anyɔ mɔɔy a Bɛt ge, ɗɛ̄ɛ̄ an gi waa hinha̧a̧l wook ma gɛ.
1JN.3.10	Hinyɔ gi gɛ̧ɛ̧k Bɛt waatɔ hi loorɛha̧a̧l waatɔ gɛrɛ: Za̧a̧nyɔ taa hin riit wooko, zaabe gɔ gi hā̧ā̧ge a naaza Yeesu fɔkya muul gɛ, taa Bɛt waaɔ. 
1JN.3.11	Dɔgl yɔ nɛ kɛm gi yɛɛl a biitirnaandu gɛrɛ a yɛnɛ gi ha̧a̧tin wɛ. 
1JN.3.12	Bɔwɛ riitin an za̧a̧n bɔ nuŋgɔ a Kaynu, yɔ gi Saydanu za̧a̧n bɔbtin bɔ doo ɔnɛ gi lɛbr yɛ̧ɛ̧tɔ yɔ hi mɔɔtinihi buu gbun du. Gbɔŋg a nɔ dɔŋg nɔ? Gbɔŋg a hinriit yɔ gi wook gi dɔŋgo, anyɔ hinwɔ gii gi wook ha̧a̧lɔ.
1JN.3.13	Nɛya, yɛ̧ɛ̧dɛ be, waal gi gin lɔlhɛ̧ɛ̧nuko, bɔ hinɔ gi kɔmsin gɛrsɛ. 
1JN.3.14	Wɛnɛ wɛ mɛɛ a wɛ tuuz wɔrk du, wɛ wɛɛ wɛ gul a za̧a̧tig waal du da̧a̧da̧, wɛ mɛɛ anyɔ ha̧a̧wɛ a yɛ̧ɛ̧dɛ wɛ Yeesu fɔkya wɔ hi muulɛ, ya̧a̧nɛ. Za̧a̧nyɔ hā̧a̧g Yeesu fɔkya zaadɛ gɛ, gis a wɔrk du tɛ̧. 
1JN.3.15	Za̧a̧nyɔ gi hɛ̧ɛ̧nik naaza lɔlɛ gi zul gbɔŋkyayɔ. Nɛɛ mɛɛ a zulgbɔŋkya taan za̧a̧tig faa; za̧a̧tig bɔ ɗɛ̄ɛ̄ an gi waa gi kpoos du gɛ. 
1JN.3.16	Hinyɔ wɛ mɛɛn Bɛt ha̧a̧kɔ ha̧a̧g gɛrɛ: anyɔ Kristu ta̧a̧ an gi wɔr a wɛ dɔŋgo, gi an wɛ ta̧a̧ an wɛ wɔr a nawɛza zaadɛ wɔ hi gi a Bɛt gbɔnɔ du hi dɔŋg be.
1JN.3.17	Yɛrɛ doo za gi gin rɔɔsɛ, wɛɛ gi gbɛn naaza gi ha̧a̧k ya̧a̧rɛ, gi tā̧ā̧ an gi mɛɛsigya̧a̧r gɛ, yɔ raa ri a ha̧a̧be Bɛt nɔ? 
1JN.3.18	Waat mi hatil wɛ, bɔgi ha̧a̧wɛ a nawɛza zaadɛ hi ya̧a̧kosɛ, ɗɛwɛ zuun hat wɛ hi woosɛ hi rɔbo. 
1JN.3.19	Gid ha̧a̧-tinwɛ, wɛ mɛɛ gɔ a wɛ gi Bɛt rɔb bɔ waat ɔ̧ɔ̧nɛ, kpoos wɛ gi saŋ gɔ ma a Bɛt muutdu. 
1JN.3.20	Kpoos wɛ gi mɔksɛ a wɛ woo hinha̧a̧lɛ, Bɛt tɔɔ daar kpoos wɛ daarɔ, wɛɛ mɛɛ hin sɛw.
1JN.3.21	Sa̧a̧m mi rɔbɛ wɛ, kpoos wɛ gi mɔ̄ksɛ a wɛ woo hinha̧a̧l gɛ, wɛ gin kpoos saŋtum a Bɛt muutdu. 
1JN.3.22	Yɔ anbɔ, anyɔ wɛ gi dɔglɔ wɔ raa wa̧a̧ko, wɛ wɛɛ wɛ wook hinyɔ harig be, wɛ dak hinyɔ wɛ gig ɛrk sɛw a gi naan du. 
1JN.3.23	Dɔglɔ yɔ raawɛ: gɛ a wɛ ɗɔbs waaɔ Yeesu Kristu nuŋgɔ, gi wɛɛ gi ha̧a̧tinwɛ anyɔ Bɛt raawɛ be. 
1JN.3.24	Dood wɔ hi wa̧a̧k dɔglɔ wɔ, hi waak ɔksig gbun hi Bɛto, Bɛt gi waak ɔksig gbun hi hii be. Hinyɔ wɛ mɛɛn a Bɛt gi waak ɔksig gbun hi wɛɛ gɛ Mɔkil yɔ gaazɛ gisɛ raako.
1JN.4.1	Sa̧a̧m mi rɔbɛ wɛ, bɔnɛ ɗɔbs mɔkil wɔ sɛw. Goonɛhi kɛnɛ an nɛ mɛɛhi hi rɔbo a kinsa hi fu̧u̧z a Bɛt ge. Ya̧a̧nɛ Bɛt ya̧a̧kɛŋkya ya̧a̧gɔ̧ɔ̧nyaadɛ kittɔnɔ hi ɛmbik a waali du. 
1JN.4.2	Hinyɔ gɔ nɛ mɛɛn Bɛt Mɔkilɔ gɛrɛ: za̧a̧nyɔ 
1JN.4.3	Wɛɛ za̧a̧nyɔ 
1JN.4.4	Waat mi hatil wɛ, nɛnɛ nɛ fu̧u̧ a Bɛt ge, nɛ ɗɛɛ Bɛtya̧a̧kɛŋkya ya̧a̧gɔ̧ɔ̧nyaadɛ ɗɛɛ, ya̧a̧nɛ, za̧a̧nyɔ gi a nɛ kpoos du gin tɛŋk daar Saydanu yɔ gi a waal du daarɔ. 
1JN.4.5	Bɛtya̧a̧kɛŋkya ya̧a̧gɔ̧ɔ̧nya wɔrɔ labɔ hi fu̧u̧z a waal du. Yɔ anbɔ hi book waal dɔglɛ, wɛɛ waal gisihi kɛŋk be. 
1JN.4.6	Wɛnɛ wɛ gi Bɛt waato, wɛ fu̧u̧z a Bɛt ge. Za̧a̧nyɔ mɛɛ Bɛto gisɛ kɛŋko; wɛɛ za̧a̧nyɔ taa Bɛt waaɔ gɛ, fū̧ū̧ a Bɛt ge gɛ, taasɛ kɛŋko. Hinɔ anbɔ ro wɛ mɛɛn mɔkil rɔbo hi mɔkil a̧a̧bi.
1JN.4.7	Saam mi rɔbɛ, yɛnɛ gi ha̧a̧tinwɛ. Yɔ anbɔ, ha̧a̧tig fu̧u̧z a Bɛt ge, wɛɛ za̧a̧nyɔ gin hat gi kpoos du gi Bɛt waayɔ, hi mɔɔg a Bɛt ge, wɛɛ mɛɛ Bɛt hɛw. 
1JN.4.8	Za̧a̧nyɔ ha̧a̧g Bɛto hi dooɗ gɛ ɔnɛ mɛ̄ɛ̄ Bɛt gɛ; anyɔ Bɛt gi hato. 
1JN.4.9	Hinyɔ Bɛt zunsin wɛ gaattɔnɔ a ha̧a̧be wɛya: gɛ a yaaz waaɔ gbunsim a waal du an wɛ za̧a̧ gi dɔŋgo.
1JN.4.10	Hinyɔ wɛ mɛɛn a Bɛt ha̧a̧g wɛɛ gɛrɛ: taa an ha̧a̧ wɛɛ Bɛto, yɛrɛ ha̧a̧ gii a wɛɛge gi yaaz waaɔ an gi wɛɛ hinha̧a̧l wɛ naandɛmsɛ. 
1JN.4.11	Saam mi rɔbɛ, Bɛt gi ha̧a̧g wɛɛ labɔ, wɛɛ hɛw yɛgi ha̧a̧tinwɛ. 
1JN.4.12	Doo za gbɛ̄ndir Bɛt gɛ, yɛrɛ gi giwɛ ha̧a̧tingo, Bɛt gi waak ɔksig gbun hi wɛya, wɛɛ waabil wɛ zuun a Bɛt ha̧a̧tig tɔɔ da̧a̧da̧ wɛ kpoos du.
1JN.4.13	Anyɔ Bɛt gɛ̧ɛ̧sɛ Mɔkil ɔnɛ, wɛ mɛɛn gɔ a wɛ waak ɔksig gbun hi giya, gii be gi waak ɔksig gbun hi wɛya. 
1JN.4.14	Winɛ wi gbɛɛnɔ a Baa wɛ Bɛt yaaz waaɔ an za̧a̧sigya a waal du, wi wɛɛ wi gi dɔglɔ gii raako. 
1JN.4.15	Za̧a̧nyɔ 
1JN.4.16	Wɛnɛ wɛ mɛɛmɛ, wɛ ɗɔbs a Bɛt ha̧a̧g hi wɛya, Bɛt gii gi hato. Za̧a̧nɔ gi ha̧a̧g Bɛt hi doodɛ, gi waak ɔksig gbun hi Bɛto, Bɛt be gi waak ɔksig gbun hi giya.
1JN.4.17	Hinyɔ gi zuunik a Bɛt ha̧a̧tigɔ tɔɔ da̧a̧da̧ a wɛ kpoos du gɛ: a anyɔ ɛmbil wɛ gi a waali du an Yeesu ɔnɛ be, wɛ mɛɛ a wɛ gin kpoos saŋtum a ɔ̧tyɔ Bɛt gɔ gi gbaas dood dɔgl gedu. 
1JN.4.18	Hat ɔks hi hoob gɛ. Bɛt ha̧a̧tigɔ yɔ tɔɔ gi da̧a̧ a wɛ kpoos du nin hoob ninɔ, an yɔ hoob fu̧u̧ a ya̧a̧rhantyɔ Bɛt gɔ gi gaa dood gedu. Za̧a̧nyɔ hoobha̧a̧ge, Bɛt ha̧a̧tigɔ tɔ̄ɔ̄ dā̧ā̧ gi kpoos du gɛ.
1JN.4.19	Bɛt ha̧a̧ge a wɛɛge doos ro, ya̧a̧nɛ gi ha̧a̧wɛ a ge hi doodɛ. 
1JN.4.20	Za̧a̧n za gi dɔg a ha̧a̧b Bɛto, gi wɛɛ gigi naazaza lɔlhɛ̧ɛ̧nuko, gi ya̧a̧gɔ̧ɔ̧nyayɔ. Za̧a̧nyɔ hā̧a̧g naaza yɔ gi gbɛnik gɛ rɛ, ɗɛɛ an gi ha̧a̧ge Bɛt yɔ gbɛnig gɛ ri ma nɔ? 
1JN.4.21	Dɔgl yɔ Yeesu raawɛ: gɛ a za̧a̧nɔ gi ha̧a̧g Bɛto gi ha̧a̧g naaza hɛw.
1JN.5.1	Za̧a̧nyɔ ɗɔbsɔ a Yeesu gii Masihu bɔ gi Bɛt waayɔ. Za̧a̧nyɔ ha̧a̧g a Baa wɛ Bɛt ge, ha̧a̧g waaɔ hɛw. 
1JN.5.2	Gi ha̧a̧wɛ Bɛto, wɛ wɛɛ wɛ gi wook hinyɔ giwɛ raako, anbɔ, wɛ mɛɛ gɔ a ha̧a̧wɛ Bɛt waatɔ wɔ sɛw. 
1JN.5.3	Hinyɔ raakɔ a ha̧a̧wɛ Bɛto: gɛ an wɛ wa̧a̧ dɔglɔ wɔ raawɛ an wɛ fɔbɔ. Dɔglɔ wɔ hi ɓāā gɛ. 
1JN.5.4	Ya̧a̧nɛ, za̧a̧nyɔ mɔɔy a Bɛt ge sɛw gi ɗɛɛk waal ɗɛɛ. Wɛɛ hinyɔ wɛ ɗɛɛnik waal: gɛ ɗɔbsig wɛnɛ.
1JN.5.5	Bɔ gi ɗɛɛk waal nɔ? Doo za ɗɛ̄ɛ̄ gɛ, gɛ za̧a̧nyɔ ɗɔbs a Yeesu gi Bɛt waa kpɔd. 
1JN.5.6	Gɛ Yeesu Kristu, zaan mɛmɛ hi ga̧a̧mɛ; zāā hi mɛm bɔ gii kpɔd gɛ, zaan mɛm bɔ hi ga̧a̧m bɔ eer sɛw. Segya yɔ gisɛ hin bɔrɔ zuunuko gɛ: Bɛt Mɔkil bɔ. Mɔkil bɔ be gi rɔbo, ya̧a̧gɔ̧ɔ̧n taa a ge. 
1JN.5.7	Segyaadɛ taarɛ hi giro: 
1JN.5.8	gɛ Bɛt Mɔkil bɔ, hi mɛm bɔ hi ga̧a̧m bɔ, hin taarɛ wɔrɔ sɛw hi ɔks ya̧a̧ya̧ gbunu.
1JN.5.9	Yɔ dood segya wɔ gɔ hi dɔk hinyɔ hi gbɛnɔ, nɛ wɛ ɗɔbs dɔglya̧ ɗɔbs ma mi? Mɛɛn a hinyɔ Bɛt gi dɔko tɔɔ daar hinyɔ dood gɔ hi dɔk daarɔ. Bɛt wɛɛ dɔg hin wɔrɔ lab sɛw hi zulɔ a waaɔ zulha. 
1JN.5.10	Za̧a̧nyɔ ɗɔ̄bs Bɛt waa bɔ mɛɛ du a hinyɔ Bɛt gi dɔko gi rɔbo. Za̧a̧nyɔ ɗɔbs hinyɔ Bɛt gi dɔk gɛ, wɛɛnig ya̧a̧gɔ̧ɔ̧n-yayɔ, anyɔ ɗɔ̄bs hinyɔ Bɛt gi dɔk a waaɔ zulha gɛ.
1JN.5.11	Hinyɔ Bɛt dɔgsɛ gɛrɛ: Bɛt gaazɛ za̧a̧tig faa, wɛɛ za̧a̧tig bɔrɔ gi a waaɔ naan du. Za̧a̧nyɔ kpoosɔ ɔks hi waa bɔ gin za̧a̧tig faa bɔ. 
1JN.5.12	Za̧a̧nyɔ taan Bɛt waa bɔ gɛ be, taan za̧a̧tig faa bɔ hɛw.
1JN.5.13	Nɛɛ dood wɔ nɛ ɗɔbsig Bɛt waa bɔ, mi bi̧i̧sin hin wɛrɛ sɛw an nɛ mɛɛ a nɛ gin za̧a̧tig faa. 
1JN.5.14	Wɛ gin kpoos saŋtum a zɔ̧k wɛ bɔ gedu a Bɛt muut du an yɛrɛ lɛ: wɛ mɛɛ a wɛ ɛrig hinza yɔ ha̧a̧ge, gisɛ kɛŋko.
1JN.5.15	Wɛɛ, gid wɛ mɛɛ a gisɛ kɛŋk hinyɔ wɛ gig zɔ̧k sɛwi, yɔ anbɔ gɔ wɛ bɛɛg hinzɔ̧ko, wɛ mɛɛ a wɛ dag hinɔ da̧a̧da̧ ma. 
1JN.5.16	Za̧a̧nza gi gbɛn naaza gi wook hinha̧a̧l yɔ taa kaŋk a wɔrk du gɛ, zɔ̧bsigge Bɛto; Bɛt gi za̧a̧sige. Bɛt gi za̧a̧s wɔ hi wook hinha̧a̧l yɔ taa kaŋk a wɔrk du gɛ. Yɛrɛ hinha̧a̧l za giro, gi kaŋk a wɔrk du; mi rāā a nɛ zɔ̧b Bɛt a dood wɔ hi wook hinha̧a̧l bɔrɔ lab hi zulha gɛ. 
1JN.5.17	Hin-a̧a̧b yɔ gɔ hi wook sɛw gi hinha̧a̧lɛ; yɛrɛ hinha̧a̧l za giro, gɔ kām doo a wɔrk du gɛ.
1JN.5.18	Wɛ mɛɛ a za̧a̧nyɔ mɔɔy a Bɛt ge taa hinha̧a̧l wooko. Ya̧a̧nɛ, Bɛt waa fu̧u̧s bɔ Yeesu , gig ooko. Yɔ anbɔ, loorɛ­ha̧a̧lɛ yɔ gi za̧a̧n bɔbtini, ɗɛ̄ɛ̄ an gi zɛŋg ma gɛ. 
1JN.5.19	Wɛnɛ wɛ mɛɛ a wɛ gi Bɛt waato, wɛ fu̧u̧z a Bɛt ge, wɛɛ dood zaadɛ wɔ waal du sɛw hi waak a loorɛha̧a̧lɛ bɔ gi za̧a̧n bɔbtin gi naan du. 
1JN.5.20	Wɛ mɛɛ hɛw a Bɛt waa bɔ zaa waal du gogsɛ hinmɛɛki an wɛ mɛɛ Bɛt yɔ gi rɔbo, wɛ́ wɛɛ wɛ́ ɔks hi Bɛt yɔ gi rɔbo hi waaɔ Yeesu Kristu yɔ gi rɔb be. Gii Yeesu Kristu gi Bɛt rɔbo. Wɛɛ gi za̧a̧tig faa bɔ hɛw. 
1JN.5.21	Waat mi hatil wɛ, oon zul nɛ an bɔnɛ fɔb bɛt za ya̧a̧gɔ̧ɔ̧nya wɔ. Anbɔ.
2JN.1.1	Mii ɗɛnt bɔ, mi gi bi̧i̧sig naad bɔ yɔ Bɛt herige hi waatɔ wɔ hii ɗɛɛrwol yɛrɛ. Ha̧a̧m a nɛ muul hi rɔbo, hā̧ā̧ mii kpɔd gɛ, ha̧a̧ wɔ hi mɛɛ rɔ́b dɔgl sɛw hɛw. 
2JN.1.2	Ha̧a̧m a nɛɛge a rɔ́b dɔgl bɔ gi waak ɔksig gbun hi wɛɛ dɔŋgo. Gi waawa hi wɛɛ faa be. 
2JN.1.3	An Baa Bɛt hi Yeesu Kristu, yɔ gi waawalɔ gi gaawɛ rɔbsɛ, ya̧a̧rmɛɛki hi boolumi, a rɔb gbɔnɔ du hi hato.
2JN.1.4	Mi dag hat gbɔɔltɔnɔ anyɔ mi zɛm waat mɔ zaadɛ hi waak a rɔb gbɔnɔ du anyɔ Baa wɛ Bɛt raawɛ. 
2JN.1.5	Yɛrɛ nàa, hinyɔ mi gim ɛrko, hinɔ taa an mi gisin dɔgl seg bi̧i̧ko, gi dɔglyɔ wɛ gin nɛ amntɔnɔ gi yɛɛl a biitirnaandu gii an gi ha̧a̧tinwɛ. 
2JN.1.6	Hinyɔ raakɔ a ha̧a̧wɛ Bɛto, gɛ: a wɛ wa̧a̧ dɔglɔ wɔ raawɛ. Dɔglyɔ raawɛ gɛ: a wɛ fɔ Bɛt ha̧a̧tigɔ gii anyɔ hi goksin da biitirnaandu. 
2JN.1.7	Yɔ anbɔ, dood ya̧a̧gɔ̧ɔ̧nyaadɛ hi tuuz a waal du kittɔnɔ, hā̧ā̧hi an hi ta̧a̧ a Yeesu Kristu zaa an dooyɔ hi rɔb gɛ. Za̧a̧n bɔ anbɔ gii gi doo ya̧a̧gɔ̧ɔ̧nya, wɛɛ gi Kristu lɔlhɛ̧ɛ̧nikyayɔ.
2JN.1.8	Oon zul nɛ an bɔnɛ wags woos nɛ bɔ humlɔ, an nɛ dag dɔɔrɔɔs nɛ hi̧i̧sili. 
2JN.1.9	Za̧a̧nyɔ rek doos hɛmltɔnɔ gi wāā a Kristu hingok du gɛ, ɔks hi Bɛt gɛ; za̧a̧nyɔ waa a hinyɔ hi gogsig gedu be, ɔks hi Baa wɛ Bɛt hi waawal bɔ du. 
2JN.1.10	Za̧a̧nza gi zaa a nɛɛge gi gōgsin hin yɛrɛ gɛ, bɔnɛ zeg nɛ raa du, bɔnɛ wɛɛ nɛ booge a seko. 
2JN.1.11	Yɔ anbɔ za̧a̧nɔ gi boog a seko hi zaaki sa̧a̧ɔ, ɔɔks hi gii a gi woos ha̧a̧l bɔ gedu.
2JN.1.12	Anyɔ mi gin hin kittɔnɔ an mi bi̧i̧sin si̧, hā̧ā̧m an mi gɔn ɗɛɛrwoli hi hinbi̧i̧nik mɛkya gɛ. Mi dɔgrik an mi rek mi sɔ̧ɔ̧nɛ, mi boosin hin ya̧a̧ du hi ya̧a̧ du an hat wɛ gi tɔɔ gi daarlɛlɛ. 
2JN.1.13	Siŋg mɔ bɔ Bɛt herige waatɔ wɔ hi boom du. Anbɔ.
3JN.1.1	Mii ɗɛnt bɔ mi bi̧i̧ ɗɛɛrwol yɛrɛ a Gayus, saam mi rɔb yɔ ha̧a̧m a ge hi rɔbo. 
3JN.1.2	Saam mi rɔbo, mi dɔgrik an hin sɛw gi resum bɛttɔnɔ, an muul mɔ gi wɛɛ gigi rɔbtɔnɔ anyɔ mɔkil mɔ gi kɔmbik rɔbtɔnɔ. 
3JN.1.3	Yɔ yɛ̧ɛ̧dɛ Yeesufɔkya wɔ zaadɛya̧ hi tuurɔ, hi dɔg hin rɔb yɔ dɔglɔ gi mɔɔge anyɔ ɛmbil mɔ gi rek a rɔb-gbɔnɔ du be, mi dag hat gbɔɔltɔnɔ. 
3JN.1.4	Hatmiza yɔ daarin yɛrɛ lɛlɛ, taaro: gɛ anyɔ mi lag a waat mi hi ɛmbik a rɔb-gbɔnɔ du.
3JN.1.5	Saam mi rɔbo, gɔ mɔ woosig yɛ̧ɛ̧dɛ Yeesufɔkya wɔ hinza, mɔ wookwoos rɔbo, wɛɛ hin mɔ rɔb wook a rɔ̀bɛ gbaŋgi bɛr daarlɛlɛ. 
3JN.1.6	Rɔ̀bɛya̧ hi boo ha̧a̧tig mɔ dɔglɛ a Yeesufɔkya ɔksil du. Mi zɔ̧mɔ ɗaasimɔhi an hi rek laksya̧ anyɔ riis Bɛt woosɔyaadɛ. 
3JN.1.7	Yɔ anbɔ, hi rek laksya̧ a Yeesu Kristu nuŋg dɔŋgo, hí wɛɛ hí tā̧ā̧ an dood wɔ hi mɛɛ Bɛt gɛ hi ɗààsihi gɛ. 
3JN.1.8	Gi an wɛ ɗaas dood wɔrɔ labɔ an wɛ wootin rɔb woosɛ hi hii lɛlgbunu.
3JN.1.9	Mi bi̧i̧s Yeesufɔkya wɔ ɗɛɛrwoli, wɛɛ Diyoterfes yɔ ha̧a̧ge an gi wɛɛ zul a hi teesdu, zew gɛ. 
3JN.1.10	Gɔ gi anbɔ, gɔ mí zaa, mi wɛɛ mi raasihi woos yɔ gi wooko, hi ya̧a̧ha̧a̧l yɔ gɔ gi book wi zulha. Hı̧̄ı̧̄ ha̧a̧l wɔ gi wook gɛ, ya̧a̧nɛ gii hi zulɔ gi zēb yɛ̧ɛ̧dɛ wɔ gɛ, wɛɛ gi ya̧a̧nik wɔ ha̧a̧hi an hi zehi, gihi tuusugo a Yeesufɔkya ɔksil du. 
3JN.1.11	Saam mi rɔbo, bɔmɔ fɔb ha̧a̧lɛ, fɔm hinyɔ gi rɔbo. Za̧a̧nyɔ gi wook hinrɔbo gi Bɛt doo ɔ̧ɔ̧nɛ. Za̧a̧nyɔ gi wook ha̧a̧lɛ gbɛn Bɛt gɛ.
3JN.1.12	Dood sɛw hi rɔb bɔ zulɔ hi zuun a Demɛtɛryus gi rɔbwookyayɔ, wii hɛw, wi book dɔglɔ anbɔ, mɔ wɛɛ mɔ mɛɛ be a dɔgl wi yɔ wi book a gi zulha gi rɔbo. 
3JN.1.13	Mi dag hin kittɔnɔ an mi bi̧i̧sumɔ, yɛrɛ hā̧ā̧m an mi bi̧i̧sin hin a ɗɛɛrwol du hi hinbi̧i̧nik mɛkya bɔ gɛ. 
3JN.1.14	Mi dɔgrik an mi seemɔ kuudu kaasi, wɛ bootin ya̧a̧ hi ya̧a̧. 
3JN.1.15	An boolum gigi hi mɔya! Saam zaadɛ wɔ hi boom du. Boom saam wɔ nuŋgo hi nuŋgo. Anbɔ!
JUD.1.1	Mii Yahuda, Yeesu Kristu woosɔya hi Yakuba yɛ̧ɛ̧tɔ. Mi bi̧i̧sig dood wɔ Bɛt elihi, wɔ hi waak a Baa wɛ Bɛt hat du, wɔ hi gbaahi Yeesu Kristu ɔ̧nɛ hii ɗɛɛrwol yɛrɛ. 
JUD.1.2	An ya̧a̧rmɛɛki, boolumi hi hato hi kitsinɛ! 
JUD.1.3	Sa̧a̧m mi rɔbɛ wɛ, anyɔ ha̧a̧m nɛ gbɔɔltɔnɔ an mi bi̧i̧sin ɗɛɛrwol mi boosin za̧a̧tig yɔ wɛ gin lɛlgbun dɔglɔ, mi sèè bɛr an mi bi̧i̧sin hinza dɔ̧ɔ̧mi mi ɓaasin muulɛ an nɛ wa̧a̧ ɗɔbsig yɔ Bɛt gaa doodɔ naan du dɔɔ gbun gaati hi tɛŋko a hin ɓaatil yɔ gi gedu.
JUD.1.4	Ya̧a̧nɛ dood zaadɛ wɔ hoobha̧a̧hi Bɛt gɛ, hi tal nɛ teesdu hi kɛ̧ɛ̧tigi, hi bi̧i̧ dɔgl-gbaak bɔ dɔglɔ a hi zulha da̧a̧da̧ da amntɔnɔ. Hi gi dood ha̧a̧lɛ, hi zɛmrik Bɛt wɛ gɛmsilɔ gi wɛɛk zɛlk gbɔnɔ, hi wɛɛ hi faak Ɗɛnt wɛ gbun bɔ Waar wɛ Yeesu Kristu. 
JUD.1.5	Yɛrɛ ha̧a̧m an mi dɔgsin nɛ mɛksɔ, nɛɛ dood wɔ hi raasin hin wɔrɔ dɔglɔ bɛttɔnɔ dɔɔ gbun gaati nɛ mɛɛ, a Waar Bɛt za̧a̧s Israhilaya wɔ yɔ tudzihi a Misra hɛbt du, wɛɛ kuudu gbɔm kpoos ɓaatilya wɔ hi ta̧a̧ ɗɔbsig gɛ.
JUD.1.6	Wɛɛ Bɛt walɛsɛrɛ wɔ hā̧ā̧hi kɔŋk nɛ a gbɔlumsya̧ bɔ lɛlɔ gedu gɛ hi wɛɛ hi ɔɔ ɗɔɔtillɛlya̧, Bɛt gbaahi, wɔ̀hi hi ba̧a̧ntus hi kɔŋk faa wɛlɛ hi wɛlɛ a lɛlwil wɛɛdisɛ an hi oo ɔ̧t gbɔɔl bɔ gɔ hi gbaa dɔgl gedu zaakɔ. 
JUD.1.7	Mɔkin nɛ mɛɛ Sodɔma hi Gɔmɔra dɔglya̧ hi waal gbɔlɛ wɔ gɔ̧ɔ̧hi di. Dood wɔ hi waak gedu hi gɔ an Bɛt walɛsɛrɛ wɔrɔ be. Anyɔ hi gaa zulya̧ a mans du hi a ɗɔkum du a dood rɔ̀bɛ muulɛ, hi yɔ̧kya̧a̧r a laa yɔ gɔ gi waa faa gedu. Yɔ anbɔ, hi wɛɛs dood waal du sɛw gɛrs hinmɛksingoya, dood hi mɛɛn gii a dɔgl-gbaak giro.
JUD.1.8	Nɛ yɔ gi anbɔ, hingokya ya̧a̧gɔ̧ɔ̧nya wɛrɛ hi fɔk hinyɔ yorumya̧ raasihi, hi ɓi̧i̧lik muulya̧ anbɔ be, hi see mɔkil tɛŋkya wɔ bɛtha an hintɔs, hi niik mɔkil wɔ hi gin gbɔlumsɛ. 
JUD.1.9	Yɛrɛ Bɛt walɛsɛrɛ wɔ gbɔɔlya̧ mɔɔt bɔ Misɛl yɔ gbaatin hi loorɛha̧a̧l bɔ hi watin dɔgl a Muusa wɔrkɔ bɔ muulɔge an hi mɛɛ a hi teesdu za̧a̧nyɔ gɔ gi loo Muusa wɔrkɔ, Bɛtwalsɛr bɔ mɔ̄kɔ̄ an gi niinig dɔgl-gbaak niitya gɛ, raag hin gbun kpɔd: a an Waar Bɛt gi biglumɔ.
JUD.1.10	Hii ya̧nɛ, hi book ya̧a̧ha̧a̧l a hinyɔ hi mɛɛ gɛ geha. Hi fɔk ɗɔkumya̧ wɔ an namb hɛtimi, wɛɛ ɗɔkumya̧ wɔrɔ anbɔ hii gihi ha̧tirgo. 
JUD.1.11	Ya̧a̧rhant gisihi! Hi fɔk Kaynu gbɔnɔ ɔ̧ɔ̧nɛ, hi bis muulya̧ a Baalam mɛl gbɔnɔ bɔ gedu an hi dag tus an gii be, hi wɛɛ hi ɓaas zulya̧ an Koora yɔ ɓaas be. Hí wag an gii yɔ wag be.
JUD.1.12	Hii gi ɓi̧i̧lik yɛ̧ɛ̧dums lees nɛ gɔ nɛ letingo hi hii lɛlgbunu. Gɔ hi ɗɔɔtig hi nɛɛ lɛlgbunu hoobhā̧ā̧hi hinza gɛ; hi kaŋkig zul ya̧a̧n bɛttɔnɔ kpɔd. Hi gi an kuus wɔ zɛk gɔ gihi ninko, wɛɛ hi kamz bɛl gɛ be; hi gi tɛ̧ɛ̧ ga̧a̧kum wɔ hi taan huml gɛ, hi wɔr dɔɔ eerɛ hi durihi,
JUD.1.13	hi gi mɛmɗukil wɔ mɛmbal gbɔɔl du, hi tuusig dukumduurya̧ wɔ hi fu̧u̧zig a hi luutum du; hi gi sɛwaat lɛɛlikyaadɛ, lɛlwil tii gihi ook faa a lɛlwil wɛɛdisɛ. 
JUD.1.14	Ɛ̧nɔg yɔ gi doo nɔɔn-eesum bɔ mɔɔkya̧ fɔbtin yɔ waal ki̧ya gi baar a Àdamu ge kɛm dɔgl a Bɛt ya̧a̧ du 
JUD.1.14	a seenɛ, Waar Yeesu gi zaa hi doodɔ gaatɛ wɔ, ɓɛrkya gɛ, 
JUD.1.15	an gi gbaas dood sɛw dɔglɛ, wɛɛ an gi mat dood wɔ ha̧a̧hi Bɛt gɛ hi dɔglɛ a woos ha̧a̧l yɔ hi woo hi zulɓaasig yɛ̧ltɔnɔ a Bɛt gbaŋgi geha sɛw, hi dɔgl ɓaatil wɔ dood hinha̧a̧lya wɔ ha̧a̧hi Bɛt dɔglɔ gɛ hi boo nɛ a gi zulha hage sɛw.
JUD.1.16	Doodya̧ hii gi dɔntingo, hii gi kaalik hinyɔ riisihi gɛ sɛw, hi ɛmbik an ɗɔkum yɔ hi kpoos du gisihi goko, hi zulpɛɛko, hi book hin gbɔlɛ hi tɛŋko, hi seek dood muutdu a hinyɔ hi dak gi dɔŋgo.
JUD.1.17	Yɛrɛ nɛya, sa̧a̧m mi rɔbɛ wɛ, mɔkin nɛ mɛɛ hinwɔ Waar wɛ Yeesu Kristu tɔmsɔya wɔ hi da hi dɔg nɛ doosɛ. 
JUD.1.18	Gɔ hi gisin raako a ɔ̧t yɔ̧ɔ̧sum bɔ gedu, dood hinkpɛ̧ɛ̧likya hi giro, hi ɛmb anyɔ ɗɔkumya̧ ha̧a̧l bɔ kpoos du yɔ kɛms Bɛt tɔn gɛ gisihi gbɔnɔ goko,
JUD.1.19	Dood wɛrɛ hii gi gbɔnɔ gɛ̧ksigyaadɛ a dood teesdu, hii gi waaldu-yaadɛ, hi taan Bɛt Mɔkilɔ. 
JUD.1.20	Nɛnɛ, sa̧a̧m mi rɔbɛ wɛ, gaatinnɛ tɛŋk nɛ er rɔbtɔnɔ a ɗɔbsig nɛ gaat yɔ daarlɛl hage, waan Bɛtzɔ̧k hi Mɔkilɔ, 
JUD.1.21	waan a Bɛt hat du nɛ oonik ɔ̧tyɔ Waar wɛ Yeesu Kristu gɔ gi mɛɛsɛ ya̧a̧rɛ gi gaawɛ za̧a̧tig faa gedu.
JUD.1.22	Zɛmrsin dood wɔ hi faak Bɛt mɔkilya̧ an hi wɛɛ hi ɗɔbsɔ; 
JUD.1.23	ha̧sin dood zaadɛ a laa du nɛ za̧a̧sihi; wɛɛ a dood zaadɛ be, mɛɛsinɛhi ya̧a̧r yɔ ɔks hi hoobo, inin muulya̧ bɔ ɓi̧i̧l hɛw. 
JUD.1.24	Bɛt ɗɛɛ an gi oonɛ a hinyɔ gɔ gi matin gedu sɛw, gi wɛɛ gi ka̧n a gi muutdu a gi gbɔlums du, nɛ́ taan hin-a̧a̧bi, nɛ́ gin hat gbɔɔltɔnɔ. 
JUD.1.25	Gii gi Bɛt gi gbunu, za̧a̧sigya wɛ a Yeesu Kristu Waar wɛ dɔŋgo. Gbɔlumsɛ, waar umsɛ, ɗɛɛti hi tɛŋko, hi gi a ge yɛɛl yɔ waal ki̧y nɛ ket gɛ tuur ɓɔryɔ, wɛlɛ hi wɛlɛ! Aanbɔ!
REV.1.1	Ɗɛɛrwol yɛrɛ gi raak dɔgl wɔ hi yaat nɛko an hi tuur nɔɔk dɔglɔ giya. Bɛt mits Yeesu Kristu hinɔ an gi zuns woosya ɔ̧ɔ̧ wɔ. Yeesu yaaz walsɛrɔ a woosyaɔ Yohana ge an gi raasig hinɔ gi mɛɛ. 
REV.1.2	Yohana kɛm Bɛt dɔglɔ hi hinyɔ Yeesu Kristu raa, gbɛn hinyɔ Yeesu zunsig sɛw, wɛɛ boo dɔglɔ an dood hi kɛmɔ. 
REV.1.3	Hat gi a za̧a̧nyɔ zaŋgin ɗɛɛrwol yɛrɛ ge hi za̧a̧nyɔ kɛm dɔgl wɛrɛ hi bi̧i̧ a Bɛtya̧a̧kɛŋkya ɗɛɛrwol yɛrɛ gedu gi wɛɛ gi fɔb hinwɔ hi bi̧i̧. Ɔ̧twɔ hi dɛ̧ɛ̧s nɛ hin wɔrɔ an gɔ hi zaa du sɛ̧ɛ̧bɔ, ya̧a̧nɛ.
REV.1.4+REV.1.5	Mii Yohana, mi bi̧i̧s Yeesu fɔkya ɔksil lɛl nɔɔn-er wɔ hi gi a Aaziya hɛbt du ɗɛɛrwol yɛrɛ. Bɛto, Za̧a̧nyɔ giro, Za̧a̧nyɔ da gi nɛko, Za̧a̧nyɔ gɔ gi zaa, hi Bɛt Mɔkil nɔɔn-er wɔ hi gi a Bɛt waar ums ɗɔɔtillɛl bɔ gi muutdu ge, hi Yeesu Kristu yɔ ya̧a̧luur hinɔ taa a ge, yɔ gi Za̧a̧nyɔ ɗund a wɔrkɛ tees du sɛw doosi, Za̧a̧nyɔ gi waar ɛ wɔ Waar ya̧ a waal du, hi sɛw hi gaan gɛmsili hi boolumi. Aanbɔ! Kristu yɔ ha̧a̧g wɛ muulɛ gubr ga̧a̧mɔ ha̧sin hinha̧a̧l wɛ tursin zul wɛ aakil du, 
REV.1.6	wɛɛ wɛɛnɛ Bɛtɔ hi Baatɔ maak-wookyaadɛ ɔ̧ɔ̧ a gi wáát du. Gbɔlumsɛ hi waar umsɛ hi gi ge wɛlɛ hi wɛlɛ. Aanbɔ!
REV.1.7	Yɛrɛ gi zaak hi kuusɛ. Dood sɛw hí gbɛnige. Dood wɔ hi baanig goo hɛw hi gbɛnige, wɛɛ dood dɔ̧ɔ̧t hɛbtdi sɛw hi kaa a gi dɔŋgo. Hɔɔ, gigi labɔ. Aanbɔ!
REV.1.8	Waar Bɛto Tɛŋkya, Za̧a̧nyɔ giro, Za̧a̧nyɔ da gi nɛko, Za̧a̧nyɔ gɔ gi zaa,
REV.1.8	a bee doosi hi kuudi.
REV.1.9	Mii yɛ̧ɛ̧ nɛ Yohana, wi ɔks hi nɛɛ a ya̧a̧rhant du hi a Bɛt wáát du, hi a Yeesu hinmɔŋkɔ bɔ gedu. Hi tuusim a mi hɛbt du hi dɔŋsim a hɛbt bɔ mɛm rɔg ge nuŋgɔ a Patmɔs a Bɛt dɔglɔ dɔŋgo hi Yeesu dɔglɔ book dɔŋgo. 
REV.1.10	A Waar Yeesu ɗimaasɔ ɔ̧ti Bɛt Mɔkilɔ zaa zɛmr kol mi, mi lag ya̧a̧ za an pɔ̧rɔ a mi kuudu, hi raa hinɔ:
REV.1.11	a bi̧i̧m hinyɔ mɔ gbɛnk a ɗɛɛrwol du mɔ yaa a fɔkbeyaadɛ ɔksilya̧ lɛl nɔɔn-er wɔ hi: a Efesu, a Samirna, a Pɛrgam, a Tiyatira, a Sardis, a Filadɛlfi hi a Lawdikiya.
REV.1.12	Mi zɛmrɔ mi see an mi mɛɛ ya̧a̧yɔ gim boozugo. Yɔ mi zɛmr anbɔ mi gbɛn laa-gbaaklɛl hi wɔmn hɛɛlmɔto nɔɔn-erɛ. 
REV.1.13	A laa-gbaaklɛl nɔɔn-er wɔ hi teesɔ du, za̧a̧n za giro riitin hi doo, heg gbandil zi̧i̧ muulɛ wɛɛ mal hi̧i̧lwɛɛl yɔ hi gɔn hɛɛlmɔto a hɔŋg ha. 
REV.1.14	Zulɔ hi susugɔ buu an tamsɛɛs buu, buukɔ bɔ daar bugd hɛw; lɔlɔ wɔ hi kak du an laazebti.
REV.1.15	Dɔɔɔ wɔ hi riitin an tushob yɔ hi yaag laa du gi wɛɛ gi gaak du haŋŋ. Ya̧a̧boonɔ riitin an mɛm gi tuuk a zɛɛnɔɔdɛ kit du gi zɔk a hɛɛlkpar hɔɔt muulɛ. 
REV.1.16	Gi wa̧a̧k sɛwaat nɔɔn-er gi naanrɔbo. Daŋbɛsim yɔ ya̧a̧gbarɔ lɔm lɛl eerɛ gi tuuzig gi ya̧a̧ du, muutɔ gaa an ɔ̧ti a kudɔɔl du. 
REV.1.17	Yɔ mi gbɛnig anbɔ mi mat gi dɔɔ dɔŋdi an wɔrko. Gii wɛɛ gbaa naanrɔbɔ mi muulɛ raami:
REV.1.17	a bɔ hoob gi ha̧a̧mɔ, bee gi doosi hi kuudi. 
REV.1.18	Bee gi Za̧a̧n za̧a̧til bɔ. Be da be wɔɔrɔ, yɛrɛ be wɛɛ be gi za̧a̧tili ma faa. Be wa̧a̧k wɔrk lukgbɔnɔ gboorinsya hi wɔrkɛ ɗɔɔtillɛl bɔ gbɔnɔ gboorinsya be naan du. 
REV.1.19	Yɛrɛ bi̧i̧m hinwɔ mɔ gbɛn nɛko hi hinyɔ giro hi hinyɔ gɔ gi zaa kuudu sɛw a ɗɛɛrwol du. 
REV.1.20	An sɛwaat nɔɔn-er wɔ mɔ gbɛn a be naanrɔb hi laa-gbaaklɛl nɔɔn-er wɔ hi wɔmn hɛɛlmɔt dɔglya̧ dubt yɔ dood hi mɛɛ gɛ: sɛwaat nɔɔn-er wɔ hii gi fɔkbeyaadɛ wɔ ɔksilya̧ lɛlya̧ nɔɔn-er wɔ Bɛt walɛsɛrɛ ya̧. Laa-gbaaklɛl wɔ nɔɔn-er be, hii gi fɔkbe-yaadɛ wɔ ɔksilya̧ lɛl nɔɔn-er wɔ be.
REV.2.1	Bi̧i̧sum fɔkbeya wɔ a Efesu Bɛtwalsɛrya̧ bɔ hin an yɛrɛ lɛ: a Za̧a̧n bɔ gi wa̧a̧k sɛwaat nɔɔn-erɛ hi naanɔ rɔbo gi wɛɛ gi ɛmbik a laa-gbaaklɛl nɔɔn-er wɔ hi gɔn hɛɛlmɔt hi teesdu raa anyɔ lɛ
REV.2.2	a be mɛɛ woos mɔ wɔ hi mɔɔt mɔ hi hinmɔŋk yɔ mɔ waak mɔŋko. Be mɛɛ a mɔ́ ɗɛ̄ɛ̄ an mɔ mɔms dood ha̧a̧l hin gɛ, dood wɔ hi raak a be gi Bɛtdɔgl tɔmsyayɔ, wɛɛ hi taa tɔmsya rɔbɛ be, mɔ goohi mɔ zɛ̧hi ya̧a̧gɔ̧ɔ̧nyaadɛ! 
REV.2.3	Mɔ gin hinmɔŋki, mɔ ha̧a̧ya̧a̧r a be nuŋg dɔŋgo, wɛɛ mɔ́ hɔ̄ns muul gɛ.
REV.2.4	Yɛrɛ hinyɔ bɛsib a mɔɔge gɛ, ha̧a̧kyɔ ha̧a̧m doos be muulɛ mɔ biisɔ. 
REV.2.5	Mɔkum mɔ mɛɛ lɛlyɔ mɔ madz gedu. Dɛmnaanɛ, mɔ ɔɔ hinha̧a̧l mɔ, wɛɛm mɔ woo an da doosɛ. Gid mɔ dɛmnaan gɛ, mɔ ɔɔ hinha̧a̧l mɔ gɛ, bé zaa a mɔɔge bé ha̧s laa- gbaaklɛl mɔ bɔ a lɛlyɔ gi ge. 
REV.2.6	Yɛrɛ hinyɔ be ta̧a̧ mɔɔge, mɔ in Nikolaya wɔ woosya̧ an beeyɔ be in hi zul be.
REV.2.7	An za̧a̧nyɔ gin tɔnɛ gi kɛm hinyɔ Bɛt Mɔkilɔ gi dɔksig fɔkbeya wɔ hi mɔksig lɛl sɔmsɔm: a za̧a̧nyɔ gɔ gi ɗɛɛ waalɛ be gaag tɛŋk an gi le tɛ̧ɛ̧ za̧a̧tigya bɔ humlɔ gi a Bɛt bak du.
REV.2.8	Bi̧i̧sum fɔkbeya wɔ ɔksilya̧ bɔ a Samirna Bɛtwalsɛrya̧ bɔ hin an yɛrɛ lɛ: a za̧a̧nyɔ gi doosi hi kuudi, yɔ wɔr nɛko gi wɛɛ gi za̧a̧, raa anyɔ lɛ
REV.2.9	a be mɛɛ ya̧a̧rhant mɔ hi ya̧a̧rums mɔ - yɛrɛ hi rɔbo mɔ gi doo rɔɔsyayɔ! Be mɛɛ dood wɔ hi raak a hi gi Yahuduyayɔ ya̧a̧ha̧a̧lya̧ yɔ hi book a nɛ zulha, wɛɛ hi taa Yahuduyaadɛ be. Hi gi Saydanu mɔksilluk doodɛ! 
REV.2.10	Bɔ hoob gi ha̧a̧mɔ a hinyɔ gɔ mɔ ha̧a̧ya̧a̧r ɓɔriɓɔri gedu. Mɛɛnɛ a wag kaasi loorɛha̧a̧l gi gbalik dood zaadɛ nɛ tees du a luknɔ du an gi maatinɛ, wɛɛ nɛ ha̧a̧ya̧a̧r ɔ̧t kooblɛ. Ɗɔbsum hi tɛŋko gi tuur a wɔrk mɔ ɔ̧ti, be gaam za̧a̧tig waar ums kalɛ.
REV.2.11	Za̧a̧nyɔ gin tɔnɛ gi kɛm hinyɔ Bɛt Mɔkilɔ gi raasig fɔkbeya wɔ hi mɔksig lɛl sɔmsɔm. Za̧a̧nyɔ gɔ gi ɗɛɛ waalɛ, wɔrk eesim bɔ taag zɛŋko.
REV.2.12	Bi̧i̧sum fɔkbeya wɔ ɔksilya̧ bɔ a Pɛrgam Bɛtwalsɛrya̧ bɔ hin an yɛrɛ lɛ: a za̧a̧n bɔ gin daŋbɛsim yɔ ya̧a̧gbarɔ lɔm lɛl eerɛ a naan du raa anyɔ lɛ:
REV.2.13	a be mɛɛ lɛlyɔ mɔ waako, be mɛɛ a Saydanu waar ums ɗɔɔtillɛlɔ gi hɔ. Mɔ fɔk nuŋg be hi rɔbo, mɔ́ ɔ̄ɔb ɗɔbsig gɛ; anyɔ hi gbɔm segya be rɔb bɔ Antipatis a nɛ teesdu a Saydanu ɗɔɔtillɛlɔ bɔ ge hɛw.
REV.2.14	Yɛrɛ hin kaasi ro gi bɛ̄sib a mɔɔge gɛ. Dood wɔ hi fɔk Baalam hingokɔ hi gi nɛ teesdu a mɔ lɛlɛ: Baalam bɔ gii goks Balaku hin an gi gbaas Israhilaya wɔ hin dɔɔsiŋkya a hi muutdu gi matinihi an hi tɔb namb yɔ hi gbɛɛr hi gɔns bɛt ya̧a̧gɔ̧ɔ̧nya wɔ maako, hi naamans be. 
REV.2.15	Dood zaadɛ wɔ hi fɔk Nikolaya wɔ hingokya̧ hi gi mɔ lɛl hɛw. 
REV.2.16	Yɔ anbɔ, dɛmnaanɛ! Gid nɛ ɔ̄ɔ̄ hinha̧a̧l nɛ gɛ, wag kaasi bé zaa a mɔ lɛlɛ be gɔtin nɔk hi dood wɔrɔ hi daŋbɛsim yɔ gi tuuk be ya̧a̧ du.
REV.2.17	Za̧a̧nyɔ gin tɔnɛ gi kɛm hinyɔ Bɛt Mɔkilɔ gi dɔksig fɔkbeya wɔ hi mɔksig lɛl sɔmsɔm: a za̧a̧nyɔ ɗɛɛ waalɛ be gaag lees yɔ yaat gɔ hi el nuŋgɔ a maanyɔ zaaɔ. Be wɛɛ be gaag kambuuto; nuŋg yɔ bi̧i̧y a kambuut bɔ muulɔ ge doo za mɛɛ gɛ, gɛ za̧a̧nyɔ gɔ gi dagige.
REV.2.18	Bi̧i̧sum fɔkbeya wɔ ɔksilya̧ bɔ a Tiyatira Bɛtwalsɛrya̧ bɔ hin an yɛrɛ lɛ:
REV.2.19	a Bɛt waa bɔ lɔlɔ wɔ hi gi an laazebti, wɛɛ dɔɔɔ wɔ hi gaa an tus yɔ ram laa du raa anyɔ lɛ: a be mɛɛ woos mɔ hi ha̧a̧tig mɔ hi ɗɔbsig mɔ sɛw, hi woos yɔ mɔ wook hi tɛŋko, be mɛɛ hinmɔŋk mɔ hi woos mɔ kitɛ zaadɛ wɔ kuudu hi daar woos biitir wɔ sɛw. 
REV.2.20	Yɛrɛ hinyɔ be in mɔɔge, yɔ mɔ ɔɔk nis bɔ Ziizabɛl gi wɛɛnik zulɔ an gi Bɛtya̧a̧kɛŋkya gi wɛɛ gi goksig woosya be wɔ hinɛ an gi Bɛt dɔglɛ, wɛɛ gihi maatig an hi naamansi, hí tɔb namb yɔ hi gbɛɛrɔ hi gɔns bɛt ya̧a̧gɔ̧ɔ̧nya wɔ maako. 
REV.2.21	Be ɔs nis bɔ gbɔnɔ an gi ɔɔ hinha̧a̧lɔ gi dɛmnaanɛ, iinɔ, hā̧a̧g an gi ɔɔ mansnaakɔ bɔ gɛ.
REV.2.22	Yɛrɛ an hí dɛ̄mnaan hí ɔ̄ɔ̄ nis bɔ woosɔ ha̧a̧l wɔ gi wook fɔkɔ gɛ, be gbaag a gums sil ha gi ha̧a̧ya̧a̧rɛ, gi ha̧a̧ya̧a̧r ha̧a̧ltɔnɔ hi dood wɔ hi mansnaak hi hii sɛw. 
REV.2.23	Bé gbɔm waatɔ wɔ an fɔkbeya wɔ hi gi a lɛl sɛw hi mɛɛ a bee mɛɛ dood mɔkil ɓɛɛko, bee gi za̧a̧nyɔ mɛɛ dood kpoos ɓɛɛk sɛw. Be gaa za̧a̧nyɔ gi sɛw dɔɔrɔɔsɔ anyɔ woosɔ fɔbɔ.
REV.2.24	Yɛrɛ nɛɛ fɔkbeya zaadɛ wɔ nɛ gi a Tiyatira sɛw, wɔ nɛ taa hingok bɔrɔ fɔk gɛ, wɔ nɛ gok hinyɔ dood zaadɛ gɔ hi el a Saydanu dɔglɔ yaatilya dubtɔ lɛl gɛ, be taasin hinɗɔmn za dɔ̧ɔ̧m gbaak zulha. 
REV.2.25	Hin gbunu: oon hinyɔ nɛ gin hi tɛŋko gi tuur a be zaak du. 
REV.2.26+REV.2.27	Za̧a̧nyɔ ɗɛɛ waalɛ gi wɛɛ gi wook hinyɔ ha̧a̧be gi tuur a waalda̧a̧ki, be gaa za̧a̧nɔ tɛŋk yɔ Baa be gaabe gi wɛɛ gbɔɔl a dood wɔ hi mɛɛ Bɛt gɛ hi zulha. Gi oohi hi sɔɔltusɔ, gi wɛɛ gi gbɔmrihi an dɔni. 
REV.2.28	Be wɛɛ be gaag sɛwal bi̧i̧limi.
REV.2.29	Za̧a̧nyɔ gin tɔnɛ gi kɛm hinyɔ Bɛt Mɔkilɔ gi dɔksig fɔkbeya wɔ hi gi lɛl sɛw.
REV.3.1	Bi̧i̧sum fɔkbeya wɔ ɔksilya̧ bɔ a Sardis Bɛtwalsɛrya̧ bɔ hin an yɛrɛ lɛ: a Za̧a̧n bɔ gin Bɛt Mɔkilɔ nɔɔn-er hi sɛwaat nɔɔn-erɛ raa:
REV.3.1	a be mɛɛ woos mɔ wɔ, be mɛɛ a dood hi gim seek a mɔ gi za̧a̧tilyɔ, wɛɛ mɔ wɔr da̧a̧da̧ be! 
REV.3.2	Rɛmha, ɓaasum hinyɔ zɛ̧ɛ̧r hi kolɛ, hinyɔ sɛ̧ɛ̧b wɔrko. Bé zɛ̄m woos mɔ bɛ̄r rɔbtɔnɔ a Bɛt be muutdu gɛ. 
REV.3.3	Mɔkum mɔ mɛɛ hinyɔ hi goksum mɔ kɛmɔ. Fɔm hinɔ. Dɛmnaanɛ mɔ ɔɔ hinha̧a̧l mɔ. Mɔd rɛŋ gɛ, be zaa be dumrum an luuri, mɔ taa mɛɛk ɔ̧tyɔ gɔ be dum du.
REV.3.4	Yɛrɛ zɛ̧rsum dood zaadɛ kaasi a Sardis, wɔ hi ɓı̧̄ı̧̄l gbandilya̧ gɛ hi rii an hi heg gbandil buu hi ɛmb hi beya. 
REV.3.5	Za̧a̧nyɔ ɗɛɛ waalɛ be hegsig gbandil buu, bé taa nuŋgɔ pugdig a za̧a̧tig ɗɛɛrwol bɔ gedu. Bé tá̧a̧ nuŋgɔ a Baa be muutɗu hi a walɛsɛrɛ ɔ̧ɔ̧ muutdu be raa a gi doo beenɛ.
REV.3.6	Za̧a̧nyɔ gin tɔnɛ gi kɛm hinyɔ Bɛt Mɔkilɔ gi dɔksig fɔkbeya wɔ hi gi lɛl sɛw.
REV.3.7	Bi̧i̧sum fɔkbeya wɔ ɔksilya̧ bɔ a Filadɛlfi Bɛtwalsɛrya̧ bɔ hin an yɛrɛ lɛ: a Za̧a̧n bɔ gi Doo gaati a Bɛt muutdu, yɔ gi doo rɔbo, za̧a̧nyɔ gin waar Dawda wɔdɔ gboorinsya naan du, za̧a̧nyɔ gɔ gboor gbɔnɔ doo za gi ɗɛɛ gbook gɛ; za̧a̧nyɔ gɔ gboo gbɔnɔ doo za gi ɗɛɛ gboorik gɛ 
REV.3.8	a be mɛɛ woos mɔ. Be gborsum gbɔnɔ, doo za taan tɛŋk an gi gboo. Be mɛɛ a tɛŋk mɔ tɔɔ gɛ; yɛrɛ mɔ gi fɔk dɔgl be, mɔ́ fāā nuŋg be gɛ. 
REV.3.9	Kɛmɔ! Be yaazig dood ya̧a̧gɔ̧ɔ̧nya wɔ hi gi raak a be Yahuduyayɔ, wɛɛ hi taa Yahuduya be, wɛɛ mɔksillɛlya̧ gi Saydanu mɔksilluk be, bé 
REV.3.10	Anyɔ mɔ fɔb dɔgl be mɔ mɔm hin anyɔ be raamɔ, benɛ be oom rɔbtɔnɔ a ya̧a̧rhant ɔ̧tyɔ gɔ gi zaa gi goo dood hɛbtdi sɛw gedu. 
REV.3.11	Be zaak nɔɔko; wa̧a̧m hinyɔ mɔ gin rɔbtɔnɔ an bɔ doo za gi zaa gi wɔɔ waar ums kal mɔ.
REV.3.12	Za̧a̧nyɔ ɗɛɛ waalɛ, be wɛɛnig tɛ̧ɛ̧ tɛŋkya yɔ gɔ hi esig a Bɛt be lukɔ bɔ gedu giya, hi taag ha̧sig a lɛl bɔ ge. Be bi̧i̧ Bɛt be nuŋgɔ a gi muulɛ hi Bɛt be waal gbɔɔlɔ bɔ Urusalima seg bɔ gi fu̧u̧zig a bɛtha a Bɛt be ge. Be wɛɛ be bi̧i̧ nuŋg be seg a gi muulɛ.
REV.3.13	Za̧a̧nyɔ gin tɔnɛ gi kɛm hinyɔ Bɛt Mɔkilɔ gi dɔksig fɔkbeya wɔ lɛl sɛw.
REV.3.14	Bi̧i̧sum fɔkbeya wɔ ɔksilya̧ bɔ a Lawdikiya Bɛtwalsɛrya̧ bɔ hin an yɛrɛ lɛ: a za̧a̧n bɔ nuŋgɔ a Aanbɔ, yɔ gi segya gi wook hinyɔ raa sɛw, wɛɛ yɔ gi raak rɔbo, za̧a̧nyɔ gi nɛ hin biitir a hinyɔ Bɛt kim gedu sɛw 
REV.3.15	a be mɛɛ woos mɔ, be mɛɛ a mɔ taa saŋti wɛɛ mɔ taa sa̧a̧ti! À mɔ gi nɛ saŋti, zaabe sa̧a̧ti, yɔ bɛsibe. 
REV.3.16	Yɛrɛ anyɔ mɔ gi teesdu geli, mɔ taa saŋti wɛɛ mɔ taa sa̧a̧ti, be gidi bed an be wɛ̧mɔ. 
REV.3.17	Mɔ gi raak a be gin rɔɔsɛ, be dag hin rɔbtɔnɔ, hinza ha̧a̧b taa du, kol yaab hinza ma gɛ, yɔ mɔ́ mɛ̄ɛ̄ a mɔ ya̧a̧rha̧a̧k gɛ, a mɔ rii ya̧a̧rmɛɛk gɛ, a mɔ gı̄ ya̧a̧rya gɛ, a mɔ gı̄ yɔ̧ɔ̧ri hi ɔ̧l gɛ giya.
REV.3.18	Yɔ anbɔ, be gisum raak an mɔ zeb hɛɛlmɔt yɔ hi gaasig laa du a beege an mɔ wɛɛ doo rɔɔsya. Zem gbandil buu an mɔ hegɔ mɔ yaatin ɔ̧lums seemɛ. Wɛɛm mɔ zebs lɔl mɔ yɛ̧ɛ̧sɛ an gɔ mɔ ka̧a̧ gedu mɔ gbɛnlɔl bɛttɔnɔ. 
REV.3.19	Dood wɔ ha̧a̧be hi muulɛ be gisihi hinbɔ̧ɔ̧ko be gihi ya̧a̧rgaako. Rɛmha! Dɛmnaanɛ!
REV.3.20	Yɛrɛ kɛmɔ! Be erk a lukgbarya̧ be ɓaako. Doo gi lag ya̧a̧ be gi gborsib gbɔnɔ, be tal a ge be letinhin hi giya, gii be gi letin hi bee be. 
REV.3.21	Za̧a̧nyɔ ɗɛɛ waalɛ, bé gaag gbɔnɔ an gi ɗɔɔt be dɔŋdi a be waar ums ɗɔɔtillɛlɛ an bee yɔ be ɗɛɛ waal be ɗɔɔtig a Baa be dɔŋdi a gi waar ums ɗɔɔtillɛlɛ.
REV.3.22	Za̧a̧nyɔ gin tɔnɛ gi kɛm hinyɔ Bɛt Mɔkilɔ gi dɔksig fɔkbeya wɔ lɛl sɛw.
REV.4.1	Kuudu, yɔ hin wɔrɔ hi talɔ, mi wɛɛ mi seelɔl bɛtha mi gbɛn gbɔnɔ gboor a bɛtha, wɛɛ ya̧a̧boon biitir bɔ mi kɛm nɛ gim nɛ book an pɔ̧rɔ, raa:
REV.4.1	a kazum hɛdi be zunsum hinyɔ gi an gi tuur kuudu.
REV.4.2	Ɓɔrbɔ Bɛt Mɔkilɔ zaa zɛmr kol mi, mi gbɛn waar ums ɗɔɔtillɛl a bɛtha duhɔ, za̧a̧n za gi ɗɔɔtig hage. 
REV.4.3	Za̧a̧n bɔ muutɔ gaa an bet rɔb yɔ nuŋgɔ a zasbayɔ hi bet hob rɔb za nuŋgɔ a sardisyɔ. Bɛlpɛɛri an bet fa̧sya rɔbyɔ nuŋgɔ a imɛraad yɔ rɔb waar ums ɗɔɔtillɛl bɔ. 
REV.4.4	Waar ums ɗɔɔtillɛl zaadɛ yɔ̧ɔ̧lgbunu daa nasɔ hi gɔ̧ɔ̧ge. Ɗɛntɛ yɔ̧ɔ̧lgbun daa nas be hi ɗɔɔtig a waar ums ɗɔɔtillɛl wɔ. Hi heg gbandil buudɛ muulɛ hi waar ums kal wɔ hi gɔn hɛɛlmɔt a hi zulha.
REV.4.5	A waar ums ɗɔɔtillɛl bɔ teesɔ du hinza hi tuuzig an bɛlya̧bsɛ, an ya̧a̧-boonɛ hi bɛlya̧a̧sɛɛki. Laa nɔɔn-erɛ hi kak a waar ums ɗɔɔtillɛl bɔ gi muut du; laa nɔɔn-er wɔrɔ hi gi Bɛt Mɔkilɔ nɔɔn-er wɔ hiya. 
REV.4.6	Hinza gi a waar ums ɗɔɔtillɛl bɔ gi muutdu riitin an mɛmbal gaa fɛr an daarugali. Hinza̧a̧til nasɔ hi gɔ̧ɔ̧ waar ums ɗɔɔtillɛl bɔ tɔlɔya̧ wɔ, muutya̧ hi kuuya̧ sɛw hi hi̧i̧s hi lɔlɛ.
REV.4.7	Hinza̧a̧til biitir bɔ riitin an naamnɔɔ, eesim bɔ be riitin an nawalɔ, taasim bɔ muutɔ riitin an doo muuto, nasums bɔ riitin an seereere gi riŋk bɛtha. 
REV.4.8	Hinza̧a̧til wɔ nasɔ hi gin pakir nɔɔn-gbunu, nɔɔn-gbunu; wɛɛ lɔl hi yɔ̧ɔ̧s muulya̧ sɛw hi buuya̧ du sɛw. Lurk du hi yɛms du sɛw hi hol gɛ hi waasig dɔki:
REV.4.8	a Doo Gaati, Gaati, Gaati, gɛ Waar Bɛt Tɛŋkya-Sɛw, yɔ da giro, yɔ gi nɛɛko hi yɔ gɔ gi zaa!
REV.4.9	Yɔ hinza̧a̧til wɔ hi gis za̧a̧n bɔ gi waak faa, bɔ ɗɔɔt a waar ums ɗɔɔtillɛl bɔ ge gii hin-ɛɛko an hi tɔɔsige hi ɗɔbsige hi baanige, 
REV.4.10	ɗɛntɛ yɔ̧ɔ̧lgbun daa nas wɔ hi zagl a za̧a̧n bɔ ɗɔɔt a waar ums ɗɔɔtillɛl bɔ geha gi muutdu hi ɗɔbsig za̧a̧nyɔ gi waak faa. Hi hod waar umsya̧ kal wɔ hi gbaa a waar ums ɗɔɔtillɛl bɔ dɔŋgɔdi hi raako:
REV.4.11	a Waar wi gbɔɔlɛ hi Bɛt wi, mɔ rii an mɔ dag gbɔlumsɛ hi ɗɔbsigi hi tɛŋko. Ya̧a̧nɛ, mɔɔ kim hin sɛw, ha̧a̧ mɔya, mɔ ki̧hi mɔ gaahi kolɛ.
REV.5.1	Mi gbɛn ɗɛɛrwol ka̧a̧ki a za̧a̧n bɔ ɗɔɔt a waar ums ɗɔɔtillɛl bɔ hage gi naanrɔbo. Hi bi̧i̧hin buuɔ du hi kuuha sɛw. Hi wɛɛ hi wɔb hi ba̧a̧n fa̧a̧sya lɛl nɔɔn-erɛ. 
REV.5.2	Mi wɛɛ mi gbɛn Bɛtwalsɛr za tɛŋkya gi dɔk hi ya̧a̧ɓooti:
REV.5.2	a bɔ rii an gi taar ba̧a̧n fa̧a̧sya wɔ gi pid ɗɛɛrwol bɔ nɔ?
REV.5.3	Wɛɛ doo za a bɛtha, zaabe a hɛbtdi, zaabe a fɛ̧ɛ̧sdisɛ ɗɛ̄ɛ̄ an gi pid ɗɛɛrwol bɔ gi sèè hɛw gɛ. 
REV.5.4	Mi kaa ha̧a̧ltɔnɔ anyɔ doo za taa an gi rii ɗɛɛrwol bɔ pidugɔ, zaabe sɔ̧ɔ̧kɔ gɛ. 
REV.5.5	Ɗɛntɛ wɔ zaaya̧ gbunu raami:
REV.5.5	a bɔmɔ kaa! Yɛrɛ Yahuda dɔ̧ɔ̧tɔ naamnɔɔ bɔ Dawda ruutumɔ ɗɛɛ lɛlɛ, dag tɛŋk an gi kaatir ba̧a̧n fa̧a̧sya nɔɔn-er wɔ gi pid ɗɛɛrwol bɔ.
REV.5.6	Mi wɛɛ mi gbɛn Tamwaa bɔ gi erk a waar ums ɗɔɔtillɛl bɔ teesɔ gedu, hinza̧a̧til wɔ nasɔ hi ɗɛntɛ wɔ hi gɔ̧ɔ̧ge. Mi gbɛnig an hi gbɛɛrig nɛ gbɛɛrɔ. Gin gur nɔɔn-erɛ hi lɔl nɔɔn-er be. Hin wɔrɔ labɔ hi gi Bɛt Mɔkilɔ nɔɔn-er wɔ hi yaaz a waal du sɛw riitinsɛ.
REV.5.7	Tamwaa bɔ rek loo ɗɛɛrwol ka̧a̧k bɔ a za̧a̧n bɔ ɗɔɔt a waar ums ɗɔɔtillɛl bɔ geha gi naanrɔbo. 
REV.5.8	Yɔ Tamwaa bɔ loo ɗɛɛrwol bɔ, hinza̧a̧til wɔ nasɔ hi ɗɛntɛ yɔ̧ɔ̧lgbun daatɔ nas wɔ hi zagl gi muutdu, bɔbe gi wa̧a̧k ɗɛŋɗɛŋ gi naan du, hi dak za yɔ hi wɔmn hɛɛlmɔto tɛ̧ɛ̧mɛk okt ki̧i̧lhɛmntyayɔ hi̧i̧s gedu. Tɛ̧ɛ̧mɛk okt bɔ gi Bɛt doodɔ gaatɛ zɔ̧ktya̧. 
REV.5.9	Hi wɛɛ hi ɛɛ hin-ɛɛn za sego:
REV.5.9	a anyɔ hi gbɛɛrumɔ, ga̧a̧m mɔ bɔ gi wɛɛ inisɛ mɔ tuutsin Bɛt doodɔ zulya̧ aakil du, mɔ riiri an mɔ loo ɗɛɛrwol bɔ, mɔ kaatir baan fa̧a̧sya wɔ. Dood wɔ mɔ za̧a̧sihi hi fu̧u̧ a dɔ̧ɔ̧t wɔ hi gi sɛw gedu, hi a ya̧a̧boon wɔ hi gi sɛw gedu, hi a dood waabil wɔ hi gi sɛw gedu, hi a waal wɔ hɛbtdi sɛw gedu. 
REV.5.10	Mɔ wɛɛnihi Bɛt wáát doodɛ hi Bɛtmaak wookyaadɛ an hi woos Bɛt woosɔ, hi wɛɛ waar ɛ a hɛbtdi.
REV.5.11	Mi wɛɛ mi sɔ̧ɔ̧lɔlɛ, mi gbɛn Bɛt walɛsɛrɛ kittɔnɔ kittɔnɔ hi gɔ̧ɔ̧ waar ums ɗɔɔtillɛl bɔ hi hinza̧a̧til nas wɔ hi ɗɛntɛ wɔ, kitigya̧ tuur duk kittɔnɔ duko duko duk kooblɛ be, mi lag ya̧a̧boonya̧, 
REV.5.12	hi ɛɛhin hi ya̧a̧ɓooti:
REV.5.12	a Tamwaa bɔ hi gbɛɛrige, riiri an gi dag tɛŋko, hi rɔɔsɛ, hi hinmɛɛk dubti, hi tɛŋk gbɔɔlɛ, hi ɗɔbsigi, hi gbɔlumsɛ, hi banti.
REV.5.13	Mi wɛɛ mi lag hinwɔ Bɛt ki̧hi a bɛtha sɛw, hi a hɛbtdi, hi a fɛ̧ɛ̧sdisɛ, hi a mɛmbal wɔ du, hi hinwɔ hi gi duge sɛw hi hin-ɛɛko:
REV.5.13	a banti, ɗɔbsigi, hi gbɔlumsɛ hi tɛŋk gbɔɔlɛ hi gi a za̧a̧nyɔ ɗɔɔt a waar ums ɗɔɔtillɛl bɔ hage hi Tamwaa bɔ ge wɛlɛ hi wɛlɛ!
REV.5.14	Hinza̧a̧til wɔ nasɔ hi ta̧a̧:
REV.5.14	a Aanbɔ!
REV.5.14	Ɗɛntɛ wɔ hi zaglɔ hi ɗɔbs Bɛt hi Tamwaa bɔ.
REV.6.1	Mi wɛɛ mi gbɛn Tamwaa bɔ pid ba̧a̧n fa̧a̧sya nɔɔn-er wɔ za gbun ya̧a̧gbarɔ. Mi wɛɛ mi lag hinza̧a̧til nas wɔ zaaya̧ gbunu elhin an bɛlya̧a̧sɛɛki:
REV.6.1	a zaamɔ!
REV.6.2	Yɔ mi seelɔl anyɔ mi gbɛn dɔy buu. Za̧a̧n bɔ gi hage wa̧a̧ taab naandu, hi wɛɛ hi gaag waar ums kalɛ. Wa̧a̧ gbɔnɔ rek an lɛlɗɛɛkya, wɛɛ an gi ɗɛɛ lɛl ɓɛ. 
REV.6.3	Yɔ Tamwaa bɔ pid ba̧a̧n fa̧a̧sya eesim bɔ, mi lag hinza̧a̧til eesim bɔ raa:
REV.6.3	a zaamɔ!
REV.6.4	Dɔy za wɛɛ tuuzɔ, gi hobtɔnɔ an laa, za̧a̧n bɔ gi hage hi gaag tɛŋk an gi yaa nɔk a hɛbtdi an dood hi gbɔmtinu; hi wɛɛ hi gaag daŋbɛsim gbɔɔlɛ. 
REV.6.5	Yɔ wɛɛ gi pid ba̧a̧n taasim bɔ, mi wɛɛ mi lag hinza̧a̧til taasum bɔ raa:
REV.6.5	a zaamɔ!
REV.6.5	Mi wɛɛ mi seelɔlɛ mi gbɛn dɔy wilɔ, za̧a̧n bɔ gi hage wa̧a̧ diklaala hingoonikya naan du. 
REV.6.6	Mi wɛɛ mi lag hinza yɔ riitin an ya̧a̧boonɛ, fu̧u̧z a hinza̧a̧til wɔ teesya̧ bɔ gedu, gi raako:
REV.6.6	a totfolk goonis gbunu, tus gaat gbunu, wɛɛ tot dɛɛm goonis taarɛ, tus gaat gbunu; yɛrɛ bɔmɔ ha̧tir kurum bɔ hi bumhob bɔ.
REV.6.7	Yɔ wɛɛ gi pid ba̧a̧n nasum bɔ, mi wɛɛ mi lag hinza̧a̧til nasum bɔ, raa:
REV.6.7	a zaamɔ!
REV.6.8	Mi see mi gbɛn dɔy za kutirɛ. Za̧a̧n bɔ gi hage nuŋgɔ a wɔrko. Wɔrkɛ ɗɔɔtillɛl gig fɔko. Hi gaahi tɛŋko a hɛbt bɔ bɛrkɔ nas wɔ zaaɔ gbun bɔ ge an hi gbɔm dood hi daŋbɛsimi, hi a̧a̧kili, hi gums ha̧a̧lɛ, hi namb hɛtum wɔ a hɛbtdi. 
REV.6.9	Tamwaa bɔ wɛɛ pid ba̧a̧n nɔɔntums bɔ, mi gbɛn dood wɔ hi gbɔ̧hi a Bɛt dɔgl dɔŋgo hi a dɔgl yɔ hi boo nɛ a Yeesu dɔŋgo kolya̧ a Bɛtmaaksɛŋk bɔ gi dɔŋdi.
REV.6.10	Hi ɓookya̧a̧ ha̧a̧ltɔnɔ hi raako:
REV.6.10	a Waar Bɛt Tɛŋkya sɛw, mɔɔ Doo Gaati, mɔɔ Doo Hinrɔbdɔkya! Yɛrɛ ma wí oom ma gi tuur bili an mɔ gbaas dood wɔ waal du hi gbɔ̧wi dɔglɛ?
REV.6.11	Yɔ anbɔ, hi gaahi dimnaan buu gbunu gbunu, hi wɛɛ hi 
REV.6.12	Kuudu yɔ Tamwaa bɔ wɛɛ gi pid ba̧a̧n nɔɔn-gbun bɔ, mi seelɔl mi gbɛn hɛbt nam ha̧a̧ltɔnɔ, ɔ̧t nimɔ, lɛl wil an sɛ́ɛ́ duko. Sɛɛ hob an ga̧a̧mɛ. 
REV.6.13	Sɛwaat wɔ bɛtha hi mɛlz hɛbtdi an zɛk ha̧a̧l gɔ nams yɔmntnɔɔ humlɔ mɛrkɛ wɔ hi kpɔmɔ.
REV.6.14	Bɛtha wɛɛ wɛɛ an ɗɛɛrwol yɔ gɔ hi ka̧a̧ko; ga̧a̧t wɔ sɛw hi hɛbt wɔ mɛm rɔhi hi ha̧siy a lɛlya̧ wɔ ge be. 
REV.6.15	Yɔ anbɔ, waar gbɔlɛ wɔ hɛbtdi, hi waar ɛ dɛɛt wɔ, laaya wɔ gbɔlɛya̧ wɔ, dood rɔɔsya wɔ, dood tɛŋkya wɔ hi dood sɛw, an gbaarɛ sɛw, hi dood wɔ hi taa gbaarɛ gɛ, hi nɔɔ hi rek hi yaat a wa̧l du hi a hɛɛl bulk wɔ hi du a gol ha. 
REV.6.16	Hi wɛɛ hi raa gol wɔ hi hɛɛl gbɔlɛ wɔ:
REV.6.16	a ɛ̧bzin wi muulɛ nɛ yaatiwi an bɔ̄ za̧a̧n bɔ gi ɗɔɔtig a waar ums ɗɔɔtillɛl gi gbɛniwi, hi an bɔ̄ Tamwaa bɔ nɔɔtigɔ gi zɛ̧wi. 
REV.6.17	Yɛrɛ nɔɔtigya̧ ɔ̧t gbɔɔl bɔ tuur ma. Bɔ gin tɛŋk an gi er hi muutdu nɔ?
REV.7.1	Hɔnɛyɔ anbɔ, mi wɛɛ mi gbɛn Bɛt walɛsɛrɛ nasɔ hi erk a hɛbt yoogil lɛl nas wɔ gedu gbunu gbunu; hi wa̧a̧k zɛk nas wɔ waal du a naan du an bɔhi fɛb a hɛbt di zaabe a mɛmbal gbɔɔl ha, zaabe a tɛ̧ɛ̧ za muulɛ. 
REV.7.2	Mi wɛɛ mi gbɛn Bɛtwalsɛr za gi zaako, a ɔ̧tkazigi gi wa̧a̧k Bɛt Za̧a̧til bɔ nuŋgɔ bi̧i̧y a tustaak ha naan du, ɓoos Bɛt walɛsɛrɛ nas wɔ ya̧a̧, wɔ Bɛt gaahi tɛŋk an hi woo bɔbtin a hɛbtdi hi a mɛmbal du,
REV.7.3	a bɔnɛ gɔ hinbɔbtin a hɛbtdi hi mɛmbal gbɔɔl bɔ du hi tɛ̧ɛ̧ wɔ hi muulɛ, gi tuur an be gɔ gbɛɛt a Bɛt wɛ woosɔya wɔ hi ti̧i̧l du kete.
REV.7.4	Hi dɔgsim dood wɔ hi gɔsihi Bɛt gbɛɛtɔ ti̧i̧l du kitigya̧: hi gi dood duk tɛmɛrɛ hi duk dumbili nasɔ daatɔ nasɔ (144.000). Dood wɔ hi gɔsihi Bɛt gbɛɛtɔ anbɔ hi fu̧u̧ a Israhilaya dɔ̧ɔ̧t wɔ sɛw gedu.
REV.7.5	Dood wɔ hi fu̧u̧ a Yahuda dɔ̧ɔ̧t du hi gbaasihi Bɛt gbɛɛtɔ ti̧i̧l du, hi gi dood duk kooblɛ daatɔ eerɛ (12.000). A Rubɛn dɔ̧ɔ̧t du be, hi gi dood duk kooblɛ daatɔ eerɛ (12.000); a Gad dɔ̧ɔ̧t du be, hi gi dood duk kooblɛ daatɔ eerɛ (12.000); a Aazɛr dɔ̧ɔ̧t du be, hi gi dood duk kooblɛ daatɔ eerɛ (12.000); 
REV.7.6	a Nɛbtali dɔ̧ɔ̧t du be, hi gi dood duk kooblɛ daatɔ eerɛ (12.000); a Manase dɔ̧ɔ̧t du be, hi gi dood duk kooblɛ daatɔ eerɛ (12.000);
REV.7.7	a Simɛyɔŋ dɔ̧ɔ̧t du be, hi gi dood duk kooblɛ daatɔ eerɛ (12.000); a Lewi dɔ̧ɔ̧t du be, hi gi dood duk kooblɛ daatɔ eerɛ (12.000); a Isakar dɔ̧ɔ̧t du be, hi gi dood duk kooblɛ daatɔ eerɛ (12.000); 
REV.7.8	a Zaabulɔŋ dɔ̧ɔ̧t du be, hi gi dood duk kooblɛ daatɔ eerɛ (12.000); a Yusufu dɔ̧ɔ̧t du be, hi gi dood duk kooblɛ daatɔ eerɛ (12.000); a Bɛnzamɛ dɔ̧ɔ̧t du be, hi gi dood duk kooblɛ daatɔ eerɛ (12.000). Dood wɔ hi gbaasihi Bɛt gbɛɛtɔ ti̧i̧l du hii wɔ.
REV.7.9	Kuudu, mi see mi gbɛn saalzanɔ gbɔɔl yɔ hi ɗɛɛ ɓɛrk gɛ, dood wɔ hi fu̧u̧ a hɛbt zaadɛ du, a dɔ̧ɔ̧t zaadɛ du, a dood zaadɛ hi teesdu, hi a ya̧a̧boon yɔ gi sɛw duge, hi gi erk a waar ums ɗɔɔtillɛl bɔ dɔŋgɔdi sɛw hi a Tamwaa bɔ gi muut du hi dimnaan buudɛ muulɛ, hi wa̧a̧ gbaadaak kpas wɔ naan du, 
REV.7.10	hi ya̧a̧ɓooluko:
REV.7.10	a za̧a̧tig gi a Bɛt wɛ yɔ ɗɔɔt a waar ums ɗɔɔtillɛl ge hi a Tamwaa bɔ ge.
REV.7.11	Wɛɛ Bɛt walɛsɛrɛ wɔ sɛw hi er hi rɔb waar ums ɗɔɔtillɛl bɔ, hi ɗɛntɛ wɔ hi hinza̧a̧til wɔ nasɔ hi zaglik a waar ums ɗɔɔtillɛl bɔ gi muutdu, hi ɗɔbsig Bɛto hi raako:
REV.7.12	a Aanbɔ! Rɔbsɛ, gbɔlumsɛ, hinmɛɛk dubti, banti, ɗɔbsigi, tɛŋko hi ɗɛɛti hi gi a Bɛt ge faa. Aanbɔ!
REV.7.13	Ɗɛntɛ wɔ zaaya̧ gbun warimi:
REV.7.13	a bɔ dood wɔ hi heg dimnaan buudɛ muulɛ? Hi bɔ doodya̧? Hi fu̧u̧z ɔnɛ ay?
REV.7.14	Mi 
REV.7.14	a dood wɔ hi fu̧u̧z a ya̧a̧rhant gbɔɔl du hiya. Hi dokt dimnaanya̧ gbɔlɛ wɔ hi wɛɛ hi buusin hi Tamwaa bɔ ga̧a̧mɔ giya. 
REV.7.15	Ya̧a̧nɛ hi gi a Bɛt waar ums ɗɔɔtillɛl bɔ gi muutdu, hi gisig wooswook lurk du hi yɛms du sɛw a gi luk du. Za̧a̧n yɔ ɗɔɔt a waar ums ɗɔɔtillɛl bɔ ge gi hi hiya gi oohi.
REV.7.16	A̦a̧kil taahi zaa ha̧a̧ko, mɛm taahi zaa ha̧a̧ko, wɛɛ ɔ̧t taahi zaa haak be, lɛltɛɛtil taahi zaa tɛɛk be. 
REV.7.17	Yɔ anbɔ Tamwaa bɔ gi a waar ums ɗɔɔtillɛl bɔ teesɔ gedu yɔ gi nɛɛrɛya̧ gi ka̧hi a mɛm za̧a̧tigya lɛl bɔ gi gburk ge, wɛɛ Bɛt gi kɔksihi mɛɛkya̧ wɔ hi lɔl du sɛw.
REV.8.1	Yɔ Tamwaa bɔ pid ba̧a̧n fa̧a̧sya nɔɔn-eesim bɔ ya̧a̧- gbarɔ, lɛl kɔm seseg a bɛtha, am kaasi, sɛ̧ɛ̧b minti dumbili taarɛ. 
REV.8.2	Mi wɛɛ mi gbɛn Bɛt walɛsɛrɛ nɔɔn-er wɔ hi erk a Bɛt muutdu, hi gaahi pɔ̧r nɔɔn-erɛ a naandu. 
REV.8.3	Wɛɛ Bɛtwalsɛr za zaa er a Bɛtmaaksɛŋk bɔ ge gi wa̧a̧k hɛbyɔ hi wɔmn hɛɛlmɔt a naan du, gɔ hi dɔ̧ɔ̧ts Bɛt tɛ̧ɛ̧mɛk okt ki̧i̧lhɛmntya gedu. Hi gaag tɛ̧ɛ̧mɛk okt ki̧i̧lhɛmntya gbɔɔltɔnɔ an gi gɔn maako gi ɔksin dood gaatɛ wɔ Bɛt muutdu sɛw zɔ̧kya̧ a maaksɛŋk bɔ hi gɔn hɛɛlmɔt geha a waar ums ɗɔɔtillɛl bɔ gi muutdu.
REV.8.4	Yɔ gi dɔ̧ɔ̧sig kurum ki̧i̧lhɛmntya bɔ, uusɔ gi dɔɔk bɛtha hi Bɛt doodɔ wɔ zɔ̧kya̧ lɛlgbunu a Bɛtwalsɛr bɔ gi naan du a Bɛt muutdu. 
REV.8.5	Wɛɛ Bɛtwalsɛr bɔ loo hɛb bɔ hi dɔ̧ɔ̧sig kurum ki̧i̧lhɛmntya gedu hi̧i̧sin hi laa bɔ hi gɔ a maaksɛŋk bɔ ge, gbal a hɛbtdi. Bɛl sɛɛya̧a̧, lɛl dɔntɔ, bɛlya̧bs ya̧bɔ, hɛbt namɔ. 
REV.8.6	Wɛɛ Bɛt walɛsɛrɛ nɔɔn-er wɔ hi gin nɛ pɔ̧r nɔɔn-er naan du be hi gɛmsig an hi ulɔ.
REV.8.7	Bɛtwalsɛr biitir bɔ ul pɔ̧rɔ bɔ, bɛlɓatiri hi laayɔ ɔksin ga̧a̧mɛ hi naŋgz hɛbtdi. Hɛbtlɛl bɔ bɛrkɔ za taasum bɔ hi tɛ̧ɛ̧ wɔ zaadɛya̧ taasumɛ hi hɛtyɛ̧s wɔ sɛw hi dɔ̧ɔ̧dɔ̧.
REV.8.8	Bɛtwalsɛr eesim bɔ ul pɔ̧rɔ, hinza tuu an golɛ, laa bige, hi loo hi bisig a mɛmbal gbɔɔl du. 
REV.8.9	Mɛmbal gbɔɔl bɔ bɛrkɔ za taasum bɔ wɛɛ ga̧a̧mɛ. Hinza̧a̧til wɔ mɛm du zaadɛya̧ taasum bɔ hi wɔrɔ. Wɛɛ lɛmb wɔ zaadɛya̧ taasum hi ha̧tir be.
REV.8.10	Bɛtwalsɛr taasum bɔ ul pɔ̧rɔ, sɛwal sa̧a̧t an laa kɛs mɛɛz a bɛtha, wɛɛ mɛɛ a zɛɛ wɔ zaadɛya̧ taasum bɔ gedu, hi a mɛmzɔk lɛl wɔ hi du; 
REV.8.11	sɛwal bɔ nuŋgɔ a Tɛ̧ɛ̧zobtili. Mɛm wɔ zaadɛya̧ taasum bɔ hi wɛɛ zobtili; yɔ mɛm bɔ zoobɔ, dood kit wɔ hi yɔ̧ mɛm bɔ hi wɔrɔ.
REV.8.12	Bɛtwalsɛr nasum bɔ ul pɔ̧rɔ. Ɔ̧t bɔ bɛrkɔ za taasum bɔ ha̧a̧tiro, sɛɛ gbɔɔl bɔ bɛrkɔ za taasum bɔ hi sɛwaat wɔ zaadɛya̧ taasum bɔ hi ha̧a̧tiro; yɔ anbɔ, lɛlya̧ gaal taasum bɔ nimɔ, lurk bɔ bɛrkɔ za taasum bɔ gaa gɛ, yɛms bɔ an gbuna bɔ. 
REV.8.13	Mi see mi gbɛn seereere gi riŋk a bɛtha tees hɛml-tɔnɔ, gi dɔko hi ya̧a̧ɓooti:
REV.8.13	a ya̧a̧rhant giro, ya̧a̧rhant giro, ya̧a̧rhant gis dood wɔ hi waak waal du. Bɛt walɛsɛrɛ wɔ hi zɛ̧ɛ̧r hi taarɛ gɔ hi midza hi ul pɔ̧rya̧, dood waal du sɛw hi gin ya̧a̧rhant gbɔɔltɔnɔ!
REV.9.1	Wɛɛ Bɛtwalsɛr za nɔɔnsum bɔ ul pɔ̧rɔ. Mi wɛɛ mi gbɛn sɛwal za fu̧u̧z nɛ bɛtha mɛɛz hɛbtdi. Hi gàà sɛwal bɔ wɔrkɛ zɛŋk dubt ha̧a̧l bɔ ya̧a̧gbarɔ gboorinsɔya naan du, 
REV.9.2	gboorin zɛŋk dubt ha̧a̧l bɔ ya̧a̧gbarɔ, uus tuuz gedu an laazɛŋk gbɔɔl uusɛ; zɛŋk dubt ha̧a̧l bɔ uusɔ bɔ tuuz a zɛŋk bɔ ya̧a̧gbarɔ bɔ ge wis ɔ̧ti hi bɛtha sɛw.
REV.9.3	Dagr hi tuuz a uus ha̧a̧l bɔ gedu hi hɛks waal du; hi gaahi gabsya̧ an kel wɔ hi gi hɛbtdi gabsya̧. 
REV.9.4	Hi 
REV.9.5	Hi gaa dagr wɔ gbɔnɔ an hi gbɔm dood gɛ; hi gaahi gbɔnɔ an hi ha̧a̧nihi ya̧a̧r gii sɛɛ nɔɔnɛ. Ya̧a̧rhant yɔ dagr wɔ hi gɔ, gi an kelyɔ gɔ tor doo gi guŋge.
REV.9.6	A ɔ̧t wɔrɔ gedu dood hí tɛb wɔrko hi gbɛnig gɛ, gi ha̧a̧hi an hi wɔrɔ, wɛɛ wɔrk gi nɔ̀ɔ̀hi be. 
REV.9.7	Dagrya̧ hi riitin an dɔy wɔ hi gɛbsihi an hi renihi nɔk gɔnuko. Hi gin hinza hi zulha riitin an waar umskal yɔ hi gɔn hɛɛlmɔto, muutya̧ gi an dood ya̧nɛ, 
REV.9.8	susugya̧ an nɛɛd ya̧nɛ; nuŋgya̧ hi gi an naamnɔɔdɛ ya̧nɛ.
REV.9.9	Gabs gbandilya̧ gi an gbandil tusɛ. Pakirya̧ wɔ namsya̧ hi gi an dɔy kittɔnɔ hi dirk mɔɔta dɔɔ tusya wɔ hi renik gabsɛ. 
REV.9.10	Sa̧a̧nya̧ riitin an kel sa̧a̧nɛ hi rosya̧. Sa̧a̧nya̧ bɔ gii gɔ gaahi tɛŋk an hi gaa dood kosgumn sɛɛ nɔɔnɛ. 
REV.9.11	Walsɛr bɔ hi gaag zɛŋk dubt ha̧a̧l naan du nuŋgɔ a Ibraniŋko ya̧a̧boon du a Abadɔŋ, hi Yonaniŋkoya ya̧a̧boon du be a Àpoliyɔŋ, raakɔ a lɛlha̧tirgo-yayɔ. Gii gi ma dagr wɔ waar ya̧.
REV.9.12	Ya̧a̧rhant biitir bɔ taalɔ, yɛrɛ ya̧a̧rhant zaadɛ wɔ eerɛ hi zaak te.
REV.9.13	Wɛɛ Bɛtwalsɛr nɔɔn-gbun bɔ ul pɔ̧rɔ. Mi wɛɛ mi lag ya̧a̧boon za fu̧u̧z a gur nas wɔ hi gi a Bɛtmaaksɛŋk bɔ hi gɔn hɛɛlmɔt bɔ gi a Bɛt muut duge, 
REV.9.14	gi raak Bɛtwalsɛr bɔ gin pɔ̧r naan du:
REV.9.14	a da mɔ pid walɛsɛrɛ wɔ nas hi wɔ̄hi a zɛɛ gbɔɔl bɔ Ofurata gedu.
REV.9.15	Hi rek hi pid walɛsɛrɛ wɔ. Hi ook nɛ an lɛlɔ gɔ gi rii, a ɔ̧tɔge, a sɛɛɔ hi wɛlɔ gɔ gi tuurɔ hi pidihi hi gbɔm dood waal du taasumya̧ bɔ. 
REV.9.16	Dood nɔkgɔkya wɔ hi kar dɔy ha kitigya̧ tuur milyɔŋ tɛmɛrɛ eerɛ.
REV.9.17	Mi gbɛn dɔy karkya wɔ hi dɔyya̧ a gɛrs yɔ Bɛt zunsim gedu an yɛrɛ lɛ: gabs gbandilya̧ tusya bɔ bɛrkɔ za gis hobtɔnɔ an laa, bɛrkɔ za be riitin an bɛtha wilsɔ, wɛɛ bɛrkɔ za be, gi kɔɔtiltɔnɔ an tunsa yɛ̧ɛ̧sɛ. Dɔy wɔ zulya̧ hi wɛɛ an naamnɔɔ zulɛ. Laa gi tuuk hi ya̧a̧ du hi uus ha̧a̧lɛ hi riim buu-hobo. 
REV.9.18	Dood hi ɓɛ̧ɛ̧y lɛl taarɛ, taasumya̧ bɔ hi gbɔ̧hi hi hin ya̧a̧rhantya taarɛ wɛrɛ hiya: hi gbɔmnihi laa, hi uus ha̧a̧lɛ hi riim buu-hobɛ wɔ hi tuuk a dɔy wɔ hi ya̧a̧ du.
REV.9.19	Dɔy wɔ gabsya̧ lɛl gi a ya̧a̧ du hi sa̧a̧n muulɛ; sa̧a̧nya̧ riitin an beksɛ, hi gin zulɛ, hi gaak nɔk hi sa̧a̧nya̧ bɔ mɛsɔ an beksɛ.
REV.9.20	Dood zaadɛ wɔ ya̧a̧rhant wɛrɛ hi gbɔ̧hi gɛ, hí zɛ̄mr kpoosya̧ hi ɔ̄ɔ̄ woosya̧ wɔ hi wook hi naanya̧ gɛ; hi ɔ̄ɔ̄ loorɛha̧a̧l wɔ ɗɔbsugɔ, hi ɔ̄ɔ̄ maakwɔd wɔ hi gɔn hɛɛlmɔto, tusɛ, tus hobo, beto, hi tɛ̧ɛ̧hɛɛk ɗɔbsugɔ gɛ. Hin wɛrɛ sɛw hí ɗɛ̄ɛ̄ an hi gbɛnlɔl gɛ, hí ɗɛ̄ɛ̄ an hi kɛm tɔn gɛ, wɛɛ hí ɗɛ̄ɛ̄ an hi ɛmb gɛ. 
REV.9.21	Hí zɛ̄mr kpoosya̧ hi ɔ̄ɔ̄ zul-gbɔŋki hi sees gɛ, hí ɔ̄ɔ̄ ya̧a̧ yɔ hi doo tɔmnik gɛ, hi ɔ̄ɔ̄ mansnaaki hi luurlook gɛ.
REV.10.1	Kuudu mi wɛɛ mi gbɛn Bɛtwalsɛr za tɛŋkya gi sizig bɛtha gin kuus a muulɛ hi kal bɛlpɛɛrya zulha, muutɔ gi gaak an ɔ̧ti, dɔɔɔ wɔ an laazebt kimto, 
REV.10.2	gi wa̧a̧k ɗɛɛrwol ka̧a̧k wans a naan du gbooriki. Gbaa dɔɔɔ rɔb bɔ a mɛmbal gbɔɔl ha, dɔɔɔ yɛ̧l bɔ gbaa a hɛbt ha, 
REV.10.3	wɛɛ ɓooya̧a̧ ha̧a̧ltɔnɔ an naamnɔɔ gi hirko. Yɔ anbɔ bɛlya̧a̧sɛɛk nɔɔn-erɛ hi ta̧a̧ hi dɔnɔ. 
REV.10.4	Yɔ bɛlya̧a̧sɛɛk nɔɔn-er wɔ hi dɔn anbɔ, mi yɛɛlik nɛ hinɔ bi̧i̧kyɔ, wɛɛ mi lag ya̧a̧ za boozum bɛtha:
REV.10.4	a hinwɔ bɛlya̧a̧sɛɛk wɔ hi 
REV.10.5	Wɛɛ Bɛtwalsɛr bɔ mi gbɛnig nɛ gi erk a mɛmbal gbɔɔl ha hi hɛbtha pɛɛ naanrɔbɔ bɛtha, 
REV.10.6	dɛŋglhin hi Bɛto za̧a̧nyɔ gi za̧a̧k wɛlɛ hi wɛlɛ nuŋgɔ, Za̧a̧nyɔ kim bɛtha hi hinwɔ hi gi gedu sɛw, hɛbtdi hi hinwɔ gi duge sɛw, mɛmbal gbɔlɛ wɔ hi hinwɔ hi gi duge sɛw. Bɛtwalsɛr bɔ raa:
REV.10.6	a hinyɔ gɔ gi wooy yɛrɛ gi wooy ma ɓɔryɔ, taa zaa aŋk ma.
REV.10.7	Yɛrɛ a ɔ̧tyɔ Bɛtwalsɛr nɔɔn-esum bɔ gɔ gi ul pɔ̧rɔ gedu, Bɛt gi da̧a̧s dɔglɔ hinmɛɛkya dubt bɔ da dɔks nɛ gbaarɛ ɔ̧ɔ̧ ya̧a̧kɛŋkya wɔ. 
REV.10.8	Kuudu ya̧a̧boon bɔ mi lāgz nɛ a bɛtha wɛɛ boozim raami:
REV.10.8	a rekum mɔ loo ɗɛɛrwol ka̧a̧k bɔ hi kpɛ̧ɛ̧r gi gi a Bɛtwalsɛr bɔ er a mɛmbal ha hi hɛbtha gi naan du.
REV.10.9	Mi rek gɔ a Bɛtwalsɛr bɔ ge mi warige an gi gaam ɗɛɛrwol wans bɔ naan du. Gii wɛɛ raami:
REV.10.9	a loom mɔ tɔbɔ mɔ i̧i̧ buudu. Gi zoob mɔ buudu, a mɔ ya̧a̧ du gi hɛ̧ɛ̧m an hɔ̧dkurumi.
REV.10.10	Mi loo ɗɛɛrwol bɔ mi tɔb mi i̧i̧ buudu. Hɛ̧ɛ̧m mi ya̧a̧ du an hɔ̧dkurumi, wɛɛ yɔ mi bɛɛ i̧i̧k buudu, zobs buu mi zobsɔ. 
REV.10.11	Yɔ anbɔ hi wɛɛ hi raami:
REV.10.11	a gi an mɔ wɛɛ mɔ dɔks dood hinyɔ Bɛt raa a dood kit zulha, an dood dɔ̧ɔ̧t sɔmsɔm, hi waalɛ hi ya̧a̧boon sɔmsɔm, hi waar ɛ gbɔlɛ wɔ hi ɗɔbsɔ.
REV.11.1	Doo za gaam bɔ̧ɔ̧kkok hingoonikya riitin an sɔɔlɛ, raami:
REV.11.1	a ɗundumɔ mɔ rek mɔ goo Bɛtluk bɔ, hi Bɛtmaaksɛŋk bɔ mɔ ɓɛr dood wɔ hi gi ɗɔbsig duhɔ. 
REV.11.2	Bɔmɔ goo Bɛtluk bɔ tutinɔ wɔ hi gaa dood wɔ hi taa Yahuduya gɛ naan du. Dood wɔrɔ hí ɗa̧a̧ waal gbɔɔl gaat bɔ dɔɔ du sɛɛ dumbili nasɔ daa eerɛ. 
REV.11.3	Be yaa segya be wɔ hi heg saa muulɛ an ya̧a̧kɛŋkyaadɛ benɛ, hi rek hi dɔg dɔgl be ɔ̧t duk gbunu hi yɔ̧ɔ̧lɔ kooblɛ daatɔ dumbili nɔɔngbunu (1260).
REV.11.4	Hii gi kɔ̧ɔ̧b tɛ̧ɛ̧ eerɛ wɔ hi laa-gbaaklɛl eerɛ wɔ hi erk a hɛbt bɔ Waar ɔ muutdu. 
REV.11.5	Doo za gi mɔk an gi gɔsihi ha̧a̧lɛ, laa gi tuuk hi ya̧a̧ du an gi dɔ̧ɔ̧ lɔlhɛ̧ɛ̧nikyaya̧ wɔ. Za̧a̧nyɔ ha̧a̧g an gi gɔsihi ha̧a̧lɛ, gi an gi gbɔ̧y anbɔ. 
REV.11.6	Hi gin tɛŋk an hi kpɛ̧ɛ̧ bɛtha an bɔ bɛl gi naŋg a ɔ̧t wɔ gɔ hi dɔksig dood wɔ Bɛt dɔgl gedu. Hi gin tɛŋk an hi zɛmr mɛm gi wɛɛ ga̧a̧mɛ. Hi wɛɛ hi gin tɛŋk an hi yaa ya̧a̧rhant yɔ gi sɛw a waal du a ɔ̧tyɔ ha̧a̧hi gedu sɛw.
REV.11.7	Gɔ hi da̧a̧s dɔglya̧ bɔ bookɔ, nambhɛtum ha̧a̧l bɔ gɔ gi kaz a zɛŋk dubt ha̧a̧l bɔ gedu gi gɔtin nɔk hi segya eerɛ wɔrɔ gi ɗɛɛhi gi wɛɛ gi gbɔ̧hi. 
REV.11.8	Hi ɔɔ wɔrkya̧ hi kɔm a gbɔnɔnɔɔ du a waal gbɔɔl mɔɔt bɔ hi doo nɛ Waar ya̧ Yeesu gedu a dɔ̧ɔ̧r ha nuŋgɔ a ya̧a̧daanik du a Sodɔma hi Misra. 
REV.11.9	Dood zaadɛ a zaadɛ teesdu anyɔ dɔ̧ɔ̧tya̧ fɔbɔ, a ya̧a̧boon du, a hɛbt lɛl wɔ hi gi ge sɛw hi gbɛn wɔrkya̧ ɔ̧t taarɛ hi yɔ̧ɔ̧sumɔ bi̧i̧l du, wɛɛ dood wɔrɔ hi ta̧a̧ an hi i̧i̧ wɔrkya̧ wɔ loor du gɛ.
REV.11.10	Anyɔ Bɛtya̧a̧kɛŋkya eerɛ wɔrɔ hi ha̧a̧n nɛ dood waal du ya̧a̧r gbɔɔltɔnɔ, dood wɔ hi waak a waal bɔ duge kpoosya̧ gi harihi a wɔrkya̧ bɔ zulɔ hage. Hí nànaabɔ, hin gi bɛsihi, hi gaatin gaasɛ. 
REV.11.11	Yɛrɛ yɔ kuudu ɔ̧t taarɛ hi bi̧i̧lɔ zaa du, Bɛt yaas segya ɔ̧ɔ̧ eerɛ wɔ holum za̧a̧tigya tal hi muul du hi rɛml hi ɗund hi erɔ, dood wɔ hi gbɛn hin bɔrɔ lab sɛw kol tuuhi. 
REV.11.12	Kuudu Bɛtya̧a̧kɛŋkya wɔ hi eerɛ hi lag ya̧a̧ za boozihi bɛtha hi tɛŋko:
REV.11.12	a dɔɔzin hɛdi!
REV.11.12	Hi ɗundɔ hi dɔɔ bɛtha a kuus du, lɔlhɛ̧ɛ̧nikya wɔ hi gihi seeko.
REV.11.13	Yɔ a ɔ̧tɔ ge anbɔ hɛbt nam ha̧a̧ltɔnɔ; waal gbɔɔl bɔ bɛrkɔ za kooblɔ ɛ̧btiro, wɛɛ dood duk nɔɔn-erɛ (7.000) hi wɔrɔ. Dood zaadɛ wɔ hi za̧a̧, hoobha̧a̧hi hi ɗɔbs Bɛt yɔ gi bɛtha.
REV.11.14	Ya̧a̧rhant eesim bɔ tal gɔ, yɛrɛ ya̧a̧rhant taasum bɔ gi zaak nɔɔko.
REV.11.15	Bɛtwalsɛr nɔɔn-eesum bɔ ul pɔ̧rɔ. Ya̧a̧boon gbɔlɛ hi booy bɛtha mi lagɔ:
REV.11.15	a waar ums yɔ waal du wɛɛ gi Waar wɛ Bɛto hi Masihu ɔ̧ɔ̧ bɔ ya̧a̧nɛ. Bɛt wɛ waar umsɔ gi waa wɛlɛ hi wɛlɛ.
REV.11.16	Wɛɛ ɗɛntɛ yɔ̧ɔ̧lgbun daa nas wɔ hi ɗɔɔt a Bɛt muutdu a hi waar ums ɗɔɔtillɛlɛ hi wɛɛ hi zagl gi muutdu hí ɗɔbsig Bɛto, hí raako:
REV.11.17	a wi baanumɔ, Waar Bɛto Tɛŋkya-Sɛw, mɔ gi ɔ̧tigi zulɛ, mɔ da mɔ gi amntɔnɔ, wi baanumɔ anyɔ mɔ zuun tɛŋk mɔ gbɔɔlɛ, mɔ loo waar umsɛ, 
REV.11.18	dood wɔ hɛbtdi hinnɔɔhi. Yɛrɛ nɔɔtig mɔ tuutu ma, wɛɛ ɔ̧tyɔ gɔ mɔ gbaas wɔrkɛ wɔ dɔgl du riiri, hi ɔ̧tyɔ gɔ mɔ gaa woosya mɔ ya̧a̧kɛŋkya wɔ hi dood gaatɛ mɔ wɔ sɛw, hi dood wɔ hoob gihi ha̧a̧k mɔya, an dood tɔs wɔ hi dood nabl wɔ sɛw dɔɔrɔɔsya̧, tuur ma. Ɔ̧tyɔ an gɔ mɔ ha̧tir dood wɔ hi ha̧tirgo hɛbt bɔ be tuur ma hɛw!
REV.11.19	Yɔ anbɔ, Bɛtlukɔ bɔ a bɛtha gboorɔ, hi ɗɛɛ an hi gbɛn ya̧a̧wɔk akɔti bɔ. Wɛɛ bɛlya̧bs ya̧bɔ, lɛl dɔntɔ, bɛl sɛɛya̧a̧, hɛbt namɔ, wɛɛ bɛlɓatir ha̧a̧l hi naŋgɔ.
REV.12.1	Hinza hinmɛɛnikya gbɔɔl midz bɛtha: nis za midɔ heg ɔ̧ti an gbandili a gi muulɛ, sɛɛ gi gi dɔɔ du, heg waar umskal yɔ hi katin hi sɛwaat koobl daa eer gi zulha. 
REV.12.2	Gi nɛ buudu gi waa gulko. Waagulk bɔ ya̧a̧rhantɔ gig tɔk gi kaako, wɛɛ gi ook hi koltuun an gi gul waaɔ bɔ.
REV.12.3	Wɛɛ hinza dɔɔm hinmɛɛnikya mid a bɛtha: beksloorɛ hob gbɔɔlɛ hi zul nɔɔn-erɛ, hi gur kooblɛ hi waar ums kal a zul nɔɔn-er wɔ hage gbunu gbunu. 
REV.12.4	Nams sa̧a̧nɔ gɛ̧ɛ̧n sɛwaat wɔ bɛtha lɛl taarɛ, wɛɛ lɛbtir zaadɛ wɔ sɛw bɛrkya̧ taasum wɔ hi sa̧a̧nɔ bɔ hi mɛlz hɛbtdi. Beksloorɛ bɔ er a nis bɔ gi gulk waa gi muutdu an gi i̧i̧ waaɔ bɔ gɔ gi gulige.
REV.12.5	Nis bɔ gul waaɔ wal bɔ gɔ gi wɛɛ waal wɔ hɛbtdi sɛw waar ya̧ gi oo doodya̧ hi sɔɔltusɛ. Yɔ anbɔ hi pɛɛr waaɔ bɔ hi dɔɔnig bɛtha a Bɛt ge hi da hi gbaag a Bɛt waar ums ɗɔɔtillɛlɛ. 
REV.12.6	Nis bɔ nɔɔ rek hɛtdɔŋdu, Bɛt gɛmntsig lɛl hɔ, gaag lees ɔ̧t duk gbunu hi yɔ̧ɔ̧lɔ kooblɛ daatɔ dumbili nɔɔngbunu (1260).
REV.12.7	Yɔ anbɔ gabs ɗund gɔ bɛtha. Bɛtwalsɛrɔ za gbɔɔl nuŋgɔ a Misɛl hi walɛsɛrɛ ɔ̧ɔ̧ hi ɔks hi gɔ gabs hi beksloorɛ bɔ a bɛtha. Beksloorɛ bɔ ɔks hi walɛsɛrɛ ɔ̧ɔ̧ be a gabs bɔ gedu. 
REV.12.8	Bɛtwalsɛrɔ gbɔɔl bɔ Misɛl hi walɛsɛrɛ ɔ̧ɔ̧ hi ɗɛɛ wɔrɔ ɗɛɛ. Beksloorɛ bɔ hi walɛsɛrɛ ɔ̧ɔ̧ hí wɛ̄ɛ̄ hí dāg tɛŋk ɗɔɔtig a bɛtha hɔ ma gɛ. 
REV.12.9	Hi yarzig hɛbtdi. Gii gi beks amnti, nuŋgɔ a loorɛha̧a̧lɛ, zaa a Saydanu, gii gi maatig dood waal du sɛw. Hi yarzig hɛbtdi hi walɛsɛrɛ ɔ̧ɔ̧ wɔ sɛw lɛlgbunu. 
REV.12.10	Mi lag ya̧a̧ za tɛŋkya booy a bɛtha:
REV.12.10	a yɛrɛ Bɛt yaaz za̧a̧tigɔ tuurɔ; zuun tɛŋkɔ hi waar umsɔ. Yɛrɛ Masihu ɔ̧ɔ̧ bɔ zuun waar umsɔ tɛŋk gɔ be. Ya̧a̧nɛ, za̧a̧nyɔ gi nɛ yɛ̧ɛ̧dɛ wɛ hingɛ̧ɛ̧nik a Bɛt muutdu yɛms du hi lurk du sɛw, hi bisig-bis ma. 
REV.12.11	Dood wɛ hi ɗɛɛgɗɛ hi Tamwaa bɔ ga̧a̧mɔ tɛŋkɔ, hi Yeesu dɔglyɔ hi boosig nɛ dood tɛŋkɔ. Hi wɛɛ hi ta̧a̧ an hi gaa kolya̧ hi wɔrɔ.
REV.12.12	Yɔ anbɔ, bɛtha, dagum hato, nɛɛ wɔ nɛ waak bɛtha, kpɛ̧ɛ̧nɛ. Yɛrɛ nɛɛ hɛbto hi mɛmbal gbɔɔlɛ, ya̧a̧rhant gisinɛ! Anyɔ hi bis loorɛha̧a̧l bɔ hɛbt di gi wɛɛ gi mɛɛ a ɔ̧t zɛ̧rsib tɔɔ gɛ, sil nɛɛge hi nɔɔtig ha̧a̧lɛ.
REV.12.13	Yɔ beksloorɛ bɔ gbɛn hi bidzig hɛbtdi anbɔ, yɛɛl nis bɔ mɔɔ waaɔ wal gii fɔbtugo. 
REV.12.14	Hi hɛ̧ɛ̧s nis bɔ seereere gbɔɔl pakir eerɛ an gi wir beksloorɛ bɔ gi naandu gi ɗundin gi rek a lɛlyɔ gɔ hi lenig wɛl taarɛ hi sɛɛ nɔɔngbun ge a hɛtdɔŋ du.
REV.12.15	Beks bɔ wɛɛ wɛm mɛm gbɔɔl an mɛm yɔ gɔ tuu a zɛɛ gbɔɔl du an gi re gi tuur nis bɔ. 
REV.12.16	Hɔnɛ hɛbt bɔ ɗaas nis bɔ aaya̧a̧ yɔ̧r mɛm gbɔɔl yɔ beksloorɛ bɔ wɛmɔ.
REV.12.17	Yɔ anbɔ, hinnɔɔ beksloorɛ bɔ hi nis bɔ, rek da gɔ gabs hi nis bɔ waatɔ zaadɛ wɔ, raakɔ a dood wɔ hi wa̧a̧k Bɛt dɔglɔ wɔ, wɔ hi book Yeesu dɔglɔ. 
REV.12.18	Beksloorɛ bɔ wɛɛ da er gɔ a hɔ̧ɔ̧l ha a mɛmbal gbɔɔlya̧.
REV.13.1	Mi wɛɛ mi gbɛn namhɛtum ha̧a̧l za gi tuuzig a mɛmbal gbɔɔl du gin gur kooblɛ hi zul nɔɔn-erɛ. Hi heg waar umskal koobl a gurɔ wɔ hahi. Hi bi̧i̧ nuŋg ya̧a̧ha̧a̧lya Bɛt zulha a namhɛtum ha̧a̧l bɔ zulɔ wɔ hage nɔɔn-erɛ. 
REV.13.2	Mi gbɛn namhɛtum ha̧a̧l bɔ hinɔ riitin an naam bakraki, dɔɔɔ wɔ hi riitin an namb za ha̧a̧l tɛsim yɔ gɔ hi el nuŋgɔ a kùmsyɔ; ya̧a̧ɔ du riitin an naamnɔɔ ɔnɛ. Beksloorɛ bɔ gaag tɛŋkɔ hi waar umsɔ ɗɔɔtillɛlɛ hi waar ums tɛŋk za gbɔɔlɛ.
REV.13.3	Mi gbɛn zulɔ zaabɔ an hi gbɔŋg nɛ gbɔmɔ; wɛɛ nɔkɔ bɔ wɔn nɛko ramɔ. Yɔ hin kɔms dood hɛbtdi sɛw gɛrsɛ, hi fɔ namhɛtum ha̧a̧l bɔ kuudu. 
REV.13.4	Dood sɛw hi ɗɔbs beksloorɛ bɔ anyɔ hi gbɛn gi gaa namhɛtum ha̧a̧l bɔ kaz mɛmbal du tɛŋkɔ. Hi ɗɔbs namhɛtum ha̧a̧l bɔ hi wɛɛ hi warɔ:
REV.13.4	a bɔ riitin hi namhɛtum ha̧a̧l yɛrɛ nɔ? Bɔ rii an gi gɔtin gabs hi gii nɔ?
REV.13.5	Namhɛtum ha̧a̧l bɔ dag gbɔnɔ gɔ an gi pɛɛ zulɔ gi boo ya̧a̧ha̧a̧l a Bɛt zulha. Dag gbɔnɔ an gi wɛɛ gbɔɔl a dood zul ha sɛɛ dumbili nasɔ daatɔ eerɛ. 
REV.13.6	Namhɛtum ha̧a̧l bɔ aaya̧a̧ an gi nii Bɛto, gi book ya̧a̧ha̧a̧l hi Bɛt nuŋgɔ hi ɗɔɔtillɛlɔ, hi wɔ hi ɗɔɔtig bɛtha sɛw.
REV.13.7	Wɛɛ dag tɛŋk an gi gɔ gabs hi Bɛt doodɔ gi ɗɛɛhi; dag tɛŋk a dood dɔ̧ɔ̧t zulha sɛw, a dood wɔ ya̧a̧boonya̧ gi sɔmsɔm hi zulha sɛw hi hɛbt sɛw. 
REV.13.8	Dood wɔ hi ɗɔɔtig hɛbtdi sɛw, dood wɔ hi bı̧̄ı̧̄ nuŋgya̧ a Tamwaa bɔ hi gbɛɛrig nɛ gi za̧a̧tig ɗɛɛrwol bɔ gedu gɛ yɔ da baar nɛ a waalyɛɛliki, hí ɗɔbs namhɛtum ha̧a̧l bɔ ɗɔbsɔ.
REV.13.9	Za̧a̧nyɔ gi gin tɔnɛ gi kɛmɔ.
REV.13.10	Za̧a̧nyɔ gi an hi wà̧a̧g a gabs du, hi wà̧a̧g hi kaŋgkamɔ. Za̧a̧nyɔ gi an hi gbɔmnig daŋbɛsimi, hi gbɔmnig hi daŋbɛsimi; yɔ anbɔ, Bɛt doodɔ mɔ̧hi hinɛ hi Bɛt ɗɔbsigi.
REV.13.11	Mi wɛɛ mi gbɛn namhɛtum ha̧a̧l za gi tuuzig hɛbtdi, gin gur eerɛ an tamwaa, wɛɛ booya̧a̧ an beksloorɛyɔ. 
REV.13.12	Gi woonik namhɛtum ha̧a̧l biitir bɔ tɛŋkɔ bɔ sɛw a gi lɔlgbarɔ, wɛɛ fɛ̧ɛ̧ waal sɛw hi dood wɔ hi waak gedu hi ɗɔbs namhɛtum biitir nɔk ha̧a̧lya bɔ nɔkɔ ramɔ.
REV.13.13	Namhɛtum eesim bɔ tuus gɛrs gbɔlɛ. Sidz laa bɛtha a hɛbtdi a dood lɔlgbar sɛw.
REV.13.14	Maat dood wɔ hi waak hɛbtdi hi gɛrs wɔ dag gbɔnɔ an gi woon a namhɛtum biitir bɔ gi muutdu. Namhɛtum eesim bɔ raa dood waal du sɛw
REV.13.14	a hi wɔm hinza yɔ riitin an namhɛtum bɔ da ginnɛ daŋbɛsim nɔko gi wɛɛ gi za̧a̧ nɛko.
REV.13.15	Namhɛtum eesim bɔ dag tɛŋko an gi yaa holum za̧a̧tigya a namhɛtum biitir bɔ riitinsɔ hi wɔ̧m gedu an gi booya̧a̧ gi wɛɛ gi dag tɛŋk an gi raa hi gbɔm dood wɔ hi ta̧a̧g ɗɔbsig gɛ sɛw.
REV.13.16	Wɛɛ namhɛtum eesim bɔ fɛ̧ɛ̧ doodɛ, dood tɔs wɔ, dood gbɔlɛ, dood rɔɔsya hi ya̧a̧rya wɔ, dood wɔ hi taa gbaarɛ gɛ, hi gbaarɛ wɔ hi dag gbɛɛt a hi naanrɔbo, zaabe a hi ti̧i̧l du. 
REV.13.17	Doo za gi taan gbɛɛtɔ gi muul gɛ, raakɔ a namhɛtum ha̧a̧l bɔ nuŋgɔ, zaabe nuŋgɔ hinɓɛrkya bɔ hi bi̧i̧, ɗɛ̄ɛ̄ an gi zeb hinza, zaabe gi zebr gɛ. 
REV.13.18	Doo ginig hinmɛɛki an gi kɛm dɔgl yɛrɛ. Za̧a̧nyɔ gin zulɛ, ɗɛɛ an gi ɓɛr namhɛtum ha̧a̧l bɔ hinɓɛrkɔ bɔ. Hinɓɛrk bɔ gi a doo nuŋgo: gi tɛmɛrɛ nɔɔngbunu, daatɔ dumbili nɔɔngbunu daa nɔɔngbun be.
REV.14.1	Mi wɛɛ mi see mi gbɛn Tamwaa bɔ gi erk a Siyona gol ha. Dood duk tɛmɛrɛ daa dumbili nasɔ hi duk nasɔ (144.000), hi gi hi giya, hi gin nuŋgɔ hi Baatɔ nuŋgɔ bi̧i̧k a hi ti̧i̧l du.
REV.14.2	Mi wɛɛ mi lag ya̧a̧ za booyz bɛtha an zɛɛ gbɔɔl mɛm gi tuuk namsɔ, wɛɛ an bɛlya̧a̧sɛɛk gbɔɔlɛ. Hinyɔ mi lagɔ riitin an ɗɛŋɗɛŋnɔɔyɔ gɔ hi ɓaako. 
REV.14.3	Dood kit wɔ hi erk a waar ums ɗɔɔtillɛl bɔ gi muutdu a hinza̧a̧til nas wɔ hi muutdu hi a ɗɛntɛ wɔ hi muutdu, hi hin-ɛɛn seg ɛɛko; doo za ɗɛ̄ɛ̄ an gi gok hin-ɛɛnɔ gɛ, gɛ dood duk tɛmɛrɛ hi dumbili nasɔ daa nas (144. 000) wɔ hi da hi tuus nɛ zulya̧ aakil du a hɛbtdi, hii ɗɛɛ ɛɛkɔ kpɔd.
REV.14.4	Dood wɔrɔ hi mɛ̄ɛ̄ mansdɔgl gɛ, muulya̧ gaaga. Hi fɔk Tamwaa bɔ a lɛlyɔ gi rek ge sɛw. Hi za̧a̧s nɛ hii gi dor a dood zaadɛ teesdu hi gààhi a Bɛt ge biitiri hi a Tamwaa bɔ ge. 
REV.14.5	Hi kɛ̧hi ya̧a̧gɔ̧ɔ̧n za book ɔ̧tza gɛ. Hi taan hin-a̧a̧bi.
REV.14.6	Mi wɛɛ mi gbɛn Bɛtwalsɛr za gi riŋk bɛtha hɛmltɔnɔ, gin Dɔgl Rɔb yɔ gɔ gi waa faa an gi dɔks dood wɔ hi waak hɛbtdi, a waal wɔ hi gi sɛw gedu, a dood dɔ̧ɔ̧t teesdu sɛw, a dood ya̧a̧boon du sɛw, hi dood hɛbtyaadɛ sɛw. 
REV.14.7	Gi dɔk hi ya̧a̧ɓooti:
REV.14.7	a hoobha̧a̧nɛg Bɛto, baaninɛge! Ya̧a̧nɛ, ɔ̧tyɔ gɔ gi gbaas dood dɔgl du tuurɔ. Ɗɔbsin za̧a̧nyɔ kim bɛtha hi hɛbtdi, hi mɛmbal gbɔɔlɛ, hi mɛmzɛɛl wɛ!
REV.14.8	Bɛtwalsɛr za eesim bɔ wɛɛ fɔbz Bɛtwalsɛr biitir bɔ gi dɔko:
REV.14.8	a waal gbɔɔl bɔ Baabila ɛ̧ɛ̧bɔ, ɛ̧ɛ̧bɔ! Gii yɔ̧n nɛ waal wɔ hɛbtdi sɛw zɛlkɔ ha̧a̧l bɔ bumɔ hob bɔ.
REV.14.9	Bɛtwalsɛr za taasim bɔ fɔbz zaadɛ eerɛ wɔ ɓooya̧a̧:
REV.14.9	a za̧a̧nyɔ ɗɔbs nambhɛtum bɔ hi riitinsɔ bɔ hi wɔ̄mɔ̄, gi dag gbɛɛtɔ gi ti̧i̧l du, zaabe a gi naan muul hɛw, 
REV.14.10	gi yɔ̧ Bɛt nɔɔtigɔ ha̧a̧l bumɔ hob bɔ hi wɔ̄ɔ̄n mɛm gɛ, hi kpel a nɔɔtigɔ dakwaa bɔ gedu. Gi ha̧a̧ya̧a̧r a laazɛŋk du hi laa-uus ha̧a̧l du a Bɛt walɛsɛrɛ gaatɛ wɔ hi muutdu hi a Tamwaa bɔ gi muutdu.
REV.14.11	Ya̧a̧rhantya̧ bɔ uusɔ gi waa uuk a bɛtha wɛlɛ hi wɛlɛ. Za̧a̧nyɔ ɗɔbs nambhɛtum bɔ hi muulɔ bɔ hi wɔ̧mɔ, zaabe gi dag gbɛɛtɔ, taa holk nɛ zaŋ, gid yɛmsɛ, gid lurko, taa holko.
REV.14.12	Yɔ anbɔ, Bɛt doodɔ wɔ hi fɔk hinyɔ gisihi raako hi waak Yeesu ɗɔbsig hi rɔbo, mɔhi hinɛ.
REV.14.13	Mi wɛɛ mi lag ya̧a̧ za raazim bɛtha:
REV.14.13	a bi̧i̧mɔ: a hat gis a dood wɔ hi wɔrk a Bɛtwoos du, gi yɛɛl ɓɔryɔ!
REV.14.13	Bɛt Mɔkilɔ ta̧a̧:
REV.14.13	a Hɔɔ! Anbɔ. Hi ɗɛɛ an hi hol woosya̧ ɓaatil bɔ hi wɛɛ hi dag hato; ya̧a̧nɛ, hinrɔb yɔ hi woo gihi fɔk kuudu.
REV.14.14	Kuudu mi wɛɛ mi see lɔlɛ mi gbɛn kuus buu, za̧a̧nza yɔ Bɛt kimɔ riitin an doo ɗɔɔt a kuus buu bɔ hage, heg waar ums kalyɔ hi gɔn hɛɛlmɔt a zulha, gi wa̧a̧k rɔŋs lɔmnt naan du. 
REV.14.15	Bɛtwalsɛr za tuuz a Bɛtluk du ɓooya̧a̧ raa Za̧a̧n bɔ gi ɗɔɔtig a kuus buu bɔ hage:
REV.14.15	a loom rɔŋs mɔ, kpaanum lees wɔ hɛbtdi, hi ram da̧a̧da̧, ha̧sigya̧ riiri.
REV.14.16	Hɔnɛ Za̧a̧n bɔ ɗɔ̄ɔ̄t a kuus ha sinz rɔŋsɔ bɔ hɛbtdi kpaan lees wɔ, ha̧s lees wɔ hɛbtdi. 
REV.14.17	Bɛtwalsɛr za tuuz a Bɛtluk du a bɛtha; gii be gin rɔŋs lɔmnt naan du be. 
REV.14.18	Bɛtwalsɛr za yɔ gin tɛŋk an gi tuus laa, fu̧u̧z a Bɛtmaaksɛŋk bɔ ge ɓoos zaa bɔ gin rɔŋs lɔmnt naan du ya̧a̧:
REV.14.18	a loom rɔŋks mɔ, mɔ kpaan tɛ̧ɛ̧ huml ribl wɔ hi gi hɛbtdi a bak wɔ hi du, inaboohi wɔ hi ra̧a̧mɔ!
REV.14.19	Bɛtwalsɛr bɔ sinz rɔŋsɔ bɔ hɛbtdi hablin tɛ̧ɛ̧huml ribl wɔ yaa a hinɓɔ̧ɔ̧nikya gbɔɔl bɔ gi Bɛt nɔɔtigɔ gedu. 
REV.14.20	Rek ɓɔ̧ɔ̧l tɛ̧ɛ̧huml wɔ a waalgbɔɔl bɔ gi saŋgbati. Ga̧a̧m tuu gbɔɔltɔnɔ an mɛm gi tuuk a zɛɛ du a hinɓɔ̧ɔ̧nikya bɔ gedu. Ga̧a̧m zɔbɔ hɛml an kilomɛɛtre taarɛ, dukɔ gi a doo erkil du.
REV.15.1	Mi wɛɛ mi gbɛn hinmɛɛnikya za gɛrsya gbɔɔl a bɛtha: Bɛt walɛsɛrɛ nɔɔn-erɛ hi wa̧a̧k hin ya̧a̧rhantya nɔɔn-er be a naan du. Hinya̧ hii gi ya̧a̧rhantya yɔ̧ɔ̧sum yɔ Bɛt nɔɔtigɔ gɔ gi da̧a̧nɔ.
REV.15.2	Kuudu mi wɛɛ mi gbɛn hinza an mɛmbal yɔ gaa an daarugali ɔksin hi laa, mi wɛɛ mi gbɛn dood wɔ hi ɗɛɛ nambhɛtum ha̧a̧l bɔ hi muulɔ bɔ hi wɔmɔ hi nuŋg bɔ hi ɓɛrɔ, hi er a mɛmbal bɔ gi an daarugali gi dɔŋgdi, hi wa̧a̧ ɗɛŋɗɛŋnɔɔ wɔ Bɛt gaahi naan du, 
REV.15.3	hi ɛɛk Bɛt woosɔya bɔ Muusa hin-ɛɛnɔ hi Tamwaa bɔ hin-ɛɛnɔ:
REV.15.3	a Waar Bɛto Tɛŋkya-Sɛw, woos mɔ hi gi hingbɔlɛ hi hingɛrsyayɔ! Hɛbt wɔ waal du Waar ya̧ gbɔɔlɛ. Gbɔnɔ wɔ gɔ mɔ fɔbɔ hi rii, hi gi rɔbo.
REV.15.4	Bɔ́ hoob gi ha̧a̧g mɔɔ gɛ, Waar Bɛto? Bɔ gi in nuŋg mɔ tɔɔsugo? Mɔɔ gi Doo Gaat mɔ gbunu! Dood waal du sɛw hí zaak a mɔɔge, an hi ɗɔbsumɔ, anyɔ hi gbɛn dɔgl mɔ gbaak wɔ hi mid gaattɔnɔ.
REV.15.5	Kuudu anbɔ mi wɛɛ mi gbɛn Bɛtluk gbandilya bɔ Bɛt gɔ dagtin gedu hi doodɛ, gboor gi aasil a bɛtha.
REV.15.6	Bɛtwalɛ-sɛrɛ nɔɔn-er wɔ hi wa̧a̧k nɛ hin ya̧a̧rhantya nɔɔn-er a naan du hi tuuz a Bɛtluk bɔ gedu, hi heg gbandil buudɛ fɛr a muulɛ, hi wɛɛ hi baŋg hi̧i̧lwɛɛl yɔ hi gɔn hɛɛlmɔt a hɔŋha. 
REV.15.7	Hinza̧a̧til wɔ nas zaaya̧ gbun bɔ gaa Bɛt walɛsɛrɛ wɔ nɔɔn-erɛ hɛb wɔ hi sɔɔtin hɛɛlmɔt naan du hi̧i̧s hi Bɛt yɔ gi waak wɛlɛ hi wɛlɛ nɔɔtigɔ. 
REV.15.8	Bɛt gbɔlumsɔ hi tɛŋkɔ hi̧i̧s a lukɔ bɔ gedu, wɛɛ uusya̧ wɔ hi tuuzugo. Doo za ɗɛ̄ɛ̄ an gi gul a Bɛtluk bɔ gedu gɛ, tuur an hinya̧a̧rhantya nɔɔn-er wɔ Bɛtwalɛsɛr nɔɔn-er wɔ hi kamzɔ hi wooy hi da̧a̧ kete.
REV.16.1	Mi wɛɛ mi lag ya̧a̧ za booy hi tɛŋk a Bɛtluk du gi raak Bɛt walɛsɛrɛ nɔɔn-er wɔ:
REV.16.1	a silin hɛbtdi nɛ gub hinwɔ hi gi a Bɛt nɔɔtigɔ dak wɔ nɔɔn-er gedu!
REV.16.2	Bɛtwalsɛr doos bɔ sil gubz hinnɔɔtigya bɔ gi a dakɔ bɔ gedu a hɛbtdi. Yɔ anbɔ nɔk ha̧a̧l wɔ hi bɛr seek gɛ hi tuu a dood wɔ hi gin nambhɛtum bɔ gbɛɛtɔ hi muulɛ hi wɔ hi ɗɔbsig muulɔ bɔ hi wɔmɔ.
REV.16.3	Bɛtwalsɛr eesim bɔ sil hɛbtdi gubz hin bɔ gi dak du a mɛmbal gbɔɔl du. Mɛm wɛɛ zɛmr an wɔ̍rk za ga̧a̧mɛ. Hinza̧a̧til wɔ hi ginɛ a mɛmbal gbɔɔl bɔ gedu sɛw hi wɔrɔ.
REV.16.4	Wɛɛ kuudu Bɛtwalsɛr taasim bɔ sil hɛbtdi gub hin bɔ ginɛ gi dak du a zɛɛ wɔ hi du, hi mɛmzɔk wɔ hi du, mɛm wɔ hi wɛɛ ga̧a̧mɛ. 
REV.16.5	Mi wɛɛ mi lag Bɛtwalsɛr bɔ gi mɛm zulya 
REV.16.5	a Baa, mɔɔ gi Doo Gaati. Mɔ da mɔ gi amntɔnɔ hi nɛɛko. Mɔ gi Doo rɔbo a dɔgl-gbaak mɔ bɔ gedu. 
REV.16.6	Anyɔ dood wɛrɛ hi gubr dood mɔ ga̧a̧mya̧ hi ya̧a̧kɛŋkya mɔ wɔ ga̧a̧mya̧, ya̧a̧nɛ mɔ yɔ̧nihi ga̧a̧mɛ. Hi dag hinyɔ rii nɛ an hi dag giya.
REV.16.7	Mi wɛɛ mi lag Bɛt-maaksɛŋk bɔ gi dɔko:
REV.16.7	a hɔɔ, anbɔ, Waar Bɛto Tɛŋkya-Sɛw, mɔ gi gbaak dɔgl rɔbo anyɔ rii.
REV.16.8	Kuudu Bɛtwalsɛr nasum bɔ rek da gubz hinyɔ gi a gi dak du a ɔ̧t muulɛ, wɛɛ hi gàà ɔ̧t bɔ gbɔnɔ an gi dɔ̧ɔ̧s dood hi laa. 
REV.16.9	Ɔ̧t bɔ dɔ̧ɔ̧s dood wɔ, hi wɛɛ hi nii Bɛt nuŋgɔ yɔ gi ya̧a̧rhant wɔrɔ zulya̧. Hí tā̧ā̧ hin-ha̧a̧lya̧ ɔɔk an hi wɛɛ hi zɛmr kpoosya̧ a Bɛt ge hi gaag gbɔlums gɛ.
REV.16.10	Bɛtwalsɛr nɔɔntums bɔ siz gubz hinyɔ gi a gi dak du a nambhɛtum ha̧a̧l waar ums ɗɔɔtillɛl bɔ ge, lɛl bul gɔ a waar ums lɛl bɔ ge sɛw. Dood wɔ hi lak kosgumnɛ hi ɓalsig nuŋgya̧. 
REV.16.11	Yɔ kosgumn bɔ gihi tɔko hi nɔk ha̧a̧l wɔ, hi nii Bɛt yɔ gi a bɛtha; wɛɛ hā̧ā̧hi hin-ha̧a̧lya̧ ɔɔk an hi zɛmr kpoosya̧ gɛ.
REV.16.12	Bɛtwalsɛr nɔɔngbun bɔ sil gubz hinyɔ gi a gi dak du a zɛɛ gbɔɔl bɔ nuŋgɔ a Ofurata gedu. Mɛm bɔ duhɔ ɔ̧ɔ̧sa, zɛɛ bɔ kootɔ an waar ɛ gbɔlɛ wɔ a ɔ̧tkazigi hi dag gbɔnɔ daak gedu.
REV.16.13	Mi wɛɛ mi gbɛn loorɛ bɔbtin taarɛ hi gi an puli hi tuuzig a beksloorɛ bɔ gi ya̧a̧ du, hi nambhɛtum ha̧a̧l bɔ gi ya̧a̧ du, hi ya̧a̧kɛŋkɔya bɔ gi ya̧a̧ du. 
REV.16.14	Loorɛ bɔbtin wɔrɔ hii gi loorɛha̧a̧l walɛsɛrɛ wɔ hi wookwoos gɛrsyaadɛ. Hi wɛɛ hi rek a waar ɛ gbɔlɛ wɔ hi gi waal du hi sɛw an hi mɔksihi hi gɔ nɔk a Bɛt Tɛŋkya-Sɛw ɔ̧tɔ bɔ gedu.
REV.16.15	(Yɛrɛ laginɛ! Be zaak an luuri. Hat gi a za̧a̧nyɔ gi lɔlɛ gi wɛɛ gi gbaak gbandilɔ rɔbtɔnɔ ge an bɔ gi ɛmb ɔ̧lɛ gi dag seem a dood muutdu. )
REV.16.16	Loorɛ bɔbtin wɔ hi mɔks waar ɛ gbɔlɛ wɔ a lɛlyɔ gɔ hi el nuŋgɔ a Ibraniŋko ya̧a̧boon du a Harmagedɔŋ ge.
REV.16.17	Bɛtwalsɛr nɔɔn-eesum bɔ gubz hinyɔ gi a gi dak du a bɛtha. Ya̧a̧ za booy hi tɛŋko a Waar ums ɗɔɔtillɛl bɔ ge a Bɛtluk du:
REV.16.17	a hinɔ da̧a̧da̧ ma!
REV.16.18	Bɛlya̧bs ya̧bɔ, lɛl dɔntɔ, bɛlya̧a̧sɛɛk gɔya, hɛbt nam ha̧a̧ltɔnɔ. Hɛbt nāmdir zaa anbɔ gɛ anyɔ dood hi yɛɛl tuuk waal du. 
REV.16.19	Waal gbɔɔl mɔɔt bɔ gɛ̧ɛ̧y du taarɛ; waal gbɔlɛ wɔ hɛbtdi sɛw hi ɛ̧ɛ̧blɔ. Bɛt mɔk waal gbɔɔl bɔ gi Baabila gbɔɔl dɔglɔ, yɔ̧nig nɔɔtigɔ ha̧a̧l bumhob bɔ hi̧i̧s a dakwaa bɔ gaag gedu. Fɛ̧ɛ̧ge yɔ̧ da̧a̧sɔ.
REV.16.20	Hɛbt wɔ mɛm rɔhi sɛw hi wagɔ, wɛɛ hi gbɛ̄n gol za ma gɛ. 
REV.16.21	Bɛlɓatir naadɛ naadɛ hi naŋgz wɛɛha an bɛlɛ a dood muulɛ. Bɛlɓatir gbunu, ɗɔkɔ gi kilo dumbili nasɔ. Yɔ bɛl-ɓatir bɔ ya̧a̧rhantɔ zɛm dood anbɔ, anyɔ gi gi ya̧a̧rhant ha̧a̧l be, dood hi nii Bɛt nii.
REV.17.1	Hɔnɛ Bɛt walɛsɛrɛ nɔɔn-er wɔ hi wa̧a̧k nɛ dak nɔɔn-er wɔ ya̧a̧rhant gi du zaaya̧ gbun zaa raami:
REV.17.1	a zaamɔ, be goksum dɔgl yɔ gɔ hi gbaas nis gbɔɔl kaat ha̧a̧l bɔ ɗɔɔt a mɛmbal gbɔlɛ kitɛ dɔŋdi. 
REV.17.2	Waar ɛ gbɔlɛ wɔ hɛbtdi hi naamans hi giya. Wɛɛ dood wɔ hi waak hɛbtdi hi wɔn mansɔ bumɛ.
REV.17.3	Bɛt Mɔkilɔ zaa zɛmr kol mi, Bɛtwalsɛrɔ ka̧m hɛtdɔŋ du, mi gbɛn niskaat bɔ kar a nambhɛtum za hob yɛl ha. Hi bi̧i̧ nuŋg ya̧a̧ha̧a̧lya a Bɛt zulha kittɔnɔ a nambhɛtum bɔ gi muulɛ, wɛɛ nambhɛtum bɔ gin zul nɔɔn-erɛ hi gur kooblɛ. 
REV.17.4	Nis bɔ heg gbandil hob muulɛ hi zaa hob bɛlbɛl, root muulɔ hi root wɔ hi gɔn hɛɛlmɔto hi bet rɔbɛ wɔ gɔ hi woonik hinɛ, hi root za rɔbɛ wɔ. Gi wa̧a̧k dakwaa yɔ hi gɔn hɛɛlmɔto gi hi̧i̧s hi hinbɔbtin ɓi̧i̧lumya wɔ hi fu̧u̧ a mans-naakɔ ha̧a̧l bɔ gedu naan du. 
REV.17.5	Nuŋg za dɔgl hinmɛɛkya dubt bi̧i̧y a gi ti̧i̧l du:
REV.17.5	a Baabila gbɔɔlɛ, a nɛɛd kaatɛ ha̧a̧l wɔ naaya̧ hi hinbɔbtin wɔ hi gi waal du naaɔ.
REV.17.6	Mi wɛɛ mi gbɛn nis bɔ yɔ̧ Bɛt doodɔ wɔ hi boo nɛ Yeesu dɔglɔ ga̧a̧mya̧ wɔnɔ anyɔ gɔ hi wɔnik bumɛ. Yɔ mi gbɛnig anbɔ hin wɛɛsim gɛrs gbɔɔltɔnɔ. 
REV.17.7	Bɛtwalsɛr bɔ warimi:
REV.17.7	a nɔ gisum gɛrs wɛɛko? Ɔbe walksum nis bɔ hinmɛɛk dubt bɔ dɔglɔ hi nambhɛtum bɔ kar hage dɔglɔyɔ gin zul nɔɔn-erɛ hi gur kooblɛ. 
REV.17.8	Nambhɛtum bɔ mɔ gbɛnɔ, da ginɛ za̧a̧tili amntɔnɔ, yɛrɛ ɓɔryɔ taaro, wɛɛ gi kazig a zɛŋk dubt ha̧a̧l bɔ gedu an gi re gi wagɔ. Dood wɔ hi waak hɛbtdi, dood wɔ nuŋgya̧ bi̧i̧y a za̧a̧tig ɗɛɛrwol du gɛ baar a waalyɛɛliki, gɔ hi gbɛn nambhɛtum bɔ, hin gi wɛɛsihi gɛrsɛ anyɔ da ginɛ za̧a̧til gi wɛɛ gi taa ɓɔryɔ gɛ; kuudu gi wɛɛ gi midza.
REV.17.9	An za̧a̧nɔ gin zulɛ hi hinmɛɛk dubti gi kɛm hin yɛrɛ. Zul nɔɔn-er wɔ hi gi gol nɔɔn-er wɔ nis bɔ gi ɗɔɔtig hage giya. Hii wɛɛ hi gi waar ɛ gbɔlɛ nɔɔn-er wɔ hɛw. 
REV.17.10	Waar ɛ wɔ nɔɔn-erɛ, zaadɛya̧ nɔɔnɛ hi maatɔ, zaa gbunu gi ɗɔɔtig gi waar ums bɔ duge, zaaɔ be, zaadir gɛ. Gɔ gi zaa, taa an gi am a waar umsɔ bɔ gedu. 
REV.17.11	Nambhɛtum bɔ da gi nɛko, yɛrɛ ɓɔryɔ taaro, gii gi waar gbɔɔl gɛ̧ɛ̧simɛ, gii gigi gbun a nɔɔn-er wɔ hi teesdu, gi wɛɛ gi wagɔ.
REV.17.12	Gur koobl wɔ mɔ gbɛn be, hii gi waar ɛ kooblɛ; hí yɛ̄ɛ̄l ɗɔɔtig hi waar ums du ket gɛ. Gi an hi dag waar umsya̧ ɔ̧t kaasiwaanɔ hi nambhɛtum bɔ lɛlgbunu. 
REV.17.13	Waar ɛ wɔ koobl sɛw hi gin mɔkilya̧ gbunu, hi gaa nambhɛtum bɔ tɛŋkya̧ hi gbɔlumsya̧. 
REV.17.14	Hí gɔ nɔk hi Tamwaa bɔ. Wɛɛ Tamwaa bɔ gi ɗɛɛhi anyɔ gi ɗɛntɛ wɔ Ɗɛntya̧, anyɔ gi waar ɛ wɔ Waar ya̧; wɛɛ doodɔ hi gig fɔko hi gi dood wɔ Bɛt elihi, hi wɔ Bɛt sɛ̧ɛ̧hi hi wɔ hi waak ɗɔbsigi hi ɔ̄ɔ̄ dɔglɔ gɛ.
REV.17.15	Bɛtwalsɛr bɔ wɛɛ raami:
REV.17.15	a mɛm wɔ mɔ gbɛn nis kaat ha̧a̧l bɔ ɗɔɔt geha, hi gi hɛbtwaato hi dood saalɛ, hi dood hɛbt sɔmsɔm, hi ya̧a̧boon sɔmsɔm. 
REV.17.16	Gur koobl wɔ mɔ gbɛnɔ, hi ɔks hi namhɛtum ha̧a̧l bɔ hi hɛ̧ɛ̧n nis kaat ha̧a̧l bɔ lɔlɛ; hí hodil wɔd wɔ gi gi muul sɛw hí ɔɔg ɔ̧lɛ; hi tɔb nambɔ hi wɛɛ hi dɔ̧ɔ̧sig laa du.
REV.17.17	Bɛt gii gaahi mɔkil kpoos du an hi woo hinyɔ ha̧a̧ giya, hi woo hi kpoosya̧ gbunu an hi wɛɛn waar umsya̧ bɔ hi tɛŋkya̧ bɔ a nambhɛtum ha̧a̧l bɔ ge gi tuur a ɔ̧tyɔ Bɛt dɔglɔ gɔ gi da̧a̧ gedu. 
REV.17.18	Wɛɛ nis yɔ mɔ gbɛnige, gii gi waal gbɔɔl yɔ ɗɔɔt gi daar waar gbɔlɛ wɔ waal du.
REV.18.1	Kuudu mi wɛɛ mi gbɛn Bɛtwalsɛr za gi sizig a bɛtha. Gin tɛŋk gbɔɔlɛ, lɛlgaalɔ gaas waal sɛw. 
REV.18.2	Ɓooya̧a̧ ha̧a̧ltɔnɔ
REV.18.2	a waal gbɔɔl bɔ Baabila ɛ̧ɛ̧bɔ! Waal gbɔɔl bɔ Baabila ɛ̧ɛ̧bɔ! Wɛɛ loorɛha̧a̧l waal lɛlɛ, wɛɛ loorɛ bɔbtin wɔ hi gi sɛw ɛmbilya̧ lɛlɛ. Nɔɔs ha̧a̧l ɓi̧i̧limya wɔ, nɔɔs ha̧a̧l wɔ hi bɔ̧ɔ̧hi sɛw hi waak gedu. 
REV.18.3	Yɔ̧n dood hɛbtdi sɛw mans ɓi̧i̧limya bumɔ bɔ. Waar ɛ gbɔlɛ wɔ hɛbtdi hi gɔ mans hi giya; hinriŋsgɔkya wɔ hi dag rɔɔs a zɛlkɔ bɔ gedu dɔk gɛ.
REV.18.4	Mi wɛɛ mi lag ya̧a̧ za booyz bɛtha:
REV.18.4	a dood be wɛ, tuuzin a Baabila waalɔ gbɔɔl bɔ gedu! Tuuzinɛ an bɔnɛ ɔks hi gii a gi hinha̧a̧l du, an bɔnɛ dag ya̧a̧rhantɔ wɔ nɛnɛ! 
REV.18.5	Hinha̧a̧lɔ hi tɔɔ hi tuur a bɛtha, wɛɛ Bɛt zɛ̄n woos ha̧a̧lɔ wɔ gɛ. 
REV.18.6	Wɛnsinge hinwɔ da gaanɛ, toosinge hinyɔ woosin du dɔɔ eerɛ. Hi̧i̧tsinge dakwaaɔ bɔ hi bum du dɔɔ eerɛ gi daar yɔ da bɔɔsinɛ. 
REV.18.7	Tɔɔsin kosgumnɔ hi wɔrkya̧a̧rumsɔ gi riitin an ɗɔbsig yɔ ɗɔbs zulɔ hi waak yɔ waa a waabil hɛmnt du gi gbunu. Yɔ anbɔ mɔk hi zulɔ
REV.18.7	a be ɗɔɔt hɛdi an niswaar gbɔɔlɛ, be taa kuuri, wɛɛ be taa mɛɛk wɔrkya̧a̧rums zaŋ.
REV.18.8	Yɔ anbɔ ya̧a̧rhantɔ wɔ hi gi a gi zulɛ, hi zaa hi lɛg ɔ̧t gbun bɔ gedu sɛw: ya̧a̧rhant wɔ an gumsɛ, wɔrkya̧a̧rumsɛ, tɔsɛ, wɛɛ laa gi dɔ̧ɔ̧sige. Ya̧a̧nɛ, Waar Bɛt yɔ gisig dɔgl gbaako gin tɛŋk gbɔɔltɔnɔ.
REV.18.9	Waar ɛ gbɔlɛ wɔ waal du hi gɔ mans hi giya hi waabil hɛmntigi, gɔ hi gbɛn waal gbɔɔl bɔ gi dɔ̧ɔ̧k hi laa-uusɔ, hi kaage hi ɓolsigya̧a̧. 
REV.18.10	Gɔ hi gbɛn waal gbɔɔl bɔ kosgumnɔ gi ha̧a̧sihi hoobo, hi er hɛmltɔnɔ hi raa:
REV.18.10	a wey! wey! Baabila, waal gbɔɔl gbɔɔlɛ, waal gbɔɔl tɛŋkya! A ɔ̧t gbun yɛrɛ gedu ro kpɔd, hi gbaasum dɔgl ya?
REV.18.11	Hinriŋsgɔkya wɔ waal du hi gig kaako, hi ya̧a̧ɓoolik a gi dɔŋgo anyɔ doo taa ma an hi zeb wɔdya̧ wɔ hi riŋnuko. 
REV.18.12	Hɛɛlmɔt wɛ, tus kɛ̧ɛ̧t wɛ, bet rɔbɛ wɔ gɔ hi wɔmnik wɔdɛ, root wɛ, gbandil buudɛ rɔbɛ wɛ, gbandil hobɛ bɛlbɛl wɛ, gbandil hɔntil rɔbɛ wɛ, gbandil hobɛ kɛŋ wɔ, tɛ̧ɛ̧ ki̧i̧lhɛmntya wɛ sɔmsɔm, hin wɔ hi gɔn namnɔɔ nuŋgo, hinwɔ hi gɔn tɛ̧ɛ̧ tus sa̧a̧tya wɛ sɛw, tus hobɛ wɛ, tus wilɛ wɛ, bet wɛ gɔ hi el nuŋgya̧ a astayɔ,
REV.18.13	tɛ̧ɛ̧mɔt ki̧i̧lhɛmntya wɛ, kurum ki̧i̧l-hɛmntya wɛ, tɛ̧ɛ̧ ki̧i̧lhɛmntya yɔ gɔ hi dɔ̧ɔ̧ts Bɛto, kurum okt ki̧i̧lhɛmntya yɔ gɔ hi el nuŋgɔ a ɗaasɛrɛyɔ, tɛ̧ɛ̧ uus ki̧i̧l-hɛmntya wɛ, bumhobɛ wɛ, kurum wɛ, zum rɔbɛ wɛ, totfolk wɛ, naa wɛ, tam wɛ, dɔy wɛ, mɔɔta wɛ, gbaarɛ wɛ hi dood kol wɛ hɛw. 
REV.18.14	Gɔ gi anbɔ hinriŋsgɔkya wɔ hi raa waal gbɔɔl bɔ:
REV.18.14	a wɔd mɔ rɔbɛ wɔ ha̧a̧ kol mɔ sɛw hi hɛmlumhɛmlɔ, rɔɔs mɔ wɔ hi gbɔlums mɔ wɔ sɛw hi wagumɔ, mɔ taahi zaa gbɛnik nɛ ma zaŋ!
REV.18.15	Wɔd wɔrɔ hinriŋsgɔkyaya̧ wɔ hi dak nɛ rɔɔs a waal bɔ gedu hi er hɛmltɔnɔ a waal gbɔɔl bɔ kosgumnɔ bɔ gihi hoobha̧a̧sig gi dɔŋgo, hi gbuu kaalɛ, hi ɓoolya̧a̧, 
REV.18.16	hi 
REV.18.16	a wey, wey! Waal gbɔɔl yɛrɛ! yɔ heg nɛ gbandil buu ɗaktili, hi gbandil hob bɛlbɛl, hi zaa hob kɛŋg; root nɛ muulɔ hi kɔ̧ɔ̧tig wɔ hi gɔn hɛɛlmɔto, hi bet za rɔbɛ wɛ, hi root wɛ. 
REV.18.17+REV.18.18	Ɔ̧t kaasi, rii an waal gbɔɔl yɛrɛ gi waks rɔɔs wɛrɛ sɛwi!
REV.18.17+REV.18.18	Dood lɛmbzulya̧ wɛ sɛw, hi rɔbsrekya wɔ hi gi gedu, hi lɛmbnuukya wɔ hi waak a mɛmbal ha hi dood hinriŋsgɔkya wɔ gɔ hi rek lɛmb du sɛw hi gbɛn waal gbɔɔl bɔ gi dɔ̧ɔ̧k a laa-uus du hi er hɛmltɔnɔ; hi ɓoolya̧a̧:
REV.18.17+REV.18.18	a waal gbɔɔl za tɔ̄ɔ̄ nɛ gi riitin an waal gbɔɔl yɛrɛ gɛ!
REV.18.19	Hi kpuu luus hi muul hi kaako, hi ya̧a̧rkaako, hi ya̧a̧ɓooluko:
REV.18.19	a wey, wey! Waal gbɔɔl yɛrɛ gin ya̧a̧rhanto! Dood wɔ hi gin lɛmb a mɛmbal ha sɛw hi da̍g rɔɔs a gi rɔɔs du. Ɔ̧t kaasi, rii an gi waks hin sɛwi!
REV.18.20	Bɛtha, mɔya, yɔ waal gbɔɔl bɔ ha̧tiro, dagum hato. Bɛt doodɔ wɛ, tɔmsya wɛ, hi Bɛtya̧a̧kɛŋkya wɛ, dagin hat be. Bɛt yɔ gbaasig dɔglɛ, gɔs nɛɛ hinrɔbo.
REV.18.21	Hɔnɛyɔ anbɔ, Bɛtwalsɛr za tɛŋkya loo bet za yɔ riitin hi naal gbɔɔlɛ, gbal a mɛmbal gbɔɔl du raa:
REV.18.21	a hí bis waal gbɔɔl mɔɔt bɔ Baabila a wɛɛdis hi tɛŋk anyɔ lɛ be, doo taag zaa gbɛnko. 
REV.18.22	Hi taa hin-ɛɛn za kɛŋk a mɔ lɛl bɔ ge, hi ɗɛŋɗɛŋnɔɔ ɓaak wɔ, hi hinnak wɔ, hi waŋg-ulk wɔ, hi pɔ̧r-ulk wɔ, hi taa zaa kɛŋk a mɔ lɛl bɔ ge. Hi taa woosya za an tɛ̧ɛ̧hɛɛkya, zaabe siltɛɛkya gbɛnik gbunu. Hi taa naal-gbɔɔl nams zaa kɛŋk a mɔ lɛl bɔ ge.
REV.18.23	Laa taa gaak a mɔ lɛl bɔ ge; hi taa wal looba hi nis looba ya̧a̧ zaa kɛŋk a mɔ lɛl bɔ ge. Hinriŋsgɔkya mɔ wɔ hii gi tɛŋkyaadɛ duhɔ gi daarlɛl a waal du, ya̧a̧nɛ; wɛɛ mɔ maatin dood sɛw sees mɔ wɔ. 
REV.18.24	A Baabila hi zɛm Bɛtya̧a̧kɛŋkya wɔ hi Bɛt doodɔ wɔ hi dood zaadɛ wɔ hi gbɔ̧hi hɛbtdi sɛw ga̧a̧mya̧ giya.
REV.19.1	Yɔ hin wɔrɔ hi daa anbɔ, mi lag an dood saal kit a bɛtha hi bookya̧a̧ hi tɛŋk hi raako:
REV.19.1	a Haleluya, baanin Bɛto!
REV.19.1	Za̧a̧tigi, gbɔlumsɛ, hi tɛŋko hi gi a Bɛt ge.
REV.19.2	Dɔglɔgbaak wɔ hi gi rɔbo hi gbɔnɔ! Bɛt gbaas nis kaat ha̧a̧l bɔ gi nɛ ha̧tirgo dood hɛbtdi hi mansnaakɔ wɔ dɔglɛ; gbaasig dɔgl a woosɔya wɔ gbɔ̧hi hi dɔŋgo.
REV.19.3	Hi wɛɛ hi dɔg ɓɛ,
REV.19.3	a Haleluya, baanin Bɛto!
REV.19.3	Waal gbɔɔl bɔ laa-uusɔ gi waa dɔɔk bɛtha wɛlɛ hi wɛlɛ!
REV.19.4	Ɗɛntɛ yɔ̧ɔ̧lgbun daa nas wɔ hi hinza̧a̧til nas wɔ hi zagl hi ɗɔbs Bɛt yɔ ɗɔɔt a gi waar ums ɗɔɔtillɛlɛ, hi raa:
REV.19.4	a hɔɔ, aanbɔ, Haleluya, baanin Bɛto!
REV.19.5	Mi lag hinza riitin an ya̧a̧booyz a waar ums ɗɔɔtillɛl bɔ ge:
REV.19.5	a Bɛt woosya ɔ̧ɔ̧ wɛ sɛw, baanin Bɛt wɛ. Dood wɔ hoob gihige ha̧a̧ko, dood tɔs wɔ hi dood nabl wɔ sɛw.
REV.19.6	Mi wɛɛ mi lag nams za yɔ riitin an dood saalzanɔ gbɔɔl ya̧a̧boonɛ, an mɛm yɔ gi tuuk zɛɛ gbɔɔl du ya̧a̧boonɔ, wɛɛ an bɛldɔntil gbɔɔl ya̧a̧boonɛ:
REV.19.6	a Haleluya, baanin Bɛto,
REV.19.6	ya̧a̧nɛ, Waar wɛ Bɛto Tɛŋkya-Sɛw tal gi ma a gi waar ums du.
REV.19.7	Yɛwɛ dag hato, kpoos wɛ kpɛ̧ɛ̧ge, yɛwɛ tɔɔs nuŋgɔ! Ya̧a̧nɛ, Tamwaa bɔ lootinsnaabɔ ɔ̧t tuurɔ. Nis gbaag bɔ gɛms muulɔ da̧a̧da̧.
REV.19.8	Nis bɔ heg gbandil buu gaat muul fɛr, gi zuunik Bɛt doodɔ wɔ woosya̧ riit bɔ. 
REV.19.9	Bɛtwalsɛr bɔ raami:
REV.19.9	a bi̧i̧mɔ: a hat gi a dood wɔ hi elihi a Tamwaa bɔ gi lottins naab du hi.
REV.19.9	Wɛɛ dɔgsimi:
REV.19.9	a Bɛt dɔglɔ rɔbɛ wɔ hii bɔ.
REV.19.10	Mi zagl gi dɔŋdi an mi ɗɔbsige, hɔnɛ wɛɛ raami:
REV.19.10	a oom zul mɔ, bɔmɔ gɔ anbɔ! Bee be gi doo woosya an mɔɔ hɛw, hi an namɔza wɔ hi wa̧a̧k dɔgl wɔ Yeesu boo a gi zulɛ hi Baatɔ zulɛ. Ɗɔbsum Bɛto! Yeesu dɔgl yɔ 
REV.19.11	Yɔ anbɔ, mi gbɛn bɛtha kpɛ̧ɛ̧rɔ, mi wɛɛ mi gbɛn dɔy zaa buu midza. Za̧a̧n bɔ kar hage nuŋgɔ Doo Woosfɔkya hi Doo Rɔbo; gɔ gbaa dɔglɛ, wɛɛ gɔ nɔk hi gbɔnɔ. 
REV.19.12	Lɔlɔ wɔ hi kabzig du an laazebti, wɛɛ gin waar ums kal gi zul ha kittɔnɔ; gin nuŋg za bi̧i̧k a gi muulɛ, doo za mɛɛ gɛ, gɛ giya.
REV.19.13	Heg gbandil hob yɔ bɔɔy a ga̧a̧m du, wɛɛ gɔ hi el nuŋgɔ bɔ: a Bɛt Dɔglɛ. 
REV.19.14	Laaya wɔ bɛtha saalya̧ hi kar a dɔy buudɛ ha hi fɔge, hi heg gbandil buudɛ rɔbɛ muulɛ, gbandilya̧ hi gaa anbɔ fɛr.
REV.19.15	Daŋbɛsim lɔmnt tuuz a gi ya̧a̧ du an gi gbɔmn dood waaldu. Gi wɛɛ waar hi zulha gi kaŋkinihi sɔɔltusɛ. Gii gi ɓɔ̧ɔ̧ bumhob a Bɛt Tɛŋkya-Sɛw nɔɔtigɔ a gabs wɔd hinɓɔ̧ɔ̧nikya bɔ gedu. 
REV.19.16	Gin nuŋg-bi̧i̧k a gbandilɔ bɔ gi muulɛ hi a gi dɔɔnaa muulɛ:
REV.19.16	a waar ɛ Waar yɔ, ɗɛntɛ Ɗɛntyɔ.
REV.19.17	Mi wɛɛ mi gbɛn Bɛtwalsɛr za gi erk a ɔ̧tha ɓooya̧a̧ ha̧a̧ltɔnɔ raa nɔɔs wɔ hi riŋk a bɛtha sɛw:
REV.19.17	a zaanɛ, mɔksinɛ an nɛ gbob lees gbɔɔl yɔ Bɛt gɛmsɔ, 
REV.19.18	an kuudu nɛ gbob waar ɛ gbɔlɛ wɔ wɔrkya̧, hi laaya gbɔlɛ wɔ nambya̧, hi dood tɛŋkyaadɛ wɔ nambya̧, hi dɔy wɔ nambya̧ hi wɔ hi kar hage nambya̧, hi dood sɛw nambya̧, an doo yɔ gi aakil du, hi yɔ gi gbaari, an dood tɔs wɔ hi dood nabl wɔ.
REV.19.19	Mi wɛɛ mi gbɛn nambhɛtum ha̧a̧l bɔ hi waar ɛ gbɔlɛ wɔ hɛbtdi hi layaya̧ saal kit wɔ hi mɔks an hi gɔ nɔko hi Za̧a̧nyɔ ɗɔɔt a dɔy ha hi laaya ɔ̧ɔ̧ kit wɔ.
REV.19.20	Hi wa̧a̧ namhɛtum ha̧a̧l bɔ hi Bɛtya̧a̧kɛŋkya ya̧a̧gɔ̧ɔ̧nya bɔ gi gɔk nɛ gɛrs a gi muutdu gi maatingo dood wɔ hi gin nambhɛtum nuŋgɔ muulɛ, hi wɔ hi ɗɔbsig muulɔ bɔ hi wɔmɔ. Hi gbal nambhɛtum ha̧a̧l bɔ hi bɛtya̧a̧kɛŋkya ya̧a̧-gɔ̧ɔ̧nya bɔ za̧a̧til a laazɛŋk ha̧a̧l bɔ gi uuk-uus hob gedu hi eer sɛw.
REV.19.21	Wɛɛ za̧a̧n bɔ kar dɔy ha gbɔm dood zaadɛ wɔ hi daŋbɛsim yɔ gi tuuk gi ya̧a̧ du; nɔɔs sɛw hi tɔb nambya̧, wɛɛ buuya̧ hi̧i̧ rurug.
REV.20.1	Yɔ anbɔ, mi wɛɛ mi gbɛn Bɛtwalsɛr za siz a bɛtha; wa̧a̧ zɛŋk dubt ha̧a̧l bɔ gboorinsɔ naan du hi ba̧a̧ntus naa.
REV.20.2	Wa̧a̧ beksloorɛ bɔ, beks amnt bɔ: raakɔ a loorɛha̧a̧l bɔ, zaabe Saydanu, wɔg ba̧a̧n du an gi waa wɛl duko. 
REV.20.3	Bɛtwalsɛr bɔ gbalig a zɛŋk dubt ha̧a̧l bɔ gedu, wɛɛ gboon hi gboorins bɔ, wɛɛ wɔmn ba̧a̧ni ɔɔg duhɔ, an bɔ̄ beksloorɛ bɔ gi wɛɛ gi maat dood a waal du sɔmsɔm, gi tuur an wɛl duk gbun bɔ gi da̧a̧ kete. Gɔ gi kuudu anbɔ gi an hi bisig gi am kaasi.
REV.20.4	Kuudu mi wɛɛ mi gbɛn waar ums ɗɔɔtillɛl wɔ; dood wɔ hi gaahi gbɔnɔ an hi gbaa dɔglɛ hi ɗɔɔt hage. Mi wɛɛ mi gbɛn dood wɔ hi boo nɛ Yeesu dɔglɔ hi Bɛtdɔgl a dood teesdu gid hi gbɔ̧hi kolya̧. Dood wɔ hi gbɔ̧hi hi da hi ɗɔ̄bs nambhɛtum bɔ hi muulɔ bɔ hi wɔm gɛ. Hi da hi dāg nambhɛtum bɔ nuŋgɔ bi̧i̧s a ti̧i̧l du, zaabe a hi naan du gɛ. Hi rɛmlɔ hi tal a waar ums du hi Kristu lɛlgbunu tuur wɛl duk gbunu.
REV.20.5	Gii gi rɛmtig biitiri. Wɔrkɛ zaadɛ wɔ be, wɛl duk gbun tal kete ɓɔr hi ɔɔ rɛmluko. 
REV.20.6	Za̧a̧nyɔ dag za̧a̧tig bɔ ɔnɛ a rɛmtig biitir bɔ gedu gin hato, gi doo gaati. Wɔrk eesim bɔ taan tɛŋk ma an gi zɛm dood wɔrɔ. Hi wɛɛ Bɛtmaak wookyaadɛ hi Kristu maakwookɔyaadɛ, hi ɗɔɔt waar ɛ hi Yeesu wɛl duko.
REV.20.7	Wɛl duk gbun gɔ gi da̧a̧ hi tuus Saydanu gɔ gi luknɔ du, 
REV.20.8	gi wɛɛ gi maat dood hɛbtyaadɛ sɔmsɔm a waal yoogil lɛl nas wɔ hi du sɛw, raakɔ a Gog hi Maagog lɛlɔge an gi mɔksihi hi gɔ nɔko; kitigya̧ gi an hɔ̧ɔ̧l a mɛmbal gbɔɔl ya̧di.
REV.20.9	Hi hɛks a waal du sɛw hi rɔb Bɛt doodɔ duulya̧ lɛl bɔ hi waal gbɔɔl yɔ Bɛt ha̧a̧g hi doodɔ. Yɔ anbɔ laa gi siz bɛtha gi dɔ̧ɔ̧hi. 
REV.20.10	Gɔ gi anbɔ hi gbal loorɛha̧a̧l bɔ gihi nɛ maatig ma a laazɛŋk ha̧a̧l dubt bɔ uuk-uus hob gedu, a laazebt-uusya ha̧a̧l bɔ gedu, a lɛlyɔ nambhɛtum ha̧a̧l bɔ gi gedu hi bɛtya̧a̧kɛŋkya ya̧a̧gɔ̧ɔ̧nya bɔ. Hi sɛw hi ha̧a̧ya̧a̧r gedu yɛms du hi lurk du sɛw wɛlɛ hi wɛlɛ.
REV.20.11	Mi wɛɛ mi gbɛn waar ums ɗɔɔtillɛl buu gbɔɔlɛ hi za̧a̧n bɔ ɗɔɔt hage. Hɛbtdi hi bɛtha sɛw hi nɔ̀ɔ̀ gi muutdu, yɔ kuudu lɛlya̧ taa ma. 
REV.20.12	Kuudu mi wɛɛ mi gbɛn wɔrkɛ wɔ, dood nabl wɔ hi dood tɔs wɔ sɛw hi er a waar ums ɗɔɔtillɛl bɔ gi muutdu. Ɗɛɛrwol kittɔnɔ hi gboora. Ɗɛɛrwol zaa dɔɔm wɛɛ gboora, ɗɛɛrwol za̧a̧tigya bɔ giya. Hi gbaas wɔrkɛ wɔ dɔglɛ anyɔ woosya̧ fɔbɔ an hinyɔ hi bi̧i̧ nɛ a ɗɛɛrwol wɔ gedu.
REV.20.13	Dood wɔ mɛmbal gbɔɔl gbɔ̧hi, wɛɛ wɛnzihi. Wɔrko hi wɔrkɛ ɗɔɔtillɛl bɔ hi wɛɛ hi wɛnz wɔrkɛ wɔ hi gihi nɛ gbaako. Dood sɛw hi gbaasihi dɔglɛ anyɔ woosya̧ fɔbɔ. 
REV.20.14	Yɔ anbɔ, hi gbal wɔrko hi wɔrkɛ ɗɔɔtillɛl bɔ a laazɛŋk fɛɛt ha̧a̧l bɔ gedu. Laazɛŋk fɛɛt ha̧a̧l bɔ giigi wɔrk eesimɛ. 
REV.20.15	Za̧a̧nyɔ hi tɛb nuŋgɔ hi zɛ̄m bi̧i̧y nɛ a za̧a̧tig ɗɛɛrwol bɔ gedu gɛ hi gbalig a laazɛŋk fɛɛt bɔ gedu.
REV.21.1	Mi wɛɛ mi gbɛn bɛtha sego hi hɛbtdi sego. Bɛtha biitir bɔ hi hɛbtdi biitir bɔ hi wag lɛlɛ, wɛɛ mɛmbal gbɔɔl bɔ wag be. 
REV.21.2	Mi wɛɛ mi gbɛn waal gbɔɔl gaat bɔ Urusalima seg bɔ gi sizig bɛtha a hɛbtdi, gɛms muulɔ an nis lool yɔ gi rek an gi dagz waltɔ. 
REV.21.3	Mi lag ya̧a̧ za ɓoot tɛŋkya fu̧u̧z a waar ums ɗɔɔtillɛl bɔ ge:
REV.21.3	a yɛrɛ Bɛt waabilɔ lɛl gi a dood teesdu ma! Gi waa hi hiya, hii be hi wɛɛ doodɔ. Bɛt hi zulɔ gi waa hi hiya, gii be gi wɛɛsihi Bɛtya̧. 
REV.21.4	Gi kɔksihi mɛɛkya̧ lɔl du sɛw. Wɔrk gi taa ma, wɔrk ya̧a̧rumsɔ hi kaalɛ hi kosgumnɛ gi taa ma, hin amntɛ wɔ be hi wagɔ.
REV.21.5	Yɔ anbɔ, Za̧a̧n bɔ ɗɔɔt a waar ums ɗɔɔtillɛlɛ 
REV.21.5	a yɛrɛ be gɔk hin sɛw sego.
REV.21.5	Wɛɛ raami:
REV.21.5	a bi̧i̧m hin wɛrɛ: a yɔ anbɔ, dɔgl wɛrɛ hi rɔb dɔglɛ; rii an dood hi gbaa kpoosya̧ hage.
REV.21.6	Wɛɛ raam ɓɛ:
REV.21.6	a hinɔ wooy da̧a̧da̧. Bee gi A hi Z-di, raakɔ a bee gi yɛɛliki hi da̧a̧ki. Za̧a̧nyɔ mɛm gig ha̧a̧ko, be gaag mɛm za̧a̧tigya bɔ gi gburk ya̧a̧rtɔs gi yɔ̧. 
REV.21.7	Za̧a̧nyɔ ɗɛɛ lɛlɛ gi dag rɔɔs yɛrɛ a beege, bee be wɛɛ Bɛtɔ, gii be gi wɛɛ waa be. 
REV.21.8	Hɔnɛ dood hoobɛ wɔ, kpoos ɓaatilya wɔ, ɓi̧i̧limya wɛ, zulgbɔŋkya wɛ, mansnaakya wɛ, seesya wɛ, yaaya wɛ, maakfɔkya wɛ hi ya̧a̧gɔ̧ɔ̧nya wɛ sɛw, lɛlya̧ gi gi a laazɛŋk uus ha̧a̧lya bɔ gedu yɔ gi wɔrk eesimɛ.
REV.21.9	Bɛt walɛsɛrɛ nɔɔn-er wɔ hi wa̧a̧k nɛ dak wɔ hi hi̧i̧s hi hin ya̧a̧rhantya nɔɔn-er wɔ naan du zaaya̧ gbun bɔ zaa raami:
REV.21.9	a zaamɔ be zunsum Tamwaa bɔ nisɔ lool bɔ.
REV.21.10	Yɔ anbɔ, Bɛt Mɔkilɔ kam mɔkil mi, wɛɛ Bɛtwalsɛr bɔ kami a gol za hɔɔt ha̧a̧l zulha, zunsim waal gbɔɔl gaat bɔ Urusalima yɔ gi sizig bɛtha a Bɛt dɔŋdi.
REV.21.11	Waal gbɔɔl bɔ gi gaak hi Bɛt gbɔlumsɔ. Gaakilɔ riitin an zasbayɔ, an bet za yɔ ya̧a̧ gbɛŋkɔ ha̧a̧ltɔnɔ. Gin gbɛɛtɔ kittɔnɔ, lɔl daa du an bɛlɓatiri. 
REV.21.12	Wɔmnt bɔ hi wɔm hi gɔ̧ɔ̧nig gi hɔɔttɔnɔ, hi ya̧a̧gbar lɛl kooblɛ daa eerɛ. Bɛt walɛsɛrɛ koobl daatɔ eerɛ hi ook ya̧a̧gbarɔ wɔ gbunu gbunu, wɛɛ hi bi̧i̧ Israhila dɔ̧ɔ̧t koobl daa eer wɔ nuŋgya̧ a ya̧a̧gbar koobl daa eer wɔ muulɔge gbunu gbunu a wɛɛha. 
REV.21.13	Bɛrkɔya̧ wɔ nas sɛw hi gin ya̧a̧gbar taarɛ taarɛ; ya̧a̧gbar taarɛ hi gi a ɔ̧tkazigi, zaadɛ taarɛ hi gi a ɔ̧tkazig-naanrɔbo, zaadɛ taarɛ hi gi a ɔ̧tkazig-naanyɛ̧li, wɛɛ zaadɛ taarɛ a ɔ̧tleki.
REV.21.14	Waal gbɔɔl bɔ Urusalima wɔmntɔ bɔ hi gɔ̧̄ɔ̧̄nige, ɗɔɔt a sɛŋk koobl daa eer ha. Hi bi̧i̧ Tamwaa bɔ tɔmsɔya wɔ koobl daa eer nuŋgya̧ a sɛŋk wɔ hi muulɛ. 
REV.21.15	Bɛtwalsɛr bɔ gim boozugo, wa̧a̧ bɔ̧ɔ̧kkok yɔ hi wɔmn hɛɛlmɔt gi wɛɛ lɛlgoonikya a naan du, an gi goon waal gbɔɔl bɔ ya̧a̧gbarɔ wɔ, hi wɔmntɔ wɔ hi gɔ̧ɔ̧nɔ.
REV.21.16	Waal gbɔɔl bɔ tɔlɔya̧ wɔ nas sɛw hi riitin her her, zaa daar zaa gɛ. Bɛtwalsɛr bɔ goo waal gbɔɔl bɔ hi bɔ̧ɔ̧kkok bɔ: waal gbɔɔl bɔ zi̧i̧bilɔ hi fɛɛtigɔ sɛw gi kilomɛɛtre duk eerɛ hi tɛmɛrɛ eerɛ (2200). Fɛɛtigɔ hi hɔɔtigɔ hi zi̧i̧bilɔ hi riitinu. 
REV.21.17	Bɛtwalsɛr bɔ be goo wɔmnt bɔ hi wɔm hi gɔ̧ɔ̧n waal gbɔɔl bɔ, hɔɔtigɔ gi mɛɛtre dumbili nɔɔn-erɛ daatɔ eerɛ (72) anyɔ dood gɔ hi gooko. (Bɛt walsɛr bɔ goo anyɔ dood gɔ hi gooko. )
REV.21.18	Waal gbɔɔl bɔ wɔmntɔ bɔ hi gɔ̧ɔ̧nɔ, hi wɔmn bet gbɛɛtyaadɛ sɔmsɔm nuŋgya̧ a Zasbayɔ. Waal gbɔɔl bɔ rɔbɔ ɔnɛ hi wɔm hɛɛlmɔto, gaatigɔ an daarugali. 
REV.21.19	Waal gbɔɔl bɔ wɔmntɔ hi wɔmɔ hi gɔ̧ɔ̧nige, sɛŋkɔ bɔ hi wɔŋg hi bet rɔbɛ. sɔmsɔm: sɛŋk biitir bɔ hi wɔmn bet bɔ nuŋgɔ a Zasbayɔ; eesim bɔ betɔ bɔ hi wɔmnɔ gaa an bɛtha, nuŋgɔ a Safirayɔ; taasum bɔ, betɔ bɔ hi wɔmnɔ nuŋgɔ a Agatayɔ; nasum bɔ, hi wɔmn bet bɔ nuŋgɔ Imɛraadyɔ; 
REV.21.20	nɔɔntums bɔ, nuŋgɔ a Onikisyɔ; nɔɔn-gbun bɔ, nuŋgɔ a Sardɔnayɔ; nɔɔn-er bɔ, nuŋgɔ a Hirisolidyɔ; gɛ̧ɛ̧sim bɔ, nuŋgɔ a Beerilyɔ; naanza bɔ, Topasyɔ; koobl bɔ, Kirsopareyɔ; koobl daa gbun bɔ, Bettiiko; koobl daa eer bɔ, hi bet bɔ nuŋgɔ a Amɛtiste giya.
REV.21.21	Ya̧a̧gbar koobl daa eerɛ hi gin root buudɛ gaatɛ fɛr fɛr koobl daa eer be. Ya̧a̧gbar yɔ gi sɛw gin root gbunu gbunu. Waal gbɔɔl bɔ gbɔnɔɔ gbɔɔl bɔ hi tààn hi hɛɛlmɔt yɔ hi ɔksin hinza dɔɔm du gɛ, gaakɔ an daarugali.
REV.21.22	Mí gbɛ̄n Bɛtluk za a waal gbɔɔl bɔ gedu gɛ, Waar Bɛt Tɛŋkya-Sɛw hi Tamwaa bɔ hii gi Bɛtluk bɔ hi zulya̧. 
REV.21.23	Waal gbɔɔlɔ be ɛr ɔ̧t gɛ, zaabe ɛr an sɛɛ gi gaa gedu gɛ, Bɛt gbɔlumsɔ bɔ gii gig gaasugo. Tamwaa bɔ be, gii gi laayɔ gi gaasig lɛlɛ. 
REV.21.24	Dood waal du hi ɛmb waal gbɔɔl bɔ gi lɛlgaal du, waar ɛ gbɔlɛ wɔ hɛbtdi be hi kamz rɔɔsya̧ a gedu.
REV.21.25	A ɔ̧t du sɛw, waal gbɔɔl bɔ gbɔnɔ wɔ hi kɔŋk aasil anbɔ, yɛms taa hinɔ duhɔ; gɔ hi gboohi gɛ nɛ zaŋ. 
REV.21.26	Hi kamz hɛbt wɔ rɔɔsya̧ hi gbɔlumsya̧ duge. 
REV.21.27	Yɛrɛ hinza ɓi̧i̧limya taa hinɔ talk a gedu, zaabe za̧a̧nyɔ gi wook hinbɔbtini, zaabe gi gi wook hin ya̧a̧gɔ̧ɔ̧nya. Dood wɔ hi bi̧i̧ nuŋgya̧ a Tamwaa bɔ gi za̧a̧tig ɗɛɛrwol du hii gi gulk a waal gbɔɔl bɔ gedu kpɔd.
REV.22.1	Bɛtwalsɛr bɔ wɛɛ zunsim zɛɛ mɛm za̧a̧tigya bɔ gi gaak an daarugali, fu̧u̧ a Bɛt waar ums ɗɔɔtillɛl bɔ ge hi Tamwaa bɔ, 
REV.22.2	gi zɔk a waal gbɔɔl bɔ gbɔnɔɔ gbɔɔl bɔ teesɔ gedu. Tɛ̧ɛ̧za̧a̧tigya hi gi a kasiŋ eerɛ wɔ ge sɛw, hi huŋk dɔɔ koobl daa eerɛ wɛl nuŋgo; hi huŋk dɔɔ gbunu a sɛɛ nuŋgo, tɛ̧ɛ̧ bɔ kpasɔ wɔ hi wɛɛ yɛ̧ɛ̧sɛ an hi za̧a̧sin dood hɛbt sɔmsɔm.
REV.22.3	Hinwɔ Bɛt bootɔ zɛ̧hi sɛw zaaɔ taa nɛ duhɔ zaŋ. Bɛt waar umsɔ ɗɔɔtillɛlɛ hi Tamwaa bɔ ɔnɛ hi gi waal gbɔɔl bɔ gedu, wɛɛ woosɔyaadɛ hi gisig hinwooko. 
REV.22.4	Hí gbɛn Bɛt muutɔ, wɛɛ nuŋgɔ gi bi̧i̧y a hi ti̧i̧l du. 
REV.22.5	Yɛms hinɔ taaro, wɛɛ hi ɛr laa, zaabe ɔ̧ti an gi gààhi lɛlgaal gɛ. Bɛt gii gi lɛlgaalya̧, hi wɛɛ hi gin waar ums wɛlɛ hi wɛlɛ. 
REV.22.6	Bɛtwalsɛr bɔ raami:
REV.22.6	a dɔgl wɛrɛ hi gi rɔbdɔglɛ, rii an hi gbaa kpoosya̧ hage. Waar Bɛt yɔ gi ya̧a̧kɛŋkɔya wɔ mɔkilya̧ wɔ Bɛtya̧, yaaz walsɛrɔ an gi zuns woosɔya wɔ hinyɔ gɔ gi tuur kuudu kaasi.
REV.22.7	Yeesu raa: a lagumɔ, kaasi be zaako! Hat gi a za̧a̧nyɔ wa̧a̧ Bɛtya̧a̧kɛŋkya dɔgl bɔ hi bi̧i̧ a ɗɛɛrwol yɛrɛ duge!
REV.22.8	Mii Yohana, mi lagɔ mi gbɛn hin wɔrɔ. Wɛɛ yɔ mi da̧a̧s lakɔ hi gbɛnkɔ, mi zagl a Bɛtwalsɛr bɔ zunsim hin wɔrɔ gi dɔɔ dɔŋdi an mi ɗɔbsige. 
REV.22.9	Hɔnɛ wɛɛ raami:
REV.22.9	a oom zul mɔ, bɔmɔ woo hin anbɔ! Be gi woosya an mɔɔ hɛw an yɛ̧ɛ̧dɛ mɔ Bɛtya̧a̧kɛŋkya wɔ, hi an dood wɔ hi wa̧a̧k Bɛt dɔglɔ wɔ gi a ɗɛɛrwol bɔ gedu. Ɗɔbsum Bɛto!
REV.22.10	Wɛɛ raami:
REV.22.10	a bɔmɔ a̧a̧ Bɛtya̧a̧kɛŋkya Bɛt dɔgl wɔ hi gi a ɗɛɛrwol yɛrɛ gedu sɛw. Ya̧a̧nɛ, ɔ̧tyɔ hi dɛ̧ɛ̧s hin wɔrɔ an gɔ hi midza du sɛ̧ɛ̧bɔ. 
REV.22.11	An za̧a̧nyɔ ha̧a̧lɔ, gi gbor hinha̧a̧lɔ bɔ gii wooki; an za̧a̧nyɔ gi libto, gi gbor kɔŋk libto; an za̧a̧nyɔ gi doo riiti, gi gbor hin wook hi gbɔnɔ; an za̧a̧nyɔ gaa a Bɛt muutdu, gi gbor gaaki a Bɛt muutdu.
REV.22.12	Yeesu raa:
REV.22.12	a kaasi be zaako! Be kamzig dɔɔrɔɔsɛ an be gaa za̧a̧nyɔ gi sɛw an woosɔyɔ fɔbɔ.
REV.22.13	Bee gi A hi Z-di, bee gi biitiri hi kuudi, bee gi yɛɛliki hi da̧a̧ki. 
REV.22.14	Dood wɔ gɔ hi dokt gbandilya̧ gaattɔnɔ fɛr, hi gin hato; hi dag tɛŋk an hi le tɛ̧ɛ̧ za̧a̧tigya bɔ humlɔ, hi gul a waal gbɔɔl bɔ ya̧a̧gbarɔ bɔ gedu.
REV.22.15	Yɔ anbɔ kaa wɛ, seesya wɛ, ya̍āya wɛ, mansnaakya wɛ, zulgbɔŋkya wɛ, maakɗɔbsigya wɛ, hi dood wɔ ha̧a̧hi ya̧a̧gɔ̧ɔ̧n woos sɛw, hi kɔm ma ya̧nɛ a waal gbɔɔl bɔ lakɔ ge. 
REV.22.16	Bee Yeesu , be yaa walsɛr be an gi zunsin hin wɔrɔ lab sɛw an nɛ wɛɛ nɛ boo dɔglɔ a lɛlyɔ fɔkbeya wɔ hi mɔksig ge. Be fu̧u̧ a Dawda zaŋg du. Be gi sɛwal yɔ gɔ gaas bi̧i̧l giya.
REV.22.17	Bɛt Mɔkilɔ hi nis lool bɔ hi 
REV.22.17	a zaamɔ!
REV.22.17	An za̧a̧nyɔ lag anbɔ gi raa hɛw:
REV.22.17	a zaamɔ!
REV.22.17	An za̧a̧nyɔ mɛm gig ha̧a̧ko gi zaa. An za̧a̧nyɔ ha̧a̧g mɛm za̧a̧tigya bɔ yɔ̧ko, gi zaa gi yɔ̧ ya̧a̧rtɔs.
REV.22.18	Mii Yohana, mi 
REV.22.19	Wɛɛ za̧a̧n za gi ha̧s hinza a Bɛtya̧a̧kɛŋkya Bɛt dɔgl bɔ hi bi̧i̧ a ɗɛɛrwol yɛrɛ gedu Bɛt gi ha̧s za̧a̧tig ɔnɛ bɔ dag nɛ a tɛ̧ɛ̧za̧a̧tigya bɔ gedu hi gulkɔ bɔ a waal gbɔɔl gaat bɔ hi bi̧i̧ dɔglɔ a ɗɛɛrwol yɛrɛ gedu. 
REV.22.20	Za̧a̧nyɔ boo hin wɛrɛ, raa:
REV.22.20	a hɔɔ, kaasi, be zaako!
REV.22.20	Aanbɔ! Waar Yeesu , zaamɔ! 
REV.22.21	An Waar Yeesu gɛmsilɔ gigi hi doodɔ sɛw! Aanbɔ!
