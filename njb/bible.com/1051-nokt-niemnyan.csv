MAT.1.1	Arepa Abraham Chha, ngale Devit Chha, Jisu Krista te awa heh nginkong.
MAT.1.2+MAT.1.3+MAT.1.4+MAT.1.5+MAT.1.6	Abraham tôpumma Devit Lowang tôko, te awa heh areheh dângwah: Abraham, Isak, Jakob, Juda ngale ate pho anaa heh; erediko paraz ngale Zera (thin nyongpa Tama dângwah), Haran, Ram, Aminadab, Nason, Salmon, Boz (ate nyong pa Rahab dângwah), Obad (ate nyong pa Rut dângwah), Jisi, ngale Devit Lowang.
MAT.1.6+MAT.1.7+MAT.1.8+MAT.1.9+MAT.1.10+MAT.1.11	Devit Lowang tôpumma chenthu Isrial mihnyan heh Babilon nâng chêmsiet rãng sietkattah tôko te awa heh areheh dângwah: Devit, Solomon (ate nyong pa Uria tangnyu dangtah dihiaknyu pa dângwah), Rihobom, Abija, Asa, Jihosapat, Jihoram, Uzia, Jotham, Ahas, Hizikia, Manisa, Amon, Josia ngale Jihochin ngale ate pho anaa heh.
MAT.1.12+MAT.1.13+MAT.1.14+MAT.1.15+MAT.1.16	Babilon nâng chêmsiet rãng sietkattah tôpumma Jisu Chhat sanpoat tôko te awa heh areheh dangwah: Jihochin, Saltial, Zirubabal, Abuid, Iliakim, Ajor, Jadok, Achim, Iluid, Iliajar, Mathan, Jakob, ngale Josep, Josep pa Misaia ngama rooeka Jisu nyong Mariam keptepa.
MAT.1.17	Abraham tôpumma Devit tôko echhi roanbelii, Devit tôpumma Babilon nâng chêmsiet rãng sietkattah tôko echhi roanbelii, Babilon nâng chêmsiet rãng sietkattah tôpumma Krista tôko echhi roanbelii dângwah.
MAT.1.18	Jisu Krista chhat pa aroh dângwah. Ate nyong Mariam pa Josep demnâng kepmînrâng ngama kahkhetmîn wah, rohkomin atenii roamsông mako Mariam ma Asâthôanju wah naawun lahma dângwah. 
MAT.1.19	Mariam tangwa Josep pa toangtang mihnyan dâng phumma, Mariam nok atang mako rêsê chohthuk lehunma; atema ahuh chhama chiakpherãng themawa wah. 
MAT.1.20	Josep ma aroh themawa poatko, Teso ngintatte kalahma Josep nâng metmãngnâng ngatkatwah, “Josep Devit chha, Mariam pa nang tangnyurãng keprãng nekchei. Chenrãngma ngako atema wun eka naapa Asâthôanju chaanma wun eka. 
MAT.1.21	Atema delachha echha a, ngale nangma ate mînpa Jisu ngama mînmin - Chenrãngma ngako atema ate mihnyan heh papwah pepângmin.”
MAT.1.22	Joban ma Mõng hehnâng jabthuktah nginpa toangtang dângkatrãng arepa dangeka, 
MAT.1.23	“Janchhôsâ ma naawun lahma delachha ehongchha a, ate mînpa Imanual ngama mînmin” (Are ngaeka pa, “Joban pa nãngdemnâng ngaeka”).
MAT.1.24	Josep jupwah satlahma, Teso ngintatte ma chenroh chientah a ererãngrãng, atema Mariam ate tangnyu rãng kepwah. 
MAT.1.25	Rohkomin Mariam ma atechaa delachha pa chhatmako Josep ma Mariam nâng ate tangnyu rãngrãng keplahma roamjup ho. Ngale Josep ma Jisu ngama mînwah.
MAT.2.1	Hirot pa Lowang danglahma pên sanpoatko, Judia diakwah Bethlehem hahnâng Jisu chhatwah. Erediko lemlienma, sankat ngewah mihnyan khuthe meritnâng sûlahma jienjette heh Jeroselem nâng hokwah 
MAT.2.2	Thinma thôngphâ wah, “Jews heh Lowang rãng chhaeka naapa chenkoa? nima ate merit pa sankatnâng hong lahma khetih, erohwah nima Atenâng soamtô rãng kaerii.”
MAT.2.3	Chenthu Hirot lowang ma aroh chohtat diko, ate nyahrãng hungkê wah, ngale Jeroselem wah mihnyan hehmin anga nga ate demnâng hungjohkê wakwah. 
MAT.2.4	Atema chentô soam aroakte adong ngale Niemarang hethôte heh aroamma khôanroo lahma thôngphâ wah, “Misaia pa chennge nâng chhatmin a?”
MAT.2.5	“Judia diakwah Bathlehem hahnâng chhatmin,” ngama dânthâng wah. “Chenrãngma ngako Mõng hehma aroh raangwah:
MAT.2.6	‘Judia diakwah Bathlehem,
MAT.2.6	Nanga Judia diak kowah arinchha thôan dangmoh;
MAT.2.6	Chenrãngma ngako lemsênte pa nangwah hôngmin, atema nga mihnyan Isrial heh epên a.’ ”
MAT.2.7	Ephumma Hirot ma sankatwah jet ajien mihnyan hutah heh ahuh chhama khôanroo lahma, merit hongtah sanpoat pa jetloatwah. 
MAT.2.8	Erediko atema aroh thôko lahma Bathlehem nâng chienkatwah: “kaletma naachha pa lemsûka en, mechoh khetetko, ngamemin Atenâng rangsoam katrãng, ngakthô wãngkohha.”
MAT.2.9+MAT.2.10	Thin erethe kowah loatchhoan ko, thinma sankat ngenâng khetah merit pejô thinma lemko khewah. Chenthu thinma ere merit pa khe phumma nyahrãng khuhah nâhah, rinroan bahsa dângwakwah! Ngale ere merit pa naachha punko matang tangjek thin mamako wângwah. 
MAT.2.11	Humkhenko nyupwãng waklahma, naachha pa ate nyong Mariam demko chohkhe wah, phumma dakuhtho waklahma Atenâng soamwakwah. Erediko mâmâ tõng dok lahma Atenâng hînhô chohkoh wah, Kem, Frankinsen (Arepa bãngkhoan, wennâng tûmthhekli) Myrh (Arepa seknâng tûmhutli tien, nyahrãng thãchaanjat).
MAT.2.12	Metmãngnâng Hirot tânâng nekngak wãngen ngama Joban ma ngatjunko, thin diaknâng lemhanma ngakwâng wakwah.
MAT.2.13	Thin chhoan diko, Teso ngintatte ma metmãngnâng Josep nâng ngatwah, “Hirot ma naachha pa ritphe rãng ephoang lemsûa. Erohwah sat o, naachha ngale ate nyong sietlohma Igip nâng huhtongka en, ngama enângwah chhoan en ngama mathô thôkohko enâng tongen.”
MAT.2.14	Ephumma Josep toansat lahma, naachha le ate nyongnii sietlahma, rangpen penko Igip nâng katwah, 
MAT.2.15	Hirot mariirii thin enâng sôngwah. Arepa Teso ma Mõng hehnâng jabthuktah nginpa toangtang dângrãng moatwah, “Ngama ngachha pa Igip wah eloatroo ang.”
MAT.2.16	Sankat wah hokkte hehma nganâng lâdiapchhah thang ngama Hirot ma thonghun lahma, ate nyahrãng rinkhah wah. Phumma atema Bathlehem ngale kêanâ hah hehwah pânii pumma leta chentô delachha heh ritphe rãng chienwah - Arepa atema merit hông nginpa sankatwah hûtah mihnyan hehwah chohtattah sanpoatma weih lahma ritphewah.
MAT.2.17	Ephumma Mõng Jirimia ma jabtah nginpa toangtang dângwah: 
MAT.2.18	“Rama hahnâng tin alîn tat ekang,
MAT.2.18	nyahrãng chhihsep lahma tat ekang.
MAT.2.18	Rachel ate chha hehrãngma sep eka;
MAT.2.18	atea mihma jekdiap komin jekmah,
MAT.2.18	chenrãngma ngako ate chha heh riiwak eka.”
MAT.2.19	Hirot ritdiko Teso ngintatte ma Josep nâng Igip diaknâng sôngthuko metmãngnâng ngatwah 
MAT.2.20	“Sat o, naa le ate nyongnii sietlohma, Isrial diaknâng ngakwãngen, chenrãngma ngako naachha ritphe rãng phungtepa riitah.” 
MAT.2.21	Ephumma Josep toansat lahma naa le ate nyongnii sietlahma Isrial diaknâng ngakwâng wah.
MAT.2.22	Chenthu Josep ma Achitas pa atewa litko Lowang danglahma Judia diak pa pên eka, ngama tatphumma Josep enâng wângrãng chei rewah. Rohkomin ate metmãngnâng thôkoh phumma, Galilijaa nâng wângwah. 
MAT.2.23	Ngale ate Nazarat hahko sôngwângwah. Ngale mõng hehma jabtah pa toangtang dângwah: “Atenâng Nazaren ngama roomin.”
MAT.3.1	Ere sanpoatko Jon Baptisma Judia wah sehah nâng hûlahma Joban ngin bengphoangthô wah. 
MAT.3.2	Atema ngatwah, “Nepap hehwah hungngaklit en,” “chenrãngma ngako, rangkhethung Hahsông pa lânam hûtha!” 
MAT.3.3	Jon pa Isaia Mõng ma thôtah mihnyan pa dângwah
MAT.3.3	“Sehahkho nâng wathe mihnyan rakeka,
MAT.3.3	‘Teso rãngma lem hôankoh en;
MAT.3.3	Ate khôamrãng lemtin hôankoh en!’ ”
MAT.3.4	Jon khetpa Ut banwah hôanwah; ate roam tumlitko ngemkhoan roamdit pa dit rewah, ngale ate phhekchhah pa kupchhang ngale wunnyahti heh dângwah. 
MAT.3.5	Jeroselem wah, Judia diak chentôwah, ngale Jordan jokêm nâng sôngte chentô mihnyan heh Jon tânâng hokwah. 
MAT.3.6	Mihnyan hehma thinma chentô pap motah heh loatthô rewah, ngale Jon ma thinnâng Jodan joko baptijem kohwah.
MAT.3.7	Jon baptisma ate tânâng Farasi le Saduki heh jahmõang baptijem keprãng hok khelahma, thinnâng ngatwah, “Pû heh - Joban ma chêmchei hokthukrãng ngaeka kowah etape en ngama henma thôkoh ehèn a? 
MAT.3.8	Nea papwah hung lâlittet ngama khesokli moatlem mo en. 
MAT.3.9	Abraham pa nite niwa dângwah ngama ngatko Joban rinkhah thunwah tape e ngama nekthonghun en. Ngama nenâng thôkoh eka, Joban ma are long hehwahmin Abraham chhuchha rãng tahôan a! 
MAT.3.10	Wâka pa bãngrin khohko thien lahma tonga, penri leribãng chentôpa bãngrin thongma runjoat lahma wennâng thhekmin. 
MAT.3.11	Ngama joma hunglit rãng baptijem koheka, rohkomin ngadiko nganoma bâmbâm adong wathe ekara; nga a ate dapheng sêmkoh rãngjô punmek. Atema Asâthôanju ngale Wenma baptijem ekohhèn. 
MAT.3.12	Ate chhah chaaprãng ate dekko wenkhoang sem eka, chhahsek sekpa pumko ekhôanthien a, ngale chhahphathoak heh chenthujô lemut wenko erokthhek a.”
MAT.3.13	Ere sanpoatko Jisu Jordan joko Jon wah baptijem keprãng hokwah. 
MAT.3.14	Rohkomin Jon ma aroh ngalahma lenyok dângwah, “Nganângjô nangma baptijem kohmin dângwah,” “phumma nanga ngawah baptijem keprãng kaeroa!”
MAT.3.15	Phumma Jisu ma Atenâng dânthâng wah, “Athângheh rãngma arohjô chendanga, Joban ma huneka moatlem pa nãngma arohjôba moatmin.” Erediko Jon ma Jisu nâng baptijem kohwah.
MAT.3.16	Jisu baptijem kepdiko jokowah loatkhôam wângwah. Erediko rangkhethung pa Atenâng laangkohwah, ngale atema Joban Jupa wochha rãngrãng kalahma ate khoko tôngkat khewah. 
MAT.3.17	Ngale rangkhethung wah jabkhab hongjab katwah, “Arepa ngachha, ngama Atenâng nyahrãng hun ekang, Ate demnâng nga nyahrãng rinme ekang.”
MAT.4.1	Erediko Juma Jisu lindong lakdong nâng juchhihma hungtôanrãng sietchhoan wah. 
MAT.4.2	Ngih roakbelii pen roakbelii lephhek lechhah thangma tôngdiko Jisu rêmritwah. 
MAT.4.3	Ephumma Jisu tânâng juchhih pa hûlahma ngatwah, “Nanga Joban Chha medang oko, are longheh nâng phhekchhah rãng litjârãng chien o.”
MAT.4.4	Phumma Jisu ma dânthâng wah, “Joban nyapraangma aroh ngaeka, ‘Mihnyan pa phhekchhah junma lolo hîn dangmah, Joban thunwah chentô loatjab eka jabkhab heh junmaba hineki.’ ”
MAT.4.5	Erediko juchhihma Jisu Asâthôan Hahdaang, Jeroselem hahko sietkat lahma, Rangsoamhum khokowah achoang thôanko sietwênwah, 
MAT.4.6	ngale Atenâng ngatwah, “Nanga Joban Chha medang oko, nangdede arekowah jârii katan, chenrãngma ngako Joban nyapraangma ngaeka,
MAT.4.6	‘Joban ma ate ngintatte hehnâng nangrãngma echien a;
MAT.4.6	thindekma nang etãnglo wak ho,
MAT.4.6	Ephumma nangda min longko lebuhrii thangma edango.’ ”
MAT.4.7	Jisu ma dânthâng wah, “Rohkomin Joban nyapraangma arohmin ngaeka, ‘Teso nang Joban nâng hung nektoan.’ ”
MAT.4.8	Erediko juchhihma Jisu nyahrãng hahkongchoang khonâng sietwên lahma hahtokkhoh wah hahsông hahdaang asen chentôpa Atenâng khesokwah. 
MAT.4.9	Juchhih ma ngatwah, “Nangma nganâng dakuhtho lohma rangmesoam hangko,” “are chentôpa ngama nangnâng koh e.”
MAT.4.10	Eko Jisu ma dânthâng wah, “joak, chhoan o!, Joban nyapraangma ngaeka, ‘Nang Joban Teso nâng soam o, ngale atelolo soangraango!’ ”
MAT.4.11	Ephumma juchhih ma Jisu thînphêwah; ngale Joban ngintatte kalahma Jisu nâng chohsok katwah.
MAT.4.12	Chenthu Jisu ma Jon phâtek nâng loatsekpa tatphumma, ate Galili nâng katwah. 
MAT.4.13	Ate Nazarat nâng letong thangma, Jubulon ngale Napthali jaawah Galili josi kahwah Kaparnam hahnâng sôngkatwah. 
MAT.4.14	Arepa Mõng Isaia ma jabtah nginpa toangtang dângkat rãngma hôanwah:
MAT.4.15	“Jubulon ngale Napthali jaa,
MAT.4.15	josi nâng katlem kêmko, jordanjo ranka nâng,
MAT.4.15	Galili, Jews ledangte heh hah!
MAT.4.16	Rangnyek khennâng sôngte mihnyan hehma nyahrãng wenphiak dong echohkhe wak a.
MAT.4.16	Arit amahthin rangnyek hahnâng sôngte mihnyan heh khohnâng wenma ephiakkat a.”
MAT.4.17	Ere sanpoat pumma Jisu ma Joban nginkong bengphoang thôwah: “Ne papwah hunglit en, chenrãngma ngako rangkhethung Hahsông pa lânam hûtha!”
MAT.4.18	Jisu Galili josikem jêngjêngma khoampoatko, Atema ngahloatte pho anaa wanii khewah, Simon piter ngale ate naa Andru, josiko chaakma ngahhat dângwah. 
MAT.4.19	Jisu ma thinnâng ngatwah, “Ngadijun ha, ngama mihnyan loatrãng hethôa.” 
MAT.4.20	Lemlienma thinchaak pa thinphe lahma Jisu dijun wakwah.
MAT.4.21	Noangthe wângko pho anaa wanii, Jems ngale Jon, Jibidi chha wîenkhe wah. Thin a khôankhoko thinwa demko chaak senphin lahma dângwah. Eko Jisu ma thinnâng roowah, 
MAT.4.22	Lemlienma khôankho ngale thinwa phethien lahma Jisu dijun wakwah.
MAT.4.23	Jisu ma Galili jaatang nâng phoangkhoam lahma Sanagog hehnâng hethô, Joban Hahsông Nginkongsen pa phoangthôkoh, ngale jatrup khoanchet, khun atamte heh mesiet rewah. 
MAT.4.24	Ate nginpa Siria diak phangtangma chohtat wah, ephumma mihnyan hehma jatrup khoanchette, khunte: juchhih lupte mihnyan heh, wobuh, kôasôte heh - ate tânâng siethû kolahma atema mesietwah. 
MAT.4.25	Jahmõang mihnyan heh atediko Galili ngale Dekapoli, Jeroselem, Judia, ngale jordanjo rankawah jahmõang mihnyan hehma ate dijun wah.
MAT.5.1	Jisu ma mihnyan heh jahmõang khelahma atea hahhokho nâng wângwah, ngale ereko tôngwângwah. Eko ate dijunte heh ate tumlit khôanhok wah, 
MAT.5.2	Ngale atema thinnâng hethô wah:
MAT.5.3	“Ju rãngma numrii lahma sekmah patritte mihnyan heh rangkepte dângmin;
MAT.5.3	Rangkhethung Hahsông pa thinthiak!
MAT.5.4	Athângheh seblahma tôngte mihnyan heh rangkepte dângmin;
MAT.5.4	Joban ma thinhung esenthuk a!
MAT.5.5	Numnene dângte mihnyan heh rangkepte dângmin;
MAT.5.5	Joban ma toamsem tahpa thinma echoh a!
MAT.5.6	Joban ma chenni huneka ere moatlem pa henma ajahthôan moatrãng huneka ere mihnyan pa rangkepte dângmin;
MAT.5.6	Joban ma thinhung nyahrãng esenthuk a!
MAT.5.7	Mihnâng mînchente heh rangkepte dângmin;
MAT.5.7	Joban ma thinnâng emînchen a!
MAT.5.8	Hungsâ rinsâte mihnyan heh rangkepte dângmin;
MAT.5.8	Thinma Joban echohkhea!
MAT.5.9	Mêmo dângrãngma moatlem moatte heh rangkepte dângmin;
MAT.5.9	Thinnâng Joban Chha ngatmin!
MAT.5.10	Joban ma chenni huneka ere moatlem moatjunko mihnyan hehma chêmthuk eka heh rangkepte dângmin;
MAT.5.10	Rangkhethung Hahsông pa thinrãng!
MAT.5.11	“Chenthu mihnyan ma jôjêm, chêmthuk, ngale ne khohnâng khoanglep methôako, nea rangkepte dângmin, chenrãngma ngako nea ngadijunte. 
MAT.5.12	Khuhah nâhah dangen, chenrãngma ngako rangkhethung nâng nerãngma nyahrãng hînhô dong thienko lahma tonga. Erohjôba nemawah Mõng dangtah hehmin chêmthuk wah.
MAT.5.13	“Nea mihnyan nyuchha rãngma sum rãngrãng. Phumma sumko wah sumtupa mesejâ tahko, erepa ngaktû sietrãng lihân lemkhô ahotu. Erepa mahto lâdangtah, petphe lahma mihnyan dakhen nângba ewoatnek tûa.
MAT.5.14	“Nea hahtokkhoh rãngma wenphiak rãngrãng. Hahho kowah hahsôngpa chenthumin leta bintãngmin. 
MAT.5.15	Henmejô wentitpa toaklahma khokkhenko sekmah; humkhen kowah sôngte chentô nâng khêmphiakrãng, wentit toakthinko etoak a. 
MAT.5.16	Ererãngrãng newen pumma mihnyan heh mathahko phiak en, erohkoba nema moatlemsen moeken pa khelahma rangkhethung wah newa Joban nâng erôwak a.
MAT.5.17	“Ngama Mosa Niemarang ngale Mõng hehma hethôthen heh chhihsiet rãng kaera ngama nekthonghun en. Ngama ereheh chhihsiet rãng kat dangmek, thinma hethôthen heh toangtang dângthukrãng kaerâng. 
MAT.5.18	Thonghun en rangle hah chentô lektong eka, eretôko Niemarang nyapraang kowah phathemin ngale phatû chhamin lemahmin - chentôpa toangtang madang dangkako lemahmin. 
MAT.5.19	Erohwah, henhenma Niemarang kowah moatrãng chieneka arinthôan moatlem pa lemo thangma mihnângmin eroh lemorãng hethôeka, erepa rangkhethung nângmin arinthôanrãng hôanmin. Ngale henhenma Niemarang kowah chieneka moatlem pa phangtang molahma mihnângmin eroh moatrãng hethôeka, erepa rangkhethung nângmin adong thôanrãng hôanmin. 
MAT.5.20	Erohwah, ngama thôkoh eka, Niemarang hethôte le Farasi heh noma toangtang dangletma Joban ma huneka moatlem pa memo enkoba nemin rangkhethung nâng tâwâng min.
MAT.5.21	“Khemako mihnyan hehnâng aroh thôkohpa nema tattet, ‘mih leritphe min; henhenma mihritphe eka erepa metloat thinnâng athe ngama loatmin.’ 
MAT.5.22	Phumma athângheh ngama nenâng thôkoh eka: Henma komin ate pho anaa demnâng rin mekhah ako ate nângmin athe loatmin, ngale henhenma ate pho anaa nâng, ‘nanga chenrãngjô senmoh!’ ngaeka atemin ngoang awang heh tânâng metloatrãng siethokmin, ngale henhenma ate pho anaa nâng nanga aba mahto ngaeka, atemin papwen nâng khâmrit katmin. 
MAT.5.23	Erohwah nang hînhô pa rangsoamhum wah joapsoapthin chaamko thienko lohma Joban nâng rangsoam rãng ngatko nangpho anaa demwah nang kietnoat pa mechhem hun oko, 
MAT.5.24	Nang hînhô pa joapsoapthin chaamko phethien o, ngale lemlienma ngakka lohma nangpho anaa demnâng ngaksen mînka mêngo, erediko ngakwãng lohma nang ngewah hînhô pa Joban nâng kohwãngo.
MAT.5.25	“Henma komin nangnâng athe lolahma metloat thinnâng mesiethû hoko, metloat thinthe hokmako lemko nginpa phenthômîn o. Metloatthin theko mehûsiet thoko, metloatte heh deknâng ekohho, ngale atema sipâhi deknâng kohlahma phâtek nâng esekho. 
MAT.5.26	Ngama thôkoh eka, nema chêngpa phangtang mata tathum eretheko etongen.
MAT.5.27	“Nema aroh ngatah pa chohtattet, ‘Mihdihiak dela kaamchhih nekmo en.’ 
MAT.5.28	Rohkomin athângheh ngama thôkoh eka: Henma komin dihiaknyu nâng phetwan jebjeb sûeka, ate hungnâng ere dihiaknyu demko kaamchhih lâmotah. 
MAT.5.29	Erohwah ne dekchahnge mitma pap medangthuk hènko, ne mitpa loatletma petphe en! chenrãngma ngako nephoang phangtang pap wendônâng khâmritkat noma, nephoang wah chupthe chhihjâ peba ajahthem asen edanga. 
MAT.5.30	Nedek dekchah pumma pap medangthuk hènko, thahdoak letma petphe en! chenrãngma ngako, nephoang phangtang papwendô nâng khâmritkat noma, dekka aho peba ajahthem asen edanga.
MAT.5.31	“Khema nâng arohmin ngatwah, ‘henhenma ate tangnyu chiakphe eka, atema chiakphe nyapraang pa chenraangkoh a’. 
MAT.5.32	Rohkomin athângheh ngama thôkoh eka: Delama ate tangnyu pa mihdela demnâng kaamchhih moatjun wah ledang chiakphe lahma dihiak pa dela hânnâng mengakwãng ako, atema dihiakpa mihdemnâng kaamchhih lâmo thuktah, ngale ere dihiak kepte pummemin kaamchhih lâmotah.
MAT.5.33	“Khema nâng mihnyan hehma aroh thôkoh pa nememin chohtattet, ‘Nema toamsem eken pa nekse en, Teso demnâng chenni moatrãng toamhoantet a erepa mo en.’ 
MAT.5.34	Rohkomin athângheh ngama thôkoh eka: chenthumin toamsem letma kah nekkhetmîn en. Rangkhethung mîn chhehlet memin neksem en, chenrãngma ngako erepa Joban tôngthin; 
MAT.5.35	Hahtokkhoh mîn chhehlet memin neksem en; chenrãngma ngako erepa Joban danekthin; Jeroselem mîn chhehlet memin neksem en, chenrãngma nga erepemin Lowangdong heh sôngthin hah. 
MAT.5.36	Nedede khophang mîn chhehlet memin neksem en, chenrãngma ngako, nema nedede khochoo lathemin taposietmet ngale tanyeksietmet. 
MAT.5.37	Erohwah, ‘danga’ ba ‘dangmah’ ngama lolo nga en, nema erenoma jabkhab bâm mejab enko erepa juchhih ngewah jabeken.
MAT.5.38	“Nema aroh ngat pemin chohtattet, ‘Mit phuhpa mitma litmin, ngale pâ phuhpa pâma litmin.’ 
MAT.5.39	Rohkomin athângheh ngama thôkoh eka: henma komin nerãngma kaamchhih memokoh hènko, thinrãng nekngak chhihmokoh en. Henma komin ne thhenchah ko mewat hènko, thhenhit komin watthuk en. 
MAT.5.40	Ngale henma komin ne chhemchong nyenkep hunma metloat thinnâng mesietchhoan hènko, ne kut pemin koh en. 
MAT.5.41	Erediko henma komin nenâng meethe laang hênhên choanrãng mekhetlo hènko, meenii laang hènchhoankoh en. 
MAT.5.42	Henma komin newah sêmmak metha hènko, ate nângkoh en; ngale henma komin newah sêmmak menêm hènko nêmthuk en.
MAT.5.43	“Nema aroh ngat pemin chohtattet, ‘Ne lemruchha ko hun en, ngale neranko mitchek en.’ 
MAT.5.44	Rohkomin athângheh ngama thôkoh eka; neranko hun en, ngale nechêmsiette rãngma rangsoam koh en, 
MAT.5.45	Eroh koba rangkhethung wah tôngte ne Wa Joban Chharãng eta dangen. Chenrãngma ngako, Atema sanpa mihnyan chhih mihnyansen chentô nâng khoakthe sahthukrãng hôaneka, ngale rangpat pa kaamchhih moatte le kaamsen moatte waniinii rãng hôaneka. 
MAT.5.46	Joban ma chenni rãngma rang ekohhèn a, nenâng hunte mihnyan kololo nema mengak hun enko? eroh pete thãkho thâte mihnyan hehmemin moeka! 
MAT.5.47	Ngale ne lemruchha nânglolo merânjab enko, mihhan noma chenpa bâmsen moeken a? Ererãngrãng pete Joban lejette mihnyan hehmemin moeka. 
MAT.5.48	Rangkhethung wah ne Wa Joban pa asen dangeka rãngrãng nemin asen dangen!
MAT.6.1	“Nema mihnâng chohsok moatlem memo enko mihhehma chenkhehi ngama thonghun letma nok atang chhangko nekmo en. Nema ere moatlempa mihmathah ko memo enko, nema rangkhethung wah newa Joban wah chenjô lechohmin.
MAT.6.2	“Erohwah chenthu nema tangchhih hehnâng chenni komin mechohsû enko, ahuhkhoanglep hehma rangsoamhum ngale noknyu lemdong hehnâng phoang khesok lahma moat rãngrãng rângthôrii letma nekmo en. Thinma arepa mihhehma rângthô chenrehi ngama moeka. Ngama linlin thôkoh eka, thinma chohthinpa phangtang râchohtah. 
MAT.6.3	Rohkomin nema tangchhih hehnâng mechohsû enko, ne lemruchha asenthôan pummemin lejetli mo en. 
MAT.6.4	Nema chohsû eken pa henmejô lejetli mo en. Eroh koba nema ahuh chhama, moeken pa ne Wama, khelahma erethã nenâng rang ekohhèn.
MAT.6.5	“Chenthu ne rangsoamko, ahuhkhoanglep heh rãngrãng neksoam en! thinma anga ngama chenkhêm khehi ngama, rangsoamhum nâng toanchep lahma soamhun eka, ngale noknyu lemdong hehnâng soamhun eka. Ngama linlin thôkoh eka thinma chohthinpa phangtang râchohtah. 
MAT.6.6	Chenthu nema rangsoamko, humkhen nâng wãngletma kâsek sekletma mitma lekhe ne Wa Joban nâng soam en, ngale ne Wa Joban ma ahuh chhama moatpa khelahma nenâng rang ekohhèn.
MAT.6.7	“Chenthu nema rangsoamko, Joban lejette heh rãngrãng, sekhota jabkhab heh nekmenjab en, thinma ranglo soamdi Joban ma echohtat hi ngama thonghun eka. 
MAT.6.8	Thin rãngrãng nekdangen. Ne Wa Joban wah nema thâmama nema chennilem eken a ereheh atema râjettah. 
MAT.6.9	Nema, rangsoampa, aroh soamen:
MAT.6.9	‘Rangkhethung wah nikhu Wa:
MAT.6.9	Nangmîn pa Asâthôan;
MAT.6.10	Nang Hahsông karo;
MAT.6.10	Rangkhethung wah rãngrãng hahkho komin
MAT.6.10	Nanghung junko chendanga.
MAT.6.11	Thejâ nima lem eki phhekchhah pa chohkohhi. 
MAT.6.12	Nirãngma kaamchhih moatte hehnâng nima mapkoh eki rãngrãng,
MAT.6.12	Nipap heh map kohhi.
MAT.6.13	Achhih nâng hung nektoanthuk hi,
MAT.6.13	Juchhih wah pânghi.’ 
MAT.6.14	“Nerãngma kaamchhih moatte hehnâng, nema map mekoh enko, rangkhethung wah ne Wa Joban memin nenâng map ekohhèn. 
MAT.6.15	Nema mihnâng map lekoh kenko, rangkhethung wah ne Wa Joban memin nepap heh map lekohmin.
MAT.6.16	“Chenthu nema lejok lechhah thangma rangsoamko, ahuhkhoanglep heh rãngrãng thhen khukhu nekdangen. Mihnyan hehma lejok lechhah thangma rangsoam pa chenkhehi ngama thinma thhenphãng litsiet wakeka. Ngama nginlinlin thôkoh eka, thinma chohthin pa phangtang râchohtah. 
MAT.6.17	Chenthu ne lejok lechhah thangma rangsoamko, thhenmut ngale khopa khit re en, 
MAT.6.18	Eroh koba nema lejok lechhah thangma rangsoam pa mihma lejetmin - mitma lekhe, ne Wa Joban, meloloba ejet a. Ngale nema ahuh chhama moeken pa ne Wa Joban ma khelahma, nenâng rang ekohhèn.
MAT.6.19	“Hahtokkhoh ko techhu dângrãng nekkhôanjôan en, dõng ngale chhinma ethôan chhihphhek a, ngale ahuhte ma chhihsiet lahma ehuh a. 
MAT.6.20	Ere noma rangkhethung nâng techhu dângrãng khôanjôan en, enâng dõng ngale chhin memin tachhihsiet mah, ngale ahuhte memin chhihsiet lahma tahuhmah. 
MAT.6.21	Erohwah chenko ne ngun akem heh thien eken a, ereko nehung nerin min edanga.
MAT.6.22	“Mitpa phoang rãngma wentit rãngrãng. Ne mitpa asen medang ako, ne phoang phangtang aphiak dângmin; 
MAT.6.23	Rohkomin nemit pa achhih medang ako, ne phoangmin rangnyek dângmin. Phumma newah phiak pa aho medang ako, arepa chentô cheili nyek dângmin a!
MAT.6.24	“Henjô tângte wanii haa tadang mah; atema watheko chhihchoh erea, ngale watheko sênchoh erea; wathe nginpa senthemthem ekep a, ngale wathe nginpa lekep edanga. Nema Joban ngale ngun akem wanniinii taroam khoakhem met.
MAT.6.25	“Erohwah ngama thôkoh eka, chenni jokphhek chhah lihma hîn ajômin a ngama neksekmah en, erediko ne phoangko poh athok khet akhurãng memin neksekmah en. Jokphhek chhah noma phoangpa adong ledangne? ngale khet akhu noma phoangpa adong ledangne? 
MAT.6.26	Wo hehnâng sûtan en: Thinma chenmin khiet alimah, ngale pum nângmin khôankhen thienmah; rohkomin rangkhethung wah ne Wa Joban ma sûare wakeka! Nea wo heh noma ajahthem thãchaan ledangne? 
MAT.6.27	Nekhu chhangwah henkomin patrii sekmah letma roandông chuthe tabâm leknyan en a?
MAT.6.28	“Ngale khet akhurãng chenrãngma sekmah eken a? Sûtan en, wunwah chongpô heh chenroh dongeka: Thinma moatlemmin momah, ngale khet akhumin hôanmah. 
MAT.6.29	Rohkomin ngama thôkoh eka, Solomon Lowang tumin chhu alu ngale khetsen khusen tonglahma ere chongpô wanthe sêntô dangho. 
MAT.6.30	Joban ma wunwah hin hehnâng khet akhu kepkoh eka - hinpa thejâ metong akomin, nènep ko wennâng rokthhekmin. Atema nenâng jãtanga erenoma ajah khet akhu lekep kohminne? Ne dâlempa atôrînne! 
MAT.6.31	“Erohwah neksekmah en: ‘Chenwah ngama jokphhek chhah thin chohmin a, ngale khet akhu chohmin a ngama?’ 
MAT.6.32	(Are sêmmak hehrãngma Joban lejette mihnyan heh roantang sekmah eka.) Rangkhethung wah tôngte ne Wa Joban ma ajet, nema areheh lemeken ngama. 
MAT.6.33	Ere noma khebeng thôanko Joban Hahsông pa benglem mêngen, ngale atema newah hun ehèn moatlem heh momêngen, erediko nema lemeken chentôpa atema ekohhèn. 
MAT.6.34	Erohwah nèneprãng neksekmah en; nènep rangwopa atedede nènep ko esekmah a. Thejâ rãngma sekmah en, rangwo roakweih mâmâ sekmah demnâng ehûra.
MAT.7.1	“Mihnâng athe neklo en, erohkoba Joban memin nenâng athe lomahhèn, 
MAT.7.2	Nema mihnâng chenroh athe loeken a, ererãngrãng Joban memin nenâng athe elohèn. Ngale nema mihnâng chenroh hôanjôan eken a, ererãngrãng Joban memin nenâng ehôan ejôan hèn. 
MAT.7.3	Nedede mit wah janchhup lebeng kherii thangma, nepho anaa mitwah mitchhup pa chenrãngma lepkhe eken a? 
MAT.7.4	Nedede mitwah janchhup pa thienletma nepho anaa nâng, ‘nangmit wah mitchhup pa rephekoh e’ ngama chenroh jiennga eken a? 
MAT.7.5	Ahuhkhoanglep heh! khebengko nemit wah janchhup pa bengre pherii mêngen, erediko ba nema nepho anaa mitwah mitchhup pa senthemthem kheletma eta rephekoh en.
MAT.7.6	“Asâthôan sêmmak pa hu hehnâng nekkoh - thinma ngakkek ba ere hèn. Ngale wak mathahko kem nekphekoh - thinma dakhenko ewoatnek a.
MAT.7.7	“Tha en, eko nema echoh en, lem en, eko nema echohkhe en; kâsekko rahkõngen, eko nenâng kâsek pa elaang kohhèn. 
MAT.7.8	Henhen ma thaeka, erehehma echoh a, alemte hehma echoh khea, ngale henhenma kâsekko rahkõng eka hehnâng kâsekpa elaangkoh a? 
MAT.7.9	Ne-khuwah henma komin, mâmâ chhama phhekchhah thâko longkohte tongen a? 
MAT.7.10	Roh akole atema ngah thâko pû ekoh en a? 
MAT.7.11	Mihnyan chhih nema tumin mâmâ chhako asenli kohpa jet eken. Rangkhethung wah tôngte ne Wa Joban mejã tanga atewah thâte hehnâng asenlipa kohrãng chentô bâmjet eka!
MAT.7.12	“Mihnâng nerãng chenroh moatthuk hun eken a, ererãngrãng nememin mihrãng eroh mokoh en: Arepa Mosa Niemarang ngale Mõng hehma hethô wah ngin.
MAT.7.13	“Lemkit pumma khoam en, chenrãngma ngako khomah lemnâng katlem pa lemdong, ngale ere lempa khoamrãng ala, ngale eko khôamte pa ajah. 
MAT.7.14	Roh-komin khopô chohthin lemkhôpa lemkit, ngale ereko khôampa alat, ngale eko khôamte mihnyan pa mãnchha.
MAT.7.15	“Mongmõang hehwah jetletma dangen; thin a ne tânâng tokkhoh pa saak rãngrãng, rohkomin thin rinkhen pa wunwah soanchhih rãngrãng ehûra. 
MAT.7.16	Nema thin moatlem junma ejetlo waken. Suhche bukwah anguri jienhong rimah, ngale suhbukwah phukri jienhong rimah. 
MAT.7.17	Bãngsen pumma risen ehongria, ngale bãngchhih pumma richhih ehongria. 
MAT.7.18	Bãngsen pumma richhih jienhong rimah, ngale bãngchhih pumma risen jienhong rimah. 
MAT.7.19	Penri risen lehongri bãngpa joatphe lahma wennâng thhekmin.. 
MAT.7.20	Mongmõang heh thin moatlem junko ejetlo waken.
MAT.7.21	“Teso, Teso, ngama nganâng roote chentôpa rangkhethung nâng leta wãngmin, rangkhethung wah tôngte Joban ma huneka moatlem moatte heh loloba tâwâng min. 
MAT.7.22	Chenthu metloatjâ rangwo mehû theko, ajahthem mihnyan ma nganâng aroh enga hang, Teso, Teso, nangmînko nima Joban ngin phoangthôtih, ngale nangmînko nima juchhihmin junlotih, patritli moatlemmin motih! 
MAT.7.23	Ephumma ngama thinnâng edânthang ang, ‘ngama ne jetmah, nea mihnyan chhih, ngatâwah taangchhoan en!’
MAT.7.24	“Erohwah henhenma nga nginpa tatlahma kepeka, ere mihnyan pa chhin achhiak, ate humpa longrã khohnâng hôante rãngrãng. 
MAT.7.25	Pôngdong patdong ngale jodông thunma ere humko ethin a, rohkomin ere humpa tarunjâ mah, chenrãngma ngako ere humpa longrã khohnâng hoaneka.
MAT.7.26	“Rohkomin henhenma nga nginpa tatlahma lekep dangeka, ere mihnyan pa aba, ate humpa phihchha khohnâng hôante rãngrãng. 
MAT.7.27	Pôngdong patdong ma thinko ngale jodôngma lûmhokko ere humpa runjâ erea. Phumma ere hum runjâpa chentô cheili dângmin a.”
MAT.7.28	Chenthu Jisu ma erengin heh thôkoh diko, mihnyan hehma atema hethôeka nginpa tatlahma bârit rewah. 
MAT.7.29	Atea niemarang hethôte heh rãngrãng ledang; chaan demnâng hethô wah.
MAT.8.1	Jisu hahhokho wah jâkhoamkat rienrien, mihnyan heh jahmõang ate diko junkhoam wah. 
MAT.8.2	Eko angêm khoanchetma chêmte wathe ate tâko hûlahma dakuh thohû lahma ngatwah, “Teso nangma mehun oko, nga eta sensiet hang.” 
MAT.8.3	Jisu ma atedek loatsiet lahma angêm wako sahloatwah, ngale atema ngatwah, “Ngama sensiet huneki,” “sen o!” phumma lemlienma angêm khoanchet kowah senwah. 
MAT.8.4	Erediko Jisu ma Atenâng ngatwah, “Tattan! hennângjô nekthôkoh, tintin wãnglohma soam aroakte nâng khesok wãngo, atema chenthatsû tanho; ngale nanga sentoh ngama anga ngama jetrãngma, Mosa ma chienwah soam aroak thinpa kohwen o.”
MAT.8.5	Chenthu Jisu Kaparnam hahnâng hokko, Roman sipâhi sahhab chohmînhû lahma Jisu nâng chohsok rãng roatsep wah: 
MAT.8.6	Atema ngatwah, “Teso, ngahaa pa kôasô ma cheili chêmlahma jupthinko tonga.”
MAT.8.7	Jisu ma ngatwah, “Ngama wãnglekma ate emesiet wãngang.”
MAT.8.8	Sipâhi sahhab ma dânthâng wah, “Teso, eroh dangmah, ngama nanga ehumkhenko tâsiet hoktô mihnyan dangmek, jabkhab melolo chien o, ekojô ngahaa pa esen a. 
MAT.8.9	Ngamin nganoma sahhabdong khenko moekang, ngale ngakhen komin sipâhi heh tonga, wathe nâng ngama, ‘kao!’ menga angko, ate rângka a, ngale wathe nâng ‘wãngro, ngama meroo angko, ate rângwãngra! ngahaako,’ arepa mo o, ngama mechien angko, atema rângmoa.”
MAT.8.10	Chenthu Jisu ma erepa chohtatko, ate bârit rewah, erediko Jisu ma ate diwah junkhôamte hehnâng ngatwah, “ngama linlin thôkoh eka, Isrial diak khenko are mihnyan rãngrãng dâlemsen machohkhe ekang. 
MAT.8.11	Ngama linlin thôkoh eka, jahmõang mihnyan sankat ngewah, sannyup ngewah hûlahma Abraham, Isak, ngale Jakob demnâng rangkhethung wah Joban Hahsông theko aroamma ephhekchhah wak a. 
MAT.8.12	Rohkomin Joban Hahsông thenâng tôngte jatlinlin heh rangnyek khennâng petphê katmin, eretheko pâchupkek lahma seplahma etongwak a.” 
MAT.8.13	Erediko Jisu ma sipâhi sahhab wako ngatwah, “humnâng wãngo, nangma chenroh dâlem eko ererãngrãng edang kohho.”
MAT.8.13	Ngale ere sanpoatko sipâhi sahhabwa haapa mewah.
MAT.8.14	Jisu piter humnâng wãng lahma piter tangnyu nyong pa chetloatma jupthinko khunlahma khehokwah. 
MAT.8.15	Jisu ma ate dekko sahloatko khoanchet pa mewah. Ephumma atema toansat lahma Jisu nâng khoakhêm wah.
MAT.8.16	Chenthu rangjâthah hokko, mihnyan hehma Jisu tâko juchhih lupte mihnyan heh siethokwah. Jisu ma juchhih heh jabkhab ma junloatwah, ngale chentô khoanchette heh mesiet rewah. 
MAT.8.17	Atema ere moatlem pa Isaia mõng ma jabtah pa toangtang dângkatrãng moatwah, “Ate dedema nãngkhun atam pa kep eka, ngale nãng khoanchet pa sahèn phetah.”
MAT.8.18	Jisu ma ate tûmlitko mihnyan heh jahmõang khelahma, ate dijunte hehnâng joranka nâng danwâng rãng chienwah. 
MAT.8.19	Niemarang jettema ate tâko kalahma ngatwah, “Hethôte, nang chennângjô medang okomin nga nangdem demko ejoh chhoan e.” 
MAT.8.20	Jisu ma atenâng dânthâng wah, “Hien hehnâng thin tôngrãng ken tonga, ngale wo hehnâng thinrãng arup tonga, rohkomin Mihnyan Chharãng chenkojô ate boantông rãng the aho.”
MAT.8.21	Dijunte ahan wathema ngatwah, “Hethôte, khebengko ngakka lekma ngawa mang rukamêng ang.”
MAT.8.22	Jisu ma dânthâng wah, “Nangma ngadijun hang, mangpa mang rôande chenrumîn a.”
MAT.8.23	Jisu khôankhoko chhangwah, ngale ate dijunte hehmin ate demko johchhoan wah. 
MAT.8.24	Lemlien ma pôngdong patdongma josiko metlahma khôankho pa thumjâ nemnem dângwah. Ere sanpoatko Jisu juplek dângwah. 
MAT.8.25	Dijunte heh ate tânâng kalahma satsiet katwah, thinma ngatwah, “Teso pânghi!” “nia lâmahrii eki!”
MAT.8.26	Jisu ma dânthâng wah, “Ne chenrãngma aretô patrii eken a? nenâng dâlempa atôrînne!” erediko Jisu toanchep lahma pông apat pa jeksietwah, phumma kihchepchep jekwah.
MAT.8.27	Anga ngama barii lahma ngatwah, “Arepa chenni mihnyan a? pôngpat memin ate nginkep eka!”
MAT.8.28	Chenthu Jisu josi ranka wah Gadara diaknâng hokko, enângwah mihnyan wanii mangruk kenwah loatwãng lahma chohmîn wah. Ere mihnyan waniiko juchhih luplahma nyahrãng cheili dângwah, ngale erelem pumma henjô lechin dankhoam dângwah. 
MAT.8.29	Lemlien ma thinma hongrak lahma ngatwah, “Joban Chha, nangma ninâng chenni rehun ehia? sanpoat mathângma nichêmsiet rãng kaeroa?”
MAT.8.30	Erekowah chentô letaangko wak jahmõang phhekchhah joaklahma dângwah. 
MAT.8.31	Ephumma juchhihma Jisu nâng roatsep wah, “nangma ni mejunlo hiko, irewak chhangko lupkathuk hi”
MAT.8.32	Jisu ma thinnâng ngatwah; “Ka en,” phumma mihnyan kowah loatchhoan lahma wak chhangko lupkatwah. Erediko wak heh phangtang ka pumma jâchhoan kalahma josiko mahritkat wah.
MAT.8.33	Wak heh sok arête mihnyan heh huhchhoan lahma hahdaang nâng wângwah, erediko thinma nginpa phangtang loatthôkoh wah, ngale juchhih lupte mihnyan heh nginpa thôkoh rewah. 
MAT.8.34	Ephumma hahdaang kowah chentô mihnyan heh Jisu chohmînrãng hokwah; chenthu thinma Jisu kheko, Atenâng nihah kowah chhoan o, ngama roatsep wah.
MAT.9.1	Jisu khôankhoko chhang lahma, josi ranka wah thin hahnâng ngakwâng wah, 
MAT.9.2	Chuthe diko mihnyan khuthema Atenâng kôasôte mihnyan wathe jupthin ko jupthuk lahma pêhok kohwah. Jisu ma thinnâng dâlem pa ajah chohkhe lahma, kôasôte mihnyan ko ngatwah, “Hung dongsiet o, ngachha! nangpap heh map lâkohtih.”
MAT.9.3	Erediko niemarang jette heh thindede tungko thômîn wah, “Are mihnyan pumma Joban thãse eka!”
MAT.9.4	Jisu ma thinhung khennâng chenni thonghun eka arepa jetlo lahma, thinnâng ngatwah, “Nema arerãngrãng achhih heh chenrãngma thonghun eken a? 
MAT.9.5	Chenroh ngat pa ala a, ‘nangpap heh map lâkohtih’ ngama ngatpa ala ale, ‘toanchep lohma khoam o’ ngama ngatpa ala a? 
MAT.9.6	Nenâng ngama are hahtokkhoh ko, Mihnyan Chha nâng pap mapkoh rãng chaanwin, ngama ekhesok a.” Ephumma atema kôasôte mihnyanko ngatwah, “toanchep o, ngale nang jupthin pa toanpe lohma humnâng wãngo!”
MAT.9.7	Mihnyan pa toanchep lahma humnâng wãngwah. 
MAT.9.8	Mihnyan hehma erepa khelahma chei rewah, ngale mihnyan nâng atô chaan kohdi Joban nâng dangkoh a, ngatwak wah.
MAT.9.9	Jisu erethe kowah loatkhoam chhoan thuko, thãkho thâte mînpa Mathiu ate Ofic ko tonglahma khewah. Phumma, Jisu ma Atenâng ngatwah, “ngadijun hang.”
MAT.9.9	Mathiu toanchep lahma ate dijun wah.
MAT.9.10	Mathiu humko Jisu phhekchhah chhahthuko, thãkho thâte ngale papi mihnyan heh jahmõang hûlahma Jisu le ate dijunte heh demnâng johphhek chhahhok wah. 
MAT.9.11	Erepa Farasi hehma khelahma Jisu dijunte hehnâng chhienwah, “Ne hethôte pa arerãngrãng mihnyan chinheh demnâng chenrãngma roam phhekchhah eka?”
MAT.9.12	Jisu ma erepa leptat lahma dânthâng wah, “Khoanchet hote mihnyan hehma doktor lemmah, khoanchette mihnyan hehma loloba doktor lemeka. 
MAT.9.13	Choan en, ngale jet en, Joban nyapraangma arepa chenni ngaeka: ‘ngama mînchen ba hun ekang, ngem angah ma soamroak hunmek.’ Ngama mihnyansen heh roorãng katdangmek, papi mihnyan heh roorangba kaerâng.”
MAT.9.14	Erediko Jon baptis dijunte heh Jisu tâko hûlahma chhienwah, “Chenrãngma ni ngale Farasi hehma roantang lephhek lechhah thangma rangsoam ekia, nang dijunte hehma lephhek lechhah thangma soamwak mah?”
MAT.9.15	Jisu ma dânthâng wah, “Nemnyan wapa thin demnâng dângpoatko nemnyansiet thinnâng hokte heh hungchhih rekmah etonga ngama thonghun eken a? eroh tongmah! rohkomin nemnyan wapa thintâwah sietchhoan rangwo ehûra, ere diphumma ba thinma lephhek lechhah thangma etonga.
MAT.9.16	“Henmejô khetpã khohko khetnyan chhuppa petphin mah, chenrãngma ngako khetnyan pumma khasiet lahma khetpã pa lodong elojâa. 
MAT.9.17	Ngale henmejô angurti anyan pa angurti pã khohko petkien mah, chenrãngma ngako angurti thòpa apoak erea, ephumma angurti pa jenchhoan ngale thòpa chhihjâ erea. Ere noma angurti anyan pa thònyan nâng kienmin, erohkoba thòniinii asen edanga”
MAT.9.18	Jisu ma arepa thôthuko, Jews sahhabwa wathe kalahma ate mako dakuh thoka lahma ngatwah, “ngachha dihiaknya pa arohroh riieka; Wãnglohma nangdekma Atenâng sahlo wãngmêngro, eko ate engakhin a.”
MAT.9.19	Ephumma Jisu toanchep lahma sahhabwa demnâng johwângwah, ngale ate dijunte hehmin thin demnâng johwâng wah.
MAT.9.20	Dihiaknyu wathe echhi pânii heichhoan khoanchetma chêmte Jisu tokdiko hûlahma Jisu khetsako sahloatwah. 
MAT.9.21	Dihiaknyu pumma atedede ngatritwah, “ngama Jisu khetko mesahlo tekkojô, khoanchetpa esen ang.”
MAT.9.22	Jisu litphong lahma dihiaknyu pa chohkhe wah, eko Atenâng ngatwah, “Ngachha, hungdongsiet o! nang dâlem pumma nang khoanchet pa lâmetho.” Ere sanpoat poatko dihiaknyu khoanchet pa mewah.
MAT.9.23	Ephumma, Jisu sahhabwa humko wângwah. Chenthu atema jãmtêmte ngale asebte heh kheko, 
MAT.9.24	Atema ngatwah, “Anga nga chhoan en! are dihiakchha pa rit dangmah - atea jup reka!” Ephumma Jisu nâng anga ngama angit rewah. 
MAT.9.25	Mihnyan heh tâjunloat rienrien, dihiakchha tâko Jisu wãng lahma ate dekko sietwah, eko dihiakchha pa tôansat wah. 
MAT.9.26	Are nginpa erediak phangtang nâng khêmtatwah.
MAT.9.27	Jisu erethe kowah khôamchhoan thuko, mitdoak wanii atediko junkhôam wah. Thinma raksep wah, “Devit Chha! ninâng mammîn chenhi”.
MAT.9.28	Jisu humkhen nâng lupwâng phumma, mitdoak wanii pa ate tânâng hokwah, eko Jisu ma atenii nâng ngatwah, “Ngama nechhe tasensiet a, ngama putedâlem eken a?”
MAT.9.28	Thinma dânthâng wah, “Teso putedâlem eki.”
MAT.9.29	Ephumma Jisu ma thinnâng mitko sahlo lahma ngatwah, “nema chenroh putedâlem eken a, eroh chendanga!”- 
MAT.9.30	Ephumma thinmit pa kanlahma jienkhe wah. Ngale Jisu ma thinnâng ngatwah, “Arepa hennâng min nekthôkoh en!”
MAT.9.31	Rohkomin thinma chhoanwak lahma Jisu nginpa diaktang nâng phoangthô kohwah.
MAT.9.32	Mihnyan heh loatchhoan poatko, mihhan khuthema Jisu tânâng juchhih luplahma aba jabmuh wathe siethok wah. 
MAT.9.33	Juchhih pa junloatkoh rienrien mihnyan pumma jienjab wah, eko anga nga bârit rewah. Thinma ngatwah, “nima arerãngrãng Isrial diakko chenthujô mathatkhe eki!”
MAT.9.34	Phumma Farasi hehma ngatwah, “Arepa juchhih lowang ma Atenâng juchhih junloat rãng chaankoh eka.”
MAT.9.35	Jisu chentô diak ajaa ngale hahdaang rupnâng phoangkhôam wah, atema Joban Hahsông nginkongsen pa chentô Sanagog hehnâng phôangthôkoh wah, ngale jatrup khoanchet, khun atamte hehmin sênsietwah. 
MAT.9.36	Jisu ma mihnyan heh khelahma thinnâng mînchenma ate hung nyahrãng chhihwah. Chenrãngma ngako, abemte aho saak rãngrãng sekmah patrit ngale mînchenli khewah. 
MAT.9.37	Ephumma Jisu ma ate dijunte hehnâng ngatwah, “Chhah munchoan pa jahmõang, rohkomin ere chhahmun eka heh khôankhente pa amãnchha. 
MAT.9.38	Erohwah munchoan chhah tângte wako, ate chhahthong munchoan heh khôankhente chienkatrãng rangsoam en.”
MAT.10.1	Jisu ma ate dijunte echhi wanii pa roamroo lahma, thinnâng juchhih junloat rãng, jatrup khoanchet, ngale khun atam heh sênsietrãng chaan kohwah. 
MAT.10.2	Echhi wanii Jisu moattat chhoante mînpa areheh dângwah: Khebâng pa Simon (Atenâng piter ngamemin ngaeka) ate pho Andru; Jems ngale ate pho Jon Zibidi chha; 
MAT.10.3	Filip ngale Batholomi; Thomas le thãkho hâte Mathiu; Alfais chha Jems, ngale Thadi: 
MAT.10.4	Diakrãng latte Simon, ngale Jisu chênsângte Juda.
MAT.10.5	Are echhi wanii mihnyan heh Jisu ma rîn akhah lahma chienchhoan wah: Atema ngatwah, “Jews ledangte diak hendiak nângmin nekchhoan en ngale Samaritan hah nângmin nekchhoan en. 
MAT.10.6	Ere noma Isrial humkâ wah mahsamte saak heh tânâng chhoan en. 
MAT.10.7	Chhoan letma thôchhoankoh en, ‘Rangkhethung Hahsông pa lânam katha!’ 
MAT.10.8	Khun atamte heh mesiet, ritte heh ngakhinsiet, angêm khoanchette heh sensiet, juchhih heh junlo re en, nema thãhoma chohkenpa thãhoma koh en. 
MAT.10.9	Ne tõng akhak nâng ngun akem ngale lihân sêmmak nek hèn chhoan en; 
MAT.10.10	Ne lemkhôam korãng tõng akhak, khet akhu bâm, dapheng ngale menthun min nekkep en, chenrãngma ngako, moatlem moatte hehnâng thinma chenni lemeka erepa kohmin.
MAT.10.11	“Chenthu mihnok mihhah hehnâng mehû tetko, henma ne tãngroo ehèn a, erepa lemsû en, ngale erehah kowah mangak ngakchhoan ate demnâng tongen. 
MAT.10.12	Chenthu ne humkhen nâng menyup wãng tetko, ‘nenâng Joban ma rang ekohhèn ngama rânjab en.’ 
MAT.10.13	Ere hum kowah mihnyan hehma metãngroo hènko, nema thinrãng rangsoam kotet pa thinkhoh nâng chentonga; rohkomin thinma letangroo medang hènko, nema rangsoam kotet heh ngakkep re en. 
MAT.10.14	Ngale chenre humkâ ba hahdaang ma ne letangroo, erediko ne ngin lekep medang hènko, erethe kowah loatchhoan ko neda wah bum kheb eka pemin finekthien en. 
MAT.10.15	Ngama nenâng linlin thôkoh eka, Joban ma metloat rangwo jâko erehah kowah mihnyan hehnâng mînchen noma Sodom ngale Gomora wah mihnyan hehnâng ba ajah emînchèn a!
MAT.10.16	“Tat en! Ngama nekhu soan chhangnâng saak rãngrãng chienchhoan eka. Erohwah, pû rãngrãng nyahhîn dangen, ngale phâriwo rãngrãng mihnum dangen. 
MAT.10.17	Jetletma dangen, chenrãngma ngako, nea khhek lahma metloat thinnâng siethok rãng mihnyan heh tonga, ngale Sanagog nâng siethû lahma ewat hèn. 
MAT.10.18	Diak pênte ngale lowang heh, erediko Jews ledangte hehnâng ngawah Nginkongsen pa jienthôkoh rãng thin tânâng met elohû hèn. 
MAT.10.19	Chenthu thinma metloat ko, chenroh dânthâng min a, ngale chenli dânthâng min a ngama neksekmah en; nema dânthâng thinpa ere sanpoatko Joban ma ethôkoh hèn. 
MAT.10.20	Chenrãngma ngako nema loatjabmin jabkhab pa newah ledangmin; ere jabkhab heh ne Wa Joban Ju ngewah kalahma nema ehongjab en.
MAT.10.21	“Phoma naapa eritphethuk a, ngale wama chha hehmin eroh eritphethuk a; chha hehmemin thin nyong awa lelatnâng dãnglahma eritphe thuk a. 
MAT.10.22	Anga ngama ngajunma nenâng emitchek hèn. Rohkomin henhen pa athôan kotuk dâlemsen lektong eka ere hehba khope min. 
MAT.10.23	Chenthu thinma hahdaang wantheko mechêmsiet hènko, hahdaang ahan wantheko danchhoan en. Ngama linlin thôkoh eka, Mihnyan Chha ngakkat mako Isrial hahdaang kowah nemoatlem pa chenthumin leta thôanmin. 
MAT.10.24	“Ahete henmin ate hethôte noma adong dangmah; ngale haa henmin ate tângtewa noma adong dangmah. 
MAT.10.25	Erohwah ahete pa hethôte rãngrãng dângko rinmemin, ngale haapa ate tângtewa rãngrãng dângko rinmemin. Humkâ kowah khhepho thôanko Bilzibul ngama menga ako, humkhen kowah ahan mihnyan heh nângjã chentô chhih ngatmin a!”
MAT.10.26	“Erohwah mihnyan ran nekchei en. Athângheh chentô huhthien eka heh phangtang laangjâ rêmin, ngale athângheh chentô riem eka ereheh loatjâ rêmin. 
MAT.10.27	Ngama rangnyek nâng chenni thôkoh eka, arepa nema rangwo nâng thengak thôngthô kohmin, ngale nema chenni huhtat eken a, arepa humkho nâng kowãng letma rakthômin. 
MAT.10.28	Phoang ritphete ran nekchei en, thinma ju taritphe mah; Ere noma phoang ngale ju wanniinii pap wendô nâng rokthhek lahma târitphete Joban ran chei en. 
MAT.10.29	Nema ngunpha phathe pumma wasaangsut wochha wannii tarii en, rohkomin ne Wa Joban ma lejet thangma wochha wanthemin hahko mahjâ riimah. 
MAT.10.30	Nekho wah khochoo heh tumin phangtang weih lahma thieneka. 
MAT.10.31	Erohwah nekchei en; nea jahmõang wochha nomemin thãchaan!
MAT.10.32	“Henma komin nok atang mathahko atea ngarãng ngama meloatjab ako, ngamemin rangkhethung wah tôngte nga Wa mathahko erohjô eloatjab ang. 
MAT.10.33	Phumma henma komin nok atang mathahko nga medak hangko, ngamemin rangkhethung wah tôngte nga Wa mathahko atemin erohjô edak ang”.
MAT.10.34	“Are hahtokkhoh ko ngama mêmo kohrãng kaerâng ngama nekthonghun en. Ngama mêmo kohrãng kat dangmek, dãng loamrãng kaerâng. 
MAT.10.35	Nga kaerâng pa delachha pa ate wa lelatnâng dang, erediko dihiakchha pa ate nyong lelatnâng dang, ngale nem pa ate nyipanyu lelatnâng dangthuk rerãng kaerâng; 
MAT.10.36	Mihnyan rãngma ranchhih thôanpa ate humkâ wah mihnyan pa dângmin.” 
MAT.10.37	“Henhen ma ate nyong awa nâng nganoma ajah huneka arepa ngadijunte tadangmah; ngale henhenma ate chha dela ba dihiak nâng nganoma ajah huneka arepa ngadijunte tadangmah. 
MAT.10.38	Henhen ma ate bãngphak pa lepe thangma nga damãnko toanlahma ngadijun ehanga, arepa ngadijunte tadangmah. 
MAT.10.39	Henhen ma ate roandông rãng lololem eka, arepa mahto nâng edanga. Rohkomin henhenma ate roandông pa ngarãng koheka, erehehma khope echoh a”
MAT.10.40	“Henma komin ne metãngroo hènko, erepa nganâng tãngroo ehang; ngale henma nga tãngroo ehanga, arepa nga chienkatte pa tãngroo eka. 
MAT.10.41	Henma komin mõngnâng atea mõng dângjunko asenma tãngroo eka, atema mõngthã echoh a. Ngale henma komin mihnyan senpa, atea mihnyansen dângthã asenma chohtãngroo eka, erepumma mihnyan senthã chohmin. 
MAT.10.42	Erediko henma komin, ngadijunte dângthã, ngadijunte hehwah arinthôan wathe nâng jokih koapthe mejokthuk ako, ere thãpa atema metkep chohmin.”
MAT.11.1	Chenthu Jisu ma ate dijunte echhi wanii nâng rîn akhah diko, atea erethe kowah loatchhoan lahma, ere kêanâ wah hahdaang hehnâng Joban ngin hethô rãng chhoanwah.
MAT.11.2	Chenthu Jon Baptisma phâtek khenma Krista ma moeka moatlem heh chohtat diko, atema ate dijunte heh Jisu tânâng chienkat wah. 
MAT.11.3	Thinma Jisu nâng chhienwah, “Ninâng thôkohhi, nanga Jon ma wathe hôngmin ngama ngatah pa dangole, roh akole nima ahan ngiakmin a?”
MAT.11.4	Jisu ma dânthâng wah, “Ngakwãng letma nema chenni tat eken a, ngale chenni khe eken a, ereheh Jon nâng thôwãngkoh en: 
MAT.11.5	Mitdoak ma jienkhe eka, dakò heh jienkhoam, angêm khoanchet ma chêmte heh sen rewak eka nâba hehma tat, ritte heh ngakhinsiet, ngale Joban nginkongsen pa tangchhih naadi hehma chohtat reka. 
MAT.11.6	Nganâng henma letûngmaang thangma dâlem ehanga, erehehma rangkepmin!”
MAT.11.7	Chenthu Jon dijunte heh ngakchhoan ko, Jisu ma Jon junma mihnyan hehnâng thôkoh wah: “Chenthu ne sehah nâng Jon tânâng chhoantet ko, nema chenni echohkhe e ngama thonghuntet a? wun heh pôngma juhmet lahma chohkhe e ngama thonghuntet a? 
MAT.11.8	Chenni chohkhe rãng chhoantet a? Khet akhusen kepte mihnyan echohkhe e ngama thonghuntet a? Khet akhusen kepte mihnyan heh Lowang heh humnângba songeka! 
MAT.11.9	Thôkohha, nema chenni chohkherãng chhoantet a? Mõng chohkherãng chhoantet a? Mõng chohkherãng tadangthem a, rohkomin nema mõng noma ajahthem adong chohhkhe eken. 
MAT.11.10	Chenrãngma ngako Joban nyapraangma ngatah pa Jon rãngma ngatwah: ‘Joban ma ngatwah, ngama nginmatte nang mako nangrãng lemlaang kohrãng echienkat ang.’ 
MAT.11.11	Ngama nenâng nginlinlin thôkoh eka, Jon baptis noma adong mihnyan nyuchha mahongchha eka. Rohkomin henpa rangkhethung wah hahsôngko arinthôan dangeka arepa Jon noma dong. 
MAT.11.12	Jon baptisma Joban nginthô sanpoat thuwah, athâng sanpoat tôkotuk rangkhethung Hahsông pa patrit chêmchoh dangeka, ngale arepa mihnyan chhih hehma chaanma nyenkep hunwak eka. 
MAT.11.13	Jon baptis sanpoat tôko, chentô mõng hehma Mosa Niem ngale Joban Hahsông ngin heh thôwah; 
MAT.11.14	Ngale, Jon pa, Ilija katmin ngama thôtah pa kaera ngama thinma thôeka ko nema mepute enko. 
MAT.11.15	Eroh medang ako, nenâng nâ metong hènko tet en!
MAT.11.16	“Ngama arethâng sanpoat wah mihnyan heh chenni nâng thakthô anga? Thin a bôjat nâng phôang tôngte leta lechhih khuthema khuthe nâng chohrak mînte rãngrãng, 
MAT.11.17	‘Nima nerãngma nemnyansiet pupe metkoh eka, rohkomin ne boangmet! nima mangrûsê sekoh eka, rohkomin nea sepmet!’ 
MAT.11.18	Jon baptisma chenjô lejok lechhah thangma dângko, anga ngama, ‘Atenâng joak lup eka ngama ngatwah!’ 
MAT.11.19	Phumma chenthu Mihnyan Chhama jokphhek chhahko, anga ngama Atenâng, ‘Are mihnyan ko sûtan en! rem awak ngale jokphhek chhahte, thãkho thate ngale papi mihnyan heh lemruchha, ngama ngaeken!’ Joban wah buthi mongthem pa moatlem pumma ekhesok wênra.”
MAT.11.20	Jisu ma ajahthem patritli moatlem motah hahdaang hehwah mihnyan heh thin papwah hung lengaklit dâng phumma, Jisu ma ere hahdaang hehnâng ritngat wah. 
MAT.11.21	“Korajin, nangrãngma chentô cheili dângmin a! Batsida, nangrãng memin chentô cheili dângmin a! Ne tânâng patritli moatlem motek pa Tair ngale Sidon nâng moat ngako, thinma papwah hunglittih ngama jetthukrãng, enângwah mihnyan heh chenthu thuma bosta khetpakep ngale bumma thinkhoko phuhrii chenre waktah!! 
MAT.11.22	Ngama nginlinlin thôkoh eka, metloatjâ rangwo ko nenoma Tair ngale Sidon wah mihnyan hehnâng Joban ma ate mînchen pa ajah ekhesok a! 
MAT.11.23	Ngale Kaparnam! nangmin rangkhethung nâng lanleproh choangrit huntoh a? nanga pap wendô ko ejâsietkat e! nang tânâng patritli moatlem motek heh Sodom nâng moat ngako, erepa athângheh min asenthu chenlek tongtah! 
MAT.11.24	Ngama nginlinlin thôkoh eka, metloatjâ rangwo ko nang noma Sodam wah mihnyan hehnâng Joban ma ate mînchen pa ajah ekhesok a!”
MAT.11.25	Ere sanpoatko Jisu ma ngatwah, “Ewa, nanga rangkhethung ngale hahtokkhoh Teso! ngama nangnâng dangkoh a ngaeki, chenrãngma ngako, jet ajien hehnâng lekhesok thangma huhriem lohma nokba hehnâng khesok eko. 
MAT.11.26	Ewa, are pa nangma aroh chendanga ngama hun lohma dangthuk eko.
MAT.11.27	“Ewa ma nganâng chentôpa lâkoh thang. Chhapa henmemin jetmah, Wa maloloba jeteka, ngale Wa min henmejô jetmah, Chha maloloba jeteka, ngale henhen nâng Chhama khesok rãng ren eka erehehnâng ekhesok a.” 
MAT.11.28	“Henhen hênlih henletma boanrii eken a, ngatânâng wãngrên, ngama boanjek tongthuk a. 
MAT.11.29	Nga ngewah kengpa kepletma ne chhoakhoko pe en, ngale nga ngewah heha; chenrãngma ngako, nga Jupa numnene ngale noapnene. 
MAT.11.30	Chen-rãngma ngako ngama koheka apethin kengpa aperãng ala, ngale ngama nenâng hènthuk eka hênpa hênchã.”
MAT.12.1	Ere sanpoat kowah chentô letaangko, Jisu Pientông jâko chhah thongma dânkhoam wah. Ate dijunte heh rêmrii lahma chhahri kowah punphhek wah. 
MAT.12.2	Farasi hehma erepa lepkhe lahma, thinma Jisu nâng ngatwah, “Sûtan, nang dijunte hehma, Pientông jâko lemoli pa moeka, arepa nãngniem junko dangmah!”
MAT.12.3	Jisu ma dânthâng wah, “Devit ngale ate mihnyan heh rêmrit poatko Devit ma chenni retah a erepa nema mathat weihne? 
MAT.12.4	Joban humnâng wãng lahma, ate ngale ate mihnyan hehma Joban nâng kohtah Joban phhekchhah pa tôanchhah wah, phumma erepa Niem junko soam aroak tema loloba tâphhek chhahthin dângwah. 
MAT.12.5	Roh akole nema Mosa Niem nâng chohweih hone, Pientông rangwo roakweih rangsoamhum wah soam aroakte hehma Pientông rangwo Niem tahwak pa, rohkomin thin a themah? 
MAT.12.6	Ngama nenâng thôkoh eka, rangsoamhum noma dong ako tonga. 
MAT.12.7	Joban nyapraangma ngaeka, ‘ngama ngem angah ma soamroak hunmek, mînchen ba hunkãng.’ Arepa nema linlin jetno meko, lethe mihnyan hehnâng nema lesekham minwah; 
MAT.12.8	Chenrãngma ngako Mihnyan Chhapa Pientông rangwo rãng memin Teso.”
MAT.12.9	Jisu erethe kowah loatchhoan lahma Sanagog nâng wângwah, 
MAT.12.10	Enâng wathe dekkò mihnyan dângwah. Ngale eko mihnyan khuthema Jisu nâng athe lolahma sekhâmhun dângwah, ephumma thinma Jisu nâng chhienwah, “Pientông jâko nãng Niem junko khoanchette tamesiet ele?”
MAT.12.11	Jisu ma dânthâng wah, “Nekhuwah wathema saak lâpemtet, phumma arepa Pientông jâko jonglunâng mejârii ako, chenni rêmin a? atema erepa letoan sietka minne? 
MAT.12.12	Mihnyan nyuchha pa saak noma bâmbâm adong! Erohwah nãng Niem junkomin Pientông jâko mihnyan nyuchha nâng chohsok rãng tãngmahhi.” 
MAT.12.13	Erediko Jisu ma dekkò wako ngatwah, “nang dekpa chen o”
MAT.12.13	Atema dekpa chênwah, ephumma dekpa deksente heh rãngrãng ngaksênwah. 
MAT.12.14	Ere diphumma Farasi heh chhoan lahma Jisu ritphe rãng themawa wakwah.
MAT.12.15	Jisu ma ate khûm apânrãng themawa pa tatlahma, ate erethe kowah loatchhoan wah; ngale mihnyan heh jahmõang ate dijun wakwah. Ngale chentô khun atamte hehmin atema mesietwah. 
MAT.12.16	Ngale atema ngajunma nekphoangthô en ngama ngatwah. 
MAT.12.17	Atema are moeka pa Mõng Isaia ma Joban ngin jabtah pa toangtang dângwãng rãngma moatwah:
MAT.12.18	“ngama rentek ngahaa pa ana,
MAT.12.18	ngama Atenâng hun ekang,
MAT.12.18	ngale ate demnâng nga rinme ekang.
MAT.12.18	Ngama nga Ju ate seknâng echienkat ang,
MAT.12.18	Ngale chentô diak akanko ngama metloat Nginpa atema ephoang thôkoh a.
MAT.12.19	Atea lephoang chhiakmînmin, ngale lephoang rak akakmin,
MAT.12.19	erediko noknyu lemdong hehnângmin henmejô ate jab letatmin.
MAT.12.20	Atea boan anaa heh demnâng min noapnene,
MAT.12.20	ngale wentitdô rãngrãng dôeka wenpa lemut thukmin.
MAT.12.20	Toangtang pumma mata tajien atema letôanmin,
MAT.12.21	Ngale Atenâng chentô mihnyan nyuchha ma edâlem a.”
MAT.12.22	Erediko mihnyan khuthema Jisu tânâng juchhih luplahma mitdoak ngale lejienjab mihnyan siethok wah. Jisu ma ere mihnyan pa sênsietwah, erediko atema jienjab wah ngale jienkhe wah. 
MAT.12.23	Jisu ma ere moatpa khelahma, mihnyan heh bârit rewah. Thinma chhienwah, “Atea Devit chha danga?”
MAT.12.24	Farasi hehma erepa tatlahma, thinma dânthâng wah, “Atema juchhih junlo ekapa thin pênte bilzibul ma Atenâng chaankoh lahma junlo eka.”
MAT.12.25	Thin hungwah thonghun ekapa Jisu ma jetlo lahma thinnâng ngatwah, “Hendiak komin thindede tungko phanmîn lahma, thindede memênmîn ako, ere diakpa leta rongmin. Ngale hen hahdaang komin, ba, hen humkâ komin thin tungko phanmîn lahma, thindede memênmîn ako, arepa aphanjâ erea. 
MAT.12.26	Erohwah, joak hahsông komin khuthema khuthe demko memênmîn ako, thin a mâmâ khukhu dangeka, ngale sitsiak ephanjâa! 
MAT.12.27	Nema ngaeken, bilzibul ma nganâng chaankoh lahma ngama juchhih junlo ekang, eroh medang ako, ne dijunte hehnâng henma ereheh junloat chaankoh eka? Ne dijunte hehma moeka moatlem junko ne athe ngama jetloeka! 
MAT.12.28	Dangmah, arepa bilzibul ma kohdangmah, Joban Juma nganâng juchhih heh junloat rãng chaankoh ehang, erejunko Joban Hahsông pa nekhu khohnâng râkatha ngama khesok eka.
MAT.12.29	“Henmemin lochaanwa humpa chhihsiet lahma ate sêmmak heh tatoan chhoanmah; khebengko lochaan wapa khhekmêng lahmaba ate humpa tâlôngmin.”
MAT.12.30	“Hen komin ngarãng ledangte pa, alinlin nga lelatnâng dângte; ngale henma nganâng khôansietko lechohsûte a, erepa alinlin aphânsiette. 
MAT.12.31	Ngale erohwah ngama nenâng thôkoh eka: mihnyan nâng chenni pap komin ngale jabchhih jabkhah mejab akomin map tâkohmin; rohkomin henhenma Asâthôanju lelatnâng chhihjab eka erehehnâng chenthumin map lekohmin. 
MAT.12.32	Henma komin Mihnyan Chharãng mechhihjab ako map tâkohmin; rohkomin henma Asâthôanju lelatnâng chhihjab eka erehehnâng map lekohmin, athângheh min, ngale roantang roanjêng komin lekohmin.
MAT.12.33	“Bãngpa bãngsen medang ako, rimin risen eria; nenâng bãngchhih metong hènko, rimin richhih echoh en. Bãngpa ateri junko ejet e. 
MAT.12.34	Pûchha heh - ne achhih dangletma jabsen chenroh ejien hongjab en a? chenrãngma ngako hungnâng mênchong danglahma ba thunma hongjab eka. 
MAT.12.35	Mihnyan senma ate hungnâng asentong lahma jabkhabsen hongjabwên era; ngale mihnyan chhih ma ate hungnâng achhih tonglahma jabkhab chhih hôngjabwên era.
MAT.12.36	“Ngama nenâng thôkoh eka, metloatjâ rãngwoko chentô mihnyan ma atema chentô jabkhab chhih jabtah a ereheh eloat sietkoh a. 
MAT.12.37	Ne jabkhab heh nenâng metloatrãng kepmin, ne asenba achhih pa ne jabkhab pumma eloatsiet a.”
MAT.12.38	Erediko Niemarang jette ngale Farasi khuthema hongjab lahma ngatwah, “Hethôte”, “nangma patritli moatlem molohma ninâng khesok hi ngama huneki.”
MAT.12.39	Jisu patrii lahma dânthâng wah, “Areroan wah mihnyan heh chentô chhih a, ngale Joban min jetwak mah!” “nganâng patritli moatlem khesokrãng chien eha? khesokmah! Mõng Jona patritli petah pa loloba nerãng patritli moatlem dângmin. 
MAT.12.40	Chenroh Mõng Jona ngahdong wokkhen nâng ngihrem penrem tongtah a, ererãngrãng jôba, Mihnyan Chha pemin ngihrem penrem hahken khennâng etonga. 
MAT.12.41	Metloat rangwo jâko, Ninivi wah mihnyan heh ne mathahko toanchep lahma nenâng achhih engahèn, chenrãngma ngako Jona ma Joban nginthô tatlahma thinpap wah hungngaklit wah; ngale ngama nenâng thôkoh eka, Jona noma ajahthem adongpa thejâ ako tonga! 
MAT.12.42	Khope renjâ rangwo ko, sannyup wah Siba wangcha memin toanchep lahma achhih engahèn, chenrãngma ngako, ate diak hahtaang wah Solomon lowang buthi mongthem senpa herãng hokwah; phumma ngama nenâng thôkoh eka, Solomon nomemin ajahthem adongpa thejâ ako tonga!
MAT.12.43	“Chenthu juchhih pa mihnyan wah meloatchhoan tahko, hahran khojêng jêngnâng phoangchhoan lahma ate boantông rãng the rânglem chhoan a. Phumma the lechoh medang ako, 
MAT.12.44	atedede rângngariia, ‘chenre ngahum kowah loatchhoantek a, ere kojô ngakwang ang’ ephumma chenthu ere humko ngakhokko, humpa sekho, sâpoangpoang ngale tiamtete etongla a. 
MAT.12.45	Erediko ate ngakchhoan lahma ate noma ajahthem juchhih ahan wanengit lêsiet lahma ere humko ngaksong hûeka. Ere diphumma, ere mihnyan pa khebâng wah noma ajahthem achhih dangeka. Eroh jôba arerôan wah mihnyan chhih hehnângmin dângmin.”
MAT.12.46	Jisu mihnyan heh demnâng jabmîn thuko, ate nyong ngale atenaa heh hokwah. Thin a thakhoko cheplahma Jisu demnâng jabmîn hunwakwah. 
MAT.12.47	Ephum-ma erekowah mihnyan wathema Jisu nâng ngatwah, “Sûtan, nang nyong ngale nangnaa heh thakhoko chepwak eka, ngale nang demnâng jabmîn hunwak eho.” 
MAT.12.48	Jisu ma dânthâng wah, “Nga nyong pa hen a? ngale nganaa heh hen a?” 
MAT.12.49	Erediko ate dijunte hehnâng thhetkat lahma Jisu ma ngatwah, “Sûtan en! nga nyong ngale nganaa heh anã heh! 
MAT.12.50	Hen-henma rangkhethung wah nga Wa Joban ma huneka ere moatlem heh moeka ere hehba nga pho, nga nya, ngale nga nyong.”
MAT.13.1	Erejâjâko Jisu hum wah loatchhoan lahma josi ngenâng kalahma hahko tonglahma hethô wah. 
MAT.13.2	Ate tumlit ko khôanhûtah mihnyan heh jahmõang dângjunko khôankhoko chhangkat wah, ngale mihnyan heh jophako chepwah. 
MAT.13.3	Jisu ma nginthakthô keplahma thinnâng ajahthem ngin thôkoh wah.
MAT.13.3	Atema ngatwah, “tat en, rekthenâng mihnyan wathema chhahli wênchhoan eka. 
MAT.13.4	Atema pitnâng chhahli wênko, wanwanthe chhah pa lemkôngko chatjâeka, phumma wo heh hûlahma tuphhek eka. 
MAT.13.5	Wanwanthe chhahpa longrã khohko chatjâeka. Phumma hahpa alu ledang dângjunko chhahpa sitsiak koat eka. 
MAT.13.6	Phumma san chaanhông rienrien koatnyan chhahpa sanma ritsah eka; chenrãngma ngako, chhahrin pa alu lesut dângjunko sitsiak choakjâeka. 
MAT.13.7	Wanwanthe chhahpa suhbuk mongnâng chatjâeka, phumma suhbuk pa donglahma chhahpa tahbuk eka. 
MAT.13.8	Rohkomin, wanwanthe chhah heh hahsen nâng chatjâ lahma chhahbãng pumma chhahri hongrieka; wanwanthe ma châthe, wanwanthe ma roak erok, ngale wanwanthe ma roakrem chhahri hongrieka.”
MAT.13.9	Ngale Jisu ma athôanko, “Nenâng nâ metong hènko tat en!” ngama ngalahma jekthô wah.
MAT.13.10	Erediko dijunte heh hûlahma Jisu nâng chhienwah, “mihnyan heh demnâng jabmîn poatko nangma nginthakthô pa chenni rãngma kep ekoa?”
MAT.13.11	Jisu ma dânthâng wah, “rangkhethung Hahsông nginpa thinnâng ledang nenâng jetthuk rãng kepekãng. 
MAT.13.12	Hen mihnyan ma chenni komin cheieka, ere mihnyan ko ajah lêkohmin, erohkoba atenâng lephang leleng edanga; phumma hen mihnyan nâng chenjô aho dangeka, ere mihnyan kowah atema chenni cheieka erepemin tôanchhoan rêmin. 
MAT.13.13	Thin demnâng jabmîn poatko ngama nginthakthô kep ekangpa, thinma esûwak a, rohkomin khemah, ngale thinma ejetat wak a, rohkomin jettatmah, ba jetlomah. 
MAT.13.14	Erohwah Isaia mõngma thôtah nginpa thin khohnâng toangtang dangkaera:
MAT.13.14	‘Are mihnyan hehma chentojô mejetat akomin, lejet tatmin;
MAT.13.14	thinma chentôjô mesû akomin, lejet khemin,
MAT.13.15	Chenrãngma ngako thinhung thinrin pa batah,
MAT.13.15	thinnâ memin tattumah,
MAT.13.15	ngale mitmemin khetumah. Joban ma ngaeka,
MAT.13.15	‘Eroh ledang ngako, thin mitma chenkhetah,
MAT.13.15	ngale nâma chentattah,
MAT.13.15	Ngale thin hungma chenjetlotah,
MAT.13.15	ngale ngatânâng chenngak hûwaktha, Joban ma ngaeka,
MAT.13.15	ngale ngama thin chenme siettek.’
MAT.13.16	“Phumma ne chentô khengraangsen a! nemitma khe eken, ngale nâmemin tat eken. 
MAT.13.17	Ngama nenâng nginlinlin thôkoh eka, ajahthem mõngama hehma ngale toangtang mihnyan hehmemin, nema chenni khe eken a, erepa khehun eka, rohkomin thinma chohkhe mah, ngale nema chenni tat eken a, erepa chohtat huneka, rohkomin thinma chohtatmah.
MAT.13.18	“Tat en, chhahli wênte nginthakthô pa chenni nâng thakthô eka, ngale ekowah he en. 
MAT.13.19	Hen akomin rangkhethung Hahsông nginpa chohtat lahma lejetlo dangeka, ere mihnyan heh lemkông nâng chatjâte chhah rãngrãng. Juchhih hûlahma thinhung nâng Joban ngin wêntah heh nyen chhoan eka. 
MAT.13.20	Longrã khohnâng chatjâte chhah rãngrãng pa, henma komin Joban nginpa chohtat rienrien khuhah nâhah kepte heh. 
MAT.13.21	Rohkomin erengin pa thinhung khennâng lulitlit lupmah, erohwah thin lekrõngmah. Erohwah, chenthu Joban jabkhab junma chêmchei ba mihma chêmthukko, thinma lemlienma ethinphea. 
MAT.13.22	Suhbuk mongnâng chatjâte chhah rãngrãng heh dangeka, Joban nginpa chohtat lahma hei angem roandông rãng sekmah patritte mihnyan heh, thin hungko chhu alu dânghun pumma Joban nginpa tangbuk eka, erohwah thinma ari hongrimah. 
MAT.13.23	Ngale hahsen nâng wênte chhah rãngrãng heh dangeka, Joban nginpa chohtat lahma jienjet loatte mihnyan heh: wawathe ma châthe, wawathe ma roak erok, ngale wawathe ma roakrem hongri eka.”
MAT.13.24	Jisu ma thinnâng ahan nginthakthô min thôkoh wah: “Rangkhethung Hahsông pa arerãngrãng. Mihwa pumma ate pitko chhahli lisen wênkat eka. 
MAT.13.25	Jâthe rangpen nâng anga nga jup diko, ran hûlahma chhah heh demko hin johwênthien kolahma ngakchhoan eka. 
MAT.13.26	Chhahbãng pa donglahma chhahpo chhahri riiphûngko, hin pemin hôngphoak wah. 
MAT.13.27	Ere mihwa haapa wãng lahma Atenâng ngatwah, ‘Tângte, nangma nang pitko chhahli lisen wênwah dangmohne; chenwah are hinheh hongphoak eka?’ 
MAT.13.28	Atema dânthâng wah, ‘Arepa ran hehma wênhû eka’, phumma haa hehma Atenâng ngatwah, ‘nima hinheh phuphe kaea?’ 
MAT.13.29	Tângtewa ma dânthâng wah, ‘nekphu pheka en,’ ‘chenrãngma ngako, nema hinheh phuphe poatko chhahmin hinheh demnâng môangjoh phuphe en. 
MAT.13.30	Chhah pa mamun munko, chhah ngale hinnii aroamma chendonga. Erediko ngama chhah khente hehnâng hinpa bângphuphe lahma roapkhhek lahma wennâng thhekrãng echien ang. Ngale erediko chhah pa khen lahma pumnâng sekthien rãng ethôkoh ang.’ ”
MAT.13.31	Jisu ma thinnâng eredikomin ahan nginthakthô thôkoh wah: “Rangkhethung Hahsông pa arerãngrãng. Mihnyan wathema jokangken keplahma ate pitnâng wênkat eka. 
MAT.13.32	Are jokangken pa chentô wah kenrinthôan, rohkomin ere kenpa mehongphoak tahko chentô noma adongthôan dangeka. Bãng rãngrãng danglahma ate phak hehnâng wo heh memin arup rupeka.”
MAT.13.33	Jisu ma eredikomin thinnâng ahan nginthakthô thôkoh wah: “Rangkhethung Hahsông pa arerãngrãng. Dihiaknyu wathema wichhi pa toak roakbelii pheban demko sakmîn lahma pheban pa phangtang mabiet bietja thien eka rãngrãng.”
MAT.13.34	Jisu ma mihnyan hehnâng chentôpa nginthakthô demnâng thôkoh wah; Atema nginthakthô demnâng ledangma chenmin thôkohho. 
MAT.13.35	Arepa atema mõng hehma jabtah nginpa toangtang dângrãng moatwah:
MAT.13.35	“Nga thin demnâng jabmînko nginthakthô demnâng ejabmîn ang;
MAT.13.35	Rangbâng hahbâng thuwah lelep jetthin heh ngama thinnâng ethôkoh ang.”
MAT.13.36	Chenthu Jisu loangchhang pa phethien lahma humkhen nâng lupwângko, ate dijunte heh ate tânâng junwãng lahma Atenâng ngatwah, “Pitwah hin nginthakthô pa chenni nâng ngaeka erepa ninâng ngaksen thôkohhi.”
MAT.13.37	Jisu ma dânthâng wah, “Chhahli lisen wênte pa Mihnyan Chhapa; 
MAT.13.38	Pitpa are hahtokkhoh pa; chhahli lisen pa rangkhethung Hahsông nâng tâchoh wângte mihnyan heh; hinpa Juchhih rãng dângte mihnyan heh; 
MAT.13.39	ngale hinken wênkohte ranpa joak ajo heh. Chhah pômûn pa rangle hahkho thôan sanpoat pa, ngale chhah munchoan khênte heh Joban ngintatte heh. 
MAT.13.40	Chenroh hinheh khôanphu lahma wennâng thhek eka, ererãngrãngjô rangle hah thôan sanpoat komin dângmin: 
MAT.13.41	Mihnyan Chhama ate ngintatte heh ate Hahsông khen wah mihnâng pap phoangmoat thukte ngale ahan chentô kaamchhih moatte heh khôansiet rãng echien chhoan a, 
MAT.13.42	ngale thinma ereheh pap wendô khohko ephekat a, phumma eretheko thin asep nungma pâchupkek lahma etongwak a. 
MAT.13.43	Erediko Joban chha heh thin Wa Hahsông theko sanphiak rãngrãng phiak lahma etonga. Nenâng nâ metong hènko arepa tat en!
MAT.13.44	“Rangkhethung Hahsông pa arerãngrãng. Mihnyan wathema pitnâng huhriem wah ngun choh eka. Phumma atema erepa ngak huhriem lahma, nyahrãng rinroan bahsa wãng lahma ate chhahkhem chentô heh sengwâng wah, ngale erediko atema ngakka lahma ere pitpa riieka.
MAT.13.45	“Rangkhethung Hahsông pa arerãngrãng min dângmin. Mihnyan wathema litpha phasen lemeka, 
MAT.13.46	Chenthu tema asenthôanpa mechohtahko, chhoan lahma ate chhahkham heh phangtang senglahma ere litphapa riieka.
MAT.13.47	“Rangkhethung Hahsông pa arerãngrãng min dângmin. Ngahloatte mihnyan pumma ate chaakpa josiko hatkat lahma jatrup ngah loeka. 
MAT.13.48	Chaakko mênchong memen tahko, thinma bamko chaakpa sietwên lahma, hahko tonglahma ngah heh renwak eka: asen senpa thin tõngko sekwak eka, ngale achhih chhihpa petphe rewak eka. 
MAT.13.49	Rangle hah thôan sanpoat komin erohjô dângmin: rangwah Joban ngintatte heh chhoan lahma mihnyan chhih heh mihnyansen chhang wah ekhôansiet a 
MAT.13.50	ngale ereheh pap wendô khohko ephekat a, enâng thin asep nungma pâchupkek lahma etonga.
MAT.13.51	“Nema are heh jet ekenle?” Ngama Jisu ma thinnâng chhienwah.
MAT.13.51	Thinma, “Jet eki” ngama dânthâng wah.
MAT.13.52	Ephumma atema thinnâng dânthâng wah, “Are ngaeka pa chentô, niemarang hethôte hehma rangkhethung Hahsông dijunte rãng dangwak eka, erepa hum tângte wama ate pum wah chhahkhem anyan ngale apã aroamma loatsiet rãngrãng dangeka.”
MAT.13.53	Jisu ma nginthakthô heh tathô kolahma erethe kowah loatchhoan wah 
MAT.13.54	ngale ate songtah hahdaangko ngakhok wah. Atema Sanagog nâng hûlahma hethô wah, ngale ate ngin chohtatte heh bârit rewakwah. Thinma thôngphâ wah, “Atema are ngin ariat pa chenko wah chohjet eka?” “ngale are patritli moatlem heh chenroh jienmo eka? 
MAT.13.55	Atea khoangtekte chha ledangne? Mariam pa ate nyong ledangne? ngale Jems, Josep, Simon, ngale Juda heh ate naa ledangne? 
MAT.13.56	Ate naa dihiaknya heh anângwah sôngte heh ledangne? phumma atema are chaanpa chenwah choh eka?” 
MAT.13.57	Ere diphumma thinma ate thãsê wah.
MAT.13.57	Jisu ma thinnâng dânthâng wah, “Mõng pa chentô thenâng toaksân wakeka, rohkomin thinnok ahah ngale ate humkâ kololoba toaksân mah.” 
MAT.13.58	Thinma leputedâlem junko, atema enâng ajahthem patritli moatlem moho.
MAT.14.1	Ere sanpoatko Galili pênte Hirot ma Jisu ngin chohtat wah. 
MAT.14.2	Atema ate khenwah sahhabdong hehnâng thôkoh wah, “Atea linlin Jon Baptis, ngakhîn reka,” “Erohwah Atenâng are patritli moatlem moatrãng chaantong eka.”
MAT.14.3	Chenrãngma ngako, Hirot ma Jon loatkhhek rãng chienwah, phumma janruma khhek lahma phâtek nâng sekwah. Atema arepa atenaa Filip tangnyu Hirodik ma ngatjunko moatwah. 
MAT.14.4	Chenrãngma ngako, khema nâng Jon baptisma Hirot nâng, “nangma Hirodik pa nang tangnyu rãng kepniem aho ngama ngatwah!” 
MAT.14.5	Hirot ma Jon baptis ritphe hunwah, rohkomin Jews mihnyan heh ranchei rewah, chenrãngma ngako, thinma Jon pa mõng ngama ngatwah.
MAT.14.6	Hirot chhatjâ rangwo ko Hirodik chha dihiaknya pa nok atang mako bôangwah. Erepa khelahma Hirot nyahrãng hungsên wah 
MAT.14.7	Hirot ma dihiaknya ko toamsem jabkhab jablahma ngatwah, “ngama toamsem ekang nangma chenni tha ehanga erepa ngama ekoh e!”
MAT.14.8	Ate nyongma thôkoh junko dihiaknya pumma Hirot ngewah thâwah. “Nganâng athângheh aretheko Jon baptis khophang pa wankhoang nâng kohhu hang!”
MAT.14.9	Lowang pa nyahrãng hungchhih wah, rohkomin, atema rootah mihnyan heh mako toamsêm wah dâng phumma, dihiaknya ma hun ekapa moatkoh rãng chienwah. 
MAT.14.10	Ephumma Jon khopa phâtek khenko thahdoak katwah. 
MAT.14.11	Khophang pa wankhoang ko thien lahma dihiaknya ko kohwah, ngale dihiaknya pumma ate nyong nâng katkohwah. 
MAT.14.12	Jon dijunte heh hûlahma ate mangpa pechhoan lahma ruchhoan wah; erediko thinma Jisu nâng thôkoh wah.
MAT.14.13	Jisu ma Jon nginpa chohtat diko, erethe kowah khôankhoma atelolo mihnyan lesongthe nâng chhoanwah. Mihnyan hehma arepa chohtatwah, Ephumma thin hahpa phethien lahma dakhoam lemma Jisu diko junchhoan wah. 
MAT.14.14	Jisu khôankho kowah loatkhôam ko, mihnyan heh jahmõang chohkhe wah, phumma thinnâng atema nyahrãng mînchen wah, ngale khun atamte heh atema mesiet wakwah.
MAT.14.15	Erejâ rangjâ thahko ate dijunte heh ate tânâng hûlahma ngatwah, “San nyahrãng lâhemtah, ngale aretheko mihnyan min hênjô songmah. Are mihnyan heh chienchhoan eko, hahdaang hehnâng chhoan lahma thin dedema phhekchhah chenri chhah chhoanwak a.”
MAT.14.16	Jisu ma dânthâng wah, “Thin nekchen chhoan eka, nema chenli komin phhekchhah liwah koh en!”
MAT.14.17	Thinma dânthâng wah, “Ninâng bankên wanbangâ ngale ngah lanii loloba etonghi”
MAT.14.18	Jisu ma ngatwah, “Ereheh nganâng wênkohha,” 
MAT.14.19	Atema mihnyan hehnâng hinkhohko tongen ngama chienwah; erediko atema bankên wanbangâ ngale ngah lanii pa semlahma rangkhethung nâng sûwên lahma Joban nâng dangkoh a ngalahma rangsoam wah. Erediko atema bankên pa chhupsiet lahma ate dijunte hehnâng kohwah, ngale ate dijunte hehma mihnyan hehnâng phênkohwah. 
MAT.14.20	Anga ngama phoatphoat phhekchhah wah. Erediko dijunte hehma abâ achâ heh echhi phânii chõngchõng khôantôan wah. 
MAT.14.21	Erekowah phhekchhah tah mihnyan heh dihiak ngale leta lechhih heh leweih thangma hahjat bangâ dângwah.
MAT.14.22	Erediko Jisu ma dijunte heh khôankhoko chhangthuk lahma josi rankanâng dânwânglâ thukwah, ngale mihnyan han hehmin chienchhoan wah. 
MAT.14.23	Mihnyan heh chienchhoan diko, hahhokho nâng wãng lahma atelolo ma rangsoam wah. Sanhêmthah komin eretheko Jisu atelolo dângwah; 
MAT.14.24	Ngale ere sanpoat phumma khôankho pa ataangnâng josi mongtang nâng pôngpông junko jowakma ditwak lahma dângwah.
MAT.14.25	Rangkhahkho wanrem ngale wan erok sanpoat tôko, dijunte heh tânâng Jisu jokhohma khôamhok wah. 
MAT.14.26	Jo-khohko khoam lahma kheko, thin patrit rewah, ngale chei nungma, “Arepa mihdâpha khe eki!” ngama rakwak wah.
MAT.14.27	Jisu ma thinnâng lemlienma rânjab lahma ngatwah, “Hungdongsiet en!” “Ngae, nekchei en!”
MAT.14.28	Erediko Piter ma dânjabwah, “Teso, linlin nang medang oko, ngamin jokhohma nang tânâng khoamka thukhang.”
MAT.14.29	Jisu ma dânthâng wah, “Karoo!” Ephumma Piter khôankho kowah jâkhoam lahma jokhohma Jisu tânâng khoamkat wah. 
MAT.14.30	Phumma atema pôngdong pônghok khelahma chei rewah, ngale ate joko lûmjâkat wah. Ephumma, “Teso pênghang!” ngama Piter raksepwah.
MAT.14.31	Lemlienma Jisu Piter tâko hûka lahma Atenâng lolahma ngatwah, “Nangnâng dâlem pa atôrîn ne! chenrãngma rinsamtoh a?”
MAT.14.32	Waniinii khôankhoko chhangwãng phumma pôngpông pa jekwah. 
MAT.14.33	Erediko khôankho kowah dijunte hehma Jisu nâng soamwah, ngale “Linlin nanga Joban Chha!” ngama Atenâng ngatwah.
MAT.14.34	Thinma josi danlahma Ginisarat hahnâng hokwah, 
MAT.14.35	Enângwah mihnyan hehma Jisu jetloatwah. Ephumma khoanchette mihnyan heh Jisu tânâng siethok kohrãng thin tûm arien diak hehnângmin thinma ngin matchhoan wah. 
MAT.14.36	Jisu nâng thinma khunte hehnâng nang khetsako sahlothuk mêngo ngama roatsep wah; ngale ate khetsako sahloatte chentô heh khoanchet wah mêwah.
MAT.15.1	Erediko Farasi ngale Niemarang hethôte heh Jeroselem wah kalahma Jisu nâng chhienwah, 
MAT.15.2	“Chenni rãngma nang dijunte hehma nãngte nãngwa hehma hethô wah Niemarang heh lekep re eka? Thinma phhekchhah chhah mako dek senthemthem soanmah!”
MAT.15.3	Jisu ma dânthâng wah, “Nema chenni rãngma Joban nginpa lekep thangma nededema thôeken junko dangekena? 
MAT.15.4	Chenrãngma ngako, Joban ma aroh ngaeka, ‘Nang nyong nangwa nginkepkep dango,’ ngale ‘henhenma mâmâ nyong awa nâng tem athoak eka, arepa ritphe rêmin.’ 
MAT.15.5	Phumma nema mâmâ nyong awa nâng chohsok thiakpa, ‘Joban nâng lâkohtih’ ngama hethô eken, 
MAT.15.6	Ephumma thinma thinnyong awa ngin keptumah. Eroh nema Joban nginpa chhihsiet letma nededema thôeken junko songtong eken. 
MAT.15.7	Ahuhkhoanglep heh! Isaia ma nerãngma profisi hôantahpa toangtang dângwah!
MAT.15.8	Joban ma ngaeka, ‘Are mihnyan hehma nganâng thunma loloba soamtô ehang,
MAT.15.8	Phumma thin hungpa linlinko nga tâwah ataangnâng.
MAT.15.9	Thinma nganâng soamtô pejô mahto nâng soamtô wak ehang,
MAT.15.9	chenrãngma ngako, thinma mihnyan ma hôaneka niemarang heh nganiem ngarang rãngrãng hethôeka!’ ”
MAT.15.10	Erediko Jisu ma mihnyan heh ate tânâng roolahma thinnâng ngatwah, “Tat en, ngale jetlo en! 
MAT.15.11	Mihnyan thunko chenni chhahwen eka erepumma niemarang junko ate ngeksiet mah; ate thunwah chenni loatchhoan eka ere pummeba ngeksiet eka.”
MAT.15.12	Erediko dijunte heh ate tânâng hûlahma Atenâng ngatwah, “Nangma jet ekole, nangma chennijab eko erepumma Farasi heh hungnâng chet reka?”
MAT.15.13	Jisu ma dânthâng wah, “Rangkhethung wah Ewa ma lekhiet bãng chentôpa phuphe rêmin,” 
MAT.15.14	“Thinrãngma neksekmah en! thin a mitdoak, ngale mitdoak heh lemsênte; ngale chenthu mitdoak wathema ahan mitdoak lem mesen ako waniinii jongnâng ejâriiwak a.”
MAT.15.15	Piter ma dânthâng wah, “Are nginpa ninâng senthemthem thôkoh tanhi.”
MAT.15.16	Jisu ma thinnâng ngatwah, “Nea athângheh min ahan heh noma chhin achhiak dangmetne. 
MAT.15.17	Nema jetmetne? mihnyan thunko chenni chhahwên eka, arepa ate woknâng kaeka, ngale ate phoangwah loatchhoan reka. 
MAT.15.18	Phumma mihnyan thunwah loatjab ekapa ate hungkhen wah loatjabwên era, ngale ere jabkhab pumma mihnyan pa ngeksiet eka. 
MAT.15.19	Chenrãngma ngako, ate hungkhen wah buthi mongthem chhih hongeka, erejunko atema mihritphe, mihtangnyu demnâng kaamchhih moat, ngale lirup kaamchhih moat; mihwahnyen, mothô khoanglep, erediko mihphoang chhihthô. 
MAT.15.20	Ereheh meba mihnyan pa ngeksiet eka. Phumma, thinma ngaeka rãngrãng nema deklesoan thangma chhahrãngma mihnyan pa ngeksiet mah.”
MAT.15.21	Jisu erethe kowah loatchhoan lahma Tair ngale Sidon hah ngenâng katwah. 
MAT.15.22	Ere diaknâng sôngte Kananet dihiaknyu ate tânâng hûlahma raksepwah, “Devit Chha!” “nganâng mammînchen hang! echha dihiaknya sekko juchhih lupeka, phumma nyahrãng cheili chêmeka.”
MAT.15.23	Rohkomin Jisu ma Atenâng khabthemin rânjabho. Phumma ate dijunte heh ate tâko wãng lahma roatsep wah, “Dihiaknyu pa chienchhoan eko! Atema nãngdidi ko junkhoam lahma are chentôpa chaptin eka!”
MAT.15.24	Ephumma Jisu ma dânthâng wah, “Nga a amahkhôamte saak rãngrãng Isrial mihnyan mahhâm eka heh tânâng loloba chienkat ehang”
MAT.15.25	Ephumma dihiaknyu ma Jisu dathongko khupjup kalahma ngatwah. “Teso, nganâng mamchoh sûhang!”
MAT.15.26	Jisu ma dânthâng wah, “Leta heh phhekchhah pa hu hehnâng joakli dangmah.”
MAT.15.27	Dihiaknyu ma dânthâng wah, “Teso erepete edanga,” “rohkomin thin tângtewa ma jâphe eka chempha heh hu hehma rângchhah a.”
MAT.15.28	Ere diphumma Jisu ma Atenâng dânthâng wah, “Nanga putedâlem dong dihiaknyu! nangma chenni hun eko erepa edang kohho.” Phumma ere sanpoat poatko ate chhapa mewah.
MAT.15.29	Jisu erethe kowah loatchhoan lahma, Galili josi ngenâng katwah. Phumma hahhokho ko kowâng lahma tôngwâng wah. 
MAT.15.30	Mihnyan hehma ate tânâng dakò, mitdoak, dekke dake, aba jabmuh, ngale lihân khoanchetma chêmte heh siethû lahma ate dathongko thienhok wah, phumma atema mesiet wah. 
MAT.15.31	Aba jabmuh jienjab, dekke dake heh sen, dakò heh jienkhoam, ngale mitdoak hehma jienkhe rewah; erepa khelahma mihnyan heh bârit wah; ephumma thinma Isrial heh Joban nâng dangkoh a ngalahma choangpe wah.
MAT.15.32	Jisu ma ate dijunte heh roolahma ngatwah, “Ngama are mihnyan hehnâng nyahrãng mînchen ekang, chenrãngma ngako, nga demnâng jârem lâjohkhoam wakthang, ngale ade phumma thinnâng phhekchhah thin chenmin ahotu. Chenmin lephhek chhahthuk thangma chienchhoan hunmek, chenrãngma ngako thin humnâng wânglemko bôanrit môangrewak a.”
MAT.15.33	Dijunte hehma Atenâng chhienwah, “Are hahran khokowah aretô mihnyan hehnâng lanle phhekchhah thukroh chenwah phhekchhah chohmin a?”
MAT.15.34	Jisu ma thinnâng chhienwah, “Nenâng bankên chentô tonghèn a?”
MAT.15.34	Thinma dânthâng wah, “Ninâng bankên wanengit, ngale, ngah arinchha heh roanche tonghi.”
MAT.15.35	Ephumma Jisu ma mihnyan hehnâng hahko tongen ngama chienwah. 
MAT.15.36	Erediko Jisu ma bankên wanengit ngale ngah heh semlahma Joban nâng dangkoh a ngat rangsoam soamlahma chhupsiet wah, erediko atema dijunte hehnâng kohwah; ngale dijunte hehma mihnyan hehnâng phenkoh wah. 
MAT.15.37	Thin chentôma phoatphoat phhekchhah wah. Erediko dijunte hehma bâachâ heh phâengit chõngchõng khôantôan wah. 
MAT.15.38	Erekowah phhekchhahte mihnyan heh dihiak ngale leta lechhih heh leweih thangma hahjat belii dângwah.
MAT.15.39	Erediko Jisu ma mihnyan heh chienchhoan lahma, atea khôankhoko chhangka lahma Magadan diaknâng katwah.
MAT.16.1	Farasi ngale Saduki Jisu tânâng hutah hehma Jisu bukritthuk rãng hunwah, ngale Joban pa ate demnâng ngama jetrãngma, ninâng patritli moatlem molohma khesok hi ngama chienwah. 
MAT.16.2	Phumma Jisu ma dânthâng wah, “Chenthu sannyup katko, nema rângnga en, ‘rangsen edanga, chenrãngma ngako rangpa cheksoaksoak.’ 
MAT.16.3	Ngale rangkhahko rangpa cheksoaksoak ngale rangkhu dângko, ‘rang epat a’ ngama rângnga en. Nema rangnâng sûletma rangchhih rangme pa jetlo eken, rohkomin nema athângwah sanpoat pa jienjet lomet! 
MAT.16.4	Areroan wah mihnyan heh achhih ngale Joban nâng putedâlem wakmah! nema nganâng patritli moatlem khesok rãng chien eha? khesokmah! Nenâng khesokthin pa Jona patritli petah peloloba khesok eka.”
MAT.16.4	Ere diphumma thin tâwah ate loatchhoan rewah
MAT.16.5	Chenthu dijunte heh josi ranka nâng dânko, thinma phhekchhah lekphe lahma dânwakwah. 
MAT.16.6	Jisu ma thinnâng ngatwah, “Jetletma dangen, Farasi ngale Saduki heh wichhi wah ataangnâng dangen.”
MAT.16.7	Phumma thindede tungko jabmîn wah, “Atema are ngaeka pa nãngma phhekchhah lekep dângjunko ngaehi.”
MAT.16.8	Jisu ma thin jabmîn ekapa jetlo lahma ngatwah, “Nedede tungko phhekchhah aho junko chenrãng jabmîn eken a? nenâng putedâlem atô rînne! 
MAT.16.9	Nema athâng nângmin mata jetlo ekenne? Ngama bankên wanbangâ pa hahjat bangâ mihnyan nâng phhekchhah thuktekpa thonghun metne? ngale phâmerôan bâlahma nema khôantoan tet a? 
MAT.16.10	Ngale bankên wanengit kowah hahjat belii mihnyan hehnâng phhekchhah thuktekpa thonghun ekenle? Ngale phâmeroan bâlahma khôantoan tet a? 
MAT.16.11	Ngama nenâng bankên lekep junko ngat dangmahhi ngama chenrãngma lejet reken a? Farasi ngale Saduki heh wichhi hehwah jetletma dangen!”
MAT.16.12	Erediko dijunte hehma pheban nâng rêmthin wichhi kowah taang ngat dangmahhi, rohkomin Farasi ngale Saduki hehma hethôeka niemarang chhih hehwah taangrãng ngaehi ngama jetloat wah.
MAT.16.13	Jisu Kasaria Filipi kêwah hahnâng hûlahma ate dijunte hehnâng ngatwah, “Mihnyan Chha ko mihnyan hehma hen edanga ngama ngaeka?”
MAT.16.14	Thinma dânthâng wah, “wawathema Jon baptis ngaeho, Ilija ngamemin ngaeho, ngale wawathema Jirimia, erediko hen akomin mõng ngamemin ngaeho.”
MAT.16.15	Phumma atema thinnâng chhienwah, “Nema chenroh ngaeken a?” “Nema nga hen edangang ngama ngaeha?”
MAT.16.16	Simon Piter ma dânthâng wah, “Nanga Krista ahîn Joban Chha.”
MAT.16.17	Jisu ma dânthâng wah, “Jona chha Simon, nanga rangkepte!” “chenrãngma ngako, are toangtang jabkhabpa mihnyan nyuchha hei angem hungwah hongjab dangmoh, rangkhethung wah tôngte Ewa Joban ma nangnâng hongjab thuk eho. 
MAT.16.18	Ngale piter, ngama nangnâng thôkoh eki: “nanga longrã, are longrã khohko ngama nga Asâthem pa ehoan ang, ngale arepa ritchaan memin leta jienmin. 
MAT.16.19	Ngama rangkhethung Hahsông kowah sâbipa nangnâng ekoh e; nangma hahtokkhoh ko chenpa tãng eko, arepa rangkhethung nângmin tângmin, ngale nangma hahtokkhoh ko chenpa letãng dangeko arepa rangkhethung nângmin letãngmin.”
MAT.16.20	Erediko Jisu ma ate dijunte hehnâng atea Krista ngama hennâng min nekthôkoh en ngama ngatwah.
MAT.16.21	Ere sanpoat phumma Jisu ma ate dijunte hehnâng laangthôkoh wah, “Nga Jeroselem nâng metkep katmin, phumma khhepho phannang, soam aroakte adong, ngale Niemarang hethôte hehma echêmsiet hang. Nga ritphe ere hang, rohkomin, jârem diko ngakhîn ereang.”
MAT.16.22	Phumma Piter ma sietchhoan lahma Jisu nâng ritngat wah. “Teso! Joban ma arepa ledang thukmin!” ngale “Arepa nangnâng chenthumin ledangmin!”
MAT.16.23	Jisu ma tokdi litphong lahma Piter nâng ngatwah, “joak! ngatâwah taangchhoan o nanga nga lemnâng tângbâng thukte, chenrãngma ngako nangma are thonghun ekopa Joban wah dangmah, mihnyan hei angem hungwah thonghun eko”
MAT.16.24	Erediko Jisu ma ate dijunte hehnâng ngatwah, “Hen akomin nga demnâng chhoan mehun enko, atedede lekpherii lahma, ate bãngphak pa pelahma nga dijunmin. 
MAT.16.25	Chenrãngma ngako, henhenma atedede roandôngpa pêsietrit huneka, erepumma mahphe erea; rohkomin henhenma atedede roandôngpa ngarãng mahphe eka, erehehma echoh a. 
MAT.16.26	Nema rangkhen hahtok pa phangtang tachoh letma nedede roandôngpa memahphe enko nema chenni echoh ena? 
MAT.16.27	Chen-rãngma ngako, Mihnyan Chhapa ate Wa chaan keplahma rangkhethung wah ngintatte heh demnâng ekara, ngale erediko anga nganâng mâmâ moatlem junko atema thã ekoh a. 
MAT.16.28	Ngale ngama nenâng linlin thôkoh eka, Mihnyan Chhapa Lowang danglahma kat lekhe thangma ako leriite mihnyan tongen.”
MAT.17.1	Jâerok diko Jisu ma ate demnâng Piter ngale pho anaa Jems ngale Jon sietlahma hahho choang khonâng wângwah, ereko thinlolo dangwah. 
MAT.17.2	Thin mitkhe kheko, Jisu litjâ lahma khewakwah: Ate thhenphãng pa san rãngrãng phiakwah, ngale ate khetpa nyahrãng potutu pôphiakwah. 
MAT.17.3	Erediko dijunte warem pumma Mosa le Ilija nii Jisu demnâng nginthômîn lahma khewah. 
MAT.17.4	Ephumma piter ma Jisu nâng ngatwah, “Teso nãng aretheko tôngpa chentôsên a! nangma mehun oko, ngama ako hum phangrem hoan ang, nangrãng phangthe, Mosa rãng phangthe, ngale Ilija rãng phangthe hoan ang.”
MAT.17.5	Ate jabmîn thuko, thinkhoko phoam phiakjaja bukhok wah, ngale phoam kowah jabkhab hongjab lahma ngatwah, “Arepa nga Chha linlin, ngama Atenâng nyahrãng hun ekang, ngale nga ate demnâng nyahrãng rinme ekang-ate ngin tat en!”
MAT.17.6	Dijunte hehma ere jabkhabpa tat lahma, nyahrãng cheiwak lahma hahko khupjup wah. 
MAT.17.7	Jisu thin tânâng kalahma, thinnâng sahlo kalahma ngatwah, “Chepen” “Nekchei en!” 
MAT.17.8	Ephumma, thinma toansok wênko ahan henjô lekhetu thangma Jisu leklek chohkhe wah.
MAT.17.9	Thin hahkongkho wah ngakkatko, Jisu ma thinnâng ngatwah, “Mihnyan Chha ritwah mangak ngakhinko, are nema chohkhe tetpa hennâng min nekthôkoh en.”
MAT.17.10	Erediko dijunte hehma Jisu nâng ngatwah, “Chenni rãngma Niemarang hethôte hehma Ilija khekho katmin ngama ngaeka?”
MAT.17.11	Jisu ma dânthâng wah, “Ilija pa linlin khekho ekara,” “ngale rongruppa atema ekhoakhem a. 
MAT.17.12	Rohkomin ngama nenâng thôkoh eka, ‘Ilija râkatha’ phumma mihnyan hehma ate lejet thangma thinma chenroh huneka eroh Atenâng hôanjôan wah. Erohjô Mihnyan Chha komin thinma ehôanjôan a.”
MAT.17.13	Erediko ba atema thinnâng Jon baptis junma thôkoh wah ngama dijunte hehma jetloat wah
MAT.17.14	Chenthu thin loangchhang tânâng ngakhokko, mihnyan wathe hûlahma ate mathahko dakuh thôhok wah, 
MAT.17.15	ngale atema ngatwah, “Teso, ngachha ko mammînchen mêngo! atea wobuhte ngale cheili loangrii lahma roantangma wen ngale jonâng chijârii eka. 
MAT.17.16	Ngama nang dijunte heh tânâng siethok wah, rohkomin thinma tasensiet mah.”
MAT.17.17	Jisu ma dânthâng wah, “Nema putedâlem met, ngale nea mihnyan chhih! Chentô rangwo nga nedemnâng eta johtonga? ngale chentô rangwo ngama nenâng eta chohsûa? naa pa ngatâko sietwênro!” 
MAT.17.18	Jisu ma juchhih ko chhoanrãng chien phumma naa sekkowah loatchhoan wah, phumma ere sanpoatko naa pa sênwah.
MAT.17.19	Erediko dijunte heh Jisu tânâng thin lolo hûlahma Atenâng thôngphâ wah, “Nima chenrãngma juchhih pa letajunlo rekia?”
MAT.17.20	Jisu ma dânthâng wah, “Nenâng putedâlem pa ajah aho dângkowah nema letajunlo reken” “Ngama nenâng nginlinlin thôkoh eka, nenâng jokangken dôngtô putedâlem metong hènko, nema are hahkong komin, ‘arekowah ireko kao!’ ngama tanga en, eko are hahkong pa eka a. Nema chenmin tamo en!” 
MAT.17.22	Dijunte heh Galili nâng phangtang roamkhôan hokko, Jisu ma thinnâng ngatwah, “Mihnyan Chhapa ate ritphete mihnyan heh deknângkoh lâthângtah 
MAT.17.23	thinma ate ritphe erea; rohkomin, jârem diko ate ngakhîn erea.”
MAT.17.23	Ephumma dijunte heh nyahrãng hungchhih wah.
MAT.17.24	Chenthu Jisu le ate dijunte heh Kaparnam hahnâng hokko, rangsoamhum thã thãkho thâte hûlahma Piter nâng thôngphâ wah, “Ne hethôte ma rangsoamhum thã thãkhokoh ekale?”
MAT.17.25	Piter ma, “Koh eka” ngama dânthâng wah,
MAT.17.25	Chenthu Piter humkhen nâng lupwângko, Jisu ma ranjabkho ranjabwah, “Simon nangma chenroh thonghun eko? Are hahtokkhoh wah lowang hehrãng moatlem pa henma mokoh eka, ngale thinnâng thãkho henma koheka? ate diakwah mihnyan hehma koh ekale, mihdiak wah mihnyan hehma koheka?”
MAT.17.26	Piter ma dânthâng wah, “Mihdiak wah mihnyan hehma koheka”
MAT.17.26	Jisu ma wîen dânthâng wah, “Sen a,” “eroh medang ako are diakwah mihnyan hehma lethummin. 
MAT.17.27	Rohkomin nãngma are mihnyan heh hungkethuk hunmih. Erohwah ngahnôan janphoan pa kepletma josiko noankat en. Nema khebâng thôan chohnôan eken ngah thunkâko ngunpha echoh en, ere ngunphapa ngarãngmin, ngale nekhu rãngmin rangsoamhum thãkho lânle thumroh edanga. Erepa kepletma nãngkhu anga ngarãng thumwên en.”
MAT.18.1	Ere sanpoatko dijunte heh hûlahma Jisu nâng thôngphâ wah, “Rangkhethung Hahsông theko henpa adongthôan dângmin a?”
MAT.18.2	Phumma, Jisu ma letachha wathe roolahma thinmako chepthuk wah, 
MAT.18.3	ngale atema ngatwah, “Ngama nenâng nginlinlin thôkoh eka, nemin hung arin litletma are letachha rãngrãng ledang kenko, rangkhethung Hahsông thenâng chenthumin leta chohwãngmin. 
MAT.18.4	Rangkhethung Hahsông thenâng adong thôanpa, are letachha rãngrãng atedede hen numnene dangeka ereheh dângmin. 
MAT.18.5	Ngale henma akomin are letachha rãngrãng danglahma ngamînko tãngroo eka, erepa nganâng tãngroo ehang.
MAT.18.6	“Henma akomin nganâng putedâlemte are arinchha hehwah wathe nganâng putedâlem pa memah phethuk ako, ere mihnyan rãngma ate bohko longdong khhek lahma josiko jâtoakkat peba asen edanga. 
MAT.18.7	Are hahtokkhoh wah mihnyan heh putedâlem mahphe thukthin tongeka pa thinrãngma chentô cheilia! phumma arerãngrãng pa roantangma edanga - rohkomin ere mahphe thukte hehrãngma chentô cheili dângmin a!
MAT.18.8	“Nedek ba neda ma ne putedâlem pa memah phethuk hènko, erepa thahdoak letma petphe en! nerãngma dektu datu dangletma khope choh peba, dek ada kaniinii thienletma chenthujô lemutthin papwendô nâng khâmrit rãng phekat noma asen edanga. 
MAT.18.9	Ngale nemit ma ne putedâlem pa memah phethuk hènko, erepa loatphe re en! nerãngma mitka dangletma khope choh peba, mit kaniinii thienletma chenthujô lemutthin papwendô nâng khâmrit rãng phekat noma asen edanga.
MAT.18.10	“Jetletma dangen, nema are arinchha thôan hehnângmin thã nekjõ en. Ngama nenâng thôkoh eka, thin nângmin rangkhethung nâng thin ngintatte tonga, ereheh rangkhethung wah nga Wa Joban demko roantangma johtong eka. 
MAT.18.12	“Nema chenroh thonghun eken a, chenjô komin mihnyan wathema ate saak châthe kowah wanthe lâmah phetah? Atema roak ekhu wan ekhupa hahkong khoko phemphhek thukthien lahma, mahkhôam re eka saak wanthepa lemrãng echhoan a. 
MAT.18.13	Ngama nenâng thôkoh eka, chenthu atema erepa mechoh tahko, lemah khoamte roak ekhu wan ekhu noma, mah retah wanthe demko ajahthem rin eroan a. 
MAT.18.14	Ererãngrãng nekhu Wa rangkhethung nâng tôngte Joban memin are arinchha hehwah wathe tomin mahphe hunmah.
MAT.18.15	“Nepho nenaa pumma nerãng pap memo ako, ate tânâng kaletma ate chenni nâng theka erepa khesok en. Phumma erepa nechhe tungko lolo huhphen sietmîn en. Phumma atema nang ngin mekep hoko nangma nangpho ba nangnaa pa lâta ngaksiettoh. 
MAT.18.16	Rohkomin atema nang nginpa lekep medang hoko, Joban nyapraang nâng raangeka rãngrãng, ‘nang demko wathe ba wanii mihnyan lesiet o, erohkoba wanii warem hâkhi demnâng kaletma ate chentônâng thê eka ereheh loatthôkoh en.’ 
MAT.18.17	Ngale atema thin nginmin lekep medang ako, chentôpa Asâthem hehnâng thôkoh en, ngale atema Asâthem heh nginmin lekep medang ako, Joban lejette mihnyan ngale thãkho thâte mihnyan heh rãngrãng thinphe en.
MAT.18.18	“Ngale ngama nekhu anga nganâng thôkoh eka: Nekhuma are hahtokkhoh ko chenpa lemothin moatlem a erepa rangkhethung nângmin lemomin, ngale nekhuma are hahtokkhoh ko chenpa moeken a arepa rangkhethung nângmin moatmin.
MAT.18.19	“Ngale ngama nenâng ademin thôkoh eka: Are hahtokkhoh ko nekhu wah wanii hungjut letma chenni rãng komin rangmesoam enko, rangkhethung wah nga Wa Joban ma erepa nerãng emokohhèn. 
MAT.18.20	Chenrãngma ngako, chenko wanii ba warem ngamînko khôan eka, ereko ngamin thin demnâng etongang.”
MAT.18.21	Erediko Piter Jisu tânâng kalahma thôngphâ wah, “Teso, nga pho anaa ma ngarãng pap metham depmo ako, ngama Atenâng depmeroan map kohmin a? Dep engit kohminne?”
MAT.18.22	Jisu ma dânthâng wah, “Dangmah, Dep engit dangmah,” “roakengit dep engit kohmin, 
MAT.18.23	Chenrãngma ngako, rangkhethung Hahsông pa arerãngrãng. Rekthenâng lowang wathema ate haaheh demnâng thãpê phênsietmîn rãng phungwah. 
MAT.18.24	Atema phênsietmîn rãng ngatko, Atenâng hahjat echhi thãpê pête wathe bângsiet hokkohwah. 
MAT.18.25	Phumma haako ate thãpê pa lanta ngakthumroh ngun aho dângwah, ephumma lowang pumma ate thãpê pa tâthum rãng, ere haako ate tangnyu, ate chha heh, ngale ate chhahkhem wanlem phangtang mihnâng hu ahaarãng senglohma thãpê heh thumhang ngatwah. 
MAT.18.26	Haa pumma dakuhtho lahma lowang ko roatsep wah, ‘Nganâng mammînchen hang,’ ‘ngama chentôpa ethum e!’ 
MAT.18.27	Lowang pumma Atenâng mînchenwah, ngale ate thãpê heh map kohlahma chhoanthuk wak. 
MAT.18.28	“Erediko ere haapa chhoan lahma ate rãngrãng haa Atenâng châthe thãpê pête chohmînwah. Phumma atema lolahma bohko phiet lahma, ‘ngawah thapê pêthangpa ngakthum ehang!’ ngama ngatwah. 
MAT.18.29	Ephumma ere haa pumma khupjup lahma Atenâng roatsep wah, ‘nganâng mammînchen hang, ngama chentôpa ethum e!’ 
MAT.18.30	Rohkomin, atema mapkohmah; mapkoh noma, thapê heh phangtang mata tathum phâtek nâng sekwah. 
MAT.18.31	Chenthu haa ahan hehma chenni dangeka arepa khelahma, thin nyahrãng hungchhih lahma lowang tânâng wãng lahma chentôpa thôkoh wah. 
MAT.18.32	Ephumma ate haapa roolahma ngatwah, ‘Nanga sekhothôan haa! nangma roatsep junko ngama nangwah thapê heh phangtang map lâkohtih. 
MAT.18.33	Ngama nangnâng map kohtih rãngrãng, nang memin nang rãngrãng haako mapkohli dangmah tohne.’ 
MAT.18.34	Ephumma lowang pumma nyahrãng rinkhah lahma ere haapa Atenâng thapê heh mata tangak thum phâtek nâng sek lahma chêmsiet wah.”
MAT.18.35	Ngale Jisu ma jekthô wah, “Nememin nepho anaa hehnâng nehung khenma maplekoh kenko, rangkhethung wah tôngte nga Wa memin nenâng eroh ehôanhèn.”
MAT.19.1	Chenthu Jisu ma are nginpa thôkoh diko, Galili wah chhoan lahma jordanjo ranka wah Judia diaknâng katwah. 
MAT.19.2	Loangchhang dongpa ate diko junkhoam wah, ngale Atema eretheko mesiet wakwah.
MAT.19.3	Farasi khuthe hûlahma ate bukritthuk hunlahma Atenâng thôngphâ wah, “Nãng Niem junko, tangwa ma ate tangnyu pa atema chenni junko chiakphe huneka, erejunko tachiakphe ale?”
MAT.19.4	Jisu ma dânthâng wah, “Joban ma rang ahah bânghôan thuko mihnyan pa dihiak ngale dela hôanwah, ngama Joban nyapraang nâng raang ekapa nema mathat chohweihne? 
MAT.19.5	Ngale Joban ma ngatwah, ‘Are junko tangwa ma ate nyong awa thinphe lahma ate tangnyu demnâng johroam sôngmin, ngale wanii pa phoangtherãng dângmin.’ 
MAT.19.6	Erohwah thin a wanii dangtumah, wathe lâdangtah. Joban ma chenpa roapsiet eka, erepa mihnyan ma lephan sietmin.”
MAT.19.7	Phumma Farasi hehma atenâng chhienwah, “Eroh medang ako, Mosa ma kohwah ate Niem junko tangwa ma ate tangnyu ko chiakphe nyapraang raang kolahma chenchien chhoan a, ngama chenrãng ngatwah a?”
MAT.19.8	Jisu ma dânthâng wah, “Nenâng hethô pa alat dângjun ko Mosa ma ne tangnyu tachiakphe en ngama ngatwah. Rohkomin rang ahah benghôan thuko eroh ledangwah. 
MAT.19.9	Ngama nenâng thôkoh eka, henma komin ate tangnyu mihdela demnâng kaamchhih moatjun wah ledang thangma chiakphe lahma tangnyu ahan methe ngakkep ako, ere thêkep reka dihiaknyu demko kaamchhih lâmotah.”
MAT.19.10	Ate dijunte hehma atenâng ngatwah, “Tangnyu tangwanii are ngin junko lolo tâchiakphe mînmin ngama medang ako, lechêm kepmîn peba asen.”
MAT.19.11	Jisu ma dânthâng wah, “Are hethô ekapa anga ngama takepmah, Joban ma henhen nâng koh eka erehehma loloba takep eka. 
MAT.19.12	Chenrãngma ngako mihnyan nâng mâmâ jat apat junko dihiak lekep thangma tôngte hongeka: wawathe pa achhat mejû lekepjat hongchha eka; wawathe pa mihnyan hehma dihiak lekepte dangthuk eka. Ngale wawathe pa rangkhethung Hahsông rãngma sênrãngma lekep thangma tongwak eka. Are niem pa chente ma takep eka erehehma chenkep a.”
MAT.19.13	Mihnyan khuthema thin chhuchha heh Jisu tânâng ate dekma sahlo lahma rangsoam koh rãng siethok wah, phumma dijunte hehma mihnyan hehnâng ritngat rewah. 
MAT.19.14	Jisu ma thinnâng ngatwah, “Nekjek tangen, letachha heh ngatânâng chenwãngra, chenrãngma ngako rangkhethung Hahsông pa are letachha rãngrãng heh thiak.”
MAT.19.15	Atema letachha heh khoko dekma sahlo lahma chienchhoan wah.
MAT.19.16	Rekthenâng mihnyan wathe Jisu tânâng hûlahma atenâng chhienhok wah. “Hethôte,” “ngama roantang roanjêng lerii roandông chohrãngma chenni moatlemsen moatmin a?”
MAT.19.17	Jisu ma dânthâng wah, “Nganâng chenpa moatlemsen moatthin a erepa chenrãngma chhien ehanga?” “Asenpa wathe loloba tonga. Nangma roantang roanjêng lerii roandông chohhun medang oko, Joban hôkum heh phangtang kep o.”
MAT.19.18	Mihwa pumma dânthâng wah, “Joban hôkum heh chenheh a?”
MAT.19.18	Jisu ma dânthâng wah, “Mih nekritphe, mihdihiak demnâng kaamchhih nekmo; ahuh nekre; mihnâng ledangli nâng neksekham; 
MAT.19.19	Nang nyong nangwa rancheichei dango; ngale nang kêanâ wah mihnyan hehnâng nangdede phoangko hunrii eko rãngrãng hun o.”
MAT.19.20	Techhuwa ma dânthâng wah, “Are chentô hôkum heh ngama kepkangjû” “Are leko ngama lihân chenni moatthin tongtûa?”
MAT.19.21	Jisu ma atenâng ngatwah, “Nanga rongrup ngenâng asen dânghun medang oko, chhoan lohma nang chhahkhem chentôpa senglohma ngunpa tangchhih hehnâng koh o, ephumma nanga rangkhethung nâng techhu thôan edango; ngale erediko ngakka lohma ngadijun hang.”
MAT.19.22	Chenthu techhuwa ma erengin pa chohtattah diko hungkeke danglahma ngakchhoan wah, chenrãngma ngako atea nyahrãng techhu dângwah.
MAT.19.23	Erediko Jisu ma ate dijunte hehnâng ngatwah, “Ngama nenâng nginlinlin thôkoh eka: Techhu hehrãngma rangkhethung Hahsông thenâng wângpa nyahrãng alat. 
MAT.19.24	Ngama ademin thethôkoh eka: Techhuwa pa Joban Hahsông thenâng tâwâng noma, ut peba metku polo pumma eta lienlup a.”
MAT.19.25	Chenthu dijunte hehma erengin pa chohtatko, thin bârit rewakwah, ngale thinma chhienwah, “Eroh medang ako henkho tâpemin a?”
MAT.19.26	Jisu ma thinnâng thongthong sûkat lahma ngatwah, “Arepa mihnyan ma chenthumin letamin, rohkomin Joban rãngma chenjo letathin aho.”
MAT.19.27	Erediko Piter ma loatjab lahma ngatwah, “Sûtan” “nima chentôpa thînphethien lihma nang dijun eki. Phumma nima chenni chohmin a?”
MAT.19.28	Jisu ma thinnâng ngatwah, “Ngama nenâng nginlinlin thôkoh eka, chenthu roannyan pa mehong tahko, Mihnyan Chhapa ate tôngthin phiakko etonga, ngale ngadijunte nekhu echhi wanii pa, ngademko johtong letma echhi jatnii Isrial mihnyan heh pênmin. 
MAT.19.29	Ngale henhenma ngarãngma ate hum ahah, pho nya, nyong awa, chhuchha, ngale pitthin jolem heh thînphe eka, erehehma châthe nomemin depjah engakchoh a, ngale roantang roanjêng roandôngmin echohwak a. 
MAT.19.30	Rohkomin, athângheh ajahthem khekho dangeka heh khedinâng elit danga, ngale athângheh ajahthem khedi dangeka heh khekho elit danga.
MAT.20.1	“Rangkhethung Hahsông pa arerãngrãng. Rekthenâng rangkhah rangkhoma wathe mihnyan ate angurthong moatrãng dekbi bite lemchhoan eka. 
MAT.20.2	Atema dekbi thãpa jengre wah rãngrãngjô jâtheko phathe ngunpha koh a ngama thômîn lahma ate angurthong moatrãng chienkat eka. 
MAT.20.3	Ngale eredikomin atema wan ekhu sanpoatko bôjatnâng wientheka lahma khuthe mihnyan chenjô lemo thangma phoangchep lahma chohkhe wah, 
MAT.20.4	Phumma atema thinnâng ngatwah, ‘nemin nga angurthong ko kaletma moka en, ngama dekbi thãpa senthem themjô koh a.’ 
MAT.20.5	Ephumma thin katwakwah. Eredikomin echhi wannii sanpoat ngale wanrem sanpoat komin erohjô thômîn lahma chienkatwah. 
MAT.20.6	Wanbangâ sanpoat komin bôjat nâng kalahma mihnyan khuthe chenjô lemo phoangchep lahma khekatwah. Phumma atema thinnâng thôngphâ wah, ‘nekhu aretheko ngihliangma chenjô lemo chenrãngma mahtong eken a?’ 
MAT.20.7	Thinma dânthâng wah. ‘Henmemin ni dekbi birãng sietmahhi,’ ephumma atema thinnâng ngatwah. ‘Roh medang ako, nemin nga angurthong ko kaletma moka en,’
MAT.20.8	“Phumma chenthu sanhêmthah hokko, tângtewa pumma dekbi bite heh sokrãng thieneka mihnyan ko ngatwah, ‘Dekbi bite heh roolohma thinnâng dekbi thãpa koh o, khedithôan wah chepte hehnâng bengkoh lohma khema thôanwah chepte hehnâng khedi koh o.’ 
MAT.20.9	Wanbangâ sanpoatko dekbi birãng chepte hehnângmin phatherujô kohwah. 
MAT.20.10	Ephumma dekbi birãng khekhothôan chepte mihnyan heh nângkoh sanpoat hokko, nima ajah echoh e ngama thinma thonghunwah; rohkomin thinnângmin dekbi thãpa phatherujô kohwah. 
MAT.20.11	Thinma ngun thalahma thinnâng dekbi bithukte demko chhiakmîn wah. 
MAT.20.12	Thinma ngatwah, ‘Are khedithôan wah chepte mihnyan hehma koantathe loloba mowaktah,’ ‘phumma nia ngihliang sanko sahrii lihma moatwah-phumma nangma ninâng chentô kohehia eretôjô thinnângmin koh eko!’ 
MAT.20.13	Tângte pumma thinkhuwah wathe nâng dânthâng wah, ‘Lemruchha, tattan,’ ‘Ngama nenâng diapchhahmah. Nangma ngihtheko phathenâng mo ang ngama nyoaktoh. 
MAT.20.14	Nang dekbi thãpa thalohma humnâng wãngo. Ngama nangnâng chentô koh ekia eretôjô are khedithôan chepte komin kohhun ekang. 
MAT.20.15	Ngadede ngunpa ngama chenroh kohhun ekanga eroh leta kohminne? roh akole nga chhahme dâng phumma nema phetwân eha?’”
MAT.20.16	Ngale Jisu ma jekthôwah, “Erohwah henhen khedinâng dangeka, ereheh khema nâng edangwak a, ngale henhen khema nâng dangeka, ereheh khedinâng edangwak a.”
MAT.20.17	Jisu Jeroselem nâng wângthuko, atema echhi wanii ate dijunte heh khhesiet chhoan lahma thinlolo nâng khoam nungnungko thôkoh wah. 
MAT.20.18	Atema thinnâng ngatwah, “Tattan en, nãnga jeroselem nâng wãngeki, enâng Mihnyan Chhapa soam aroakte adong, ngale Niemarang hethôte hehnâng elo thuk a. Ngale thinma hôanjôan lahma ritphe erea 
MAT.20.19	ngale erediko Jews ledangjat heh deknâng ekoh a, phumma thinma atenâng jôjêm, buh awat, ngale bãngphakko etek a; rohkomin, jârem diko ate ngakhîn erea.”
MAT.20.20	Erediko Zibidi tangnyu ate chha dela wanii pa sietlahma Jisu mathahko khupjup lahma chenni akomin mammo mêngkohhang ngama roatsep wah.
MAT.20.21	Jisu ma atenâng ngatwah, “nangma chenni hun ekoa?” Dihiaknyu ma dânthâng wah, “Nang Lowang medang tohko, are ngachha wanii pa nang dekhit wathe ngale dekchah wathe tongthuk ang ngama toam mamsem o.”
MAT.20.22	Jisu ma ere dihiaknyu chha waniiko dânthâng wah, “Nema chenni thaeken a erepa jetmet” “Ngama chêmchei chohmin pa nema tatha ena?”
MAT.20.22	Thinma “Nima tathae” ngama danthângwah. 
MAT.20.23	Jisu ma thinnâng thôkoh wah, “Ngama chohmin chêmchei pa linlin nechhe memin etatha en”, “Rohkomin nga dekchahko hentôngmin a, ngale dekhitko hentôngmin a arepa rênrãng nganâng chaan aho. Erethepa nga Wa Joban ma henrãng khoakhem koheka ereheh rãngba.”
MAT.20.24	Chenthu ahan waechhi dijunte hehma erengin pa leptat phumma, ere pho anaa wanii demko rinkhah wah. 
MAT.20.25	Ephumma Jisu ma phangtang roamroo lahma thinnâng ngatwah, “nemajet Jews ledangjat mihnyan heh khoko thin pênte heh leng achaanrii lahma pên eka, ngale thin lemsente khhepho phannang heh thinkhoko leng achaanrii wakeka. 
MAT.20.26	Phumma arerãngrãng pa nekhu tungnâng nekdangen. Nekhuwah henkomin adongdâng mehun enko, atea anga ngarãngma haa rãngrãng chendanga; 
MAT.20.27	ngale nekhuwah hen komin wathe khekhodâng mehun enko, atea nekhu haa dângmin- 
MAT.20.28	Mihnyan Chha pemin mihnyan hehma atenâng khoakhêm rãng katwah dangmah, atema mihnâng khoakhêm rãng ngale ate roandông pa kohlahma ajahthem mihnyan heh pêsietrãng katwah.”
MAT.20.29	Jisu le ate dijunte heh Jeriko hahwah loatchhoan poatko, loangchhang dong thin diko junkhôam wah. 
MAT.20.30	Lemkah kowah tôngte mitdoak wanii pumma Jisu thinkê pumma dânkhôam pa tat lahma rakwah, “Devit Chha! ninâng mammînchen hi!”
MAT.20.31	Loangchhang pumma thinnâng ritnga lahma kihchepchep tongen ngatwah. Phumma mitdoak wannii pumma, “Devit Chha! ninâng mammînchen hi!” ngama jêngchaan chaanrak rakwakwah.
MAT.20.32	Jisu ma tahchep lahma thinnâng roolahma chhienwah, “Ngama nerãng chenni moatkoh hun eken a?” 
MAT.20.33	Thinma dânthâng wah, “Teso, nimit sensiet kohhi!”
MAT.20.34	Jisu ma thinnâng mînchen lahma thin mitko sahloat kohwah; ephumma lemlienma jienkhe wakwah, ngale Jisu didiko junkhôam wakwah.
MAT.21.1	Jisu le ate dijunte heh Jeroselem nâng hunemnem dângko, Oliv hahho wah Batphas theko hokwah. Erethe kowah Jisu ma ate dijunte wanii pa thinmako chienwên lâwah 
MAT.21.2	Atema thinnâng aroh thôkoh wah, “Ne mawah hahdaangko wãngen, eko nema Gado thiet lahma echohkhe en, ngale ate chha pemin ate kêko edanga. Erepa jânletma ngatânâng sietkat kohha. 
MAT.21.3	Ngale henma komin chenjô mechhien hen komin, ‘Teso ma lemeka’; ngama thôkoh en, phumma atema lemlienma echhien katra.”
MAT.21.4	Arepa mõng ma jabtah nginpa chûrãng dângwah:
MAT.21.5	“Zion chha hehnâng thôkoh en,
MAT.21.5	sû en, ne Lowang pa netânâng hûera!
MAT.21.5	atea numnene ngale Gado khohko chhang eka
MAT.21.5	Ngale Gado chha khohko chhang eka.”
MAT.21.6	Ephumma dijunte heh chhoan lahma Jisu ma chenroh thôkotah a eroh moatwah: 
MAT.21.7	Thinma Gado le ate chhanii sietkat wah, erediko thinma khet akhu heh Gado khohko kêmwên wakwah, ngale Gado khohko Jisu chhangwah. 
MAT.21.8	Jahmõang mihnyan hehma thin khet akhu heh lemko kêm rewakwah, ngale khaka hehma bãngphak doaklahma lemko kêmwakwah. 
MAT.21.9	Jisu diama wah khôamte mihnyan hehma, rakwah “Devit Chha nâng rôe! Teso mînko hokteko Joban ma rangkoh eka! Joban nângrôe!”
MAT.21.10	Chenthu Jisu Jeroselem nâng nyuphok phumma, hahdaang phangtang hahjam tijam dangwah. Mihnyan hehma, “Atea hen a?” ngama thôngphâ wah.
MAT.21.11	Loangchhang pumma, “Arepa Galilijaa wah Nazarat hah wah mõng Jisu” ngama dânthâng wah.
MAT.21.12	Jisu ma Rangsoamhum khenko wãng lahma phinsâng thãsengte heh phangma junloat wah. Ngale atema ngun litmînte khoangheh dâthin phekoh rewah, erediko phariwo sângte tôngthin heh rephekoh rewah, 
MAT.21.13	ngale thinnâng ngatwah, “Joban nyapraang nâng Joban ma aroh jablahma raangeka, ‘Nga Hum pa Rangsoamhum ngama ngatmin.’ Phumma nekhuma arepa huh aliak heh huhtôngthin therãng hôan eken!”
MAT.21.14	Mitdoak dakò heh ate tâko rangsoamhum ko hokwakwah, phumma atema ereheh sênsietwah. 
MAT.21.15	Soam aroakte adong ngale Niemarang hethôte hehma chenthu Jisu ma patritli moatlem moat kheko, ngale leta lechhih hehma Rangsoamhum khenko, “Devit Chha nâng rô lahma rak tatphumma!” thin rinkhah wah 
MAT.21.16	Ephumma thinma Jisu nâng ngatwah, “Thinma chenni ngaeka erepa nangma tat ekole?”
MAT.21.16	Jisu ma “Tat ekang” ngama dânthâng wah, ngale atema thinnâng ngatwah, “Nema are Joban nyapraang pa mathat weihne? ‘nangma leta lechhih ngale naajengchha hehnâng Joban nâng chenroh senthemthem jienrômin a arepa hethô wakeko ngama raang ekapa.’ ”
MAT.21.17	Jisu ma thin phethien lahma Bathani hahnâng katwah, ngale ere rangpenko ate enâng jêmwah.
MAT.21.18	Eredijâko ate rangkhah rangkhoma hahdaang nâng ngakwângko, lemnâng rêmritwah. 
MAT.21.19	Tema lemkahko phukbãng khelahma phukri lêmsokrãng katwah, phumma phukri lechoh thangma adek lolo tônglâwah. Ephumma atema bãngko “nangma chenthumin penri leri tumin!” ngama ngatwah, ephumma lemlienma phukbãngpa choakjâwah.
MAT.21.20	Dijunte hehma arepa khelahma patrit rewah. Thinma thôngphâ wah, “Phukbãngpa lemlienma chenroh jienchoak jâeka?”
MAT.21.21	Jisu ma dânthâng wah, “Ngama nenâng nginlinlin thôkoh eka, nememin meputedâlem enko, ngama are phukbãngpa chenroh jienchoaksiet ekanga ererãngrãng nememin tamo en. Atô lolo ledang, nema are hahkong komin, ‘josi ko rutjâkao’ ngama tanga en, eko hahkõngpa erutjâka a. 
MAT.21.22	Nema meputedâlem enko, rangsoam letma chenni thaeken a arepa echoh en.”
MAT.21.23	Jisu Rangsoamhum nâng ngakhû lahma atema hethô thuko, soam roakte adong ngale khhepho phannang heh hûlahma atenâng thôngphâ wah, “Nangma areheh chenni chaan junma tamo ekoa? are chaanpa henma koh ehoa?”
MAT.21.24	Jisu ma dânthâng wah, “Ngama nenâng ngin khapthe chhien a, phumma nema nganâng mejien dânthang hako, ngama areheh chenni chaan junko tamo ekanga ereheh nenâng thôkoh a. 
MAT.21.25	Jon ma baptijem kohrãng henwah chaan chohwah a: Joban wah chohwah ale, mihnyan wah chohwah a?”
MAT.21.25	Ephumma thindede tungko chhiakmîn wah, “nãngma chenroh dânthangea? Nãngma, ‘Joban wah,’ ngama medânthang eko, atema nãngnâng, ‘eroh medang ako Jon nâng chenrãngma putedâlem met a ngama engahi?’ 
MAT.21.26	Ngale nãngma, ‘mihnyan wah menga eko,’ nãngdemnâng are mihnyan heh rin ekhahwak a, chenrãngma ngako, are mihnyan hehma Jon nâng mõng ngama thonghun eka.” 
MAT.21.27	Ephumma, thinma Jisu nâng, “Nima jetmih” ngama dânthâng wah.
MAT.21.27	Ngale atema thinnâng ngatwah, “Eroh medang ako ngamemin chenni chaanma moekãnga erepa nenângmin thôkomah.
MAT.21.28	“Nema chenroh thonghun eken a? rekthenâng mihnyan wathenãng chhepho wanii dângwah. Atema khhepho chha tâko kalahma ngatwah, ‘echha thejâ nangma angurthong mokao.’ 
MAT.21.29	Phumma ate chha pumma, ‘nga moatkat hunmek’ ngama dânthâng wah, rohkomin khediko hungngaklit lahma atema moatkatwah. 
MAT.21.30	Erediko wapa naadiwa tâko kalahma erohjô ngatkatwah. Phumma naadiwa pumma ‘moka ang’ ngama dânthang lahma mokaho. 
MAT.21.31	Are chhepho wanii kowah henma thinwa ngin kepeka?”
MAT.21.31	“Khhepho chha pumma,” ngama thinma dânthâng wah.
MAT.21.31	Ephumma Jisu ma thinnâng ngatwah. “Ngama nenâng thôkoh eka: thãkho thâte ngale phoangseng chhahte dihiak heh nemako Joban Hahsông thenâng wãngwak eka.” 
MAT.21.32	Chenrãngma ngako Jon baptisma nenâng toangtangko sôngtông rãngma hethô ehèn, phumma nema atenâng putedâlem met; rohkomin thãkho thâte ngale phoangsâng chhahte dihiak hehma putedâlem eka. Nema ereheh kheletma jômin khediko nehung litletma atenâng putedâlem met.
MAT.21.33	Jisu ma ngatwah. “Nginthakthô ahânmin jetat tan en,” “Rekthenâng pit tângte wathema ate pitko angur khiet lahma dângwah, angurthong pa panma tûmhoan rewah, ngale angurti koakthin koan thienrãng hahken thu rewah, erediko angurthong bemte tôngrãng humchoangpa hoan rewah. Erediko tângte pumma mih khuthe nâng aroamrãng mothukthien lahma atea hahtaang nâng chhoanwah.” 
MAT.21.34	Chenthu angur chum lahma khôanpûn rangkuh hokphumma, tângte pumma aroamrãng mothuk thientah heh tâko ate thiak thârãng ate haaheh chienkat wah. 
MAT.21.35	Aroamrãng motah mihnyan hehma tângtewa haaheh lolahma watheko buh awat, wathepa ritphe, ngale wathepa longma ritpet rewah. 
MAT.21.36	Eredikomin tângte pumma ate haa ahan heh khema wah noma ajah ngakchien katwah, phumma aroamrãng motah mihnyan hehma khema wah rãngrãngjô hôanjôan wah. 
MAT.21.37	Khedithôanko tângte pumma ate chhapa chienkatwah, atema, ‘Ngachha ran echei wakthem a’ ngama thonghunwah. 
MAT.21.38	Phumma ate chhapa khelahma erekowah moatte heh thindede tungko thômîn wah, ‘Tângte chhapa lâkatha, chepen, nãngma ate chhapa ritphe lihma are angurthongpa nãngrãng kep e!’ 
MAT.21.39	Ephumma thinma lolahma, angurthong panlien nâng phekat lahma, ritphewah.
MAT.21.40	Jisu ma thinnâng chhienwah. “Phumma, angurthong tângte wapa mehû theko, atema aroamrãng mothuktah mihnyan hehnâng chenni rêmin a?”
MAT.21.41	Thinma dânthâng wah, “Ere mihnyan chhih heh atema ritphe erea”, “ngale angurthong pa angur chum sanpoatko atenâng senthemthem kohte mihnyan hânnâng aroamrãng engak mothuk a.”
MAT.21.42	Jisu ma thinnâng ngatwah, “Joban nyapraang nâng chenroh raangeka arepa nema mathat chohweihne?
MAT.21.42	‘Humhôante ma achhih ngama petphe eka longpa chentô noma alemthôan longrãng dangeka;
MAT.21.42	Arepa Teso ma moeka;
MAT.21.42	Phumma arepa chentô nyoaksok lisên moeka!’
MAT.21.43	Jisu ma ngatwah, “Ngama nenâng thôkoh eka,” “Joban Hahsông pa newah toanchhoan lahma kaamsen moatte hehnâng ekoh a.” 
MAT.21.45	Jisu ma nginthakthô thôkoh ekapa soam aroakte adong ngale Farasi hehma tatlahma thinma ninâng ngaehi ngama jetwah, 
MAT.21.46	Ephumma thinma Jisu loatkhhek rãng phungwah. Rohkomin Jisu pa mõng ngama thônghunte loangchhang heh ran thin chei rewah.
MAT.22.1	Jisu ma nginthakthô wienkep lahmejô mihnyan heh demnâng jabmînwah. 
MAT.22.2	“Rangkhethung Hahsông pa arerãngrãng. Rekthenâng lowang wathema ate chharãng nemnyansiet kuhhôan khoakhêm wah. 
MAT.22.3	Lowang pumma nemnyansiet thinnâng hokrãng bisuntah mihnyan heh roorãng ate haaheh chienchhoan wah, phumma ere mihnyan heh ahok hunwak ho. 
MAT.22.4	Phumma Lowang pumma ate haa ahan hehnâng nginthôko lahma chienchhoan wah: Atema aroh thôkoh en ngama ngatwah, ‘Ngama phhekchhah heh lâta khoakhemtek, ngama leepongdong pemin lâjoattek, ngale chentôpa phangtang lâta khoakhemtek. Nemnyansiet kuhhôan thinko phhekchhah rãng hûren!’ 
MAT.22.5	Rohkomin bitangtah mihnyan hehma nâletha thangma mâmâ moatlem nâng choanwak wah: wathepa ate pitnâng katwah, ahan wathepa ate duken nâng katwah, 
MAT.22.6	Ahan hehma bisun hokte haaheh lolahma buh awat relahma ritphewah. 
MAT.22.7	Phumma Lowang pa nyahrãng rinkhah wah; ngale ate haa ritphete mihnyan heh ritphe letma thin hahdaang pa wenma rokphe en ngama ate sipâhi heh chienchhoan wah. 
MAT.22.8	Erediko Lowang pumma ate haa ahan heh khôanroo lahma thinnâng ngatwah, ‘Ngama phhekchhah heh lâta khoakhemtek, rohkomin ngama bisuntek mihnyan hehma arepa chhahrãng punwakmah. 
MAT.22.9	Erohwah noknyu lemdongnâng chhoan letma nema chentô mihnyan chohmîn eken a ereheh phangtang roohuren.’ 
MAT.22.10	Ephumma haaheh chhoan lahma thinma noknyu lemdongnâng chentô chohmîn eka ereheh phangtang chhih asen mihnyan khoakthe siethok wah; ephumma nemnyansiet kuhhôan humpa mihnyan ma mênchong dângwah.
MAT.22.11	“Lowang pumma humkhen nâng wãng lahma mihnyan khôanhutah hehnâng sokwângko nemnyansiet kuhhôankhet lekep thangma hûlahma chohkhe wah. 
MAT.22.12	Phumma Lowang pumma atenâng ngatwah, ‘lemruchha, nemnyansiet kuhhôankhet lekep thangma chenroh jienhu eroa?’ ngama thôngphâ wah. Phumma ere mihnyan pumma chenmin dânthangmah. 
MAT.22.13	Erediko lowang pumma ate haaheh nâng ngatwah, ‘Ate dek ada heh khhek letma rangsâ wah rangnyek khenko petphekat en. Ereko ate pâchupkek lahma seplahma chentonga.’ ”
MAT.22.14	Jisu ma aroh jekthô wah, “Aroo pa ajah rooeka, rohkomin arenpa amãnchha ren eka.”
MAT.22.15	Farasi heh chhoan lahma Jisu atedede jabkhab junko bukrit thukrãng buthi hôanwah. 
MAT.22.16	Erediko Farasi hehma thin dijunte ngale Hirot mihnyan hehwah khuthe Jisu tânâng chienkat wah, thinma Jisu nâng ngatwah, “Hethôte, nima jet nanga toangtang ko thôte. Ngale hennâng min adong arin roak atoak weihmoh, erediko mihnyan hehma manga hango, ngamemin lesoang thangma hethô eko, nangma mihnyan hehnâng Joban nginpa toangtangma phoangthôkoh eko. 
MAT.22.17	Nangma chenroh thonghun eko erepa ninâng thôkoh tanhi? Nima Roman Chofa nâng thãkho takoh ele takohmih a?”
MAT.22.18	Thinma achhih themawa wak ekapa Jisu ma jetlahma, thinnâng ngatwah, “Ahuhkhoanglep heh! Nema nga chenrãngma thethuk huneha? 
MAT.22.19	Thãkho kohthin janngun pa nganâng khesok tanha!”
MAT.22.19	Ephumma thinma Jisu nâng janngun kohhokwah, 
MAT.22.20	Ngale Jisu ma thinnâng chhienwah, “Arepa hen thhenphanga, ngale arepa henmîn raangeka?”
MAT.22.21	Thinma, “Chofa thhenphãng ngale atemîn raangeka” ngama dânthâng wah. Ephumma Jisu ma thinnâng ngatwah, “Eroh medang ako Chofa thiakpa Chofa nâng koh en, ngale Joban thiakpa Joban nâng koh en.”
MAT.22.22	Ere mihnyan hehma Jisu nginpa tat lahma bârit rewah; ngale thinma Jisu phethien lahma ngakchhoan wah.
MAT.22.23	Erejâjâ ko, Saduki khuthe Jisu tânâng hûlahma mihnyan pa riichoanwah ngakhinmah ngama ngathok wah. 
MAT.22.24	Thinma ngatwah, “Hethôte, Mosa ma ngatwah, delawa wathe chha machhama merii ako, atema phethien eka janthoinyu pa ate naa pumma chhachhat rãngma ngakkepmin, phumma ere wanii pumma chhaeka pa rit retahwa chha ngama ngatmin. 
MAT.22.25	Phumma rekthenâng chhepho waengit dângwah. Phumma khhepho thôan pumma dihiak keplahma chha machhama ritwah. Phumma ate tangnyu pa naako phethien kohwah. 
MAT.22.26	Phumma medemwa pemin erohjô ritwah, ere diwah pemin erohjô ritwah, ngale chhepho waengitlat eroh thôanrit wah. 
MAT.22.27	Athôanko dihiaknyu pemin ritwah. 
MAT.22.28	Phumma chenthu ritte heh ngakhîn jâko, atea hen tangnyu dângmin a? chenrãngma ngako chhepho waengitlat ma ate kepwah.”
MAT.22.29	Jisu ma thinnâng dânthâng wah, “Nea nyahrãng athe! Nema Joban nyapraang pa lejet junko arepa jetmet! ngale Joban chaan pemin nema jetmet. 
MAT.22.30	Chenthu ritte heh mengakhin tahko, thin a rangkhethung wah ngintatte heh rãngrãng dângmin ngale dihiak delamin lekepmîn tumin. 
MAT.22.31	Aritte heh ngakhîn junma Joban ma nenâng thôkohthen pa nema mathat chohweihne? Joban ma ngatwah, 
MAT.22.32	‘Nga a Abraham Joban, Isak Joban, ngale Jakob Joban.’ Atea ahînte heh Joban, aritte heh Joban dangmah.”
MAT.22.33	Chenthu loangchhang pumma erepa chohtat phumma, Jisu ma hethôeka junko thin bârit rewakwah.
MAT.22.34	Jisu ma Saduki heh jienchhiak pa Farasi hehma tatlahma, thin aroamma chohmîn wah, 
MAT.22.35	Thinkhuchhang wah Niemarang hethôte wathema Jisu bukritthuk rãng atenâng ngin chhienwah. 
MAT.22.36	Atema chhienwah, “Hethôte, Mosa Niem wah chenpa adongthôan a?”
MAT.22.37	Jisu ma dânthâng wah, “ ‘Nang Teso Joban nâng nanghung nangrñ phangtang kohlohma hun o, ngale nangju amoangmin phangtang koh o, erediko nangchaan phangtang kohlohma hun o.’ 
MAT.22.38	Are hôkum pa adongthôan ngale alemthôan hôkum. 
MAT.22.39	Are dikowah wanthe nyahrãng alemli thôan hôkum pa arepa: ‘Nangdede nâng hunriieko rãngrãng mihhan nângmin eroh hun o.’ 
MAT.22.40	Mosa Niem phangtang nâng ngale mõng hehma hethôeka heh are hôkum junko tuta jôba hethôeka.”
MAT.22.41	Farasi khuthe aroamma khôan poatko Jisu ma thinnâng thôngphâ wah, 
MAT.22.42	Nema Misaia junma chenroh thonghun eken a? Atea hen Chhuchha a?
MAT.22.42	“Atea Devit Chhuchha” ngama thinma dânthâng wah.
MAT.22.43	Jisu ma thinnâng chhienwah, “Eroh medang ako,” Devit ma Misaia nâng ‘Teso’ ngama roorãng Juma chenrãng chienwah a? Devit ma ngatwah,
MAT.22.44	‘Teso ma nga Teso nâng ngaeka:
MAT.22.44	Ngama nangran heh nang daphâ khenko mathien thienkoh are nga dekchahko tongo.’
MAT.22.45	Phumma, Devit ma atenâng ‘Teso,’ ngama meroo ako, Misaia pa Devit Chhuchha chenroh jiendângmin a?”
MAT.22.46	Henmemin Jisu nâng chenjô jiendân thangho, ngale erejâ phumma henmemin Jisu nâng chenni nginjô chinchhien tuho.
MAT.23.1	Erediko Jisu ma loangchhang ngale ate dijunte hehnâng ngatwah. 
MAT.23.2	“Mosa Niem pa Niemarang hethôte ngale Farasi heh meba tâthô kohmin. 
MAT.23.3	Erohwah thinma nenâng chenni thôkoh ehèn a areheh phangtang kepen, ngale erejunko mo en; rohkomin thinrãngrãng nekdangen, chenrãngma ngako thinma chenroh thôeka eroh momah. 
MAT.23.4	Thinma mihnyan heh temko ahênrãng alat ngale alih hênpa henthuk wakeka, phumma ere hênpa tahên rãngma thinma deksu metômin chohtôanpê hunmah. 
MAT.23.5	Thinma chentô moatlem pa mihnyan hehma chenkhehi ngama hunlahma moeka. Thin khowah khhek eka khet ngale thin phhekthem wah khhek eka khet hehnâng sûtan en, Joban nyapraang pa raanglahma khhek eka, sûtan en chentôdông khhek eka, ngale thin khetsa wah sitkhhek eka riisa heh chentôloat thien eka! 
MAT.23.6	Thinma kuhhôanthin nângmin tôngthin senpa hunwak eka, ngale Sanagog nângmin tôngthin senpa châwak eka; 
MAT.23.7	Thinma bôjat nângmin mihnyan hehma thin ranchei nungma rânjab huneka, ngale ‘hethôte’ ngama roohun wakeka. 
MAT.23.8	Phumma nenâng ‘hethôte’ ngama leroomin, chenrãngma ngako, nekhua pho anaa tuta, ‘hethôte’ pa wathe loloba tonga. 
MAT.23.9	Ngale nekhuma are hahtokkhoh ko hennâng min ‘Wa’ ngama leroomin, chenrãngma ngako nekhu rãngma wathe loloba ‘Wa’ rangkhethung nâng tonga. 
MAT.23.10	Ngale nenâng ‘lemsênte khhepho’, ngamemin leroomin, chenrãngma ngako nekhurãng ‘lemsênte khhepho’ wathelolo tonga, arepa Krista. 
MAT.23.11	Nekhu wah henpa adongthôan dângtea erepa nekhu haarãng dângmin. 
MAT.23.12	Hen komin atedede adong dangriieka erepa rînsiet rêmin, ngale hen komin atedede chentô noma rinthôan dangriieka erepa dôngsiet rêmin.
MAT.23.13	“Niemarang hethôte ngale Farasi heh nekhu rãngma chentô chhih dângmin a! Nea ahuhkhoanglep! Nema mihnyan hehrãngma rangkhethung Hahsông lempa tangsekkoh eken, ngale nededemin ereko wãngmet, erediko eretheko wânghunte hehmin nema wãngthukmet! 
MAT.23.15	“Niemarang hethôte ngale Farasi heh nekhu rãngma chentô chhih dângmin a! Nea ahuhkhoanglep! Nema jodong ranka danletma ngale chentô diak akan heh dan reletma ne dijunte rãng dangthuk eken; phumma chenthu ne dijunte rãng meta dangthuk tetko, nenoma dûmnii achhih dangthuk letma nerãngrãng pap wendôko khamrii kathuk eken!
MAT.23.16	“Mitdoak dangletma lemsente heh, nekhu rãngma chentô chhih dângmin a! nema aroh hethô eken, ‘Henma komin Rangsoamhum mînchheh lahma toam mesem ako, atema sekho nâng sem eka; phumma Rangsoamhum khenwah kem mînchheh lahma mesem ako arepa sekwin nâng sem eka.’ 
MAT.23.17	Nea aba mitdoak! Chenpa adonga, kempa ale, kem sâsiette Rangsoamhum pa adonga? 
MAT.23.18	Nema arohmin hethô eken, ‘henma komin Joban nâng chhahkohthin chaammîn chheh lahma toam mesem ako ere toampa sekho nâng sem eka; phumma chaam khohwah thienkoh eka hînhô mînchheh lahma mesem ako arepa sekwin.’ 
MAT.23.19	Nea nyahrãng mitdoak! Chenpa adonga, chaam khohkowah hînhô pa adong ale, ere hînhô sâsiette chaampa adonga? 
MAT.23.20	Erohwah chenthu mihnyan pumma chaam mînchheh lahma toam mesem ako, atema chaam ngale chaam khohkowah chentô hînhô heh mînko sem eka; 
MAT.23.21	Ngale chenthu atema Rangsoamhum mînchheh lahma toam mesem ako, atema Rangsoamhum ngale erekowah sôngte Joban mînko sem eka; 
MAT.23.22	Ngale chenthu mihnyan ma rangkhethung mînchheh lahma toam mesem ako, atema Joban tôngthin, ngale ere tôngthin kowah tôngte mînko sem eka.
MAT.23.23	“Niemarang hethôte ngale Farasi heh nekhu rãngma chentô chhih dângmin a! Nea ahuhkhoanglep! Nema chentô rangkuh sanha roakweih rongrup pôari, pheru wahra, hehwah Joban nâng thãkho kohhu eken, phumma Mosa Niem kowah alemthôan Niem pa nema momet, mihbab mihbâm ledang, mihnâng mînchen, ngale toangtang ererãngrãng heh nema momet. Ahan heh moatleko nema ereheh bengmoatmin dângwah. 
MAT.23.24	Mitdoak dangletma lemsente heh! Nema ne koap kowah mitchit pa rephe letma ut pa jokkat eken!
MAT.23.25	“Niemarang hethôte ngale Farasi heh nekhu rãngma chentô chhih dângmin a! Nea ahuhkhoanglep! Nema ne wankhoang ngale bâti heh tokkhoh pa sâpa eken, phumma, akhenpa nema mihnâng phetwan letma nyenkep wahheh lolo. 
MAT.23.26	Mitdoak Farasi heh! Khebengko bâti khenwah heh bângsâ sietmêngen, eredikoba tokkhoh pemin etasâa!
MAT.23.27	“Niemarang hethôte ngale Farasi heh nekhu rãngma chentô chhih dângmin a! Nea ahuhkhoanglep! Nea rongma pôhut wah mangruk rãngrãng, tokkhohko sokko sênmõang, phumma akhenko mangrok mangrã sânjâwah lolo. 
MAT.23.28	Ererãngrãng nema tokkhohko anga nganâng asen khesok eken, phumma nehung khenpa ahuhkhoanglep ngale pap moatlem lolo.
MAT.23.29	“Niemarang hethôte ngale Farasi heh nekhu rãngma chentô chhih dângmin a! Nea ahuhkhoanglep! Nema mõng heh rukpa senthemthem hôankoh eken, ngale toangtang mihnyan riitah heh rukpa soangraang letma khoakhem eken; 
MAT.23.30	Ngale nema ngaeken, nita niwa heh roanko ni dôngwah dângnomeko, thinma motah rãngrãng nima lemo minwah, ngale mõng hehmin leritphe minwah. 
MAT.23.31	Are junko nea ere mõng heh ritphete heh chhuchha jôba ngama loatjab eken! 
MAT.23.32	Nekjek en, nete newa hehma bengmo thientah dekmãnpa nema laangmo en! 
MAT.23.33	Nea pû! Ngale pû chha jôba! Pap wendôko khâmrit minwah epe e ngama chenroh jienthonghun eken a? 
MAT.23.34	Ngama nenâng thôkoh eka, ngama netânâng mõng ngale mihnyansen, erediko hethôte mihnyan heh echien hûrâng; phumma nema khuthepa ritphe, khuthepa bãngphakko rittek, ngale khuthepa Sanagog nâng siethû letma buh awat letma chentô hahdaang rupwah ephoang junlo waken. 
MAT.23.35	Ere toangtang mihnyan senheh ritphe thãpa nekhu khohko chêmchei ehûra, ngale nema toangtang mihnyan Abel ngale Bekaria chha Zakaria nii Rangsoamhum ngale Joban chhah kohthin chaam tungko ritphetet thãpa echoh en. 
MAT.23.36	Ngama nenâng nginlinlin thôkoh eka: Ere mihnyan heh ritphethã chêmchei pa arerôan wah mihnyan heh khohnâng ehûra!
MAT.23.37	“Jeroselem, Jeroselem! Nangma mõng heh ritphe eko, ngale Joban ma nang tânâng nginmatte chienkat era heh longma ritpet eko! Wo nyongma ate chha heh ate rangkhenko rângkhôanwok arãngrãng, ngamemin nang mihnyan heh phangtang ngadekma roapkhit lekma thienrãng chentô thathuntek a, rohkomin nangma eroh mothuk mahhang! 
MAT.23.38	Ngale erohwah nang Rangsoamhum pa petphe rêmin ngale sekhota rãng edangjâa. 
MAT.23.39	Ngama nangnâng thôkoh eki, chenthu nangma ‘Teso mînko hokteko Joban ma rangkoh eka’ ” ngama manga nga ekoko nangma nga chenthumin lechoh khetumin.
MAT.24.1	Jisu Rangsoamhum kowah khôamchhoan thuko ate dijunte heh hûlahma atenâng Rangsoamhum pa sûtan chentôsên a ngama khesokwah. 
MAT.24.2	“Edenga,” ngama atema ngatwah, “nema are heh sênmõang khe eken. Ngama nenâng arepa thôkoh eka: long phangthemin ate theko letongtumin; phangtang runjâ erea.”
MAT.24.3	Jisu Oliv Hahhokho ko tôngpoatko, ate dijunte heh ate tâko mihnâng lejetrii thangma hokwah. Thinma Jisu nâng ngatwah, “Arepa chenthu dângmin a” erepa ninâng thôkohhi, “Ngale nang ngakkat sanpoat, erediko rangle hahtokkhoh thôan sanpoat pa khesokrãng chenroh dângmin a ngama chhienwah.”
MAT.24.4	Jisu ma dânthâng wah, “Ne jetletma tongen, ngale hennâng min nekdiap chhahrii en. 
MAT.24.5	Ajahthem mihnyan ma ngamîn keplahma ehûra, ngale thinma ‘nga a Krista!’ ngama hûlahma ajahthem mihnyan heh ediapchhah a. 
MAT.24.6	Nema ne kêanâ jêngkomin ngale hahtaang nângmin ranloatmîn ngin echohtat en; rohkomin neksekmah en. Athôan sanpoat hokmako eroh ebengdanga, rohkomin erepa athôan sanpoat pa dangmah. 
MAT.24.7	Diakthe pumma Diakthe demko ran elongmîn a, ngale wanthe Hahsông pumma wanthe Hahsông demko longmîn erea. Rêmdong, ngale chentô therupnâng hah etiia. 
MAT.24.8	Are chentôpa naachhatrãng wokchet wah rãngrãng edanga.
MAT.24.9	“Erediko nea khhek ere hèn, ngale chêmsiet lahma ritphe ere hèn. Mihnyan nyuchha chentôma nga junko echhihchoh hèn. 
MAT.24.10	Ere sanpoatko ajahthem mihnyan hehwah putedâlem pa echhihjâa; Thinkhu tungko wathema wathe echen esãng mîn a, ngale chhihchohmîn erewak a. 
MAT.24.11	Erediko ajahthem mõngmõang heh hong lahma mihnyan heh ediapchhah a. 
MAT.24.12	Ererãngrãng achhihpa liamlahma ajahthem mihnyan wah hun achetmîn pa emahjâa. 
MAT.24.13	Phumma henhen athôankotuk rongtêngtêng putedâlem eka ereheh meba khope chohmin. 
MAT.24.14	Ngale are rangkhethung Hahsông Nginkongsen pa hahtokkhoh phangtang nâng chentô mihnyan nyuchha nâng phoangthôkoh mêngmin; erediko athôan sanpoat pa ehûra.
MAT.24.15	“Mõng Daniel ma thôtah nyahrãng acheili pa nema echohkhe en. Erepa Asâthôan theko ehonga.” (Arepa chenni nâng ngaeka erepa are nyapraang weihte hehma jetlo en!) 
MAT.24.16	“Ere sanpoatko Judia wah sôngte mihnyan heh hahkong khonâng huhchhoan wângmin. 
MAT.24.17	Ere sanpoatko humkho nâng koatwângte mihnyan heh humkhen wah ate sêmmak heh toankatrãng sanpoat lechohmin. 
MAT.24.18	Pitnâng dângwah mihnyan heh memin ate humnâng wãng lahma sêmmak heh ngaktoanwâng sanpoat pa lechohmin. 
MAT.24.19	Ngale ere sanpoat kowah naawunte dihiaknyu ngale naajeng nyong dângte dihiaknyu hehrãngma chentô cheili dângmin a! 
MAT.24.20	Ne huhchhoanjâ rangwopa rangpa nâng nekchen dangeka, ngale Pientông rangwo jânâng nekchen dangeka ngama Joban nâng rangsoam en! 
MAT.24.21	Ere rangwojâ kowah chêmchoh pa rangbeng hahbeng thuwah athângheh tôko chêmeki kowahmin achhihthôan dângmin. Ngale ererãngrãng chêmpa khedi nângmin lethong dangtumin. 
MAT.24.22	Phumma ere rangwopa Joban ma lâthoan siettah; Joban ma aroh lethoansiet nomeko henmin leta peminwah. Joban ma ren eka mihnyan hehrãng sênrãngma Joban ma ere rangwopa thoansiet eka.
MAT.24.23	“Phumma ere sanpoatko nenâng henma akomin, ‘Sûtan Krista ako anã!’ ba ‘Atea ireko tonga!’ ngama menga hèn komin, atenâng nekpute en. 
MAT.24.24	Chenrãngma ngako, Misaia mõang ngale mõngmõang heh ehongwak a; Ngale Joban ma ren eka mihnyan heh meta diapchhah ekorãng ngama thinma nyahrãng patritli ngale bâritli moatlem heh emoa. 
MAT.24.25	Tat en! Nenâng ngama arepa ere chêmchoh sanpoat hokmako thôkoh eka.
MAT.24.26	“Ngale mihnyan hehma ‘Krista pa ire sehahko tonga!’ ngamemin ethôkoh hèn - phumma eretheko nekwãng; ngale ‘atea areko huhtong lahma tonga!’, ngamemin engahèn, rohkomin atenâng nekpute en. 
MAT.24.27	Chenrãngma ngako Mihnyan Chha katpa rangdeng khiapda sankatma sannyup nâng rângdanliap arãngrãng katmin.
MAT.24.28	“Chenko mang tongeka, eretheko mang phhekte wo heh ekhoanjâa.
MAT.24.29	“Ere chêmchoh sanpoat pa thôan diko, lemlienma sanpa nyekjâ erea, dâmin leliat tumin, rangkho wah merit hehmin jârit erea, ngale rangkho wah chentô heh thinthe kowah jârit erewak a. 
MAT.24.30	Erediko Mihnyan Chha ngakkat sanpoat pa jetrãng rangkho nâng ajatjat hong lahma ekhe e; ngale Mihnyan Chhapa rangkho wah phoam khohko tonglahma chaan ahâng ngale phiakto phiakja katpa khelahma hah khohwah mihnyan heh phangtang esepwak a. 
MAT.24.31	Poakpo rahdongpa merah mettahko, atema rangwah ate ngintatte heh hahtokkhoh ko sukbelii nâng echien chhoan a, phumma ngintatte hehma Joban ma ren eka mihnyan heh hahtokkhoh phangtang wah ekhôansiet a.
MAT.24.32	“Phukbãng ma chenhethô hèn. Chenthu phukbãng pa hinchîchî, noapjokjok, ngale bãngchhong chhongnyan mechhong tahko, nema rangcho lânam hûtha ngama rângjet en. 
MAT.24.33	Chenthu ngama nenâng thôkotah heh rãngrãng danglahma mekhe tetko, nema athôan sanpoat pa lânamtha, ngale lâhûera ngama jet en. 
MAT.24.34	Thonghun en, are chentôpa athângwah ahînte mihnyan heh phangtang târit mako edanga. 
MAT.24.35	Rangle hah eta chhihjâa, rohkomin Nga jabkhab pa chenthumin leta chhihjâmin.
MAT.24.36	“Ere rangwo le sanpoat pa chenthu hokmin a erepa henmemin jetmah - rangkhethung wah Joban ngintatte hehmemin jetmah, ngale Chha memin jetmah; Wama loloba jet a. 
MAT.24.37	Mihnyan Chha ngakkat pa Noa sanpoatko chenroh dangtah a ererãngrãng dângmin. 
MAT.24.38	Jodôngma lummako, mihnyan heh jokphhek chhah lahma dângwah, ngale Noa khôankho khenko lupwângjâ tôkotuk dihiak dela kepmîn lahma dângwah; 
MAT.24.39	Jodông pumma malumlumko thinma chenni dangeka ere pejô lethonghun dângwakwah. Mihnyan Chha katjâ komin ererãngrãng dângmin. 
MAT.24.40	Ere sanpoatko mihnyan wanii pitnâng eroam moa: Phumma wathepa sietwên lahma wathepa ephethien a. 
MAT.24.41	Dihiaknyu wanii chhahthut themko eroam thuwak a: Phumma wathepa sietwên lahma wathe ephethien a. 
MAT.24.42	Erohwah jetletma dangen, chenrãngma ngako, chenre jâko ne Teso pa katmin a ere rangwopa nema jetmet. 
MAT.24.43	Hum tângtewa pumma ahuhte hok sanpoat pa mejet ako, atema bemtong lahma ahuhteko humpa lehuh thukmin. 
MAT.24.44	Erohwah nemin roantangma jetletma tongmin, chenrãngma ngako, Mihnyan Chhapa nema lechhemhun sanpoatko ekara.
MAT.24.45	“Henpa dâlemli ngale jet ajien haa a? Atenâng ate tângte ma haa ahan hehnâng phhekchhah pa achhah sanpoatko chhahthukrãng ethien a. 
MAT.24.46	Chenthu tângtewa pa humnâng hokko, atema chenroh chientah a eroh molahma metongla ako haapa chentô khuhah dângmin a! 
MAT.24.47	Ngama nenâng nginlinlin thôkoh eka, ere haapa tângtewa pumma ate chhahkhem heh phangtang sokare rãng ethien a. 
MAT.24.48	Phumma ere haapa mihnyan chhih medang ako, nga tângte pa rangwo lorãng ngakhû mahra ngama ethonghun a, 
MAT.24.49	Phumma atema ate lemru haa ahan hehnâng buh awat erea, ngale ate rãngrãng mihnyan chhih heh demnâng mokjok mokchhah lahma etonga. 
MAT.24.50	Phumma ere haa tângtewa pa haa pumma lethonghun ngale lejet sanpoatko engak hûra. 
MAT.24.51	Phumma tângtewa pumma haapa khihkhih nyahnyah khihdoak lahma ahuhkhoanglep heh demnâng ejoh chêmthuk a. Ereko atema asep nungma ate pâchupkek lahma etonga.
MAT.25.1	“Ere sanpoatko rangkhethung Hahsông pa arerãngrãng dângmin. Rekthenâng janchhô waechhi ma thin wentit semlahma nemnyanwa chohmînrãng chhoan wakwah. 
MAT.25.2	Phumma wabangâ pa nokba dângwah, ngale ahan wabangâ pa jet ajien dângwah. 
MAT.25.3	Nokba wabangâ pumma wentit keplahma thin demnâng wentien abâm kepmah, 
MAT.25.4	Phumma ahan wabangâ pumma thin demnâng wentien abâm kepwah. 
MAT.25.5	Phumma nemnyanwa hokpa lektong lahma thin a jupmetrii lahma juplek wakwah.
MAT.25.6	“Rangpen mongtãngko hôngrakwah, ‘Nemnyanwa lâhûtha! hûren ate demnâng chohmîn hûren!’ 
MAT.25.7	Phumma janchhô waechhi pa toansat lahma thin wentit pa dôrepwah. 
MAT.25.8	Ephumma nokba wabangâ pumma jet ajien wabangâ ko ngatwah, ‘Ne wentien kowah roanruto nêmthuk mênghi, chenrãngma ngako, ni wentien thôan lahma wentit pa lâmuttah.’ 
MAT.25.9	‘Jiennêm thukmah,’ ngama jat ajien hehma dânthâng wah, ‘nãngkhu anga ngarãng lemah. Chhoan letma nerãng richhoan en.’ 
MAT.25.10	Ephumma nokba heh wentien riakrãng chhoanwah; ngale thin chhoan diko nemnyanwa pa hokwah. Ephumma jet ajien wabangâ pa nemnyanwa demko phhekchhah chhah thinnâng johwângwah, ngale thinwâng diko kâsekpa sekwah.
MAT.25.11	“Khediko ahan wabangâ pa hûlahma, ‘hethôte, hethôte!’ nimin akhennâng lupwãng thukhi, ngama raksepwah. 
MAT.25.12	Nemnyanwa pumma ‘lupwãng thukmah, ngama ne jetmah’ ngama dânthâng wah.”
MAT.25.13	Athôanko Jisu ma ngatwah, “jetletma dangen, chenrãngma ngako, nema rãngwo sanpoat pa jetmet.
MAT.25.14	“Ere sanpoatko rangkhethung Hahsông pa arerãngrãng dângmin. Rekthenâng mihnyan wathema ate hum phethien lahma hahtaang nâng chhoanwah; phumma ate haaheh roolahma ate chhahkhem heh sokare thukthien wah. 
MAT.25.15	Atema haa chentô nâng mâmâ tôtô moatlem kohthien wah: Wathenâng hahjat bangâ ngun kohthien wah, ahan watheko hahjatnii ngun kohthien wah, ngale ahan watheko hahjatthe ngun kohthien wah. Erediko tângte pa chhoanwah. 
MAT.25.16	Hahjat bangâ kohtah haapa lemlienma chhoan lahma ahan hahjat bangâ ngun chohbi wah. 
MAT.25.17	Ererãngrãngjô hahjatnii kohtah haa pummemin ahan hahjatnii ngun chohbi wah. 
MAT.25.18	Phumma hahjatthe kohtah haa pumma chhoan lahma ate tângtewa ngunpa hahken thulahma bînthien wah.
MAT.25.19	“Melâng rãngpâ diko tângtewa pa ngakhû lahma ate haaheh demnâng atema kohthientah ngunheh phensietmîn wah. 
MAT.25.20	Hahjat bangâ kohtah haapa hûlahma atema chohbitah ahan hahjat bangâ pemin kohwah. Haa pumma ngatwah, ‘Tângte nangma hahjat bangâ kohthang.’ ‘Sûtan! phumma ngama ahan hahjat bangâ chohbila ekang.’ 
MAT.25.21	Tângtewa pumma haako ngatwah, ‘lâsenmotoh, nanga asen ngale dâlemli!’ ‘nangma are amãnchha ngun pumma senthemthem jienmo eko, erohwah ngama nangnâng ngun jahmõang ethienthuk e. Wãngro nga demnâng khu johhah wãnghang!’ 
MAT.25.22	Erediko hahjatnii ngun kohtah haapa hûlahma tângtewa ko ngatwah, ‘nangma nganâng hahjatnii ngun kohwah, phumma sûtan tângte! ngama ahan hahjatnii chohbila ekang.’ 
MAT.25.23	Tângte pumma haako ngatwah, ‘lâsenmotoh, nanga asen ngale toangtang, nangma amãnchha ngun pumma senthemthem jienmo eko, ngama nangnâng jahmõang ngun ethienthuk e. Wãngro nga demnâng khu johhah wãnghang!’ 
MAT.25.24	Erediko hahjatthe kohtah haapa hûlahma tângtewa ko ngatwah, ‘Tângte, ngama jet nanga nyahrãng mihchhihjat; nangma lekhiet leliwah khôanhente, ngale nangma chhahthong lemowah chhah khôankhente. 
MAT.25.25	Nga nangran cheilekma nang ngunpa hahkennâng bînthien wah. Sûtan! nang ngunpa ana’. 
MAT.25.26	Ate tângtewa pumma haako ngatwah, ‘nanga achhih ngale ajõ’, ‘nangma jet dangwah, dangale rohkole, nga a, ngama lekhiet leliwah khôanhente, ngale ngama chhahthong lemowah chhah khôankhente ngama? 
MAT.25.27	Nangma nga ngunpa ngunthien humnâng sek lohmeko, nga ngakhokko ngunchha demnâng ngakchohmîn wah. 
MAT.25.28	Atewah ngunpa thaletma hahjat echhi chohte wako koh en ngama ngatwah. 
MAT.25.29	Chenrãngma ngako, hennâng roanchhe tongeka ereko lephang lelãng chendanga ngama ajah lêkohmin; rohkomin, hennâng chenjô aho dangeka, atenâng roanchhe tongeka pejô ngaktôan chhoan rêmin. 
MAT.25.30	Are sekho haapa rangnyek khenko petphekat en; ereko asep nungma ate pâchupkek lahma chentonga.’
MAT.25.31	“Chenthu Mihnyan Chhapa rangkhethung wah ngintatte heh phangtang demnâng Lowang danglahma katko, atea Lowang tôngthinko etonga, 
MAT.25.32	ngale chentô diak akan wah mihnyan heh ate mathahko ekhôanhûa. Erediko kien chhangwah saak rângrephea rãngrãng, mihnyan heh atema khunii korãng ephansiet a. 
MAT.25.33	Atema toangtang mihnyan heh ate dekchahko etongthuk a, ngale ahan heh ate dekhitko etongthuk a. 
MAT.25.34	Erediko Lowang pumma ate dekchahwah mihnyan hehnâng enga a, ‘wãngrên, nenâng nga Wama rang lâkohthen! rangbâng hahbâng thuwah nerãng khoakhem kohthen Hahsông pa kepwãngrên. 
MAT.25.35	Nga rêmritko nema chhahthuktha, ngale jolân ritko nema jo jokthuktha; nga mihwun dângpoatko nema nehumnâng jekthuktha, 
MAT.25.36	nga boangloang dângko nema khet kepthuktha; nga akhun poatko nema chohsûtha, ngale phâtek khennâng dângpoatko nema chohsûtha.’ 
MAT.25.37	Erediko toangtang hehma edânthanga, ‘Teso, nima chenthu nang rêmrit khelihma chhahthuktih a, roh akole jolânrit khelihma jokthuktih a? 
MAT.25.38	Chenthu nanga mihwun khelihma nihum nâng jekthuktih a, roh akole boangloang khelihma khet kepthuktih a? 
MAT.25.39	Chenthu nanga akhun khetih a, ngale phâtek nâng tonglohma chohsû hûtih a?’ 
MAT.25.40	Phumma Lowang pumma edânthanga, ‘Ngama nenâng thôkoh eka, chenthu nema ngadijunte arinthôan wathe nâng chohsûtet a, arepa nganâng chohsok wah!’
MAT.25.41	“Erediko atema ate dekhit wah hehnâng enga a, ‘nga tâwah taangen, nea Joban wah achhih chohte! Joak le ate ngintatte hehrãng khoakhem kotah roantang roanjêng khâmthin wendôko ka en! 
MAT.25.42	Nga rêmritko nema chhahthuk mahtha, ngale jolân ritko jo jokthuk mahtha; 
MAT.25.43	Nga mihwun dângpoatko ne humnâng jekthuk mahtha, ngale boangloang dângpoatko nema khet kepthuk mahtha; nga khun poatko ngale phâtek nâng tongpoatko nema chohsû mahtha.’ 
MAT.25.44	Erediko thinma atenâng edânthanga, ‘Teso, nima nang rêmrii lohma chenthu khetih a, ngale chenthu jolânrit khetih a, ngale mihwun danglohma khetih a, rohkole boangloang khetih a, ngale khun khetih a, rohkole phâtek nâng khelihma lechohsû dangtih a?’ 
MAT.25.45	Ephumma Lowang pumma edânthanga, ‘Ngama nenâng thôkoh eka, chenthu nema arinthôan wathe nâng lenyoak chohsû dangtet a, arepa nganâng lenyoak chohsû dangeha.’ 
MAT.25.46	Ereheh roantang roanjêng chêmchoh thinnâng chienkatmin, phumma toangtang heh roantang roanjêng roandông chohthin nâng wângthukmin.”
MAT.26.1	Chenthu Jisu ma areheh tâhethô diko, atema ate dijunte hehnâng ngatwah, 
MAT.26.2	“Nema ajet, jânii diko Adankhoam lokuh dângmin, ngale erediko Mihnyan Chhapa rittekthuk rêmin.”
MAT.26.3	Erediko soam aroakte adong ngale khhepho phannang heh soam aroakte adong Kaipas humko aroamma khôanchohmîn wah, 
MAT.26.4	ngale ahuhma Jisu huhlokhhek lahma ritphe rãng thômîn wah. 
MAT.26.5	Thinma ngatwah, “Arepa nãngma lokuh poatko lemomin”, “chenrãngma ngako mihnyan heh rin môangkhah a.”
MAT.26.6	Jisu Bathani hahwah angêm khoanchette Simon humko dângwah. 
MAT.26.7	Jisu phhekchhah chhah thuko, dihiaknyu wathema longwah hôanwah thòko thãchaantien thòthe kephu lahma Jisu khoko lokkohwah. 
MAT.26.8	Dijunte hehma erepa khelahma rinkhah wah, thinma ngatwah, “Arepa mahto nâng chenrãngma diphe ekoa” 
MAT.26.9	“Are tienpa jahmõang ngunnâng sãnglihma ngunpa tangchhih hehnâng chenkoh mahtihne!”
MAT.26.10	Thinma chenni ngaeka erepa Jisu ma jetlahma, thinnâng ngatwah, “Nema are dihiaknyu pa chenrãngma sekham eken a? Atema arepa ngarãngma asenli moeka. 
MAT.26.11	Nedemnâng tangchhih heh roantangma echoh en, phumma nema nga roantangma chohmahha. 
MAT.26.12	Atema ngaphoangko tienma lokkoh ehangpa ngabînjâ rangwo rãng moeka. 
MAT.26.13	Ngama nenâng nginlinlin thôkoh eka, rangkhenko chenriang thenângjô akomin are nginkongsen pa phoangthôko, atema chenni moeka erepa ate thônghunrãng thômin.”
MAT.26.14	Erediko echhi wanii dijunte kowah wathe - ate mînpa Juda Iskarot - pa soam aroakte adong tânâng wângwah 
MAT.26.15	ngale atema thôngphâ wah, “Ngama nenâng Jisu melothuk ako nema nganâng chenni kohha?” Thinma roakrem janngun weihlahma Juda Iskarot nâng kohwah. 
MAT.26.16	Ere diphumma Juda Iskarot ma thinnâng Jisu loatthukrãng sanpoat senpa lemsokwah.
MAT.26.17	Wichhi lesak pheban phek lokuh khebeng jâko dijunte heh Jisu tâko hûlahma atenâng thôngphâ wah, “Nima nangrãngma Adankhoam lokuh phhekchhah pa chenriang nâng khoakhemkoh ea?”
MAT.26.18	Jisu ma thinnâng ngatwah, “Hahdaang kowah wathe mihnyan tânâng wãngen”, “Ngale atenâng thôkoh en: ‘Hethôte ma ngaeka, nga sanpoat pa lâhûtha; nga ngale ngadijunte heh nanghumko Adankhoam lokuh pa kuhmin.’”
MAT.26.19	Jisu ma chenroh thôkotah a eroh dijunte hehma Adankhoam lokuh phhekchhah pa khoakhêm wah.
MAT.26.20	Rangjâthah phumma, Jisu ngale ate dijunte echhi wanii pa phhekchhah chhahrãng tôngwakwah. 
MAT.26.21	Phhekchhah chhahthuko Jisu ma ngatwah, “Ngama thôkoh eka, nekhuwah wathema nga echen esengha.”
MAT.26.22	Dijunte heh nyahrãng hungke lahma wathe diko wathema atenâng thôngphâ wah, “Teso, nangma nganâng ngaehanga?”
MAT.26.23	Jisu ma dânthâng wah, “henma ate bankên pa nga demnâng johrûm phhekkat ehanga erepumma echen esenghang. 
MAT.26.24	Joban nyapraang nâng chenroh raangeka eroh Mihnyan Chhapa eriia, rohkomin henma Mihnyan Chhapa chensãng eka ererãngma chentô chhih dângmin a! Ere mihnyan rãngma ate lechêm hongchha peba asen dângmin wah!”
MAT.26.25	Chen asãngte Juda hongjab lahma chhienwah, “Hethôte, nangma nganâng lenga ehanga?”
MAT.26.25	“Nangma lâpun jabtoh,” ngama Jisu ma dânthâng wah.
MAT.26.26	Thin phhekchhah chhahthuko, Jisu ma bankên chhupthe toanlahma Joban nâng dangkoh a ngat rangsoam lahma chhupsiet lahma ate dijunte hehnâng kohwah. Atema ngatwah; “Thaha ngale phhek en,” “arepa ngaphoang.”
MAT.26.27	Erediko atema bâti toanlahma Joban nâng dangkoh a ngat rangsoam lahma thinnâng kohwah, atema ngatwah, “nekhu chentôma arepa jok en,” 
MAT.26.28	“arepa ngahei, areko Joban wah toamsemwin, ngahei pa ajahthem mihnyan heh pap mapkoh rãng hongeka. 
MAT.26.29	Ngama nenâng thôkoh eka, Ewa Hahsông theko nedemnâng angurti anyan maroam roamjokko, ngama arepa lethe ngakjok tumin.”
MAT.26.30	Erediko thinma rangsoamsê selahma Oliv hahho nâng wângwakwah.
MAT.26.31	Erediko Jisu ma thinnâng ngatwah, “Thejâ rangpen nekhu phangtang huhchhoan letma ngalolo ephethienha, chenrãngma ngako Joban nyapraang nâng ngaeka, ‘Joban ma saaksoktepa eritphea, ngale saak chhangpa mâmâ phânchhoan ephan chhoan a.’ 
MAT.26.32	Rohko-min nga ngakhîn diko, nga nemako Galili nâng ewãngla ang.”
MAT.26.33	Piter ma loatjab lahma Jisu nâng ngatwah, “Ahân hehma phangtang mejô mephethien hokomin, ngama nang chenthumin phethienmih!” 
MAT.26.34	Jisu ma piter nâng ngatwah, “Ngama nangnâng thôkoh eki, thejâ rangpen wowen mako, nangma nga jetmahhang ngama ditrem enga hang.”
MAT.26.35	Piter ma dânthâng wah, “Nga nang demnângjô mejohrii ekomin eroh chenthumin jabmek!”
MAT.26.35	Ngale dijunte ahan hehmemin mãnthe ngatwah.
MAT.26.36	Erediko Jisu ate dijunte heh demnâng Gathemani theko wângwah, ngale atema thinnâng ngatwah, “Nga ire theko wãnglekma rangsoam wângthuko, ne areko tongla en.” 
MAT.26.37	Ate demko piter ngale Zibidi chha wanii johsietwên wah. Ereko Jisu nâng hungchhih chêmchoh hokwah, 
MAT.26.38	Ngale atema thinnâng ngatwah, “Nga hungkhen wah hungchhih pa atôdông ngajômin lânkhasietroh hûera. Areko tongen ngale nga demnâng met hinhin johdangha.”
MAT.26.39	Roanche taangwãng lahma ate thhenpa hahko khupjup katlahma rangsoam wah, “Ewa, meta dangako, are ngawah chêmcheipa rephe kohhang! rohkomin ngama hunkang junko dangmah, nangma chenrohhun eko erejunko chendanga.”
MAT.26.40	Erediko dijunte warem tâko ngakka tahpa juplek lahma khekatwah; ngale atema piter nâng ngatwah, “Ne warem nga demnâng koantathe tômin met tajoh hintong mahhane? 
MAT.26.41	Met hin dangen ngale rangsoam letma tongen, nemin achhihma hungtôanko nekchen jârii eken. Juma mehun akomin, hei angem pa aboan.”
MAT.26.42	Eredikomin rekthe Jisu chhoan lahma rangsoam wah, “Ewa are ngawah chêmcheipa leta repheli medang ako, ngama hèn ang, nanghung junko chendanga.” 
MAT.26.43	Ate wîenngak katkomin dijunte heh juplek lahma tônglâwah; thin a mitkân lahma tatongwak ho.
MAT.26.44	Eredikomin thin phethien lahma Jisu chhoan lahma lôremrãng mãnthethin pa rangsoam wah. 
MAT.26.45	Erediko dijunte heh tânâng ngakka lahma thinnâng ngatwah, “Nea athângheh min boanjup boantong thune? Sûtan en! Mihnyan Chhapa papi mihnyan heh deknângkoh lâthângtah. 
MAT.26.46	Chepen, chhoan eki. Sûtan en, ngachen asângte mihnyan pa anã!”
MAT.26.47	Jisu ma nginthô thuko echhi wanii dijunte kowah wathe ate mînpa Juda hokkhoam hokwah. Ate demko soam aroakte adong ngale khhepho phannang hehma mihnyan jahmõang dãng apah demnâng chienhokwah. 
MAT.26.48	Jisu chên asângte pumma mihnyan hehnâng ngatwah: “Ngama chup ekang mihnyan pa nema lem ekenpa. Nema ate lokhhek en!”
MAT.26.49	Juda Jisu tâko tintin wãng lahma, “salem hethôte”, ngama ngatwah, ngale erediko atema Jisu nâng chupwah.
MAT.26.50	“Lemruchha sitsiakmo o!” ngama Jisu ma dânthâng wah. 
MAT.26.50	Erediko thin loatwãng lahma Jisu loatkhhek wah, ngale rongtêngtêng khhekwah. 
MAT.26.51	Jisu demwah wathema ate dãng toanlahma soam aroakte adonghaa nâ jâdoak wah. 
MAT.26.52	Jisu ma ngatwah, “Nang dãngpa amãnmãnko ngakthien o”, “Henhenma dãng sem eka ereheh dãngnângjô ritmin. 
MAT.26.53	Ngama Ewa nga pângrãng etaroo ang ngama nema jetmetne, ngale lemlienma atema rangwah echhi wanii ngintatte heh chenta chienkattha? 
MAT.26.54	Phumma ngama eroh meroo angko, Joban nyapraang nâng nga aroh dângmin ngama raang ekapa chenroh toangtang jiendângmin a?”
MAT.26.55	Erediko Jisu ma mihnyan hehnâng ngatwah, “Nga a mihngoan rãngrãng nema nga loatkhhek rãng dãng apah heh kepletma hûeren a? Rangwo roakweih ngama rangsoam humko tonglekma hethôtek poatko lokhhek mahthani. 
MAT.26.56	Are chentôpa mõng hehma Joban nyapraang nâng raangtah heh toangtang dângrãngma dangeka.”
MAT.26.56	Erediko dijunte hehma ate phethien lahma huhchhoan wah.
MAT.26.57	Jisu loatkhhekte hehma soam aroakte adong Kaipas, humko Niemarang hethôte, ngale khhepho phannang heh khôan eka chhangko siethokwah. 
MAT.26.58	Piter ataang taangma soam aroakte adong humthakho tôko junhokwah. Ate thakhoko wãng lahma abemte sipâhi heh demko chenroh chendanga ngama jetrãng johtông wângwah. 
MAT.26.59	Soam aroakte adong ngale Jews khhepho phannang hehma Jisu jienritphe rãng atenâng athe chohloatrãng hunwakwah; 
MAT.26.60	Ajahthem mihnyan hehma Jisu lelatnâng mothô khoanglep heh hôngthô hokwah, rohkomin thinma athepa jienchoh loho. Athôanko wanii mihnyan hongchep lahma ngatwah 
MAT.26.61	wanii pumma ngatwah, “Are mihnyan pumma ngatah, ‘Ngama are Joban rangsoamhum pa chhihsiet lekma jârem diko amãnmãn tangak hoan ang ngama.’ ”
MAT.26.62	Soam aroakte adongpa toanchep lahma Jisu nâng ngatwah, “Are nang lelatnâng jab ekako nangma chenjô dânthângthin ahone?” 
MAT.26.63	Rohkomin Jisu kihchepchep tôngwah. Eredikomin soam aroakte adong pumma atenâng ngatwah, “Ahinte Joban mînko toamsem lekma nangnâng ngaeki: Ninâng thôkohhi, nanga Joban Chha Misaia ne.”
MAT.26.64	Jisu ma atenâng dânthâng wah, “Nangma lâpun jabtoh. Rohkomin ngama nekhu phangtang nâng thôkoh eka: Are sanpoat pumma nema Mihnyan Chhapa Achaanthôan Joban dekchahko tonglahma phoamkhohnâng kalahma ekhe en!”
MAT.26.65	Aroh ngatko, soam aroakte adong pumma ate khetpa khasiet lahma ngatwah, “Joban thãse eko! Nima ahan hâkhi lemtumih! Nangma Joban thãsê pa nima athângheh lâchoh tattih! 
MAT.26.66	Nema chenni thonghun eken a?”
MAT.26.66	“Atea lâthetah, ritphe rêmin” ngama thinma dânthâng wah. 
MAT.26.67	Erediko thinma Jisu thhenko thoakkah ma thoakwak lahma watwah; ngale atenâng watte hehma 
MAT.26.68	ngatwah, “Misaia! nangnâng wattepa hen a, arepa profisi hôantan, jettan nangnâng henma wat ehoa!”
MAT.26.69	Piter hum thakhoko tongthuko, soam aroakte haa dihiaknya wathe kalahma atenâng ngatwah, “Nangmin Galili wah Jisu demko johdângwah”,
MAT.26.70	Phumma thinkhu phangtang mako, Piter ma “Nema chenni ngaeken a, erepa ngama jetmek” ngama sâthângwah. 
MAT.26.71	Ngale erediko piter thakho kowah chhoan lahma, panlien nâng katwah. Eredikomin, ahan dihiaknya haa wanthe ma piter wienkhe lahma ere thekowah mihnyan hehnâng ngatwah, “Atemin Nazarat wah Jisu demko dângwah.”
MAT.26.72	Erekomin piter ma daklahma dânthâng wah, “Ngama toamsem ekang, are mihnyan pa ngama jetmek.”
MAT.26.73	Chuthe ritko erekowah chepte mihnyan kalahma piter nâng ngatwah. Thinma ngaeka rãngrãng, “Nangmin ire heh khukowah wathe eta dangthem o,” “Chenrãngma ngako nang jabnyoung pa thin jabnyoung rãngrãng jab eko!”
MAT.26.74	Erediko piter ma ngatwah, “Ngama toamsem lekma toangtang jabekang! mothô methô angko Joban ma chenchêmsiet hang! ngama ire mihnyan pa jetmek!”
MAT.26.74	Ere rienrienko wowenwah, 
MAT.26.75	Ngale Jisu ma atenâng chenni thôkotah a erepa piter ma thônghun wah: “Wowen mako, nangma nga jetmek ngama ditrem enga hang.” Erediko piter loatchhoan lahma nyahrãng chhihsep chhoanwah.
MAT.27.1	Rangkhah rangkhoma chentô soam aroakte adong ngale khhepho phannang hehma Jisu ritphe rãng themawa wah. 
MAT.27.2	Thinma janruma khhek lahma Roman Govono Pilat tânâng sietkat wah.
MAT.27.3	Chenthu Jisu loatthukte Juda ma Jisu ritphe nginpa chohtat phumma ngakchhih thonghun lahma roakrem janngunpa soam aroakte adong ngale khhepho phannang hehnâng ngakwên kohwah. 
MAT.27.4	Atema ngatwah, “Ngama toangtang mihnyan pa ritphethuk lekma pap lâmotek!”
MAT.27.4	Thinma dânthâng wah, “Are nginpa nima chenni ejet ea?” “Arepa nangma jetthin ba!”
MAT.27.5	Juda ma ngunpa rangsoamhum ko petphethien kolahma ngakchhoan wah; erediko ate chhoan lahma chethietrit wah.
MAT.27.6	Phumma soam aroakte adong pumma ngunpa toansem lahma ngatwah, “Are ngunpa mihnyan heithã, erohwah nãng Niemarang junko are ngunpa Rangsoamhum kowah ngunsek bâkoatko leta sekmin.” 
MAT.27.7	Phumma ngin pûnthômîn diko, thinma ere ngun pumma mihwun heh mangruk hôanrãng tithôante pit riakwah. 
MAT.27.8	Erejunko thenep thejâ nângmin erepitko “Heima riakwah pit” ngama mîn eka.
MAT.27.9	Erediko Jirimia mõng ma jabtah nginpa toangtang dângwah: “Isrial mihnyan heh punthômîn lahma ate thãrãng kohtah roakrem ngunpa thinma kepwah, 
MAT.27.10	Ngale Teso ma nganâng chienthang rãngrãng, thinma ere ngun pa tit hôante pit riakrãng kepwah.”
MAT.27.11	Roman Govono mako Jisu chepwah, eko atenâng “Nanga Jews heh Lowang dangoa?” ngama chhienwah.
MAT.27.11	“Nangma lâpun jabtoh” ngama Jisu ma dânthâng wah. 
MAT.27.12	Rohkomin soam aroakte adong ngale khhepho phannang hehma atenâng sekhâmko atema chennimin dânthangho.
MAT.27.13	Ephumma Pilat ma atenâng ngatwah, “Thinma nang lelatnâng are ngin thôeka heh nangma tatmohne”
MAT.27.14	Phumma Jisu ma khapthemin danthangho, phumma Govono pa nyahrãng patritwah.
MAT.27.15	Adankhoam lokuh roakweih henpa nok atang hehma laangphe kohhi ngama ngaeka ere mihnyan pa Roman Govono ma phâtek wah chilaang phewah. 
MAT.27.16	Ere rangkuhko anga ngama jetlahma phâtek nâng tôngte ate mînpa Jisu Barabas ngama wathe mihnyan dângwah. 
MAT.27.17	Ephumma chenthu loangchhang pa khôanhok phumma, Pilat ma thinnâng thôngphâ wah, “Ngama henpa laangphêrãng nema hun eken a? Jisu Barabas pa laangphe ang ale, Misaia ngama ngaeka Jisu pa lângphe anga?”
MAT.27.18	Pilat ma senthemthem jetlahma dângwah, Jews heh khhepho phannang hehma Jisu nâng phetwan mitchek junko nganâng lohûkoh ehang ngama.
MAT.27.19	Metloatthin hum kowah tôngthinko Pilat tông thuko, ate dihiak pumma atenâng ngin matkatwah: “Are toangtang mihnyanko nangma chenjô nekre, chenrãngma ngako ate junma thepen metmãngnâng ngama nyahrãng chêmchoh ekang.”
MAT.27.20	Soam aroakte adong ngale khhepho phannang hehma mihnyan hehnâng ngatwah, nema pilat nâng nga en, Barabas laangphe kohhi, ngale Jisu pa arittek reo, ngama. 
MAT.27.21	Phumma Pilat ma mihnyan hehnâng thôngphâ wah, “Are wanii kowah henpa laangphekoh a?”
MAT.27.21	Thinma “Barabas laangphe kohhi” ngama dânthâng wah.
MAT.27.22	Phumma Pilat ma thinnâng thôngphâ wah, “Eroh medang ako, ngama Misaia ngama rooeka Jisu ko chennire anga?”
MAT.27.22	Thinma, “Arittek reo!” ngama dânthâng wah.
MAT.27.23	Rohkomin Pilat ma thôngphâ wah, “Atema chenni chhihmotah a?”
MAT.27.23	Ere diphumma “arittek reo!” ngama chaan chaanma danrak wenwah:
MAT.27.24	Chenthu Pilat ma mihnyan heh demnâng ngin thamlek thômînpa sekhotu, ngale aroh metham thômîn angko rinba ekhahwak a ngama jetlahma, atema jo toanlahma thin mathahko atedek sâsoan lahma ngatwah, “Are mihnyan ritpa ngamet dangmah! arepa nemaba ritphe eken!”
MAT.27.25	Mihnyan heh phangtangma dânthâng wakwah, “Are mihnyan ritthãpa ni ngale nichhu nichha heh khohnâng chendanga!”
MAT.27.26	Erediko Pilat ma Barabas laangphewah; ngale atema Jisu nâng watlahma, rittekthuk rewah.
MAT.27.27	Erediko Pilat sipâhi hehma Jisu Govono humnâng sietkatwah, ngale Jisu tumlitko mihnyan heh phangtang tumchepwah. 
MAT.27.28	Thinma Jisu khetpa koakphe wakko lahma, khetchek ngaklit pohkohwah. 
MAT.27.29	Erediko suhkãngwah khaphokrãng hôan lahma Jisu khoko phokkoh rewah, ngale Jisu dekchahko menthunpa semthuk rewah; erediko ate mako dakuhtho lahma, “Jews heh Lowang roandonglo dongo!” ngama ngawak lahma jôannam wah. 
MAT.27.30	Thinma atenâng thoakkahma thoak rewah, ngale thankah toan lahma ate khokowat rewah. 
MAT.27.31	Chenthu thinma Jisu nâng joannam diko, khetchekpa ngakkoakphe kolahma ate khetpa ngakpoh kohwah. Erediko rittekrãng sietchhoan wah.
MAT.27.32	Thin loatchhoan poatko, Kren hahwah mihnyan wathe ate mînpa Simon ngama lemko chohmîn wah, phumma sipâhi hehma atenâng Jisu ma peka bãngphakpa pêthukwah. 
MAT.27.33	Thin a Golgotha theko wângwakwah, arepa, “Khorã sekthinthe” ngama ngaeka. 
MAT.27.34	Eretheko thinma Jisu nâng angurti demko lihân akhahli saklahma jokthukwah; phumma atema thatliapdek lahma erepa jok ho.
MAT.27.35	Thinma Jisu rittek diko, ate khetpa longkendoh nâng tan lahma phenkepwah. 
MAT.27.36	Erediko thinma eretheko tonglahma bemwah. 
MAT.27.37	Ate khotokko atenâng dûmmek nyapraang raang lahma bãngphakko betkohwah: “Are Jisu pa Jews heh Lowang” ngama raanglahma betkohwah. 
MAT.27.38	Erediko thinma Jisu demko ahuhte wanii, ate dekchah wathe ngale dekhitko wathe johrittek wah.
MAT.27.39	Adankhôamte mihnyan hehma thinkho hek lahma Jisu nâng dûmmek wah: 
MAT.27.40	“Nangma Rangsoamhum pa chhihsiet lohma jârem khenko tangak hoan ang ngatohni! Joban Chha medang oko nangdede pepângriio! ngale bãngphak khokowah jâkhoam katanrõ!”
MAT.27.41	Ererãngrãngjô soam aroakte adong ngale Niemarang hethôte, erediko khhepho phannang hehma atenâng jôjêmwah: 
MAT.27.42	“Atema mihhan heh pepâng eka, phumma atedede tape pângriimah! atea Isrial heh Lowang dangmahne? Ate bãngphak khokowah athângheh mejâkhoam karako, nãngmemin atenâng putedâlem e! 
MAT.27.43	Atema Joban nâng tok anaa lahma atedede Joban Chha ngarii eka. Thatsu tan e, athângheh Joban ma ate pepâng chenhun ale!”
MAT.27.44	Ate demwah joh rittektah ahuh heh memin atenâng erohjô dûmmek wah.
MAT.27.45	Sanhêmthah ko diaktangma koantarem rãng rangnyek dângwah. 
MAT.27.46	Wanrem sanpoat tôko Jisu ma chaanmõang hôngrakwah, 
MAT.27.47	Erekowah tôngte mihnyan hehma tat lahma, “Atema Ilija rooeka!” ngama ngatwah. 
MAT.27.48	Thinkhu tungwah wathe lemlienma chhoanka lahma jochhupli pongpe noappa angurti chhihnâng rûmka lahma thankah rako hetlahma atenâng jokthukrãng phungwah.
MAT.27.49	Phumma ahan hehma ngatwah, “Mamêngtan, Ilija ate pepâng rãngma chenka ralema thatsutan e!”
MAT.27.50	Eredikomin Jisu ma chaanmõang wientherak lahma rekthôansiet wah.
MAT.27.51	Jisu ritdiko Rangsoamhum wah khet tintahpa rangkhoh pumma daphang tôko khanii korãng khâjâwah. Erediko hahtii, longjan heh chhupjâ rewah, 
MAT.27.52	Mangruk heh lângjâ rewah, ngale ajahthem Joban nâng putedâlemte mihnyan riitah heh ngakhîn rewah 
MAT.27.53	Thin a mangruk kowah loatchhoan wah, ngale Jisu ritwah ngakhîn diko Asâthôan Hahdaang Jeroselem nâng wângwakwah, eko ajahthem mihnyan hehma thin khewah.
MAT.27.54	Chenthu Jisu bemte Sipâhi sahhab ngale ate demwah sipâhi hehma hahtii ngale ere sanpoat kowah chentô dangtah heh khelahma chei rewakwah, ngale thinma, “Linlinjo atea Joban Chha dângwah!” ngama ngatwah.
MAT.27.55	Eretheko Jisu nâng hahtaangma sûlahma ajahthem dihiaknyu dângwah, thin a Galili wah Jisu diko atenâng chohsok rãng ngama junkhoam wah. 
MAT.27.56	Thinkhu chhangko Mariam Makdalani, Jems ngale Josepnii nyong Mariam, ngale Zibidi tangnyu heh dângwah.
MAT.27.57	Sanhêmthah ko Arimatha hahwah techhuwa wathe hokkhoam hokwah; atemîn pa Josep dângwah, ngale atemin Jisu dijunte dângwah. 
MAT.27.58	Atema Pilat tânâng wãng lahma Jisu mangpa thâwângwah. Pilat ma Jisu mangpa rûchhoan thukwah. 
MAT.27.59	Ephumma Josep ma mangpa jâtoan lahma khetnyan nâng doapwah, 
MAT.27.60	ngale atema longrãwah thutah ate mangruk nyanko rûkatwah. Erediko atema mangruk kenpa longkâsek ma sekthien lahma chhoanwah. 
MAT.27.61	Mariam Makdalani, ngale ahan Mariam nima mangruk ngeko sûkat lahma tôngwakwah.
MAT.27.62	Khedi jâpa Pientông rangwojâ dângwah, phumma soam aroakte adong heh ngale Farasi heh Pilat demnâng chohmînwah 
MAT.27.63	ngale thinma ngatwah, “Sir, nima chhemhun eki, are mothô wapa ahîn thuko, ‘nga a jârem diko ngakhîn rêmin,’ ngama ngatwah. 
MAT.27.64	Erohwah jârem maleleko ate mangruk pa senthemthem bemsokrãng chien o, eroh ledang kako ate dijunte hehma ate mangpa huhka lahma ngakhintah ngama ephoangthôa. Are athôan wah thôeka mothôpa khebângko thôtah nomemin achhih edanga”.
MAT.27.65	Pilat ma thinnâng ngatwah, “Abemte sipâhi hehwah sietletma, mangrukpa senthemthem bemka en.”
MAT.27.66	Ephumma thin chhoan lahma longkâsek pa lejien laangli tângmiem katwah, ngale abemte sipâhi hehnâng bemthuk rewah.
MAT.28.1	Pientông rangwo dijâko, dobatjâ wowen khoko, Mariam Makdalani, ngale ahan Mariamnii mangruk nâng kalahma sokkatwah. 
MAT.28.2	Phumma lemlienma hahtii dong hôngtiiwah; rangkhethung wah Teso ngintatte kalahma long kâsekpa loangphe kalahma ere khohko tôngkatwah. 
MAT.28.3	Ate thhenphãng pa rangdãng khiapda rãngrãng dângwah, ngale ate khetpa mien rãngrãng potutu dângwah. 
MAT.28.4	Abemte sipâhi heh nyahrãng chei lahma atii rewakwah, ngale riichoan mihnyan rãngrãng dângwah.
MAT.28.5	Rangkhethung wah ngintatte ma dihiaknyu niinâng ngatwah, “Nekchei en,” “Ngama ajet nema rittek retah Jisu pa lemeken. 
MAT.28.6	Ate aretheko ahotu; atema ngatah rãngrãng ngakhintah. Wãngletma ate thientah theko sûwãng tanrên. 
MAT.28.7	Athângheh sitsiak wãngletma ate dijunte hehnâng thôkoh en, ‘atea ngakhintah, ngale ate athângheh nekhu mako Galili nâng wãnglaeka; enâng nema ate echohkhe en!’ Ngama nenâng chenni thôkotah a erepa thonghun en.”
MAT.28.8	Ephumma mangruk wah sitsiak loatchhoan wakwah, ngale cheimin rewakwah, erediko khuhah nâhah chhoanwãng waklahma ate dijunte hehnâng thôkoh wah.
MAT.28.9	Lemlienma Jisu thin demnâng chohmîn lahma ngatwah, “Khuhah nâhah dangen.” Phumma thinkhu Jisu tâko wãng lahma, ate dako lowãng waklahma rangsoam wah. 
MAT.28.10	Jisu ma thinnâng ngatwah, “Nekchei en,” “Wãngletma nga naa hehnâng Galili nâng wângrãng thôkoh en, ngale enâng thinma nga echoh khewak hang.”
MAT.28.11	Dihiaknyu heh wangthuko, mangruk bemte hehwah hahdaang nâng wãng lahma chenni dangtah a ereheh phangtang soam aroakte adong hehnâng thôkoh wah. 
MAT.28.12	Soam aroakte adong heh khhepho phannang heh demnâng chohmîn lahma thômîn wah; Ngale thinma sipâhi hehnâng jahmõang ngun kohwah 
MAT.28.13	Ngale thinma ngatwah, “Nema aroh thô en, ni rangpen jupthuko ate dijunte heh hûlahma mangpa huh pechhoan tah ngama. 
MAT.28.14	Are nginpa Govono ma metat ako, nima atenâng ethôkoh e, ererãngma ne chenjô sekmah patritthin aho nima epânga.”
MAT.28.15	Sipâhi hehma ngunpa tha lahma thinnâng chenroh thôkotah a ererãngrãng thôwakwah. Ngale erohwah, thenep thejâ nângmin jews hehma nginpa eroh phoangthô eka.
MAT.28.16	Jisu ma thinnâng wângrãng thôkotah Galili wah hahhoko ate dijunte echhi wathe pa wângwah. 
MAT.28.17	Chenthu thinma Jisu chohkheko atenâng rangsoam wah. Rohkomin khuka pumma lepute dângwah. 
MAT.28.18	Jisu thintâko hehka lahma thinnâng ngatwah, “Nganâng Rangkhethung le hahtokkhoh kowah chentô Chaanpa lâkoh thang. 
MAT.28.19	Erohwah chentô mihnyan nyuchha, ngale chentô thenâng chhoan en, ngale ngadijunte rãng dangthukwak en: Ngale Wa mînko, Chha mînko, erediko Asâthôanju mînko baptijem koh en, 
MAT.28.20	Ngale ngama nenâng chentô thôkotah ngin heh keprãng hethô en. Ngale nga nedemnâng roantang roanjêngma athôan kotuk ejoh tonga.”
MRK.1.1	Arepa Joban Chha, Jisu Krista Nginkongsen. 
MRK.1.2	Arepa Isaia mõngma raangtah rãngrãng bengdâng wah:
MRK.1.2	“Joban ma ngatwah, ‘ngama nangmako nga nginmatte nanglem laangkoh rãng echienkat ang.’
MRK.1.3	Sehah khonâng wathe phoangrak lahma tonga,
MRK.1.3	‘Teso rãngma lem khoakhem koh en;
MRK.1.3	ate khôamrãng lemtin hôankoh en!’ ”
MRK.1.4	Jon baptis sehahkho nâng hong lahma baptijem phoangkoh wah ngale Joban nginpa phoangthôkoh rewah. “Ne papwah hungngaklit letma baptijem kepen,” ngama atema mihnyan hehnâng thôkoh wah, erohkoba “Joban ma nepap heh map ekohhèn.” 
MRK.1.5	Judia diak ngale Jeroselem hahwah ajahthem mihnyan heh Jon ngin chohtatrãng chhoanwak wah. Thinma pap hehrãngma mappa thâwah, ngale Jordan joko thinnâng Jon ma baptijem kohwah.
MRK.1.6	Jon ma ut banwah hôanwah khetpa kepwah, ngale ate roamko ngemkhoan roamdit pa dit rewah. Ate phhekchhah pa wunwah kupchhang phanphe ngale nyahti heh dângwah. 
MRK.1.7	Atema mihnyan hehnâng thôkoh wah, “Nga diwah katte mihnyan pa nga noma abâmbâm adong. Ngama kunjup lekma ate dapheng putkoh rãngjô punmek. 
MRK.1.8	Ngama nenâng joma baptijem koheka, rohkomin atema Asâthôanju ma baptijem ekohhèn.”
MRK.1.9	Chentô letaang thangma Jisu Nazarat wah Galili nâng katwah, ngale Jon ma Jordan joko atenâng baptijem kohwah. 
MRK.1.10	Jisu joko wah loatwâng rienrien, atema rangkhethung pa laanglahma khewênwah, ngale Ju ate khohko phariwo rãngrãng kalahma khewah. 
MRK.1.11	Ngale rangkhethung wah jabkhab hôngjab katwah, “Nanga ngama nyahrãng ahun Chha. Nga nangdemnâng nyahrãng rinme ekang.”
MRK.1.12	Lemlienma Juma atea sehahkho nâng chhoanthuk wah, 
MRK.1.13	Enâng joakma hungtoan lahma jâroak belii tôngwah. Eretheko wunngem hehmin dângwah, rohkomin rangkhethung wah Joban ngintatte heh kalahma atenâng chohsok katwah.
MRK.1.14	Jon pa phâtek nâng sekdiko, Galili nâng Jisu kalahma Joban wah Nginkongsen pa phoangthô katwah. 
MRK.1.15	Atema ngatwah, “Sanpoat pa lâthângtah,” “ngale Joban Hahsông pa lânam hutha! nepapwah hungngaklit letma Nginkongsen ko putedâlem en!”
MRK.1.16	Galili josi kêmma Jisu lienkhoam poatko, atema ngahloatte wanii khewah, Simon ngale ate naa Andru chaakma ngahhat dângwah. 
MRK.1.17	Jisu ma thinnâng ngatwah, “Ngadijun ha, ngama mihnyan loatrãng hethôa.”
MRK.1.18	Lemlienma thin chaakpa phethien lahma johchhoan wah.
MRK.1.19	Ate nôangthe khôamdiko ahan pho anaa wanii wîenchoh khewah, Zibidi chha Jems ngale Jon dângwah. Khôankhoko tonglahma chaak sênphîn dângwah. 
MRK.1.20	Jisu ma thin lepkhe rienrien lemlienma roowah; ephumma thinma thinwa Zibidi khôankhoko dekbi bite siettah mihnyan heh demnâng phethien lahma Jisu demnâng johchhoan wah.
MRK.1.21	Jisu le ate dijunte heh Kaparnam hahnâng hokwah, ngale eredijâ wah Pientông jâko Sanagog nâng hûlahma hethô wah. 
MRK.1.22	Ate ngin chohtatte mihnyan heh atema hethô junko bârit rewah, chenrãngma ngako, atea Niemarang hethôte heh rãngrãng ledang; atema chaan demnâng hethô wah.
MRK.1.23	Ere sanpoatko juchhih lupte mihnyan Sanagog nâng hûlahma rak hokwah, 
MRK.1.24	“Nazarat wah Jisu, nangma ninâng chennire hun ehia? nanga ako nichhih sietrãng hûeroa? Ngama nanga hen a erepa jet e - nanga Joban wah Asâthôan nginmatte!”
MRK.1.25	Jisu ma juchhihko ngatwah, “kihtongo, ngale mihnyan kowah loatchhoan o!”
MRK.1.26	Juchhih pumma mihnyan pa cheili tiithukwah, ngale chaanmõang raklahma mihnyan kowah loatchhoan wah. 
MRK.1.27	Mihnyan heh phangtang nyahrãng barii lahma wathema watheko jabmînwah, “arepa chenni dangeka? arepa chenni anyan wien hethôeka? are mihnyanko juchhih heh junloat chaanmin win, ngale juchhih hehma ate ngin kepeka!”
MRK.1.28	Ngale Galilijaa chentô nâng Jisu nginpa lemlienma chohtat wah.
MRK.1.29	Jisu le ate dijunte heh, erediko thindem ko Jems ngale Jon, Sanagog wah loatchhoan lahma Simon ngale Andru humnâng tintin katwah. 
MRK.1.30	Simon tangnyu nyongpa chetloat khoanchetma jupthinko juplahma dângwah, phumma Jisu hokkhôamhok rienrien lemlienma ate ngin pa thôkoh wah. 
MRK.1.31	Jisu ate tânâng wãng lahma ate dekkosiet lahma satsietwah. Phumma khoanchetpa senlahma atema thinnâng khoakhêm wah.
MRK.1.32	Sannyupdi rangjâthahko, mihnyan hehma Jisu tâko chentô khun atamte ngale juchhih lupte heh siethokwah. 
MRK.1.33	Erehah kowah mihnyan heh phangtang hum thakhoko khôanhok wah. 
MRK.1.34	Jisu ma jatrup khoanchetma chêmte heh jahmõang mesiet wah, ngale juchhih min jahmõang junloat kohwah. Atema juchhih hehnâng chennimin jab aja thuk ho, chenrãngma ngako, ate hen a erepa thinma jetwah.
MRK.1.35	Eredijâ wowen khoko, rangwo mabâng thângma, jisu satlahma humwah loatchhoan wah. Ate hahdaang kowah chhoan lahma mihnyan lesongthe nâng chhoan lahma rangsoam wah. 
MRK.1.36	Phumma Simon ngale ate lemru heh Jisu lemrãng chhoanwah, 
MRK.1.37	ngale thinma Jisu chohlem lahma atenâng ngatwah, “Anga ngama nang lem eho.”
MRK.1.38	Phumma Jisu ma dânthâng wah, “Nãnga are nãng kêanâ wah hahdaang hehnângmin chhoanmin. Ngama thinnângmin Joban nginpa thôkoh min, are rãngma jôba nga katwah.”
MRK.1.39	Ephumma Galilijaa phangtang nâng phoangkhoam lahma Sanagog hehnâng Joban ngin phoangthô kohwah, ngale juchhih hehmin junloat kohwah.
MRK.1.40	Angêm khoanchette delawa wathe Jisu tâko hûlahma dakuh thohû lahma atenâng roatsep wah. Atema ngatwah, “Nangma mehun oko, nga tasensiet hang.” 
MRK.1.41	Jisu ma mihwako nyahrãng mînchenwah, ngale ate dek loatsiet lahma sahloatwah. Atema ngatwah. “Ngama sênsiet huneki,” “sen o!” 
MRK.1.42	Lemlienma mihwa kowah khoanchet pa chhoanwah, ngale sênwah. 
MRK.1.43	Erediko Jisu ma atenâng senthemthem thôko lahma lemlienma chienchhoan wah, 
MRK.1.44	Atenâng ngatwah, “Tattan, arepa hennâng min nekthôkoh. Rohkomin soam aroakte tânâng tintin wãngo atema chenthatsû tanho; erediko chentôma nanga sentoh ngama jetrãng, Mosa ma chienwah soam aroak thinpa wênkoh.”
MRK.1.45	Rohkomin ere mihwa pa chhoan lahma nginpa chentô nâng phoangthô kohwah. Ere hahko Jisu mihnyan heh mitkhesok ko lejien hongkhoam lândangroh atema phoangthô wah. Erohwah, Jisu mihnyan henjô lesongthe nâng tôngchhoan wah, ngale eretheko mihnyan heh chentô thewah ate tânâng hokwah.
MRK.2.1	Jâthe jânii diko Jisu kaparnam nâng ngakhok wah, ngale Jisu ngakhok nginpa chohtat wakwah. 
MRK.2.2	Ephumma mihnyan heh jahmõang khôanhû lahma humko thechaakjô ahotu dângwah, rangsâ wah kâsek lemthong komin thechaak ahotu dângwah. Eko Jisu ma thinnâng Joban ngin thôkoh wah 
MRK.2.3	Wabelii mihnyan ma Jisu tânâng kôasôte delawa wathe pehok wah. 
MRK.2.4	Mihnyan heh jahmõang dâng phumma, kôasôte pa Jisu tânâng humkhen nâng lejien sietwên dângwah. Ephumma thinma Jisu tongeka punko supkho rapdoak wah. Chenthu thinma suptok khopa rapdoak diko, kôasôte mihnyan pa ate hemko jupthuk lahma waangphe katwah. 
MRK.2.5	Jisu ma thin putedâlem pa adong khelahma, kôasôte mihnyan ko ngatwah, “Echha, nangpap heh map lâkohtih.”
MRK.2.6	Erethe kowah tôngte Niemarang hethôte hehma thônghun wah, 
MRK.2.7	“Aroh atema chenroh chinjab eka? Arepa Joban thãse eka! Joban loloba pap map tâkoh tepa!”
MRK.2.8	Thin hungnâng chenni thonghun eka arepa Jisu ma lemlienma jetlo lahma thinnâng ngatwah, “Nema aroh chenrãngma thonghun eken a? 
MRK.2.9	Are kôasôte mihnyanko, ‘nangpap heh map lâkohtih ngatpa chenjô latmah dangmahne,’ ngale, ‘Toanchep o, nang hempa toanpeo, ngale khoam o, ngamemin tanga ang’? 
MRK.2.10	Ngama Mihnyan Chha nâng are hahtokkhoh ko pap mapkoh rãng chaanwin, ngama nenâng ekhesok a.” Ephumma atema kôasôte mihnyanko ngatwah, 
MRK.2.11	“Ngama nangnâng chien eki, toanchep o, nang hempa toanpeo, ngale humnâng wãngo!”
MRK.2.12	Thin phangtangma sokpoatko, mihwapa ate hempa pelahma tôanchep wah, ngale lemlienma khôamchhoan wah. Thin phangtang nyahrãng bâritwah, ngale Joban nâng rôwakwah, thinma ngatwah, “Nima arerãngrãng chenthumin mathat chohkhe eki!”
MRK.2.13	Galili jophanâng Jisu wîenngak katwah. Phumma ate tânâng mihnyan heh hokwah, ngale thinnâng Jisu ma hethô wah. 
MRK.2.14	Jisu khôam jenjenko, Alphias chha thãkho thâte Livi ate Ofic ko tonglahma chohkhe wah. Jisu ma atenâng ngatwah, “ngadijun hang.” Phumma Livi toanchep lahma Jisu dijunwah.
MRK.2.15	Ere chuthe diko Jisu ma Livi humko phhekchhah chhahwah. Thãkho thâte ngale papi mihnyan heh Jisu diko jahmõang junkhôam wah, ngale Jisu le ate dijunte heh demnâng phhekchhah jahmõang ma johchhah wah. 
MRK.2.16	Niemarang hethôte ngale Farasi hehma Jisu papi mihnyan ngale thãkho thâte heh demnâng phhekchhah roamchhah lahma khewah, ephumma thinma Jisu dijunte hehnâng thôngphâ wah, “Arerãngrãng mihnyan heh demnâng ate chenrãngma roam phhekchhah eka?”
MRK.2.17	Jisu ma erepa tatlahma thinnâng dânthâng wah, “Khoanchet hote mihnyan hehma doktor lemmah, khoanchette mihnyan hehma loloba doktor lemeka. Nga a dong aleng dângte mihnyan heh roorãngkat dangmahrâng, papi mihnyan heh roorãng kaerâng.”
MRK.2.18	Jon baptis dijunte ngale Farasi heh chenjô lephhek lechhah thangma rangsoam wah. Phumma mihnyan khuthe hûlahma Jisu nâng thôngphâ wah, “Jon baptis dijunte ngale Farasi heh dijunte hehma chenrãngma lephhek lechhah thangma rangsoam eka, nang dijunte hehma eroh soammah?”
MRK.2.19	Jisu ma dânthâng wah, “Nemnyansiet kuhhôan thinnâng hûera heh lephhek lechhah thangma engakchhoan a ngama thonghun eken a? eroh chenthujô ngakchhoan mah! Nemnyanwa pa thin demnâng tôngpoatko, thin eroh letongmin. 
MRK.2.20	Phumma thintâwah nemnyanwa pa sietchhoan rangwô ehûra, eredikoba thinma lephhek lechhah thangma etonga.
MRK.2.21	“Henmemin khetnyan chhuppa khetpã khohko petphinmah, chenrãngma ngako khetnyan chhup pumma tinsiet lahma khetpã pa khajâ lahma lodong elojâa. 
MRK.2.22	Ngale henmajô angurti nyanpa angurti pã thòko petkienmah, chenrãngma ngako angurti pumma thòpa epoakthuk a, phumma angurti ngale angurti thò wanniinii echhihjâa. Erohwah, angurti nyanpa thònyan nâng kienmin.”
MRK.2.23	Pientông jâko Jisu chhahthongma dânkhôam wah. Ate dijunte hehmin ate demnâng johdan khôamwah, eko dijunte hehma chhahri pûnphhek wah. 
MRK.2.24	Ephumma Farasi hehma Jisu nâng ngatwah, “Sûtan, nãng Niem junko Pientông jâko lemolipa nang dijunte hehma moeka!”
MRK.2.25	Jisu ma thinnâng dânthâng wah, “Chenthu Devit rêmrii lahma chenni komin phhekchhah hun poatko Atema chenni retah a erepa nema mathatweih ekenne? Ate ngale ate mihnyan heh rêmrit dângwah, 
MRK.2.26	Ephumma Joban humko wãng lahma Joban nâng kohtah phhekchhah pa chhahwâng wah. Arepa Abiathar pa soam aroakte adong dângpoatko dângwah. Nãng Niem junko soam aroakte ma loloba ere phhekchhah pa tâphhek chhahwah - phumma arepa Devit ma chhahwah, ngale ate demwah mihnyan hehnângmin chhahthuk wah.”
MRK.2.27	Ngale athôanko Jisu ma ngatwah, “Pientông rangwopa mihnyan rãngma asenrãng hôanwah; mihnyan pa Pientông rangwojâ rãng hôan dangmah. 
MRK.2.28	Erohwah Mihnyan Chhapa Pientông rangwo rãngmemin Teso.”
MRK.3.1	Erediko Jisu Sanagog nâng ngakwâng wah, eko delawa dakkò wathe dângwah. 
MRK.3.2	Eretheko khuthe mihnyan ma Jisu nâng lâthe motoh ngama sekhamhun dângwah; erohwah Pientông jâko mihnyan pa chensensiet ale ngama namhû lahma sokhokwah. 
MRK.3.3	Jisu ma thinnâng, “Anâng khema nâng wãngrên” ngama ngatwah. 
MRK.3.4	Erediko atema mihnyan hehnâng chhienwah, “Nãng Niem junko Pientông jâko chenni tâmoatmin a? Mihnâng chohsok moatlem tâmoatmin ale, mihrãng chhihli tâmoatmin a? Mihnyan roandông pepâng moatlem tâmoatmin ale, mihroandông chhihsiet moatlem tâmoatmin a?”
MRK.3.4	Phumma thinma chenjô jabwak ho. 
MRK.3.5	Jisu ma rinkhah lahma thinnâng tumlit phoangsok wah, ngale thinnâng mînchenmin rewah, chenrãngma ngako thinhungpa chehjâ ngale bâjâ rewah. Erediko atema mihwako ngatwah, “Nangdek pa chen o.” Ephumma atema chênsietko dekpa ngaksênwah. 
MRK.3.6	Ephumma Farasi heh Sanagog kowah lemlienma loatchhoan lahma Hirot mihnyan heh demnâng chohmîn lahma Jisu ritphe rãng themawa wah.
MRK.3.7	Jisu le ate dijunte heh Galili jophanâng katwah, phumma loangchhang dong ate diko junkatwah. Thin a Galili ngale Judia diakwah hokwah, 
MRK.3.8	Erediko Jeroselem, Idumia, Jordan rãngma sankat ngewah, ngale Tair le Sidon hah kêanâ hahwahmin hokwah. Are chentô mihnyan heh Jisu ma moeka moatlem ngin heh chohtat lahma ate tânâng hokwah. 
MRK.3.9	Loangchhang pa jahmõang dâng phumma Jisu ma ate dijunte hehnâng khôankho lemkohha ngatwah, erohkoba mihnyan hehma atenâng lesahtiet edangwak a. 
MRK.3.10	Atema jahmõang mihnyan khoanchet mesietwah, ngale khoanchette mihnyan heh atenâng sahloatrãng khema nâng thinmîn wângwah. 
MRK.3.11	Ngale chenthu juchhih lupte mihnyan hehma ate chohkheko, Jisu mathahko kôanjâ lahma, “Nanga Joban Chha!” ngama rakwah.
MRK.3.12	Jisu ma juchhih hehnâng atea hen a erepa hennâng min nekthôkoh en ngama senthemthem ngatwah.
MRK.3.13	Erediko Jisu hahhokho nâng wãng lahma atema lemeka mihnyan heh ate tânâng roowah. Phumma ate tâko hokwah, 
MRK.3.14	ngale atema echhi wanii renlahma thinnâng moattat chhoante ngama ngatwah. “Ngama ne nga demnâng dângrãng ren eka,” ngama thinnâng thôkoh wah. “Ngama nea Joban ngin phoangthô rãng echienchhoan a, 
MRK.3.15	ngale nema juchhih junloat rãng chaan echoh en.”
MRK.3.16	Atema echhi wanii rentah heh areheh dângwah: Simon (Jisu ma atenâng Piter ngama mînwah); 
MRK.3.17	Zibidi chha Jems ngale Jon (Jisu ma thinnâng Boanagas ngama mînwah, are ngaeka pa “Rangmok rangphak rãngrãng mihnyan” ngama ngaeka); 
MRK.3.18	Andru, philip, Bartholomi, Mathiu, Thomas, Alphia chha jakob, Thadaus, ngale diak pênte Simon, 
MRK.3.19	Jisu chên asângte Juda Iskarot.
MRK.3.20	Erediko Jisu humnâng wângwah. Phumma Jisu le ate dijunte heh phhekchhah chhah sanpoatjô lechoh mihnyan heh jahmõang khôanhok wah. 
MRK.3.21	Chenthu Jisu humte tangkâ hehma erengin heh chohtat phumma, ate sietrãng hokwah, chenrãngma ngako, mihnyan hehma, “bâ aphâ reka ngama ngatwah!”
MRK.3.22	Jeroselem wah hokwah Niemarang hethôte hehma ngatwah, “Atenâng Bilzibul tonga! Arepa juchhih heh lowang ma atenâng juchhih heh junloat rãng chaankoh eka.”
MRK.3.23	Ephumma Jisu ma ate tâko roolahma thinnâng nginthakthô demnâng thôkoh wah: “Joakma joakpa chenroh jienjunloat min a? 
MRK.3.24	Diak wanthe pa phanjâ lahma thintungko memênmîn ako, ere diakpa chhihjâ rêmin. 
MRK.3.25	Ngale humthe khenwah mihnyan heh phanjâ lahma thintungko memên ako, ere humkâ pa chhihjâ erea. 
MRK.3.26	Erohwah joak hahsôngpa thintungko mephanjâ ako, erepa leta lekrõngmin, thôanchhihjâ erea.
MRK.3.27	“Khebengko lochaan wapa khhek lahma ledang kako, henmemin ate humpa chhihsiet lahma ate chhahkhem heh leta toanchhoan min; khhekthien lahmaba ate humpa etalonga.
MRK.3.28	“Ngama nenâng linlin thôkoh eka, mihnyan nâng ate pap heh phangtang map tâkohmin, ngale atema chentô jabchhih jabkhah jabtah hehmin map tâkohmin. 
MRK.3.29	Rohkomin henma komin Asâthôanju lelatnâng mechhihjab ako chenthumin map lekohmin, chenrãngma ngako atema roantang roangjêng rãng pap moeka.” 
MRK.3.30	(Jisu ma are ngaeka pa mihnyan hehma atenâng, “Juchhihlup eka ngama ngat junko ngatwah.”)
MRK.3.31	Erediko Jisu nyong le ate naa heh hokkhoam hokwah. Thin a rangsâko cheplahma ate roorãng humkhen nâng nginmatwên wah. 
MRK.3.32	Mihnyan heh ate tumlitko jahmõang tonglahma dângwah, ngale atenâng ngatwah, “Sûtan, nang nyong le nang naa delachha le dihiaknya heh rangsâko tonga, thinma nang chohmîn hun eho.”
MRK.3.33	Jisu ma dânthâng wah, “Nga nyongpa hen a? ngale nganaa heh hen a?” 
MRK.3.34	Atema ate tumlit wah tôngte mihnyan hehnâng sûlahma ngatwah, “Sûtan en! Nga nyongpa anã, ngale nganaa hehmin anã heh! 
MRK.3.35	Henhenma Joban ma huneka moatlem moeka erehehba nganaa delachha, nganaa dihiaknya, ngale nga nyong.”
MRK.4.1	Eredikomin Jisu ma Galili josi kênâng wien hethô wah. Ate tûmlit wah khôan eka mihnyan heh jahmõang dâng phumma atea khôankhoko chhangkat wah. Khôankhopa joko dângwah ngale mihnyan heh jokahko chepwah. 
MRK.4.2	Atema nginthakthô demnâng mihnyan hehnâng ajahthem ngin thôkoh wah, ngale thinnâng ngatwah:
MRK.4.3	“Tattan en! rekthenâng mihnyan wathema chhahli wênchhoan wah. 
MRK.4.4	Atema pitnâng chhahli wênpoatko, wanwanthe pa lemdongko chatjâeka, phumma wo heh hûlahma thôantu eka. 
MRK.4.5	Wanwanthe pa longrã khohnâng chatjâeka. Phumma hah aho dângjunko chhah pa sitsiak koateka. 
MRK.4.6	Phumma chenthu sanchaan hông phumma koatnyan chhahpa choaksah eka; chenrãngma ngako rinpa alunâng lesutka dângjunko sitsiak choakjâeka. 
MRK.4.7	Wanwanthe pa suhbuk nâng chatjâeka, phumma suhheh donglahma chhahpa tahbuk eka, erohwah chhahri hongrimah. 
MRK.4.8	Rohkomin, khakapa hahsen nâng chatjâeka, phumma chhahpa koatlahma, donglahma chhahri hongrieka: Wanwanthe ma roakrem chhahri hongrieka, wanwanthe ma roak erok, ngale wanwanthe ma châthe hongrieka.”
MRK.4.9	Ngale Jisu ma athôanko ngatwah, “Tattan en, nenâng nâ metong hènko!”
MRK.4.10	Jisu ate lanlan dângpoatko, ate dijunte echhi wanii demko mihhan atewah ngin chohtatte heh khuthe hûlahma atenâng nginthakthô pa ngaksen thôkohhi ngama ngatwah. 
MRK.4.11	Jisu ma dânthâng wah. “Nenâng Joban Hahsông nginpa loatjetthuk eka,” “Phumma, ahan hehma, erepa nginthakthô rãng tateka, 
MRK.4.12	erohwah,
MRK.4.12	‘Thinma mesû akomin,
MRK.4.12	jetkhe mah;
MRK.4.12	Thinma mejetat akomin,
MRK.4.12	jetlo mah.
MRK.4.12	Thinma jetloat ngako, Joban tânâng chenngak hûwaktha,
MRK.4.12	ngale atema thinnâng map chenkohtah.’ ”
MRK.4.13	Erediko Jisu ma thinnâng chhienwah, “Nema are nginthakthô pa jetlo metne? eroh medang ako ahan nginthakthô hehjã chenroh ejien jetlo en a? 
MRK.4.14	Chhah wênte pumma Joban ngin wên eka. 
MRK.4.15	Wawathe mihnyan pa lemdongnâng chatjâte chhah rãngrãng; thinma Joban nginpa chohtat rienrien, joak hûlahma thinwah nyenchhoan eka. 
MRK.4.16	Ahan mihnyan heh longrã khohnâng chatjâte chhah rãngrãng. Thinma Joban ngin chohtat rienrien khuhah nâhah kepeka. 
MRK.4.17	Rohkomin erepa thinhung khennâng lupmah, erohwah thinhungnâng lekroi tongmah. Erohwah chenthu Joban ngin junma chêmchei ba mihma chêmsietko thinma lemlienma thinphe eka. 
MRK.4.18	Ahan mihnyan heh suhbuk nâng chatjâwah chhah rãngrãng. Ere hehma Joban nginchohtat eka, 
MRK.4.19	Phumma mâmâ roandông rãng sekmah patrit, techhu dânghun, ngale lihân jatrup hungwah phôangthônghun pumma Joban nginpa tanghep eka, phumma thinma chhahri hongri mah. 
MRK.4.20	Rohkomin ahan mihnyan heh hahsen nâng chatjâte chhah rãngrãng. Thinma Joban nginpa chohtat lahma keplahma chhahri hoangri eka: Wawathe ma roakrem hongrieka, wawathe ma roak erok, ngale khaka ma châthe hongrieka.”
MRK.4.21	Eredikomin Jisu ma thinnâng thôkoh wah, “Henma komin wentit keplahma khokkhen nâng ba jupthin khennâng etoak a? erepa wentit toakthinko letoak minne? 
MRK.4.22	Chentô huhriem re eka heh phangtang loatsiet rêmin, ngale chentô huhthien reka heh phangtang laangphê rêmin. 
MRK.4.23	Tat en, nenâng nâ metong hènko!”
MRK.4.24	Atema thinnâng ngatwah, “Nema chennitat eken a erepa senthemthem thongtat en! Nema mihnâng chenroh hôanjôan eken a erejunko Joban memin nenâng ehôan ejôan hèn - ere nomemin chhih ehôan ejôan hèn. 
MRK.4.25	Hennâng roanchhe tongeka ereko lêkoh rêmin, ngale hennâng chenjô aho dangeka, thinma amãnchha cheieka pemin toanchhoan rêmin.”
MRK.4.26	Jisu ma thinnâng choatthôkoh wah, “Joban Hahsông thepa arerãngrãng. Mihnyan wathema ate pitnâng chhahli wênkat eka. 
MRK.4.27	Rangwo rangnyek, ate ajup dangkolah, asat dangkolah, erepoatko chhahpa koatlahma rangwo roakweih dongeka. Erepa chenroh dongeka epa atema jetmah. 
MRK.4.28	Hah pumma chhahpa dongthuk lahma chhahri rieka; khebengko chhongnoap bengchhong eka, erediko apô, ngale khedithôan ko ari rieka. 
MRK.4.29	Chenthu chhahpa memun tahko, mihnyan pumma ate mitchha pumma ekhen a, chenrãngma ngako, chhahkhen sanpoat pa hûera.”
MRK.4.30	Jisu ma chhien wah, “Joban Hahsôngpa chenni nâng thakmîn ea?” “Chennâng thakthô lihma arepa thôkohmin a? 
MRK.4.31	Erepa arerãngrãng. Mihnyan wathema rangkhen kowah chentô nomemin kenrinthôan jokangken pa keplahma wênkat eka. 
MRK.4.32	Phumma erepa phoak lahma chentô noma bãngdong thôan dangeka. Bãngphak rangbîn hehnâng wo hehma arup lanruproh bãngpa dongeka.”
MRK.4.33	Ererãngrãng ahan nginthakthô ajahthem thôko lahma Jisu ma mihnyan hehnâng Joban nginpa thôkoh wah; thinma chentô tajet eka ereto atema thôkoh wah. 
MRK.4.34	Atema thinnâng nginthakthô lethôkoh thangma chennimin thôkohho, phumma chenthu ate dijunte heh demnâng atelolo dângpoatko chentôpa thêsên thôkoh chîrewah.
MRK.4.35	Erejâ sanhêmthah ko Jisu ma ate dijunte hehnâng, “Nãngkhu joranka nâng danwãnge,” ngama ngatwah. 
MRK.4.36	Ephumma thinma mihnyan heh phethien wakwah; ngale Jisu chhangeka khôankhoko dijunte heh chhangka lahma thindem ko Jisu sietchhoan wah. Ereko ahan khôankhomin dângwah. 
MRK.4.37	Lemlienma pông dôngmõang pônghokwah, ngale jowaak heh khôankhoko waakhû lahma khôankhoko jo mênchong dangnemnem dângwah. 
MRK.4.38	Jisu a khôankho thangko ate khopa khhelêngko lênglahma juplek dângwah. Dijunte hehma satsiet lahma atenâng ngatwah, “Hethôte, nanga sekmah mohne, nãng lâriieki dangmihne?”
MRK.4.39	Jisu toansat lahma pôngko ngatwah, “jek o!” ngale atema jo komin, “Môngmông dango!” ngatwah. Phumma pôngpôngpa jeklahma kihrumrum dângwah. 
MRK.4.40	Erediko Jisu ma ate dijunte hehnâng ngatwah, “Ne aretô chenrãngma chei eken a? Nenâng athângheh min putedâlem ahone?”
MRK.4.41	Phumma thin nyahrãng chei lahma wathema wathe nâng jabmînwah, “Are mihnyan pa hen a? pông apat le jodông memin ate nginkep eka!”
MRK.5.1	Jisu le ate dijunte heh Galili josi ranka wah Girasa hahnâng hokkhôam wah. 
MRK.5.2	Khôankho kowah Jisu jâkhôam rienrien mangruk wah loatwãng lahma mihwa wathe chohmînwah. Are mihnyan ko juchhih luplahma dângwah 
MRK.5.3	ngale atea mangruk nâng sôngte dângwah. Henma min atenâng janru memin leta lokhhek dângwah; 
MRK.5.4	Melâng deprãng ate dek ada khhek lahma thienwah, rohkomin roantang janrupa patsiet lahma ate dako chîkhihwat wah. Henmemin ate leta lothien dângwah. 
MRK.5.5	Rangwo rangnyek phôangrak nungma pông apa chîrewah, ngale long hehma khihkhenrii lahma mangruk ngale hahkong heh tungko chîphoang khôamwah.
MRK.5.6	Chenthu atema Jisu lepkhe poatko atea roanchhe ataangnâng dângwah; ephumma chhoanka lahma Jisu mako dakuh thoka lahma khupjup wah, 
MRK.5.7	ngale chaanmõang rakwah, “Jisu, choangthôanwah tôngte Joban Chha! nangma nganâng chennire hun ehanga? Joban mînko ngama nangnâng rosep eki, nga nekchêm thukhang!” 
MRK.5.8	(Jisu ma, “Juchhihko, mihnyan kowah loatchhoan o!” ngatdi, atema arepa ngatwah)
MRK.5.9	Ephumma Jisu ma atenâng chhienwah, “Nangmîn chenroh a?”
MRK.5.9	Mihnyan pumma, “Nga mînpa ‘Mob’ - nia jahmõang tonge!” ngama dânthâng wah. 
MRK.5.10	Ngale atema Jisu nâng juchhih heh erethe kowah lechien chhoanrãng roatsep wah.
MRK.5.11	Thin kêko wah hahkongkho ko wak jahmõang phhekchhah lemchhah lahma dangwah. 
MRK.5.12	Ephumma juchhih pumma Jisu nâng roatsep wah, “wak heh tânâng chienkat hi, ngale thinsek khennâng lupkathuk hi.” 
MRK.5.13	Atema chhoan thukwah, ngale juchhih heh mihnyan kowah loatchhoan lahma wak hehnâng nyupkat wah. Wak heh phangtang tungkohahjatnii rãng dângwah - phumma ka pumma jâchhoan kawak lahma josiko mahlumjâ katwah.
MRK.5.14	Wak sokte mihnyan heh huhchhoan lahma nginpa thin hahdaang ngale thin kêanâ wah hahdaang hehnâng phoangthô kohwah. Phumma mihnyan heh chenni dangeka erepa sokrãng katwah, 
MRK.5.15	ngale chenthu thin Jisu tâko hokko, juchhih jahmõang luplahma dangtah mihnyan pa chohkhe wah. Atea khet akhu keplahma senthemthem eko tonglahma dângwah; ephumma thin phangtang chei rewah. 
MRK.5.16	Erekowah mitma khête hehma mihnyan hehnâng juchhih lupte mihnyan ngale wak hehnâng chenni dangtah a erepa thôkoh wah.
MRK.5.17	Ephumma mihnyan hehma Jisu nâng thindiak wah chhoan eko ngama roatsep wah.
MRK.5.18	Jisu khôankhoko chhangwâng thuko, juchhih luptah mihnyan pumma, “ngamin nang demnâng johchhôanrâng!” ngama roatsep wah.
MRK.5.19	Phumma Jisu ma johchhoan thuk ho. Rohkomin Jisu ma atenâng ngatwah, “Humnâng ngakwãng lohma nang humte tangkâ hehnâng Teso ma nangrãng chentôdông mokoh ehoa, ngale atema nangnâng chentô mînchen ehoa ereheh thôwãngkoh.”
MRK.5.20	Ephumma mihwa pumma Jisu ma ate rãngma chenni mokotah a ereheh hahdaang wan echhilat dankhoam lahma thinnâng thôthien kohwah. Ngale ate ngin chohtatte heh phangtang bârit wah.
MRK.5.21	Jisu josi rankanâng thêngak katwah. Ere josi kêko jahmõang mihnyan heh ate tumlitko khôanhok wah. 
MRK.5.22	Erehah Sanagog kowah adong Jairas hokkhôam hokwah, ngale chenthu tema Jisu kheko, Jisu dathongko kunjup katwah 
MRK.5.23	ngale Jisu nâng roatsep wah, “Ngachha dihiaknya pa nyahrãng khun eka. Mamwãng lohma nangdekma atenâng sahlo wãngmêngro, erohkoba ate akhun wah senlahma ehin a!”
MRK.5.24	Ephumma Jisu ate demnâng johwângwah. Ngale Jisu demko jahmõang mihnyan johwãng lahma chentô sukma Jisu nâng sahchhô wah.
MRK.5.25	Ereko dihiaknyu wathe heichhoan khoanchetma echhi pânii nyahrãng chêm lahma dângwah, 
MRK.5.26	Ajahthem doktor ma ate lâthat sûtah. Ngale ate ngun phangtang ereko thôanmet phetah, phumma sên renoma roantangma ajah jahba ngakchhih jâwah. 
MRK.5.27	Atema Jisu nginpa chohtatwah, ephumma loangchhangko Jisu tokdiko hokwah, 
MRK.5.28	ngale atedede ngatritwah, “Ngama ate khet kojô mesahlo takkomin nga esen ang.”
MRK.5.29	Atema Jisu khetko sahloatwah, ngale ate hei chhoanpa lemlienma jekwah; ngale ate dedema sekkhen nâng ate khoanchet sênpa jetritwah. 
MRK.5.30	Lemlienma ate sekwah chaan loatchhoan pa Jisu ma jetritwah, ephumma atema loangchhang ko ngiaksûkat lahma, “Nga khetko henma sahlo eha?” ngama ngatwah.
MRK.5.31	Ate dijunte hehma dânthâng wah, “Nangma ajet nang tumlitko mihnyan pa chentôjah a; phumma nganâng henma sahlo eha ngama chenroh jienthôngphâ ehia?”
MRK.5.32	Rohkomin atenâng sahloattepa jetrãng Jisu ma tûmlit phoangsok wah. 
MRK.5.33	Dihiaknyu pumma atenâng chenni dangtah a erepa jetritwah, ephumma tiichei lahma Jisu dathongko dakuhtho lahma khupjup kalahma atenâng toangtang nginpa phangtang loatthô kohwah. 
MRK.5.34	Jisu ma atenâng ngatwah, “Ngachha, nang putedâlem junko sen eko. Khuhah nâhah chhoan o, ngale khoanchet kowah lâsentoh.”
MRK.5.35	Jisu ma arepa ngatthuko, Jairas humwah nginmatte kalahma Jairas nâng thôkoh wah, “Nang chhapa riitah. Hethôtepa chenrãngma chêmsietwên tûea?”
MRK.5.36	Jisu ma thin nginko nâletha thangma, atema Jairas nâng ngatwah, “Nekchei, Joban nâng putedâlem o.” 
MRK.5.37	Ephumma ate demko henjô johwãng thuk ho, piter, Jems, ngale ate pho Jon lolo johwâng thukwah. 
MRK.5.38	Thin Jairas humnâng hokkhôam hokko, Jisu ma mihnyan heh hahjam tijam ngale nyahrãng raksep waklahma khewah. 
MRK.5.39	Atema humkhen nâng wãng lahma thinnâng ngatwah, “Aroh chenrãngma phaangjaang eken a? Chenrãngma sep eken a? Naachha pa riimah - atea jupba reka!”
MRK.5.40	Thinma Jisu nâng angit rewah, ephumma atema phangtang junloatwah, ate demko naachha nyong awanii ngale ate dijunte warempa, sietlahma naachha mang chêntah theko wângwah. 
MRK.5.41	Jisu ma naachha dekko lolahma ngatwah, 
MRK.5.42	Phumma lemlienma toansat lahma tumlit phoangkhôam wah. (Ate rangpâ pa echhi pânii dângwah.) Arepa khelahma thin nyahrãng bâritwah. 
MRK.5.43	Phumma Jisu ma thinnâng arepa hennâng min nekthôkoh en ngama jektângwah. Erediko, “Atenâng chenni akomin phhekchhah thuk en” ngama chienwah.
MRK.6.1	Jisu erethe kowah chhoan lahma ate hahnâng katwah, eko ate dijunte hehmin junkatwah. 
MRK.6.2	Phumma Pientông jâko Jisu ma thinnâng hethô wah. Ereko jahmõang mihnyan dângwah; ngale chenthu thinma ate ngin chohtatko, phangtang bârit rewah. Thinma ngatwah, “Atema areheh chenwah chohjet eka?” “Henma are buthi mongthem heh atenâng kohlahma areheh jeteka?” ngale are patritli heh chenroh jienmo eka? 
MRK.6.3	Atea Mariam chha khoangtek tepa ledangne, ngale atea Jems, Josep, Juda, ngale Simon heh pho ledangne? Arekowah song eka heh ate naa dihiaknya heh ledangne?” ephumma thinma ate thãsê wah.
MRK.6.4	Jisu ma thinnâng ngatwah, “Mõng heh chentô thenâng toak asân eka, thinnok ahah ngale thintang amang, erediko thinhumte tangkâ hehma lolo toak asân mah.”
MRK.6.5	Atema eretheko chenni patritli moatlemjô jienta moho, ate dekma sahlo lahma khunte wathe wanii loloba mesietwah. 
MRK.6.6	Ate nyahrãng patritwah, chenrãngma ngako, mihnyan hehnâng putedâlem hothangma dângwah.
MRK.6.6	Erediko erethe tûm arien wah hahdaang hehnâng Jisu phoangkhoam lahma Joban ngin phoang hethô wah. 
MRK.6.7	Atema dijunte echhi waniipa aroamma khôanroo lahma wanii waniima chienchhoan wah. Atema thinnâng juchhih heh junloat rãng chaan kohwah 
MRK.6.8	ngale atema thinnâng ngatwah, “Nedemnâng chennimin nekkep chhoan en, menthun loloba kepen - phhekchhah, tõng, ngale khetthok chhemchong, tõngnâng ngun akem min nek hènchhoan en. 
MRK.6.9	Dapheng phãngen, rohkomin chhemchong bâm nekkepen ngama ngatwah.” 
MRK.6.10	Atema thinnâng arohmin ngatwah, “Ne chenko tãngroo ehèn a, ere humko erethe kowah ne mangak ngakchhoan eko tongen. 
MRK.6.11	Ne letangroote ba ne ngin lekepte heh hahdaang nâng mehûkhoam enko, erethe kowah loatchhoan re en, ngale neda wah bum khep eka pemin finekthien re en. Erepa thinnâng achhih ngama ngat ranchâ thiakpa edanga!”
MRK.6.12	Ephumma thin chhoan lahma mihnyan hehnâng thin papwah hunglit rãng Joban nginpa phoangthô kohwah. 
MRK.6.13	Thinma juchhih jahmõang junlo phekoh rewah, ngale ajahthem khunte hehnâng Oliv tienma hutko lahma mêsiet wah.
MRK.6.14	Hirot Lowang ma are nginpa chohtatwah, chenrãngma ngako, Jisu mînpa chentô thenâng chohtatwah. Khaka mihnyan hehma ngatwah, “Jon baptis pa ngakhinwãng era! Erohwah atema are patritli moatlem heh tamoeka.”
MRK.6.15	Ahân hehma, “Atea Ilija” ngama ngatwah.
MRK.6.15	Khaka hehma, “Atea mõng, tewa rôanpa nâng dangtah mõng heh rãngrãng” ngama ngatwah.
MRK.6.16	Hirot ma arepa chohtat lahma, ngatwah, “Atea Jon baptis! ngama ate khopa thahdoakwah, phumma ate ngakhinwãng era!” 
MRK.6.17	Hirot ate dedema Jon loatkhhek rãng chienwah, ngale atema khhek lahma phâtek nâng sekwah. Arepa Hirot ma Hirodik ma ngat junko moatwah. Hirodikpa ate naa Filip tangnyu dângwahjô medang akomin Hirot ma ate tangnyu rãng thêkepwah. 
MRK.6.18	Jon baptisma Hirot nâng, “Nangma nangnaa tangnyupa nang tangnyu rãng takepmoh!” ngama ngatwah.
MRK.6.19	Erohwah Hirodik ma Jon nâng nyahrãng chhihchoh lahma ritphe hunwah, rohkomin Hirot junko atema jienritpheho. 
MRK.6.20	Hirot pa Jon ranchei dângwah, chenrãngma ngako Jon pa mihnyansen ngale Asâthôan mihnyan ngama Hirot ma jet dângwah, erohwah atema pepâng lahma thienwah. Jon wah ngin chohtat roakweih Hirot hungjô mephaang akomin, atema Jon wah ngin jetat chîhunwah.
MRK.6.21	Athôanko Hirodik ma Jon ritphe rãng wanthe helem chohwah. Erepa Hirot chhat rangwo jâko Hirot ma Galili wah chentô govmen sahhabdong, Sipâhi sahhabdong, ngale khhepho phannang heh roolahma phhekchhah ngetwah. 
MRK.6.22	Hirodik chha dihiaknya hûlahma bôangkohwah, eko Hirot le atema kuhhôan phhekchhah chhahrãng lemru rootah heh nyahrãng khuhahwah. Ephumma Lowang pumma dihiaknya ko ngatwah, “Nangma chenni hun ekoa? Nangma chenjô mehun okomin thahang arepa ngama ekoh e.” 
MRK.6.23	Ngale ajahthem toamsem jabkhab demnâng atema dihiaknya ko ngatwah, “Ngama toamsem ekang nangma chenjô metha hang komin koh e, nga Hahsông kowah khakajô metha hangkomin koh e!”
MRK.6.24	Ephumma dihiaknya pa chhoan lahma, “Ngama chennitha anga?” ngama ate nyong nâng thôngphâ wah.
MRK.6.24	Ate nyong pumma, “Jon baptis khophangpa thao,” ngatwah.
MRK.6.25	Dihiaknya pa lemlienma Lowang tâko ngakwãng lahma thâwângwah, “Are theko athâng thângheh Jon baptis khophangpa wankhoang nâng pehu kohhang!”
MRK.6.26	Ephumma Lowang pa nyahrãng hungchhih wah, rohkomin kuhhôan thinwah ate lemru rootah heh nâtatko toamsêm wah dâng phumma atema dihiaknya ko jienkohmih ngama tadak tûho. 
MRK.6.27	Ephumma ate sipâhi heh Jon khopa thahrãng lemlienma chienchhoan wah. Sipâhi heh chhoan lahma phâtek khenkowah Jon khopa thahdoak katwah; 
MRK.6.28	erediko atema wankhoang nâng pewên lahma dihiaknya ko kohwah, ngale dihiaknya pumma ate nyong nâng wênkohwah. 
MRK.6.29	Jon dijunte hehma erengin pa chohtat wah. Phumma thin hûlahma Jon mangpa pechhoan lahma ruchhoanwah.
MRK.6.30	Moattat chhoante heh ngakhû lahma Jisu demnâng chohmînwah, ngale thinma motah le hethôtah heh phangtang thôkoh wah. 
MRK.6.31	Jisu le ate dijunte hehma phhekchhah chhah sanpoatjô lechoh mihnyan heh jahmõang hokte achhoante ditkhoam lahma dângwah. Erohwah Jisu ma ate dijunte hehnâng ngatwah, “Mihnyan henjô aho thenâng nãnglolo tongchhoan e, nemin poatthetô boantong mêngen.” 
MRK.6.32	Ephumma khôankhoma chhoan lahma mihnyan henjô aho thenâng thinlolo tongchhoan wah.
MRK.6.33	Rohkomin jahmõang mihnyan hehma thin loatchhoanpa khewah, ngale mihnyan hehma atea Jisu ngama lemlienma jetloatwah; ephumma chentô hahdaang hehwah mihnyan heh loatchhoan lahma dakhôam lemma Jisu le ate dijunte heh tôngchhoanrãng ngaeka theko thinmama hokkhôam lâwah. 
MRK.6.34	Chenthu Jisu khôankho kowah loatkhôam katko, atema ere mihnyan khupa chohkhe wah, phumma atema thinnâng nyahrãng mînchenwah, chenrãngma ngako, thin a asokte ahoma phoanghâm ritwah saak rãngrãng dângwah. Ephumma Jisu ma thinnâng ajahthem ngin hethô wah. 
MRK.6.35	Sanhêmthah dâng phumma, ate dijunte heh Jisu tânâng wãng lahma atenâng ngatwah, “Nyahrãng sanhêmthah ledangtah, ngale aretheko mihnyan henjô songmah. 
MRK.6.36	Mihnyan heh chien chhoan eko, nãng kêanâ wah duken ngale hahdaang hehnâng chhoan lahma chenkomin chenri phhekchhah chhoanwak a.”
MRK.6.37	Jisu ma dânthâng wah, “Nema chenni akomin phhekchhah thin koh en.”
MRK.6.37	Phumma thinma Jisu nâng chhienwah, “Nima thinnâng phhekchhah thukrãng chânii janngun ma chenri chhoankoh e ngama thonghun ehia?”
MRK.6.38	Ephumma Jisu ma thinnâng ngatwah, “Sûwãng tan en, Nenâng bankên chentô tonghèn a?”
MRK.6.39	Erediko Jisu ma dijunte hehnâng mihnyan heh phangtang mâmâ khukhu hinkoh hehnâng phantongthuk en ngama ngatwah. 
MRK.6.40	Ephumma mihnyan heh châthema roak bangâ ma phântông thukwah. 
MRK.6.41	Erediko Jisu ma bankên wanbangâ ngale ngah laniipa sem lahma rangkhethung nâng sûwên lahma, Joban nâng dangkoh a ngalahma rangsoam wah. Atema bankênpa chhupsiet lahma ate dijunte hehnâng mihnyan hehnâng phenkoh en ngama kohwah. Ngale atema ngah lanii pemin thinkhu phangtang nâng phenkohwah. 
MRK.6.42	Anga ngama phoatphoat phhekchhah wah. 
MRK.6.43	Erediko dijunte hehma bankên le ngah bâ heh echhi phânii chõngchõng khôantôan wah. 
MRK.6.44	Erekowah jokphhek chhahte mihnyan heh hahjat bangâ dângwah.
MRK.6.45	Jisu ma lemlienma ate dijunte heh khôankhoko chhang thuk lahma josi rankawah Batsida hahko ate mako dânwânglâ thukwah, erepoatko atema mihnyan heh chienchhoan wah. 
MRK.6.46	Mihnyan heh demnâng phânmîn diko, hahkong khonâng wãng lahma rangsoam wângwah. 
MRK.6.47	Chenthu sanhêmthah dâng phumma khôankhopa josi mongtãngnâng hûchoan dângwah, phumma Jisu a atelolo bamko dângwah. 
MRK.6.48	Jisu ma ate dijunte heh khôankho kowah thõngko rõngrõng khitwak lahma khewah, chenrãngma ngako thintâko pôngpông hokwah; Rangkhahkho wanrem le wanrok sanpoat tungko Jisu jokhohma thintanâng khôamhokwah. Atea thintâ pumma dânkhôamrãng ngatwah, 
MRK.6.49	Phumma thinma Jisu jokhohko khoamlahma khewah. Ngale thinma, “Mihdâpha khe eki!” ngama thonghun lahma rak wakwah. 
MRK.6.50	Thin phangtangma Jisu khelahma patrit rewah.
MRK.6.50	Jisu ma thinnâng lemlienma rânjabkat lahma ngatwah, “Hungdongsiet en!” “Arepa ngae. Nekchei en!” 
MRK.6.51	Erediko atemin thindem ko khôankhoko johchhang wângwah, ngale pôngpôngpa jekrewah. Phumma dijunte heh nyahrãng bârit wah, 
MRK.6.52	chenrãngma ngako, hahjat bangâ mihnyan nâng phhekchhah thuk pejô thinhungma senthemthem jetmah; thin hungma erepa tajetlo wakmah.
MRK.6.53	Thinma josi ranka dan lahma Ginisarat hahnâng hokkhôam wakwah, ngale khôankhopa erehahko khhekthien wah. 
MRK.6.54	Thin khôankho kowah jâkhoam chhoan rienrien mihnyan hehma lemlienma Jisu nâng jetloatwah. 
MRK.6.55	Ephumma mihnyan heh phoangchhoan lahma erethe kowah chentô mihnyan hehnâng phoangthô kohwah; ngale thinma Jisu chenriang nâng chohtat eka, eretheko thinma khoanchette mihnyan heh thinhemko jupthuk lahma pehok wah. 
MRK.6.56	Ngale chentô hahdaang, sumhah, ngale chentô thenâng Jisu phoangkhôam wah, ngale mihnyan hehma khun atamte heh Jisu diko bôjat nângmin junpehû lahma khoanchet sênrãngma nangkhet sakojô medang akomin mamsahlo thukmêngo, ngama roatsep wah. Ngale Jisu khetko sahloatte chentôpa sênwah.
MRK.7.1	Jeroselem wah katwah Farasi ngale Niemarang hethôte heh Jisu tûmlitko khôanhok wah. 
MRK.7.2	Thinma Jisu dijunte heh dekngekma phhekchhah chhah khewah - erepa, Farasi hehma ngaeka junko thinma dek soanmah.
MRK.7.3	(Chenrãngma ngako, Farasi ngale Jews hehma thin te awi niemarang pa kepwah: Thinma dek senthemthem lesoanma chenjô phhekchhah mah; 
MRK.7.4	ngale bôjatwah riakwahmin khebângko lesoanma chenjô phhekchhah mah. Ngale lihânmin thin te awi niemarang ajahthem kepwah, bâti, chemchhahwan, tit alek, ngale jupthin tôngthin heh senthemthem sâsiet rewakwah.) 
MRK.7.5	Ephumma Farasi ngale Niemarang hethôte hehma Jisu nâng thôngphâ wah, “Chenrãngma nang dijunte hehma nãng te awi hehma hethô wah niemarang pa lekep thangma dekngekma chhah eka?”
MRK.7.6	Jisu ma thinnâng dânthâng wah, “Isaia ma nerãngma profisi hôantah pa chentô toangtang hôanwah a! Atema raangtah rãngrãng, nea ahuhkhoanglep:
MRK.7.6	‘Joban ma ngaeka, are mihnyan hehma jabkhab melolo toak asân ehang,
MRK.7.6	rohkomin thin hungpa linlinko nga tâwah ataangnâng.
MRK.7.7	Thinma nganâng rangsoam pejô sekho,
MRK.7.7	chenrãngma ngako thinma mihnyan ma hôanwah niemarang heh nga ngewah niemarang rãngrãng hethôeka!’
MRK.7.8	“Nema Joban nginpa pheletma mihnyan ma hethôeka niempa kep eken.”
MRK.7.9	Ngale Jisu ma eredikomin thôkoh wah, “Nededema hôanwah niemarang pa keprãng Joban hôkum pa nyahrãng buthisen hôanletma phe eken. 
MRK.7.10	Mosa ma aroh ngatwah, ‘Ne nyong newa nginkepkep dangen,’ ngale, ‘henma ate nyong awa nâng tem athoak eka, erepa ritphe rêmin.’ 
MRK.7.11	Phumma, mihnyan ma ate nyong awa nâng chohsokmin wahpa, nema ‘Arepa korban’ (are ngaeka pa, are litpa Joban nângba kohmin, ngama hethô eken), 
MRK.7.12	erohwah thinma thin nyong awa nâng chohsû tumah. 
MRK.7.13	Nema mihnâng eroh phoanghethô eken junko Joban jabkhabpa lekep dangeka. Ngale nema arerãngrãng moletma lihânmin ajahthem tonga.”
MRK.7.14	Erediko Jisu ma mihnyan heh ate tâko theroo lahma thinnâng ngatwah, “Nekhu anga ngama nga nginpa jetat letma hungnâng thien en. 
MRK.7.15	Rangsâwah ne sekkhen nâng hûera phhekchhah pumma ne ngeksiet mahhèn. Erenoma ne sekkhenwah chenni loatchhoan eka ere pummaba ne ngeksiet ehèn.” 
MRK.7.17	Mihnyan heh tâwah chhoan lahma humkhen nâng wângdiko, ate dijunte hehma are nginpa ngaksen thôkohhi ngatwah. 
MRK.7.18	Jisu ma thinnâng ngatwah, “Nemin mihhan heh noma bâmjetmet,” “Nema jetmetne? Rangsâwah ne sekkhen nâng hûera pumma ne ngeksiet mahhèn, 
MRK.7.19	Chenrãngma ngako erepa nehung khennâng kat dangmah, erepa wokkhen nâng kalahma ngakloatchhoan eka.” (Jisu ma, are ngaeka pa, chentô phhekchhah pa tâphhek tâchhahmin, ngama ngaeka.)
MRK.7.20	Ngale atema are choatko thôkoh wah, “Newah chenni loatchhoan eka erepumma ne ngeksiet ehèn. 
MRK.7.21	Chenrãngma ngako ne sekkhen wah loatchhoan ekapa, ne hungwah buthi mongthem chhih heh loatchhoan lahma nenâng kaamchhih mothuk ehèn, mih wah nyenkep, ngale mihritphe, 
MRK.7.22	mihdihiak dela kaamchhih moat, chhahnyoak, ngale lihân chentô achhihli heh mothuk ehèn; mihdiapchhah, pongapa, mihphetwan, mihsethô, ngam apoa, ngale bâatâ thukre ehèn- 
MRK.7.23	are chentô achhihli heh nehungkhen wah loatchhoan lahma ne ngeksiet ehèn.”
MRK.7.24	Erediko Jisu eretheko wah loatchhoan lahma Tair hah kêanâ wah hah hehnâng chhoanwah. Erethe kowah wathe humnâng Jisu hokwah, phumma Jisu ere humko tonga ngama henmemin nekchenjet ehang ngama atema thônghun wah, rohkomin ate tahuhtongho. 
MRK.7.25	Dihiaknya wathe nâng juchhih luplahma dângwah, phumma ate nyongma Jisu tonga ngama leptat lahma, lemlienma Jisu tâko hûlahma ate dathongko khupjup hokwah. 
MRK.7.26	Dihiaknyu pa Jews ledang dângwah, atea Syria diakwah Fonika hahnâng chhatwah. Atema Jisu nâng ate chha dihiaknya kowah juchhih junloat kohrãng roatsep wah. 
MRK.7.27	Phumma Jisu ma dânthâng wah, “Khebângko naachha hehma chenbâng chhahmênga. Chenrãngma ngako, naachha heh phhekchhah pa hu hehnâng phekoh pa senmah.”
MRK.7.28	Dihiaknyu pumma dânthâng wah, “Hethôte,” “rohkomin, khoangkhen kowah naachha hehma jâphe eka heh hu hehma rângchhah a!”
MRK.7.29	Ephumma Jisu ma atenâng ngatwah, “Nangma aroh dânthângdi, nang humnâng wãnglohma sûwãngtan, nangchha sekwah juchhihpa chhoanchoan echoh khewãngo!”
MRK.7.30	Dihiaknyu pa humnâng wãng lahma ate chhapa jupthinko juplahma chohkhe wah; ngale juchhih pemin ate chha sekwah loatchhoan choan tônglâwah.
MRK.7.31	Erediko Jisu Tair hah kêana hah hehwah chhoan lahma Sidon hah ngema Galili josi nâng, Sumhah Wan echhi ngama ngaeka nâng katlem ngema wângwah. 
MRK.7.32	Mihnyan khuthema ate tânâng nâba rohkomin mãnmãnchha jienjab lahma mihnyan wathe siethokwah. Ngale thinma Jisu nâng nangdekma sahlomêngo ngama roatsep wah. 
MRK.7.33	Ephumma Jisu ma loangchhang kowah atelolo sietchhoan lahma ate nâko deksuma kehkohwah, ngale thoakkah thoaklahma ate thheliko sahlokoh rewah. 
MRK.7.34	Erediko Jisu ma rangkhethung nâng sûwên lahma, khòrek sietwah rãngrãng roat awâwah, ngale erediko mihwako ngatwah, 
MRK.7.35	Lemlienma mihwa pumma jientatwah, ngale theli pa senlahma lechêm thangma senthemthem jienjabwah. 
MRK.7.36	Erediko Jisu ma are nginpa hennâng min nekphoang thôkoh en ngama mihheh nâng ngatwah; rohkomin, mihnâng nekthôkoh en jêngnga, thinma erengin pa jêngphoang phoangthôkoh rewah. 
MRK.7.37	Ngale erengin tatte chentôpa bârit rewah. Thinma ngatwah, “Atema chentôpa asen moeka!” “Atema nâbamin tatthuk eka, ngale jabmuhmin jienjabthuk eka.!”
MRK.8.1	Erediko wah chentô letaangko ahan loangchhang dong wîenroam hokwah. Mihnyan hehnâng jokphhek chhahthin thôandiko, Jisu ma dijunte heh ate tâko roolahma thinnâng ngatwah, 
MRK.8.2	“Ngama are mihnyan hehnâng nyahrãng mînchen ekang, chenrãngma ngako, ngademko jârem lâjoh khoamthang, ngale ade phumma thinnâng jokphhek chhahthin chenjô ahotu. 
MRK.8.3	Ngama chenjô lephhek chhahthuk thangma humnâng mengak chienchhoan angko, lemko rêmritma chêm lahma môangweri wak a, chenrãngma ngako, wawathe pa taangmõang wah hûera.”
MRK.8.4	Ate dijunte hehma Jisu nâng thôngphâ wah, “Are sehah kowah aretô mihnyan hehnâng lânle phhekchhah thukroh chenwah phhekchhah chohmin a?”
MRK.8.5	Jisu ma thinnâng thôngphâ wah, “Nenâng bankên chentô tonghèn a?”
MRK.8.5	Thinma, “Wanengit tonghi” ngama dânthâng wah.
MRK.8.6	Atema loangchhangko hahko tongen ngama chienwah. Erediko atema bankên wanengit pa semlahma Joban nâng dangkoh a ngalahma chhupsietwah, erediko ate dijunte hehnâng loangchhangko phenkoh en ngama kohwah; ngale dijunte hehma phenkohwah. 
MRK.8.7	Dijunte hehnâng ngahmin roanchhe dângwah. Jisu ma ngahrãng memin Joban nâng dangkoh a ngat rangsoam lahma dijunte hehnâng phenkohrãng chienwah. 
MRK.8.8+MRK.8.9	Anga ngama phoatphoat phhekchhah wah - erekowah mihnyan heh hahjat beliirãng dângwah. Erediko dijunte hehma bâachâ heh phâengit chõngchõng khôantôan wah. Erediko Jisu ma mihnyan heh chienchhoan wah 
MRK.8.10	Ngale lemlienma ate dijunte heh demko khôankhoko chhangwãng lahma Dalmanutha jaa nâng wângwah.
MRK.8.11	Farasi khuthe Jisu tânâng hûlahma ate demnâng chhiakmîn wah. Thinma Jisu bukritthuk hunwah, erohwah thinma Jisu nâng nanga Joban demwah kaero ngama jetrãng patritli moatlem molohma khesokhi ngama ngatwah. 
MRK.8.12	Phumma Jisu ma khòreksiet rãngrãng rowa lahma ngatwah, “Chenrãngma arerôan wah mihnyan hehma patritli moatlem khehun eka? ngama nenâng thôkoh eka! arerãngrãng patritli moatlempa are mihnyan hehnâng lekhesokmin!”
MRK.8.13	Phumma thintâ wah chhoan lahma, khôankhoko ngakchhang kalahma joranka nâng ngakdânwâng wah.
MRK.8.14	Dijunte hehma bankên ajah lekep thangma lekphewah, khôankhoko thin demnâng bankênpa wanthe loloba dângwah. 
MRK.8.15	Jisu ma thinnâng ngatwah, “Jetletma dangen” “Farasi ngale Hirot wichhi wah jetletma dangen.”
MRK.8.16	Dijunte heh thindede tungko jabmînwah: “Atema are ngaeka pa nãngnâng bankên aho dâng phumma ngaeka.”
MRK.8.17	Thinma chenni jabmîn eka erepa Jisu ma jetloatwah, ephumma atema thinnâng ngatwah, “Bankên aho junko chenrãngma jabmîn eken a? Nema athângnâng majet ekenne? Nema tajetlo metne? 
MRK.8.18	Nenâng mit tonghèn - phumma mit pumma khemetne? Nenâng nâ tonghèn - phumma nâ pumma tatmetne? Nema thonghun metne 
MRK.8.19	ngama bankên wanbangâ pa hahjat bangâ nâng phhekchhah thuktekpa? Ngale nema bâachâ heh phâmeroan khôantoan tet a?”
MRK.8.19	Thinma, “Echhi phânii,” ngama dânthâng wah.
MRK.8.20	“Ngale bankên wanengit pa hahjat belii mihnyan nâng phhekchhah thuktek pa thonghuntan en,” “Nema bâachâ heh phâmeroan khôantoan tet a?”
MRK.8.20	Thinma, “Phâengit” ngama danthângwah.
MRK.8.21	Erediko Jisu ma thinnâng ngatwah, “Phumma nema athâng hehmin jetmetne?”
MRK.8.22	Thin Batsida nâng katko, mihnyan khuthema Jisu tânâng mitdoak wathe siethu kolahma atenâng dekma sahloatrãng roatsep wah. 
MRK.8.23	Jisu ma mitdoakwa dekko sietlahma hahdaang kowah panthong liennâng sietchhoan wah. Jisu ma mihwa mitko thoakkahma thoakkoh diko ate dekma sahlo lahma atenâng chhienwah, “Jienkhe ekole?”
MRK.8.24	Mihnyan pumma toaksûwên lahma ngatwah, “Ngama mihnyan heh khe ekang, rohkomin thin a bãngheh phoangkhôam wah rãngrãng khe ekang.”
MRK.8.25	Phumma Jisu ma mihwa mitko ate dekma thengak sahloat kohwah. Erediko mihwa pumma senthemthem kanlahma sokwah, eko ate mitpa senchhoan dângwah, ngale chentôpa sâpoangpoang jienkhe wah. 
MRK.8.26	Jisu ma mihwapa humnâng chienwênwah, ngale atenâng ngatwah, “Hahdaangko nekngakwãng.”
MRK.8.27	Erediko Jisu le ate dijunte heh Filipien wah Kasaria hah kêanâ wah hahdaang hehnâng chhoanwah. Lemko Jisu ma thinnâng thôngphâ wah, “Thôkoh tanha, mihnyan hehma nganâng hen edanga ngama ngaehanga?”
MRK.8.28	Thinma dânthâng wah, “Khakama nanga Jon baptis ngaeho,” “Khakama Ilija ngaeho, ngale khakama mõng ngaeho.”
MRK.8.29	Jisu ma ate dijunte hehnâng thôngphâ wah, “Nema chenroh thonghun eken a?” “Nememin nganâng hen ngama ngaeha?”
MRK.8.29	Piter ma dânthâng wah, “Nanga Misaia.”
MRK.8.30	Erediko Jisu ma, “Nga junma mihnâng hennâng min nekthôkoh en” ngama ngatwah.
MRK.8.31	Erediko Jisu ma ate dijunte hehnâng hethô wah: “Mihnyan Chhama nyahrãng chêmchohmin, ngale khhepho phannang, soam aroakte adong, erediko Niemarang hethôte hehma ate roak atoak leweihmin. Atea ritphe erea, rohkomin jârem diko ngakhîn erea.” 
MRK.8.32	Jisu ma dijunte hehnâng chentôpa laangthô kohwah. Ephumma piter ma sietchhoan lahma Jisu nâng ritngatwah. 
MRK.8.33	Phumma Jisu litphong lahma, ate dijunte ahan hehnâng sûwên lahma, piter nâng ritngatwah. “Joak, nang ngatâ wah taangchhoan o,” “Nangma Joban ngewah thonghun dangmoh, mihnyan hungwah thônghun eko!”
MRK.8.34	Erediko Jisu ma loangchhang ngale ate dijunte heh ate tâko roolahma thôkoh wah. “Nekhuwah henma komin ngadijun hun medang enko, nedede lekpherii letma, ne bãngphakpa peletma ngadijun ha. 
MRK.8.35	Chenrãngma ngako, nema nedede roandôngpa pêsietrit mehun enko, nema mahphe ere en; rohkomin ne roandôngpa ngarãngma erediko Nginkongsen rãngma memahphe enko, nema ne roandông pa eta pesiet en. 
MRK.8.36	Nema rangkhen kowah chentô sêmmak heh phangtang nerãng takep letma ne roandôngpa memahphe enko, nema chenni echoh en a? chenjô chohmet! 
MRK.8.37	Ne roandôngpa ngakchohrãng chenjô talit kohmet. 
MRK.8.38	Are Joban lejetrôan ngale papi rôanko mihnyan heh nganâng rêsê, erediko ngama hethô ekang nginkong rãngma rêsê mere ako, Mihnyan Chhamin ate Wa chaan keplahma Asâthôan ngintatte heh demnâng katjâko thinnângmin rêsê erea.”
MRK.9.1	Ngale eredikomin atema ngatwah, “Ngama nenâng linlin thôkoh eka, aretheko chepte khuthe Joban Hahsông pa chaan demnâng kalahma makhe kheko leriite tongen.”
MRK.9.2	Jâerok diko Jisu ma ate demko Piter, Jems, ngale Jon hahkong choang khonâng sietwênwah, eretheko thinlolo dângwah. Thinma Jisu nâng sokjenjen ko litjâ lahma khewah, 
MRK.9.3	ngale Jisu khetpa pômõang phiakwah - rangkhenko henmemin eretô leta posettô pôwah. 
MRK.9.4	Erediko dijunte warem pumma Ilija ngale Mosa Jisu demko jabmîn lahma khewah. 
MRK.9.5	Piter ma hongjab lahma Jisu nâng ngatwah, “Hethôte, nãng aretheko tôngpa chentôsên a! Nima tembu humwah phangrem hoan e, nangrãng phangthe, Mosa rãng phangthe, ngale Ilija rãng phangthe hoan e.” 
MRK.9.6	Piter le ate lemru heh nyahrãng chei lahma atema chenni ngatthin a erepajô lechêm jetthangma dângwah.
MRK.9.7	Erediko phoambuk bukhû lahma mahbuk wah, ngale phoamkhen kowah jabkhab hôngjab katwah, “Arepa nga Chha ngama atenâng nyahrãng hun ekang - ate ngin kepen!” 
MRK.9.8	Thinma lemlienma tumlit phoangsû tahpa henjô chohkheho; Jisu loloba thindem ko dângwah.
MRK.9.9	Thin hahkong kowah jâkhoam katko, Jisu ma ngatwah, “Mihnyan Chhapa ritwah mangak ngakhinko, nema chenni khetat a erepa hennâng min nekthôkoh en.”
MRK.9.10	Thinma Jisu nginpa kepwah, rohkomin thindede tungko thômîn wah, “Are ‘ritwah ngakhînpa’ chenni nâng ngaeka?” 
MRK.9.11	Ngale thinma Jisu nâng thôngphâ wah, “Chenni rãngma niemarang hethôte hehma Ilija khekho ekara ngama ngaeka?”
MRK.9.12	Jisu ma dânthâng wah, “Ilija pa linlinjô khekho kalahma chentôpa ekhoakhem kara. Rohkomin Joban nyapraangma chenrãngma Mihnyan Chhama chêmchei chohmin ngale mihnyan hehma ate roak atoak leweih min ngaeka? 
MRK.9.13	Ngama nenâng toangtang thôkoh eka, Ilija râkatha, ngale Joban nyapraang nâng ngaeka rãngrãng mihnyan hehma atenâng chenroh huneka eroh hôanjôanwah.”
MRK.9.14	Chenthu thin tânâng dijunte ahan heh hokko, mihnyan jahmõang thin tumlitko khewah, ngale Niemarang hethôte heh thindem ko chhiakmîn wah. 
MRK.9.15	Chenthu mihnyan hehma Jisu kheko, nyahrãng patrit wah, ngale ate tânâng chhoanka lahma atenâng rânjab katwah. 
MRK.9.16	Jisu ma ate dijunte hehnâng chhienwah, “Nea thin demnâng chenni junko chhiakmîn eken a?”
MRK.9.17	Loangchhang kowah mihnyan wathema dânthâng wah, “Hethôte, ngama nang tânâng ngachha pa siethû erâng, chenrãngma ngako, ate seknâng juchhih tonga ngale erejunko atema jienjabmah. 
MRK.9.18	Chenthu juchhihma atenâng melo tahko, hahko chiloangsiet eka, ngale ate thunwah thoakwoak heh hong, erediko pâchupkek lahma chichehjâ eka. Ngama nang dijunte hehnâng juchhih pa junloatkoh rãng chientekpa, thinma tajunlomah.”
MRK.9.19	Jisu ma thinnâng ngatwah, “Nenâng putedâlemjô aho! Nedemnâng nga chentô tâjoh tongmin a? Ngale nedemnâng nga chentô tâjoh sôngmin a? Leta pa ngatânâng sietwênro!” 
MRK.9.20	Phumma thinma Jisu tâko sietwên kohwah.
MRK.9.20	Juchhih ma Jisu khe rienrien, leta ko loatwah, ephumma leta pa hahko loangjâ lahma ate thunwah thoakwoak lietliet tumlit phoangloang jâwah. 
MRK.9.21	Jisu ma naachha wako, “Chentô rãng ate aroh medanga?” ngama thôngphâ wah.
MRK.9.21	Phumma, “letachhathu mejû aroh dângwah” ngama atewa ma dânthâng wah. 
MRK.9.22	“Juchhih ma wenkhoh hehnâng ngale jokhoh hehnâng loangjâ thuklahma ate ritphe rãng ajahthem lâphungtah. Nangma meta oko, ninâng mînchen lohma mamchoh sûmênghi!”
MRK.9.23	“Ta ang,” Jisu ma ngatwah, “Nang dedema meta oko! ngale hennâng putedâlem tongeka ere hehma chentôpa eta a.”
MRK.9.24	Naawa pa lemlienma raksepwah, “Ngama putedâlem ekang, rohkomin arepa lemah. Senthemthem jien putedâlem rãngma nangma nganâng mamchoh sûhang!”
MRK.9.25	Jisu ma loangchhangpa thintâko hehwãng lahma khewah, ephumma atema juchhihko ngatwah. “Phhekba nâbaju,” “Ngama nangnâng are naachha kowah loatchhoan o ngama chieneki, ngale atenâng chenthumin lengak luphû tumin!”
MRK.9.26	Juchhih pumma raklahma naachha pa nyahrãng cheili chehjâ thuklahma loatchhoan wah. Naachha pa riichoan mang rãngrãng dângwah, phumma anga ngama, “Riitah!” ngatwah. 
MRK.9.27	Phumma Jisu ma naachha dekko sietlahma chepsietwah, eko naachha pa tôanchepwah.
MRK.9.28	Jisu humkhen nâng lupwâng diko, ate dijunte hehma atelolo nâng thôngphâ wah, “Nima chenrãngma juchhih pa leta junlo dangekia?”
MRK.9.29	Jisu ma dânthâng wah; “Arerãngrãng pa rangsoam junma loloba tâjun loatmin,” “Lihânma chenni mejô tajun lomih.”
MRK.9.30	Jisu le ate dijunte heh erethe kowah loatchhoan lahma Galilijaa nâng katwah. Jisu ma ate chenko tongeka erepa hennângjô jetthuk lehun dângwah, 
MRK.9.31	Chenrãngma ngako atema ate dijunte hehnâng hethô sanpoat dângwah: “Mihnyan Chhapa ate ritphete heh deknâng ekoh a. Rohkomin, atea jârem diko ngakhîn rêmin.”
MRK.9.32	Phumma dijunte hehma erepa chennâng ngaeka erepa jet ho, ngale atenâng thôngphâ rãngmin chei rewah.
MRK.9.33	Thin Kaparnam hahnâng hokwah, phumma humkhen nâng lupwâng diko Jisu ma ate dijunte hehnâng thôngphâ wah, “Ne lemko chenjunma chhiakmintet a?”
MRK.9.34	Phumma thinma Jisu nâng dânthangho, chenrãngma ngako, thinkhuchhang kowah henpa adongthôan dângmin a ngama lemko chhiakmîn wah. 
MRK.9.35	Jisu ma tonglahma, dijunte echhi waniipa roolahma ngatwah, “Hen akomin khekhothôan dâng mehun ako, ate dedema chentô noma khedithôan rãng hôanritmin, ngale anga nga haarãng dângmin.” 
MRK.9.36	Erediko atema letachha sietlahma thinkhu mako chepthuk wah. Ngale naachhako atedekma khitlahma thinnâng ngatwah, 
MRK.9.37	“Henma komin are leta rãngrãng hehwah ngamînko wathe nâng asenma metãngroo ako, arepa nganâng tãngroo ehang; ngale henma komin nga metãngroo hangko, erepa ngalolo tângroo dangmah hang, nga chienkatte pemin tãngroo eka.”
MRK.9.38	Jon ma atenâng ngatwah, “Hethôte, mihwa wathema nangmînko juchhih junlo lahma khetih, phumma atea nikhu demwah ledang dâng phumma, nima atenâng jektãngtih.”
MRK.9.39	Jisu ma thinnâng thôkoh wah, “Atenâng nekjek tãngen,” “Chenrãngma ngako, henmemin ngamînko patritli moatlem molahma nga lelatnâng chhihjabmah. 
MRK.9.40	Chenrãngma ngako, henhen nãng lelatnâng ledangtea epa nãngdemnâng dângte. 
MRK.9.41	Ngama linlin thôkoh eka, henma akomin ngadijunte dângthã nenâng jowah koapthe mejokthuk hènko atema erethãpa metkep echoh a.
MRK.9.42	“Henma komin nganâng putedâlemte are arinchha thôan kowah wathe nganâng putedâlem pa memah phethuk ako, ere mihnyan rãngma ate bohko longdong khhek lahma josiko mejâ toakka akoba ate rãngma asen edanga. 
MRK.9.43	Erohwah, nedek pumma ne putedâlem pa memah phethuk hènko, thahdoakphe en, nerãngma dek kaniinii thienletma roantang roanjêng lemutthin pap wendô nâng khâmritkat noma, dektu dangletma ju khope chohpeba asen. 
MRK.9.45	Ngale neda pumma ne putedâlem pa memah phethuk hènko, thahdoakphe en, nerãngma da kaniinii thienletma roantang roanjêng lemutthin pap wendô nâng khâmritkat noma, datu dangletma ju khope chohpeba asen. 
MRK.9.47	Ngale nemit pumma ne putedâlem pa memah phethuk hènko, loatphere en! nerãngma mit kaniinii thienletma roantang roanjêng lemutthin pap wendô nâng khâmritkat noma, mit kathelolo demnâng Joban Hahsông thenâng chohwâng peba asen. 
MRK.9.48	‘Erethe kowah thinnâng kekte dõngpa chenthumin riimah, ngale thinnâng khâmte wendô pa chenthumin mutmah.’
MRK.9.49	“Joban nâng joapsoap thinpa summa sâsiet eka rãngrãng, chentô mihnyan heh wenma sâsietmin.
MRK.9.50	“Sumpa asen; rohkomin sumtupa mesejâ tahko, nangma chenroh jienngak tusiet tumin a?
MRK.9.50	“Nedede tungko sumtu rãngrãng lemruchha dangen, ngale wathema wathe demnâng mêmoma songtongen.”
MRK.10.1	Erediko Jisu erethe kowah loatchhoan lahma Jordan Jo rãnkawah Judia diak ngenâng katwah. Enângmin mihnyan heh ate tânâng jahmõang hokwah, ngale jâhanwah rãngrãng atema thinnângmin hethô wah.
MRK.10.2	Farasi khuthe hûlahma Jisu bukritthuk hunwah. Thinma ngatwah, “Ninâng thôkoh tanhi, nãng Niem junko dela ma ate tangnyupa tachiakphe ale?”
MRK.10.3	Jisu ma thinnâng chhien nungma dânthâng wah, “Mosa ma nenâng chenrãngrãng Niem kohthen a?”
MRK.10.4	Thinma dânthâng wah, “Dela ma ate tangnyuko chiakphe nyapraang raangko lahma ate tangnyupa tachiakphea ngama Mosa ma ngatwah.”
MRK.10.5	Jisu ma thinnâng ngatwah, “Nenâng hethôpa nyahrãng alat dângkowah, Mosa ma ere Niempa nerãngma raangwah. 
MRK.10.6	Rohkomin, rang ahah benghôan thuko, ‘Joban ma dihiak le dela hôanwah,’ Joban nyapraangma aroh ngaeka 
MRK.10.7	‘ngale erejunko dela ma ate nyong awa tâwah chhoan lahma ate tangnyu demko roamsôngmin, 
MRK.10.8	ngale wanii pa phoangtherãng dângmin.’ Erohwah thin a wanii dangtumah, wathe lâdangtah. 
MRK.10.9	Erohwah chenpa Joban ma roapsiet eka arepa mihnyan nyuchha henmemin lephan sietmin.”
MRK.10.10	Chenthu thinkhu humkhen nâng ngakwâng diko dijunte hehma Jisu nâng nginpa thôngphâ wah. 
MRK.10.11	Jisu ma thinnâng ngatwah, “Dela ma ate tangnyupa chiakphe lahma dihiak han mekep ako ate tangnyu demko kaamchhih lâmotah. 
MRK.10.12	Ererãngrãng dihiak memin ate tangwa pa chiakphe lahma dela hannâng methe wãngako ate tangwa demko kaamchhih lâmotah.”
MRK.10.13	Mihnyan hehma Jisu tânâng letachha heh ate dekma sahloatrãng siethok kohwah, phumma mihnyan hehnâng dijunte hehma ritngatwah. 
MRK.10.14	Jisu ma erepa khelahma rinkhah wah, ngale ate dijunte hehnâng ngatwah, “Letachha heh ngatânâng chenwãngra, nekjektangen, chenrãngma ngako, Joban Hahsôngpa are letachha rãngrãng heh thiak. 
MRK.10.15	Ngama linlin thôkoh eka, henhenma Joban Hahsôngpa are letachha heh rãngrãng danglahma lekep dangeka, ereheh chenthumin rangkhethung nâng leta wãngmin.” 
MRK.10.16	Erediko atema letachha heh ate dekko khitwah, ngale chentô nâng sahlo lahma thinnâng rangkoh wah.
MRK.10.17	Erethe kowah Jisu loatchhoan rãng ngatko, mihwa wathe chhoanhû lahma atemako khupjup hokwah, ngale atenâng ngatwah, “Hethôte Sen, ngama roantang roanjêng roandông chohrãng chenni moatmin a?”
MRK.10.18	Jisu ma atenâng chhienwah, “Nangma nganâng asen ngama chenrãngroo ehanga?” “Asen henjô aho, Joban loloba asen etonga. 
MRK.10.19	Nangma are hôkum heh ajet: ‘Mih nekritphe; mihdihiak dela tungko kaamchhih nekmo; ahuh nekre; mihnâng ledangli nâng neksekhãm; mih nekdiap chhah; ngale nang nyong awa nginkepkep dango.’ ”
MRK.10.20	Mihwa pumma dânthâng wah, “Hethôte,” “Are chentô hôkum heh ngama letachha thuma kepwah.”
MRK.10.21	Jisu ma atenâng mînchen nungma thongthong sûlahma ngatwah, “Nang rãngma wanthe loloba lemeka. Wãnglohma nangnâng chhahkhem chentô tongho heh phangtang sengwãng lohma ngunpa tangchhih hehnâng koh o, ngale nanga rangkhethung nâng techhu thôan edango; erediko kalohma nga demnâng johchhoan hang.” 
MRK.10.22	Mihwa pumma are nginpa tatlahma, ate thhenpa khûjâwah, ngale hung keke ngakchhoanwah, chenrãngma ngako, atea nyahrãng techhu dângwah.
MRK.10.23	Jisu ma ate dijunte hehnâng tûmlit phoangsû lahma thinnâng ngatwah, “Techhu hehrãngma Joban Hahsông thenâng wângpa chentolat a!”
MRK.10.24	Dijunte heh ere nginko patrit rewah, rohkomin Jisu ma thinnâng ngatwah, “Ngachha heh Joban Hahsông thenâng wângpa chentolat a! 
MRK.10.25	Techhu heh Joban Hahsông thenâng tâwâng noma ut peba metku polo pumma eta lienlup a.”
MRK.10.26	Are nginko dijunte heh nyahrãng barii lahma wathema wathe nâng chhienmînwah, “Eroh medang ako henkho tâpemin a?”
MRK.10.27	Jisu ma thinnâng thongthong sûlahma dânthâng wah, “Mihnyan nyuchha rãngma arepa letadangli, rohkomin Joban rãngma chenjô letadangthin aho.”
MRK.10.28	Erediko Piter ma loatjabwah, “Sûtan, nima chentôpa thinphe lihma nang dijun eki.”
MRK.10.29	Jisu ma thinnâng ngatwah, “Danga,” “Ngale ngama nenâng linlin thôkoh eka, nekhu henhenma mâmâ humte tangkâ, pho anya, nyong awa, chhuchha, pit ajo heh ngarãng ngale Nginkongsen rãngma thinphe thien eken a, 
MRK.10.30	erehehma are rôanko ajah echohwak a. Châthethiak nomemin ajah hum ahah, pho anya, nyong awa, chhuchha, ngale pit ajo echohwak a, ngale mihma chêmchei thukmin echohwak a; ngale khediwah hokmin rôanko roantang roanjêng roandông echohwak a. 
MRK.10.31	Rohkomin, athângheh ajahthem khebeng thôan dangeka heh khedinâng elitdanga, ngale athângheh ajahthem khedi dangeka heh khekho elitdanga.”
MRK.10.32	Jisu le ate dijunte heh Jeroselem nâng wãng lahma lemnâng dângwah. Jisu ma dijunte heh mamako lemsên danglahma khôamwah, phumma dijunte heh bârit rewah; ngale thin diwah junkhôamte mihnyan heh achei rewah. Eredikomin rekthe Jisu ma ate dijunte heh sietchhoan lahma Jeroselem hahnâng ate khohnâng chenni hokmin a ereheh thôkoh wah. 
MRK.10.33	Atema thinnâng thôkoh wah, “Tattan en,” “Nãnga Jeroselem nâng wãngeki, enâng Mihnyan Chhapa soam aroakte adong ngale Niemarang hethôte heh deknâng ekoh a. Thinma ritphe rêmin ngama nginpat lahma Jews ledangte heh deknâng ekoh a, 
MRK.10.34	erehehma atenâng thãjô lembe ehôan ejôan a, ngale thoakkahma thoak erea, erediko wat rewak lahma ritphe erea; rohkomin jârem diko ate ngakhin erea.”
MRK.10.35	Zibidi chha Jems ngale Jon Jisu tânâng hokwah. Thinma ngatwah, “Hethôte,” “Nangma nirãng chenni komin momêng kohhi.”
MRK.10.36	Jisu ma thinnâng, “Erepa chennia?” ngama thôngphâ wah.
MRK.10.37	Thinma dânthâng wah, “Chenthu nang Hahsông phiak kowah Lowang Tongthinko metong tohko, nang demko dekhit wathe ngale dekchah wathe johtong thuk hi.”
MRK.10.38	Jisu ma thinnâng ngatwah, “Nema chenni thaeken a arepa jetmet. Ngama chêmchei chohmin pa nema tatha en a? ngale Nga chenroh baptijem kepmin a eroh nema takep en a?”
MRK.10.39	“Nima tae,” ngama thinma dânthâng wah.
MRK.10.39	Jisu ma thinnâng ngatwah, “Linlin nema nga chêm rãngrãng etachêm en, ngale chenroh ngama baptijem kepmin a eroh eta kepen. 
MRK.10.40	Rohkomin nga dekhit dekchah ko hentôngmin a arepa ngama tarenmek. Joban ma henrãng khoakhem kotah a erehehnâng atema ekoh a.”
MRK.10.41	Chenthu ahan waechhi dijunte hehma erepa tatlahma Jems ngale Jon demnâng rinkhah wah. 
MRK.10.42	Ephumma Jisu ma phangtang roamroo lahma ngatwah, “nemajet Jews ledangte jat mihnyan heh khoko thin pênte heh leng achaanrii lahma pên eka, ngale thin lemsente khhepho phannang heh thinkhoko leng achaanrii eka. 
MRK.10.43	Phumma ererãngrãng pa nekhu nâng ledangmin. Nekhuwah wathe adongdâng mehun enko, nanga ahan heh haarãng dango; 
MRK.10.44	ngale nekhuwah wathe khekhodâng mehun enko, nanga anga nga haarãng dango. 
MRK.10.45	Chenrãngma ngako, Mihnyan Chha tumin mihma khoakhêmrãng katwah dangmah; atema mih khoakhêmrãng katwah ngale ate roandôngpa ajahthem mihnyan pesietrãng koheka.”
MRK.10.46	Thin Jeriko nâng hokwah, phumma Jisu ate dijunte ngale loangchhang demko erehah kowah loatchhoan poatko, chutphhek chhahte mînpa Timaias chha Bartimias lemko tônglâwah. 
MRK.10.47	Chenthu atema Nazarat wah Jisu dankhoam eka ngama tatphumma, ate hôngrakwah, “Jisu! Devit Chha! nganâng mammînchen hang!”
MRK.10.48	Ajahthem mihnyan hehma atenâng ritnga lahma kihchepchep tongo ngatwah. Rohkomin ate jêngjah jahchaanrak rakwah, “Devit Chha, nganâng mammînchen hang!”
MRK.10.49	Jisu ma cheplahma ngatwah, “Ateroo en.”
MRK.10.49	Ephumma thinma mitdoak wapa roowah. Thinma ngatwah, “Khuhah nâhah dango,” ngale “Toanchep o, atema nangroo eho.”
MRK.10.50	Ephumma atema khet heh koakphethien lahma, toaklahma Jisu tâko katwah.
MRK.10.51	Jisu ma atenâng chhienwah, “Ngama nangrãng chenni moatkoh hun eko?”
MRK.10.51	Mitdoakwa pumma dânthâng wah, “Hethôte,” “Nga mitma khehun ekang.”
MRK.10.52	Jisu ma atenâng ngatwah, “Choan o,” “Nangwah putedâlem pumma lâsensiettho.”
MRK.10.52	Phumma lemlienma jienkhe lahma Jisu diko lemko junkhôam chhoanwah.
MRK.11.1	Thin a Jeroselem nâng hunemnem dângko, Batphas ngale Bathani hah wah Oliv hahhoko wângwah. Phumma Jisu ma ate dijunte wanii khema nâng chienwên lâwah 
MRK.11.2	Jisu ma aroh ngatwah: “Nema kowah hahdaangko wãngen. Ereko ne hokwâng rienrien, Gado chha henjô mathat chhang thiet lahma etongla a. Erepa jânletma anâng sietkatren. 
MRK.11.3	Ngale henma komin chenrãng sietchhoan eken a ngama mechhien hènko, Hethôtema lemeka, sitsiak engak sietwênkoh e ngama thôkoh en.”
MRK.11.4	Ephumma thin wãng lahma Gado chhapa lemkah wah hum kâsekko thietlahma chohkhe wah. Thinma erepa jân poatko, 
MRK.11.5	erekowah chepte hehma thinnâng chhienwah, “Nema chenre eken a, Gado chhapa chenrãng jân eken a?”
MRK.11.6	Thinma chenroh Jisu ma thôkotah a eroh dânthâng wah, ephumma mihnyan hehma chhoanthuk wah. 
MRK.11.7	Thinma Gado chhapa Jisu tâko sietkat kohwah, ngale thin khet heh Gado khohko kêmko lahma Jisu chhangthuk wah. 
MRK.11.8	Jahmõang mihnyan hehma thinkhet heh lemko kêmkoh rewah, ngale ahan hehma pitwah bãngphak doak lahma lemko kêmkoh rewah. 
MRK.11.9	Jisu diama kowah johkhôamte mihnyan hehma, “Joban nângrôe! Teso mînko hoktenâng Joban ma rangkoh eka! ngama rakwah. 
MRK.11.10	Joban ma ahokmin wah nãngwa Devit Lowang Hahsôngko rangkoh eka! Joban nângrôe!”
MRK.11.11	Jisu Jeroselem nâng hûlahma Rangsoamhum nâng wângwah, ngale atema chentôko tumlit phoangsok wah. Phumma nyahrãng sanhêmthah dangchoan dâng phumma, ate dijunte echhi wanii demnâng Bathani hahnâng katwah.
MRK.11.12	Eredijâko, thin Bathani wah ngakwângko, Jisu rêmritwah. 
MRK.11.13	Jisu ma roanchhe ataang manko Phukbãng dek jahmõang demnâng khekatwah, phumma phukri machohlek o ngama Jisu kalahma sokkatwah. Bãngthongko hûka lahma phoangsokko atema bãngdek loloba chohkhe wah, chenrãngma ngako ere rangkuhpa phukriri rangkuh ledangwah. 
MRK.11.14	Phumma Jisu ma Phukbãngko, “Henmemin nangwah phukri lechoh chhahtumin!” ngama ngatthien wah.
MRK.11.14	Ere ngatpa ate dijunte hehma leptatwah.
MRK.11.15	Thin Jeroselem nâng hokdiko, Jisu Rangsoamhum nâng wãng lahma chentô phinsâng thãsengte heh junloatwah. Ngale ngun litmînte heh khoang heh dâthinphe rewah, erediko phariwo sângte tôngthin heh rephekoh rewah, 
MRK.11.16	Ngale Jisu ma Rangsoamhum thakho ma hennâng min chenjô danpe thuktuho. 
MRK.11.17	Erediko Jisu ma mihnyan hehnâng hethô wah: “Joban nyapraang nâng Joban ma aroh ngalahma raangeka, ‘Nga Rangsoamhum pa chentô diak akanwah mihnyan hehrãngma Rangsoamhum ngama ngatmin.’ Phumma nema ahuh heh huhtong thinrãng hôan eken!”
MRK.11.18	Soam aroakte adong ngale Niemarang hethôte hehma erengin pa chohtat lahma, thinma Jisu chenrohma jienritphe ea ngama lemkhô lêmsokwah. Thin Jisu ranchei dângwah, chenrãngma ngako mihnyan heh phangtang atema hethôeka junko bârit rewah.
MRK.11.19	Sanhêmthah phumma Jisu le ate dijunte heh erehah kowah loatchhoan rewah.
MRK.11.20	Eredijâ rangkhah rangkhoma, thin lemko khôam jenjenko phukbãngpa lepkhewah. Ere phukbãngpa phak ara ma bãngrin tôkotuk choakjâ lahma dângwah. 
MRK.11.21	Piter ma chhemthonghun lahma Jisu nâng ngatwah, “Sûtan, Hethôte, nangma temtoh phukbãngpa choakjâtah!”
MRK.11.22	Jisu ma thinnâng dânthâng wah, “Joban nâng putedâlem en. 
MRK.11.23	Ngama nenâng linlin thôkoh eka, henma komin ate hungnâng letûngmaang thangma are hahkongko nangdede josiko rutjâkao, ngama chien lahma atema jab ekapa metkep edanga, ngama meputedâlem ako, erepa metkep erutjâa. 
MRK.11.24	Erohwah ngama nenâng thôkoh eka: Chenthu nema rangsoam letma chenni komin metha enko, erepa lâchohtih ngama putedâlem en, ngale nema chenni thaeken a, erepa nenâng ekohhèn. 
MRK.11.25	Chenthu nema toanchep letma rangmesoam enko, nema hen demnâng komin chenrãngma komin chhihchohmîn letma lelat metong hènko erepa map bângkoh mêngen, erohkoba nema chenni chhihmotet a erepa rangkhethung nâng tôngte ne Wa Joban ma map ekohhèn.” 
MRK.11.27	Jisu le ate dijunte heh Jeroselem nâng ngakhok wah. Phumma Jisu Rangsoamhum khenko phoangkhôamko, soam aroakte adong, Niemarang hethôte, ngale khhepho phannang heh Jisu tâko hûlahma 
MRK.11.28	atenâng thôngphâ wah, “Nangnâng areheh moatrãng chenwah chaantong ehoa? Are chaanpa henma koh ehoa?”
MRK.11.29	Jisu ma thinnâng dânthâng wah, “Ngama nenâng ngin wanthelolo chhien a, phumma nema arepa mejien dânthang hako, ngama areheh chenwah chaanma tamo ekanga erepa nenâng thôkoh a. 
MRK.11.30	Nganâng thôkoh tanha, Jon ma chenwah chaanchoh lahma baptijem kohwah a: Erepa Joban wah chohwah ale, mihnyan wah chohwah a?”
MRK.11.31	Phumma thindede tungko chhiakmîn wah: “Nãngma chenroh dânthangea? ‘Joban wah choheka’ ngama medânthang eko, ‘Atema, eroh medang ako, chenrãngma nema Jon nâng lepute dangeken a ngama engahi?’ 
MRK.11.32	Phumma nãngma, ‘mihnyan wah...’ ” (Thin mihnyan heh ranchei rewah, chenrãngma ngako, anga ngama Jon pa mõng ngama thônghun wah.) 
MRK.11.33	Ephumma thinma Jisu nâng, “Nima jetmih” ngama dânthâng wah.
MRK.11.33	Jisu ma thinnâng ngatwah, “Eroh medang ako ngamemin chenwah chaanma areheh tamo ekanga erepa nenâng thôkomah.”
MRK.12.1	Erediko Jisu ma thinnâng nginthakthô demnâng thôkoh wah: Atema ngatwah, “Rekthenâng mihnyan wathema angur khiet lahma panma tûmhoan rewah, ngale angurti koakthin koan thienrãng hahkenthu rewah, ngale abemte tôngrãng humchoang hoan rewah. Erediko aroamrãng angurthongpa mihnâng mothukthien lahma atea hahtaang nâng chhoanwah. 
MRK.12.2	Angur chum lahma khôanpûn rangkuh hokphumma tângte pumma ate haa heh aroamrãng mothuktah heh tânâng ate thiak thârãng chienkatwah. 
MRK.12.3	Aroamrãng moatte hehma haapa loatwah, ngale watlahma chenjô lekoh thangma ngakchien wênwah. 
MRK.12.4	Erediko tângte pumma haahan wîenthe chienkatwah; phumma aroamrãng moatte hehma haa khokowat lahma rêsê rêphe hôanjôan wah. 
MRK.12.5	Tângte pumma haahan wîenchien katwah, ngale erepemin thinma ritphewah; ngale ajahthem ahan hehnângmin thinma erohjô hôanjôan wah, khakako buh awat ngale khakapa ritphe rewakwah. 
MRK.12.6	Tângte pumma nyahrãng hunlahma thieneka ate chha wathelolo peba machienkat dângwah. Khedithôan ko aroamrãng mothuktah heh tânâng ate chhapa chienkatwah. Atema ngatwah, ‘Ngama thonghun ekang, thin ngachha ran metkep echeiwak a.’ 
MRK.12.7	Phumma aroamrãng motah hehma thindede tungko jabmînwah, ‘Arepa tângte chhapa. Chepen atemin ritphe e, ephumma ate thiak aman heh nãngrãng edanga!’ 
MRK.12.8	Ephumma thinma lolahma ritphewah ngale ate phoangpa angurthong panlien nâng phekatwah.”
MRK.12.9	Jisu ma thinnâng thôngphâ wah. “Eroh medang ako, angurthong tângte pumma chenni rêmin a?” “Tângte pumma angurthong aroamrãng mothuktah heh ritphe lahma angurthong pa ahannâng emothuk a. 
MRK.12.10	Linlin nema are Joban nyapraang pa weihtet a?
MRK.12.10	‘Humhôante ma achhih ngama petphe eka longpa chentô noma alemthôan rãng dangeka.
MRK.12.11	Arepa Teso ma moatwah;
MRK.12.11	nãngmit sokko patritli sên moeka!’ ”
MRK.12.12	Jews khhepho phannang hehma Jisu loatkhhekrãng themawa wah, chenrãngma ngako Jisu ma are nginthakthô pa thin lelatnâng thôeka ngama thinma jetloatwah. Rohkomin thin a mihnyan heh rancheiwah, erohwah thinma Jisu phethien lahma chhoanwah.
MRK.12.13	Jisu nâng ngin thongpha lahma bukrit thukrãng Farasi ngale Hirot mihnyan heh khuthe chienhokwah. 
MRK.12.14	Thin Jisu tânâng hûlahma ngatwah, “Hethôte, nima ajet nanga mihnyan hehma manga hango ngamemin lesoang thangma toangtangko thôte. Ngale nangma mihnyan heh hennângjô adong arin roak ataokmin leweih thangma Joban nginpa toangtangma phoang hethôeko. Thôkoh tanhi, nãng Niem junko Roman Chofa nâng thãkho takoh ele takohmih a? Nima koh ele kohmih a?”
MRK.12.15	Phumma thinma themawa ekapa Jisu ma lienkhe lahma dânthâng wah, “Nema nga chenrãngma bukritthuk hun eha? Janngun wah kohtanha, ngama sûtan ang.”
MRK.12.16	Thinma janngun wanthe kohwah, ngale Jisu ma thinnâng chhienwah, “Arepa hen thhenphanga ngale henmîn raangeka?”
MRK.12.16	Thinma, “Chofa,” ngama dânthâng wah.
MRK.12.17	Ephumma Jisu ma thinnâng ngatwah, “Eroh medang ako chenpa Chofa thiak a arepa Chofa nâng koh en, ngale chenpa Joban thiak a arepa Joban nâng koh en.”
MRK.12.17	Phumma Jisu nginko thin bârit rewah.
MRK.12.18	Erediko mihnyan ritwah ngakhinmah ngama ngatte Saduki khuthe Jisu tânâng hûlahma atenâng ngatwah, 
MRK.12.19	“Hethôte, Mosa ma are Niempa nãngrãngma raangwah: ‘delawa wathe chha machhama merii ako, atema phethien eka janthoinyupa atenaa ma chhachhatrãng ngakkepmin, phumma erewanii pumma chhaeka naapa rit retahwa chha ngama ngatmin.’ 
MRK.12.20	Rekthenâng chhepho waengit dângwah; Khhepho thôan pumma dihiak keplahma chha machhama ritwah. 
MRK.12.21	Phumma medemwa pumma ere dihiaknyu pa kepwah, ngale atemin chha machhama ritwah. Phumma ere dikowah pummemin erohjô keplahma chha lechha thangma ritwah, 
MRK.12.22	ngale ahan hehmin erohjô ritwah: Chhepho waengit latma dihiaknyu pa keplahma chha lechha ma tuta ritwah. Khedithôan ko dihiaknyu pemin ritwah. 
MRK.12.23	Phumma ritte heh phangtang ngakhîn jâko, dihiaknyu pa hen dihiak dângmin a? Waengit latma ate kepwah.”
MRK.12.24	Jisu ma thinnâng dânthâng wah, “Nea nyahrãng athe! Ngale chenrãngma the eken a erepa nemajet en a? Nema Joban nyapraang ngale Joban chaanpa lejet junko the eken. 
MRK.12.25	Chenrãngma ngako chenthu ritte heh mengak hintahko thin a rangkhethung wah Joban ngintatte rãngrãng dângmin ngale dihiak dela lekepmîn tumin. 
MRK.12.26	Aritte heh ngakhîn junko: Mosa ma raangwah titabko wunbuk nâng wendô junko raangtahpa nema mathat weihne? Ereko Joban ma Mosa nâng ngalahma raangeka, ‘Nga a Abraham Joban, Isak Joban, ngale Jakob Joban.’ 
MRK.12.27	Atea ahînte heh Joban, aritte heh Joban dangmah. Nea nyahrãng lâthetet!”
MRK.12.28	Eretheko Niemarang hethôte wathe dângwah, atema are ngin thômînpa tatwah. Ngale Jisu ma Saduki hehnâng senthemthem pundânthang lahma khewah, ephumma atema Jisu tânâng kalahma chhienwah: “Mosa Niem kowah chenpa alemthôan a?”
MRK.12.29	Jisu ma dânthâng wah, “Alemthôanpa arepa: ‘Isrial heh tattan en! Teso nang Joban pelolo jôba Teso. 
MRK.12.30	Nang Teso Joban nâng nanghung nangrñ phangtang kohlohma hun o, ngale ju amoangmin phangtang kohlohma hun o, erediko nangchaan phangtang kohlohma hun o.’ 
MRK.12.31	Ere dikowah nyahrãng alemthôan hôkum pa arepa: ‘Nangtok akhungwah mihnyan hehnâng nang dedeko hunriieko rãngrãng hun o.’ Are wannii noma alem hôkum ahan ahotu.”
MRK.12.32	Niemarang hethôte pumma Jisu nâng ngatwah, “Hethôte, lasen jabtoh! nangma jab ekopa toangtang jôba, Teso lolojôba Joban, ngale joban ahan ahotu. 
MRK.12.33	Ngale nangma nang Joban nâng hung arin, chaan ahang phangtang kohlohma hun o; ngale Nangtok akhungwah mihnyan hehnângmin nang dedeko hunriieko rãngrãng hun o. Erepa Joban nâng ngem angah demnâng soam aroak nomemin ere wannii hôkum pa ajah alemli.”
MRK.12.34	Niemarang hethôte pumma nginsen dângthângpa Jisu ma khelahma, atenâng ngatwah, “Nanga Joban Hahsông kowah taangmoh.”
MRK.12.34	Ere diphumma Jisu nâng henmemin ngin ajah chinchhien tuho.
MRK.12.35	Jisu ma Rangsoamhum nâng hethô poatko, atema ngin chhienwah, “Niemarang hethôte hehma Misaia pa Devit Chhu achha dângmin ngama chenroh jiennga eka? 
MRK.12.36	Asâthôanju ma Devit nâng jabthukwah:
MRK.12.36	‘Teso ma nga Teso nâng ngaeka:
MRK.12.36	Ngama nangran heh nang daphâ khenko mathien thienkoh kiko
MRK.12.36	nanga are nga dekchahko tongo.’
MRK.12.37	Devit dedema atenâng ‘Teso’ ngama roowah; eroh medang ako Misaia pa Devit Chhu achha chenroh jiendângmin a?”
MRK.12.37	Jahmõang mihnyan ma Jisu nang khuhah nâhah jetatwah. 
MRK.12.38	Jisu ma hethô poatko aroh ngatwah, “Niemarang hethôte hehwah jetletma dangen, thin a bôjat hehnâng khetlo dongpa pohlahma phoangkhoam lahma mihnyan hehma thin rancheichei rânjab hun eka, 
MRK.12.39	Thinma Sanagog nângmin thin tongthinpa châthien eka ngale kuhhôanthin nângmin tôngthinsen hunwak eka. 
MRK.12.40	Thinma janthoinyu heh helemrãng keplahma thin humpa longchhah rewak eka, ngale thinnâng ranglolili soamko lahma khesok eka. Erethã thinma ajahthem chêmchhih echoh a!”
MRK.12.41	Rangsoamhum wah ngunsek bâkoat tâko Jisu tonglahma mihnyan hehma ngun sekhok pa sokwah. Techhu hehma ngunpa jahmõang sekhokwah; 
MRK.12.42	erediko tangchhih janthoinyu hûlahma janngun wannii sekhokwah, erepa phanii ngun tôtha dângwah. 
MRK.12.43	Phumma Jisu ma ate dijunte heh khôanroo lahma thinnâng ngatwah, “Ngama linlinthôkoh eka, are tangchhih janthoinyu pumma Joban chohse ngun bâkoatko chentô noma ajahthôan sek eka. 
MRK.12.44	Chenrãngma ngako, ahan hehma thinnâng lephang leleng bâeka hehwah sekhû eka; rohkomin atea aretô tangchhih danglahma atenâng chentô tonga erepa janthoinyu pumma phangtang sekkoh eka.”
MRK.13.1	Jisu Rangsoamhum wah loatchhoan poatko ate dijunte wathema atenâng ngatwah, “Sûtan, Hethôte! Are Rangsoamhum kowah longheh chentôdông ngale sên a!”
MRK.13.2	Jisu ma dânthâng wah, “Nangma are humdong heh khe ekoa? Long phangthemin ate theko letongtumin; phangtang runjâ rêmin.”
MRK.13.3	Rangsoamhum rãnkawah Oliv hahhokho ko Jisu tonglahma dângwah, eko Piter, Jems, Jon, ngale Andru, lolo ate tâko hokwah. 
MRK.13.4	Thinma ngatwah, “Arepa chenthu dângmin a erepa ninâng thôkohhi,” “ngale areheh dângrãng sanpoat pa lâthângtah ngama jetrãng chendângmin a erepa ninâng thôkohhi.”
MRK.13.5	Jisu ma thinnâng ngatwah, “Jetletma dangen, ngale hennâng min nekmok sietrii en. 
MRK.13.6	Ajahthem mihnyan hehma ngamîn keplahma ehuwakra, thinma ‘nga a ate!’ ngama ngalahma ajahthem mihnyan heh emoksiet a. 
MRK.13.7	Ngale ne kêanâ hehnângmin erediko hahtaang nângmin rantîn metat enkomin nekchei en. Erohpa metkep dângmin, rohkomin arepa athôan sanpoat pa hûera ngama dangmah. 
MRK.13.8	Diakthe pumma diakthe demko emênmîn a; wanthe hahsông pumma wanthe hahsông demko khum apanmîn. Chentô thenâng hahtii, ngale rem edanga. Areheh naahôngrãng wok bângkekko chetwah rãngrãng edanga.
MRK.13.9	“Nededema jetletma dangen. Nea Sanagog hehnâng siethû lahma ewat hèn; ngale nema hahpênte ngale Lowang hehmako ngamînko chepletma thinnâng Nginkongsen pa ethôkoh en. 
MRK.13.10	Rohkomin athôan sanpoat hokmako, Nginkongsen pa chentô mihnyan nyuchha nâng bengchoh thômêng kohmin. 
MRK.13.11	Ngale chenthu ne khhek lahma metloat thinnâng siethokko, nema chenroh dânthâng min a ngama ammama neksekmah en; chenthu sanpoat pa mehûthako, Joban ma chenni jabthuk ehèn a erepa dânthangen. Chenrãngma ngako nema jabmin jabkhabpa newah ledangmin; ereheh Asâthôanju ngewah ehûra. 
MRK.13.12	Mihnyan hehma thinpho anaa heh eritphethuk a, ngale wa hehmemin thinchha heh eroh eritphethuk a. Chha hehmemin thinnyong awa heh lelatnâng danglahma eritphethuk a. 
MRK.13.13	Anga ngama ngajunma nenâng emitchek hèn. Rohkomin athôan tokokiet henhenpa dâlemsen danglahma lektong eka ere hehba khopemin.
MRK.13.14	“Nema ‘nyahrãng cheili thôanpa’ ate chepthin theko ledang cheplahma ekhe en.” (Arepa chenni nâng ngaeka erepa weihte hehma jet en!) “Erediko Judia wah mihnyan heh hahkong khonâng huhchhoan wângmin. 
MRK.13.15	Humkho nâng dângte mihnyan pummemin humkhen nâng kalahma ate sêmmak heh ate demko johtôan chhoanrãng sanpoat pa lechhoan thukmin. 
MRK.13.16	Pitnâng dângte mihnyan hehmin humnâng khet akhu toanrãng leta ngakwãngmin. 
MRK.13.17	Ngale ere sanpoat kowah naawunte dihiaknyu ngale naajeng nyong dângte dihiaknyu hehrãngma chentô cheili dângmin a! 
MRK.13.18	Areheh rangpen nâng nekchen dangeka ngama Joban nâng rangsoam en! 
MRK.13.19	Chenrãngma ngako, ere sanpoat kowah chêmcheipa Joban ma rang ahah hôantah thuwah athângheh tôko hahtokkhoh ma chêmchoh eka kowah achhihthôanpa dângmin. Ngale arerãngrãng khedi nângmin chenthujô ledang tumin. 
MRK.13.20	Rohkomin Joban ma ere rangwopa thoansiet reka; Joban ma lethoansiet ngako, henmin kho leta peminwah. Atema ren eka mihnyan hehrãngma Joban ma ere rangwopa thoansiet eka.
MRK.13.21	“Ngale, henma komin nenâng, ‘Sûtan en, Misaia pa areko tonga!’ ba, ‘ireko tonga!’ ngama menga hènko - atenâng nekpute en. 
MRK.13.22	Chenrãngma ngako, Misaia mõang ngale mõngmõang heh ehonga; Ngale Joban ma ren eka mihnyan heh meta diapchhah ekorãng ngama thinma nyahrãng patritli ngale bâritli moatlem hehmin emoa. 
MRK.13.23	Ne jetletma dangen! Ngama chentôpa sanpoat hokmako thôkoh eka.
MRK.13.24	“Ere chêmchoh sanpoat thôan diwah rangkuhko sanpa nyekjâ erea, ngale dâmin leliettûmin, 
MRK.13.25	rangkho wah merit heh jârit erea, ngale rangkho wah chentô kheki hehmin thinthe kowah emahjâa. 
MRK.13.26	Erediko Mihnyan Chhapa phoamkhohko tonglahma chaan ahang ngale phiakto phiakja ehongkara. 
MRK.13.27	Atema rangwah ngintatte heh hahtokkhoh sukbeliiko chienchhoan lahma Joban ma ren eka mihnyan heh sukthe ma sukthe kowah ekhoansiet a.
MRK.13.28	“Phukbãng kowah chohjet en. Chenthu phukbãngpa hinchîchî, noapjokjok, ngale bãngchhong chhongnyan mechhong tahko, nema rangcho lânam hutha ngama rângjet en. 
MRK.13.29	Ererãngrãng chenthu ngama nenâng thôkotah heh danglahma mekhe tetko, nema athôan sanpoat pa lânamtha, ngale lâhuera ngama jet en. 
MRK.13.30	Thonghun en, are chentôpa athângwah ahînte mihnyan heh phangtang târitmako edanga. 
MRK.13.31	Rangle hah eta chhihjâa, rohkomin Nga jabkhabpa chenthumin leta chhihjâmin.
MRK.13.32	“Ere rangwo le sanpoat pa chenthu hokmin a erepa henmemin jetmah - rangkhethung wah Joban ngintatte hehmemin jetmah, ngale Chha memin jetmah, ere rangwo sanpoat pa Wa Joban ma lolobajet a. 
MRK.13.33	Jetletma dangen, ngale chep achã letma tongen, chenrãngma ngako sanpoat pa chenthu hokmin a erepa nema jetmet. 
MRK.13.34	Erepa mihnyan wathema ate humpa haa hehnâng phethien kolahma, ngale haa hehnâng mâmâ moatlem phenthienkoh, erediko kâsek bemteko senthemthem bemrãng thôthienkoh relahma ate humwah hahtaang nâng tongchhoanwah rãngrãng dângmin. 
MRK.13.35	Erohwah chep achã letma bembemjû tongen, chenrãngma ngako hum tângtewa pa chenthu hokmin a erepa nema jetmet - rangjâthah nângmin tahûra, ba rangpen mongtang nângmin tahûra, wowenkho nângmin tahûra, ba rangkhahkho nângmin tahûra. 
MRK.13.36	Nema lejetpoatko ate sitsiak mehong hûrako, ne juplek letma nekchen khehû ehèn. 
MRK.13.37	Ngama nenâng chenni ngaeka, erepa chentô nâng ngaekang: Chep achã letma bembemjû tongen!”
MRK.14.1	Arepa Adankhoam ngale wichhi lesak bankên phhek lokuh rãng jânii mako dângwah. Soam aroakte adong ngale Niemarang hethôte hehma Jisu huhlokhhek lahma ritphe rãng phungwah. 
MRK.14.2	Thinma ngatwah, “Nãngma arepa lokuh poatko lemomin,” “chenrãngma ngako mihnyan heh rin môangkhah a.”
MRK.14.3	Jisu Bathani wah angêm khoanchette simon humko dângwah. Jisu phhekchhah chhah thuko, dihiaknyu wathema longwah hôanwah thòko nard bãng wah hôanwah thãchaanjat tientumli mênchong pehokwah. Phumma dihiaknyu pumma thòbohpa thahwat lahma tienpa Jisu khoko lokkohwah. 
MRK.14.4	Erekowah mihnyan hehma rinkhah lahma thindede tungko jabmînwah, “Are tienpa chenrãngma mahto nâng hôaneka? 
MRK.14.5	Arepa chârem ngun noma ajahnâng chenta chohsãngtih ngale ngunpa tangchhih hehnâng kohminwah!” ngale thinma dihiaknyuko nyahrãng ritngatwah.
MRK.14.6	Phumma Jisu ma ngatwah, “Nekchhihsû en ate hungsiko thien en! nema atenâng chenrãngma sekham eken a? Atema arepa ngarãngma asenli moeka. 
MRK.14.7	Nedemnâng tangchhih heh roantang echoh en, ngale chenpoatnâng hun eken a erepoatko nema thinnâng eta chohsû en. Phumma nema nga roantangma chohmahha. 
MRK.14.8	Atema chentô taeka eretô lâmotah; Atema nga phoangko tienma lokkoh ehangpa ngarit mama nga mangbinrãng khoakhem eka. 
MRK.14.9	Ngama nenâng nginlinlin thôkoh eka, rangkhenko chenriang nângmin are nginkongsen pa phoangthô eka, ereko atema chenni moeka erepemin ate thônghunrãng thômin.”
MRK.14.10	Erediko Juda Iskarot echhi wanii dijunte kowah wathe, Soam aroakte adong heh tânâng Jisu chên asângrãng hokwah. 
MRK.14.11	Thinma ate ngin tatlahma nyahrãng khuhahwah, ngale atenâng ngun kohrãng toamsêm wah. Ere diphumma Juda Iskarot ma thinnâng Jisu loatthukrãng sanpoat senpa lemsokwah.
MRK.14.12	Wichhi lesak bankên phhek lokuh khebeng rangwojâ, ngale erejâpa Adankhoam lokuh rãng Saak joatjâ rangwo dângwah, phumma dijunte hehma Jisu nâng thôngphâ wah, “Nima nangrãng Adankhoam lokuh phhekchhah pa chenriang nâng khoakhemkoh ea?”
MRK.14.13	Erediko Jisu ma thinkhu chhangwah wanii are ngin heh thôko lahma chienwênwah: “Hahdaangko wãngen, ngale nemako johèn lahma mihwa echohmîn en. Phumma ate wãngeka 
MRK.14.14	humko junlup wãngen, ngale hum tângtewa ko thôkoh en: ‘Tângte ma ngaeka, nga ngale ngadijunte heh Adankhoam lokuh phhekchhah chhahthin thepa chenkoa?’ 
MRK.14.15	erediko atema lemtok dângko nyahrãng khoakhem lahma the wanthe ekhesok hèn, eretheko nãngkhurãng chentôpa khoakhem en.”
MRK.14.16	Dijunte heh hahdaangko wãng lahma Jisu ma thinnâng chenroh thôkotah a ererãngrãng chentôpa chohkhe wah; phumma thinma Adankhoam lokuh phhekchhah pa ereko khoakhêm wah.
MRK.14.17	Sanhêmthah ko, Jisu ma ate dijunte echhi waniipa sietlahma hokwah. 
MRK.14.18	Thin-khu khoangko tonglahma phhekchhah chhah thuko, Jisu ma ngatwah, “Ngama nenâng thôkoh eka, nekhuwah wathema nga echen esengha - nga demwah roam chhahte pumma echen eseng hang.”
MRK.14.19	Dijunte heh nyahrãng hungke lahma wathe diko wathema atenâng thôngphâ wah, “Teso, nangma nganâng nga ehanga?”
MRK.14.20	Jisu ma dânthâng wah, “Are nekhu echhi wanii kowah wathe dângmin, nga demko ate bankên johrûm phhekkat tepa dângmin. 
MRK.14.21	Joban nyapraang nâng chenroh raangeka eroh Mihnyan Chhapa eriia, rohkomin henma Mihnyan Chhapa chen aseng eka ererãngma chentô chhih dângmin a! Ere mihnyan rãngma ate lechêm hongchha peba asen dângmin wah!”
MRK.14.22	Thin phhekchhah chhahthuko, Jisu ma bankên chhupthe toanlahma Joban nâng dangkoh a ngat rangsoam lahma chhupsiet lahma ate dijunte hehnâng kohwah. Atema ngatwah; “Thaha ngale phhek en,” “arepa ngaphoang.”
MRK.14.23	Erediko atema bâti toanlahma Joban nâng dangkoh a ngat rangsoam lahma thinnâng kohwah; ngale thinkhu chentôma erekowah jokwah. 
MRK.14.24	Jisu ma ngatwah, “Arepa ngahei, ajahthem mihnyan hehrãng hongeka, are ngahei demko Joban toamsem pa tonga. 
MRK.14.25	Ngama nenâng thôkoh eka, Ewa Hahsông theko nedemnâng angurti anyan maroam roamjokko, ngama arepa lethejok tumin”.
MRK.14.26	Erediko thinma rangsoamsê selahma Oliv hahho nâng wângwah.
MRK.14.27	Jisu ma thinnâng ngatwah, “Nekhu phangtang huhchhoan letma ngalolo ephethien ha, chenrãngma ngako, Joban nyapraangma ngaeka, ‘Joban ma saaksoktepa eritphea, ngale saak heh mâmâ phânchhoan ephan chhoan a.’ 
MRK.14.28	Rohkomin nga ngakhîn diko, nemako Galili nâng ewãngla ang.”
MRK.14.29	Piter ma dânthâng wah, “Ahan hehma phangtang mejô mephethien hokomin, ngama chenthumin phethienmih!”
MRK.14.30	Jisu ma piter nâng ngatwah, “Ngama nangnâng thôkoh eki, thejâ rangpen wo khapnii wênmako, nangma nga jetmahhang ngama ditrem enga hang.”
MRK.14.31	Piter ma dânthâng wah, “Nga nangdemnâng ritjô mejohrii ekomin eroh chenthumin jabmek!”
MRK.14.31	Ngale dijunte ahan hehmemin manthe ngatwah.
MRK.14.32	Thin Gathemani theko hokwah, ngale Jisu ma ate dijunte hehnâng, “Nga rangsoam poatko ne ako tongla en” ngama ngatwah. 
MRK.14.33	Atema piter, Jems, ngale Jon johsietwên wah. Ereko Jisu nâng hungchhih chêmchoh hokwah, 
MRK.14.34	Ngale atema thinnâng ngatwah, “Ngahung khenwah hungchhihpa atôdông, ngajô lankha sietroh hûera. Areko tongla en ngale nga demnâng met hinhin johdangha.”
MRK.14.35	Ate roanche taangwãng lahma, hahko khupjup lahma, rangsoam wah, meta dangako, atema are chêmchei sanpoat pa lechohrãng soamwah. 
MRK.14.36	Atema soamwah, “Wa,” “Ewa! nangma chentôpa tamo o. Are ngawah chêmchei hûera pa rephe kohhang. Rohkomin ngama hun ekang junko dangmah, nangma chenroh hun eko junko chendanga.”
MRK.14.37	Erediko atema ngakka lahma dijunte warempa juplek lahma khehokwah. Phumma atema piter nâng ngatwah, “Simon nanga jupre ekoa? Koantathe rãng met tajohhin mahhangne?” 
MRK.14.38	Ngale atema thinnâng ngatwah, “Met hin dangen ngale rangsoam letma tongen, nemin achhihma hungtôanko nekchen jârii eken. Juma huneka, rohkomin hei angem pa aboan.”
MRK.14.39	Eredikomin ate ngakchhoan lahma mãnthethin jabkhab pa jablahma rang ngaksoam wah. 
MRK.14.40	Erediko Jisu dijunte heh tânâng ngakhokko juplek lahma khehokwah; thin mitkan lahma tatongho.
MRK.14.41	Chenthu ate lôremrãng ngakhok demphumma, thinnâng ngatwah, “Nea athângheh min bôanjup bôantông thune? Sanpoat pa lâhûtha! Sûtan en! Mihnyan Chhapa papi mihnyan heh deknângkoh lâthângtah. 
MRK.14.42	Chapen, chhoan eki. Sûtan en, ngachên asângte mihnyan pa anã!”
MRK.14.43	Jisu ma nginthô thuko echhi wanii dijunte kowah wathe ate mînpa Juda hokkhoam hokwah. Ate demko soam aroakte adong, Niemarang hethôte, ngale khhepho phannang hehma mihnyan jahmõang dãng apah demnâng chienhokwah. 
MRK.14.44	Jisu chên asângte pumma mihnyan hehnâng ngatwah: “Ngama hennâng chup ekanga ere mihnyan pa nema lem ekenpa. Nema ate lokhhek en!”
MRK.14.45	Juda hokkhôam rienrien Jisu tâko wãng lahma, “Hethôte!” ngama roowah, ngale atenâng chupwah. 
MRK.14.46	Ephumma thinma Jisu lolahma kitkit khhekwah. 
MRK.14.47	Phumma thin demwah chepte wathema ate dãng toanlahma soam aroakte adonghaa wathe nâng doak lahma nâ jâdoakwah. 
MRK.14.48	Erediko Jisu ma thinnâng ngatwah, “Nga mihngoan rãngrãng nga loatrãng dãng apah kepletma hûeren a? 
MRK.14.49	Rangwo roakweih ngama rangsoam humko tonglekma hethôtek poatko lokhhek mahtha. Rohkomin Joban nyapraang pa toangtang dângmin.”
MRK.14.50	Erediko dijunte heh phangtang huhchhoan lahma atelolo phethien wah.
MRK.14.51	Delawa wathe khet chinthechha thoklahma Jisu diko junkhôamwah. Phumma thinma ate khhekrãng phungwah. 
MRK.14.52	Phumma atema khetchinchha thoktahpa jâphethien lahma boangloang huhchhoanwah.
MRK.14.53	Erediko Jisu soam aroakte adongthôan humnâng sietwênwah, ereko soam aroakte adong, khhepho phannang, Niemarang hethôte heh khôanhû lahma dângwah. 
MRK.14.54	Piter taangtaangma junkhoam lahma soam aroakte adongthôan humthakho tôko junhokwah. Ereko abemte sipâhi heh demko wenko johlemtong lahma dângwah. 
MRK.14.55	Soam aroakte adong ngale Jews khhepho phannang hehma Jisu jienritphe rãng atenâng athe chohloat hunwah, rohkomin thinma chenjô athe chohlo ho. 
MRK.14.56	Ajahthem mihnyan hehma hâkhi hong lahma Jisu lelatnâng jabwah, rohkomin thin ngin peminkep ho.
MRK.14.57	Erediko mihnyan khuthe toanchep lahma Jisu lelatnâng are mothô pa thôwah: 
MRK.14.58	“Nima aroh jablahma tattih, ‘Mihnyan dekma hôanwah Rangsoamhum pa runsiet lekma, jârem diko mihnyan dekma hôanwah ledang ahan wanthe engak hoan ang.’” 
MRK.14.59	Phumma mihnyan hehma erengin peminkep ho.
MRK.14.60	Soam aroakte adongthôan pa thinmako toanchep lahma Jisu nâng thôngphâ wah, “Are nang lelatnâng jab ekako nangma chenjô dânthângthin ahone?”
MRK.14.61	Rohkomin Jisu ma khapthejô ledânjabma kihchepchep tôngwah. Eredikomin soam aroakte adongthôan ma Jisu nâng wîenthe ngatwah, “Nanga Asâthôan Joban Chha, Misaia ne?”
MRK.14.62	Jisu ma dânthâng wah, “Dengang,” “ngale nema Mihnyan Chhapa Achaanthôan Joban dekchahko tonglahma rangkhethung wah phoam demnâng kalahma ekhe en!”
MRK.14.63	Soam aroakte adongthôan pumma ate khetpa khasiet lahma ngatwah, “Nãngma ahan hâkhi lemtumih! 
MRK.14.64	Atema Joban thãsêpa nema lâtattet. Nema chenroh rerãng thonghun eken a?”
MRK.14.64	Thinkhu phangtang Jisu lelatnâng jabwah: Ate lâthetah ngale ritphe rêmin, ngama ngatwah.
MRK.14.65	Khaka hehma Jisu nâng thoakkahma thoakwah, ngale ate mitpa doapkhhek lahma wat rewakwah. Thinma ngatwah, “Jetlotan henmawat ehoa!” Ngale erediko sipâhi hehma sietchhoan lahma thhenkowat rewakwah.
MRK.14.66	Piter thakhoko tôngthuko soam aroakte adongthôan haa dihiaknyu ate tâko katwah. 
MRK.14.67	Dihiaknyu pumma piter wenko lemtong lahma khewah, phumma piter nâng thongthongsû lahma ngatwah, “Nangmin Nazarat wah Jisu demwahni.”
MRK.14.68	Phumma Piter ma dangmek ngama dakwah. “Ngama jetmek...Nangma chenjab eko arepa ngama jetlomek,” eroh Piter ma dânthang lahma thakho kowah panlienko katwah. Ere rienrienko wowênwah. 
MRK.14.69	Dihiaknyu haa pumma eretheko khelahma ere kêkowah chepte mihnyan hehnâng thôkoh wah, “Atemin Jisu demwah mihnyan!” 
MRK.14.70	Phumma erekomin Piter ma dangmek ngama dakwah.
MRK.14.70	Ere chuthe diko ate kêkowah chepte hehma piter nâng sekhâmwah, “Nanga Jisu demwah dangmek ngama tasâmoh, chenrãngma ngako, nangmin Galili wah mihnyan.”
MRK.14.71	Erediko Piter ma ngatwah, “Ngama toamsem lekma toangtang jabekang! mothô methô angko Joban ma chenchêmsiet hang! Nema ngaeken mihnyan pa ngama jetmek!”
MRK.14.72	Ere rienrienko wo khapnii wênwah, ngale Jisu ma atenâng chenroh ngatah a ereheh Piter ma thônghun wah, “Wo khapnii wênmako, nangma nga jetmek ngama lôrem enga hang.” Ngale piter hung nyahrãng chhih lahma sepwah.
MRK.15.1	Rangkhah rangkhoma soam aroakte adong heh khhepho phannang, Niemarang hethôte, ngale ngoang awang heh demnâng ngin pûnthômîn wah. Thinma Jisu janruma khhek lahma Pilat nâng siethok kohwah. 
MRK.15.2	Pilat ma atenâng thôngphâ wah, “Nanga Jews heh Lowang ne?”
MRK.15.2	Jisu ma dânthâng wah, “Nangma lâpun jabtoh.”
MRK.15.3	Soam aroakte adong hehma Jisu nâng jahmõang athe loatwah, 
MRK.15.4	Ephumma Pilat ma atenâng wîen thôngphâ wah, “Nangma ledanthang minne? Thinma nang lelatnâng thôeka heh tattan!”
MRK.15.5	Erekomin Jisu ma chenjô dânthangmah, phumma Pilat bârit rewah.
MRK.15.6	Adankhoam lokuh roakweih mihnyan hehma henpa lângphe kohhi ngama thaeka mihnyan pa Pilat ma phâtek wah chîlaang phewah. 
MRK.15.7	Ere sanpoatko mihwa wathe ate mînpa Barabas ngama mihritphete heh demnâng roamlahma phâtek nâng dângwah. 
MRK.15.8	Chenthu mihnyan heh khôan lahma jâhanwah rãngrãng Pilat wah thâko, 
MRK.15.9	Pilat ma thinnâng thôngphâ wah, “Ngama Jews heh Lowang pa laangphekoh a?” 
MRK.15.10	Pilat ma senthemthem jetlahma dângwah, soam aroakte adong hehma Jisu nâng khûsê mitchek junko nganâng lohûkoh ehang ngama.
MRK.15.11	Phumma soam aroakte adong hehma mihnyan hehnâng Barabas laangphe kohhi ngama thârãng thôkoh wah. 
MRK.15.12	Phumma Pilat ma mihnyan hehnâng wîenthe ngakchien katwah, “Eroh medang ako, nema Jews heh Lowang ngama nga ekenko ngama chenre anga?”
MRK.15.13	Thinma, “Arittek reo!” ngama dânthâng wah.
MRK.15.14	Pilat ma thôngphâ wah, “Roh medang ako atema chenni chhihmotah a?”
MRK.15.14	Phumma thinma, “Arittek reo!” ngama ajah chaanrak wah.
MRK.15.15	Pilat ma mihnyan heh rinmethuk hunma atema Barabas laangphê kohwah. Erediko atema Jisu nâng watlahma rittekthuk wah.
MRK.15.16	Sipâhi hehma Jisu Govono hum thakhoko sietwênwah, ngale thinlemru ahan hehmin roowah. 
MRK.15.17	Thinma Jisu nâng khetchekpa pohkoh rewah, ngale suhkãngwah khaphok hôan lahma ate khoko phokkoh rewah. 
MRK.15.18	Erediko thinma atenâng jôjêm nungma: “Jews heh Lowang roanlo hin o!” ngama ngatwah. 
MRK.15.19	Thinma ate khoko thankahma wat rewah, thoakkahma thoak relahma thin dakuhtho lahma atemako khupjup wah. 
MRK.15.20	Chenthu thinma atenâng dûmmek diko, khetchekpa ngakkoakphe kolahma ate khetpa ngakpoh kohwah. Erediko rittekrãng sietchhoanwah.
MRK.15.21	Thinma lemko mihwa wathe chohmînwah, ate mînpa Simon dângwah, atea thindiak wah sumhah nâng katdângwah. Phumma sipâhi hehma atenâng Jisu bãngphakpa pêthukwah. (Simonpa Kren diakwah dângwah, ngale atea Alexandra ngale Rufus wa dângwah.) 
MRK.15.22	Thinma Jisu Golgotha theko sietwênwah, are ngaeka pa, “Mangkhora sekthe” ngama ngaeka. 
MRK.15.23	Eretheko thinma Angurti pa Myrh ngama ngaeka phem demko seklahma Jisu nâng jokthukwah, phumma Jisu ma erepa jok ho. 
MRK.15.24	Erediko thinma Jisu rittekwah, ngale ate khetpa henma chenre chhuppa chenchoh ea ngama longkendoh nâng tan lahma phenkepwah. 
MRK.15.25	Thinma Jisu rittektah sanpoat pa rangkhah wanekhu sanpoat nâng dângwah. 
MRK.15.26	Jisu nâng sekham nyapraangpa: “Jews heh Lowang.” Ngama raangkohwah. 
MRK.15.27	Thinma Jisu demko ate dekhitko wathe ngale dekchah wathe ahuhte wanii johrittek wah. 
MRK.15.29	Erekowah dankhoamte mihnyan hehma thin kho heklahma Jisu nâng jôjêmwah: “Ha! Nangni Rangsoamhum pa runsiet lohma jâremko ngakhôante pa! 
MRK.15.30	Bãngphak khokowah jâkhoam kalohma nangdede pepângriio”
MRK.15.31	Ererãngrãngjô soam aroakte adong ngale Niemarang hethôte hehma Jisu nâng jôjemwah, thinma wathema watheko jabmînwah, “Atema mihhan heh tapepâng eka, phumma atedede tapângrii mah 
MRK.15.32	Isrial heh Lowang, Misaia pa bãngphak khokowah jâkhoam katpa sûtan e, ephumma nãngmemin atenâng epute e!”
MRK.15.32	Ngale Jisu demwah wanii johrittektah niimemin Jisu nâng jôjêmwah.
MRK.15.33	Sanhêmthah ko diaktang rangnyek tungtung dângwah, erepa koantarem rãng leknyekwah. 
MRK.15.34	Wanrem sanpoatko Jisu chaanmõang raksepwah, 
MRK.15.35	Erekowah mihnyan hehma ate rakseppa tatlahma ngatwah, “Tattan en, atema Ilija rooeka!” 
MRK.15.36	Thinkhuwah wathe chhoanka lahma jochupli pongpe noap pa angurti chhihnâng rumkat lahma thankah rako hetwah. Erediko atema Jisu thunkhoap ko tupsuhwên kolahma ngatwah, “mamêngtan! Thatsûtan e, Ilija kalahma bãngphak khokowah chenjâpe karale!”
MRK.15.37	Jisu chaanmõang raksep lahma ritwah.
MRK.15.38	Jisu ritdiko Rangsoamhum kowah khet tintahpa rangkhoh pumma daphang tôko khaniirãng khâjâwah. 
MRK.15.39	Bãngphak mathah ngekowah cheplahma dangtah Sipâhi sahhab pumma Jisu chenroh riitah a erepa khewah. “Are mihnyan pa linlinjô Joban Chha dângwah!” ngama atema ngatwah.
MRK.15.40	Dihiak khuthe hahtaangma sûlahma dângwah. Are dihiaknyu heh, Mariam Makdalani, Jems le Josepnii nyong Mariam, ngale Salomi dângwah. 
MRK.15.41	Jisu Galili nâng dângpoatko thinma Jisu diko junkhoam lahma atenâng chohsok wah. Ajahthem dihiaknyu ate demko Jeroselem nâng johkatah hehmin dângwah.
MRK.15.42+MRK.15.43	Sanhêmthah ko Arimatha wah Josep hokkhôam hokwah. Atea Jews heh Ngoang awang chhangko dâlemli mihnyan dângwah, ngale atema Joban Hahsôngpa chenthu hokmin a ngama bemla lahma tôngte dângwah. Erejâpa khoakhêm rangwojâ dângwah (erepa Pientông majâpa dângwah), Ephumma Josep lechei thangma Pilat tânâng wãng lahma atewah Jisu mangpa thâwângwah. 
MRK.15.44	Jisu riitah ngama tatlahma Pilat patrit rewah. Atema sipâhi dong heh roolahma Jisu ritpa taangtahne ngama thôngphâ wah. 
MRK.15.45	Sipâhi dong hehwah ngin chohtat diko Pilat ma Jisu mangpa tape chhoan o ngama ngatwah. 
MRK.15.46	Josep ma khet kephû lahma mangpa jâtôanwah, ngale khetko doap lahma longrãwah thutwah mangrukko rukatwah. Erediko atema mangruk kenpa long kâsekma sekwah. 
MRK.15.47	Mariam Makdalani ngale Josep nyong Mariam niima Jisu mangthien ekapa jesokwah.
MRK.16.1	Pientông rangwo râdiko, Mariam Makdalani, Jems nyong Mariam, ngale Salomi hehma tientumli heh Jisu mangko hutkat kohrãng riakwah. 
MRK.16.2	Dobatjâ rangkhah rangkho, sanhông rienrienko, thin mangruknâng katwah. 
MRK.16.3+MRK.16.4	Thin lemko jabmînwah, “Mangrukken wah longkâsek pa henma laangphê kohmin a?” (Erepa long dôngmõang dângwah.) Erediko thinma sûwên tahpa longpa loangphechoan khewah. 
MRK.16.5	Ephum-ma thin mangruk kenko lupka tahpa dekchah ngeko mihwa khetpo keplahma tonglahma khewah - ngale eko thin patrit rewah.
MRK.16.6	Atema ngatwah, “Nekpatrii en,” “Ngama ajet, nema rittek retah Nazarat wah Jisu pa lemsû eken. Atea areko ahotu - ate ngakhintah! Sûtan en, atea aretheko thienwah. 
MRK.16.7	Wãngletma are nginpa ate dijunte hehnâng thôkoh en, ngale piter nângmin thôkoh en: ‘Atea nemako Galili nâng ewãngla a; atema nenâng chenroh thôkohthen a ererãngrãng nema enâng ekhe en.’”
MRK.16.8	Ephumma hungnâng tungmaang ngale chei, nungma mangruk wah loatchhoan wah. Thinma hennâng min chenjô thôkoh ho, chenrãngma ngako, thin chei rewah.
MRK.16.9	[Jisu ritwah ngakhîn diko, Dobatjâ rangkhah rangkhoko atema juchhih wanengit junlo kotah Mariam Makdalani tâko khebâng thôan hôngwah. 
MRK.16.10	Mariam Makdalani wãng lahma ate dijunte hehnâng thôkoh wah. Thin sep ajoang lahma dângwah; 
MRK.16.11	ngale chenthu thinma Mariam Makdalani wah Jisu ahîn, ngale ate memin khetah ngama chohtatko, thinma atenâng pute ho.
MRK.16.12	Arediko, ate dijunte waniipa thin diaknâng wâng lemko atenii demnâng khemawah rãngrãng ledang hôngwah. 
MRK.16.13	Ate niima ngakka lahma ahan hehnâng thôkoh wah, phumma erehehma atenii nângmin pute ho.
MRK.16.14	Khedithôan ko, Jisu ate dijunte echhi wathepa phhekchhah chhahthuko thintâko hôngwah. Atema thinnâng ritngatwah, chenrãngma ngako, thinnâng putedâlem aho dângwah, ngale atea ahînma khetih ngama thôkohte hehnângmin lepute thangma thinhungpa chehjâwah. 
MRK.16.15	Atema thinnâng ngatwah, “Hahtokkhoh phangtang nâng chhoanletma nginkongsen pa chentô mihnyan hehnâng phoangthôkoh en. 
MRK.16.16	Henhenma putedâlem lahma baptijem kep eka ereheh khope chohmin; henhenma lepute dangeka ereheh kho lepemin. 
MRK.16.17	Putedâlemte hehnâng patritli moatlem moatrãng chaan kohmin: thinma ngamînko juchhihmin junloatmin; ngale thinma ajatjat jabmemin ejabwak a; 
MRK.16.18	thinnâng pûma mekak akomin, ngale bîmejô memen akomin letâmin; thindekma khunte hehnâng sahlo lahma rangmesoam koh ako khunte heh esen a.”
MRK.16.19	Teso Jisu thin demnâng jabmîn diko, atea rangkhethung nâng toansietwên lahma Joban dekchahko tôngwãngwah. 
MRK.16.20	Dijunte heh chhoan lahma chentô thenâng Joban nginkongsen pa phoangthô chhoanwah, ngale thin demnâng Teso Juma johmoatwah, ngale thinma patritli moatlem moeka junko thinma phoangthô eka Nginkongsen pa toangtang nginkong ngama putewah.
MRK.16.9	Dihiaknyu heh piter ngale ate lemru heh tânâng wãng lahma thinma khetah heh roanche thôkoh wah. 
MRK.16.10	Arediko Jisu ate dedema Asâthôan ngale roantang roanjêng ahîn khope Nginkong pa ate dijunte heh junma sankatma sannyup nâng phoangthô chhoanthuk wah.]
LUK.1.1	Ngama nyahrãng ahun Thiofilas:
LUK.1.1	Ajahthem mihnyan hehma nitânâng chenni dangtah a erengin heh raangthienrãng thatphungwah. 
LUK.1.2	Khebâng thuma areheh khelahma Joban nginkongsen pa phoangthôte hehma ninâng thôkohthi ngin heh jôba thinma raangthien eka. 
LUK.1.3	Adongthôan Thiofilas, chenrãngma ngako, ngama are ngin heh khebeng mejô senthemthem lâthat sûtantek. Phumma nangrãng khophen lemphen raangkohpa asen edanga ngama thonghun ekang. 
LUK.1.4	Ngama are raang ekãngpa nangnâng hethô thoheh nangma phangtang toangtang ngama chenjet o ngama raang ekang.
LUK.1.5	Hirot pa Judia Lowang dâng sanpoatko, soam aroakte wathe ate mînpa Zakaria ngama dângwah, atea soam aroakte jat Abija kuwah dângwah. Ate tangnyu mînpa Ilijabet dângwah; atemin soam aroakte kuwahjô dângwah. 
LUK.1.6	Atenii wanii niijô Joban mitsokko asen dângwah, ngale Joban Niemarang ngale Hôkum hehmin senthemthem kepwah. 
LUK.1.7	Thin a chhuho chhaho dângwah, chenrãngma ngako Ilijabet pa chhaho dângwah, ngale atenii waniinii nyahrãng wiku teka dângwah.
LUK.1.8	Jâthenâng atema soam aroak moatlem moatpan jâko Zakaria ma Rangsoamhum ko soam aroak lahma dângwah. 
LUK.1.9	Soam aroakte heh Niem junko, thinma tanlahma Zakaria pa chaamko wenkhuh tûmrok kohrãng renwah. Ephumma Zakaria Teso Rangsoamhum ko wângwah, 
LUK.1.10	Wenkhuh pa tûmrokkoh sanpoatko rangsâ wah mihnyan hehma rangsoam wah. 
LUK.1.11	Atema wenkhuh tumrokkoh eka chaam dekchah ngeko rangkhethung wah Teso ngintatte ate tâko hôngchep katwah. 
LUK.1.12	Chenthu Zakaria ma ate kheko, patrit ngale chei rewah. 
LUK.1.13	Phumma rangwah ngintatte pumma atenâng ngatwah, “Zakaria, nekchei! Joban ma nang rangsoam pa lâtattho, ngale nang tangnyu Ilijabet ma delachha echha a. Nangma ate mînpa Jon ngama mînmin. 
LUK.1.14	Chenthu atema naa mechha tahko, nang chentô khuhah nâhah dângmin a, ngale ahan mihnyan hehmin ajahthem khuhah nâhah edanga! 
LUK.1.15	Jon pa Teso mitsokko adong edanga. Atema khem ngale lihân amok aleklimin lejok phhekchhah min. Ate achhat mejû Asâthôanju demnâng echha a, 
LUK.1.16	ngale atema ajahthem Isrial mihnyan heh Teso Joban tânâng engaksiet hûa. 
LUK.1.17	Atea Teso mako ekala a, ngale atea Ilija mõng rãngrãng chaanwin edanga. Atema wa achha heh ethe ngakroapsiet a; ngale ngin lekepte mihnyan heh toangtang lemkhôko engak thonghun thuk a; ngale atema mihnyan heh Teso rãngma khoakhem lahma ethienkoh a.”
LUK.1.18	Zakaria ma rangkhethung wah ngintatte ko ngatwah, “Ngama nang nginpa toangtang ngama chenroh jienjetmin a? Nga a teka lâdangtek, ngale nga tangnyu pemin wiku lâdangtah.”
LUK.1.19	Ngintatte ma dânthâng wah, “Nga a Gabarial,” “Nga Joban tâko chep ekang, atema are nginsen pa nangnâng thôkoh rãng chienkat ehang. 
LUK.1.20	Rohkomin nangma nga nginko putemoh, arepa sanpoat methang tahko toangtang edang kara. Nangma lepute dângdi, nangma jab lejienjab dângmin; Ngama nangnâng toamhoan eki rangwopa linlin madang dangkako nanga jabmuhma dângmin.”
LUK.1.21	Ngale mihnyan hehma Zakaria Rangsoamhum ko aretô chenrãngma lektong eka ngama sekmah lahma bemwah. 
LUK.1.22	Ngale chenthu ate Rangsoamhum kowah loatkhoam katko, atema mihnyan hehnâng jienranjab tuho. Phumma atema Rangsoamhum khenko thânkhe lâretah ngama mihnyan hehma thônghun wah. Atema khapthe tumin lejien jabtu thangma mihnyan hehnâng atedekma thak amak kohwah.
LUK.1.23	Chenthu atema Rangsoamhum ko soam aroak sanpoat pa râphumma, Zakaria ate humnâng ngakkatwah. 
LUK.1.24	Erediko ate tangnyu Ilijabet ma naawun lahma humwah leloat thangma dâjeng bangâ humko tôngwah. 
LUK.1.25	Ilijabet ma ngatwah, “Teso ma nganâng chohsû ehang,” “ngale mihnyan nyuchha mitsok wah nga rêsêpa lâre phekohthang!”
LUK.1.26	Ilijabet ma jeng erok naawun poatko, Joban ma rangkhethung wah ngintatte Gabarial pa Galilijaa wah Nazarat hahko chienkatwah. 
LUK.1.27	Atema janchhônya wathe Devit Lowang pôali Josep demnâng kepmînrãng kahkhetmîn choanko ngin thôkat kohwah. Janchhônya mînpa Mariam dângwah. 
LUK.1.28	Rangkhethung wah ngintatte pa ate tâko kalahma Mariam nâng ngatwah, “Khuhah nâhah dango! Teso pa nang demnâng, ngale Teso ma nangnâng rangkoh eho!”
LUK.1.29	Joban ngintatte ma thôkoh nginko Mariam nyahrãng tungmaangwah, ngale arepa chenni junko ngaeka ngama nyahrãng patritwah. 
LUK.1.30	Joban ngintatte ma atenâng ngatwah, “Mariam, nekchei o; Joban ma nangnâng nyahrãng mînchen eho. 
LUK.1.31	Nangma naawun lohma delachha echhao, ngale nangma ate mînpa Jisu ngama mînmin. 
LUK.1.32	Atea adong dângmin, ngale achoang thôanwah tôngte Joban Chha ngama roomin. Ate te awa Devit dangtah rãngrãng Teso Joban ma atemin Lowang edangthuk a, 
LUK.1.33	ngale atea Jakob pôali hehrãngma roantang roangjêng rãng Lowang edanga; ate Hahsông pa chenthumin leta thôanmin!”
LUK.1.34	Mariam ma rangkhethung wah ngintatte ko ngatwah, “Nga a janchhô asâthu. Arepa chenroh jiendângmin?”
LUK.1.35	Rangkhethung wah ngintatte ma dânthâng wah, “Asâthôanju nangkhoh ko ekara, ngale Joban chaanpa nangkhohko etong kara. Erohwah Asâthôan Naachha pa Joban Chha ngama ngatmin. 
LUK.1.36	Nang tang amang Ilijabet nâng thatthong hun tan. Ate memin naa tachha tumek ngatwah, rohkomin atea atô wikujô medang akomin athângheh dâjeng erok naawun lâdangtah, 
LUK.1.37	Chenrãngma ngako Joban ma letamoli chenjô aho.”
LUK.1.38	Mariam ma ngatwah, “Nga a Teso haa,” “Nangma ngaeko rãngrãng nganâng chendang hang.” Ngale erediko ngintatte pa ate tâwah chhoanwah.
LUK.1.39	Erediko lemlienma Mariam chep achã lahma hahkong hahla diak Judia wah wanthe hahnâng wângwah. 
LUK.1.40	Atema Zakaria humko wãng lahma Ilijabet nâng rânjab wângwah. 
LUK.1.41	Chenthu Mariam ma rânjabpa Ilijabet ma tatko, ate wokkhen wah naachha pa phôangwah. Ngale Ilijabet nâng Asâthôanju mênchong dângwah 
LUK.1.42	ngale Ilijabet ma chaanmõang ma ngatwah, “Nanga chentô dihiak khuchhang kowah rangkepte thôan, ngale nangma wun eko naachha pemin rangkepte! 
LUK.1.43	Nga Teso nyong pa nga tâko hûlahma chohmînhu ehang, atôdông chenrãngma nga tâko hûera? 
LUK.1.44	Chenrãngma ngako nangma rânjabpa tatrienrien nga sekkhen wah naachha pa khuhah ma toak eka. 
LUK.1.45	Nangnâng Teso ngewah ngin kathapa toangtang dângmin ngama putedâlemdi nangma rangkep eko!”
LUK.1.46	Mariam ma ngatwah,
LUK.1.46	“Ngahungma Teso nâng rôeka;
LUK.1.47	Joban nga Pângte junma ngaju rinroan eka,
LUK.1.48	Chenrãngma ngako nga a ate haa arinchha thôan wathe phumma atema nganâng chhemhun ehang!
LUK.1.48	Adephumma chentô mihnyan ma nganâng rangkepte ngama roomin,
LUK.1.49	Chenrãngma ngako achaanthôan Joban ma ngarãng adongthôan mokoh ehang.
LUK.1.49	Ate mînpa Asâthôan;
LUK.1.50	Rôanthe kowah rôantheko
LUK.1.50	atenâng soam atôte hehnâng atema mînchen eka.
LUK.1.51	Atema ate dek achaanthôan pa loatsiet eka,
LUK.1.51	thin hungnâng ngam poarii lahma themawa eka heh phansietkoh eka.
LUK.1.52	Atema lowang chaan ahang heh thin tôngthin kowah jâsiet eka,
LUK.1.52	ngale mihnum mihne heh choangpe eka.
LUK.1.53	Joban ma rêmritte mihnyan hehnâng asenli chhahthuk lahma wokphoatthuk eka,
LUK.1.53	ngale techhu heh dekphi phâwat chhoan thuk eka.
LUK.1.54	Atema nãngte nãngwa hehnâng toamsem tahpa toangtang dângwah,
LUK.1.54	ngale ate haa Isrial mihnyan heh chohsok rãng kaera.
LUK.1.55	Atema Abraham nâng mînchen khesok rãng thônghun wah
LUK.1.55	ngale ate pôali chentô nângmin roantang roangjêng rãng mînchen khesok rãng thonghun eka!”
LUK.1.56	Mariam Ilijabet demnâng jengrem johtông diko ate humnâng ngakkatwah.
LUK.1.57	Ilijabet ma ate chhachhat sanpoat hokwah, ngale atema delachha chhatwah. 
LUK.1.58	Ate demnâng Joban pa patritli sen ekapa ate tok akhung wah mihnyan heh ngale tangkâ humkâ hehma chohtatwah, ngale thinkhu phangtang ate demnâng johrôan wah.
LUK.1.59	Chenthu naachha pa haptathe dâng phumma, thinma khoankhen niemhôanrãng hokwah, ngale thinma ate mînpa atewa mîn demko Zakaria ngama mînrãng phungwah. 
LUK.1.60	Phumma ate nyongma ngatwah, “Eroh lemînmin! Ate mînpa Jon ngama mînmin.”
LUK.1.61	Phumma thinma ate nyongko ngatwah, “Arepa ne tangkâmîn dangmah!” 
LUK.1.62	Erediko thinma atewako nangma naamînpa chenroh mînhun eko ngama thak amak lahma chhienwah.
LUK.1.63	Zakaria ma nyapraang thin thalahma raang kohwah, “Ate mînpa Jon.” Phumma thin nyahrãng patrit wah! 
LUK.1.64	Ere sanpoat poatko Zakaria jienhong jabwah, ngale atema Joban nâng rôwah. 
LUK.1.65	Tok akhung wah mihnyan heh phangtang chei rewah, ngale erengin pa hahkong hahla diak Judia phangtang khêmtatwah. 
LUK.1.66	Are ngin chohtatte chentôma thinhung nâng thonghun lahma chhienwah, “Are naapa chenroh hongdôngmin a?” chenrãngma ngako Joban chaanpa ate khohko tongeka.
LUK.1.67	Jon wa Zakaria pa Asâthôanju mênchong danglahma atema Joban ngin loatthôwah:
LUK.1.68	Teso Isrial heh Joban nâng rôe!
LUK.1.68	Atema ate mihnyan hehnâng chohsok rãng kaera,
LUK.1.68	ngale atema thin pepâng eka.
LUK.1.69	Atema ate haa Devit pôali wah,
LUK.1.69	nãngnâng Pângte chaanthôan kohehi,
LUK.1.70	Atema ate mõng asâ heh junma khema thuma toamsêm wah
LUK.1.71	Atema nãngran hehwah pepângmin,
LUK.1.71	Nãngnâng chhihchohte chentô hehwah epânghi.
LUK.1.72	Atema nãngte nãngwa hehnâng mînchentek ngama ngaeka
LUK.1.72	ngale atema asâma toamsem tahpa thonghun eka.
LUK.1.73+LUK.1.74	Atema nãngte nãngwa Abraham nâng toamsêm wah
LUK.1.73+LUK.1.74	Atema nãngran hehwah pepângrãng toamsêm wah
LUK.1.73+LUK.1.74	ngale lechei lewãn thangma atenâng soamtôthuk ehi,
LUK.1.75	erohwah ate mako nãng asâ ngale toangtangma nãng roandông dôngtang dângmin.
LUK.1.76	“Nanga ngachha, nangnâng achoang thôanwah tôngte Joban mõng ngama ngatmin.
LUK.1.76	Nanga Teso mako wãnglohma ate lempiak kohmin,
LUK.1.77	ngale thinpap heh map kohlahma thin khopemin,
LUK.1.77	ngama nangma ate mihnyan hehnâng thôkohmin.
LUK.1.78	Nãng Joban pa hun achette ngale mînchênte Joban.
LUK.1.78	Atema nãng khope pa rangkhah sanphiak rãngrãng nãngkhoh nâng ehongthuk a
LUK.1.79	rangnyek ngale rit amah thenâng sôngte chentô nâng atema rangkhethung wah ephiakkat thuk a,
LUK.1.79	ngale atema nãngnâng mêmo moatlem emothuk hi.”
LUK.1.80	Naapa donglahma phoang aroang ngale Ju amoang nângmin achaan dângwah. Atea Isrial nok atang heh anga nga mathahko hôngloat mako sehahkho nâng sôngwah.
LUK.2.1	Augustas pa Chofa dângpoatko Roman Chofa khenwah chentô diakwah mihnyan heh khoroakweih rãng chienwah. 
LUK.2.2	Chenthu khebângrãng mihnyan heh khoroakweih poatko, Kurinas pa Siria diakko Govono dângwah. 
LUK.2.3	Anga ngama mâmâ nok ahah nâng khoroakweih lahma mînraangrãng chhoanwah.
LUK.2.4	Josep min Galilijaa Nazarat hahnâng katwah, erehahpa Devit Lowang chhat hah Judia diakwah Bethlehem nâng katwah. Josep pa Devit pôali dângjunko erehahko katwah. 
LUK.2.5	Atea Mariam demnâng katwah. Mariam pa ate demko kepmînrãng ngama kahkhetmîn choan dângwah. Phumma Mariam pa naawun dângwah, 
LUK.2.6	ngale thin a Bethlehem nâng dângpoatko Mariam ma ate chha chhatrãng sanpoat pa thângwah. 
LUK.2.7	Mariam ma ate khhepho chha pa chhatwah. Ngale atema khetko doaplahma mânhoko jupthukwah - chenrãngma ngako thin tôngrãng humkhen nâng the aho dângwah.
LUK.2.8	Ere diakko saaksokte khuthe thin saak heh sok nungma pitnâng rangpen jemlahma dângwah. 
LUK.2.9	Rangkhethung wah Teso ngintatte thintâko hôngkatwah, ngale Teso chaanpa thin khohko phiakkat wah. Thin a nyahrãng chei rewah, 
LUK.2.10	Phumma ngintatte pumma thinnâng ngatwah, “Nekchei en! Ngama nenâng nginsen thôkoh rãng kaerâng, erengin pumma mihnyan heh phangtang khu ehahthuk a. 
LUK.2.11	Thejâ Devit hahko ne Pângte Chhaeka - Atea Krista Teso! 
LUK.2.12	Ngale nema are junko jet en: Nema naachha pa khetnâng doaplahma mânhoko jupthuk lahma ekhe en.”
LUK.2.13	Lemlienma rangkhethung wah ngintatte heh jahmõang hong lahma ngintatte demko Joban nâng rôsê sewah:
LUK.2.14	“Rangkhethung choangthôan nâng Joban mîndong thukeka,
LUK.2.14	ngale hahtokkhoh ko hendemnâng ate rinme eka ereheh mêmo chendanga!”
LUK.2.15	Chenthu ngintatte heh thin tâwah chhoan lahma rangkhethung nâng ngakwâng diko, saaksokte hehma wathema wathe nâng jabmînwah, “Bethlehem nâng wãnglihma Teso ma chenni thôkohthia ereheh sûwãnge.”
LUK.2.16	Phumma thin sitsiak wãng lahma Mariam le Josepnii chohkhe wah, ngale naachha pa mânhoko jupthuk lahma khêwah. 
LUK.2.17	Saaksokte hehma naachha pa khêdiko, naachha junma ngintatte hehma thinnâng chenni thôkotah a ereheh thinma thôkoh wah. 
LUK.2.18	Saaksokte hehwah ngin chohtatte heh phangtang bârit rewah. 
LUK.2.19	Mariam ma erengin heh chhemhun lahma ate hungnâng lulili thônghun wah. 
LUK.2.20	Saaksokte hehma chentô tattah le khetah heh junma, thinma Joban nâng rôsê selahma ngakchhoanwah; erepa thinnâng ngintatte ma chenroh thôkotah a eroh dângwah.
LUK.2.21	Haptathe diko, naachha khoankhen niemhôan rangwo hokphumma, atenâng Jisu ngama mînwah, ere mînpa ate seknâng dângmako rangkhethung wah Joban ngintattema kohwah.
LUK.2.22	Mosa Niem junko Josep le Mariamnii seksâsietrit niemhôan sanpoat pa hokwah. Erohwah atenii ma naachha pa Jeroselem nâng Teso tânâng sietkatwah, 
LUK.2.23	Teso Niem nâng raangeka rãngrãng: “Chentô khhepho chhapa Teso mînko rangsoam lahma araangraang Joban moatlem moatte dângrãng thienmin.” 
LUK.2.24	Thinmemin Teso Niem junko, phari ba phari rãngrãngjat wochha wannii Joban mînko kohrãng katwah.
LUK.2.25	Ere sanpoatko mihwa wathe ate mînpa Simon ngama Jeroselem nâng songlahma dângwah. Atea mihnyansen ngale Joban rancheite mihnyan dângwah. Ngale Joban ma Isrial mihnyan heh pepângrãng katpa bemla lahma dângwah. Asâthôanju pa ate demko dângwah 
LUK.2.26	ngale Teso ma toamsem tah Misaia pa lekhema nanga leriimin ngama atenâng ngatwah. 
LUK.2.27	Juma sietwên lahma, Simon Rangsoamhum nâng wãngwah. Chenthu nyong awa niima naachha Jisu pa Rangsoamhum nâng niem junko aterãng niemhôan kohrãng sietwênko, 
LUK.2.28	Simon ma naachha pa ate dekko pelahma Joban nâng dangkoh a ngatwah:
LUK.2.29	“Teso, ade phumma nangma toamsem tohpa linlin lâdangtah,
LUK.2.29	ngale nang haapa rinmeme tariithuk o.
LUK.2.30	Ngadede mitma nangwah khopepa lâchoh khetek,
LUK.2.31	Erepa nangma chentô mihnyan nyuchha heh mathahko khoakhem eko:
LUK.2.32	Atea Jews ledangte jat hehnâng nangma hun eko moatlem pa loatkhesokte wen
LUK.2.32	ngale nang mihnyan Isrial heh mînsenthuk eka.”
LUK.2.33	Naachha junma Simon ma jab ekapa tatlahma ate nyong awanii bârit rewah. 
LUK.2.34	Simon ma thinnâng rangkoh lahma ate nyong Mariam nâng ngatwah, “Are naachha pa Joban ma ren eka, ate junma ajahthem Isrial mihnyan chhihjâmin erea ngale khopete min ehonga. Atea Joban wah ngama jetrãngma ajahthem mihnyan hehma ate lelatnâng echhihjab a 
LUK.2.35	ngale thin hungkhen nâng huhthonghun eka heh eloatthôkoh a. Ngale dangnahma nedede mongtoh pumma liensuhwah rãngrãng ere rekwah nehung elien chhihhèn.”
LUK.2.36+LUK.2.37	Nyahrãng wiku mõngnyu wathe dângwah, atea janthoinyu ngale ate mînpa Ana, Phanuil chha dângwah. Ngale ate Ashar jat dângwah. Ate tangwa demko pâengit lolo roamsông diko ate tangwapa ritwah, phumma atea erepoatko roak eset pâbelii rangpâ dângwah. Ate Rangsoamhum kowah leloat thangma; rangwo rangnyek phhekchhah lechhah thangma Joban nâng rangsoam lahma dângwah. 
LUK.2.38	Ere sanpoat poatko ate hukhoam hûlahma Joban nâng dangkoh a ngatwah, ngale Joban ma Jeroselem pêsietrãng bemlâte mihnyan heh tâko atema naachha junma jabwah.
LUK.2.39	Teso Niem junko moatthin moatlem heh phangtang râmoat diko, Josep le Mariamnii thin hah Galilijaa wah Nazarat hahnâng ngakkatwah. 
LUK.2.40	Naapa donglahma chaanthepthep dângwah; ngale atenâng buthi mongthemsen hehmin jêngjah jahhong dângwah, erediko Joban mînchen pemin ate khohko dângwah.
LUK.2.41	Rangpâ roakweih Jisu nyong awa heh Jeroselem nâng Adankhoam lokuh rãng katwah. 
LUK.2.42	Chenthu Jisu echhi pânii dângko, jâhan pâhan wah rãngrãng lokuh rãng katwah. 
LUK.2.43	Chenthu lokuhpa râphumma thinhumnâng ngakwâng wah, phumma letachha Jisu pa Jeroselem nâng tângtôngwah. Phumma arepa ate nyong awa hehma lejet dângwah; 
LUK.2.44	Ayong awa hehma atea thinkhuchhang kojô edangthem a ngama thônghun wah, erohwah ngihjeng khoam diko thintang amang ngale lemru lemchha heh chhangko phoanglemsok wah. 
LUK.2.45	Thinma lechohlem dâng phumma, Jeroselem nâng ate lemsokrãng ngakkatwah. 
LUK.2.46	Jârem jâko Rangsoamhum nâng Jews heh Niemarang hethôte heh demko tonglahma thin ngin jetat ngale thinnâng ngin heh thôngphâ relahma chohkhe wah. 
LUK.2.47	Atema ngin heh chhemlala dânthâng junko ate ngin chohtatte heh bârit rewah. 
LUK.2.48	Chenthu ate nyong awa hehma ate chohkheko bârit rewah, ngale ate nyongma ngatwah, “Echha, nangma ninâng chenrãngma aroh hôan ehia? Nangwa chenii nang chohlem ele ngama nyahrãng lâpatriitih.”
LUK.2.49	Jisu ma dânthâng wah, “Nema nga chenrãngma lemsû eha? Nema nga Ewa Humnâng edanga ngama jet hone?” 
LUK.2.50	Phumma Jisu ma danthang eka nginpa thinma jetwak ho.
LUK.2.51	Ephumma Jisu thin demnâng Nazarat nâng ngakwâng wah, ngale enâng thin nginkepkep danglahma tôngwah. Are chentô ngin heh ate nyongma hungnâng thienwah. 
LUK.2.52	Jisu phoang aroang ngale buthi mongthem nâng adông rewah, erediko Joban memin ngale mihnyan hehmemin atenâng sênchohwah.
LUK.3.1	Ere sanpoat pa Tiberias Chofa ma echhi pâbangâ pên sanpoat dângwah; Pontas Pilat pa Judia Govono dângwah, Hirot pa Galili pênte dângwah, ngale ate naa Filip pa Ituria ngale Trakonitas nii pên lahma dângwah, 
LUK.3.2	ngale Anas le Kaipas nii soam aroakte adongthôan dângwah. Ere sanpoatko sehahkho nâng Zakaria chha Jon nâng Joban wah ngin hokwah. 
LUK.3.3	Ephumma Jon ma Jordan jokemwah chentô diak hehnâng Joban ngin phoangthô kohwah, “Ne papwah hungngaklit letma baptijem kepen, ngale erohkoba Joban ma nepap heh map ekohhèn.” 
LUK.3.4	Mõng Isaia ma raangwah titab nâng aroh raangeka:
LUK.3.4	“Sehahkho nâng wathe mihnyan phoangrak eka:
LUK.3.4	‘Teso rãngma lempiakkoh en;
LUK.3.4	ate khoamrãng lemtin hôankoh en!
LUK.3.5	Hahkhoanglu chentôpa junsietmin,
LUK.3.5	Hahkong hahla chentôpa thungsiet rêmin.
LUK.3.5	Lemkoang lemnoang chentôpa tinsiet rêmin,
LUK.3.5	ngale chentô lemchhih heh junsiet rêmin.
LUK.3.6	Mihnyan nyuchha chentôma Joban wah khope pa echohkhe a!’ ”
LUK.3.7	Mihnyan heh jahmõang Jon tânâng baptijem keprãng hokwah. Atema thinnâng ngatwah, “Pû heh!” “Joban ma chienhokrãng ngaeka chêmkowah ne etape en ngama henma thôkoh ehèn a? 
LUK.3.8	Nepap moatlem wah hunglittah ngama kheli moatlem mo en. Ngale Abraham pa nete newa dângwah ngama nededema nekthonghun riitu en. Ngama nenâng thôkoh eka, Joban ma are long heh wahmin Abraham chhuchharãng tahôan a! 
LUK.3.9	Wâka pumma bãngpa thong arinma joatpherãng ngama thienlahma tonga; penri risen leribãng chentôpa runjoat lahma wennâng thhekmin.”
LUK.3.10	Mihnyan hehma atenâng thôngphâ wah, “Eroh medang ako nima chenremin a?”
LUK.3.11	Atema dânthâng wah, “Henhen nâng chhemchong khanii tonghèn a khathe pa ahoteko koh en, ngale henhen nâng phhekchhah tong ehèn a erepa phenphhek chhah re en.”
LUK.3.12	Thãkho thâte khuthe baptijem keprâng hûlahma atenâng thôngphâ wah, “Hethôte, nima chenremin a?”
LUK.3.13	Atema thinnâng thôkoh wah, “Nema chentô thâthin a erenoma abâm nektha en,”
LUK.3.14	Sipâhi khuthe memin atenâng thôngphâ wah, “Nia chenroh a? Nima chenremin a?”
LUK.3.14	Atema thinnâng ngatwah, “Henwah min ledangli wah ngun neknyen en, ngale ledangli nâng mih neksekham en. Nema dâjeng ngun choh ekenko rinme letma tongen.”
LUK.3.15	Mihnyan hehma Misaia katpa nyahrãng ngiak lahma dângwah, phumma Jon pa Misaia madanglah o ngama thonghun lahma patrit wah. 
LUK.3.16	Ephumma Jon ma thinnâng ngatwah, “Ngama Joma baptijem koheka, rohkomin nganoma abâmbâm adongpa ekara. Nga ate daphâng putkohrãng memin punmek. Atema Asâthôanju ngale wenma baptijem ekohhèn. 
LUK.3.17	Ate deknâng ate wênkhoang tonga, erepumma chhah heh phangtang chaaplahma chhahsek sekpa ate chhahpum nâng ekhôanthien a; ngale chhahpha thoak heh atema chenthumin lemutthin wenko ethhek a.”
LUK.3.18	Jatrup ngema Jon ma Joban nginpa mihnyan hehnâng thôkoh wah, ngale thinnâng hunglit rãng rîn akhahwah. 
LUK.3.19	Rohkomin Jon ma Govono Hirot nâng nyahrãng ritngatwah, chenrãngma ngako Hirot ma atenaa tangnyu Hirodik pa ate tangnyu rãng kepwah, ngale atema lihânmin ajahthem chhihmoat wah. 
LUK.3.20	Erediko Hirot ma ahan achhihthoan wanthe moatwah, arepa atema Jon phâtek nâng loatkhhek wah.
LUK.3.21	Mihnyan heh phangtang baptijem tâkoh diko, Jisu nângmin baptijem kohwah. Atema rangsoam poatko rangkhethung pa laangwah, 
LUK.3.22	ngale Asâthôanju phariwo rãngrãng danglahma ate khohko tôngkatwah. Ngale rangkhethung wah jabkhab hôngjab katwah, “Nanga ngama nyahrãng ahun nga Chha. Nga nangdemnâng rinme ekang.”
LUK.3.23	Chenthu Jisu ma ate moatlem heh bângmoat poatko atea rangpâ roakrem dângwah. Mihnyan hehma atea Josep chha ngama thonghun wah. Josep pa Hali chha, 
LUK.3.24	Hali pa Mathat chha, Mathat pa Levi chha, Levi pa Malchi chha, Malchi pa Jannia chha, ngale Jannia pa Josep chha, 
LUK.3.25	Josep pa Mathatias chha, Mathatias pa Amos chha, Amos pa Nahum chha, Nahum pa Esli chha, Esli pa Nagai chha, 
LUK.3.26	Nagai pa Maath chha, Maath pa Mathatias chha, Mathatias pa Samain chha Samain pa Josach chha, josach pa Joda chha, 
LUK.3.27	Joda pa Joana chha, Joana pa Rasa chha, Rasa pa Zerubabal chha, Zerubabal pa Sialtial chha, Sialtial pa Nari chha, 
LUK.3.28	Nari pa Malchi chha, Malchi pa Adi chha, Adi pa Kosam chha, Kosam pa Elmadam chha, Elmadam pa Er chha, 
LUK.3.29	Er pa Josua chha, Josua pa Elizar chha, Elizar pa Jorim chha, Jorim pa Mathat chha, Mathat pa Lavi chha, 
LUK.3.30	Lavi pa Simon chha, Simon pa Juda chha, Juda pa Josep chha, Josep pa Jonam chha, Jonam pa Eliakim chha, 
LUK.3.31	Eliakim pa Malai chha, Malai pa Manna chha, Manna pa Matatha chha, Matatha pa Nathan chha, Nathan pa Devit chha, 
LUK.3.32	Devit pa Jisi chha, Jisi pa Obad chha, Obad pa Boz chha, Boz pa Salmon chha, Salom pa Nahson chha, 
LUK.3.33	Nahson pa Aminadab chha, Aminadab pa Admin chha, Admin pa Arni chha, Arni pa Hazron chha, Hazron pa Paraz chha, Paraz pa Juda chha, 
LUK.3.34	Juda pa Jakob chha, Jakob pa Isak chha, Isak pa Abraham chha, Abraham pa Tarah chha, Tarah pa Nahor chha, 
LUK.3.35	Nahor pa Sarug chha, Sarug pa Rau chha, Rau pa Palag chha, Palag pa Ebar chha, Ebar pa Sila chha, 
LUK.3.36	Sila pa Kainan chha, Kainan pa Arphaxad chha, Arphaxad pa Sim chha, Sim pa Noa chha, Noa pa Lamih chha, 
LUK.3.37	Lamih pa Mathusila chha, Mathusila pa Inok chha, Inok pa Jarad chha, Jarad pa Mahalalil chha, Mahalalil pa Kanan chha, 
LUK.3.38	Kanan pa Inos chha, Inos pa Sith chha, Sith pa Adam chha, Adam pa Joban chha.
LUK.4.1	Jisu Jordan wah Asâthôanju menchoang ngakwâng wah, ngale Juma sehahkho nâng sietchhoan wah, 
LUK.4.2	Enâng juchhihma jâroakbelii hungtôan wah. Ere sanpoatko atema chennimin phhekchhahho, phumma chenthu erepa râdiko ate rêmritwah.
LUK.4.3	Juchhih ma atenâng ngatwah, “Nanga Joban Chha medang oko, are long hehnâng bankênrãng litjârãng chien o.”
LUK.4.4	Phumma Jisu ma dânthâng wah, “Joban nyapraangma ngaeka, ‘Mihnyan nyuchha pa phhekchhah loloma hîn ajô dangmah.’ ”
LUK.4.5	Erediko juchhihma wanthe thechoang khonâng sietwên lahma dekkhîn nyekko hahtokkhoh wah chentô hahsông heh atenâng khesokwah. 
LUK.4.6	Ngale juchhih ma atenâng ngatwah, “Ngama are chentôpa nangnâng kohlihma lowang rãngrãng epênthuk e,” “Are chentôpa nganâng lâkoh thang, ngale ngama hennânghun ekanga ereko ngama areheh phangtang takoh ang. 
LUK.4.7	Phumma, nangma nganâng rangmesoam hangko, areheh phangtang nangrãng dângmin.”
LUK.4.8	Jisu ma dânthâng wah, “Joban nyapraangma ngaeka, ‘Teso nang Joban nâng lolo soam o, ngale atelolo toak asân o!’ ”
LUK.4.9	Erediko juchhih ma Jeroselem wah Rangsoamhum wah choangthôan ko sietwên lahma atenâng ngatwah, “Nanga Joban Chha medang oko, nangdede arekowah jâriikao. 
LUK.4.10	Chenrãngma ngako, Joban nyapraangma ngaeka, ‘Joban ma rangkhethung wah ate ngintatte hehnâng nang tângloatrãng echien a.’ 
LUK.4.11	Erediko aroh ngalahma memin tonga, ‘thinma thindekko nang etãngloho, erohwah nangda pa longko lebuhrii edango.’ ”
LUK.4.12	Phumma Jisu ma dânthâng wah, “Joban nyapraangma aroh ngaeka, ‘Nang Teso Joban hung nektoan.’ ”
LUK.4.13	Chenthu juchhihma Jisu nâng rongrup ngema hungtôan diko, atema Jisu chhutherãng thinphewah.
LUK.4.14	Erediko Jisu Galili nâng ngakkatwah, ngale Asâthôanju chaanpa ate demko dângwah. Ate nginpa erekowah diaktang nâng khêmtatwah. 
LUK.4.15	Atema Sanagog hehnâng phoanghethô rewah, ngale anga ngama atenâng rôwah.
LUK.4.16	Erediko ate dong alotah Nazarat hahnâng Jisu katwah, ngale jahan rangwowah rãngrãng Pientông jâko Sanagog nâng hokwah. Atema Joban nyapraang weihrãng tôanchepwah 
LUK.4.17	atenâng 
LUK.4.18	Teso Jupa ngakhohko tonga,
LUK.4.18	chenrãngma ngako atema tangchhih hehnâng Joban nginkongsen pa thôkoh rãng ren ehang.
LUK.4.18	Ngale phâtek khennâng khhekrii lahma tôngte hehnâng thinlaangphe nginpa thôkoh rãng ren ehang ngale mitdoak hehma jienkhe;
LUK.4.18	ngale mihkhennâng chêmte heh loatsiet
LUK.4.19	Ngale Teso ma ate mihnyan heh pepâng sanpoat pa lânamtha ngama thôkoh rãng ren ehang.”
LUK.4.20	Jisu ma nyapraangpa tenlahma erekowah moatlem chohsokte ko ngakkoh lahma tôngthinko tôngwah. Sanagog wah chentô mihnyan hehma atenâng sokwah, 
LUK.4.21	ngale atema thinnâng ngatwah, “Ngama are Joban nyapraang weih ekangpa nema lâtattet, erohwah are raang ekapa thejâ toangtang lâdangtah.”
LUK.4.22	Thin chentôma Jisu nâng senchoh wah ngale Jisu ma jabkhabsen jabpa tat lahma bârit rewah. Thinma ngatwah, “Atea Josep chha ledangne?”
LUK.4.23	Jisu ma thinnâng ngatwah, “Ngama ajet are nginthakthô pa nema nganâng engaha, ‘doktor, nangdede mesietriio.’ Ngale ngama ajet nema nganâng Kaparnam nâng chenroh molohma tattih a ererãngrãng nenok nehah nângmin mo o ngama echienha. 
LUK.4.24	Jisu ma thinnâng ngatwah, Ngama nenâng arepa thôkoh eka,” “Mõng hehnâng thinnok ahah wah hehma putedâlem mah. 
LUK.4.25	Nga nginko jetat tanha: Arepa toangtang ngin, Ilija mõng sanpoatko Isrial nâng janthoinyu heh jahmõang dângwah, chenthu rangpâ pârem khathe ranglepat dangtah poatko Isrial diaktang remdong remlahma dângwah. 
LUK.4.26	Rohkomin Ilija Isrial diakwah mihnyan heh tânâng lechien chhoanwah, Sidon diakwah Zarepha hahko sôngte janthoinyu tânâng loloba chienkatwah. 
LUK.4.27	Ngale mõng Ilija sanpoatko Isrial nâng ajahthem mihnyan heh angêm khoanchet chohlahma chêmlahma dângwah; rohkomin wanthejô senho, Sirien jat Naman loloba angêm khoanchet kowah sênwah.”
LUK.4.28	Chenthu Sanagog wah mihnyan hehma arepa tatphumma thin rinkhah wah. 
LUK.4.29	Mihnyan hehma toanchep lahma hahdaang kowah sietphe chhoanwah, ngale thinhah wah hahhokho choangthôan ko sietwênwah. Thinma ere kakho pumma Jisu jâthinkat rãng phungwah, 
LUK.4.30	Rohkomin mihnyan heh mongtung pumma Jisu loatkhoam chhoanwah.
LUK.4.31	Erediko Jisu Galili wah Kaparnam hahnâng katwah, ngale enângmin Pientông jâko mihnyan hehnâng hethô wah. 
LUK.4.32	Jisu ma hethôpa khelahma thin phangtang bârit rewah, chenrãngma ngako atema chaan demnâng hethô wah. 
LUK.4.33	Sanagog khenko juchhih luplahma mihwa wathe dângwah; atema chaanmõang hôngrakwah, 
LUK.4.34	“O! Nazarat wah Jisu, nangma ninâng chennire hun ehia? Nanga ako ni chhihsietrãng hûeroa? Nanga hen a erepa ngama jet e: Nanga Joban wah Asâthôan nginmatte!”
LUK.4.35	Jisu ma juko ngatwah, “Kihtong lohma mihnyan kowah loatchhoan o!” juchhih ma mihnyan pa thinmako loangsietthien lahma atenâng lihân chenjô maksak lehoan thangma loatchhoan wah.
LUK.4.36	Mihnyan heh phangtang barii lahma wathema wathe nâng jabmînwah, “Are heh chenni jabeka? Are mihnyan pumma chaan demnâng jablahma juchhihko ngatko, juchhih pa loatchhoan eka!” 
LUK.4.37	Ngale Jisu nginpa ere diakko phangtang nâng khemchoh tatwah.
LUK.4.38	Jisu Sanagog wah loatchhoan lahma Simon humnâng wângwah. Simon tangnyu nyongpa nyahrãng chaankhun lahma dângwah, ngale thinma Jisu nâng ate ngin pa thôkoh wah. 
LUK.4.39	Jisu wãng lahma khunte jupthin tâko chepwãng lahma khoanchetko atewah loatchhoan o ngama ngatwah. Phumma khoanchet pa atewah loatchhoan wah, ngale lemlienma toansat lahma thinnâng khoakhêm wah.
LUK.4.40	Sanlup diko mâmâ jatjat khoanchetma chêmte heh thin lemruchha hehma Jisu tânâng siethokwah; Chentônâng Jisu ma ate dekma sahlo lahma phangtang mesietwah. 
LUK.4.41	“Nanga Joban Chha!,” ngama raklahma melâng mihnyan wah juchhih loatchhoan wah.
LUK.4.41	Jisu ma juchhih hehnâng chennimin jab aja thuk ho, chenrãngma ngako thinma atea Misaia ngama jetwah.
LUK.4.42	Rangwo phumma Jisu erehah kowah loatchhoan lahma mihnyan henjô aho thenâng chhoanwah. Phumma mihnyan hehma ate phoanglêmwah, ngale chenthu thinma chohlem phumma, thindem wah lechhoanthuk turãng thônghûnwah. 
LUK.4.43	Jisu ma thinnâng ngatwah, “Ngama hahhan hehnângmin Joban Hahsông Nginkongsen pa phoangthô kohmin, are rãngma jôba Joban ma nga chienkat ehang.”
LUK.4.44	Ngale atema erediak kowah Sanagog phangtang nâng Joban nginpa phoangthô kohwah.
LUK.5.1	Jâthe Jisu Ginisarat Josi kêmko cheplahma dângko mihnyan hehma atewah Joban ngin jetatrãng thinmîn lahma ate tânâng wângwah. 
LUK.5.2	Atema jophako khôankho phangnii sietthien lahma khewah; Ngahloatte heh khôankhopa phethien lahma thinchaak setphe lahma dângwah. 
LUK.5.3	Phumma Jisu khôankho phangthenâng chhangwângwah - ere khôankho pa Simon thiak dângwah - ngale atema Simon nâng khôankho pa jopha kowah roanchhe taangthin kathang ngama ngatwah. Phumma Jisu khôankhoko tonglahma mihnyan hehnâng hethô wah.
LUK.5.4	Chenthu Jisu ma mihnyan hehnâng thôkoh diko, atema Simon nâng ngatwah, “Khôankhopa roanchhe jolunâng thoamkat hang, ngale nang erediko nang lemru nekhuma nechaak pa hatkat en.”
LUK.5.5	Simon ma dânthâng wah, “Hethôte,” “Nima penliangma phoanghattih rohkomin chenjô chohhatmih. Phumma nangma aroh menga oko, ngama nga chaakpa hatkat ang.” 
LUK.5.6	Thinma hatkattah pa chaakjô lankhajâroh ngah jahmõang chohhatwah. 
LUK.5.7	Ephumma khôankho han wah thinlemru hehnâng chohsûkahi ngama dekma jepwên wah. Thin lemru heh kalahma khôankho wanniinii joko lânthumjâroh ngah chõngchõng loatwah. 
LUK.5.8	Chenthu Simon Piter ma arepa kheko, Jisu mathahko dakuhtho lahma khupjup lahma Jisu nâng ngatwah, “Teso! ngatâwah chhoan o, chenrãngma ngako nga a papi mihnyan!”
LUK.5.9	Thinma ngah jahmõang chohloat phumma Simon piter ngale ate demwah heh phangtang bâritwah. 
LUK.5.10	Simon lemru Zibidi chha Jems le Jon niimin bâritwah. Jisu ma simon nâng ngatwah, “Nekchei; ade phumma nanga mihnyan loatte dângmin.”
LUK.5.11	Thinma khôankho pa jophako sietwên wah, ngale thinma chentôpa phethien lahma Jisu didiko junchhoan wah.
LUK.5.12	Rekthenâng Jisu wanthe hahdaang nâng dângwah, ere hahdaangko angêm khoanchetma nyahrãng chêmlahma mihwa wathe dângwah. Chenthu atema Jisu kheko, atedede khupjup lahma Jisu nâng roatsep wah, “Hethôte, nangma mehun oko, nangma nga tasâsiet hang!” 
LUK.5.13	Jisu ma ate dekpumma mihwako sahlo lahma ngatwah, “Ngama sâsiet huneki,” “Sâo!” phumma lemlienma mihwa kowah khoanchetpa sâwah. 
LUK.5.14	Jisu ma atenâng ngatwah, “Mihnâng hennâng min nekthôkoh, soam aroakte tânâng tintin wângo ngale nangdede atenâng kherii wãngo; erediko anga ngama nanga angêm khoanchet wah lâsâtoh ngama jetrãng Mosa Niem junkowah soam aroak thinpa kohwên o.”
LUK.5.15	Rohkomin Jisu nginpa mihnyan hehma ajah jahba tatwah, ngale jahmõang mihnyan heh Jisu wah nginpa jetat erediko khoanchet hehwah sênrãng ngama hokwah. 
LUK.5.16	Rohkomin mihnyan henjô aho thenâng Jisu rangsoam rãng chîchhoanwah.
LUK.5.17	Jâthenâng Jisu ma hethô poatko, Galilijaa chentôwah, Judia, ngale Jeroselem wah hûlahma Farasi ngale Niemarang hethôte heh tônghokwah. Ngale Jisu nâng khoanchette heh mesietrãng Teso wah chaanpa kohwah. 
LUK.5.18	Mihnyan khuthema jupthinko kôasôte pelahma hokwah, ngale thinma humkhen nâng pewên lahma Jisu tâko thienhokrãng hunwah. 
LUK.5.19	Mihnyan heh jahmõang dângjunko thinma humkhen nâng jienpewên ho. Ephumma thinma humkho nâng pewên lahma, suptok khopa rapdoak lahma, ate jupthinko jupthuk lahma mihnyan heh mongtung pumma Jisu tâko waangphe katwah. 
LUK.5.20	Jisu ma thinnâng putedâlem pa ajah khelahma, atema mihwako ngatwah, “Ngalemruchha, nangpap heh map lâkohtih.”
LUK.5.21	Niemarang hethôte ngale Farasi hehma thindede thonghunwah, “Joban thãsê jabkhab jabte are mihnyan pa hen a! Joban ma loloba pap heh map tâkohmin!”
LUK.5.22	Jisu ma thinhung nâng thonghun ekapa jetlahma thinnâng ngatwah, “Nehung nâng arerãngrãng heh chenrãngma thonghun eken a? 
LUK.5.23	Chenroh ngatpa ala a, ‘Nang pap heh map lâkohtih,’ ngama ngatpa ala ale, ‘Toanchep lohma khoam o’ ngama ngatpa ala a? 
LUK.5.24	Mihnyan Chha nâng are hahtokkhoh ko pap map kohrãng chaanwin, ngama nenâng ekhesok a.” Ephumma atema kôasôte mihwako ngatwah, “Ngama nangnâng chien eki, toanchep lohma nang jupthin pelohma humnâng wãngo!”
LUK.5.25	Lemlienma mihwapa mihnyan heh tâkowah toanchep lahma ate juptah jupthinpa toanpe lahma Joban nâng rôlahma humnâng wângwah. 
LUK.5.26	Mihnyan heh phangtang nyahrãng bâritwah! ngale nyahrãng chei lahma Joban nâng rôwah, thinma ngatwah, “Thejâ nãngma chentô patritli chohkhe ekia!”
LUK.5.27	Arediko Jisu loatchhoan lahma thãkho thâte ate mînpa Livi ate Ofic ko tonglahma khewah. Phumma Jisu ma atenâng “Ngadijun hang” ngama ngatwah. 
LUK.5.28	Phumma Livi toanchep lahma chentôpa phethien lahma Jisu dijunwah.
LUK.5.29	Erediko Jisu nâng Livima ate humko phhekdong chhahdong ngetwah, ngale jokphhek chhahrãng rootah mihnyan heh chhangko thãkho thâte heh jahmõang dângwah, ngale mihnyan ahan hehmin dângwah. 
LUK.5.30	Thin demwah Farasi ngale Niemarang hethôte hehma Jisu dijunte hehnâng ngatwah. “Nema thãkho thâte ngale papi mihnyan heh demnâng chenrãngma roam phhekchhah eken a?.”
LUK.5.31	Jisu ma thinnâng dânthâng wah, “Khoanchet hote mihnyan ma doktor lemmah, khoanchette mihnyan hehma loloba doktor lemeka. 
LUK.5.32	Ngama mihnyansen heh hunglitrang roorãngkat dangmek, papi mihnyan heh roorangba kaerâng.”
LUK.5.33	Mihnyan khuthema Jisu nâng chhienwah, “Jon dijunte hehma roantang phhekchhah lechhah thangma rangsoam eka, ngale Farasi heh dijunte hehmemin erohjô soam eka; rohkomin nang dijunte heh jokphhek chhahroh re eka.”
LUK.5.34	Jisu ma dânthâng wah, “Nemnyan wapa thin demnâng tôngpoatko nemnyansiet thinnâng jokphhek chhahrãng hûeka mihnyan heh chenjô lephhekchhah thangma etonga ngama thonghun eken a? Eroh tongmah! 
LUK.5.35	Rohkomin nemnyan wapa thin demwah sietchhoan rangwo ehûra, erediko ba thinma lejok lechhah thangma etonga.”
LUK.5.36	Jisu ma are nginthakthô pemin thinnâng thôkoh wah: “Nema khetpã khohko petphinrãng khetnyan pa chiensietmet. Atema eroh mechiensiet ako, atema khetnyan pa chiensiet eka, phumma khetnyan chhuppa khetpã ko petphinrãng lesenmin. 
LUK.5.37	Roh akole henma akomin angurti anyan pa angurti thòpã ko ekien en a, chenrãngma ngako angurti anyan pumma angurti thòpã pa poakthuk erea, phumma angurti pa jenchhoan erea ngale thòpa chhihjâ erea. 
LUK.5.38	Erenoma, angurti anyan pa thònyan ko kienmin! 
LUK.5.39	Ngale henmemin angurti apã jokdiko angurti anyan jok lehun tumin. Chenrãngma ngako, nema ‘Apãpa asen,’ ngama ngaeken.”
LUK.6.1	Pientông jâko Jisu chhahthongma dânkhôamwah. Jisu dijunte hehma chhahri punlahma thindekko netphhekwah. 
LUK.6.2	Phumma Farasi khuthema thôngphâ wah, “Nãng Niem junko Pientông jâko leta molipa nema chenrãng moeken a?”
LUK.6.3	Jisu ma thinnâng dânthâng wah, “Chenthu Devit ngale ate mihnyan heh rêmrit poatko Devit ma chenni retah a erepa nema mathat chohweih ekenne? 
LUK.6.4	Atema Joban Humnâng wãng lahma Joban nâng kohtah phhekchhah pa toanlahma atema chhahwah, ngale ate mihnyan hehnângmin chhahthukwah. Phumma nãng Niem junko erepa henmemin leta chhahthin dângwah, soam aroakte hehma loloba tâchhahwah.”
LUK.6.5	Ngale Jisu ma athôanko ngatwah, “Mihnyan Chhapa Pientông rangwo rãngmin Teso.”
LUK.6.6	Erediko wah Pientông jâko Jisu Sanagog nâng wãng lahma hethô wah. Eko mihwa wathe ate dekchah ngepa kolahma dângwah. 
LUK.6.7	Niemarang hethôte ngale Farasi hehma Jisu nâng atheloat hun dângwah, erohwah Jisu tâko namwãng lahma Pientông jâko mihwa pa chensensiet ale ngama sokhokwah. 
LUK.6.8	Phumma Jisu ma thinhungwah thonghun ekapa jetlo lahma mihwako ngatwah, “Toanchep lohma anâng khema nâng wãngro.” Phumma mihwapa toanchep lahma khema nâng wângwah. 
LUK.6.9	Erediko Jisu ma thinnâng ngatwah, “Ngama nenâng chhien eka: Nãng Niem junko Pientông jâko chenni tâmoatmin a? Mihnâng chohsok moatlem ale, mihrãng chhihli moatlem tâmoatmin a? Mihnyan roandông pepâng moatlem ale, roandông chhihsiet moatlem tâmoatmin a?” 
LUK.6.10	Jisu ma chentô nâng tûmlit phoangsok wah; erediko atema mihwako ngatwah, “Nangdek pa chen o.” Phumma atema dekpa chensietwah, ngale ate dekpa ngaksênwah.
LUK.6.11	Niemarang hethôte ngale Farasi heh nyahrãng rinkhah wah, ngale Jisu nâng chennire ea ngama thindede tungko thômîn wah.
LUK.6.12	Ere sanpoatko Jisu hahhokho nâng rangsoam rãng wângwah, ngale Joban nâng rangsoam lahma rangpen penliangma tôngwah. 
LUK.6.13	Rangkhahko, atema dijunte heh ate tâko roolahma thinkhuchhang wah echhi wanii rênwah, phumma atema thinnâng moattat chhoante ngama ngatwah: 
LUK.6.14	Moattat chhoante rãng rentah heh areheh dângwah, Simon (Atenâng Jisu ma Piter ngama mînwah) ngale ate naa Andru; Jems ngale Jon, Filip ngale Bartholomi, 
LUK.6.15	Mathiu ngale Thomas, Alphia chha Jems ngale (Diak pênte) Simon, 
LUK.6.16	Jems chha Juda, ngale Jisu chên asângte Juda Iskarot heh dângwah.
LUK.6.17	Jisu hahhokho wah ate moattat chhoante heh demko jâkhoam kalahma, hahthungko jahmõang ate dijunte heh demko chepkatwah. Judia diak phangtangwah, Jeroselem, ngale Tair le Sidon diakwah jokêm nâng sôngte mihnyan heh eretheko jahmõang dângwah; 
LUK.6.18	thinma Jisu ngin jetat erediko thin khoanchet hehwah sênrãng hokwah. Juchhih luplahma chêmte hehmin hûlahma sênwah. 
LUK.6.19	Mihnyan heh phangtang atenâng sahloat hunwah, chenrãngma ngako atewah chaan loatchhoan lahma thin phangtang sênsietwah.
LUK.6.20	Jisu ma ate dijunte hehnâng sûlahma ngatwah,
LUK.6.20	“Rangkepte pa tangchhih heh dângmin;
LUK.6.20	Joban Hahsông pa nethiak!
LUK.6.21	“Rangkepte pa athângwah rêmritma tôngte heh;
LUK.6.21	Nema wokphoat phoat echoh chhah en!
LUK.6.21	“Rangkepte pa athângwah asepte heh:
LUK.6.21	Ne angit ere en!
LUK.6.22	“Chenthu mihnyan hehma nenâng Mihnyan Chha junma mitchek, aphê, dûmmek, ngale achhih menga hènko nea rangkepte dângmin! 
LUK.6.23	Chenthu eroh mechhihchoh hènko, rinroan bahsa dangen ngale khuhah nâhah boangen, chenrãngma ngako rangkhethung nâng nerãngma nyahrãng khopedong thienko lahma tonga. Thin te awa hehmemin mõng hehnâng erohjô hôanjôanwah.
LUK.6.24	“Phumma athângwah techhu hehrãngma chentô chhih dângmin a;
LUK.6.24	chenrãngma ngako ne roandôngko lechêm thangma lâdangtet!
LUK.6.25	“Athângheh wah wokphoat phoat tôngte heh nerãngma chentô chhih dângmin a;
LUK.6.25	Nea rêmritma etongen!
LUK.6.25	“Athângheh wah angit nungma tôngte hehrãngma chentô chhih dângmin a;
LUK.6.25	Nea sepjoang letma etongen!
LUK.6.26	“Chentô mihnyan hehma ne merângthô hènko chentô chhih dângmin a; chenrãngma ngako thin te awa hehma mõngmõang heh eroh rângthôwah.
LUK.6.27	“Phumma ngangin jêtatte hehnâng thôkoh eka: Neran hehnâng hun en, nenâng mitchekte hehrãng asenli mokoh en, 
LUK.6.28	nenâng têm athoakte hehnâng rangkoh en, ngale nenâng hôanjôante rãng rangsoam koh en. 
LUK.6.29	Henma komin thhenkako mewat hènko, thhenka komin watthuk en; henma komin nekut pa mekep ako, chhemchong pemin chenkep a. 
LUK.6.30	Newah henma chenni komin metha hènko chentô nâng koh en, ngale nethiak pa henma komin methakep hènko, erepa nekngaktha en. 
LUK.6.31	Mihnâng nerãng chenroh moatthuk hun eken a, ererãngrãng nememin mihrãng eroh mokoh en.
LUK.6.32	“Nenâng hunte mihnyan kololo mehun enko, nema chenrãngma rangkepmin a? Thinnâng hunte hehnângte papi mihnyan hehmemin huneka! 
LUK.6.33	Ngale nerãng moatlemsen moatkohte hehrãng lolo nememin moatlemsen memokoh enko, nema chenrãngma rangkepmin a? Ererãngrãng pete papi mihnyan hehmemin moeka! 
LUK.6.34	Ngale nema ngakchohrãng dâlem eken mihnyan kololo menêmthuk enko, chenrãngma nema rangkepmin a? Chenrãngma ngako amãnmãnpa ngakchohrãng papi mihnyan roandemin nêmthukmîn eka! 
LUK.6.35	Eroh dangmah! Neran hehnâng hun en ngale thinrãng kaamsen mokoh en; ngakchohrãng ledâlem thangma nêmthuk en. Eroh koba nema rangdong ekepen, ngale nea nyahrãng achoangthôan wah Joban chha eta dangen. Chenrãngma ngako atea dangkoh a ngama lengate heh demnâng min asen ngale mihnyan chhih heh demnâng min asen. 
LUK.6.36	Ne Wa Joban mihnâng mînchente dangeka rãngrãng nemin mihnâng mînchente dangen.
LUK.6.37	“Mihnâng athe neklo en, erohkoba Joban memin nenâng athe lomahhèn; mihnâng chhih neknga en, erohkoba Joban memin nenâng achhih ngamahhèn; mihnâng mapkoh en, erohkoba Joban memin nenâng map ekohhèn. 
LUK.6.38	Mihnâng koh en, erohkoba Joban memin nenâng ekohhèn. Linlin, nemejô lephang lengtu lândangroh - mênchong ekohhèn. Nema mihnâng chenroh koh eken a erohjô Joban memin nenâng ekohhèn.”
LUK.6.39	Ngale Jisu ma thinnâng are nginthakthô pa thôkoh wah: “Mitdoak pumma ahan mitdoak lem jiensenmah; atema mesen ako, waniinii jôngko ejârii a. 
LUK.6.40	Nyapweihte henjô ate hethôte noma adong dangmah; rohkomin chenthu nyapweihte pumma metaweih tahko ate hethôte rãngrãng edanga.
LUK.6.41	“Nedede mitwah janchhuppa lebeng kherii thangma nepho anaa mitwah mitchhuppa chenrãngma lepkhe eken a? 
LUK.6.42	Nepho anaa hehnâng chenroh jiennga eken a? ‘nedede mitwah janchhuppa lebeng kherii thangma, Epho, ngama nang mitwah mitchhuppa rephekoh e ngama’ Nea ahuhkhoanglep heh! Khebengko nedede mitwah janchhuppa bengre pherii mêngen, erediko ba nepho anaa mitwah mitchhuppa senthemthem kheletma eta rephekoh en.
LUK.6.43	“Bãngsen pumma richhih jienhong rimah, roh akole bãngchhih pumma risen ejien hongria. 
LUK.6.44	Bãng chentôpa ateriri junko ejet e; Nema suhbuk wah Phukri chohpunmet roh akole suhchebuk wah Anguri echohpun en a. 
LUK.6.45	Mihnyansen ma ate hungnâng asenli heh thien lahma asenli ehongmo wênra; ngale mihnyan chhih ma ate hungnâng achhihli heh thien lahma achhih ehongmo wênra. Chenrãngma ngako hungnâng chenni mênchong tongeka arepa thunma ehong loatjab wênra.
LUK.6.46	“Ngama nenâng chenni moatrãng thôkotah a erepa lemo thangma, nema nganâng Teso, Teso ngama chenrãngma rooeha 
LUK.6.47	Hen komin ngatânâng hûlahma ngajab tatlahma ngangin kepeka - ereheh chenrãngrãng dângmin a erepa ngama nenâng khesok a. 
LUK.6.48	Atea longrã khohko thongken lulu thulahma humhôante rãngrãng. Jodông lumhû lahma ere humko ethin a rohkomin ere humpa phongmah, chenrãngma ngako erepa senthemthem hoaneka. 
LUK.6.49	Phumma henma akomin nga jabkhab tatlahma lekep dangeka erepa thongken senthemthem leluthu thangma humhôante mihnyan rãngrãng; Chenthu jodông lumhû lahma ere humko thînko ere humpa lemlienma runjâeka - phumma ere runjâpa chentô cheili dângmin a!”
LUK.7.1	Chenthu Jisu ma mihnyan hehnâng are ngin heh thôkoh diko, ate Karpanam hahnâng katwah 
LUK.7.2	Roman sipâhi sahhab haa wathe atema nyahrãng hunlahma dângwah; phumma ere haapa lanriiroh khunlahma dângwah. 
LUK.7.3	Chenthu sahhab pumma Jisu ngin chohtat phumma, atema haapa mesietrãng Jews khhepho hehnâng Jisu roochhoan thukwah. 
LUK.7.4	Thinma Jisu tâko hûlahma nyahrãng rosep lahma ngatwah, “Are mihnyan pumma linlinjô nangma chohsokpa nyahrãng lemeka. 
LUK.7.5	Atema ni mihnyan hehnâng nyahrãng hun ehi ngale ate dedema nirãng Sanagog min hôankohthi.”
LUK.7.6	Ephumma thindemko Jisu johwângwah. Phumma Sipâhi sahhab humko hunem nemko ate lemru heh Jisu nâng thôkoh rãng chienkatwah, thinma ngatwah, “Teso, nanga nga humnâng nekchêm wãngro. Ngama nanga ngahumnâng lânsiet huroh mihnyan dangmek, 
LUK.7.7	ngale ngadedemin nangdemnâng phoangphoang lanta chohmîn huroh mihnyan dangmek. Nang thunkhab melolo chien o, ngale erekojô nga haapa esen a. 
LUK.7.8	Ngamin nga noma sahhabdong khennâng moekang, ngale nga khennângmin sipâhi heh tonga. Ngama are watheko, ‘kao!’ menga angko rângka a; ngale Ngama ahan watheko, ‘Wãngro!’ ngama meroo angko; erepemin rângwãngra; ngale Ngama nga haako, ‘arepa mo o!’ ngama mechien angko, atema rângmoa.”
LUK.7.9	Jisu ma erengin pa tatlahma bârit rewah; ngale atema tumlit litphong lahma ate diwah junkhôamte mihnyan hehnâng ngatwah, “Ngama nenâng linlin thôkoh eka, ngama are mihnyan dâlem rãngrãng mathatkhe ekang, Isrial mihnyan nângmin mathatkhe ekang!”
LUK.7.10	Nginmat katte heh sahhab humko ngakwãng lahma ate haapa mechoan chohkhe wah.
LUK.7.11	Erediko lemlienma Nain ngama ngaeka hahko Jisu le ate dijunte erediko thin demwah mihnyan heh jahmõang johwângwah. 
LUK.7.12	Thin ere hahdaang wah panthongko hokwâng rienrienko mangrû katte heh chohmînwah. Aritte pa janthoinyu chha wathelolo dângwah, ngale hahdaang kowah mihnyan heh jahmõang janthoinyu demko mangrû johkatwah. 
LUK.7.13	Teso ma janthoinyu pa khelahma atenâng nyahrãng mînchenwah, ngale janthoinyu ko, “Neksep,” ngatwah. 
LUK.7.14	Erediko Jisu ma wãng lahma mangko sahloat wângwah, phumma mang pete heh chep rewah. Ngale Jisu ma ngatwah, “Paangmih! Ngama chien eki, toanchep o!” 
LUK.7.15	Ephumma ritte mihnyan pa toansat lahma phoangkhoam wah, ngale Jisu ma ate nyong nâng ngakohwah.
LUK.7.16	Thin phangtang chei rewah, ngale Joban nâng rôwah. Thinma ngatwah, “Nãng tânâng mõngdong lâhongtah!” ngale “Joban ma ate mihnyan heh pepângrãng lâkatha!”
LUK.7.17	Are Jisu nginpa diaktangma khêmtatwah, ngale ere kêanâ wah diak akan hehmemin chohtatwah.
LUK.7.18	Chenthu Jon dijunte hehma atenâng erengin heh thôkohko, Jon ma ate dijunte wanii roowah 
LUK.7.19	ngale Teso nâng thôngphârãng chienkatwah, thinma thôngphâ wah, “Nanga Jon ma katmin ngama thôtah pa dangole, roh akole nima ahan ngiakmin a?”
LUK.7.20	Thinma Jisu tâko hûlahma atenâng ngatwah, “Jon baptisma nangnâng thôngphârãng chienkat ehi, nanga atema hokmin ngama thôtah pa dangole, roh akole nima ahan ngiakmin a?”
LUK.7.21	Ere sanpoat poatko Jisu ma jahmõang khun atamte, lihân khoanchette, ngale juchhih lupte mihnyan heh sênsietwah, ngale mitdoak hehnângmin khethukwah. 
LUK.7.22	Atema Jon wah nginmatte hehnâng dânthâng wah, “Ngakwãng letma Jon nâng nema chenni khetet a ngale tattet a ereheh thôkoh en: Mitdoak hehma jienkhe reka, dakò heh jienkhoam reka, angêm khoanchette heh sen reka, nâba hehma tateka, ritte heh ngakhin reka, ngale tangchhih naadi hehnâng Joban Nginkongsen pa phoangthôkoh reka. 
LUK.7.23	Hungnâng letûngmaang thangma nganâng putedâlemte heh rangkepte dângmin!”
LUK.7.24	Jon wah nginmatte heh chhoandiko, Jisu ma mihnyan hehnâng ate junma thôkoh wah: “Chenthu ne Jon tânâng sehahkho nâng chhoantetko, nema chenni echohkhe e ngama thonghuntet a? wun heh pôngma juhmet lahma echohkhe e ngama lethong huntet a? 
LUK.7.25	Nema chenni chohkherãng chhoantet a? Khet akhusen chohkepte mihnyan chohkhe rãng lechhoantet a? Ererãngrãng khet akhusen kepte mihnyan ngale sekmah patrit thin aho mihnyan heh Lowang hum nângba echohkhe e! 
LUK.7.26	Nganâng thôkoh tanha, nema chenni chohkhe rãng chhoantet a? mõng chohkherãng chhoantet a? Linlinjô mõng danga, rohkomin nema mõng nomemin adong chohkhe eken. 
LUK.7.27	Chenrãngma ngako Joban nyapraangma ngatah pa Jon nâng ngatwah: ‘Joban ma ngatwah, Ngama nga nginmatte nangmako nang lemlaangkoh rãng echienkat ang.’ 
LUK.7.28	Jisu ma ngatwah, “Ngama thôkoh eka,” “Jon pa chentô mihnyan nyuchha kowah adongthôan. Rohkomin henpa Joban Hahsôngko arinthôan dangeka erepa Jon noma adong.”
LUK.7.29	Mihnyan chentôma ate ngin pa tatwah; ajahthem pejô thãkho thâte hehma Joban nginpa kepwah ngale thinnâng Jon ma baptijem kohwah. 
LUK.7.30	Rohkomin Farasi le Niemarang hethôte hehma Joban ma thinrãng jabeka nginpa kep ho, ngale Jon dekwah baptijem kepmin nyoak ho.
LUK.7.31	Eredikomin Jisu ma thinnâng thôkoh wah, “Ngama thenep thejâ wah mihnyan heh chenni nâng thakmîn anga? Thin a chenni rãngrãnga? 
LUK.7.32	Thin a bôjatnâng phoangtôngte leta lechhih heh rãngrãng. Khuthema khutheko rakmîn eka, ‘Nima nerãngma nemnyansiet nongtem koheka, rohkomin nea boangmet! nima nerãngma mangrûsê sekoh eka, rohkomin nea sepmet!’ 
LUK.7.33	Jon baptisma chennimin lejok lechhah dângko nema, ‘Atenâng juchhih lupeka!’ ngatwah. 
LUK.7.34	Phumma Mihnyan Chhama jokphhek chhah lahma dângko nema, ‘Are mihnyanko sûtan en! rem awak chenmin le abanmah, ngale khemmok chempa, thãkho thâte ngale papi mihnyan heh lemruchha!’ ngaeken. 
LUK.7.35	Rohkomin Joban buthi mongthem pa toangtang ngama ate moatlemma khesok eka.”
LUK.7.36	Farasi wathema ate humnâng Jisu phhekchhah chhahrãng roowah, ngale Jisu ere humko wãng lahma phhekchhah chhahrãng tôngwah. 
LUK.7.37	Ere hahko papi dihiaknyu wathe songlahma dângwah. Atema Jisu Farasi humko phhekchhah chhah lahma tonga ngama chohtatwah, ephumma longwah hôanwah thònâng thãchaanjat tientumli mênchong pelahma hokwah 
LUK.7.38	ngale Jisu dathongko tokdi ngeko chephu lahma seplahma ate mitphi pumma Jisu dasôan kohwah. Erediko ate khochoo pumma Jisu dapa choakhut kolahma chupjokwah, ngale erediko thãchaanjat tientumli pumma lokkoh rewah. 
LUK.7.39	Chenthu Farasi pumma erepa kheko, ate dedema thônghunwah, “Are mihnyan pa linlinjô mõng danglahma ko are atenâng sahloate dihiaknyu pa hen a erepa chenjettah; ngale ate chenroh papi roandông dongeka erepa chenjettah!”
LUK.7.40	Jisu ma hongjab lahma atenâng ngatwah, “Simon, ngama nangnâng chenni akomin thôkohthin tonga.”
LUK.7.40	Simon ma dânthâng wah, “Hethôte, thôkohhang.”
LUK.7.41	Jisu ma ngatwah, “Mihnyan waniima wathe wah ngun nêmwah,” “Wathe ma châbangâ nêmwah, ngale ahan wathe ma roakbangâ nêmwah. 
LUK.7.42	Phumma wathe memin tangak thumho, ephumma waniinii thãpê pa map kohwah. Eroh medang ako wanii kowah henpumma atenâng ajahthôan hunmin a?”
LUK.7.43	Simon ma dânthâng wah, “Ngama thonghun ekang, atema hennâng ajah mapkohtah a erepumma ajah ehun a.”
LUK.7.43	Jisu ma ngatwah, “Nangma lâpun ngatoh,” 
LUK.7.44	Erediko atema dihiaknyu ngeko ngiaksûkat lahma Simon nâng ngatwah, “Nangma are dihiaknyu pa khe ekoa? Nga nanghum nâng hûerâng ko nangma ngada merãng jo kohmahhang, phumma are dihiaknyu ma ate mitphi pumma ngada soanko lahma ate khochoo ma choakhutkoh ehang. 
LUK.7.45	Nangma nganâng chupjok lohma tãngroo mahhang, phumma are dihiaknyu pumma nga chenthuma nang humnâng huthangwah nga dako chupjok pa jekmah. 
LUK.7.46	Nangma nga khoko hutrãng Oliv tien kohmahhang, phumma are dihiaknyu pumma ngada pa thãchaanjat tienma lokkoh ehang. 
LUK.7.47	Ngama nangnâng thôkohki, atema nganâng nyahrãng hun khesok ehang junko atewah ajahthem pap heh map lâchohtah ngama khesok eka. Henhenma amãnchha map choh eka erehehma amãnchha hun ekhesok a.”
LUK.7.48	Erediko Jisu ma dihiaknyuko ngatwah, “Nang pap heh map lâkohtih.”
LUK.7.49	Jisu demwah tôngte ahan hehma thindede hungnâng thônghun wah, “Arepa hen a, atema chenroh map tâkohmin a?”
LUK.7.50	Rohkomin Jisu ma dihiaknyuko ngatwah, “Nang putedâlem pumma lâpe pengtho; mêmo ma chhoan o.”
LUK.8.1	Ere poatthe diko Jisu ma Joban Hahsông Nginkongsen pa phoangthô lahma sumhah ngale hahdaang hehnâng phoangkhoam wah. Dijunte echhi wanii pemin ate demnâng johchhoan wah, 
LUK.8.2	ngale juchhih lupte erediko khoanchet wah mesiet wah dihiaknyu hehmin khuthe johchhoan wah: Mariam (Atenâng Magdaleni ngamemin roowah), ate wah juchhih wanengit junlo kotah pemin dângwah 
LUK.8.3	ngale Joana ate tangwa mînpa Chuza atea Hirot nginpatthin humnâng sahhab dângwah; ngale Susana, eredikomin ajahthem dihiaknyu hehma thindede ngun akem met lahma Jisu le ate dijunte hehnâng chohsû lahma johchhoan wah.
LUK.8.4	Mihnyan heh wanthe wanthema hahdaang kowah Jisu tânâng hokjûjû dângwah; ngale chenthu mihnyan heh jahmõang khôanhok diko Jisu ma are nginthakthô pa thôkoh wah:
LUK.8.5	“Rekthenâng mihnyan wathema chhahli wênchhoan eka. Atema pitnâng chhahli wênko, wanwanthe pa lemdong mongtang nâng chatjâeka, phumma mihnyan hehma dama namnek eka, ngale wo hehma tuphhek eka. 
LUK.8.6	Wanwanthe pa longrã khohnâng chatjâeka, phumma chhah pa koat ngale lemlienma choakjâeka, chenrãngma ngako erehahko jo aho. 
LUK.8.7	Wanwanthe chhah pa suhbuk nâng chatjâeka, phumma suh pa chhah heh demnâng roamdong lahma chhah heh tahbuk eka. 
LUK.8.8	Ngale wanwanthe pa hahsen nâng chatjâeka; phumma chhah heh donglahma châtheru chhahri hongrieka.”
LUK.8.8	Ngale Jisu ma athôanko thôkoh wah, “Tat en, nenâng nâ metong hènko!”
LUK.8.9	Ate dijunte hehma Jisu nâng are nginthakthô pa chenjunko thakthô eko ngama chhienwah, 
LUK.8.10	ngale atema dânthâng wah, “Joban Hahsông nginpa nenâng jetthuk eka, rohkomin ahan hehma nginthakthô rãng tateka, erohwah thinma sûeka rohkomin khemah, ngale jetat eka rohkomin jetlo mah.
LUK.8.11	“Nginthakthô pumma aroh ngaeka: chhahli pa Joban ngin: 
LUK.8.12	Lemwah chatjâte chhah heh dangeka, thinma Joban ngintat lahma kepeka, rohkomin juchhih heh hûlahma thinhungwah Joban nginko putedâlem lahma kho môangpe a ngama nyenchhoan eka. 
LUK.8.13	Longrã khohko chatjâte chhah rãngrãng heh dangeka, thinma Joban ngin chohtat rienrien khuhah nâhah kepeka. Rohkomin erepa thinhung khennâng lulitlit kepmah; thinma poatthe rãng lolo kepeka, phumma chenthu chêmchei sanpoat hokko jârit rewak eka. 
LUK.8.14	Suhbuk chhangwah chatjâte chhah rãngrãng heh dangeka, thinma Joban ngin tateka; rohkomin sekmah patrit ngale techhu dânghun, erediko are rangkhen roandôngko khuhah dânghun heh roamlahma tanghep eka, erohwah thin chhahri pa tamunmah. 
LUK.8.15	Hahsenko chatjâte chhah rãngrãng heh dangeka thinma Joban ngin tatlahma thinhung nâng senthemthem thien lahma kepeka, ngale ari mahong hongri thinma jabkhab pa kepwak eka.
LUK.8.16	“Henmemin wentit pa toaklahma khokma khupthien mah ngale jupthin khennângmin thienmah. Erenoma wentit toakthin ko etoak a, erohkoba mihnyan heh humkhen nâng wângko thinma wenphiak pa ekhea.
LUK.8.17	“Chenni komin huhriem rekapa loatsiet rêmin, ngale chenni komin huhriem lahma thien ekapa rangwo nâng loatsietmin.
LUK.8.18	“Erohwah, nema chenrohtat eken a erepa senthemthem jettat en; chenrãngma ngako, hennâng chenni komin tongeka erehehnâng lekoh rêmin, phumma hennâng chenjô aho dangeka ere hehwah thinma tonghi ngama thonghun eka ere amãnchha pemin toanchhoan rêmin.”
LUK.8.19	Jisu nyong le ate naa heh Jisu tânâng hokwah, phumma mihnyan jahmõang dângjunko Jisu tânâng tanam hûho. 
LUK.8.20	Phumma Jisu nâng wathema ngatwah, “Nang nyong le nang naa heh rangsâko cheplahma tonga ngale thin nang demnâng chohmîn hun eho.”
LUK.8.21	Jisu ma thinkhunâng ngatwah, “Henhenma Joban jabkhab tatlahma senthemthem kep eka ereheh ba nga nyong ngale nganaa.”
LUK.8.22	Jâthenâng ate dijunte heh demko Jisu khôankhoko chhangka lahma ngatwah, “Nãngkhu Josi rankanâng danwãnge.” Ephumma thin dânwângwah. 
LUK.8.23	Thin joko khôankhoma chhoanthuko Jisu juplek rewah. Lemlienma joko pôngdong hôngpông hokwah, ngale khôankho pemin joma mênchong lûmhokwah. Ngale thin a nyahrãng cheili sanpoatnâng dângwah. 
LUK.8.24	Dijunte heh Jisu tâko kalahma satsiet kalahma ngatwah, “Hethôte, hethôte! Nãngkhu lârii eki!”
LUK.8.24	Jisu toansat lahma pông apatko jektâng wah; phumma pông apat pa jekwah, ngale ere diphumma kihrumrum dângwah. 
LUK.8.25	Erediko Jisu ma ate dijunte hehnâng ngatwah, “Ne putedâlem pa chenkoa?”
LUK.8.25	Phumma thin patrit ngale chei rewaklahma thindede jabmînwah, “Are mihnyan pa hen a? Atema pông apat heh jektâng komin, jek eka!”
LUK.8.26	Jisu le ate dijunte heh Girasa hah ngenâng jogari ma chhangkatwah, erehah pa Galili josi rankanâng dângwah. 
LUK.8.27	Jisu jophako jâkhôamkat rienrien, erehah kowah juchhih jupte mihwa ate demko chohmînwah. Are mihnyan pa melâng rangpârãng khet akhu lekep thangma phôangtong wah ngale ate humnângmin letong thangma dângwah, roantangma ate sanpoat pa mangruk hehnâng phoangtong lahma chhoanthuk wak. 
LUK.8.28	Chenthu atema Jisu chohkheko, chaanmõang raksep lahma Jisu dathongko khupjup kalahma rakwah, “Jisu, nyahrãng choangthôan wah tôngte Joban Chha! nangma nganâng chennire hun ehanga? Ngama nangnâng rosep eki, nangma nga nekchêm thukhang!” 
LUK.8.29	Jisu ma juchhihko mihnyan sekkowah loatchhoan o ngama ngat phumma juchhih pumma erepa ngatwah. Juchhih ma atenâng depdep lâlotah, Dek ada khhek lahma phâtek nângjô mesekthien akomin, atema janru heh patsiet lahma juchhih pumma sehahkho jêngjêng phôangchhoan thukwah.
LUK.8.30	Jisu ma atenâng chhienwah, “Nangmîn chenroh a?”
LUK.8.30	Atema “ngamîn pa ‘Mob,’” ngama dânthâng wah - chenrãngma ngako ate sekkhenko juchhih jahmõang luplahma dângwah. 
LUK.8.31	Juchhih hehma Jisu nâng letathôan thin hahkenluko nekkathuk hi ngama roatsep wah. 
LUK.8.32	Thin kêwah hahkong khoko wak heh jahmõang phhekchhah lemchhah lahma dângwah. Ephumma Jisu nâng juchhih hehma wak hehnâng lupkathuk hi ngama roatsep wah, ngale Jisu ma wak hehnâng lupkat thukwah. 
LUK.8.33	Juchhih heh mihwa kowah loatchhoan lahma wak hehnâng lupkatwah. Phumma wak heh ka pumma jâchhoan kalahma josiko mahlumjâ katwah.
LUK.8.34	Erekowah wak heh sokte mihnyan hehma chenni dangtah a ereheh khewah, ephumma chhoanwãng lahma erengin pa sumhah ngale thin kêanâ wah hahdaang hehnâng phoangthô wângwah. 
LUK.8.35	Chenni dangtah a ereheh sokrãng mihnyan heh loatchhoan katwah, ngale chenthu thin Jisu tâko hokkatko, juchhih luptah mihnyan pa Jisu dathongko khet akhu keplahma mihnyansen rãngrãng tonglahma chohkhe wah; phumma thinkhu anga nga chei rewah. 
LUK.8.36	Juchhih luptah mihnyan pa senlahma chohkhete mihnyan hehma ahan hehnâng chenroh sentah a erepa thôkoh wah. 
LUK.8.37	Erediko erejaa wah mihnyan chentôma Jisu nâng thin hah wah loatchhoan o ngama ngatwah, chenrãngma ngako thin nyahrãng cheiwah. Ephumma Jisu khôankhoko chhangka lahma loatchhoan wah. 
LUK.8.38	Ju-chhih loatchhoantah mihnyan pumma Jisu nâng, “Ngamin nâng demnâng johchhoanrâng” ngama roatsep wah.
LUK.8.38	Phumma Jisu ma atenâng aroh ngalahma chienchhoan wah, 
LUK.8.39	“Humnâng ngakwãng lohma Joban ma nangrãng chenni mokohtho ereheh thôwãngkoh.”
LUK.8.39	Mihwa pa sumhah jêngjêng wãng lahma Jisu ma aterãng chenni mokotah a ereheh phoangthô kohwah.
LUK.8.40	Chenthu Jisu Josi rankanâng dankatko, mihnyan hehma khuhah nâhah tângroo wah, chenrãngma ngako thinkhu anga ngama ate bemlâwah. 
LUK.8.41	Erediko mihwa wathe atemîn pa Jairas hokkhoam hokwah; atea Sanagog nâng sahhab dângwah. Atedede Jisu dathongko khupjup kalahma Jisu nâng ate humnâng wângrãng roatsep wah, 
LUK.8.42	chenrãngma ngako ate chha dihiaknya wathelolo echhi pânii rangpâ dangtah pa ritwah.
LUK.8.42	Jisu wângthuko mihnyan hehma chentô sukma atenâng sahchhôwah. 
LUK.8.43	Thinkhu chhangko dihiaknyu wathe echhi pânii heichhoan khoanchet ma nyahrãng chêmlahma dângwah; dihiaknyu ma atewah ngun akem heh khoanchet sokko doktor nâng thôanmet phewah, rohkomin ate khoanchet pa henmemin tamesiet ho. 
LUK.8.44	Dihiaknyu pumma loangchhangko Jisu tokdiko kalahma Jisu khetsako sahloat katwah, phumma lemlienma ate heichhoan khoanchet pa jekwah. 
LUK.8.45	Jisu ma, “Nganâng henma sahlo ehanga?” ngama thôngphâ wah.
LUK.8.45	Anga ngama sahlomih ngama tuta ngatwah, ngale Piter ma ngatwah, “Hethôte, mihnyan heh nangtûmlit ko chhomîn hûera.”
LUK.8.46	Phumma Jisu ma ngatwah, “Henma komin nganâng lâsah lothang, chenrãngma ngako ngawah chaan loatchhoan ko ngama jet ekang.” 
LUK.8.47	Dihiaknyu pumma lâlep jetthang ngama thônghun wah, ephumma tiilahma atedede wãng lahma Jisu dathongko khupjup katwah. Eretheko anga nga tâko atema chenrãng sahloatwah a ngale lemlienma ate chenroh sentah a erepa thôkoh wah. 
LUK.8.48	Jisu ma dihiaknyuko ngatwah, “Ngachha, nang putedâlem pumma nang lâsensiettho. Khuhah nâhah chhoan o.”
LUK.8.49	Jisu ma eroh ngatthuko, sahhabwa humwah nginmatte hokwah. Atema Jairas nâng thôkoh wah, “Nangchha dihiaknya pa lâriitah” “Hethôte pa nekchêm sietwên tûro.”
LUK.8.50	Phumma Jisu ma erengin pa tatlahma Jairas nâng ngatwah, “Nekchei; putedâlem lolo reo, nangchha dihiaknya pa ngaksên erea.”
LUK.8.51	Chenthu humko Jisu hokkhoam phumma, atema henmin ate demko johwãngthuk ho, Piter, Jon, Jems, ngale dihiaknya nyong awa loloba johwâng thukwah. 
LUK.8.52	Erekowah heh anga nga naarit junko sepwah. Jisu ma ngatwah, “Neksep en; naapa rit dangmah - atea jup reka!”
LUK.8.53	Thin anga ngama Jisu nâng ngitwah, chenrãngma ngako, thinma riitah ngama jetwah. 
LUK.8.54	Phumma Jisu ma ate dekko sietlahma, “Naachha, toansat o!” ngama rakroowah. 
LUK.8.55	Ate ju pa ate sekko ngakhok wah, ngale lemlienma tôansatwah. Ngale Jisu ma thinnâng naachha ko chenni komin phhekchhah thin koh en ngama chhienwah. 
LUK.8.56	Dihiaknya nyong awa heh patrit rewah, phumma chenni dangtah a erepa hennâng min nekthôkoh en ngama Jisu ma thinnâng ngatwah.
LUK.9.1	Jisu ma echhi wanii dijunte heh aroamma roolahma juchhih junloat rãng ngale khoanchet heh mesietrãng chaan kohwah. 
LUK.9.2	Erediko atema Joban Hahsông nginpa phoangthô ngale khoanchette min mesiet en ngama chienchhoan wah, 
LUK.9.3	Jisu ma thinnâng ngatwah, “Nedemnâng chenijô nekkepchhoan en: menthun min nekkep en, tõng, phhekchhah, ngun akem min, chhemchong bâmmin nekkepen. 
LUK.9.4	Chenreko tãngroo lahma jekthuk ehèn a, erehah kowah mangak ngakchhoan mãnthethinko tongen; 
LUK.9.5	Chenreko ne letangroo dang ehèn a, ere hah kowah ngakchhoan re en, ngale neda wah khep eka bumpa thinnâng nea achhih ngama ranchâthiak pa finekthien re en.”
LUK.9.6	Dijunte heh chentô hahdaang nâng phoangchhoan lahma Joban Nginkongsen pa phoangthô ngale chentô thenâng khoanchet heh mesiet rewah.
LUK.9.7	Chenthu Hirot, Galili pênte pumma are ngin heh phangtang chohtat phumma, ate nyahrãng mokritwah, chenrãngma ngako wawathe mihnyan hehma Jon baptis ngakhin eka ngamemin ngatwah. 
LUK.9.8	Wawathema Ilija hongeka ngatwah, ngale wawathema tewa rôanpa thuwah mõng dangtah hehwah ngakhin eka ngatwah. 
LUK.9.9	Phumma Hirot ma ngatwah, “Ngama Jon khophang pa thahdoaktek; phumma ngama are chohtat ekang mihnyan pa hen a?” Ngale atemin Jisu demnâng chohmîn hunwah.
LUK.9.10	Moattat chhoante heh ngakhû lahma thinma chentô motah heh Jisu nâng thôkoh wah. Erediko Jisu ma ate demko sietchhoan lahma Batsida ngama ngaeka sumhahko wângwah. 
LUK.9.11	Chenthu mihnyan hehma erepa leptat phumma thinmin Jisu diko junchhoan wah. Ngale Jisu ma tãngroo lahma thinnâng Joban Hahsông nginpa thôkoh wah, ngale henhenma khoanchetsên huneka ereheh mesiet rewah.
LUK.9.12	Sannyupkat rienrienko, echhi wanii dijunte heh Jisu tâko hûlahma atenâng ngatwah, “Mihnyan heh chienchhoan eko, nãng kêanâ wah duken ngale hahdaang hehnâng chhoan lahma thin phhekchhah ngale jupthin chenlem chhoanwak a, chenrãngma ngako aretheko mihnyan henjô songmah.”
LUK.9.13	Phumma Jisu ma thinnâng ngatwah, “Nema thinnâng chenni komin phhekchhah thuk en.”
LUK.9.13	Thinma dânthâng wah, “Ninâng bankên wanbangâ ngale ngah lanii loloba etonghi. Phumma are loangchhang phangtangrãng phhekchhah richhoankoh en ngama hun ehia?” 
LUK.9.14	(Ereko hahjat bangâ mihnyan rãng dângwah.)
LUK.9.14	Jisu ma ate dijunte hehnâng ngatwah, “Mihnyan heh roak bangâ roak bangâ ma tongthuk en.”
LUK.9.15	Dijunte hehma eroh tôngthuk diko, 
LUK.9.16	Jisu ma bankên wanbangâ ngale ngah lanii pa semlahma rangkhethung nâng sûwên lahma, Joban nâng dangkoh a ngalahma rangsoam wah, ngale atema bankên pa chhupsiet lahma ate dijunte hehnâng mihnyan hehnâng phenkoh en ngama kohwah. 
LUK.9.17	Thin anga ngama phoatphoat phhekchhah wah, ngale dijunte hehma bâachâ heh echhi phânii khôantôanwah.
LUK.9.18	Jâthe Jisu atelolo rangsoam thuko, dijunte heh ate tâko hokwah. Phumma atema thinnâng thôngphâ wah, “Mihnyan hehma nga hen edanga ngama ngawak ehanga?”
LUK.9.19	Thinma dânthâng wah, “Wawathema Jon baptis ngaeho, wawathema Ilija, ngale wawathema tewa rôanpa thuwah mõng dangtah hehwah ngakhin eka ngama ngaeho.”
LUK.9.20	Phumma Jisu ma thinnâng chhienwah, “Roh medang ako nema nganâng chenroh ngaeha?” “Nema nga hen edanga ngama ngaeha?”
LUK.9.20	Piter ma dânthâng wah, “Nanga Joban wah Misaia.”
LUK.9.21	Erediko Jisu ma are ngin pa hennâng min nekthôkoh en ngama thinnâng ngatwah. 
LUK.9.22	Jisu ma thinnâng thôkoh wah, “Mihnyan Chhama nyahrãng chêmchohmin, ngale khhepho phannang, soam aroakte adong, erediko Niemarang hethôte hehma ate roak atoak leweihmin. Atea ritphe erea, rohkomin jârem diko ngakhîn erea.”
LUK.9.23	Ngale Jisu ma thin phangtang nâng ngatwah, “Nema ngadijun hun medang enko, nedede lekpherit mêngmin, ngale rangwo roakweih ne bãngphakpa peletma ngadijun ha. 
LUK.9.24	Chenrãngma ngako nema nedede roandôngpa pêpangrit mehun enko, nema amahphe ere en, rohkomin nema ne roandôngpa ngarãngma memahphe enko, nema ne roandôngpa eta pepângen. 
LUK.9.25	Nema rangkhen hahtok phangtang nerãng takep letma nedede roandôngpa mahphe ba jienrit mere enko nema chenni chohmin a? chenjô chohmet! 
LUK.9.26	Ne ngarek nâng rêsê erediko ngama hethô ekang nginkong ko rêsê mere enko, Mihnyan Chhamin ate Wa chaan keplahma Asâthôan ngintatte heh demnâng katjâko thinnângmin rêsê erea. 
LUK.9.27	Ngale ngama nenâng linlin thôkoh eka, Joban Hahsông thepa lechohkhe thangma ako leriite mihnyan khuthe tongen.”
LUK.9.28	Jisu ma are ngin heh jabtahwah haptathe diko, Piter, Jon ngale Jems ate demko sietlahma hahhokho nâng wãng lahma rangsoam wah. 
LUK.9.29	Jisu ma rangsoam thuko, ate thhenphãng litjâwah, ngale ate khet pemin potutu pôjâwah. 
LUK.9.30	Lemlienma eretheko mihnyan wanii Jisu demnâng jabmîn lahma dângwah. Thin a Mosa ngale Ilija dângwah. 
LUK.9.31	Ngale nyahrãng phiakto phiakja phiak lahma hongwah, erediko ate Jeroselem nâng riilahma chenroh Joban jabkhab pa toangtang jiendângmin a erengin heh Jisu demnâng thômîn wah. 
LUK.9.32	Piter le ate lemru heh nyahrãng mokjup wah, phumma jupwah chhin lahma Jisu dongthuk lahma chohkhe wah, ate demwah chepte wanii pemin chohkhe wah. 
LUK.9.33	Mihnyan heh Jisu tâwah loatchhoan diko, Piter ma Jisu nâng ngatwah, “Hethôte, nãng aretheko tôngpa chentôsên a! Nima tembu humwah phangrem hoan e, nangrãng wanthe, Mosa rãng wanthe, ngale Ilija rãng wanthe hoan e.” (Atema chennijab ekanga ere pejô senthemthem lejet thangma hôngjabwah.)
LUK.9.34	Piter ma jabjenjenko, phoam bukhu lahma mahbukwah; ngale phoam pa thinkhoko bukhok phumma dijunte heh chei rewah. 
LUK.9.35	Phoam kowah jabkhab hôngjab katwah, “Arepa nga Chha, ngama ate lârentek - ate ngin kepen!”
LUK.9.36	Chenthu ere jabpa jekphumma, eretheko Jisu lolo dângwah. Ngale dijunte hehma erepa thinhung nâng thienwah, ngale thinma ere sanpoatko chenni khetah a ereheh hennâng min thôho.
LUK.9.37	Eredijâko Jisu le ate dijunte warem pa hahhokho kowah jâkhôam katwah, ngale mihnyan heh jahmõang Jisu demnâng chohmînwah. 
LUK.9.38	Loangchhang kowah mihnyan wathe hôngrakwah, “Hethôte! Ngama rosepki, ngachhako mamsû mêngtan - atea ngachha ate lolojû! 
LUK.9.39	Juchhih ma lemlienma hongrak lahma atenâng chiloeka, eko ate thunwah thoakwoak heh hong chire eka; atenâng melo tahko chhoan lehuntu chilek loeka! 
LUK.9.40	Ngama nang dijunte hehnâng junloat kohrãng roatsep wah, phumma thinma tajunlomah.”
LUK.9.41	Jisu ma dânthâng wah, “Nema putedâlem met, ngale nea mihnyan chhih! Chentôloat nga nedemnâng eta johtonga? ngale chentôlek ngama nenâng eta chohsûa?” Erediko Jisu ma mihwako ngatwah, “Nang chhapa anâng sietwênro.”
LUK.9.42	Letapa khôamwâng thuko juchhih ma lolahma hahko loangsietwah. Phumma Jisu ma juchhih pa junloatwah, ngale letapa sensiet lahma ate wa nâng ngakkohwah. 
LUK.9.43	Joban ma moatlemdong moatjunko chentô mihnyan heh bârit rewah.
LUK.9.43	Jisu ma moatlem moeka heh khelahma mihnyan heh bârit rewah. Jisu ma ate dijunte hehnâng ngatwah, 
LUK.9.44	“Ngama nenâng thôkohmin nginpa nema neklekphe en! Mihnyan Chhapa mihnyan nyuchha heh deknângkoh lâthângtah.” 
LUK.9.45	Phumma dijunte hehma atema chenni nâng ngaeka arepa jet ho. Are nginpa thinnâng lethôkoh thangma huhriem lahma thien junko thinma jetloho, ngale thinma atenâng thôngphâmin chei rewah.
LUK.9.46	Dijunte hehwah henpa adongthôan dângmin a ngama thinkhu tungko chhiakmîn wah. 
LUK.9.47	Thinma chenni thonghun eka erepa Jisu ma jetloatwah, ephumma Jisu ma naachha wathe sietlahma thintâko chepthuk wah, 
LUK.9.48	ngale thinnâng ngatwah, “Henma komin are naachha pa ngamînko tãngroo eka, erepa nganâng tãngroo ehang; ngale henhenma nga tãngroo ehanga, atema nga chienkatte pemin tãngroo eka. Chenrãngma ngako nekhuchhang wah henpa arinthôan a ere peba adongthôan.”
LUK.9.49	Jon ma hongjabwah, “Hethôte, nangmînko mih wathema juchhih junlo lahma khetih, phumma nima atenâng jektangtih, chenrãngma ngako atea nidemwah dangmah.”
LUK.9.50	Jisu ma atenâng ngale dijunte ahan hehnâng ngatwah, “Atenâng nekjek tangen,” “Chenrãngma ngako, hen ne lelatnâng ledangtea erepa nerãng.”
LUK.9.51	Jisu rangkhethung nâng toansietwên sanpoat namhok phumma, atema Jeroselem nâng wângrãng thonghun lahma wângwah. 
LUK.9.52	Jisu ma ate mako nginmatte Samaria hahdaangko aterãng rongrup khoakhêmrãng chienwên lâwah. 
LUK.9.53	Rohkomin ere hahdaang wah mihnyan hehma ate tãngrooho, chenrãngma ngako atea Jeroselem nâng wângte ngama Samaria wah mihnyan hehma jetwah. 
LUK.9.54	Chenthu dijunte Jems le Jon niima eroh khe phumma, thinma ngatwah, “Teso, are mihnyan heh rokphêrãng nima rangkhethung wah wen jâroo ea?” 
LUK.9.55	Phumma Jisu litphong lahma thinnâng ritngatwah. 
LUK.9.56	Erediko Jisu le ate dijunte heh hahdaang hannâng dânchhoanwah.
LUK.9.57	Thin lemnâng khôamthuko, mihwa wathema Jisu nâng ngatwah, “Nang chennângjô mechhoan okomin nga nangdiko ejunkhoam e.”
LUK.9.58	Jisu ma atenâng ngatwah, “Hien hehnâng thin tôngrãng ken tonga, ngale phoangpukte wo hehnângmin thinrãng arup tonga, rohkomin Mihnyan Chharãng chenkojô ate boantông rãng the aho.”
LUK.9.59	Jisu ma mihhan wathe nâng ngatwah, “Ngadijun hang.”
LUK.9.59	Phumma mihwa pumma dânthâng wah, “Hethôte, khebengko ngama kalekma ngawa mang rukamêng ang.”
LUK.9.60	Jisu ma dânthâng wah, “mangpa mang rôande chenrumîn a. Nangma chhoan lohma Joban Hahsông nginpa phoangthô chhoan o.”
LUK.9.61	Ahan memin ngatwah, “Hethôte, ngamemin nang dijun e; phumma khebengko ngama kalekma nga humte tangkâ hehnâng ngin rânthô kamêngang.”
LUK.9.62	Jisu ma atenâng ngatwah, “Henma komin hanbê lahma khedinâng ngiaksukat eka erepa Joban Hahsông nâng lekepmin.”
LUK.10.1	Erediko Teso ma ahan roakengit wanii moattat chhoante mihnyan heh rênwah ngale ate chhoanthin hahdaang hehnâng ngale chentô thenâng ate mako wanii waniima chienchhoanlâ wah. 
LUK.10.2	Jisu ma thinnâng ngatwah, “Chhah munchoan pa jahmõang tonga, phumma ereheh khôankhenrãng moatlem moatte pa amãnchha. Erohwah chhah munchoan tângte wako, ate chhah munchoan heh khôankhenrãng moatlem moatte chenchien katra ngama rangsoam en. 
LUK.10.3	Chhoan en! ngama soanchhang nâng saak rãngrãng chienchhoan eka. 
LUK.10.4	Ngunmin nekkepen, ngale tõng akhak, erediko daphângmin nekkepen; erediko mihnâng phoangranjab rãng lemnâng nekchepen. 
LUK.10.5	Chenthu ne mihhum khennâng melupwãng tetko, khebengko, ‘Are humko Joban ma rangkohmin ngama rânjab en.’ 
LUK.10.6	Phumma ere humko mêmo - nâng hunte mihnyan mesong ako, nema rangsoam koh eken pa ere humko chentonga; mêmo nâng hunte mihnyan ledang medang ako erepa ngakkep re en. 
LUK.10.7	Ere humko tongen, ngale thinma nenâng chenni jokphhek chhahthuk ehèn a erepa jokphhek chhah en, chenrãngma ngako moatlem moatte hehnâng thin dekbi pa kohmin. Humthe wah humthenâng nekphoang chhoan en. 
LUK.10.8	Chenthu komin nea sumhahnâng chhoanko metangroo hènko, nenâng chenni koh ehèn a arepa jokphhek chhah en, 
LUK.10.9	ere sumhah kowah khoanchette heh sensiet re en, ngale erekowah mihnyan hehnâng, ‘Joban Hahsông pa netânâng lânam hutha’ ngama thôkoh en. 
LUK.10.10	Rohkomin chenthu ne sumhahnâng chhoanko letangroo medang hènko, noknyu lemdongnâng chhoan letma ngaen, 
LUK.10.11	‘Ne hah wah nida nâng bum khep ekapa nima ne lelatnâng finekthien eki. Rohkomin thonghun en Joban Hahsông pa netânâng namhûtha!’ 
LUK.10.12	Ngama nenâng linlin thôkoh eka, khope rênjâ rangwo ko Joban ma ere sumhahko mînchen noma Sodom nângba mînchen pa ajah ekhesok a!!
LUK.10.13	“Korajin, nangrãngma chentô cheili dângmin a! Batsida, nangrãng memin chentô cheili dângmin a! Ne tânâng patritli moatlem motekpa Tair ngale Sidon nâng moat nomako, papwah hunglittih ngama jetthukrãng, enângwah mihnyan heh chenthu thuma bosta khetpa kep ngale bumma thinkhoko phuhrii chenre tah! 
LUK.10.14	Ju khope rênjâ rangwo ko Joban ma nenâng khesok noma Tair ngale Sidon nângba mînchen pa ajah ekhesok a. 
LUK.10.15	Ngale Kaparnam! nangmin rangkhethung nâng lânleproh chôangritwâng huntoh a? nanga pap wendô dongkhohko ejâsietkat e!”
LUK.10.16	Jisu ma ate dijunte hehnâng ngatwah, “Henhenma ne ngintat ehèn a, erepa nga ngintat ehang; henhenma ne letangroo dang ehèn a, arepa ngamin tangroo mahhang; ngale henhenma nga letangroo dang ehanga arepa nga chienkatte pemin tangroomah.”
LUK.10.17	Roakengit - wanii moattat chhoante mihnyan heh nyahrãng khuhah nâhah ngakhok wah. Thinma ngatwah, “Teso,” “Nima nangmînko juchhih hehnâng ngatko thinma ni nginkep ehi!”
LUK.10.18	Jisu ma thinnâng dânthâng wah, “Ngama rangwah joak rangdãng khiapda rãngrãng jâka lahma khetek. 
LUK.10.19	Tat en! Ngama nenâng chaan koheka, erohwah nema pû ngale gusirong khohnângmin takhoam en, ngale chentô Ran heh tâjien Chaanmin koheka, ngale nenâng chenni mejô letâmin. 
LUK.10.20	Rohkomin juchhih hehma ne ngin kepdi nekroan en; erenoma ne mînpa rangkhethung nâng raangdiba roanrii en.”
LUK.10.21	Ere sanpoatko Asâthôanju demnâng Jisu nyahrãng khuhahwah ngale atema ngatwah, “Wa, rangkhethung ngale hahtokkhoh Teso! Ngama nangnâng dangkoh a ngaeki, chenrãngma ngako, nangma jet ajien hehnâng lekhesok thangma huhriem tohpa nokba hehnâng khesok eko. Linlinjô Wa erohpa nanghung junko dangeka.
LUK.10.22	“Ewama nganâng chentôpa lâkoh thang. Henmemin Chhapa hen a arepa jetmah, Wama loloba jeteka, ngale henmemin Wapa hen a arepa jetmah, Chhama loloba jeteka, ngale hennâng Chhama jetthukrãng ren eka ereheh meba jeteka.”
LUK.10.23	Erediko Jisu ma dijunte heh ngeko ngiaksûkat lahma thinnâng lolo ngatwah, “Nema are kheken heh chohkhe pa nea chentô khengraangsên a! 
LUK.10.24	Ngama nenâng linlin thôkoh eka nema chenni kheken a erepa ajahthem mõngama ngale lowang hehmemin chohkhe huneka, rohkomin thinma chohkhemah, ngale nema chentat eken a erepa chohtat huneka, rohkomin thinma chohtatmah.”
LUK.10.25	Niemarang hethôte wathe hûlahma Jisu ngin nâng bukritthuk hunwah. Atema Jisu nâng thôngphâ wah, “Hethôte,” “Ngama roantang roanjêng khope chohrãng chenni moatmin a?”
LUK.10.26	Jisu ma atenâng dânthâng wah, “Joban nyapraang nâng chenroh ngaeka? Nangma Joban nyapraangpa chenroh rângweih oa?”
LUK.10.27	Mihwa pumma dânthâng wah, “ ‘Nang Teso Joban nâng nanghung nangrin phangtang kohlohma hun, ngale nangju phangtang koh o, erediko nangchaan phangtang kohlohma hun o’; ngale ‘Nang tok akhung wah mihnyan hehnângmin nang dedeko hunriieko rãngrãng hun o.’ ”
LUK.10.28	Jisu ma dânthâng wah; “Nangma toangtang lâjabtoh,” “Nangma eroh memo oko roantang roanjêng khope echoh o.”
LUK.10.29	Rohkomin Niemarang hethôte pa atedede toangtang ngatrit hunlahma, atema Jisu nâng ngatwah, “Ngatok ngakhung wah mihnyan heh hen a?”
LUK.10.30	Jisu ma atenâng dânthâng wah, “Rekthenâng mihnyan wathe Jeroselem wah Jeriko nâng katwah, phumma ahuhte ma khum lahma ate khet akhu heh chiensiet lahma atenâng watlahma riinemnem phethien wah. 
LUK.10.31	Phumma erelem pumma soam aroakte wathe kalahma dângwah; chenthu atema mihma wattah mihnyan pa khephumma lemhan ngenâng kekhôam chhoanwah. 
LUK.10.32	Erelem pummejô soam aroakte hehnâng chohsokte Livi kalahma mihma watlahma phethientah mihnyan pa chohkhe wah, phumma atemin lemhan ngenâng kekhôam chhoanwah. 
LUK.10.33	Phumma Samaritan mihnyan erelem pummejô kalahma mihma watlahma phethientah mihnyan tâko hokkatwah, phumma atema ere mihnyan pa khelahma nyahrãng hungchhih ngale mînchenwah. 
LUK.10.34	Mihwa tâko kalahma tienma hutkohwah, ngale angurtima mâ heh chatko lahma khhekkoh wah; erediko atema mihwa pa ate mokkhohko chhangthuk lahma mihhum khennâng sietwên lahma sokare wah. 
LUK.10.35	Eredijâko atema janngun phanii loattoan lahma humkhen wah kaammoatte mihnyanko kohwah. Ngale ‘Senthemthem sûare mêngo,’ ngama atenâng ngatthien wah, ngale chenthu nga arelem pumma mengak kathangko, nangma ate sokare ko chentô mettoh heh engakthum e.’”
LUK.10.36	Ngale Jisu ma athôanko thôkoh wah, “Nang junko, ere warem mihnyan kowah chen pumma ahuhte hehma watthientah mihnyanko ate tok akhung rãngrãng danglahma suare tah a?”
LUK.10.37	Niemarang hethôte pumma dânthâng wah, “Atenâng mînchente pumma.”
LUK.10.37	Jisu ma dânthâng wah, “Nangmin chhoan lohma eroh mochhoan o.”
LUK.10.38	Jisu le ate dijunte heh thinlemnâng wângthuko, hahdaang wanthenâng lepkhoam lahma Martha ma ate humnâng tãngroowah. 
LUK.10.39	Martha demnâng atenaa Mariam ngama dângwah, phumma Mariam pa Teso dathongko ate ngin jetat lahma tôngwah. 
LUK.10.40	Martha ma chentô moatlempa ate loloma moat phumma hungkêwah, ephumma wãng lahma ngatwah, “Teso, nangma thonghun mohne, nganaa pumma chentô moatlem heh nganâng lolo mothuk ehang, atenâng thômêngkoh nganâng chenchoh moka mênghang!”
LUK.10.41	Teso ma dânthâng wah, “Martha, Martha! Nanga ajahthem moatlem hehrãng sekmah patrii ekoa, 
LUK.10.42	wanthe loloba nyahrãng alemli thôan tonga. Phumma Mariam ma erepa lâpunrentah, ngale erepa ate ngewah leta toanchhoan min.”
LUK.11.1	Jâthe Jisu the wanthe thenâng rangsoam lahma dângwah. Chenthu atema rangsoam diko, ate dijunte wathema atenâng ngatwah, “Teso, Jon ma ate dijunte hehnâng rangsoam hethôtah rãngrãng ninângmin rangsoam hethôhi.”
LUK.11.2	Jisu ma thinnâng ngatwah, “Ne rangsoamko, aroh soam en:
LUK.11.2	‘Wa:
LUK.11.2	Nangmîn Asâthôan pa toaksân e;
LUK.11.2	Nang Hahsông karoo.
LUK.11.3	Rangwo roakweih nima lem eki phhekchhah chohkohhi. 
LUK.11.4	Nipap heh map kohhi,
LUK.11.4	chenrãngma ngako nirãngma kaamchhih moatte chentô nâng nimemin mapkoh eki.
LUK.11.4	Ngale nihung nektoan thuk hi.’ ”
LUK.11.5	Ngale Jisu ma ate dijunte hehnâng ngatwah, “Chenjô komin nekhuwah wathe lemruchha humnâng rangpen mongtang nâng chhoan letma, ‘Lemruchha, nganâng bankên wah chhupremtô nêmthuk mênghang, ngama lângatet. 
LUK.11.6	Chenrãngma ngako arohroh nga lemruchha hûera, phumma atenâng phhekchhah thukrãng ngahumnâng chenjô aho!’ 
LUK.11.7	Ngale chenjô komin nang lemruchha pumma humkhenma, ‘Nga nekphaang siethang! Kâsekmin lâsektih, ngale ngachha hehmin, erediko ngamin jupthinnâng lâjuptih. Nangnâng kohrãng tapeklek toansattumak’ ngama medânthang hènko, 
LUK.11.8	Nema chenre tumin a? Ngama nenâng thôkoh eka, nanga ate lemruchha dângdi nangnâng bankên kohrãng lenyok toansatjô medang komin, nangma letôan thangma methãm thaoko, atema toansat lahma nangma chennilem eko erepa ekohho. 
LUK.11.9	Ngale ngama nenâng thôkoh eka: Tha en eko nema echoh en; lem en, eko nema echohkhe en; kâsekko rahkongen, eko kâsekpa nerãng elaangkohhèn. 
LUK.11.10	Chenrãngma ngako henhenma thaeka erehehma echoh a, ngale henhenma lemeka erehehma echohkhe a, ngale henma komin kâsekko merahkong ako atenâng kâsekpa elaangkoh a. 
LUK.11.11	Nekhuwah henma komin wa dangletma mâmâ chhama ngah thâko pû ekoh en a? 
LUK.11.12	Rohkole atema woti thâko gusirong ekoh en a? 
LUK.11.13	Nea atô chhihjô medang enkomin, nema mâmâ chhanâng asenli kohpa jet eken. Eroh medang ako, rangkhethung wah tôngte Joban Wa mejã tanga atewah Asâthôanju thâte hehnâng kohpa chentô bâmjet eka!”
LUK.11.14	Jisu ma jab lejien jabte mihnyan wah juchhih junloat kohwah; ngale chenthu juchhih pa loatchhoan phumma mihnyan pumma jienjab wah. Phumma loangchhang pa bârit rewah, 
LUK.11.15	Phumma khaka mihnyan hehma ngatwah, “Arepa belzibul, juchhih heh lowang ma atenâng juchhih heh junloat rãng chaankoh eka.”
LUK.11.16	Mihhan hehma Jisu bukritthuk hunwah, ephumma thinma Jisu nâng Joban pa ate demnâng ngama jetrãng, ninâng patritli moatlem molohma khesok hi ngama chienwah. 
LUK.11.17	Rohkomin thinma chenni thonghun eka erepa Jisu ma jetlo lahma ngatwah, “Hendiak komin thindede tungko phanmîn lahma, thindede memênmîn ako, ere diakpa leta rõngmin. Ngale henhumkâ komin thintungko chhihmîn eka ere humkâpa phânjâ erea. 
LUK.11.18	Erohwah joak heh hahsông pa thintungko mephan mênmîn ako, chenroh jienrôngmin a? Nema ngaeken, bilzibul ma nganâng chaan kohlahma ngama juchhih junlo ekang. 
LUK.11.19	Ngama juchhih eroh junloat medang angko, ne dijunte hehma chenroh rângjunloa? Ne dijunte hehma nea athe ngama jet ehèn! 
LUK.11.20	Eroh dangmah, ngama Joban chaan junma juchhih junlo ekang, ngale erejunko netânâng Joban Hahsông pa lâkatha ngama khesok ehèn.
LUK.11.21	“Chenthu lochaanwa ma, ate humpa wentho dãng apah keplahma mebem ako, ate chhahkhem heh lemahmin. 
LUK.11.22	Phum-ma chenthu ate nomemin lochaan wama khum lahma ate mejien ako, hum tângte pumma dâlemrãng thientah wentho deng apah heh phangtang etoanchhoan a ngale atema chenni huhtah a ereheh ephen kep a.
LUK.11.23	“Hen komin nga demnâng ledangte pa linlin nga lelatnâng dângte; ngale hen komin nganâng akhôansietko lechohsûtea erepa aphânsiette.
LUK.11.24	“Chenthu juchhih pa mihnyan wah meloatchhoan tahko, hahran khojêng jêngnâng phoangchhoan lahma ate boantôngthe rânglem chhoan a. Phumma the lechoh medang ako, atedede rângnga riia, ‘Ngahum kojô ngakwãng ang.’ 
LUK.11.25	Ephumma chenthu ere humko ngakhokko, humpa sek ho, sâpoangpoang ngale tiamtete ekhehûa. 
LUK.11.26	Erediko ate ngakchhoan lahma ate noma ajahthem juchhih ahan wanengit lesiet lahma ere humko ngaksong hûeka. Ere diphumma, mihnyan pa khebângwah noma ajahthem chhih dangeka.”
LUK.11.27	Chenthu Jisu ma aroh ngatthuko, mihchhang wah dihiaknyu wathema loatjab lahma ngatwah, “Nang chhatte ngale nang dôngkhêmte dihiaknyu pa chentô khengraangsên a!”
LUK.11.28	Phumma Jisu ma dânthâng wah, “Ere nomemin khengraangsen pa, henhenma Joban ngin tatlahma senthemthem kep eka ereheh dângmin!”
LUK.11.29	Mihnyan heh Jisu tumlitko jêngjah jahhû rewah, ngale atema thinnâng thôkoh wah, “Areroan wah mihnyan heh chentô chhih a! Thinma patritli moatlem khesokrãng chien ehang, rohkomin chenjô lekhesokmin Jona patritli petah pelolo ba khesok eka. 
LUK.11.30	Mõng Jona pa Ninivi wah mihnyan hehrãngma khesoktah rãngrãng, arerôan wah mihnyan hehnângmin Mihnyan Chhapa eroh ekhesok a. 
LUK.11.31	Khope rênjâ rangwo ko, sannyup wah Siba wangcha memin toanchep lahma athângwah mihnyan hehnâng achhih enga a, chenrãngma ngako, ate diak hahtaang wah Solomon Lowang ma hethôeka ngin heh jetatrãng hokwah; phumma ngama nenâng thôkoh eka, Solomon nomemin ajahthem adongpa thejâ ako tonga. 
LUK.11.32	Khope rênjâ rangwo ko, Ninivi wah mihnyan hehma ne mathahko toanchep lahma nenâng achhih engahèn, chenrãngma ngako Jona ma Joban nginthô tatlahma thin papwah hung litwah; ngale ngama nenâng thôkoh eka, Jona noma ajahthem adong thejâ ako tonga!”
LUK.11.33	“Henmemin wentit toaklahma huhriemmah, ba khokkhen nâng sekmah; erenoma, wentit toakthinko etoak a, erohkoba mihnyan heh humkhen nâng lupwângko thinma wenphiak pa ekhea. 
LUK.11.34	Nemitpa ne phoang rãngma wentit rãngrãng. Nemitpa asen medang ako, ne phoang phangtang wenphiak edanga; phumma nemitpa achhih medang ako, ne phoang pemin phangtang rangnyek edanga. 
LUK.11.35	Erohwah, jetletma dangen, ne wenphiak pa rangnyek nekchendang eka. 
LUK.11.36	Ne phoang phangtang wenphiak lolo danglahma, rangnyek chhupthemin aho medang ako, wentitma nenâng chhakphiak rãngrãng, ne phoang phangtang phiakjaja edanga.”
LUK.11.37	Chenthu Jisu ma nginthôkoh diko, Farasi ma phhekchhah chhahrãng roowah; ephumma Jisu wãng lahma phhekchhah chhahrãng tôngwah. 
LUK.11.38	Jisu ma phhekchhah chhahmako ate dek lesoan thangma chhah pa khelahma Farasi pa patrit rewah. 
LUK.11.39	Ephumma Teso ma atenâng ngatwah, “Ne Farasi hehma ne bâti le wankhoang tokkhohpa lolo sâpaeken, rohkomin akhenpa mihwah nyenkep ngale achhih lolo. 
LUK.11.40	Aba heh! Tokkhoh hôante Joban pumma jôba akhen hehmin hôaneka ledangne? 
LUK.11.41	Erohwah ne bâti le wankhoang khenko chenni tonga ereheh tangchhih hehnâng koh en, ngale erohkoba chentôpa nerãngma niemarang junko asâ tuta edang kohhèn.
LUK.11.42	“Farasi heh nerãngma chentô cheili dângmin a! Nema chentô rangkuh sanha roakweih rongrup pôari, pheru wahra, hehwah Joban nâng thãkho kohhû eken, rohkomin nea toangtang dangmet ngale Joban nâng hunmet. Phumma ahan heh moatleko nema ereheh bengmoatmin dângwah.
LUK.11.43	“Farasi heh nerãngma chentô cheili dângmin a! Nea Sanagog nângmin tôngthinsen pa châletma thien eken ngale bôjat nângmin mihnyan hehma ne ranchei nungma rânjab hun eken. 
LUK.11.44	Nerãngma chentô cheili dângmin a! Nea mangrûmãn lekhe mangruk rãngrãng, mihnyan hehma lejet thangma ererãngrãng mangruk khohko khoam eka.”
LUK.11.45	Niemarang hethôte wathema atenâng ngatwah, “Hethôte, nangma are jab ekopa ninâng dûmmek thiak jabeko!”
LUK.11.46	Jisu ma atenâng dânthâng wah, “Niemarang hethôte heh nerãngma chentô cheili dângmin a! Nema mihnyan heh temko ahênrãng alat ngale alih hènthuk eken, reletmamin ere hênpa tâtoan hênrãng nema deksu metômin chohtôanpê hunmet. 
LUK.11.47	Nerãngma chentô cheili dângmin a! Nema mõngheh mangruk pa sênmõang hôankoh eken - ere mõngheh nete newa hehma ritphewah. 
LUK.11.48	Ngale athângheh wah nemoatlem pumma nete newa hehma motahpa linlinjô dângwah ngama khesok eken; thinma mõngheh ritphewah, phumma nema ere mõngheh mangruk pa senhoankoh eken. 
LUK.11.49	Erohwah Joban buthi mongthem ma ngatwah, ‘Ngama thin tânâng mõng ngale nginmatte heh echienkat ang; phumma thinma wawathe pa aritphe erewak a, ngale wawatheko chêmthuk erea.’ 
LUK.11.50	Erohwah rangbeng hahbeng thuma mõngama heh ritphe tahthã, arerôan wah mihnyan hehma chêm echoh a, 
LUK.11.51	Abel bengrit phetah pumma danglahma, joapsoapthin chaam ngale Asâthôan the tungko Zakaria ritphetah thãpa. Ngama, nenâng thôkoh eka, arerôan wah mihnyan hehnâng chêmchoh thukmin!
LUK.11.52	“Niemarang hethôte heh nerãngma chentô cheili dângmin a! Nema Joban buthi mongthem hethin humko wângthin sâbipa sem eken; phumma nededemin wãngmet, ngale hen wânghun eka erehehmin wãngthukmet!”
LUK.11.53	Chenthu Jisu ma erethepa phethien lahma loatchhoan poatko, Niemarang hethôte ngale Farasi hehma Jisu nyahrãng chhihthô wah ngale atenâng ajahthem ngin heh thongpha rewah, 
LUK.11.54	erepa Jisu ma chen akomin methejab ako atenâng athe ngama jienloatrãng thinma bechenwah.
LUK.12.1	Mihnyan heh hahjat bijatma khôan lahma, thindede tupnekmîn wah, ngale Jisu ma ate dijunte hehnâng bângngatwah, “Farasi heh wichhi hehwah jetletma dangen - ngama are ngaeka pa thin ahukhoanglep hehwah jetletma dangen ngaeka. 
LUK.12.2	Chenpa mumphuh lahma thieneka erepa laangphe rêmin, ngale chentô huhriem lahma thien eka heh loatsiet rêmin. 
LUK.12.3	Erohwah nema rangnyek khennâng chenni jabtet a erepa rangwo nâng chohtatmin, ngale nema kâsek sekletma chenni huhjabtet a erepa humkhoma hôngrakmin.
LUK.12.4	“Ngalemruchha heh, ngama nenâng thôkoh eka, phoang ritphete ran nekchei en, khediko thinma chenjô tachhih motumah. 
LUK.12.5	Henran cheimin a erepa ngama nenâng khesok a: Joban ren chei en, atenâng phoang ritphe dikomin, pap wendônâng phêkatrãng chaan tonga. Nganâng puteha, ate ran lolo jôba chei en!”
LUK.12.6	“Wesaangsut wochha wanbangâ pa phanii ngun nâng lesãngne? rohkomin Joban ma wesaangsut kowah wanthe tumin lekphemah. 
LUK.12.7	Nekhowah khochoo heh tumin phangtang roakweih lahma thieneka. Erohwah nekchei en; Nea jahmõang wesaangsut nomemin adong!
LUK.12.8	“Ngama nenâng linlin thôkoh eka, henma komin nok atang mathahko atea ngarãng ngama meloatjab ako, Mihnyan Chha memin Joban ngintatte heh mathahko thinrãngma erohjô eloatjab a. 
LUK.12.9	Rohkomin nok atang mathahko henma nga dak ehanga, Mihnyan Chha memin Joban ngintatte heh mathahko thinmin erohjô edak a.”
LUK.12.10	Henma akomin Mihnyan Chha rãngma mechhihjab ako map tâkohmin; rohkomin henma Asâthôanju lelatnâng chhihjab eka hehnâng map lekohmin.
LUK.12.11	“Chenthu thinma Sanagog nâng ba Govono tânâng, ba diak akan pênte heh tânâng nginthôngphâ rãng mesiet hûhenko, nema chenroh dânthâng min a, ngale chenli dânthâng min a ngama neksekmah en. 
LUK.12.12	Chenrãngma ngako, Asâthôanju ma ere sanpoatko nema chenni dânthâng min a erepa ethôkoh hèn.”
LUK.12.13	Loangchhang wah mihwa wathema Jisu nâng ngatwah, “Hethôte, Ngapho nâng thômêngkoh, niwama chhahkhem wanlem ngale thin amãn phethien kohthi heh nganâng chenphen kohhang.”
LUK.12.14	Jisu ma atenâng dânthâng wah, “Lemruchha, nangpho nechhe tungko chhahkhem wanlem ngale thin amãn heh phenkohrãng nganâng henma chaankoh ehanga?” 
LUK.12.15	Ngale erediko Jisu ma mihnyan heh phangtang nâng thôkoh wah, “Jetletma dangen, ngale chhahnyoak nekdangen; chenrãngma ngako nea chentô chhu alujô medang enkomin, ne roandôngpa nema kep alo eken chhahkhem wanlem junko hîn ajô dangmet.”
LUK.12.16	Erediko Jisu ma thinnâng are nginthakthô pa thôkoh wah: “Rekthenâng techhuwa wathe nâng nyahrãng too achhah sênpit dângwah. 
LUK.12.17	Phumma ate dedema thônghun wah, ‘Ngama chenni retu anga? Too achhah thienrãng the ahotu. 
LUK.12.18	Ate dedema ngatritwah, Ngama aroh hôan ang,’ ‘pumpa hakphe lekma adong ngakhoan ang, ereko too achhah ngale lihân chhahkhem hehmin phangtang sekthien ang. 
LUK.12.19	Erediko ngama ngadede nâng engarii ang, nyahrãng khengraangsen! melâng rangpârãng nangma lem eko sêmmaksen heh tongho. Ngale nang roandôngko ngam poase tonglohma khuhah nâhah chennângjô lechêmrii jokphhek chhah lohma tongo’ 
LUK.12.20	Rohkomin Joban ma atenâng ngaeka, ‘nanga aba hahphhek! Thejâ rangpenpen nang rit rêmin; phumma nangrãng are chhahkhem khôanthientoh heh henma kepmin a?’”
LUK.12.21	Ngale Jisu ma athôanko thôkoh wah, “Joban ngenâng techhu ledang thangma are hahtokkhoh ko lolo techhu dangeka heh eroh dângmin.”
LUK.12.22	Erediko Jisu ma dijunte hehnâng ngatwah, “Ngama nenâng thôkoh eka, chenwah choh phhekchhah lihma hînmin a ngama neksekmah en, ngale ne phoang wah kepthin khetrãng memin neksekmah en. 
LUK.12.23	Phhekchhah noma roandông peba ajahthem adong, ngale khet akhu noma phoang peba ajahthem adong. 
LUK.12.24	Wekha wo hehnâng thatsutan en: thinma khiet alimin khietmah, ngale pum nângmin khôanhenmah; thinnâng khôanhenrãng pummin aho; Joban ma lolo kungwak eka! phumma nea wo heh noma ajahthem adong! 
LUK.12.25	Nekhuwah hen komin patrii sekmah letma chuthe tabâm lekhin en a? 
LUK.12.26	Nema moatlem rinchha pa lebâng tamo medang enko, moatlem ahan rãngma chenrãngma sekmah eken a? 
LUK.12.27	Sûtan en wunwah chongpô heh chenroh dongeka: Thinma pitmin momah ngale thinrâng khet akhumin hôanmah. Rohkomin ngama nenâng thôkoh eka, Solomon Lowang tumin atô chhu alu ngale khet akhu tonglahma ere chongpô wanthe sêntô dangho. 
LUK.12.28	Joban ma wunwah hin hehnâng khet akhu kepkoh eka - hinpa thejâ metong akomin, nènep ko wennâng rokthhekmin. Atema nenâng jãtanga enoma ajah khet akhu lekep kohminne? Ne dâlem pa atorîn ne!
LUK.12.29	“Erohwah nema chenni jokphhek chhahmin a ngama roantang neksekmah en. 
LUK.12.30	(Chenrãngma ngako are hahtokkhoh wah Joban lejette heh roantangma ere hehrãngma sekmah patrii lahma tongeka.) Nema ereheh lemeken ngama ne Wa Joban ma ajet. 
LUK.12.31	Erenoma, Joban Hahsông rãngma sekmah patrii letma tongen, erohkoba atema nenâng ereheh ekohhèn.
LUK.12.32	“Loangnejô medang enkomin nekchei en, chenrãngma ngako ne Wa Joban ma nenâng ate Hahsông pa kohhun ehèn. 
LUK.12.33	Ne chhahkhem chentôpa sengletma ngunpa tangchhih hehnâng koh en. Roantang roanjêngma techhu dângthinpa kepen, ngale rangkhethung nâng techhu thôan dângrãng khôanthien en, enâng chenthumin tangchhih ledangmin, chenrãngma ngako ereheh ahuhte memin leta huhmin, ngale chhumphithang memin leta chhihphekmin. 
LUK.12.34	Chenrãngma ngako ne chhahkhem heh chenreko, ereko nehung pemin edanga.
LUK.12.35	“Chenjô mehû rekomin chepchã letmejû tongen, ngale khetkep lihma tongwah rãngrãng bemkepma tongen, ngale wentit pa chenphiak a, 
LUK.12.36	Nemnyansiet kuhhôan thinwah thin tângtewa ngakhok bemlâte haaheh rãngrãng dangen. Chenthu ate hûlahma kâsekko merahkõng tahko thinma lemlienma elaangkoh a. 
LUK.12.37	Chenthu tângtewa pa ngakhokko lejuplek thangma bemtongla lahma khehû eka haaheh chentô khuhah dângmin a! Ngama nenâng thôkoh eka, tângtewa pumma ate khetpa putphe lahma, ate haaheh tongthuk lahma, thinnâng enget a. 
LUK.12.38	Tângtewa pa penmong nâng ba ereno memin sanhem nâng mehû akomin bemla lahma khehû eka haaheh chentô khuhah dângmin a! 
LUK.12.39	Ngale ngama nenâng thôkoh eka, hum tângtewa pumma ahuhte hok sanpoat pa mejet ako, atema ahuhte hehnâng ate humpa lehuh thukmin. 
LUK.12.40	Ngale nemin, bemla letmajû tongen, chenrãngma ngako, Mihnyan Chha min nema lethonghun sanpoatko ekara.”
LUK.12.41	Piter ma ngatwah, “Teso nangma are nginthakthô pa nirãng thakthô ekole, mihrãngma thakthô ekoa?”
LUK.12.42	Teso ma dânthâng wah, “Eroh medang ako henpa dâlemli ngale buthi mongthêmwin haa a? Atenâng ate tângtewa pumma ate chhahkhem heh sûare thuk, erediko hum apum hehmin sûare thuk, ngale haa ahan hehnâng phhekchhah chhah sanpoat thâng roakweih chhahthuk rãng echien a. 
LUK.12.43	Chenthu tângtewa pa humnâng hokko ere haa pumma eroh molahma mekhehû ako haapa chentô khuhah dângmin a! 
LUK.12.44	Ngama nenâng linlin thôkoh eka, tângtewa pumma ere haako ate chhahkhem heh phangtang esû erethuk a. 
LUK.12.45	Rohkomin ere haa pumma tângtewa pa ngakhok mabâng thangeka, ngama ate dedema thonghun lahma, ate lemru haa ahan hehnâng dihiak dela chentô nâng buhawat, ngale jokphhek chhah lahma mok alek mereako, 
LUK.12.46	Jâthe rangwo haa pumma lethonghun poatko ngale atema lejet sanpoatko tângtewa pa engakhûa. Phumma tângtewa pumma ere haapa khihkhih nyahnyah ekhihdoak a ngale ngin lekepte heh demnâng ejoh chêmthuk a.
LUK.12.47	“Haa pumma nga tângtewa ma are moatlempa moatrãng chien ehang ngama jetrii lahma, atema lemo dangeka, ere haako ajah watlahma chêmsietmin. 
LUK.12.48	Rohkomin haa hen pumma ate tângtewa ma are moatlempa moatrãng chien ehang ngama lejet thangma, atema ere moatlem pa lemo dangeka, ere haa komin watmin, rohkomin ere haako rãngkuh watmin. Hennâng ajah kohwah a erekowah ajah thâmin; ngale hennâng abâmbâm jahkohwah a erekowah abâmbâmjô jahthâmin.
LUK.12.49	“Ngama hahtokkhoh ko wen rokthhekrãng kaerâng, ngale arepa khamchhoan ba ledangtah a ngama thonghun ekang! 
LUK.12.50	Ngama baptijem kepthin tonghang, ngale erepa ngama mara râkep kãngko ngahung senmek! 
LUK.12.51	Nema nga are hahtokkhoh ko mêmo kohrãng kaera ngama lethonghun eha? mêmo kohrãng katdangmek, aphan sietrãng kaerâng. 
LUK.12.52	Adephumma hum wanthe khenko wabangâ mihnyan meroam songako, warem pa wanii lelatnâng dângmin, ngale wanii pa warem lelatnâng dângmin. 
LUK.12.53	Wa heh thinchha heh lelatnâng edanga, ngale chha hehmin thinwa heh lelatnâng edanga; Nyong hehmin thinchha dihiaknya heh lelatnâng edanga, ngale dihiaknya hehmin thinnyong heh lelatnâng edanga; Nyipanyu heh thin nem heh lelatnâng edanga, ngale nem heh thin nyipanyu heh lelatnâng dang erea,”
LUK.12.54	Jisu ma mihnyan hehnâng ngatwah, “Chenthu nema sannyup nâng phoam mekhe enko, lemlienma rangpatrãng ngaeka ngama rângjet en - phumma rangpatmin rângpat a. 
LUK.12.55	Ngale chenthu dekchah ngema pông mepong hûrako, nema rangngup rangkhâm dângrãng ngaeka ngama rângnga en - phumma rangngup rangkhamjô rângdanga. 
LUK.12.56	Ahuhkhoanglep heh! Nema rangle hahko sûletma rangchhih rangme pa jienjetlo eken; phumma athângheh wah rangkuh sanha pa chenrãng lejien jetlo dangeken a?
LUK.12.57	“Chenrãngma nema moatlem asenli moatrãng lethonghun reken a? 
LUK.12.58	Henma komin ne lelatnâng ngin hongsiet lahma metloatthin humnâng mesietchhoan hènko, metloatthin humnâng wângmako phensietrãng thonghun en. Eroh ledang kako, nginpatte heh tâko siethû lahma, thinma sipâhi hehnâng ekhhekthuk hèn, ngale phâtek nâng esekhèn. 
LUK.12.59	Ngama nenâng thôkoh eka, nema chêngpa phangtang mata tathum eko esekthienhèn.”
LUK.13.1	Ere sanpoatko mihnyan khuthema Jisu nâng Galili wah mihnyan hehma Joban nâng joapsoap thuko Pilat ma ritphetah ngin heh thôkoh wah. 
LUK.13.2	Jisu ma thinnâng dânthâng wah, “Galili wah mihnyan ahan heh noma thin a papi thôan mihnyan dângkowah ritphe eka ngama nema thonghun eken a? 
LUK.13.3	Erohwah ritphe dangmah! Ngale ngama nenâng thôkoh eka, nemin nepap wah hung lengaklit kenko erohjô eriien. 
LUK.13.4	Ngale Silom hum runjâ lahma echhi waeset mihnyan ritpettah pa nema chenroh thonghun eken a? Thin a Jeroselem wah sôngte mihnyan ahan heh noma papi thôan dângkowah ritpet eka ngama lethonghun eken a? 
LUK.13.5	Eroh dangmah! Ngale ngama nenâng thôkoh eka, nemin nepapwah hung lengaklit kenko erohjô eriien.”
LUK.13.6	Erediko Jisu ma are nginthakthô pa thinnâng thôkoh wah: “Mihnyan wathema phukbãng khiet lahma dângwah. Phumma atema phukri lemsûka tahpa chohkheho. 
LUK.13.7	Ephumma atema bãngthong pânteko ngatwah, ‘Sûtan, rangpâ pârem ngama are phukbãngko phukri lêmsokrãng lâkathang, phumma wanthejô mathat chohpun ekang. Ajoatphe reo! hahmên tôtô nekchenphoak eka’ 
LUK.13.8	Phumma bãngthong pânte pumma dânthâng wah, ‘Tângte, ademin pâthetô chenthat tongtan a; Ngama hahken thulekma hahpîn thatkohtan ang. 
LUK.13.9	Phumma nèpa phukri meri ako, ajahthem asen edanga; eroh komin penri leri medang ako nangma tajoat pheo.’ ”
LUK.13.10	Pientông jâko Jisu ma Sanagog nâng hethô lahma dângwah. 
LUK.13.11	Dihiaknyu wathe nâng juchhih luplahma echhi pâeset khun lahma dângwah; ngale leta tinjâttû kunjâ lahma dângwah. 
LUK.13.12	Chenthu Jisu ma ate khephumma atenâng rakkatwah, “Dihiaknyu, nanga nang khoanchet kowah lâsentoh!” 
LUK.13.13	Jisu ma atenâng dekma sahloatwah, ngale lemlienma dihiaknyu pa jienchên chepwah ngale atema Joban nâng rôwah.
LUK.13.14	Jisu ma Pientông jâko khoanchette pa sênsiet phumma Sanagog wah sahhabwa pa nyahrãng rinkhah wah, ephumma atema hongjab lahma mihnyan hehnâng ngatwah, “Nãngma jâerok rangwo khenko moatlem heh moatmin; ere rangwo khenko hûletma khoanchet heh chenmesiet hèn, phumma Pientông jâko dangmah!”
LUK.13.15	Teso ma atenâng dânthâng wah, “Nea ahuhkhoanglep! Nekhuma ne mânpong ba gado pa thinhoo kowah jânletma Pientông jâko jojok thukrãng rângsietchhoan en. 
LUK.13.16	Phumma are Abraham pôali pa joakma echhi pâeset lâkhhek thientah; Phumma Pientông jâko leta jânphemin ne?” 
LUK.13.17	Jisu ma dânthang eka ngin pumma ate ran hehnâng rêsê thângwah, ngale Jisu ma patritli moatlem moatjunko mihnyan heh nyahrãng khuhahwah.
LUK.13.18	Jisu ma thôngphâ wah, “Joban Hahsông thepa chenrãngrãnga? Erepa ngama chennâng thakmîn lekma thakthô anga? 
LUK.13.19	Erepa arerãngrãng. Mihnyan wathema jokangken pa ate pitko wênkat eka. Jokangken pa phoak lahma bãng rãngrãng dongeka, ngale wo hehmemin ate bãngphakko rup rupeka.”
LUK.13.20	Eredikomin Jisu ma wîen thôngphâ wah, “Ngama Joban Hahsông thepa chendemnâng thakmîn lekma thakthô anga? 
LUK.13.21	Erepa arerãngrãng. Dihiaknyu wathema wichhi pa toak roakbelii pheban demko sakmîn lahma phangtang mabiet bietjâ thieneka rãngrãng.”
LUK.13.22	Jisu ma Jeroselem nâng wângnung nungma ate wânglemko chentô sumhah ngale hahdaang heh dankhoam eka hehnâng Joban ngin phoangthô lahma wângwah. 
LUK.13.23	Mihnyan wathema atenâng thôngphâ wah, “Teso, khopete mihnyan pa mãnchha dângminne?” Jisu ma thinnâng dânthâng wah, 
LUK.13.24	“Kâsek pumma dânkhoamrãng latrii en; chenrãngma ngako ajahthem mihnyan hehma erepumma dânkhôamrãng ehunwak a, rohkomin thinma leta dankhoammin. 
LUK.13.25	Hum tângte pumma toansat lahma kâsekpa sek erea; erediko nema rangsâko chepletma kâsekko rahkõng letma enga en, ‘Teso!, nirãng kâsekpa laangkohhi,’ phumma atema edânthanghèn, ‘ne chennângwah hûeren a erepa ngama jetmah!’ 
LUK.13.26	Erediko nema edânthangen, ‘Nia nangdemnâng aroamma jokphhek chhahtih dangmahne; ngale nangma ni hahnâng hethô huthi dangmahne!’ 
LUK.13.27	Rohkomin atema engak ngahèn, ‘ne chennâng wah hûeren a arepa ngama jetmah. Ne mihnyan chhih phangtang ngatâwah taangchhoan en!’ 
LUK.13.28	Nema Abraham, Isak, Jakob, ngale chentô mõngama heh Joban Hahsông theko ekhe en, phumma nea erethe kowah apetphe erehèn, ereko nema pâchupkek letma sep ere en! 
LUK.13.29	Mihnyan heh sankatwah, sannyupwah, dekhit dekchahwah, hûlahma Joban Hahsông thekowah kuhhôan thinko etonghûa. 
LUK.13.30	Ere diphumma athâng hehwah henhen khedi dangeka ereheh khema edanga, ngale henhen athângheh khema dangeka ereheh khedi edanga.”
LUK.13.31	Ere sanpoat poatko Farasi khuthe hûlahma Jisu nâng ngathôkwah, “Nanga are thekowah loatchhoan ko, ngale chenriangnâng komin tongchhoan o, chenrãngma ngako Hirot ma nâng ritphe rãng lem eho.”
LUK.13.32	Jisu ma thinnâng dânthâng wah, “Wãngletma ere hien ko thôkoh en: ‘Ngama juchhih junlo re ekang ngale thejâ ngale nènep, tungko ngama khoanchet heh mesiet ereang, ngale jârem jâko ngamoatlem heh phangtang etamo ang.’ 
LUK.13.33	Rohkomin thejâ, nènep, ngale sennep pa nga a lemnâng edangang; mõngpa chenriang nângjô leritphe min, Jeroselem nâng lolo jôba ritphemin.
LUK.13.34	“Jeroselem, Jeroselem! nema mõngama heh ritphe re eken, ngale Joban ma ate nginmatte netânâng chienkat era hehnâng longma ritpetre eken! Chenroh wonyong ma ate chha heh ate rangkhenko rângwok arãngrãng, ngama nemin ngadek khenko khôansiet rãng chentô thathuntek a, rohkomin nema nganâng eroh khoansietthuk mahha! 
LUK.13.35	Ngale erohwah nema ne Rangsoamhum pa mahto nâng erãphe en. Ngama nenâng linlin thôkoh eka, nema ‘Teso mînko katteko Joban ma rangkoh eka ngama ngat sanpoat mahûhû erako nema nga lechoh khetumin.’ ”
LUK.14.1	Jâthe Pientông jâko Farasi hehwah wanthe khhepho humnâng Jisu phhekchhah chhahrãng chhoanwah; ngale mihnyan hehma Jisu tâko nyahrãng namhû lahma sokhokwah. 
LUK.14.2	Mihnyan wathe ate dek ada heh phin lahma Jisu tânâng hokwah, 
LUK.14.3	ngale Jisu ma loatjab lahma Niemarang hethôte ngale Farasi hehnâng ngatwah, “Nãng Niem junko Pientông jâko khoanchette tamesiet ele tamesietmih a?”
LUK.14.4	Rohkomin thinma chenjô dânthangho. Phumma Jisu ma mihwako lolahma mesiet lahma chienchhoan wah. 
LUK.14.5	Erediko atema thinnâng ngatwah, “Nekhuwah henchha komin ba hen mânpong komin Pientông jâko jôngnâng mejârii ako, Pientông jâjô medang akomin nema lemlienma letoansietka minne”
LUK.14.6	Phumma thinma ere nginko chenmin jiendânthangho.
LUK.14.7	Mihnyan hehma kuhhôan thinnâng tôngthin sensenko phoanglemtông pa Jisu ma khelahma, are nginthakthô pa thinnâng thôkoh wah: 
LUK.14.8	“Chenthu ne nemnyansiet kuhhôan thinnâng meroo hènko, tôngthin sensenko nekren tongen. Chenrãngma ngako, ne nomemin lemrudong matwahmin etonga, 
LUK.14.9	phumma nechhe waniinii matthen tângtewa pumma, ‘Are tôngthinko ate chentonga’ ngama nenâng engakahèn. Ephumma nea rêsê letma tôngthin nûmko etongka en. 
LUK.14.10	Erohwah, chenthu ne meroo hènko wãngletma tôngthin anumthôanko tonghû en, erohkoba ne roote tângtewa pumma kalahma, ‘Nga lemruchha, wãngro tôngthin senko tongwãngro’ ngama nenâng eroohèn. Eroh koba mihhan heh mako thensânsân edangen. 
LUK.14.11	Chenrãngma ngako, henhen thindede dongsietre eka ereheh rînsiet rêmin, ngale henhen thindede arin dangrii eka ereheh dôngsiet remin.”
LUK.14.12	Erediko atenâng phhekchhah chhahthukte mihwako Jisu ma ngatwah, “Chenthu nangma mihheh phhekchhah chhahrãng meroo oko, nang lemruchha, pho anaa, tang amang, ngale tok akhungwah techhu heh nekroo, chenrãngma ngako thinma ngakmat ereho, ngale nangma chenpa ngettoh a erepa thinma engak nget ho. 
LUK.14.13	Erohwah chenthu nema kuhhôan letma phhekchhah menget enko, tangchhih heh, dekkò dakò, ngale mitdoak heh roo en; 
LUK.14.14	erohkoba nema rang ekepen, chenrãngma ngako thinma nenâng leta ngakngetmin. Ere thãpa, mihnyansen heh ritwah ngaksat jâko Joban ma nenâng engak kohhèn.”
LUK.14.15	Are nginpa Jisu demwah johtongte wathema chohtatwah, phumma atema Jisu nâng ngatwah, “Joban Hahsôngthe kowah kuhhôan thinko chohtôngte heh chentô khuhah dângmin a!”
LUK.14.16	Jisu ma atenâng ngatwah, “Rekthenâng wathema kuhdong hôanlahma mihnyan heh jahmõang roowah. 
LUK.14.17	Phhekchhah chhah sanpoatthâng phumma atema bisuntah mihnyan heh roorãng ate haaheh chienchhoan wah, ‘Hûren, chentôpa lâta khoakhemtih!’ 
LUK.14.18	Phumma wathe diko wathema phangtangma danwah. Khebengwah pumma haako thôkoh wah, ‘Ngama pitnyan riekãng, erohwah nga pitsok katmêngmin; nganâng nekjôang mêngha nga jienwãng mahrâng.’ 
LUK.14.19	Ahan wathe pummemin ngatwah, ‘ngama mânpong jutbangâ riekãng, erohwah ngama ereheh han thatbe katmêngmin; nganâng nekjôang mêngha jienwãng mahrâng.’ 
LUK.14.20	Ahan wathe pummemin ngatwah, ‘Ngama arohjû nemnyan bengsiet, erohwah nga tahû mahrâng.’ 
LUK.14.21	Phumma haapa ngakwãng lahma chentôpa ate tângtewa ko thôkoh wah. Phumma tângtewa pa nyahrãng rinkhah lahma haako ngatwah, ‘Sitsiak noknyu lemdong hehnâng chhoan en, ngale sumhah nâng katthin lemsiep hehnâng chhoan en, ngale tangchhih, dekkò dakò, mitdoak heh khôansiet hûren.’ 
LUK.14.22	Haa pumma lemlienma ngatwah, ‘Tângte, nangma chienthi pa lâsiet huthi, rohkomin ademin ajahthem thechaak tonga.’ 
LUK.14.23	Ephumma tângtewa pumma haako ngatwah, ‘Chentô noknyu lemdong ngale lemsiep hehnâng chhoan en, mihnyan heh ngahum lanmenroh chienhûren. 
LUK.14.24	Ngama nenâng linlin thôkoh eka, ngama bisuntek mihnyan hehma henmejô arekowah lechoh chhahmin!’ ”
LUK.14.25	Rekthenâng jahmõang mihnyan heh Jisu demnâng johkhoam lahma ma dângpoatko, Jisu ma litphong lahma thinnâng ngatwah, 
LUK.14.26	“Hen komin ngatânâng hûlahma nganâng ate nyong awa, ate tangnyu, chhu chha, ngale pho anya erediko atedede nâng hunrii eka noma ajah lehun hangko atea ngadijunte tadangmah. 
LUK.14.27	Hen komin ate bãngphak pa pelahma ngadiko lejunkhoam hangko atea ngadijunte tadangmah.. 
LUK.14.28	Nekhuwah henma komin humhôan mehun enko, khebângko tongletma chentô lemmin a erepa bângsok mêngmin, erediko nenâng humpa lânta hoanroh ngun tonghole ahoa erepa bângsurii mêngmin. 
LUK.14.29	Nema eroh lesû medang enko, humhôanrãng khoakhemtet humthinpa leta laanghôanmin; ngale nema lãngka ma leta laanghôan thien ekenpa khelahma chentôma dûmmek ere hèn. 
LUK.14.30	Thinma engahèn, ‘nema humhôanrãng chepletma talaang hôanmet!’ 
LUK.14.31	Lowang wathepa hahjat echhi mihnyan sietlahma ahan lowang hahjat roaknii mihnyan sietlahma ate demnâng ranloatmîn rãng meka ako, khebengko atema tonglahma ate lelatwah chepte lowang demko taloatmîn angle taloatmînmek a ngama thônghun mêngmin. 
LUK.14.32	Phumma atema leta loatmîn medang ako, lowang wathepa lemnâng dângthuko nomerãng nginmatte chienwênmin. 
LUK.14.33	Ererãngrãng,” Jisu ma athôanko thôkoh wah, “Chenthu nema ne ngewah heh phangtangma lethinphe kenko, henjô ngadijunte tadangmet.
LUK.14.34	“Sumpa asen, phumma chenthu sumtupa mesejâ tahko, erepa lejien tusiet tumin. 
LUK.14.35	Erepa hahrãng memin senmah, ngale hahpîn rãngmin senmah; erepa petphe ba retumin. Erohwah, Tattan en, nenâng nâ metong hènko!”
LUK.15.1	Jâthenâng thãkho thâte ngale papi mihnyan heh Jisu ngin jêtatrãng jahmõang hokwah, 
LUK.15.2	phumma Farasi ngale Niemarang hethôte hehma ngatwah, “Are mihnyan pumma papi mihnyan hehmin rooeka ngale thin demnâng phhekchhah roamchhah eka!” 
LUK.15.3	Ephumma Jisu ma thinnâng are nginthakthôpa thôkoh wah:
LUK.15.4	“Chenjô komin nekhuwah wathe nâng châthe saak lâcheittet, phumma ekowah wanthe memahkhoam ako - nema chenrêmin a? nema roak ekhu wan ekhu pa phemphhek phethien letma mahkhoam reka saak wanthe pa machoh chohlem elemchhoan en. 
LUK.15.5	Chenthu nema erepa mechohtetko, nyahrãng khuhah letma chhoakkhoko etoanpe en 
LUK.15.6	ngale humnâng engak pewên en. Erediko nema ne lemruchha ngale ne tok akhung wah mihnyan heh aroamma khôanroo letma thinnâng enga en, ‘Ngasaak pa mahkhoam wah ngakchoh ekang, erohwah nga nyahrãng khuhah ekang. Nãngkhu anga nga khuhah nâhah dangmênge!’ 
LUK.15.7	Ererãngrãng, Ngama nenâng thôkoh eka, roak ekhu waekhu hung lelitte mihnyan heh noma papi mihnyan wathe hungmelit ako rangkhethung nâng ajah khuhah nâhah dangeka.
LUK.15.8	“Ngale chenjô komin dihiaknyu wathema ate ngunpha phaechhi kowah phathe memahphe ako - atema chenni rêmin a? Atema wentit toaklahma ate hum phangtang rulahma machoh chohlem elem a. 
LUK.15.9	Chenthu atema ere ngun pa mechoh tahko ate lemruchha heh ngale ate tok akhung wah mihnyan heh aroamma khôanroo lahma thinnâng enga a, ‘Ngama mahphetek ngunpa ngakchoh phumma nyahrãng khuhah nâhah dangekang. Nãngkhu anga nga khuhah nâhah dangmênge!’ 
LUK.15.10	Ererãngrãng, Ngama nenâng thôkoh eka, wathe papi mihnyan hungngak litko rangkhethung wah Joban ngintatte heh khuhah eka.”
LUK.15.11	Eredikomin Jisu ma ngatwah, “Mihnyan wathe nâng ate chha dela wanii dângwah. 
LUK.15.12	Naadiwa pumma atewa nâng ngatwah, ‘Ewa, athâng thângheh ngama chohthin thiak aman heh nganâng koh ehang.’ Ephumma atewa pumma chhepho wanii tungko ate chhahkhem ngale pitthin jolem chentôpa phênkohwah. 
LUK.15.13	Jâthe jânii diko naadiwa pumma ate thiak aman heh phangtang sengphe lahma ngun keplahma humwah chhoanwah. Hahtaang diaknâng chhoan lahma ate ngunpa bamet tamet phoangmet phewah. 
LUK.15.14	Atenâng chentô tongtong apa phangtang thôanmetphe wah. Erediko ere diakko nyahrãng rêmdong remwah, ngale atenâng ere phumma chenmin hotu dângwah. 
LUK.15.15	Ephumma erediak kowah mihwa wathe tânâng dekbi bîrãng hokwah, ngale ere mihwa pumma ate wak heh sokrãng chienwah. 
LUK.15.16	Atema wakchhah khôankho kowah phhekchhah pejû chhahhun dângwah, rohkomin atenâng henmejô chhahthuk ho. 
LUK.15.17	Khediko ate hungnâng hûlahma ngatwah, ‘Ewa wah dekbi bîchhahte heh lephang leleng choh phhekchhah wakeka, phumma nga aretheko rêmma chêmrii ekang! 
LUK.15.18	Ngama ewa tânâng wãnglekma ewa nâng ngawãng ang, “Ewa, ngama Joban ngale nangrãng nyahrãng pap lâmotek. 
LUK.15.19	Nga nangchhadâng khemtumek; nang ngewah wathe dekbi bîchhahte rãngrãng tumin thienhang.” ’ 
LUK.15.20	Ephumma cheplahma atewa tânâng ngakwâng wah.
LUK.15.20	“Ate humwah melâng taangnâng dângthuko ate wama lepkhêkat wah; atewa pa nyahrãng hungchhihwah, ngale chohchhoan kalahma ate chhako dekma khitka lahma chupjokwah. 
LUK.15.21	Chha pumma ngatwah, ‘Ewa,’ ‘Ngama Joban ngale nangrãng nyahrãng pap lâmotek. Ngale nga nangchhadâng khemtumek.’ 
LUK.15.22	Rohkomin atewa ma haaheh roolahma thinnâng ngatwah, ‘sitsiak!’ ‘Khetsen senthôan pa toanhû letma atenâng pohkoh en. Ate dekko dekkhepwah phengkohre en, ngale daphengmin phengkoh en. 
LUK.15.23	Erediko leetet tetthôan pa joat en, ngale phhekdong chhahdong demnâng kuhhoan e! 
LUK.15.24	Chenrãngma ngako are ngachhapa riichoan dângwah, rohkomin athângheh atea ahîn; atea mahchhoan dângwah, rohkomin athângheh lângakchohtek.’ Ngale ephumma thinma kuhhôanwah.
LUK.15.25	“Ere sanpoatko khhepho chhapa pitnâng dângwah. Phumma pitwah ngakwângko, hum hunemnemko, atema nongtem lahma boang aloamte heh tatwênwah. 
LUK.15.26	Ephumma atema haa wathe roolahma chhienwah, ‘chenrãngma boangloam eka?’ 
LUK.15.27	Haa pumma dânthâng wah, ‘Nangnaa ngakhûera,’ ‘ngale nangwa ma lee thãchaanthôan pa joat eka, chenrãngma ngako atema ate chhapa senthemthem ngakchoh eka.’ 
LUK.15.28	Khhepho chhapa nyahrãng rinkhah lahma humnâng lehûwah; phumma atewa kalahma humnâng wãngro ngama roatsep katwah. 
LUK.15.29	Rohkomin atema wako ngatwah, ‘Sûtan, rangpâ pâtang ngama nangrãngma haa rãngrãng danglekma motek, ngale ngama chenthumin nangngin thatdânmih. Phumma nangma nganâng chenni thatkoh thanga? Kienjoat lohmemin nga lemruchha heh demnâng mathat jokphhek chhahthuk ehang! 
LUK.15.30	Rohkomin are nangchha pumma nangthiak aman heh phangtang senglahma dihiak phoangsengte heh demnâng thôanmetphê diko humnâng ngakhûera, phumma nangma atenâng thãchaanthôan leepa joatkoh eko!’ 
LUK.15.31	Awa ma dânthâng wah, ‘Echha,’ ‘Nanga roantang nga demkojû, ngale ngawah chentôpa nangthiak. 
LUK.15.32	Rohkomin khuhah nâhah boangloam ekipa nangnaa pa riichoan dângwah, rohkomin ade phumma lâhintah; atea mahchoan dângwah rohkomin ade phumma ate lângak chohtih.’ ”
LUK.16.1	Jisu ma ate dijunte hehnâng ngatwah, “Rekthenâng techhuwa wathe nâng atehaa pumma ate thiak aman heh sûare kolahma dângwah. Phumma techhu wako nanghaa pumma nangngun heh mahto nâng phoangmah metphekoh eho ngama thôkoh wah, 
LUK.16.2	Ephumma humkhen nâng roolahma atenâng ngatwah, ‘Ngama nang nginpa chenchohtat ekanga? Nangma ngangun chentô thientoh a ereheh phangtang kephûro, chenrãngma ngako nanga ngangun thiente ledangtumin.’ 
LUK.16.3	Haa pumma atedede nâng ngatritwah, ‘Nga tângte pumma ngakaam wah junloatmin lâdangthang. Ngama chenre tumin a? Ngama hahthut kaammin tamomek, ngale mihwah chutphhek chhahrãngmin rêsê. 
LUK.16.4	Ngama chenni moatmin a erepa ngama jet ang! Chenthu nga kaamwah mejek tekko, ngalemruchha hehma thinhumnâng eroo hang.’ 
LUK.16.5	Ephumma haa pumma ate tângtewa wah thãpê kepte heh phangtang khôanroo lahma thinnâng thôngphâ wah. Atema khebeng wahko thôngphâ wah, ‘Nangma nga tângte wako thãpê chentô pêlohma tongoa?’ 
LUK.16.6	Atema dânthâng wah, ‘Oliv tien châthe litat pêlekma tonghang,’ phumma haa pumma atenâng thôkoh wah, ‘tongo, ngale roakbangâ raango.’ 
LUK.16.7	Erediko atema ahan wathe nâng chhienwah, ‘nangma chentô pêlohma tongoa?’ ‘Ngama chhah hahjatthe din pêlekma tongang,’ ngama dânthâng wah. Haa pumma ngatwah, ‘nang nyapkha pa anã, nangma châeset din raango.’ 
LUK.16.8	Erediko haachhih pumma nyahrãng buthithi lahma moatdi ate tângtewa pumma atenâng rôwah; eroh jôba Joban wenphiak nâng tôngte mihnyan heh noma are hahtokkhoh kowah tôngte mihnyan chhih hehma ajah chhihmo eka.”
LUK.16.9	Ngale Jisu ma ngatwah, “Ngama nenâng thôkoh eka: Hahtokkhoh kowah ne ngun akem le too achhah heh lemruchha pekrãng kepen, chenthu nema eroh memotetko, nea roantang roanjêng humnâng eroohen. 
LUK.16.10	Henhen-ma amãnchha pa senthemthem toangtangma jiensem eka erepumma ajah pemin toangtangma ejiensem a; Henhenma amãnchha pa toangtangma lejiensem dangeka erehehma ajah pemin toangtangma lejien semmin. 
LUK.16.11	Nema are hahtokkhoh kowah chhahkhem heh toangtangma lejiensem medang enko, rangkhethung wah toangtang chhahkhem heh jãtang chenroh ejiensemthuk a? 
LUK.16.12	Ngale mihhan thiakpa nangma toangtangma lesem medang oko, nangthiakpa henma nangnâng ekohhoa?
LUK.16.13	“Henmin tângte waniihaa tajien dangmah; ererãngrãng haa pumma watheko chhihchoh erea, ngale watheko sênchoh erea, ba wathe nginkepkep edanga ngale wathe nginlekep edanga. Nema Joban le ngun waniinii jienroam khoakhem met.”
LUK.16.14	Chenthu Farasi hehma erengin heh tatphumma thinma Jisu nâng dûmmek wah, chenrãngma ngako thinma ngun nâng hunwah. 
LUK.16.15	Jisu ma thinnâng ngatwah, “Nea nededema mihnyan heh mitsokko toangtang rãngrãng dangrii eken, rohkomin nehung pa Joban ma ajet. Chenrãngma ngako chenre pa mihnyan rãngma nyahrãng alemli thôan dangeka erepa Joban rãngma sekhota.
LUK.16.16	“Mosa Niemarang le Mõng hehma raangwah heh Jon baptis sanpoat tôko lolo mihnyan hehma kepwah; phumma chenthu Joban Hahsông Nginkongsen pa hongthô phumma chentô mihnyan heh Joban Hahsông Nginkongsen lemkhôko anga nga jienhokrãng latriieka. 
LUK.16.17	Rohkomin Joban jabkhabwah mitchhuptô wanthe mahjâ noma rangle hah ba eta mahjâa.
LUK.16.18	“Henma komin ate tangnyu pa chiakphe lahma tangnyu ahan methekep ako atea ere dihiaknyu demko kaamchhih lâmotah; ngale henma komin achiakphe retah dihiaknyu pa kepeka ere kepte pumma dihiaknyu demko kaamchhih moeka.
LUK.16.19	“Rekthenâng techhuwa wathema nyahrãng thãchaan khet akhu heh kep ngale rangwo roakweih chenmin lethoam thangma songtong lahma dângwah. 
LUK.16.20	Ngale tangchhihwa ate mînpa Lazaras ngamemin wathe dângwah, Lazaras sekko mâlolo dângwah, ngale Lazaras pa techhuwa kâsekthong ko chîsiethok wah, 
LUK.16.21	Techhuwa pumma jâphe eka chempha heh echoh toanchhah ang ngama dâlem lahma chîhokwah. Ngale hu hehmemin hûlahma ate mâ hehnâng thhelima liapdek hokwah. 
LUK.16.22	Tangchhihwa pa ritdiko rangkhethung wah Joban ngintatte hehma sietwên lahma rangkhethung wah kuhhôan thinnâng Abraham tâko tôngwâng thukwah. Techhuwa pemin riilahma ate mangpa bînkatwah. 
LUK.16.23	Ngale ritthin thenâng, ate nyahrãng chêmchoh lahma dângwah, ngale atema sûwên tahpa Abraham tâko Lazaras tonglahma taangmõang nâng khewên wah. 
LUK.16.24	Ephumma atema rakroo wênwah, ‘Wa Abraham! nganâng mammînchen hang, ngale Lazaras chienkat mêngro, ate deksupa jonâng rumkat lahma nga thheliko jokihma chenkihthhên katmênghang, chenrãngma ngako nga are wenkhhenko nyahrãng chêmrii ekang!’ 
LUK.16.25	Rohkomin Abraham ma dânthâng wah, ‘Thatthong hun tan, echha, hahtokkhoh wah nang roandông poatko nangnâng chentô sensenlipa phangtang kohtih, phumma Lazaras ma chentô achhih chhihlipa chohtah a. Rohkomin atea anâng khuhah nâhah tongeka, nanga chêmchoh lohma tongeko. 
LUK.16.26	Ngale nãngtungko jông lûmõang tonga, erohwah are thekowah nang tânângmin jiendanka mahra, ngale nangtong eko thekowahmin anâng henjô jiendanwãng mahren.’ 
LUK.16.27	Techhuwa pumma ngatwah, eroh medang ako ‘Ewa Abraham, ngama nangnâng rosep eki, Lazaras pa ngawa humnâng ngakchien katmêngo, 
LUK.16.28	Nganaa paangmih Wabangâ tonga. Lazaras wãng lahma thinnâng chenthô mêngkoh a, erohkoba thinmin are chêmchohtheko leka edangwak ra.’ 
LUK.16.29	Abraham ma ngatwah, ‘Nangnaa hehnâng thôkoh rãng Mosa ngale mõng hehma raangwah heh tonga; thinma chenni ngaeka erepa nangnaa hehma chentat a.’ 
LUK.16.30	Techhuwa pumma dânthâng wah, ‘Ewa Abraham! erepumma lolo thôkoh pa lemah, Hen komin ritwah ngaksat lahma thinnâng lethôkoh kako thinpap wah hung lelitmin.’ 
LUK.16.31	Rohkomin Abraham ma ngatwah, ‘Thinma Mosa ngale mõng hehma raangwah hehnâng lepute kako, rit wahjô ngaksat lahma methôkoh akomin thinma lepute min.’ ”
LUK.17.1	Jisu ma ate dijunte hehnâng ngatwah, “Mihnyan heh pap dângthukthin pa metkep hôngmin, phumma pap dângthukte hehrãngma chentô chhih dângmin a! 
LUK.17.2	Are chentô noma arinthôan mihnyan hehwah wathe pap dângthuk noma ate bohko longdong khhek lahma josiko mejâtoakka akoba ate rãngma asen edanga. 
LUK.17.3	Erohwah nema chenni moeken a erepa jetletma mo en!
LUK.17.3	“Nepho anaa ma pap memo ako, atenâng ritngat re en, ngale ate hung melit ako, atenâng mapkoh en. 
LUK.17.4	Atema jâtheko nangrãngma pap dep engit molahma, dep roakweih nang tânâng kalahma, ‘nga lâthetek,’ ngama mengaka hoko, nangma atenâng mapkoh o.”
LUK.17.5	Moattat chhoante hehma Teso nâng, “Ni putedâlem pa dongsiet kohhi” ngama ngatwah.
LUK.17.6	Teso ma dânthâng wah, “Nenâng putedâlem pa jokangken dôngtô metong hènko, nema are mulbary bãngko, ‘nangdede bãngthong rinma phurii lohma josiko nangdede khietrii kao!’ ngama mechien enkomin ne ngin ekephèn.
LUK.17.7	“Chenjô komin nekhuwah wathe nâng haa lâtongthen, ngale ere haa pumma hanbê, ba saak heh lâsû lâretah. Phumma chenthu haapa pitwah hokko, nema lemlienma phhekchhah chhahrãng rângchien en a? 
LUK.17.8	Eroh chenthujô chienmet! erenoma, ‘nga phhekchhah heh khoakhem kohhang, ngale sôngdângkhet keplohma nga phhekchhah poatko bemtonghang; erediko ba nangma taphhekchhah o,’ ngama rângnga en. 
LUK.17.9	Haa pumma nginkepkep dângdi dangkoh a ngat lemmah, roh akole atema rânglem a? 
LUK.17.10	Nemin eroh jôba; chenthu nenâng moatrãng chien ehèn moatlempa phangtang meta motetko, nema enga en, ‘Nia haa dangkoh e; nima moatthin moatlem ba moeki.’ ”
LUK.17.11	Jisu Jeroselem nâng wângko, Samaria le Galili nii jatrii tungma dânwângwah. 
LUK.17.12	Ate hahdaang wanthenâng hokko angêm khoanchet ma chêm lahma mihnyan waechhi chohmînwah. Angêm khoanchette heh ataangnâng cheplahma dângwah 
LUK.17.13	ngale thinma rakkatwah, “Jisu! Hethôte! Ninâng mammînchen hi!”
LUK.17.14	Jisu ma thin khelahma thinnâng ngatwah, “Wãngen soam aroakte hehma chenthatsû tanhèn.”
LUK.17.14	Thin lemnâng wângpoatko angêm khoanchet pa sênwah. 
LUK.17.15	Chenthu thin khuchhang wah wathema atea senchoan kherii lahma, Joban nâng dangkoh a ngama chaanmõang rakroo lahma ngakkatwah. 
LUK.17.16	Ate dedema Jisu dathongko hahko khupjup kalahma Jisu nâng dangkoh a ngatwah. Ere mihnyan pa Samaritan mihnyan dângwah. 
LUK.17.17	Jisu ma ngatwah, “Waechhi sentet pela; ahan waekhu pa chenkoa? 
LUK.17.18	Chenrãngma are mihdiak mihnyan pumma lolo Joban nâng dangkoh a ngaknga kaera?” 
LUK.17.19	Ngale Jisu ma atenâng ngatwah, “Chep o, ngale chhoan o; nang putedâlem pumma sensiet eho.”
LUK.17.20	Farasi khuthema Jisu nâng Joban Hahsông pa chenthu katmin a ngama chhienwah. Jisu ma dânthâng wah, “Joban Hahsông pa mihnyan mitma kheli katmin dangmah. 
LUK.17.21	Henmemin, ‘sûtan en, Joban Hahsông pa anã!’ ba, ‘ireko tonga!’ ngama lengamin; chenrãngma ngako Joban Hahsông pa ne hungkhenko tonga.” 
LUK.17.22	Erediko atema dijunte hehnâng ngatwah, “Nema Mihnyan Chha sanpoat kowah rangwo hehwah wothe komin chohkhe lihmele ngama hun rangkuh ehûra, rohkomin nema ere rangwopa leta chohkhemin. 
LUK.17.23	Erediko mihnyan hehma nenâng engahèn, ‘Ireko sûka tan en!’ ba, ‘Anâng, sûka tanrên!’ rohkomin nema nekphoang sûchhoan en. 
LUK.17.24	Rangdeng khiapda ma rangkho nâng sukka ma sukka nâng rângdanliap arãngrãng, Mihnyan Chha katjâ rangwo pemin eroh edanga. 
LUK.17.25	Rohkomin khebângko atema nyahrãng chêmchoh mêngmin ngale arerôan wah mihnyan hehma ate roak atoak leweih edanga. 
LUK.17.26	Noa sanpoatko chenroh dangtah a ererãngrãng Mihnyan Chha sanpoat komin erohjô edanga. 
LUK.17.27	Noa khôankho khenko tôngwâng sanpoat tôko anga nga jokphhek chhah lahma dângwah, ngale dihiak dela kepmin lahma dângwah, ngale erediko jodôngma lumhû lahma phangtang ritphewah. 
LUK.17.28	Ngale Lot sanpoatko chenroh dangtah a ererãngrãng edanga. Anga nga jokphhek chhah lahma dângwah, seng alengte, ariak achâte, khiet alîte toatmin, humpa toatmînhoan lahma dângwah. 
LUK.17.29	Phumma Sodom hahdaang kowah Lot loatchhoan jâko rangkhethung wah wen jâka lahma phangtang ritkhâm wah. 
LUK.17.30	Ererãngrãng jôba Mihnyan Chha katjâ komin edanga.
LUK.17.31	“Erejâ rangwo ko henpa ate humkho nâng dângtea erepumma min humkhen nâng kalahma ate sêmmak heh letoan kamin; ererãngrãngjô pitnâng dângte hehmin humnâng lengakwãng min. 
LUK.17.32	Lot tangnyu pa thonghuntan en! 
LUK.17.33	Henhenma atedede roandông pêpângrit huneka erehehma mahphe erea; ngale henhenma atedede roandông mahphe eka erehehma thin roandông pa eta pesiet a. 
LUK.17.34	Ngama nenâng thôkoh eka, erejâ rangpenko, mihnyan wanii jupthin wanthenâng eroamjup a: Phumma wathepa sietwên erea, ngale wathepa phethien erea. 
LUK.17.35	Ngale dihiaknyu waniima chhah eroam thua, phumma wathepa sietwên erea ngale wathepa phethien erea.” 
LUK.17.37	Dijunte hehma Jisu nâng thôngphâ wah, “Teso, arepa chenko dângmin a?”
LUK.17.37	Jisu ma thinnâng dânthâng wah, “Chenriangko mang tongeka, eretheko mangphhekte hogunwo heh ekhoanjâa.”
LUK.18.1	Erediko Jisu ma ate dijunte hehnâng roantang hung lechha thangma rangsoam nungmejû tôngrãng nginthakthô thôkoh wah. 
LUK.18.2	“Hahdaang wanthenâng nginpatte wathe dângwah, atea Joban ranmin lechei, ngale mihnyan ranmin lechei dângwah. 
LUK.18.3	Ngale ere hahdaangko janthoinyu wathema atenâng roantang hûlahma, ‘Nga lelatnâng dângte ngaran hehwah mampânghang!’ ngama butbut roatsep hokwah. 
LUK.18.4	Melâng rangwo rãng ere nginpatte pumma dihiaknyuko lechohsû dângwah, phumma athôanko nginpatte pumma atedede ngatritwah, ‘Nga a Joban ranmin cheimek ngale mihnyan roak atoakmin leweih medang angkomin, 
LUK.18.5	are janthoinyu pumma butbut thamngat hokphumma, ngama atenâng chohsû ang. Ngama lechohsû medang angko, atema butbut thamhû lahma athôanko nga eboansiet hang!’ ”
LUK.18.6	Ngale Teso ma thôkoh wah, “Tattan en, are nginpatte chhih pumma chenni ngaeka. 
LUK.18.7	Joban nâng putedâlemte mihnyan hehma rangwo rangnyek atenâng merosep ako Joban ma thinnâng lechohsû minne? Joban ma thinnâng sitsiak lechohsû thangma dângminne? 
LUK.18.8	Ngama nenâng thôkoh eka, atema thinrãng emoa ngale sitsiak echohsûa. Phumma chenthu Mihnyan Chhapa ngakkat jâko atema hahtokkhoh ko putedâlemte echohkhe karã?”
LUK.18.9	Jisu ma are nginthakthô pa thindede asen thonghun lahma mihhan nâng achhih thônghunte hehnâng thôkoh wah. 
LUK.18.10	“Rekthenâng wanii mihnyan Rangsoamhum nâng rangsoam rãng roamhokwah: Wathepa Farasi dângwah, ngale ahan wathepa thãkho thâte dângwah. 
LUK.18.11	Farasi pumma ataangnâng ate araangraang cheplahma rangsoam wah, ‘Joban, ngama dangkoh a ngaeki, chenrãngma ngako mihnyan ahan heh rãngrãng nga chhahnyoak dangmek, mothô khoanglepmin dangmek, ba mih tangnyu demnâng kaamchhih moatte min dangmek. Ngama nangnâng dangkoh a ngaeki chenrãngma ngako are thãkho thâte rãngrãngmin dangmek. 
LUK.18.12	Ngama heptako lephhek lechhahma rang jânii rângsoam ang, ngale ngama chentô chohbi ekang hehwahmin thãkho rângkoh ang.’ 
LUK.18.13	Rohkomin thãkho thâte pa ataangnâng cheplahma ate khojô rangkhethung nâng leta toansûwên thangma ate thhenkhuhko teprii lahma soamwah, ‘Joban nga papi mihnyan, nganâng mammînchen hang!’ 
LUK.18.14	Jisu ma ngatwah, “Ngama nenâng thôkoh eka, Farasi noma thãkho thâte pa Joban wah rangkep lahma ate humnâng ngakchhoanwah. Chenrãngma ngako henhen atedede dong sietrii eka erepa arînsiet rêmin, ngale henhen atedede arin dangrii eka erepa dôngsiet rêmin.”
LUK.18.15	Mihnyan hehma thin chhuchha heh Jisu tânâng ate dekma chensahloa ngama siethok kohwah. Phumma erepa dijunte hehma lepkhe lahma thinnâng ritngatwah, 
LUK.18.16	Rohkomin Jisu ma naachha heh ate tâko roolahma ngatwah, “Nekjektang en naachha heh ngatânâng chenwãngra, chenrãngma ngako Joban Hahsông pa arerãngrãng heh thiak. 
LUK.18.17	Arepa thonghuntan en! Henhenma Joban Hahsông pa are naachha heh hung arin rãngrãng danglahma lekep dangeka ereheh chenthumin Joban Hahsông theko leta chohwãngmin.”
LUK.18.18	Jews khhepho wathema Jisu nâng thôngphâ wah, “Hethôte sen, ngama roantang roanjêng roandông tâchoh rãng chenni moatmin a?”
LUK.18.19	Jisu ma atenâng thôngphâ wah, “Nangma nganâng asen ngama chenrãng roo ehanga?” “Asen henjô aho, Joban loloba asen etonga. 
LUK.18.20	Nangma Joban hôkum pa ajet: ‘Mihtangnyu demnâng kaamchhih nekmo; mih nekritphe; ahuh nekre; lethenâng mih neksêkham; nang nyong nangwa nginkepkep dango.’ ”
LUK.18.21	Mihwa pumma dânthâng wah, “Nga letachha thumajû are hôkum heh phangtang lâkeptek.”
LUK.18.22	Chenthu Jisu ma are nginpa tatphumma atenâng ngatwah, “Nangma moatthin ademin wanthe tonga. Nang chhahkhem heh phangtang senglohma ngunpa tangchhih hehnâng koh o, ngale erohkoba nanga rangkhethung nâng techhu thôan edango; erediko kalohma ngadijun hang.” 
LUK.18.23	Rohkomin chenthu atema are nginpa tatphumma nyahrãng hungkêwah, chenrãngma ngako atea nyahrãng techhu dângwah.
LUK.18.24	Jisu ma ate hungkê khelahma ngatwah, “Techhu heh Joban Hahsông thenâng wângpa chentolat a! 
LUK.18.25	Techhu heh Joban Hahsông thenâng tâwâng noma ut peba metku polo pumma eta lienlup a.”
LUK.18.26	Ate ngin tatte mihnyan hehma Jisu nâng thôngphâ wah, “Eroh medang ako henkho tâpemin a?”
LUK.18.27	Jisu ma thinnâng dânthâng wah, “Chenpa mihnyan nyuchha ma letalia, erepa Joban ma tamoa.”
LUK.18.28	Erediko Piter ma ngatwah, “Sûtan! nima ni humte tangkâ heh phethien lihma nang dijun eki.”
LUK.18.29	Jisu ma thinnâng ngatwah, “Ngama nenâng thôkoh eka, henma komin Joban Hahsông rãngma ate humte tangkâ, ate tangnyu, pho anaa, nyong awa, ba chhuchha, heh phethien eka 
LUK.18.30	erehehma are roanko ajahthem echoh a, ngale ahokmin roandông komin roantang roanjêng roandông echoh a.”
LUK.18.31	Jisu ma dijunte echhi waniipa araangraang sietchhoan lahma ngatwah, “Tattan en! Nãnga Jeroselem nâng wãngeki, ngale mõng hehma Mihnyan Chha junma chentô raangtah a ereheh phangtang toangtang edanga. 
LUK.18.32	Atea Jews ledangte heh deknâng ekoh a, phumma thinma thãjõ lembe ehôan a, erediko jõjêm lahma thoakkahma thoak erea. 
LUK.18.33	Thinma watlahma ritphe erea, rohkomin jârem diko atea ngakhîn erea.”
LUK.18.34	Rohkomin are ngin thôkoh ekapa dijunte hehma jetloho; are nginpa thinnâng lejetthuk thangma huhthien lahma dângwah, ngale Jisu ma chenni jabeka erepa thinma jetloho.
LUK.18.35	Jisu Jeriko hah kêko hokko, mitdoak wathe lemkahko tonglahma thaphhek chhah lahma dângwah. 
LUK.18.36	Chenthu atema mihnyan heh dânkhoam pa tatko, “chenni dangeka?” ngama thôngphâ wah.
LUK.18.37	“Nazarat wah Jisu dankhoam eka” ngama mihnyan hehma atenâng thôkoh wah.
LUK.18.38	Phumma, “Jisu! Devit Chha! Nganâng mammin chenhang!” ngama ate raksepwah.
LUK.18.39	Ate mathah kowah mihnyan hehma kihchepchep tongo ngama ritngatwah. Rohkomin atema, “Devit Chha! nganâng mammînchen hang!” ngama ajahjah chaanrakwah.
LUK.18.40	Ephumma Jisu ma cheplahma mitdoak wapa ate tânâng sietwênrãng ngatwah. Ate tâko hokwâng phumma Jisu ma atenâng chienwah, 
LUK.18.41	“Ngama nangrãng chenni moatkohhun eko?”
LUK.18.41	Mitdoak pumma, “Teso, ngamitma ngakkhe hun ekang,” ngama dânthâng wah.
LUK.18.42	Jisu ma atenâng ngatwah, “Eroh medang ako kheo! Nang putedâlem pumma lâsensiettho.”
LUK.18.43	Ephumma atema lemlienma jienkhe wah, ngale Joban nâng dangkoh a ngama ngalahma Jisu diko junkhoam wah. Chenthu mihnyan hehma erepa khelahma phangtangma Joban nâng rôwah.
LUK.19.1	Jisu Jeriko hahdaang pumma dânkhôamwah. 
LUK.19.2	Ere hahko thãkho thâte kowah dongthôanpa dângwah, ngale ate mînpa Zakaria dângwah, atea nyahrãng techhu dângwah. 
LUK.19.3	Atema Jisu pa hen a ngama nyahrãng khehun dângwah, rohkomin atea hathoan dâng phumma ngale mihnyan heh jahmõang dângjunko atema tachoh kheho. 
LUK.19.4	Erohwah mihheh mako chhoanwãngla lahma Jisu nâng sokrãng ate katlem wah Sykomor bãngko koatwâng lâwah. 
LUK.19.5	Jisu ma eretheko hûlahma bãngkhoko suwên lahma Zakaria nâng ngatwah, “Zakaria, sitsiak jâkaro, chenrãngma ngako thejâ nga nanghumnâng tôngmin.”
LUK.19.6	Zakaria sitsiak jâka lahma khuhah nâhah Jisu nâng tãngroowah. 
LUK.19.7	Erepa khête mihnyan heh phangtang jabwah, “Are mihnyan pa papi mihnyan humnâng hûeka!”
LUK.19.8	Zakaria toanchep lahma Teso nâng ngatwah, “Teso tattan! Ngama nga chhahkhem hehwah khakapa tangchhih hehnâng ekoh ang, ngale ngama hennâng komin mediapchhah tekko, ngama erenoma thiakbelii ajah engakkoh ang.”
LUK.19.9	Jisu ma atenâng ngatwah, “Thejâ khope pa are mihnyan humko lâkatha, chenrãngma ngako are mihnyan pemin Abraham pôali jôba. 
LUK.19.10	Chenrãngma ngako, Mihnyan Chhapa mah asamte heh lemtê ngale pepângrãng kaera.”
LUK.19.11	Mihnyan hehma are nginpa jetat poatko, Jisu ma thinnâng nginthakthô wanthe thôkoh wah. Ere sanpoatko atea Jeroselem nâng hunemnem dângwah, ngale thinma Joban Hahsông pa arohroh ehongka themra ngama thônghun wah. 
LUK.19.12	Ephumma atema ngatwah, “Rekthenâng sahhabdong wathe hahtaang diak wanthenâng chhoan lahma atea ere diakko Lowang rãng dângchoanwah, ngale erediko ate humnâng ngakhokrãng themawa wah. 
LUK.19.13	Ate chhoan mako, ate haa waechhi pa roolahma thinnâng kem ngunpha kohlahma ngatwah, ‘Nga chhoan diko nema are ngun pumma biila en.’ 
LUK.19.14	Phumma ate mihnyan hehma atenâng mitchekwah, ngale erohwah thinma ate diko nginmatte junchien katwah, thinma ngatwah, ‘Nima are mihnyan pa ni lowang rãng dângthuk hunmih.’
LUK.19.15	“Ere wapa lowang danglahma ngakhok wah. Ngale ate haa hehma chentôru khôanbitah a ngama jetrãng atema haaheh lemlienma khôanroo thukwah. 
LUK.19.16	Khebâng wah pa hûlahma ngatwah, ‘Tângte, nangma nganâng phathe kohthang pumma ngama kem ngunpha phaechhi lâchoh biilatek.’ 
LUK.19.17	Tângte pumma ngatwah, ‘Kaamsen lâmotoh’ ‘Nanga haasen! ngale nangma amãnchha pa toangtangma jiensemdi, ngama nangnâng hahdaang wanechhi epênthuk e.’ 
LUK.19.18	Erediko wah haa wathepa hûlahma ngathokwah, ‘Tângte, nangma wanthe kohthang pumma ahan wanbangâ kem ngunpha lâchoh biilatek.’ 
LUK.19.19	Erewa komin atema ngatwah, ‘Nangmemin hahdaang wanbangâ pênmin.’ 
LUK.19.20	Ahan haa wanthe pa hûlahma ngatwah, ‘Tângte, nang kem ngunpha pa anã; ngama khetnâng sitlekma huhthienwah. 
LUK.19.21	Nga nangran chei rekãng, chenrãngma ngako nanga nyahrãng mihchhihjat. Nangma chenpa nangthiak ledanga erepemin kepeko ngale nangma lekhiat leliwah hehmin kepeko.’ 
LUK.19.22	Tângte pumma atenâng ngatwah, ‘Nanga haachhih! Nangdede jabkhab junko ngama nangnâng echêmsiet e! Nangma ajet nga mihchhihjat ngama, ngale chenpa ngarãng ledanga erepemin ngama rângkep ang ngama, erediko ngama lekhiat leliwah hehmin rângkep ang ngama. 
LUK.19.23	Ephumma nangma nga ngunpa chenrãngma ngunthien humnâng lethien dangtoh a? Nangma ngunthien humnâng thien lohmeko nga ngakhokko ngunchha demnâng ajah chohminwah.’ 
LUK.19.24	Erediko erethe kowah chepte hehnâng atema ngatwah, ‘Ate ngewah kem ngunpha pa thaletma wanechhi Cheiteko koh en.’ 
LUK.19.25	Phumma thinma tângteko ngatwah, ‘Tângte, atenâng wanechhi pa tongajû dangmahne!’ 
LUK.19.26	Atema dânthâng wah, ‘Ngama nenâng thôkoh eka,’ ‘hennâng chenni komin tongeka, ereko ajah lêkohmin; rohkomin hennâng chennimin aho dangeka, atema chenni cheieka erepemin toanchhoan rêmin. 
LUK.19.27	Ade dangeka, Nga thin lowang rãng dângthuk lehunte ngaran heh aretheko siethu letma nga tâko ritphe en!’ ”
LUK.19.28	Jisu ma arepa ngatdiko, thin mathah pumma Jeroselem nâng dânwângwah. 
LUK.19.29	Ate Oliv hahho kowah batphas ngale Bathani hahko hokko, atema khemanâng dijunte wanii chienwên lâwah 
LUK.19.30	Atema are ngin heh thôko lahma chienwên lâwah: “Nema wah hahdaangko wãngla en; eko nema Gado chha mihnyan henjô mathat chhang thietlahma echohkhe en. Erepa jânletma anâng sietkatrên. 
LUK.19.31	Henma komin chenrãng jân eken a ngama methongpha hènko, atenâng Teso ma arepa lemeka ngama thôkoh en.”
LUK.19.32	Wãng lahma thinnâng Jisu ma chenroh thôkotah a eroh chohkhe wângwah. 
LUK.19.33	Thinma Gado chhapa jân thuko, tângte pumma ngatwah, “Chenrãng jân eken a?”
LUK.19.34	“Teso ma lemeka,” ngama thinma dânthâng wah, 
LUK.19.35	Ngale thinma Gado chhapa Jisu tânâng sietkat kohwah. Erediko thinma khet ekhu heh Gado khohko kêmwên lahma chhangthuk wah. 
LUK.19.36	Jisu Gado khohko chhang lahma khôamko, mihnyan hehma thin khet heh lemko kêmwah.
LUK.19.37	Chenthu Jeroselem kêwah Oliv hahho nâng jâkhôam katthin lemtheko hokko, ate dijunte jahmõang dangtah hehma chentô moatlem dong patritli heh khelahma Joban nâng chaanmõang raklahma rôwah: 
LUK.19.38	“Teso mînko hokte lowang ko Joban ma rangkoh eka! Rangkhethung nâng mêmo dangeka ngale Joban mîn dongthuk eka!”
LUK.19.39	Erediko mihnyan heh chhangwah Farasi hehma Jisu nâng ngatwah. “Hethôte” “Nang dijunte hehnâng kihchepchep tôngrãng chien o!”
LUK.19.40	Jisu ma dânthâng wah, “Ngama nenâng thôkoh eka, areheh mekihtong ako, long hehma ehongrak a.”
LUK.19.41	Ate Jeroselem tâko hokkhoam rienrien, Jeroselem pa khelahma sep rewah, 
LUK.19.42	Atema ngatwah, “Thejâ nema chenroh mêmo jiendângmin a erepa jetngako chentôsên dângmin wah a! rohkomin athângheh erepa khemet! 
LUK.19.43	Neran hehma netumlitko panhoan lahma chentô suk anoangma nelemtek lahma kôam sanpoat pa ehûra. 
LUK.19.44	Thinma nemin erediko ne mihnyan heh phangtang eritphehèn; longphang phangthemin khohkhoh petpet thintheko letong tumin, chenrãngma ngako Joban ne pepângrãng katha sanpoat pa nema jetmet!”
LUK.19.45	Erediko Jisu Rangsoamhum nâng wãng lahma erekowah phinseng thãsengte heh junloatwah, 
LUK.19.46	Thinnâng ngatwah, “Joban ma aroh jablahma Joban nyapraang nâng raangeka, ‘Nga Hum pa Rangsoamhum ngama ngatmin.’ Rohkomin arepa nema ahuhte heh huhtông thin therãng hôan eken!”
LUK.19.47	Rangwo roakweih Jisu ma Rangsoamhum ko hethô wah. Soam aroakte adong, Niemarang hethôte, ngale khhepho phannang hehma Jisu ritphe rãng hunwah, 
LUK.19.48	Rohkomin thinma jienritpheho, chenrãngma ngako mihnyan heh phangtang Jisu jabkhab khabthemin lienphe lehun thangma jetat hunwah.
LUK.20.1	Jâthenâng Jisu ma Rangsoamhum nâng mihnyan hehnâng hethô ngale Joban wah nginkongsen pa thôkoh rewah, phumma ere sanpoatko Soam aroakte adong ngale Niemarang hethôte erediko khhepho phannang heh hûlahma 
LUK.20.2	thinma Jisu nâng ngatwah, “Ninâng thôkohhi, nangma chenni wah chaanma areheh moekoa? Are chaanpa nangnâng henma koh ehoa?”
LUK.20.3	Jisu ma thinnâng dânthâng wah, “Ngamemin nenâng ngin wanthe chhien a. Nganâng thôkoh tanha, 
LUK.20.4	Jon ma baptijem kohrãng chaanpa Joban wah chohtah ale mihnyan wah chohtah a?”
LUK.20.5	Ephumma thindede tungko chhiakmîn wah, “Nãngma chenroh danthang ea? Nãngma, ‘Joban wah choh eka,’ ngama menga eko, ‘eroh medang, ako nema Jon nâng chenrãngma leputedâlem re eken a?’ ngama engahi. 
LUK.20.6	Rohkomin nãngma, ‘mihnyan wah choh eka, ngama menga eko are mihnyan hehma nãngnâng longma epet hi,’ chenrãngma ngako thinma Jon pa Mõng ngama putedâlem eka.” 
LUK.20.7	Erohwah thinma, “chennângwah choh eka erepa nima jetmih” ngama dânthâng wah.
LUK.20.8	Ngale Jisu ma thinnâng ngatwah, “Eroh medang ako ngamemin areheh chenni chaanma moekãnga erepa thôkomah.”
LUK.20.9	Erediko Jisu ma mihnyan hehnâng are nginthakthô pa thôkoh wah: “Rekthenâng mihnyan wathema angurthong khietlahma, mihnâng aroamrãng mothukthien lahma, melâng rangpârãng ate humwah chhoanwah. 
LUK.20.10	Chenthu angur chûm rangkuh hokphumma, aroamrãng mothuktah mihnyan heh tânâng ate haaheh ate thiak thârãng chienkatwah. Rohkomin aroamrãng mothuktah mihnyan hehma haa hehnâng watlahma chenjô lekoh ngakchienwên wah. 
LUK.20.11	Ephumma atema haa ahan wîenthe chienkatwah; rohkomin aroamrãng moatte mihnyan hehma erekomin awat rewah, ngale thãjô lembe hôanjôan lahma chenjô lekoh ngakchienwên wah. 
LUK.20.12	Erediko atema haa ahan lôremrãng chienkatwah; angurthong moatte hehma ere haa komin watwah, ngale panlien nâng phekatwah. 
LUK.20.13	Erediko angurthong tângtewa pumma ngatwah, ‘Ngama chenre anga? Ngama ngachha nyahrãng hunlekma thien ekãngpa chienkat ang; thinma ate ngin ekepthêm a!’ 
LUK.20.14	Roh-komin chenthu aroamrãng moatte mihnyan hehma ate chhapa khephumma, thindede tungko jabmînwah, ‘Arepa tângtewa chhapa. Nãngma ate ritphe e, ephumma ate thiak aman heh nãngrãng edanga!’ 
LUK.20.15	Ephumma angurthong kowah petphekat lahma ritphewah.
LUK.20.15	“Eroh medang ako, angurthong khiette tângtewa pumma aroamrãng mothuktah hehnâng chenremin a?” ngama Jisu ma thôngphâ wah. 
LUK.20.16	“Ate kalahma ere mihnyan heh phangtang eritpheka a, ngale angurthongpa mihhan demnâng eroam motûa.”
LUK.20.16	Mihnyan hehma erengin pa tatlahma, “Aroh chenthumin dangmah!,” ngama ngatwah.
LUK.20.17	Jisu ma thinnâng sûlahma chhienwah, “Eroh medang ako, are Joban nyapraang pa chenni nâng ngaeka?
LUK.20.17	‘Humhôante ma longchhih ngama phe eka longpa chentô noma alemthôan longrãng dangeka.’
LUK.20.18	Ere long khohko chentô chatjâeka ereheh khihkhih nyahnyah dângmin; ngale ere longpa henkhohnâng komin mechatjâ ako, ere mihnyan pa bumrãng lândangroh ekhihpet a.”
LUK.20.19	Niemarang hethôte ngale soam aroakte adong hehma Jisu ere thetheko loatkhhek rãng phungwah, chenrãngma ngako Jisu ma are nginthakthô pa nilelat nâng thôkoh eka ngama thinma jetritwah; rohkomin thin a mihnyan heh ranchei dângwah. 
LUK.20.20	Ephumma thinma sanpoat ahan lêmsokwah. Thinma mihnyan khuthe nâng mihnyansen rãngrãng diapdangthuk lahma Jisu nâng nginthongpha lahma bukritthukrãng chienkatwah, erohkoba thinma thôte jabte ngale Roman Govono nâng ejien lokhhek thuk a. 
LUK.20.21	Erekowah mihnyansen rãngrãng diapdang lahma katte hehma Jisu nâng ngatwah, “Hethôte, nima ajet nangma chenni jab eko ngale hethô eko ereheh toangtang. Nima ajet nangma hennâng min adong arin roak atoak weihmoh, rohkomin Joban nginpa toangtangma mihnyan hehnâng phoangthôkoh eko. 
LUK.20.22	Ninâng thôkohtanhi, Nima Roman Chofa nâng thãkho takoh ele takohmih a?”
LUK.20.23	Rohkomin thinma buthi hôan ekapa Jisu ma lepkhe lahma thinnâng ngatwah, 
LUK.20.24	“Nganâng janngunpha khesok tanha. Ereko hen thhenphãng raangeka ngale henmin raanglahma tonga?”
LUK.20.24	“Chofa,” ngama thinma dânthâng wah.
LUK.20.25	Ephumma Jisu ma ngatwah, “Eroh medang ako, chenpa Chofa thiak a arepa Chofa nâng koh en, ngale chenpa Joban thiak a arepa Joban nâng koh en.”
LUK.20.26	Ereko mihnyan heh mathahko thinma chenni nângmin jienbukrii thuk ho, ephumma thin a kihchepchep kihtôngwah, ngale atema dânthang eka ngin junko barii lahma tôngwah.
LUK.20.27	Erediko mihnyan ritwah ngakhinmah ngama ngatte Saduki heh hûlahma Jisu nâng ngatwah, 
LUK.20.28	“Hethôte, are Niemarang pa Mosa ma nirãng raangkohwah: ‘delawa wathe chha machhama merii ako, atema phethien eka janthoinyu pa ate naa pumma chhachhatrãng ngakkepmin, phumma ere wanii pumma chhaeka pa rit retahwa chha ngama ngatmin’. 
LUK.20.29	Rekthenâng chhepho waengit dângwah; Khhepho thôan pumma dihiak keplahma chha machhama ritwah. 
LUK.20.30	Phumma medemwa pumma ere dihiaknyu pa kepwah, 
LUK.20.31	ngale erediko ate naa pumma wienkepwah. Chhepho waengitlat eroh dângwah - phangtang chha lechha thangma ritwah. 
LUK.20.32	Athôanko dihiaknyu pemin ritwah. 
LUK.20.33	Phumma, aritte heh ngakhin jâko atea hen tangnyu dângmin a? Chenrãngma ngako chhepho waengit latma ate kepwah.”
LUK.20.34	Jisu ma thinnâng dânthâng wah, “Areroan wah dihiak dela hehba kepmîn eka, 
LUK.20.35	Rohkomin ritwah ngakhin lahma ahokminwah roandôngko dôngte dihiaknyu ngale delawa heh lekepmîn tumin. 
LUK.20.36	Thin a rangkhethung wah Joban ngintatte heh rãngrãng dângmin ngale ritmin lerii tumin. Thin a Joban chharãng dângtûmin, chenrãngma ngako thin a ritwah ngakhin eka. 
LUK.20.37	Ngale mihnyan heh ritwah ngakhin eka ngama Mosa ma sâpoangpoang khesok eka. Wunbuk nâng wendô ngin raangtahko atema Teso pa, ‘Abraham Joban, Isak Joban ngale Jakob Joban ngama jabwah.’ 
LUK.20.38	Atea ahînte heh Joban, aritte heh Joban dangmah, ate demnâng dângte heh phangtang ahînte.”
LUK.20.39	Niemarang hethôte khuthema loatjabwah, “Hethôte, nyahrãng lâpun dânthangtoh!” 
LUK.20.40	Ere diphumma thinma chenjô chinthôngphâ tuho.
LUK.20.41	Jisu ma thinnâng thôngphâ wah, “Misaia pa Devit chhuchha ngama chenroh jienngatmin a? 
LUK.20.42	Chenrãngma ngako Devit ate dedema Rangsoamsê titabko ngaeka,
LUK.20.42	‘Teso ma nga Teso nâng ngaeka:
LUK.20.42	Ngama nangran heh nang daphâ khenko mathien thienkohko
LUK.20.43	Are nga dekchah ko tongwãngro.’
LUK.20.44	Devit ma atenâng ‘Teso’ ngama roowah; eroh medang ako Misaia pa Devit chhuchha chenroh jiendângmin a?”
LUK.20.45	Mihnyan heh phangtang ate ngin jêtatthuko, Jisu ma ate dijunte hehnâng ngatwah, 
LUK.20.46	“Niemarang hethôte hehwah jetletma dangen, thin a bôjat nâng khetlo dongpa pohlahma phoangkhoam lahma mihnyan hehma thinran cheichei rânjab huneka, Thinma Sanagog nângmin thin tôngthin pa châthien eka ngale kuhhôanthin nângmin tôngthinsen hunwak eka; 
LUK.20.47	Thinma janthoinyu heh helêmrãng keplahma thin humpa longchhah rewak eka, ngale thinnâng rang lolili soamlahma khesok rewak eka. Erethã thinma ajahthem chêmchhih echohwak a!”
LUK.21.1	Techhu hehma Rangsoamhum wah ngunsek bâkoatko thin hînhô heh sekhok pa Jisu ma tumlit phoangsok wah, 
LUK.21.2	ngale nyahrãng tangchhih janthoinyu ma janngun phanii sekhok pemin atema khewah. 
LUK.21.3	Jisu ma ngatwah, “Ngama nenâng thôkoh eka, are tangchhih janthoinyu pumma chentô noma ajahthôan sek eka. 
LUK.21.4	Chenrãngma ngako, ahan hehma thinnâng lephangleng bâeka hehwah sekhûera; rohkomin atea aretô tangchhih danglahma atema chentô chêika erepa phangtang sek eka.”
LUK.21.5	Dijunte khuthe ere Rangsoamhum junma jabmînwah, chentô nyoaksokli sên a, long heh sênpa ngale Joban nâng hînhô kohhû eka heh sênpa ngama jabmînwah. Phumma Jisu ma ngatwah, 
LUK.21.6	“Nema are chentô khe eken long heh phangthemin ate theko letongtu sanpoat pa ehûra; phangtang runjâ erea.”
LUK.21.7	Thinma thôngphâ wah, “Hethôte, arepa chenthu dângmin a? ngale areheh dângrãng sanpoat pa lâthângtah ngama jetrãng chenni dângmin a?”
LUK.21.8	Jisu ma ngatwah, “Jetletma dangen; mihnâng nekdiep chhahrii en. Ajahthem mihnyan hehma ngamîn keplahma ehûra, thinma ‘nga a ate!’ ngama engawak a, ngale ‘Sanpoat pa lâhûtha!’ ngamemin engawak a, rohkomin thindi nekjun en. 
LUK.21.9	Chenthu nema ranloatmîn ngale rantîn ngemtîn metat enkomin nekchei en; ererãngrãng heh khebeng bengdâng mêngmin, rohkomin ereheh junko athôan sanpoat pa lânamtha ngama dangmah.”
LUK.21.10	Jisu ma thôkoh wah, “Diakthe pumma diakthe demko eloatmîn a; wanthe hahsông pa ahan wanthe hahsông demko elongmîn a. 
LUK.21.11	Hahtiidong pa tii erea, rêmdongpa hû erera, chentô thenâng khoanchet chhih hong erea; rangkho wah cheili ngale ajatjatmin ehong kara. 
LUK.21.12	Are chentôpa dângmako, khebângko ne loatkhhek ere hèn ngale chêmthukmin ere hèn; nea Sanagog nâng siethû lahma sekham lahma phâtek nâng esek hèn; nea ngadijunte dângdi lowang ngale diak pênte hehmako siethû lahma esekham hèn. 
LUK.21.13	Are sanpoatko nema Nginkongsen pa eta thôkoh en. 
LUK.21.14	Ere sanpoat pa hokmako nema chenroh pêthângmin a ngama lesekmah thangma dângrãng thonghun letma tongen, 
LUK.21.15	chenrãngma ngako neran hehma ne nginko lejien dakli ngale lejien dânthangtuli nema jiendânthâng rãng ngama nenâng jabkhab ngale buthi mongthem ekoh a. 
LUK.21.16	Ne nyong newa, nepho anaa, ngale netang amang, ngale ne lemruchha hehma elokhhek thuk hèn; ngale nekhuwah aritphemin erehèn. 
LUK.21.17	Nganâng putedâlem junko anga ngama chinnya ere hèn. 
LUK.21.18	Rohkomin nekhowah khochoo lathemin lemahmin. 
LUK.21.19	Putedâlem nâng rõngtângtâng dangen, erohkoba nedede eta pesietrii en.
LUK.21.20	“Chenthu nema Jeroselem pa Sipâhi ma tûmchep lahma makhetetko, Jeroselem pa sitsiak chhihjârãng ngaeka ngama ejet en. 
LUK.21.21	Erediko Judia wah sôngte mihnyan heh hahhokho nâng ehuh chhoanwãnga; Hahdaang kowah hehmin loatchhoan rêmin, ngale erediak kowah rangsâ nâng dângwah hehmin hahdaang nâng lengak hûtumin. 
LUK.21.22	Chenrãngma ngako ere sanpoat pa, Joban nyapraangma ‘Chêmchoh sanpoat dângmin ngama,’ ngaeka chentôpa linlin edanga. 
LUK.21.23	Ere sanpoat kowah naawunte dihiaknyu ngale naajeng chha demnâng dângte dihiaknyu hehrãngma chentô chhih dângmin a! Are hahtokkhoh ko nyahrãng chêmchhih ehûra, ngale ere mihnyan heh khohko Joban wah chêmchei pa ekara. 
LUK.21.24	Khakapa dengnâng eriia, ngale khakapa chentô diak akan hehnâng ekhhek chhoan a; ngale Jews ledangte hehma Jeroselem pa thin sanpoat pa mathâng thângkako dama ewoatnek a.
LUK.21.25	“San, Dâ, ngale Merit hehmin ajatjat edangjâa. Hahtokkhoh wah chentô diak akan heh hungchhih rekmah edanga, ngale josi rahlîn rek akah heh tatlahma nyahrãng echeiwak a. 
LUK.21.26	Hahtokkhoh kowah patrit sekmah thin hokpa khelahma mihnyan heh cheima moklek lahma ritwâng erewak a, chenrãngma ngako rangkho wah san, dâ, ngale merit erediko chentôpa jârit erea. 
LUK.21.27	Erediko Mihnyan Chhapa phoamkhoh nâng chaan ahâng demnâng ehong kara. 
LUK.21.28	Chenthu ererãngrãng heh medang tahko, sekmah patrit lere thangma khuhah nâhah dangletma toansûwên en, chenrãngma ngako ne khope pa namhû era.”
LUK.21.29	Erediko Jisu ma are nginthakthô pa thôkoh wah: “Phukbãng ngale ahan bãnghehnâng thatthonghun tan en. 
LUK.21.30	Chenthu nema bãngheh achhong mechhong tahko, nema rangchodâng lâthângtah ngama rângnga en. 
LUK.21.31	Ererãngrãngjô, chenthu nema areheh danglahma mekhetet ko, nema Joban Hahsông pa lânam hûtha ngama ejet en.
LUK.21.32	“Thonghun en, areheh phangtang athângwah ahînte mihnyan heh phangtang târitmako edanga. 
LUK.21.33	Rangle hah eta chhihjâa, rohkomin nga jabkhab pa chenthumin leta chhihjâmin.
LUK.21.34	“Jetletma dangen, ngale jokphhek chhah, erediko are hahtokkhoh roandông rãng sekmah patritjû nekdangen, eroh medang enko ere rangwo pumma lemlienma 
LUK.21.35	benâng mânwah rãngrãng môangleplo hûhèn. Chenrãngma ngako ererangwopa hahtokkhoh wah chentô mihnyan heh khohnâng hokmin. 
LUK.21.36	Eroh-wah jetletma dangen, ngale are chentô dângwângthin hehwah tapeletma Mihnyan Chha mathahko tâhokwâng rãng chaan chenchoh en ngama roantang rangsoam letma tongen.”
LUK.21.37	Ere sanpoatko rangwo roakweih Jisu ma mihnyan hehnâng Rangsoamhum nâng hethô lahma dângwah, ngale sanhêmthah ko, chhoan lahma rangpen pa Oliv hahhokho ko tôngwângwah. 
LUK.21.38	Rangkhahkho roakweih mihnyan heh phangtang atewah ngin chohtatrãng Rangsoamhum nâng chîhokwah.
LUK.22.1	Wichhi lesak pheban phhek lokuh pa thângnemnem dângwah, arepa Adankhoam lokuh ngamemin ngaeka. 
LUK.22.2	Soam aroakte adong ngale Niemarang hethôte heh mihnyan heh ranchei dângwah, ngale erohwah thinma Jisu ahuhchha ma ritphe rãng themawa wah.
LUK.22.3	Erediko Jisu dijunte echhi wanii kowah wathe nâng juchhih lupwah, ate mînpa Juda Iskarot dângwah. 
LUK.22.4	Ere diphumma Juda soam aroakte adong ngale Rangsoamhum bemte adong heh tânâng wãng lahma atema thin demnâng Jisu chênsâng ngin thômîn wah. 
LUK.22.5	Thin nyahrãng khuhah lahma ngun koh e ngama ngatwah. 
LUK.22.6	Juda thin nginko nyoak lahma mihnâng hennâng min lejetrii thangma thindeknâng Jisu loatthukrãng sanpoatsen lêmsokwah.
LUK.22.7	Wichhi lesak pheban phhek lokuh poatko Adankhoam Lokuhrãng saak joatjâ rangwo pa hokwah. 
LUK.22.8	Jisu ma Piter ngale Jon ninâng are ngin heh thôko lahma chienwênwah: “Wãngletma nãngkhuma chhahrãng Adankhoam lokuh phhekchhah pa khoakhem wãngen.”
LUK.22.9	“Nangma chenriang nâng khoakhêmrãng hun ekoa?” ngama thinma atenâng chienwah.
LUK.22.10	Atema dânthâng wah, “Ne hahdaangko wângko, jo hènlahma mihwa echohmin hèn. Phumma ate lupwãng eka humko junlup wãngen, 
LUK.22.11	ngale ere hum tângte wako thôkoh en: ‘Hethôte ma nangnâng chhien eho, chenko ngadijunte ngale ngama Adankhoam lokuh phhekchhah chhahmin a?’ 
LUK.22.12	Atema lemtokdâng ko nyahrãng khoakhem lahma thewanthe ekhesok hèn, eretheko nema chentôpa khoakhem lahma echohkhe en.”
LUK.22.13	Thinma wãng lahma Jisu ma chenroh thôkohtah a ererãngrãng chohkhe wah, ephumma thinma Adankhoam lokuh phhekchhah pa eretheko khoakhêm wah.
LUK.22.14	Sanpoat hokphumma, Jisu ma moattat chhoante heh demko khoangko tôngwângwah. 
LUK.22.15	Jisu ma thinnâng ngatwah, “Ngama chêmchoh mako are Adankhoam lokuh phhekchhah pa nedemnâng nyahrãng roamchhah hun ekang! 
LUK.22.16	Chenrãngma ngako ngama nenâng thôkoh eka, Joban Hahsông moatlem pa phangtang mata tamo, ngama are phhekchhah pa lethechhah tumin.”
LUK.22.17	Jisu ma bâti toanlahma Joban nâng dangkoh a ngat rangsoam lahma ngatwah, “Arepa thaha ngale nekhuma phenjok en. 
LUK.22.18	Ngama nenâng thôkoh eka, ade phumma Joban Hahsông pa makakako ngama are penriti kowah lethejok tumin.”
LUK.22.19	Erediko atema bankên chhupthe toanlahma Joban nâng dangkoh a ngat rangsoam lahma chhupsietwah, ngale thinnâng kohlahma ngatwah, “Arepa ngaphoang, nekhurãng koh ekang. Arepa nema nganâng chhemhunrãng mo en.” 
LUK.22.20	Ererãngrãngjô, rangjâ phhekchhah chhah diko atema aroh ngalahma thinnâng bâti kohwah, “Are bâti kowah ngahei demko Joban wah toamnyan semlahma tonga, are ngahei pa nekhurãng hongeka. 
LUK.22.21	“Rohkomin sûtan en! Nga chênsângte pa ngademko are khoangko johtong lahma tonga! 
LUK.22.22	Mihnyan Chhapa Joban ma chenroh themawa eka eroh eriia, rohkomin are nga chênsengte mihnyan rãngma chentô chhih dângmin a!”
LUK.22.23	Nãngkhuwah are moattepa hendângmin a ngama, thindede thôngphâ mînwah.
LUK.22.24	Dijunte heh wah henpa adongthôan dângmin a ngama chhiakmîn wah. 
LUK.22.25	Jisu ma thinnâng ngatwah, “Joban lejette mihnyan heh lowang hehma thin mihnyan heh khohko leng achaanrii lahma pên eka, ngale thôte jabte hehma nia ‘Mihnyan nâng chohsokte’ ngama ngarii eka. 
LUK.22.26	Rohkomin nekhu eroh ledangmin; erenoma, nekhuchhang wah adongthôan pa letathôan rãngrãng dângmin, ngale lemsênte khhepho thôan pa haa rãngrãng dângmin. 
LUK.22.27	Henpa adongthôan a, phhekchhah chhahrãng tôngte pele akhoamkhêmte pa? Phhekchhah chhahrãng tôngte pa adongthôan eta dangthêm a. Rohkomin nga a nekhu chhangko khoamkhêmte rãngrãng dangekang.
LUK.22.28	“Ngama chêmchoh poatko nekhu nga demnâng johtongtha; 
LUK.22.29	ngale rangkhethung wah nga Wama nganâng chenroh pênthuk ehanga, ererãngrãng ngamemin nenâng pênthuk eka. 
LUK.22.30	Nga Hahsông theko nemin ngademko aroamma ejoh jokphhek chhahha, ngale nemin Lowang tôngthinko tongletma echhi kunii Isrial heh epên en.
LUK.22.31	“Simon, Simon! Tattan! juchhihma ne phangtang hungtoanrãng chaan lâchohtah, pitmoatte ma chhahphathoak kowah chhahsek heh rângrenthien arãngrãng mihnyansen hehmin mihnyan chhih heh demwah renthienmin. 
LUK.22.32	Simon, rohkomin ne putedâlem pa nekchen chhihjâ eken ngama rangsoam koh eka. Ngale chenthu nanga ngatânâng mengak huthoko nangpho anaa heh hung dongsiet o.”
LUK.22.33	Piter ma dânthâng wah, “Teso, nga nangdemnâng phâtek nângmin tajoh wãngrâng, ngale ritmin tajohriie!”
LUK.22.34	Jisu ma ngatwah, “Piter, ngama nangnâng thôkoh eki, thejâ rangpen nangma nga jetmahhang ngama ditrem lenga koko wo lewênmin.”
LUK.22.35	Erediko Jisu ma ate dijunte hehnâng chhienwah, “Chenthu ngama nekhu, ngun, tõng akhak, ngale dapheng lekep thangma chienchhoantah ko nekhuma chennâng thoamtet a?”
LUK.22.35	“Chenni nângmin thoamho,” ngama thinma dânthâng wah.
LUK.22.36	Ngale Jisu ma ngatwah, “Adephumma, henhen nâng ngun akem ngale tõng akhak tonghèn a ereheh nema kepen; ngale henhen nâng dãng ahoa nememin ne chhemchong heh sengletma dengri en. 
LUK.22.37	Joban nyapraangma ngaeka pa ngama nenâng thôkoh a, ‘Atemin kaamchhih moatte heh demnâng johdangthuk eka’ ngama ngaeka pa toangtang dângwângmin, chenrãngma ngako ngarãng chenni raangtah a ereheh toangtang dangwãng era.”
LUK.22.38	Dijunte hehma ngatwah, “Sûtan! Teso! areko dãng wannii tonga!”
LUK.22.38	“Erepa lâletah!” ngama ate dânthâng wah.
LUK.22.39	Jisu ere hahdaang kowah loatchhoan lahma jâhanwah rãngrãngjô Oliv hahhoko wãng lahma rangsoam wângwah; ngale dijunte hehmin ate demko johwângwah. 
LUK.22.40	Jisu eretheko hukhoam lahma ate dijunte hehnâng ngatwah, “Achhih nâng nekchen jârii ekenma nemin rangsoam en,”
LUK.22.41	Erediko thin tâwah amãnchha taangchhoan lahma dakuhtho lahma rangsoam wah. 
LUK.22.42	Atema ngatwah, “Ewa, nangma mehun oko are ngawah chêmchei pa rephe kohhang. Rohkomin ngama hun ekang junko dangmah, nangma chenroh hun eko erejunko chendanga.” 
LUK.22.43	Rangkhethung wah Joban ngintatte kalahma atenâng chaan chohkoh katwah. 
LUK.22.44	Nyahrãng chêmrii lahma rang chaansoam wah; ate ranglêmti pa hei jenwah rãngrãng hahko jâjenwah. 
LUK.22.45	Rangsoam wah toanchep lahma ate dijunte heh tânâng katwah, phumma juplek lahma khekat wah, ngale nyahrãng hungchhih rekmah dângwah. 
LUK.22.46	Atema thinnâng ngatwah, “Chenrãngma juplek eken a? Toansat en, ngale achhih ma hungtôanko nekchen jârii ekenma rangsoam en.”
LUK.22.47	Jisu ma ngin thôthuko echhi wanii dijunte kowah wathe ate mînpa Juda ma lemsen lahma mihnyan heh jahmõang hokwah. Juda khoamwãng lahma Jisu nâng chupjok wah. 
LUK.22.48	Phumma Jisu ma ngatwah, “Juda, nangma chuplohma Mihnyan Chhapa chênsãng ekoa?”
LUK.22.49	Chenthu Jisu demwah dijunte hehma erekowah chenni dangeka erepa khelahma thinma Jisu nâng ngatwah, “Teso, nimemin nidãng ma doak ea?” 
LUK.22.50	Ngale thinkhuchhang kowah wathema soam aroakte dong haa nâng doaklahma ate nâ jâdoakwah.
LUK.22.51	Rohkomin Jisu ma ngatwah, “Thânga, are tôko chendanga!” Phumma Jisu ma erewa nâko sahlo lahma mesiet kohwah.
LUK.22.52	Erediko soam aroakte adong, ngale Rangsoamhum bemte, erediko erethe kowah ate loatkhhek rãng hokte khhepho phannang hehnâng ngatwah, “Nga a mihngoan rãngrãng dãng apah kepletma nga loatkhhek rãng hûeren a? 
LUK.22.53	Nga roantang nedemko Rangsoamhum nâng dângko, nema lokhhek mahtha. Rohkomin athângheh nema moat sanpoat, ngale rangnyek ma pên sanpoat.”
LUK.22.54	Erediko thinma Jisu khhek lahma soam aroakte adongthôan humnâng sietwênwah; ngale Piter taangtaang manko danglahma junkhoam wah. 
LUK.22.55	Hum thakho nyahrãng mongtangko wen thhekwah, ngale erekowah wentûmlit tôngte heh demnâng Piter min johtông wah. 
LUK.22.56	Chenthu dihiaknya haa wathema wenko tonglahma khe phumma, atenâng nyahrãng thongthong sûlahma ngatwah, “Are mihnyan pemin Jisu demko dângwah!”
LUK.22.57	Rohkomin Piter ma dangmek ngatwah, “Dihiaknyu, nangma chenni ngaeko erepa ngama jetmek!”
LUK.22.58	Eredi chuthe ritko mihwa wathema Piter lepkhe lahma ngatwah, “Nangmin Jisu dijunte heh demwah jôba!”
LUK.22.58	Piter ma dânthâng wah, “Mihwa, nga a thin demwah dangmek!”
LUK.22.59	Ngale koantathetô diko mihhan wathema nangmin Jisu demwah jôba ngama nyahrãng chaanloatwah, “Chêmtungmaang thin aho, are mihnyan pemin Jisu demwah jôba, chenrãngma ngako atemin Galili jat!”
LUK.22.60	Rohkomin Piter ma dânthâng wah, “Mihwa, nangma chenni jab eko arepa ngama jetmek!”
LUK.22.60	Lemlienma, atema jabthu thuko wo hôngwênwah. 
LUK.22.61	Teso ma litphong lahma Piter nâng thongthong ngiaksok katwah, ngale erepoatko Teso ma atenâng ngatah pa Piter ma thônghun wah, “Thejâ rangpen wowên mako, nangma nga jetmahhang ngama lôrem enga hang.” 
LUK.22.62	Piter loatchhoan lahma nyahrãng sepchhoanwah.
LUK.22.63	Jisu bêmte mihnyan hehma atenâng jõjêm lahma wat rewah. 
LUK.22.64	Ngale thinma mit doapkhhek lahma atenâng chhienwah, “Henmawat eho? That jettan!” 
LUK.22.65	Ngale ahan jabkhab chhih hehmin atenâng jôjêm lahma ngatwah.
LUK.22.66	Eredijâ rangkhahko, khhepho phannang heh, soam aroakte adong heh, ngale Niemarang hethôte heh chohmînwah, ngale ngoang awang heh tâko Jisu siethokwah. 
LUK.22.67	Thinma ngatwah, “Ninâng thôkohhi, Nanga Misaia ne?”
LUK.22.67	Atema dânthâng wah, “Ngama nenâng methôkoh akomin nema nganâng pute mahha; 
LUK.22.68	ngale ngama nenâng ngin wah methongpha komin nema dânthang mahha. 
LUK.22.69	Rohkomin ade phumma Mihnyan Chhapa Achaanthôan Joban dekchahko etonga.”
LUK.22.70	Thin phangtangma ngatwah, “Eroh medang oko nanga Joban Chhane?”
LUK.22.70	Atema danthâng, “Nema Joban Chha ngama lâpun ngatha.”
LUK.22.71	Ngale thinma ngatwah, “Nima lihân hâkhi lemtumih! Atema chenni jabeka arepa nidedema lâchoh tattih!”
LUK.23.1	Mihnyan heh phangtang cheplahma Jisu Pilat tânâng sietkatwah, 
LUK.23.2	Enâng thinma bângsekham wah: “Are pumma nãng mihnyan heh phoangkesiet lahma chohloeki, atema Chofa nâng thãkho lekohmin ngama phoangthôkoh eka, ngale ate dedema nga a Misaia, ngale lowang ngama phoangthôrii eka.”
LUK.23.3	Pilat ma Jisu nâng chhienwah, “Nanga Jews heh lowang ne?”
LUK.23.3	“Nangma lâpun jabtoh,” ngama Jisu ma dânthâng wah.
LUK.23.4	Erediko Pilat ma soam aroakte adong ngale mihnyan hehnâng thôngphâ wah, “Ngama are mihnyan pumma chenni nângjô thelahma chohlomek.”
LUK.23.5	Rohkomin thinma jahjah chaanjab wah, “Atema phoanghethô lahma Judia diakwah mihnyan heh phangtang phoangjamsiet eka. Atema Galili nâng bângphoang jâmsietwah, ade phumma anângmin lâhû jamsiet katha.”
LUK.23.6	Chenthu Pilat ma are nginpa tatphumma atema chhienwah, “Are mihnyan pa Galili jatne?” 
LUK.23.7	Chenthu Pilat ma Jisu pa Hirot ma pêneka diak khenwah ngama jetphumma, atema Hirot tânâng chienwênwah, erepoatko Hirot a Jeroselem nâng dângwah. 
LUK.23.8	Chenthu Hirot ma Jisu kheko atea nyahrãng khuhahwah, chenrãngma ngako atema Jisu nginpa tatlahma chenthu thuma Jisu khehunwah. Jisu ma patritli moatlem molahma echohkhe ang ngama Hirot ma thônghun wah. 
LUK.23.9	Ephumma Hirot ma Jisu nâng melâng ngin thôngphâ wah, rohkomin Jisu ma chenjô dânthangho. 
LUK.23.10	Soam aroakte adong le Niemarang hethôte heh khema nâng cheplahma Jisu nâng nyahrãng chaan sekhamwah. 
LUK.23.11	Hirot le ate sipâhi hehma Jisu nâng nyahrãng jõjêm lahma rêsêthuk wah; erediko thinma khetsenwah pohko lahma Pilat tânâng ngaksietkat wah. 
LUK.23.12	Erejâ pumma Hirot le Pilat nii lemruchha rãng pekmînwah; ere mako thin a randângwah.
LUK.23.13	Pilat ma soam aroakte adong, khhepho phannang heh erediko mihnyan heh phangtang khoanroowah, 
LUK.23.14	ngale thinnâng ngatwah, “Nema are mihnyan pumma nãng mihnyan heh phoangkesiet eka ngama ngatânâng siethû koh eha. Phumma ngama ne tâko lâthat thôngphatek, rohkomin nema sekham eken rãngrãng ngama atea thelahma chohlomek. 
LUK.23.15	Hirot memin atenâng thelahma chohloho, erohwah atema nãngtânâng ngakchienwên era. Are mihnyan pumma ate lanritpheroh chenjô chhihmomah. 
LUK.23.16	Erohwah ngama atenâng watlekma chienchhoan ang.” 
LUK.23.18	Mihnyan heh phangtangma rakwah, “Ritphere en! Barabas laangphe kohhi!,” 
LUK.23.19	(Barabas pa hahdaangko phoangjamsiet lahma mih ritphedi phâtek nâng khhekwah.)
LUK.23.20	Pilat ma Jisu chhoanthuk hunwah, rohwah atema mihnyan hehnâng thêngak thôngphâ wah. 
LUK.23.21	Phumma mihnyan hehma ngakrakwên wah, “Arittekre en! Arittekre en!”
LUK.23.22	Pilat ma thinnâng lôremrãng ngatwah, “Eroh medang ako atema chenni chhihmotah a? Atea lanritpheroh chenjô chhihmo lahma ngama chohlomek! Ngama atenâng watlekma chienchhoan ang.”
LUK.23.23	Rohkomin thinma Jisu pa arittek jôba rêmin ngama chaanmõang rakwah, phumma athôanko linlinjô thinma ngaeka junko dângwah. 
LUK.23.24	Ephumma mihnyan hehma ngaeka rãngrãng Pilat ma Jisu ritphe rãng nginpat hôanwah. 
LUK.23.25	Thinma chenpa thatah a ere mihnyan pa Pilat ma laangphê kohwah, ere mihnyan pa hah phoangjamsiet lahma mih ritphedi phâtek nâng khhekwah, ngale nema chenni rehun eken a eroh hôanjôan en ngama thindeknâng Jisu kohwah.
LUK.23.26	Sipâhi hehma Jisu sietchhoan wah, ngale thinma lemko Kren diakwah mihwa wathe chohmînwah, ate mînpa Simon dângwah, atea thin diakwah sumhah nâng katwah. Phumma thinma lolahma ate khohko bãngphak pa loakko lahma, atenâng Jisu tokdiko pêthukwah.
LUK.23.27	Mihnyan jahmõang ate diko junkhoam wah; thin demko dihiaknyu khuthe ate rãngma nyahrãng seplahma dângwah 
LUK.23.28	Jisu ma thinnâng ngiaksûkat lahma ngatwah, “Jeroselem wah dihiaknyu heh! Ngarãng neksepen, nekhu dederãng ngale ne chhuchha hehrãngma sepen. 
LUK.23.29	Chenrãngma ngako mihnyan hehma, ‘Chha ahote dihiaknyu, naa lethat chhate, ngale naanyong lethat dangte dihiaknyu heh chentô khangraangsên a!’ ngama ngat sanpoat pa lâhûera. 
LUK.23.30	Ere sanpoatko mihnyan hehma hahkong hehnâng, ‘Ni khohko rutjâkahi!’ ngale hahho hehnâng, ‘Ni tekpetkathi!’ ngama engawak a. 
LUK.23.31	Mihnyan hehma bãngpa ahin poatko tumin aroh mehôan mejôan ako, mechoaktah kojãtanga chentô hôanjôan min a?”
LUK.23.32	Ahanmin mihngoan wanii Jisu demko johrittek rãng sietchhoan wah. 
LUK.23.33	Chenthu, “Mangkhora sekthinthe,” ngama ngaeka theko siethok phumma, eretheko thinma Jisu rittekwah, ngale mihngoan wanii pemin Jisu dekhitko wathe ngale dekchahko wathe johrittekwah. 
LUK.23.34	Jisu ma ngatwah, “Ewa thinnâng mapkoh o! chenrãngma ngako thinma chenni moeka erepa jetmah.” 
LUK.23.34	Thinma thintungko Jisu khetpa longkendoh nâng tanlahma phenkep wah. 
LUK.23.35	Jews khhepho phannang hehma Jisu nâng jôjêm poatko eretheko mihnyan heh cheplahma sokwah: “Atema mihhan tapepâng eka; phumma Joban ma rênwah Misaia medang ako atedede min chenpe pângriitan a!”
LUK.23.36	Sipâhi hehmemin atenâng jôjêm wah: thinma ate tâko kalahma atenâng penriti chhih kohwah, 
LUK.23.37	ngale ngatwah, “Nanga Jews heh Lowang medang oko nangdede pepângriio!”
LUK.23.38	Ate khherahko: “Arepa Jews heh lowang.” Ngama raanglahma betkohwah.
LUK.23.39	Erekowah mihngoan wathe pumma ate khopa heklahma dûmmek wah: “Nanga Misaia dangmohne? Nangdede pepângrii lohma, nimin pepânghi!”
LUK.23.40	Ahan wathe pumma atenâng ritngatwah, “Nanga Joban ran cheimohne? nangmin ate rãngrãng jôba rittek eho. 
LUK.23.41	Nãngheh a, nãnghehma chhihmoat thãba rittek kohehi; rohkomin atea chenjô lechhihmo nâng rittek eka.” 
LUK.23.42	Ngale erediko atema Jisu nâng ngatwah, “Jisu, Nanga chenthu Lowang danglohma katjâko nganângmin thonghunhang!”
LUK.23.43	Jisu ma atenâng ngatwah, “Ngama nangnâng toamsem eki, thejâ phumma nanga nga demnâng rangkhethung nâng tôngmin.”
LUK.23.44+LUK.23.45	Rangngih echhi wannii sanpoat pumma danglahma sanhêmthah wanrem sanpoat tôko san lephiaktu thangma hahtokkhoh phangtang nyekjâ wah; ngale Rangsoamhum kowah khettin ekapa lengnii korãng lângjâ wah. 
LUK.23.46	Jisu ma, “Ewa! Nang dekko Nga Jupa chohkoh eki!” ngama chaanmõang raklahma ate ritwah.
LUK.23.47	Ereko chenni dangtah a erepa Sipâhi sahhabwa pumma khelahma atema Joban nâng rôwah, atema ngatwah, “Linlinjô atea mihnyansen dângwah!”
LUK.23.48	Eretheko sokrãng khôanhutah mihnyan hehma ereko chenni dangtah a ereheh khewah, thin nyahrãng hungchhih rekmah danglahma humnâng ngakwâng wah. 
LUK.23.49	Jisu nâng senthemthem jette heh erediko Galili wah ate diko junkhôamte dihiaknyu heh roanche ataang manko cheplahma sokwah.
LUK.23.50+LUK.23.51	Josep ngama mihnyan wathe dângwah, atea Judia diakwah Arimatha hahwah dângwah. Atea mihnyansen ngale chentôma atenâng hunlahma dângwah, ngale atemin Joban Hahsông pa bemla lahma dângwah. Atemin Jews heh ngoang awangjô medang akomin, thinma Jisu ritphe rãng phung eka moatlemko johdangho. 
LUK.23.52	Atema Pilat tânâng wãng lahma Jisu mangpa thâwângwah. 
LUK.23.53	Erediko atema Jisu mangpa jâtoan lahma, khetnâng doaplahma, longjanwah thutwah henjô mathatru mangruk kenko rukatwah. 
LUK.23.54	Erejâpa hokut batjâ dângwah, ngale Pientông rangwo jâpa dangnemnem dângwah.
LUK.23.55	Galili wah Jisu demnâng johkatah dihiaknyu hehma Josep demnâng johka lahma mangruk pa sûka, ngale Jisu mangpa chenroh rukat eka erepa sokkatwah. 
LUK.23.56	Erediko thinma humnâng ngakwãng lahma Jisu mangko hutkatrãng tientumli heh khoakhêm wah.
LUK.23.56	Mosa Niemma ngat junko thinmin Pientông jâko boantong rewah.
LUK.24.1	Dobatjâ rangkhah rangkhoma dihiaknyu hehma thinma khoakhem tah tientumli heh semlahma mangruk nâng katwah. 
LUK.24.2	Thinma mangruk kenpa longkâsek ma sekthien tahpa laangphechhoan khekatwah, 
LUK.24.3	ephumma thinma akhennâng lupwãng lahma sûwãng tahpa; Jisu mang chohkhe ho. 
LUK.24.4	Erejunko mokrii lahma eretheko chepwakwah, phumma lemlienma nyahrãng khet phiakjaja keplahma mihnyan wanii eretheko hongchep hokwah. 
LUK.24.5	Nyahrãng chei lahma dihiaknyu hehma hahko khupjup wah, phumma mihnyan wanii pumma thinnâng ngatwah, “Nema ahînte pa riichoan heh chhangnâng chenrãngma lemeken a? 
LUK.24.6	Atea ako aho; Atea ngakhintah. Thonghun tan en, atema Galili nâng dângpoatko nenâng chenni thôkohthen a: 
LUK.24.7	‘Mihnyan Chhapa papi mihnyan heh deknâng kohmin, relahma rittek erea, ngale jârem diko ngakhîn erea.’ ”
LUK.24.8	Erediko dihiaknyu hehma ate ngin pa thônghun wah, 
LUK.24.9	mangrukwah ngakwãng lahma erengin pa dijunte echhi wathe ngale ahan heh phangtang nâng thôkoh wah. 
LUK.24.10	Dihiaknyu heh dangeka Mariam Makdalani, Joana, ngale Jems nyong Mariam dângwah; thin ngale thindem ko ahan dihiaknyu hehma erengin pa moattat chhoante hehnâng thôkoh wah. 
LUK.24.11	Rohkomin dihiaknyu hehma ngaeka pa ledangli ngin ngama thônghun wah, ngale thinma ere nginko puteho. 
LUK.24.12	Rohkomin Piter toanchep lahma mangruk nâng chhoankatwah; atema kunjup lahma mangrukko sûka tahpa lihân chenjô lekhe thangma mangkhet pelolo chohkhe wah. Erediko barii lahma chenni dangeka ngama humnâng ngakwâng wah. 
LUK.24.13	Erejâjâko Jisu dijunte wanii pa Imaos hahnâng wângwah, erehahpa Jeroselem wah mee engit dângwah, 
LUK.24.14	ngale ateniima erekowah chenni dangtah a erengin heh thômîn wah. 
LUK.24.15	Atenii thômîn thuko, Jisu atenii tâko hehka lahma thindemko johkhoamwah; 
LUK.24.16	thinma Jisu nâng khewak eka, rohkomin jetloho. 
LUK.24.17	Jisu ma thinnâng ngatwah, “Nechhema akhoam nungnung chenni ngin thômîn eken a?”
LUK.24.17	Thin thhenphãng pa hungchhih litlit danglahma tahchep wah. 
LUK.24.18	Atenii wah wathe, mînpa kliopas pumma Jisu nâng chhienwah, “Jeroselem ko mihwun pa nang lolone, are jânii jârem mako Jeroselem nâng chenni dangtah a ereheh lejet thangma?”
LUK.24.19	Atema chhienwah, “Erepa chenni dângwah a?” Thinma dânthâng wah, “Nazarat wah Jisu nginpele,” “Are mihnyan pa Joban memin ngale chentô mihnyan hehmemin mõng ngama thônghun wah, ngale chentô ate jab ajâ ngale moat akat heh chaan demnâng dângwah. 
LUK.24.20	Phumma nãng soam aroakte dong ngale hah pênte khhepho phannang hehma ritphethuk eka, ngale ate arittek rewah. 
LUK.24.21	Ngale atema Isrial mihnyan heh epesiet a ngama nima thonghun lihma dângwah! phumma ate ritphetah wah thejâ ma jârem lâdangtah. 
LUK.24.22	Nilemru dihiaknyu hehma patriithuk ehi; rangkhah rangkhoko thin mangruknâng katwah, 
LUK.24.23	phumma thinma ate mangpa chohkhe wakmah. Thinma ngakwãng lahma, rangkhethung wah Joban ngintatte hehma thinnâng Jisu ahîn ngama thôko lahma thânkhe eki ngama thôkoh ehi. 
LUK.24.24	Nilemru heh mangruk nâng kalahma sûka tahpa dihiaknyu hehma thôkotah rãngrãngjô chohkhe katwah, ngale thinma Jisu chohkhe ho.”
LUK.24.25	Erediko Jisu ma thinnâng ngatwah, “Ne meroh taba eken a, mõng hehma jabtah ngin komin lepute chenroh jiendang eken a! 
LUK.24.26	Misaia ma ere chêm heh chohlahma atema mîndông chohmin ngama nema lejetwah ne?” 
LUK.24.27	Ngale Jisu ma Joban nyapraang nâng ate junma chentô raangtah heh thôkoh wah, Mosa ma raangwah titab pumma danglahma chentô mõng hehma raangtah hehmin thôkoh wah.
LUK.24.28	Thin wãngeka hahdaang kêko hokrienrien, Jisu ma atea ademin roanchhe ataangnâng wângte rãngrãng diapdângwah; 
LUK.24.29	rohkomin thinma atenâng ngatwah, “Nidemnâng johtonghi; chenrãngma ngako sanhêmthah lâdangtah, ngale rang lânyek eka.” Ephumma thin demnâng johtông wângwah. 
LUK.24.30	Jisu thin demnâng phhekchhah chhahrãng tôngko, atema bankên toansem lahma Joban nang dangkoh a ngat rangsoam wah; erediko atema chhupsiet lahma thinnâng kohwah. 
LUK.24.31	Erediko thinmit hongkhin lahma Jisu nâng jetloat wah, rohkomin thinmakhe rienrien mahjâ rewah. 
LUK.24.32	Ephumma thin jabmînwah, “Atema chenthu nãngdemnâng lemko jabmîn thiko, ngale atema Joban nyapraang wah nãngnâng thôkoh thiko nãngnâng wenma khamwah rãngrãng ledang wahne?”
LUK.24.33	Thin lemlienma toanchep lahma Jeroselem nâng ngakkatwah, ereko thinma echhi wathe dijunte heh mihhan heh demnâng roamkhôan lahma khehokwah 
LUK.24.34	ngale thinma ngatwah, “Teso pa linlinjô ngakhintah! Atea Simon demnâng min chohmîntah!”
LUK.24.35	Lemnâng chenni dangtah a ereheh mihnyan wanii pumma dijunte hehnâng thôkoh wah, ngale Teso ma thinnâng bankên phênkohko thinma chenroh jetlotah a ereheh thôkoh wah.
LUK.24.36	Wanii pumma are ngin heh thôkoh thuko, lemlienma thinmongko Teso hongchep hûlahma thinnâng ngatwah, “nedemnâng mêmo chentonghèn.” 
LUK.24.37	Thinma mihdâpha kheki ngama thonghun lahma patrit rewah. 
LUK.24.38	Phum-ma atema thinnâng ngatwah, “Ne chenrãngma patrii eken a? Nehung nâng chenrãngma tungmaang eken a? 
LUK.24.39	Ngadek adako sûtanha, sûtanha Nga jôba. Nema jetrãng sahlo tanha, chenrãngma ngako nema Nganâng kheha rãngrãng mihdâpha nâng sek asâ ngale rok arã aho.”
LUK.24.40	Atema eroh ngalahma thinnâng ate dek ada heh khesokwah. 
LUK.24.41	Thinma mitma linlinjô chohkhe eki ngama lechhang pute thangmemin nyahrãng khuhah nâhah ngale bâritmin rewah; ephumma Jisu ma thinnâng thôngphâ wah, “Areko nenâng chenni akomin phhekchhah thin tonghèn a?” 
LUK.24.42	Phumma thinma atenâng behchoan ngah kohwah, 
LUK.24.43	Erepa atema thalahma thintâko chhahwah.
LUK.24.44	Erediko atema thinnâng ngatwah, “Ngama are ngin heh nga nedemnâng dângthuko thôkotah: Mosa Niemarang nâng, ngale chentô mõngama, erediko Rangsoam titab nâng ngajunma raangtah heh phangtang linlin dângwângmin ngama.”
LUK.24.45	Erediko Joban nyapraang heh jienjetrãng atema thinhung arin heh laangkohwah, 
LUK.24.46	ngale thinnâng ngatwah, “Aroh raanglahma tonga: Misaia pa metkep echêm a ngale jârem diko ritwah engakhin a, 
LUK.24.47	ngale ate mînko, Jeroselem hahma bângthun lahma chentô diak akan hehnâng papmoatlem wah hungngaklit ngin ngale pap heh mapkoh ngin phoangthô kohmin. 
LUK.24.48	Nema are kheken heh phoangthômin. 
LUK.24.49	Ngale nga Wama chenni toamsem tah a ereheh Nga dedema nekhoh nâng echien katrâng. Rohkomin rangkhethung wah Joban chaanpa nekhu khohnâng makaka hènko nema hahdaangko bemtongen.”
LUK.24.50	Erediko atema dijunte heh Bathani hah tôko sietkatwah, eretheko atema ate deklaang lahma thinnâng rangkoh wah. 
LUK.24.51	Atema thinnâng rangkoh jenjenko, thin tâwah rangkhethung nâng toansietwên wah. 
LUK.24.52	Thinma atenâng rangsoam lahma nyahrãng khuhah nâhah danglahma Jeroselem nâng ngakwâng wah, 
LUK.24.53	ngale thinma roantang Joban nâng dangkoh a ngama ngalahma Rangsoamhum nâng tôngwakwah.
JHN.1.1	Khebengko jabkhab dângwah; Jabkhab pa Joban demnâng dângwah, ngale Jabkhab pa Joban dângwah. 
JHN.1.2	Khebeng mejû Jabkhab pa Joban demnâng dângwah. 
JHN.1.3	Joban ma chentôpa jabkhab junma hôanwah; ate aho thangma lithemin hôanho. 
JHN.1.4	Jabkhab ko roandông dângwah, ngale roandông pumma mihnyan nyuchha nâng wenphiak kephûkoh era. 
JHN.1.5	Wenphiak pumma rangnyek ko phiak eka, ngale rangnyek pumma wenphiak pa tamahsiet mah.
JHN.1.6	Joban ma ate nginmatte mihnyan wathe chienkatwah, ate mînpa Jon dângwah, 
JHN.1.7	Atema mihnyan hehnâng wenphiak junma thôkohrãng katwah, erohkoba anga ngama nginkongpa chohtat lahma eputedâlem a. 
JHN.1.8	Ate dedea ere wenphiak pa dangmah; rohkomin atema ere wenphiak pa thôkoh rãng katwah. 
JHN.1.9	Arepa linlin wenphiak pa dângwah - are wenphiak pa hahtokkhoh ko kalahma chentô mihnyan hehnâng phiakka era.
JHN.1.10	Jabkhab pa hahtokkhoh ko dângwah, ngale ate junma Joban ma hahtokkhoh hôanwah, rohkomin hahtokkhoh ma ate jetlomah. 
JHN.1.11	Atea ate dede diakko katwah, rohkomin ate mihnyan hehma ate kepmah. 
JHN.1.12	Khakama atenâng putedâlem lahma kep eka; erohwah atema thinnâng Joban Chha dangthuk eka. 
JHN.1.13	Thin a mihnyan nyuchha nyong awa hei angem junma chha lahma Joban Chha dâng dangmah; Joban dede thin Wa dâng phumma thin a Joban Chha dangeka.
JHN.1.14	Jabkhab pa mihnyan nyuchharãng litdang kaera, ngale atenâng mînchenchaan, ngale toangtang pa mênchong danglahma nãngdemnâng songkaera. Nãngma ate rânghôngpa kheki, ererânghông pa ate Wa Chha atelolo dângthã rânghông chohlahma khe eki.
JHN.1.15	Jon ma ate junma jabwah. Atema ngatwah, “Ngama ngatekpa ate junma ngatwah, ‘Atea ngadiko ekara, rohkomin atea nga noma adong, chenrãngma ngako ngachhat mama ate dângwah.’ ”
JHN.1.16	Atenâng ajahthem mînchenchaan tôngjunko atema nãngnâng rongrup lemma rangkoh ehi. 
JHN.1.17	Joban ma Mosa junma nãngnâng Niemarang heh kohwah, rohkomin mînchenchaan le toangtangpa Jisu Krista junma kohehi. 
JHN.1.18	Henmemin Joban mathatkhe eka. Rohkomin Joban danglahma Joban Wa demko tôngte wathelolo ate Chha pumma Joban pa jetthuk ehi.
JHN.1.19	Jeroselem wah Jews thôte jabte ngale soam aroakte ngale Livi hehma Jon nâng, “Nanga hen a?” ngama thôngphârãng chienkatwah.
JHN.1.20	Jon ma letûngmaang thangma, “Nga a Misaia dangmek” ngama sâpoangpoang dânthâng wah:
JHN.1.21	Ephumma thinma Jon nâng thôngphâ wah, “Eroh medang oko, nanga hen a?” “Nanga Ilija ne?”
JHN.1.21	Jon ma, “Dangmek,” ngama dânthâng wah.
JHN.1.21	Thinma wîenthông phâwah, “Nanga mõngne? 
JHN.1.21	“Dangmek,” ngama atema dânthâng wah.
JHN.1.22	Thinma ngatwah, “Eroh medang ako, nanga hen a erepa ninâng thôkohhi,” “Chenrãngma ngako ni chienkatte hehnâng nima ngakthôwên kohmin. Nanga nangdede hen ngama ngarii ekoa”
JHN.1.23	Jon ma Isaia mõng ma jabwah jabkhab pa jablahma dânthâng wah:
JHN.1.23	“Nga a ‘hahran khonâng phoangrak tepa:
JHN.1.23	Teso khôamrãng lemtin hôankoh en!’ ”
JHN.1.24	Farasi hehma chienkattah nginmatte heh, 
JHN.1.25	ma Jon nâng thôngphâ wah, “Nanga Misaia min ledang ngale Ilija min ledang erediko mõngmin ledang medang oko nangma chenrãngma baptijem koh eko?”
JHN.1.26	Jon ma dânthâng wah, “Ngama joma baptijem koh ekang, rohkomin nekhu chhangko nema lejet thangma wathe tonga. 
JHN.1.27	Atea ngadiko ekara, nga a ate daphâng putkoh rãngjô punmek.”
JHN.1.28	Are heh Jon ma baptijem koh ekathe Bathani hahwah Jordanjo sankat ngenâng dângwah.
JHN.1.29	Eredijâko Jon ma Jisu ate tânâng wãng lahma khewah, ngale eko atema ngatwah, “Sû en, hahtokkhoh wah pap hênphete Joban Saak pa anã! 
JHN.1.30	Ngama ngatekpa ate junma ngatwah, ‘Ngadiko wathe ekara, rohkomin atea nganoma adong, chenrãngma ngako atea ngachhat mama dângwah.’ 
JHN.1.31	Atea henpa dângmin a erepa ngama lejetwah, rohkomin ngama atea Isrial mihnyan hehnâng jetthuk rãng joma baptijem koheka.”
JHN.1.32	Ngale Jon ma thinnâng thôkoh wah: “Ngama rangkhethung wah Jupa wo rãngrãng litlahma kalahma ate khohko tongka lahma khetek. 
JHN.1.33	Ngamemin ate majet dângwah, rohkomin nganâng joma baptijem kohrãng chiente Joban ma nganâng ngatwah, ‘Nangma Ju kalahma henkhoh nâng tongka lahma khe eko; erepumma Asâthôanju ma baptijem ekoh a.’ 
JHN.1.34	Jon ma ngatwah, “Ngama erepa khetek,” ngale “Ngama nenâng atea Joban Chha ngama thôkoh eka.”
JHN.1.35	Eredijâ komin ate dijunte wanii demnâng eretheko Jon cheplahma dângwah, 
JHN.1.36	Phumma chenthu atema Jisu loatkhoam lahma kheko, “Joban Saak pa anã!” ngama ngatwah.
JHN.1.37	Dijunte wanii pumma ere jabpa tatlahma Jisu demnâng johchhoan wah. 
JHN.1.38	Jisu ma litphong lahma ngiaksok katko ate diko junkhoam lahma khewah, ephumma atema chienwah, “Nema chenni lemsû eken a?”
JHN.1.38	Thinma dânthâng wah, “Rabi, Nanga chenko songkoa?” (Are ngaeka pa “Hethôte” nâng ngaeka.)
JHN.1.39	Atema dânthâng wah, “Kaletma sûkaren,” (Erepa sanhêmthah wanbelii sanpoatko dângwah.) Ephumma ate demnâng johka lahma ate sôngthepa khekat wah, ngale erejâko ate demnâng johtông wah.
JHN.1.40	Wathepa, Simon Piter naa Andru dângwah. 
JHN.1.41	Lemlienma ate pho Simon chohmîn lahma, “Nima Misaia khetih” ngama thôkoh wah. (Are ngaeka pa “Krista” ngaeka.) 
JHN.1.42	Erediko atema Simon Jisu tânâng siethokwah.
JHN.1.42	Jisu ma atenâng sûlahma ngatwah, “Nangmînpa Simon, Jon chha, rohkomin nangnâng Kaipas ngama roomin.” (Arepa Piter ngama ngaeka, ngale arepa “Long” ngaeka.)
JHN.1.43	Eredijâko Jisu Galili nâng katrãng chepwah. Atema Philip chohmin lahma ngatwah, “Nga demnâng johchhoan hang!” 
JHN.1.44	(Philip pa Batsida wah dângwah, Andru le Piter niimin erehahko sôngte dângwah.) 
JHN.1.45	Philip ma Nathaniel chohmin lahma atenâng thôkoh wah, “Mosa ma 
JHN.1.46	Nathaniel ma chhienwah, “Nazarat hah wah chenni komin asenli eta jienhonga.”
JHN.1.46	Philip ma, “Wãnglohma sûwãngro,” ngama dânthâng wah.
JHN.1.47	Chenthu Jisu ma Nathaniel ate tânâng wâng khelahma ngatwah, “Isrial jat linlinpa anã; atenâng chenmin achhih aho!”
JHN.1.48	Nathaniel ma atenâng chhienwah, “Nangma nga chenroh jienjet ehanga?”
JHN.1.48	Jisu ma dânthâng wah, “Philip ma nangroo mako nanga phukbãng thongko tonglohma khetih.”
JHN.1.49	Nathaniel ma dânthâng wah, “Hethôte, Nanga Joban Chha! Nanga Isrial heh Lowang!”
JHN.1.50	Jisu ma atenâng ngatwah, “Ngama nanga phukbãng thongko tonglohma khetih ngatrãngma nangma pute ekoa? Nangma ere nomemin adong echohkheo!” 
JHN.1.51	Ngale atema thinnâng ngatwah, “Ngama nenâng toangtang ngin thôkoh eka: Nema rangkhethung pa laang lahma ekhe en, ngale Mihnyan Chha khohko rangwah Joban ngintatte heh awângte akatte ditkhoam lahma ekhe en.”
JHN.2.1	Jânii diko Galili wah Kana hahnâng nemnyansiet kuhhôan dângwah. Jisu nyong min nemnyansiet thinnâng dângwah, 
JHN.2.2	ngale jisu le ate dijunte hehmin nemnyansiet thinnâng roowah. 
JHN.2.3	Chenthu angurti thôan phumma Jisu nâng ate nyong ma ngatwah, “Thin angurti lâthôantah.”
JHN.2.4	Jisu ma dânthâng wah, “Ngama moatthin moatlempa nangma nekthôkoh hang,” “Ngama moatrãng sanpoat mahûera.”
JHN.2.5	Erediko Jisu nyong ma haa hehnâng ngatwah, “Atema nenâng chenni chien ehèn a erepa mo en.”
JHN.2.6	Jews hehnâng seksâsoan niem tonga, erohwah ere niemko keprãng eretheko longwah hôanwah jotêm phangerok dângwah, ngale jotêm phangtheko châthe litat lânchhamroh dângwah. 
JHN.2.7	Jisu ma haa hehnâng ngatwah, “Are jotêm heh joma menkien en.” Ephumma haa hehma mênkienwah, 
JHN.2.8	ngale erediko atema thinnâng ngatwah, “Arejo kowah kholetma kuhhôan semwa khhepho nâng wênkoh en.” Ephumma thinma jokowah khoatwên kohwah, 
JHN.2.9	erejopa angurtirãng litjâ lahma dângwah, ngale sêmwa khhepho pumma erepa thatjokwah. Phumma ere angurti pa chenwah choh ekapa atema lejetwah (rohkomin jokhoatwênte haa pumma epa jetwah); ephumma kuhhôan sêmwa khhepho pumma nemnyan wapa roowah 
JHN.2.10	ngale atenâng ngatwah, “Anga ngama khebeng khoko angurtisen senpa rângbengkoh a, phumma mihhehma melejok tahkoba, khediko achhih pa rângkoh a. Rohkomin nangma athâng hehmin asen pa thien eko!”
JHN.2.11	Jisu ma arepa khebengrãng patritli moatlem Kana nâng bengmoatwah; Enâng Jisu ma ate chaanpa bengkhesok wah, ngale ate dijunte hehma atenâng putedâlem wah.
JHN.2.12	Erediko Jisu le ate nyong, naa heh, erediko ate dijunte heh Kaparnam nâng kalahma jâthe jânii tongkatwah.
JHN.2.13	Ere sanpoat pa Adankhoam Lokuh thângnemnem dângwah, erohwah Jisu Jeroselem nângkatwah. 
JHN.2.14	Atema Rangsoamhum ko lee amân, saak, phari sengte heh erediko ngun akem litminte heh tonglahma khehokwah. 
JHN.2.15	Ephumma atema ruhepma watlahma chentô ngem heh Rangsoamhum kowah junloatwah, saak ngale lee amân hehmin junloatwah; ngale atema ngun litminte khoang heh dâthin phekoh relahma thin ngun heh rêmphekoh rewah; 
JHN.2.16	ngale phariwo sengte hehnângmin atema, “Erekowah kepchhoanrãng chienwah! Nga Wa Hum pa phîn athã sengthin therãng nekhôan en!” ngama ngalahma junloatwah. 
JHN.2.17	Joban nyapraangma ngaeka heh ate dijunte hehma thônghun wah, “Joban, Ngama nang Hum ko hun ekang pumma wenma khâmwah rãngrãng kham ehang.”
JHN.2.18	Jews heh thôte jabte heh ate tânâng ngin chhienrang ngakhok wah, “Nangnâng areheh moatrãng chaan tongho ngama nima jetrãng, nangma ninâng chenni patritli molohma khesok hia?”
JHN.2.19	Jisu ma dânthâng wah, “Nema are Rangsoamhum pa runsiet en, Ngama jârem khenko ngakhoan ang.”
JHN.2.20	Thinma chhienwah, “Nangma jârem khenko tangakhoan oa?” “Are Rangsoamhum pa hôanrãng roakbelii pâerok rangpâ lemwah!”
JHN.2.21	Rohkomin Jisu ma ngaeka rangsoamhum pa ate phoangpa ngatwah. 
JHN.2.22	Ephumma chenthu Jisu ritwah ngakhîn diko, ate dijunte hehma atema jabtah pa thonghunwah, ngale Jisu ma jabtah Joban nyapraangko thinma putedâlem wah.
JHN.2.23	Jisu Adankhoam Lokuh rãng Jeroselem nâng dângpoatko, atema patritli moatlem heh moat khelahma jahmõang mihnyan hehma atenâng putedâlem wah. 
JHN.2.24	Rohkomin Jisu ma thinnâng puteho, chenrãngma ngako Jisu ma mihnyan heh phangtang jetlahma dângwah. 
JHN.2.25	Thinjunma atenâng chêmthôkoh thinjô aho dângwah, chenrãngma ngako thinhungnâng chenni thonghun eka erepa ate dedema jet dângwah.
JHN.3.1	Jews heh khhepho ate mînpa Nikodima ngama wathe dângwah, ngale atea Farasi dângwah. 
JHN.3.2	Jâthe rangpen nâng Jisu tânâng wãng lahma atenâng ngatwah, “Rabi, nima ajet nanga Joban ma chienkatwah hethôte. Henmemin nangma moeko rãngrãng patritli heh leta momin chenthu ate demnâng Joban chaan letong kako.”
JHN.3.3	Jisu ma atenâng dânthâng wah, “Ngama nangnâng toangtang thôkoh eki: henmin atea depnii lengakchha kako Joban Hahsông lechohkhe min.” 
JHN.3.4	Nikodima ma chhienwah, “Dongchoan mihnyan pa chenroh depnii jienthe ngakchhat min a?” “Depnii ngakchhat rãng chenthumin ate nyong wokkhen nâng jienthe ngaklupmah!”
JHN.3.5	Jisu ma dânthâng wah, “Ngama nangnâng toangtang thôkoh eki” “Henmin jo ngale Juma lechha kako Joban Hahsông thenâng leta wãngmin. 
JHN.3.6	Mihnyan hei angem phoangpa nyong awa ma chhaehi, rohkomin jupa Juma chhatmin. 
JHN.3.7	Ngama nangnâng nanga depnii ngakchhatmin ngama ngatrãngma nekpatrii. 
JHN.3.8	Pôngpa atema chennge nâng pôngchhoan huneka enge nâng rângpong chhoan a; ngale nangma pônglin peba rângtat o, rohkomin nangma chenwah ponghûera, ngale chennâng pongchhoan eka erepa rângjetmoh. Henhen Juwah chhaeka erehehmin ererãngrãng jôba dângmin.”
JHN.3.9	“Aroh chenroh jiendângmin a?” ngama Nikodima ma chhienwah.
JHN.3.10	Jisu ma dânthâng wah, “Nanga Isrial ko hethôte adong wathe, phumma nangma arepa jetmohne? 
JHN.3.11	Ngama nangnâng toangtang thôkoh eki: Nima chenni jet ekia erepa thôeki, ngale chenni khe ekia erepa jôba thôeki, rohkomin nekhuma henmemin ni nginko putemet. 
JHN.3.12	Ngama nangnâng are hahtokkhoh wah ngin heh thôkohko pute mahhang; phumma ngama nangnâng, rangkhethung wah ngin heh methôkoh eko jãtanga, nangma chenroh ejien pute hanga? 
JHN.3.13	Ngale henmin rangkhethung nâng mathat wãngeka, Mihnyan Chhapa loloba rangkhethung wah kaera.” 
JHN.3.14	Mosa ma janwah hôanwah pû sehahnâng thankah ranâng laangtah rãngrãng, Mihnyan Chhamin eroh laangmin, 
JHN.3.15	erohkoba henhenma atenâng putedâlem eka erehehma roantang roanjêng roandông echoh a. 
JHN.3.16	Joban ma are hahtokkhoh ko nyahrãng hunlahma ate Chha wathelolo pemin koheka, erohwah henhenma atenâng putedâlem eka ereheh leriimin rohkomin thinma roantang roanjêng roandông echoh a. 
JHN.3.17	Chenrãngma ngako Joban ma ate Chhapa hahtokkhoh chhihsietrãng chienkat dangmah, hahtokkhoh pepângrãng chienkat era.
JHN.3.18	Henhenma Chhako putedâlem eka ereheh nâng achhih lengamin; rohkomin henhenma leputedâlem dangeka ereheh achhih ngama rângatah, chenrãngma ngako, thinma Joban Chha wathe loloko putedâlem mah. 
JHN.3.19	Achhih asen pa aroh ren eka: wenphiak pa hahtokkhoh ko kaera, rohkomin mihnyan hehma wenphiakko hunnoma rangnyekko huneka, chenrãngma ngako thin moatlem heh achhih. 
JHN.3.20	Henhenma achhihli moeka erehehma wenphiakko chhihchoh eka ngale wenphiakko hûwakmah, chenrãngma ngako thinma moatlem chhih heh kherit hunmah. 
JHN.3.21	Rohkomin henhenma asenli moeka erehehma thin moatlem pa Joban junko moeka ngama wenphiak pumma chenkhesok a ngama wenphiakko hûeka.
JHN.3.22	Erediko, Jisu le ate dijunte heh Judia diak ngenâng katwah, thindem ko enâng jâthe jânii rãng tongthien lahma baptijem kohthienwah. 
JHN.3.23	Salim tâwah Ainon hahko Jon memin baptijem kohlahma dângwah, chenrãngma ngako eretheko jo ajah dângwah. Mihnyan heh ate tâko hûlahma thinnâng atema baptijem kohwah. 
JHN.3.24	(Arepa Jon phâtek nâng sekmako dângwah.)
JHN.3.25	Jon dijunte khuthe Jews heh demnâng niemarang junko seksâsoan rãngma chhiakmîn wah. 
JHN.3.26	Ephumma Jon tânâng wãng lahma thinma thôkoh wah, “Hethôte, nangma thonghun ekole Jordanjo rãngma sankat ngewah nang demko mihnyan wathe dangtah pa, nangma mihnyan hehnâng ate junma thôkotoh pa? atema athângheh baptijem koheka, ngale anga nga ate tânâng hûeka!”
JHN.3.27	Jon ma dânthâng wah, “Joban ma lekoh kako, mihnyan ma chenmin leta chohmin. 
JHN.3.28	Ngama jab ekãngpa nema lâtattha, ‘Nga a Misaia dangmek, rohkomin nga a ate mako chienkatla ehang.’ 
JHN.3.29	Nemnyanwa pa nemnyannyu rãng; rohkomin nemnyanwa tâwah cheplahma atenâng jetat eka ate lemruchha pa, nemnyanwa kahra tatko khuhah eka. Ererãngrãng ngamin khuhah ekang. 
JHN.3.30	Ate jêngdong dongwãng rêmin, rohkomin nga jêngrin rinjâ rêmin.”
JHN.3.31	Rangkhethung wah hen kaera erepa chentô noma adong. Henpa hahtokkhoh wah a ereheh a hahtokkhoh thiak ngale hahtokkhoh ngin ethôa, rohkomin henpa rangkhethung wah kaera erepa chentô noma adong. 
JHN.3.32	Atema chenpa khetah a ngale tattah a ereheh thôkoh eka, rohkomin ate ngin pa henmemin pute mah. 
JHN.3.33	Rohkomin henhenma ate nginpa kep eka erehehma Joban pa toangtang ngama jet eka. 
JHN.3.34	Henpa Joban ma chienkat era erepumma Joban ngin thôeka, chenrãngma ngako atenâng Joban ma ate Jupa mênchong koheka. 
JHN.3.35	Wama ate Chhanâng hunlahma chentôpa atenâng pênthuk eka. 
JHN.3.36	Henhenma Chhako putedâlem eka erehehma roantang roanjêng roandông chohmin; Henhenma Chha nginlekep dangeka erehehma roantang roanjêng roandông lechohmin, rohkomin ereheh nâng Joban ma roantangma echêmthuk a.
JHN.4.1	Jisu ma Jon noma dijunte ajah chohlahma baptijem koheka ngama Farasi hehma tatwah. 
JHN.4.2	(Linlinko Jisu ate dedema wathenângjô baptijem kohho, ate dijunte hehma loloba kohwah.) 
JHN.4.3	Chenthu are nginpa Jisu ma chohtat phumma, ate Judia wah loatchhoan lahma Galili nâng katwah: 
JHN.4.4	Atema Samaria pa dankhoam lahma Galili nâng katwah.
JHN.4.5	Atea Samaria wah Sanchar hahko hokwah, arepa Jakob ma ate chha Josep nâng kohtah pit tâko dângwah. 
JHN.4.6	Jakob ma thutah jokenpa eretheko dângwah, ngale Jisu boankhoam lahma ere joken tâko bôantôngwah. Erepa rangngihmong dângwah.
JHN.4.7	Samaritan dihiaknyu wathe jokhoatrãng katwah, phumma Jisu ma atenâng ngatwah, “Nganâng jowah jokthuk hang.” 
JHN.4.8	(Ate dijunte heh bôjat nâng phhekchhah riakchoanwah.)
JHN.4.9	Dihiaknyu pumma dânthâng wah, “Nanga Jews, phumma nga Samaritan, nangma ngawah chenroh jienthajok ehanga?” (Jews hehma Samaritan hehma kepeka tit alek, le jojok bâti heh aroamma kepmah.) 
JHN.4.10	Jisu ma dânthâng wah, “Nangma Joban ma chenni koheka erepa jetlohmeko, ngale nangwah jo thâjoktepa hen a erepa jetlohmeko, nangma atewah chenthajoktoh, ngale atema nangnâng roandông kohthinjo chenjok thuktho.”
JHN.4.11	Dihiaknyu pumma dânthâng wah, “Hethôte, nangnâng jokhoat thinmin aho, ngale joken pemin kenlu. Nangma chenwah - roandông chohthinjo jokthukmin a? 
JHN.4.12	Are joken pa ninâng nite niwa Jakob ma kohwah; ate memin akowah jokwah, ate chhuchha ngale atema pemtah ngem angah hehmemin arekowah jokwah. Nanga Jakob noma adong ngama thonghunrii ekoa?”
JHN.4.13	Jisu ma dânthâng wah, “Henhenma are jokowah jok eka ereheh jolân ngakritmin, 
JHN.4.14	Rohkomin henhenma ngama koh ekang jokowah jok eka ereheh chenthumin jolân lengak riimin. Ngama thinnâng koh ekang jopa, thinhung khennâng thinnâng roandông kohte jokhôrãng edanga, ngale thinnâng roantang roanjêng roandông ekoh a.”
JHN.4.15	Dihiaknyu ma dânthâng wah, “Hethôte, nganângmin ere jopa kohhang! erohkoba nga chenthumin jolân lethe ngakriitu edangang, ngale areko jokhoatrãng letham ngakkatu edangang.”
JHN.4.16	Jisu ma atenâng ngatwah, “Wãnglohma nang tangwa roowãngo,” “erediko anâng ngakkaren.”
JHN.4.17	Dihiaknyu pumma dânthâng wah, “Nganâng tangwa aho,”
JHN.4.17	Jisu ma dânthâng wah, “Nangma tangwa aho ngaeko pa toangtang lâjabtoh. 
JHN.4.18	Nanga mihnyan wabangâ nâng lâwãngtoh, ngale athângheh nâng rôamsong eko delawa pemin nang tangwa dangmah. Nangma nganâng toangtang lâthôkoh thang.”
JHN.4.19	Dihiaknyu pumma ngatwah, “Hethôte, ngama nanga mõnglêlê kheki,” 
JHN.4.20	“Nite niwa Samaritan hehma Joban nâng are hahkong khoko soamwah, rohkomin ne Jews hehma Joban nâng rangsoam thinthe pa Jeroselem ngaeken.”
JHN.4.21	Jisu ma atenâng ngatwah, “Dihiaknyu, nganâng putedâlem hang, sanpoat pa ehûra, mihnyan hehma Wa nâng are hahkong khokomin lesoammin ngale Jeroselem nângmin lesoammin. 
JHN.4.22	Ne Samaritan hehma hennâng soam eken a erepemin senthemthem laangjetmet; rohkomin ni Jews hehma hennâng soam ekia erepa jeteki, chenrãngma ngako khope pa ni Jews hehwah choheki. 
JHN.4.23	Rohkomin sanpoat pa ehûra, ngale lâhûtha, Joban Juchaan chohte mihnyan hehma Wa nâng Ju ngale toangtangma esoam a, ngale eroh soampa Joban Wama huneka. 
JHN.4.24	Joban pa Ju, ngale ate Juchaan meloloba mihnyan hehma atenâng atema huneka rãngrãng toangtangma jiensoammin.”
JHN.4.25	Dihiaknyu pumma atenâng ngatwah, “Ngama Misaia ekara ngama ajet, ngale chenthu ate meka theko, atema ninâng chentôpa ethôkohhi.”
JHN.4.26	Jisu ma dânthâng wah, “Epa nga, nangdemnâng ngin thôminte pa Misaia.”
JHN.4.27	Ere sanpoatko Jisu dijunte heh hokwah, ngale thinma dihiaknyu demnâng ngin thômînthu khehû lahma nyahrãng patritwah. Rohkomin dihiaknyuko henmemin, “Chenni hun ekoa?” ba, “Ate demnâng chenrãngma thômîn eko?” ngama ngaho.
JHN.4.28	Erediko dihiaknyu pumma ate jotitpa phethien lahma hahnâng ngakwâng wah, ngale atema enângwah mihnyan hehnâng thôkoh wah, 
JHN.4.29	“Suka tanrên, mihnyan wathema ngama chenni motek a ereheh phangtang thôkoh ehang. Atea Misaia edangthêm a?” 
JHN.4.30	Ephumma thinhahwah mihnyan heh Jisu sokrãng katwah.
JHN.4.31	Ere sanpoatko dijunte hehma Jisu nâng ngatwah, “Hethôte, chenni komin phhekchhah o!”
JHN.4.32	Rohkomin atema dânthâng wah, “Nganâng nema lejetli phhekchhah tonghang.”
JHN.4.33	Ephumma dijunte heh thindede tungko jabmînwah, “Atenâng henma akomin phhekchhah lâkephû themkotah.”
JHN.4.34	Jisu ma thinnâng ngatwah, “Nga phhekchhah pa, nga chienkatte nginkepkep danglekma atema chien ehang moatlem heh râmoatpa. 
JHN.4.35	Nema aroh rângnga en, ‘Chhahmûn rãng jengbelii tonga.’ Rohkomin, Ngama nenâng thôkoh eka, pit hehnâng senthemthem sûtan en; chhah heh lâmuntah, ngale khôankhen lâthângtah! 
JHN.4.36	Chhah khôankhente hehnâng dekbithã kohmin, ngale atema roantang roanjêng roandông rãng khôanthien eka; erohwah akhiette le khôankhente nii aroamma khuhah nâhah edanga. 
JHN.4.37	Arepa toangtang ngin, ‘wathema chhahwên eka, ngale ahânma khôankhen eka.’ 
JHN.4.38	Nema moatwah ledang pitkowah chhahmun eka heh khôankhen rãng ngama ne chienchhoan eka; ere pitpa mihhânma moatwah, phumma thinma moatmãn kowah chhahpa nema kep eken.”
JHN.4.39	Dihiaknyu pumma thôkoh junko erehah wah Samaritan mihnyan heh jahmõang Jisu nâng putedâlem wah, “Ngama chenni motek a ereheh phangtang atema thôkoh ehang.” 
JHN.4.40	Ephumma Samaritan heh ate tânâng kalahma thin demnâng johtông rãng roatsep wah, ngale thin demnâng Jisu jânii johtôngwah.
JHN.4.41	Jisu nâng ate ngin junko ahan memin ajahthem ma putedâlem wah, 
JHN.4.42	ngale thinma dihiaknyuko ngatwah, “Nima ade phumma lâputetih, rohkomin nangma ninâng thôkoh junko dangmah, nidedema ate ngin lâchohtattih, ngale linlin atea rangkhen Pângte ngama nima lâjettih.”
JHN.4.43	Erehahko Jisu jânii tongthien lahma Galili nâng katwah. 
JHN.4.44	Chenrãngma ngako ate dedema ngatwah, “Mõng heh thindiak akan nânglolo roak atoak leweih thangma hôan eka.” 
JHN.4.45	Ate Galili nâng hokkhoam phumma, enângwah mihnyan hehma ate roowah, chenrãngma ngako thinkhu Adankhoam Lokuhrãng Jeroselem nâng katwah, ereko lokuh poatko atema chentô motah heh thinma khewah.
JHN.4.46	Erediko Jisu Galili wah Kana hahko ngakkatwah, ngale erehahko atema jowah angurtirãng litsietwah. Kaparnam hahwah Lowang khennâng moatte sahhabwa chha paangmih pa khunlahma dângwah. 
JHN.4.47	Atema chenthu Judia wah Galili nâng Jisu lâkatha ngama chohtat phumma, atema Jisu demnâng chohmin kalahma Kaparnam nâng wãng lahma ate chha riinemnem khun ekapa mesiet kohrãng roatsep wah. 
JHN.4.48	Jisu ma atenâng ngatwah, “Nekhuma patritli le bâritli moatlem heh lekhe kenko henmemin putedâlem met.”
JHN.4.49	Sahhab pumma dânthâng wah, “Hethôte, Nga chhapa ritmako nga demnâng johwãng mênghang.”
JHN.4.50	Jisu ma atenâng ngatwah, “Wãngo: Nang chhapa riimah!”
JHN.4.50	Ere mihwa pumma Jisu nginko putedâlem lahma wângwah. 
JHN.4.51	Ate humnâng wânglemko ate haa chohka lahma thôkoh wah, “Nang chhapa lâsentah!”
JHN.4.52	Atema thinnâng ate chhapa chenre sanpoatko sentah a ngama thôngphâ wah. Thinma dânthâng wah, “Mejâ sanhêmthah wanthe sanpoat tôko khoanchet pa sênwah.” 
JHN.4.53	Ephumma atenâng, “Nang chhapa riimah,” ngama Jisu ma thôkotahpa ere sanpoatko thôkoh wah ngama naawa pumma thônghun wah. Ephumma ate ngale ate humte tangkâ heh phangtangma putedâlem wah.
JHN.4.54	Arepa Jisu Judia wah Galili nâng katdiko depniirãng patritli moatlem moatwah.
JHN.5.1	Arediko Jisu Jews heh lokuh rãng Jeroselem nâng katwah. 
JHN.5.2	Jeroselem wah saak luphokthin lemkam tâko bin wanthe dângwah ereko kânthong wan - bangâ dângwah; erepa Hebru jabma Batjatha ngama ngaeka. 
JHN.5.3	Lemkam tâko khoanchette jahmõang juplahma dângwah mitdoak, dakò, kôasôte. 
JHN.5.5	Eretheko roakbelii pâesat khoanchetma chêmlahma mihwa wanthe dângwah. 
JHN.5.6	Jisu ma mihwa pa eretheko juplahma khewah, ngale mihwa pa ajahthem rangpâ khoanchetma lâchêmtah ngama Jisu ma ajet dângwah; ephumma atenâng Jisu ma thôngphâ wah, “Nangma asên hun ekole?”
JHN.5.7	Khoanchette mihwa pumma dânthâng wah, “Hethôte, jopa phetpoatko nga thien-katte aretheko henmin aho; ngadedema katrãng phungkohle, ngamako hen komin khekho chikep kaeka.”
JHN.5.8	Jisu ma atenâng ngatwah, “Toanchep o, nang hempa toanpe lohma khoam o.” 
JHN.5.9	Lemlienma mihwapa senlahma tôanchep wah; atema ate hempa toanpe lahma khôamwah.
JHN.5.9	Ere sentah jâpa Pientôngjâ dângwah, 
JHN.5.10	Ephumma Jews thôte jabte hehma ere sentah mihwako ngatwah, “Thejâ Pientôngjâ, erohwah nãng Niem junko nangma nang hempa leta toanpemin.”
JHN.5.11	Atema dânthâng wah, “Nga sênsiette mihwa pumma nga hempa toangpe lekma khôamrãng chien ehang.”
JHN.5.12	Thinma atenâng thôngphâ wah, “Hen a nangnâng are hempa tôanpe chientepa?”
JHN.5.13	Rohkomin khoanchette mihwa pumma Jisu pa hen a erepa lejetwah, chenrãngma ngako eretheko mihnyan heh jahmõang dângwah, ngale Jisu min sitsiak mahkhoam wah.
JHN.5.14	Erediko Jisu ma Rangsoamhum nâng lepkhe lahma ere mihwako ngatwah, “Tattan, ade phumma nanga lâsentoh; erohwah papkaam nekthõng motu, eroh ledang koko erenoma khoanchet chhih ethechoh o.”
JHN.5.15	Erediko ere mihwa pumma chhoan lahma Jews heh thôte jabte hehnâng ate sênsiette pa Jisu dângwah ngama thôkoh wah. 
JHN.5.16	Ephumma thinma Jisu nâng chêmsiet rãng bengphung wah, chenrãngma ngako atema Pientông jâko khoanchet mesietwah. 
JHN.5.17	Jisu ma thinnâng dânthâng wah, “Nga Wa pa roantangma moatjûjû tongeka, ngale erohwah Ngamemin moatmin.”
JHN.5.18	Aroh ngat junko Jews heh thôte jabte hehma ate ritphe rãng ajahthem phungwah; erepa atema Pientôngjâ Niem chhihsiet lolo ledang atema Joban pa atedede Wa ngamemin ngaeka, ngale atedede Joban tôthã hôanrii eka.
JHN.5.19	Ephumma thinnâng Jisu ma dânthâng wah, “Ngama nenâng toangtang thôkoh eka: Chhama ate dedema chennimin tamomah; Ate Wama chenni molahma kheka erepaba moeka. Wama chenni moeka erepa Chha memin moeka. 
JHN.5.20	Chenrãngma ngako Wa pumma Chha ko hunlahma ate moatlem chentô moeka heh phangtang khesok eka. Wama are nomemin moatlemdong heh ate Chha ko ekhesok a, ngale nekhu phangtang bârit ere en. 
JHN.5.21	Wama chenroh ritwah ngakhinsiet lahma roandôngkoh eka ererãngrãng, Chha memin atema henhen nâng huneka ereheh nâng roandông ekoh a. 
JHN.5.22	Ngale Wama hennâng min achhih asen ngama renmah. Atema ate Chha ko achhih asen rênrãng chaan phangtang lâkohtah, 
JHN.5.23	erohwah thinma chenroh Wa nâng soangraang eka, ererãngrãng chentôma Chha pemin soangraangmin. Henma komin Chha nâng lesoangraang medang ako, ate chienkatte Wa nângmin soangraangmah.
JHN.5.24	“Ngama nenâng toangtang thôkoh eka: Henhenma ngajab pa tatlahma nga chienkatte ko putedâlem eka erehehma roantang roanjêng roandông echoh a. Thinnâng achhih ngama lengamin, rohkomin ritwah ahîn thinnâng lâdangtah. 
JHN.5.25	Ngama nenâng toangtang thôkoh eka: Sanpoat pa hûera - ere sanpoat pa lâhûtha - riichoante hehma Joban Chha kahra echohtat a, ngale henhenma erepa chohtat eka ereheh engakhin a. 
JHN.5.26	Chenroh Wa ngewah roandongchoh ekia ererãngrãng, atema ate Chhapa roandông kohterãng hôaneka. 
JHN.5.27	Ngale atema Chha nâng achhih asen rênrãng chaankoh eka, chenrãngma ngako atea Mihnyan Chha. 
JHN.5.28	Are nginko nekpatrii en; chentô riichoante hehma ate kahra chohtat sanpoat pa ehûra 
JHN.5.29	ngale mangrukwah engaksatwãng wakra: Henhenma moatlemsen motah a ereheh roandông choh lahma engakhin a, ngale henhenma moatlem chhih motah a ereheh ngakhin lahma pap wendô nâng ekhamrii kawak a.
JHN.5.30	“Ngadede chaanma ngama chenmin tamomek; Nganâng Joban ma chenroh thôkoh ehanga eroh jôba ren ekang, erohwah ngama toangtangko ren ekang, chenrãngma ngako Ngama chenrohhun ekanga eroh momek, rohkomin nga chienkatte pumma chenroh moat huneka eroh moekang.
JHN.5.31	“Ngama ngadede lolo merângthôrii angko, ngama chenni thôekãnga erepa linlin ngama lekepmin. 
JHN.5.32	Rohkomin nga rângthôte tonga, ngale ngama ajet, atema ngajunma chenni thôeka erepa toangtang. 
JHN.5.33	Nema Jon tânâng ne nginmatte chienkattet, ngale atema toangtang thôkoh wah. 
JHN.5.34	Ngama mihnyan wah hâkhi hunmek; Ngama arejab ekangpa nekho chenpe en ngama jabekang. 
JHN.5.35	Jon pa wentitdô ma rângphiak arãngrãng phiak lahma dângwah, phumma nea ate wenphiakko poatthelolo khuhah nâhah dângwah. 
JHN.5.36	Rohkomin Jon ma hâkhi hôantah noma adong ngarãng hâkhi hôante tonga: Ngama chenni moekanga, erepa Nga Wama mothuk ehang, are pumma ngajunma hâkhi hôanlahma jabeka, ngale nga a nga Wama chienkatwah ngama khesok eka. 
JHN.5.37	Ngale nga chienkatte Wama min ngajunma hâkhi hôaneka. Nema ate kahramin mathat chohtat eken, ngale ate thhenphãng min mathat chohkhe eken, 
JHN.5.38	ngale nema ate ngin pemin ne hungnâng thienmet, chenrãngma ngako atema chienkat erako nema putedâlem met. 
JHN.5.39	Nema Joban nyapraangpa weih eken, chenrãngma ngako nema erekowah roantang roanjêng roandông chohmin ngama putedâlem eken. Phumma are Joban nyapraang pumma ngajunma jabeka! 
JHN.5.40	Rohkomin nea ngatânâng roandông chohrãng hok hunmet.
JHN.5.41	“Ngama mihnyan ma rô hunmek. 
JHN.5.42	Rohkomin nea chenrãngrãng mihnyan a erepa ngama jet a, ngale ngama ajet ne hungnâng Joban nâng hun achetpa aho. 
JHN.5.43	Nga a nga Wa chaan demnâng kaerâng, rohkomin nema nga kepmahha; ngale henkomin atedede hungsima mehûrako erepa nema kep eken. 
JHN.5.44	Nema wathema wathe rângthômin hun eken, rohkomin nema wanthe lolo Joban pumma rângthô pa hunmet; eroh medang enko nema nganâng chenroh ejien putedâlem ha? 
JHN.5.45	Nema aroh nekthonghun en, Ewa tâko ngama nenâng esekhamhi ngama. Nima putedâlem eki ngama ngaeken Mosa ma jôba nenâng esekham hèn. 
JHN.5.46	Nema linlinjô Mosa nâng putedâlem medang enko, nganângmin putedâlem min dângwah, chenrãngma ngako atema ngajunma raangwah. 
JHN.5.47	Rohkomin atema chenni raangtah a ereko nema leputedâlem dâng phumma, ngama jabekang kojã tanga chenko eputedâlem en a?”
JHN.6.1	Erediko Jisu Galili Josi rankanâng dânwângwah (ba, ereko Tiberias, ngamemin ngatwah). 
JHN.6.2	Jisu ma khoanchette heh patritli mêsiet pa khelahma jahmõang mihnyan heh ate diko junkhoam wah. 
JHN.6.3	Jisu hahhokho nâng wãng lahma ate dijunte heh demnâng tôngwângwah. 
JHN.6.4	Ere sanpoatko Adankhoam lokuh thângnemnem dângwah. 
JHN.6.5	Jisu ma tûmlit phoangsû tahpa mihnyan heh ate tânâng jahmõang hûlahma khewah, ephumma atema Filip nâng chhienwah, “Are mihnyan hehnâng lânle phhekchhah thukroh chenwah phhekchhah chohrii ea?” 
JHN.6.6	(Atema arepa Filip hungtôan rãng ngatwah; linlinko atema chenremin a erepa jet dângwah.)
JHN.6.7	Filip ma dânthâng wah, “Anga ngama chhupruchha lânle chhahroh phhekchhah riakrãng memin chânii ngun noma ajah lêmmin.”
JHN.6.8	Dijunte ahan wathe Simon Piter pho Andru ma ngatwah, 
JHN.6.9	“Delachha wathe nâng wongwah hôanwah bankên wanbangâ ngale ngah lanii keplahma tonga. Rohkomin erepa are mihnyan hehrãng lemah.”
JHN.6.10	Jisu ma thinnâng ngatwah, “Mihnyan heh tongthuk en,” (Eretheko hin jahmõang dângwah) Ephumma mihnyan heh phangtang tongwah; ereko mihnyan heh hahjat bangâ rãng dângwah. 
JHN.6.11	Jisu ma bankên pa semlahma Joban nâng dangkoh a ngat rangsoam soamlahma erekowah tôngte mihnyan hehnâng phenkohwah. Ngale atema ngah lanii pemin eroh soamlahma kohwah, ngale thinma chentô tachhah eka eretô anga ngama chhahwah. 
JHN.6.12	Thinkhu phangtang phoatphoat chhah diko, Jisu ma ate dijunte hehnâng ngatwah, “Bâachâ heh phangtang khôantoan en, chhupthemin nekphahwa en.” 
JHN.6.13	Ephumma mihnyan hehma phhekchhah tah bankên wanbangâ kowah bâachâ heh phangtang khôantoan lahma echhi phânii chõngchõng dângwah.
JHN.6.14	Jisu ma are patritli moatlem moatpa khelahma erekowah mihnyan hehma, “Linlinjô arepa mõng hahtokkhoh ko katte pa dângmin ngama ngatwah!” 
JHN.6.15	Jisu ma ajet dângwah, mihnyan heh kalahma thin lowang rãng metkep dângmin jôba ngama ekhetlohang ngama; erohwah atelolo hahhokho nâng ngakwâng wah.
JHN.6.16	Sanhêmthah ko Jisu dijunte heh Galili josi ngenâng katwah, 
JHN.6.17	Ngale khôankhoko chhang lahma josi rankawah Kaparnam hah ngenâng wângwah. Rangnyek komin thin tânâng Jisu lehû dângwah. 
JHN.6.18	Erepoatko pông chaanmõang pông lahma josi pemin denmetwah. 
JHN.6.19	Dijunte heh meerem beliirãng chhoandiko thinma Jisu jokhoh pumma thin khôankho tâko khoamka lahma khewah, ngale erepa khelahma thin chei rewah. 
JHN.6.20	Jisu ma thinnâng, “Nekchei en, arepa Ngaba!” ngama ngatwah. 
JHN.6.21	Erediko thinma khôankhoko khuhah nâhah chhangthukwah, ngale khôankhopa lemlienma thinwângrãng ngaeka theko chepkatwah.
JHN.6.22	Eredijâko josi rankawah mihnyan hehma khôankhopa phangthe loloba etonga ngama thonghun wah. Atea dijunte heh demnâng lejohchhoan thangma atelolo phethientah ngama thinma jetwah. 
JHN.6.23	Khôankho ahan Tiberias wah katte heh, Teso ma Joban nâng dangkoh a ngama ngat rangsoam soamlahma jahmõang mihnyan hehma phhekchhah chhahtah josi kahko chepkatwah. 
JHN.6.24	Chenthu mihnyan heh Jisu le ate dijunte heh eretheko lekhe dâng phumma, khôankhoko chhangwak lahma ate lêmsok Kaparnam hah ngenâng katwah.
JHN.6.25	Chenthu mihnyan hehma Jisu josi rankanâng chohkhe phumma thinma atenâng ngatwah, “Hethôte, nang aretheko chenthu katoh a?”
JHN.6.26	Jisu ma dânthâng wah, “Ngama nenâng toangtang thôkoh eka: Nema bankên phoatphoat chohphhek junko nga lemsû eha, ngama patritli moatlem motekpa jetloat junkolêm dangmahha. 
JHN.6.27	Achhihjâ thin phhekchhah rãngma nekmo en; erenoma roantang roanjêng roandông chohthin phhekchhah rãngma mo en. Arerãngrãng phhekchhah pa Mihnyan Chhama nenâng ekohhèn, chenrãngma ngako Joban Wama atenâng erepa moatrãng chaankoh eka.”
JHN.6.28	Ephumma thinma atenâng thôngphâ wah, “Joban ma huneka moatlem moatrãng nima chenni moatmin a?”
JHN.6.29	Jisu ma thinnâng dânthâng wah, “Joban ma hen chienkattha ereko chen putedâlem a ngama hun ehèn.”
JHN.6.30	Thinma dânthâng wah, “Nima khelihma nangnâng jien putedâlem rãng nangma patritli moatlem chennimo oa? Nangma chennimo oa? 
JHN.6.31	Nite niwa hehma sehahkho nâng mana chhahwah, Joban nyapraangma aroh ngaeka, ‘Atema thinnâng rangkhethung wah phhekchhah kohlahma chhahthuk eka.’”
JHN.6.32	Jisu ma ngatwah, “Ngama toangtang thôkoh eka,” “Mosa ma chenni kohthen a erepa rangkhethung wah phhekchhah dangmah; Ewa meba rangkhethung wah phhekchhah linlinpa nenâng koh ehèn. 
JHN.6.33	Chenrãngma ngako Joban ma koheka phhekchhah pa rangkhethung wah kalahma hahtokkhoh nâng roandông chohkoh tepa.”
JHN.6.34	Thinma chhienwah, “Hethôte, ninâng are phhekchhah pa roantang roanjêngma kohhi.”
JHN.6.35	“Nga a roandông phhekchhah pa,” ngama Jisu ma thinnâng thôkoh wah. “Henhen ngatânâng hûera ereheh rêm leriimin; ngale henhenma nganâng putedâlem ehanga ereheh jolânmin leriimin. 
JHN.6.36	Ngama nenâng thôkoh eka, nema nga khetha rohkomin nema nganâng putedâlem mahtha. 
JHN.6.37	Ewa ma nganâng henhenkoh ehanga ereheh ngatânâng ehûra. Henhen ngatânâng hûera ereheh ngama chenthumin lejunlomin, 
JHN.6.38	Chen-rãngma ngako nga rangkhethung wah nga hungsiko moatrãngkat dangmahrâng, ngachien katte hungsiko moatrãng kaerãng. 
JHN.6.39	Ngale ngachien katte pumma hun ekapa atema nganâng henhen kohthanga ereheh wah wathemin lemahphe rãng huneka, athôanjâ rangwo ko ngama ereheh phangtang hînsietmin. 
JHN.6.40	Chen-rãngma ngako Ewa ma huneka pa henhenma Chhapa khelahma atenâng putedâlem eka erehehma roantang roanjêng roandông chohrãng huneka. Ngale athôanjâ rangwo ko ngama thin engak hinsiet ang.”
JHN.6.41	Atema “Nga a rangkhethung wah katte phhekchhah pa” ngama jabphumma mihnyan heh ate lelatnâng nyahrãng chhihjabwah. 
JHN.6.42	Ephumma thinma atenâng ngatwah, “Arepa Josep chha jisu ledangne? Nãngma ate nyong awa niimin jet e. Phumma atema nga rangkhethung wah katte phhekchhah ngama chenroh jienjab eka?”
JHN.6.43	Jisu ma dânthâng wah, “Nekhu dede tungko phoangchhih jabpa jekre en. 
JHN.6.44	Ngachien katte Nga Wama lesiethû erako mihnyan heh henmin ngatânâng leta hûmin; ngale ereheh ngama athôanjâ rangwo ko engakhinsiet ang. 
JHN.6.45	Mõng hehma raangwah, ‘Joban ma anga nganâng hethômin.’ Ngale henhenma Wa ngin keplahma atewah he eka ereheh ngatânâng ehûra. 
JHN.6.46	Rohkomin arepa henma komin Wa lâthat chohkhetah ngama ngat dangmah; henpa Joban tâwah kaera erepumma loloba Wa pa lâchohkhetah. 
JHN.6.47	Ngama toangtang thôkoh eka: henhenma putedâlem eka ereheh nâng roantang roanjêng lethôan roandông tonga. 
JHN.6.48	Nga a roandông phhekchhah. 
JHN.6.49	Nete newa hehma sehahkho nâng mana chhahwah, rohkomin thinmin riitah. 
JHN.6.50	Phuma rangkhethung wah kaera phhekchhah kowah henhenma chhah eka ereheh leriimin. 
JHN.6.51	Nga rangkhethung wah katte ahin roandông phhekchhah. Henma komin are phhekchhah kowah chhah eka erepa roantang roangjêng rãng hînmin. Ngama atenâng kohmin phhekchhah pa nga phoangpa, ngama erekoh ekangpa hahtokkhoh wah mihnyan heh ahînma tongrãngkoh ekang.”
JHN.6.52	Are junko thintungko nyahrãng rinkhah lahma chhiakmîn wah. Thinma ngatwah, “Are mihnyan pumma ate phoangpa nãngnâng chenroh jienphhekthuk hia?”
JHN.6.53	Jisu ma thinnâng ngatwah, “Ngama tongtang thôkoh eka: Nema Mihnyan Chha phoang kowah lephhek kenko, ngale ate hei lejok kenko, nededema roandông leta chohmin. 
JHN.6.54	Henhenma ngaphoang kowah phhek eka, ngale nga hei jok eka erehehma roantang roanjêng lethôan roandông echoh a, ngale athôanjâ rangwo ko ngama engakhinsiet ang. 
JHN.6.55	Chenrãngma ngako nga phoangpa phhekchhah linlin; ngale nga hei pa jokthin linlin. 
JHN.6.56	Henhenma ngaphoang kowah phhek eka ngale nga hei jok eka ereheh nga demnâng dângmin, ngale ngamin thin demnâng edangang. 
JHN.6.57	Nga a ahînte Wama chienkat ehang, ngale ere junwah ngamin ahîn dangekang. Ererãngrãng henhenma ngaphoang kowah phhek eka erehehmin ngajunma ahîn edanga. 
JHN.6.58	Are phhekchhah pa rangkhethung wah kaera; arepa nete newa hehma chhah lahma khediko rit rewaktah rãngrãng dangmah. Henhenma are phhekchhah pa chhah eka ereheh roantang roangjêng rãng hînmin.”
JHN.6.59	Jisu ma arepa Kaparnam wah Sanagog ko hethô nungma ngatwah.
JHN.6.60	Ajahthem ate dijunte hehma are nginpa tatlahma ngatwah, “Are hethô ehipa nyahrãng alat. Arepa henma tâkepmin a?”
JHN.6.61	Jisu nâng henmemin lethôkoh thangmejô thinma phoangjab ekapa jetwah, ephumma Jisu ma thinnâng ngatwah, “Are ngin pumma ne putedâlem thinphe hunthuk ehèn a? 
JHN.6.62	Thatthong hun tan, Mihnyan Chhapa khemako ate chenko tongtah a eretheko ngakwãng lahma khepa? 
JHN.6.63	Roandông pa Joban Juma kohehi; hei angem phoangpa chennijô dangmah. Nga nedemnâng jabmîn eka jabkhab pumma Joban ngewah roandông chohthin Ju kephûkoh ehèn. 
JHN.6.64	Rohkomin nekhuwah khaka pumma putedâlem met.” (Henhenma atenâng leputedâlem min a, ngale henma ate chênsângmin a erepa Jisu ma jetwah.) 
JHN.6.65	Jisu ma ngatwah, “Are junko ngama nenâng thôkoh wah, Wama lehûthuk erako mihnyan henmin ngatânâng leta hûmin.”
JHN.6.66	Are junkowah Jisu dijunte heh ajahthem ate demnâng lejoh chhoantu ngakchhoan wah. 
JHN.6.67	Ephumma Jisu dijunte echhi waniiko thôngphâ wah, “Nemin ngakchhoan hun eken a?”
JHN.6.68	Simon Piter ma atenâng dânthâng wah, “Teso, nia hen demnâng echhoan ea? Nangnâng roantang roanjêng lethôan roandông kohthin jabkhab pa tongho. 
JHN.6.69	Ngale ade phumma nima lâpute dâlemtih, ngale nanga Joban tâwah katte Asâthôan pa ngama lâjettih.”
JHN.6.70	Jisu ma dânthâng wah, “Ngama nekhu echhi wanii ren eka, rohkomin nekhuwah wathe nâng juchhih etonghèn!” 
JHN.6.71	Atema Simon Iskarot chha Juda rãngma jabwah. Chenrãngma ngako, Juda pa echhi wanii dijunte chhang kowah wathejô medang akomin, atema Jisu chênsângmin.
JHN.7.1	Arediko Jisu Galilijaa nâng phoangkhôam wah; atema Judia ngenâng wângpa lehun dângwah, chenrãngma ngako Jews heh thôte jabte hehma ate ritphe rãng hunwah. 
JHN.7.2	Tembu hum hôan lahma wângchhah lokuh sanpoat pa thâng lahma dângwah, 
JHN.7.3	Ephumma Jisu naa hehma atenâng ngatwah, “Nanga arethe kowah Judia nâng wãngo, erohkoba nangma chenni moeko ereheh nang dijunte hehma ekhea. 
JHN.7.4	Chentôma chenjethang ngama methonghun oko mihnyan hehma thinma chenni moeka ereheh rânghuhriem mah. Nangma are chentô moeko hehmin rangkhen phangtangma chenjet ho!” 
JHN.7.5	(Ate naa hehmemin atenâng putedâlem ho.)
JHN.7.6	Jisu ma thinnâng ngatwah, “Ngarãng sanpoat mathang eka. Rohkomin nekhu rãngma chentôpa sanpoatpun tuta. 
JHN.7.7	Hah-tokkhoh mihnyan ma nenâng jienchhihchoh mahhèn, rohkomin nganâng chhihchoh ehang, chenrãngma ngako ngama thin moatlem pa achhih ngaekang. 
JHN.7.8	Nea lokuh thinnâng wãngen. Nga a are lokuhko wãngmahrâng, chenrãngma ngako ngarãngma sanpoat pa mathâng eka.” 
JHN.7.9	Atema aroh ngalahma Galili nâng jektôngwah.
JHN.7.10	Ate naa heh lokuh thinnâng wângdiko Jisu min junwângwah; rohkomin atea sansanma leloatkhoam thangma, huhchha ma hokwah. 
JHN.7.11	Jews heh thôte jabte hehma lokuh thinnâng ate lêmsokwah. Thinma, “Ate chenkoa?” ngama chhienwah.
JHN.7.12	Mihnyan heh chhangko ate junma nyahrãng phoanghuh jabmînwah. Khaka hehma, “Atea mihnyansen” ngatwah, rohkomin khaka hehma, “Dangmah, Atea aba apha” ngawah. 
JHN.7.13	Rohkomin ate junma henmejô laanglaang chinthôho, chenrãngma ngako thin a Jews heh thôte jabte heh ranchei wah.
JHN.7.14	Lokuh khaka râchoanko Jisu ma Rangsoamhum nâng wãng lahma hethô wah. 
JHN.7.15	Jews heh thôte jabte heh nyahrãng patrii lahma ngatwah, “Are mihnyan pumma nyapweih nyapraangmin aho thangma aretô chenroh jienjet eka?”
JHN.7.16	Jisu ma dânthâng wah, “Ngama chenni hethô ekanga erepa ngadede wah hethô dangmek, erepa ngachien katte Joban ngewah hethô ekang. 
JHN.7.17	Henhenma Joban ma chenni huneka erepa moat huneka erehehma, ngama Joban junko hethô ekang ale ngadede chaanmajab ekanga erepa ejet a. 
JHN.7.18	Henhenma thindede chaanko jabeka erepumma atedede mîndôngpa ehun a. Rohkomin henma ate chienkatte mîndôngrãng huneka erepa toangtang, ngale atenâng chenni athejô aho. 
JHN.7.19	Mosa ma nenâng Niemarang pa kohthen, rohkomin erepa henmemin kepmet. Nema nga chenrãngma ritphehun eha?”
JHN.7.20	Mihnyan hehma dânthâng wah, “Nangnâng juchhih tongho erepumma nang ritphehun eho?”
JHN.7.21	Jisu ma dânthâng wah, “Ngama patritli moatlem wanthe moatko, nekhu phangtang patritre eken. 
JHN.7.22	Mosa ma nenâng delachha heh khoankhen niemhôanrãng chienwah (Erepa Mosa ma ledang nete newa hehma hôngmoatwah), ngale erohwah nema delachha heh Pientông jâko khoankhen niemhôan eken. 
JHN.7.23	Delachha pa nema Joban Pientông jâko khoankhen niem hôanletma nema Mosa Niemarang pa lechhihsiet medang enko, Ngama khoanchette mihnyan pa Pientông jâko senthemthem mêsietrãngma nga demnâng chenrãngma rinkhah eha? 
JHN.7.24	Khoankhoh nâng sûletma achhih asen ngama rênpa jekre en, toangtangma ren en.”
JHN.7.25	Jeroselem wah mihnyan khuthema ngatwah, “Jews heh thôte jabte hehma ritphe rãng lemeka mihnyan pa arepa ledangne? 
JHN.7.26	Sûtan! atema nok atang heh chhangko thôkoh eka, rohkomin thinma ate lelatnâng chenjô jabmah! Thinmemin atea linlinjô Misaia ngama jetthem eka? 
JHN.7.27	Rohkomin chenthu Misaia pa meka theko, henmemin ate chenwah hûera erepa lejetmin. Phumma ate chenwah hûera erepa nãngkhu chentôma jet e.”
JHN.7.28	Jisu ma Rangsoamhum nâng hethô poatko, atema chaanmõang rakjabwah, “Nema nga linlinjô jet ha, ngale nga chenwah hûerânga erepa jet ha? Nga a ngadede chaanko hok dangmahrâng. Rohkomin, ngachien kattepa toangtang. Phumma erepa nema jetmet, 
JHN.7.29	Ngale ngama ate jet ang, chenrãngma ngako nga ate tâwah kaerâng ngale atema chienkat ehang.”
JHN.7.30	Ephumma thinma ate loathunwah, rohkomin henmemin atenâng dek chinjâho, chenrãngma ngako ate sanpoat pa mahû dângwah. 
JHN.7.31	Rohkomin mihnyan heh chhangwah melângma atenâng putedâlem lahma ngatwah, “Chenthu Misaia meka theko, are mihnyan pumma moeka nomemin ajahthem patritli heh emoa?”
JHN.7.32	Mihnyan hehma Jisu junma huhthômîn pa Farasi hehma leptatwah, ephumma thinma ngale soam aroakte hehma Jisu loatkhhek rãng sipâhi heh chienkatwah. 
JHN.7.33	Jisu ma ngatwah, “Nga nedemnâng poatthe rãngba etongang, ngale erediko ngachienkatte tânâng ewãng ang. 
JHN.7.34	Nekhuma nga elemsûha, rohkomin nema lechoh khemin, chenrãngma ngako nga chenre theko chhoan ekanga eretheko nekhu leta wãngmin.”
JHN.7.35	Jews heh thôte jabte heh thindede tungko jabmînwah, “Nãngma lechohlem thinnâng ate chenko chhoanrãng ngaeka? Nãnglemru Griik heh songeka hahnâng kalahma Griik hehnâng hethôkat rãng lengaeka? 
JHN.7.36	Atema ngaeka, nãngma ate elemsûe, rohkomin nãngma ate lechoh khemin, ngale ate chenko chhoan eka eretheko nãng leta wãngmin. Atema chenni junkojab eka?”
JHN.7.37	Lokuh râjâ rangwo ngale erejâpa nyahrãng alemthôanjâ rangwo ko Jisu toanchep lahma chaanmõang rakjabwah, “Henhen jolânrii eken a ereheh ngatânâng hûren, ngale 
JHN.7.38	Henhenma nganâng putedâlem ehanga erehehma jok en. Joban nyapraangma ngaeka rãngrãng, ‘Ate phoangwah roandông kohthin jokhô ehongjen kara.’” 
JHN.7.39	Arepa Jisu ma Ju junko jabwah, henhen ma atenâng putedâlem eka erehehma ere Ju pa chohmin. Ere sanpoatko Ju pa makoh dângwah, chenrãngma ngako, Jisu Joban chaan keplahma ritwah ma ngakhin dângwah.
JHN.7.40	Mihnyan heh chhangwah khakama are jabkhab pa leptat lahma ngatwah, “Are mihnyan pa linlinjô mõng!” 
JHN.7.41	Khaka hehma, “Atea Misaia!” ngatwah
JHN.7.41	Rohkomin khaka hehma, “Misaia pa Galili wah lehûmin! ngatwah, 
JHN.7.42	Joban nyapraangma ngaeka, Misaia pa Devit Lowang chhuchha wah dângmin ngale atea Devit songtah hah Bathlehem nâng chhatmin.” 
JHN.7.43	Erohwah Jisu junko mihnyan heh phoangphanjâ wah. 
JHN.7.44	Khaka hehma loathunwah, rohkomin atenâng henmemin dek chinjâho.
JHN.7.45	Chenthu abemte sipâhi heh ngakwâng phumma soam aroakte adong le Farasi hehma chhienwah, “Nema ate chenrãng lelowên dangeren a?”
JHN.7.46	Sipâhi hehma dânthâng wah, “Are mihnyan pumma jabeka rãngrãng hen mihnyan memin mathat jabeka!”
JHN.7.47	Farasi hehma thinnâng ngatwah, “Atema nemin baphhek thenne?” 
JHN.7.48	“Jews thôte jabtema komin ba Farasi ma komin wathemejô atenâng putedâlem lahma nema thatjettet a? 
JHN.7.49	Mihnyan hehma Mosa Niemarang pa jetmah, erohwah thin a Joban ma echhihsiet a!”
JHN.7.50	Phumma ereko amanâng Jisu demnâng chohmîn hokte Farasi wathe ate mînpa Nikodima dângwah. Atema ahan hehnâng ngatwah, 
JHN.7.51	“Nãng Niem junko mihnyan kowah machohtat ma, ngale atema chenni chhihmoeka erepa machohkhe ma hennâng min athe jien ngamih.”
JHN.7.52	Thinma dânthâng wah, “Nangmin Galili wahne? Joban nyapraang meweih oko nangma ejet o chenthumin Galili wah mõng lehongmin.”
JHN.8.1	Erediko anga nga humnâng chhoanwah, rohkomin Jisu Oliv hahho nâng wângwah. 
JHN.8.2	Eredijâ rangkhah rangkhoma Jisu Rangsoamhum nâng ngakkatwah. Phumma mihnyan heh phangtang ate tumlitko khôantông wah ngale atemin tonglahma thinnâng hethô wah. 
JHN.8.3	Niemarang hethôte ngale Farasi hehma dihiaknyu dela demnâng kaamchhih moatte lohû lahma, thin phangtang mathahko chepthuk wah. 
JHN.8.4	Thinma Jisu nâng ngatwah, “Hethôte, are dihiaknyu pa dela demnâng kaamchhih molahma chohloeki. 
JHN.8.5	Nãng Niem junko arerãngrãng dihiaknyu pa longma ritpetmin ngama Mosa ma chienwah. Phumma nangma chenroh ngaekoa?” 
JHN.8.6	Thinma arepa Jisu bukrii thuklahma atenâng athe jienloatrãng ngatwah. Rohkomin Jisu ma kunka lahma ate deksuma hahko raanglahma dângwah. 
JHN.8.7	Mihnyan heh eretheko cheplahma atenâng nginthongphâ poatko, ate toanchep lahma thinnâng ngatwah, “Nekhuwah henma pap mathat motea erepumma atenâng bengpet en.” 
JHN.8.8	Eredi-komin atema thengak kunka lahma ate deksuma hahko raanglahma tôngwah. 
JHN.8.9	[Chenthu mihnyan hehma are nginpa tatphumma phannang thôan pumma thunlahma wathe wathema phangtang thôanchhoan wah. Eretheko Jisu lolo dihiaknyu demko lekchep lahma phethien wah. 
JHN.8.10	Jisu ma toanchep lahma dihiaknyuko ngatwah, “Mihnyan heh chenko dangeka? nangnâng achhih ngatrãng wathemin ahotune?”
JHN.8.11	Dihiaknyu pumma, “Hethôte, henjô ahotu,” ngama dânthâng wah.
JHN.8.11	Phumma Jisu ma ngatwah, “Sen a, eroh medang ako, ngamemin nangnâng achhih ngamih. Choan o, rohkomin papkaam nekthe ngakmotu.”] 
JHN.8.12	Jisu ma Farasi hehnâng wîenthe ngatwah. “Nga a hahtokkhoh rãngma wenphiak,” “Henhenma ngadiko junkhoam ehanga erehehma roandông wenphiak pa echoh a ngale thin chenthumin rangnyek nâng lekhoammin.”
JHN.8.13	Farasi ma atenâng ngatwah, “Nangma nangdede rângthôrit hun eko; erohwah nangma chenni thôeko ereheh sekhota.”
JHN.8.14	Jisu ma dânthâng wah, “Eroh dangmah, phumma nga dedejô merângthôrii angkomin, ngama chenni thôekanga ereheh tongtang, chenrãngma ngako, nga chenwah hûerânga ngale nga chenko chhoanmin a ereheh ngama ajet. Phumma nema nga chennângwah hûerânga ba chennâng chhoan ekanga erepa jetmahha. 
JHN.8.15	Nema mihnyan nyuchha hung arin junko ren eken; phumma Ngama hennâng min renmek. 
JHN.8.16	Rohkomin Ngama meren angko, ngama toangtangko eren ang, chenrãngma ngako arepa nga loloma rên dangmek; Nga chienkatte nga Wa min ngademko tonghang. 
JHN.8.17	Nãng Niem nâng aroh raanglahma tonga, chenthu hâkhi wanii mehongtahko, thinma chenni thôeka erepa toangtang. 
JHN.8.18	Ngama ngadede rângthôrii ekang, ngale nga chienkatte nga Wa memin nga jôba rângthô ehang.”
JHN.8.19	Phumma thinma, “Nang Wa pa chenkoa?” ngama thôngphâ wah.
JHN.8.19	Jisu ma dânthâng wah, “Nema nga jetmahha, ngale nga Wa min jetmet,” “Nema nga jetngako, nga Wa min chenjettet.”
JHN.8.20	Jisu ma are chentôpa Rangsoamhum wah ngun bâkoat thieneka theko thinnâng hethô nungma ngatwah. Rohkomin henmemin ate lokhhek ho, chenrãngma ngako ate sanpoat pa mahû dângwah.
JHN.8.21	Eredikomin Jisu ma thinnâng ngatwah, “Nga chhoan ere ang; phumma nema nga elemsûha, rohkomin nea nepap junko erii en. Nga chennâng dang ekanga eretheko ne tachhoan met.”
JHN.8.22	Ephumma Jews heh thôte jabte hehma ngatwah, “Ate chenko dangeka eretheko nãng leta chhoanmin ngaeka. Arepa atedede ritpherit rãng ngaeka”
JHN.8.23	Jisu ma dânthâng wah, “Nea are rangkhenko tôngte, rohkomin nga a rangkho wah kaerâng. Nea are hahtokkhoh kowah, rohkomin nga a are hahtokkhoh wah dangmek. 
JHN.8.24	Erohwah ngama nea nepap demko erii en ngama thôkoh eka. Ngale ‘NGA, HEN NGA A’ ngama ngarii ekako leputedâlem kenko nepap khenkojô eriien.”
JHN.8.25	Thinma atenâng, “Nanga hen a?” ngama chhienwah.
JHN.8.25	Jisu ma dânthâng wah, “Ngama khebengma chenni thôkotah a. 
JHN.8.26	Ngama nenâng ajahthem thôkohthin tonga, ngale ajahthem achhih ngatthinmin tonga. Ngachien katte pa toangtang, ngale ngama atewah chenni chohtat ekanga erepa hahtokkhoh ko thôkoh ekang.”
JHN.8.27	Jisu ma thinnâng Joban Wa junma thôkoh eka erepa thinma jetmah. 
JHN.8.28	Ephumma atema thinnâng ngatwah, “Chenthu nema Mihnyan Chhapa mechoangpe tetko ‘NGA, HEN NGA A’ ngama ngatrit tepa ejet en; erediko nga hungsima chennimin momek ngama ejet en, rohkomin Wama chenni jabrãng thôkoh ehanga erepa jôba jabekang. 
JHN.8.29	Ngale ngachienkatte pa ngademko tonga; atema ngalolo thinphe mahhang, chenrãngma ngako ngama roantangma atema chenni huneka erepa lolo moekang.”
JHN.8.30	Jisu ma are jab ekapa chohtatte heh ajahthem ma atenâng putedâlem wah.
JHN.8.31	Ephumma atenâng putedâlemte hehnâng Jisu ma ngatwah, “Ngama hethô ekapa nema mekep enko, nea linlin ngadijunte; 
JHN.8.32	Nema toangtang pa ejet en, ngale toangtang pumma ne elaang phehèn.”
JHN.8.33	Thinma ngatwah, “Nia Abraham chhuchha” “ngale nia henhu ahaamin mathat dangeki. ‘Ne elaang phehèn’ ngama nangma chenni ngatthiak jab eko?”
JHN.8.34	Jisu ma thinnâng ngatwah, “Ngama nenâng toangtang thôkoh eka: Henhenma pap moeka ereheh paphaa. 
JHN.8.35	Haaheh hen humnângmin roantang roangjêng rãng dangmah, rohkomin humkâ kowah delachha peba roantang roangjêng rãng tôngte. 
JHN.8.36	Chha pumma ne melaang phehèn koba, nea linlinrãng laangphe ehèn. 
JHN.8.37	Ngama ajet nea Abraham chhuchha. Rohkomin nema nga ritphe rãng huneha, chenrãngma ngako ngama hethôeka pa nemakep hunmet. 
JHN.8.38	Nga Wama chenni khesok thanga erepa ngama thôekãng, rohkomin nema newama chenni thôkohthen a erepa moeken.”
JHN.8.39	Thinma atenâng dânthâng wah, “Niwa pa Abraham.”
JHN.8.39	Jisu ma dânthâng wah, “Nea linlinjô Abraham chhuchha dângnomeko, nememin atema motah rãngrãng chenmotet. 
JHN.8.40	Ngama Joban wah chohtattek toangtang nginpa nenâng thôkoh eka, rohkomin nema nga ritphe rãng huneha. Phumma Abraham ma arerãngrãng moho! 
JHN.8.41	Newa hehma chenni motah a erepa nememin moeken.”
JHN.8.41	Thinma ngatwah, “Niwa wathe loloba etonga, erepa Joban, ngale nia ate chha linlin.”
JHN.8.42	Jisu ma thinnâng ngatwah, “Joban pa linlin newa dângnomeko, nema nganâng hun reminwah, chenrãngma ngako nga Joban tâwah kaerâng, ngale athângheh akotong ang. Nga a ngadede chaankokat dangmahrâng, atema chienkat lahmeba kaerâng. 
JHN.8.43	Ngama jab ekangpa nema chenrãngma lejet reken a? Arepa nema nga nginpa lenyoaktat junko dangeka. 
JHN.8.44	Nea newa joakchha, ngale newa ma chenni huneka ere junko kep eken. Rangbâng hahbâng thuma atea mihritphete, ngale atea toangtang lemkhôko chenthumin mathat khoam eka, chenrãngma ngako atenâng toangtang aho. Atema mothô thôekapa, mothô thôtejat dâng phumma thôeka, chenrãngma ngako atea mothô ngale mothô khoanglep heh wa. 
JHN.8.45	Rohkomin ngama toangtang thôkoh eka, erohwah nema nganâng putedâlem mahha. 
JHN.8.46	Nekhuwah henma ngama pap molek-ma thatkhetha? Ngama toangtang methô angko, nema nganâng chenrãngma lepute dangeha? 
JHN.8.47	Henhen Joban tâwah kaera erehehma Joban nginpa ejetat a. Rohkomin nea Joban tâwah dangmet, erohwah nema Joban nginko lejetat dangeken.”
JHN.8.48	Thinma Jisu nâng ngatwah, “Nanga Samaritan jat ngale nangnâng juchhih lup eho. Nima arepa punnga ekile?”
JHN.8.49	Jisu ma dânthâng wah, “Nganâng juchhih lupmahhang, Ngama nga Wa soangraang ekang, rohkomin nema nga soangraang mahha. 
JHN.8.50	Ngama ngadede mîndôngpa hunmek. Rohkomin nga mîndôngthuk hunte wathe tonga, ngale atema ngarãngma ejab a. 
JHN.8.51	Ngama nenâng toangtang thôkoh eka: Henhenma nga nginkep eka ereheh chenthumin leriimin.”
JHN.8.52	Thinma Jisu nâng ngatwah, “Athângheh nima linlin lâjettih nangnâng juchhih lâluptho! Abraham min riitah, ngale mõng hehmin riitah, rohkomin athângheh nangma nganâng henhenma putedâlem ehanga ereheh leriimin ngaeko. 
JHN.8.53	Niwa Abraham riitah; Nanga Abraham, nomemin adong thonghunrii ekoa? Ngale mõng hehmin erohjô riitah. Nanga hen ngama thonghunrii ekoa?”
JHN.8.54	Jisu ma dânthâng wah, “Ngama ngadede merângthôrii angko, erepa sekhota dângmin. Nga rângthôte pa nga Wa - ere kojôba nememin ni Joban ngama ngaeken. 
JHN.8.55	Nema ate mãthatjet eken, rohkomin ngama ate jet ang. Ngama ate jetmek menga angko, ngamin nekhu rãngrãng mothô jôba. Rohkomin Ngama ate jet ang, ngale ngama ate ngin kepekãng. 
JHN.8.56	Newa Abraham ma ngakat sanpoat pa khelek mele ngama thonghun lahma khuhah nâhah dângwah; Erepa atema khelahma khuhahwah.”
JHN.8.57	Thinma atenâng ngatwah, “Nanga rangpâ roak bangâ min madang eko - phumma nangma Abraham khetoh o?” 
JHN.8.58	Jisu ma dânthâng wah, “Ngama toangtang thôkoh eka, Abraham mako ‘NGA’ dângwah.”
JHN.8.59	Ephumma thinma atenâng longma petrãng long tôanwah, rohkomin Jisu huhtong lahma Rangsoamhum wah loatchhoan wah.
JHN.9.1	Jisu dankhôam poatko, atema chhat mejû mitdoak chhatwah dela wathe lepkhewah. 
JHN.9.2	Ate dijunte hehma atenâng chhienwah, “Hethôte, Hen pap junma atea mitdoak chhaeka? Atedede pap junko ale ate nyong awa heh pap junko mitdoak chhaeka?”
JHN.9.3	Jisu ma dânthâng wah, “Ate mitdoak pa ate pap junmemin dangmah ngale ate nyong awa heh pap junmemin dangmah. Ate mitdoak ekapa atenâng Joban chaan ma molahma jienkherãng doak eka. 
JHN.9.4	Rangwo poatko, nãngma ngachienkatte moatlempa moatmin; rangnyek pa lâhûera, erepoatko henmemin lejien motumin. 
JHN.9.5	Nga a hahtokkhoh ko dângpoatko, Hahtokkhoh rãngma wenphiak.”
JHN.9.6	Atema arepa ngatdiko, Jisu ma hahko thoakkah thoak lahma hahwah ngeknyetwah; ngale atema ere hahngek pa mihwa mitko hutkohwah 
JHN.9.7	ngale atenâng ngatwah, “Nang thhenpa Silom binko mutphekao.” (Are ngaeka pa “achienchhoan” ngama ngaeka.) Ephumma mihwa pa kalahma ate thhenpa mutphê katwah, eko mitma jienkhe lahma ngakwâng wah.
JHN.9.8	Ate tok akhung wah hehma, ngale khemako chutphhekchhah khetah mihnyan hehma ngatwah, “Are mihnyan pa tonglahma chitha phhekchhah tahpa ledangne?”
JHN.9.9	Khaka ma, “Danga” ngatwah, ngale khaka ma, “Ate dangmah; rohkomin ate rãngrãngjô” ngama ngatwah.
JHN.9.9	Ephumma mihwa pumma ate dedema hôngngatwah, “Nga ere mihnyan pa dangang”
JHN.9.10	Thinma chhienwah, “Nangma athângheh chenroh danglohma jienkhe ekoa?”
JHN.9.11	Atema dânthâng wah, “Mihnyan wathe ate mînpa Jisu, atema hahngek ngeknyet lahma ngamitko hutkoh ehang, ngale atema nang thhenpa Silom bin ko mutphekao ngama chienwah. Ephumma nga kalekma mutphêkat wah, ngale ngama mutphê rienrienko jienkhe ekang.”
JHN.9.12	“Ate chenkoa?” ngama thinma thôngphâ wah.
JHN.9.12	“Ngama jetmek,” ngama dânthâng wah.
JHN.9.13	Erediko mitdoak dangtah mihwa pa thinma Farasi heh tânâng siethokwah. 
JHN.9.14	Jisu ma hahngek ngeknyet lahma ate mitdoak sensiettah jâpa Joban pientôngjâ dângwah. 
JHN.9.15	Erediko Farasi hehma mihwako ate mitpa chenroh jienhong sentah a erepa thengak thôngphâ wah. Atema thinnâng thôkoh wah, “Atema nga mitko hahngek hutkohwah; erediko ngama thhen mutphe lekma jienkhe wah.”
JHN.9.16	Farasi khuthema ngatwah, “Are moatte mihnyan pa Joban tâwah ledangmin, chenrãngma ngako atema Pientông niem pa kepmah.”
JHN.9.16	Ahan hehma aroh ngatwah, “Arerãngrãng patritli moatlem heh papi mihnyan ma chenroh ejienmoa?” Ngale thintung komin mâmâ khukhu dangjâwah.
JHN.9.17	Ephumma Farasi hehma ere mihwako wîenngak chhienwah, “Nangma nang mitpa atema sensiet ehang ngaeko - sen a, eroh medang ako nangma atea hen ngama ngaekoa?”
JHN.9.17	“Atea mõng,” ngama mihwa pumma dânthâng wah.
JHN.9.18	Rohkomin Jews heh thôte jabte hehma ate nyong awa heh roomako atea mitdoak dângwah jienkhe eka ngama lepute dângwah 
JHN.9.19	ngale thinma ate nyong awa hehnâng chhienwah, “Arepa nechha ne? ngale nema atea mitdoak chhat wahne; eroh medang ako, atema athângheh chenroh jienkhe eka?”
JHN.9.20	Ate nyong awa hehma dânthâng wah, “Nima ajet atea nichha, ngale nima ajet atea mitdoak chhatwah. 
JHN.9.21	Rohkomin athângheh atema chenroh jienkhe eka erepa nimemin jetmih, ngale ate mitdoakpa henma sensiettah a erepemin nima jetmih. Atenâng chhien en; atea phannang lâdangtah, ate rãngma atedede mejô ejien dânthânghen” 
JHN.9.22	Ate nyong awa hehma arepa Jews heh thôte jabte heh rancheima ngatwah, chenrãngma ngako Jews heh thôte jabte hehma henhenma Jisu nâng atea Misaia ngama putedâlem eka ereheh Sanagog wah junloatmin ngama nginpatwah. 
JHN.9.23	Erohwah ate nyong awa hehma, “Atea phannang lâdangtah; atenâng thôngphâ en!” ngama ngatwah.
JHN.9.24	Eredikomin mitdoak dângwah sentah pa rekthe thengak roolahma atenâng ngatwah, “Joban mathahko toangtang thôang ngama toamsem o! Nima ajet are nang sênsiette mihnyan pa papi mihnyan.”
JHN.9.25	Mihwa pumma dânthâng wah, “Ngama atea papi dang ale dangmah a erepa jetmek” “Ngama wanthe loloba jet ang: Nga mitdoak dângwah, ade phumma ngama lâjienkhetek.”
JHN.9.26	Thinma thôngphâ wah, “Atema nangnâng chenni rethoa? nang mitdoak pa chenroh sensietthoa?”
JHN.9.27	Atema dânthâng wah, “Ngama thôkotah, rohkomin nema putemet. Chenrãngma thêngaktat hun eken a? Nemin ate dijunte dânghun eken a?”
JHN.9.28	Thinma atenâng dûmmek lahma ngatwah, “Nanga ere mihnyan dijunte; rohkomin nia Mosa dijunte. 
JHN.9.29	Nima ajet Mosa demnâng Joban jabmîn rewah; phumma are mihnyan pa chenwah hûera erepa nima ajetjô lemjetmih!”
JHN.9.30	Mihwa pumma dânthâng wah, “Arepa chentô patritli ngin a! Nema ate chenwah hûera erepa jetmet, rohkomin atema nga mitdoak pa sensiet ehang! 
JHN.9.31	Nãngma ajet Joban ma papi mihnyan hehnâng jetatmah; Ate rancheite le atema huneka moatlem moatte mihnyan hehnâng ba atema jetat eka. 
JHN.9.32	Rangbâng hahbâng thuwah achhatma mitdoak chhatte nâng henmemin mitsensiet lahma mathat chohtat eki. 
JHN.9.33	Erohwah are mihnyan pemin Joban tâwahkat ledang nâng, atema arerãngrãng pa leta momin”
JHN.9.34	Thinma dânthâng wah, “Nanga achhat mejû papi chhaeho - phumma nangma ninâng hethô hun ehia?” Ephumma thinma atea Sanagog wah junloat rewah.
JHN.9.35	Ere nginpa Jisu ma chohtat diko, atema mihwa pa chohmîn lahma atenâng chhienwah, “Nangma Mihnyan Chha nâng putedâlem ekole?”
JHN.9.36	Mihwa pumma dânthâng wah, “Hethôte, Atea hen a erepa nganâng thôkoh hang, ephumma ngama atenâng eputedâlem ang!”
JHN.9.37	Jisu ma atenâng ngatwah, “Nangma ate lâkhetoh, ngale erepa athângheh nang demnâng thômîn ehopa.”
JHN.9.38	Mihwa pumma ngatwah, “Teso!, ngama putedâlem ekang,” eroh ngalahma Jisu mathahko khupjup wah.
JHN.9.39	Jisu ma ngatwah, “Nga are hahtokkhoh ko achhih asen rên rãngma kaerâng, erohwah mitdoak hehma ejienkhea, ngale henhenma jienkhe eka ereheh mitdoakrãng edanga.”
JHN.9.40	Ate demwah Farasi khuthe dangtah hehma erepa tatlahma atenâng ngatwah, “Nangma ninângmin mitdoak ngaehia?”
JHN.9.41	Jisu ma dânthâng wah, “Nea mitdoak dângnomeko nenâng pap aho dângmin wah; rohkomin nema nia mitdoak dangmih ngama ngatdi, nenâng pap tonghèn.”
JHN.10.1	Jisu ma ngatwah, “Ngama toangtang thôkoh eka: Hen komin Saak heh tânâng kâsek pumma ledang lemhânma mekohûako, erepa ahuhte. 
JHN.10.2	Henhen kâsek pumma luphueka ere peba Saaksokte. 
JHN.10.3	Kâsek bemte pumma aterãng kâsekpa elaangkoh a; ngale atema saak hehnâng mînma roko saak hehma ate kahra pa etat a, ngale atema esen chhoan a. 
JHN.10.4	Chenthu atema mesen chhoan ako, saak heh mamako ate ekhoam a, ngale saak hehmin atediko ejûnkhoam a, chenrãngma ngako thinma ate kahra pa jîn eka. 
JHN.10.5	Thinma mihhândi lejûnmin; erenoma, ererãngrãng mihnyan heh tâwah huhchhoan erea, chenrãngma ngako, thinma ate kahra jînmah.”
JHN.10.6	Jisu ma thinnâng are nginthakthô pa thôkoh wah, rohkomin atema chenni nâng ngaeka erepa thinma jetmah.
JHN.10.7	Ephumma Jisu ma wîenthe ngatwah, “Ngama toangtang thôkoh eka: Nga a saak hehrãngma kâsek. 
JHN.10.8	Ngamawah katte heh phangtang ahuh tuta, ngale saak hehma thinngin kepmah. 
JHN.10.9	Nga a kâsek. Henhen nga kâsekkam pumma humkhen nâng lupwãng eka ereheh khope chohmin; thin a humkhen nâng wãng lahmemin ngakloat chhoan lahma thinma phem echohphhek a. 
JHN.10.10	Ahuhte heh ahuhrãng, ngale ritphe rãng, erediko chhihsiet rãng lolo ehûra. Nga a nema roandông chenmamchoh en ngama hûerâng - chenni nângmin lethoam lethang roandông chenmamchoh en ngama hûerâng.
JHN.10.11	“Nga a saaksokte sen, ngale saak hehrãngma ritmin tariiang. 
JHN.10.12	Saaksokte ngale saaktangte ledang thãkoh lahma thieneka mihnyan pumma chenthu soan mekhe ako atema saak heh phethien lahma huhchhoan erea; ephumma soan hehma saak heh kek lahma ephan chhoanthuk a. 
JHN.10.13	Thã kohlahma thieneka mihnyan pa huhchhoan erea, chenrãngma ngako atea thã nângba moeka, atema saak hehrãngma patriimah. 
JHN.10.14+JHN.10.15	Nga a saaksokte sen. Ewa ma nga jet ehang rãngrãng, ngamemin Ewa jet ekang, ererãngrãngjô ngama ngasaak heh jet ang, ngale ngasaak hehmemin nga jethang. Ngamin ngasaak hehrãngma ritmin tariiang. 
JHN.10.16	Are saak chhangko ledangte ngasaak ahan nângmin tonga. Ngama erehehmin metkep siethokmin; thinmemin nga kahra tatlahma saaksokte wanthe khennâng khuthe dângtumin.
JHN.10.17	“Wama nganâng hun ehang, chenrãngma ngako ngama nga roandôngpa koh ekang. Ngama ade ditthe ngakchohrãng nga roandôngpa koh ekang. 
JHN.10.18	Henmemin nga roandôngpa nga ngewah tanyen mahhang. Ngama ngadede hungsima koh ekang. Ngama akohmin takoh ang, ngale ngakkepmin tare ang. Ngawama nganâng aroh moatrãng chien ehang.”
JHN.10.19	Eredikomin are jabkhab junko thintungnâng mâmâ khukhu dângjâwah. 
JHN.10.20	Melâng mihnyan hehma atenâng ngatwah, “juchhih lup eka! Ngale apâ reka! ate ngin chenrãngma kep eken a?”
JHN.10.21	Rohkomin khaka hehma ngatwah, “Juchhih lupte mihnyan ma arerãngrãng jienjabmah! Juchhih ma mihnyan mitdoak pa chenroh jiensensiet koh a?”
JHN.10.22	Arepa rangpa nâng dângwah, ngale Jeroselem wah Rangsoamhum wâng niemhôan lokuh dângwah. 
JHN.10.23	Rangsoamhum wah Solomon Kânthong ngama ngaeka theko Jisu phoangkhoam lahma dângwah, 
JHN.10.24	Mihnyan heh ate tumlitko khôanhu lahma atenâng chhienwah, “Nangma ni chentô lektûngmaang thukmin a? Ninâng laangthôkoh ehi: Nanga Misaia dangole?”
JHN.10.25	Jisu ma dânthâng wah, “Ngama nenâng râthôkotah, rohkomin nema nganâng putedâlem mahha. Ngama Ewa ma chien ehang moatlem moekang pumma ngarãngma jabeka; 
JHN.10.26	roh akomin nema putedâlem met, chenrãngma ngako nea ngasaak dangmet. 
JHN.10.27	Ngasaak hehma ngakahra pa tateka; Ngamemin thin jet ang, ngale thinma ngadijun ehang. 
JHN.10.28	Ngama thinnâng roantang roanjêng roandông koh ekang, ngale thin chenthumin leriimin. Henmemin thin a ngadek wah leta nyenchhoanmin. 
JHN.10.29	Ngawama nganâng chenni koh ehanga erepa chenni nomemin adongthôan, ngale henmemin Wa dekwah leta nyenchhoan min. 
JHN.10.30	Ewa chenii a wanthe.”
JHN.10.31	Erediko mihnyan hehma atenâng petrãngma long tôanwah. 
JHN.10.32	Jisu ma thinnâng ngatwah, “Wama nganâng mothukthang moatlemsen ajahthem ne mathahko mokotah; erehehwah chenre moatlemsen moatthã nema nga ritpetãng huneha?”
JHN.10.33	Thinma dânthâng wah, “Nima nangnâng moatlemsen moatthã ritpethun dangmih, nangma Joban thãsê jabkhab jabthãba ritpetrãng ngaeki! Nanga mihnyan danglohma, nangdede Joban rãng dângrit huneko!”
JHN.10.34	Jisu ma dânthâng wah, “Ne Niem nâng, Joban ma atenâng ‘Nanga Joban’ ngama raanglahma tonga. 
JHN.10.35	Nãngma ajet Joban nyapraangma chenni ngaeka erepa roantang roangjêng rãng toangtang; ngale Joban ma ate ngin thôkotah mihnyan hehnâng joban ngawak eka. 
JHN.10.36	Nga dangeka, Wama renlahma hahtokkhoh ko chienkat ehang. Phumma ngama nga a Joban Chha ngatrãngma nema nganâng chenroh Joban thãse eko ngama jienngaeha? 
JHN.10.37	Ewa ma mothuk ehang moatlempa ngama lemo medang angko nganâng nekpute dâlemha. 
JHN.10.38	Rohkomin ngama erehehjô memo angkomin nema nganâng putedâlem mahha, nganângjô leputedâlem eha komin, ngama moekang moatlem hehnâng putedâlem letmeko, nema Ewa pa nga demnâng ngale nga a Ewa demnâng ngama chenjettet.”
JHN.10.39	Eredikomin rekthe thinma Jisu loatrãng hunwah, rohkomin thindekwah Jisu pechhoanwah.
JHN.10.40	Erediko Jisu Jordanjo rankawah Jon ma baptijem koheka theko thengak wângwah, ngale ate eretheko tôngwah. 
JHN.10.41	Eretheko ate tânâng ajahthem mihnyan hokwah. Thinma ngatwah, “Jon ma chenni patritli moatlemjô momah, rohkomin atema are mihnyan junma chenni ngatah a ereheh phangtang toangtang.” 
JHN.10.42	Ngale ajahthem mihnyan hehma atenâng putedâlem wah.
JHN.11.1	Bathani hahnâng sôngte mihnyan wathe ate mînpa Lazaras pa khun rewah. Mariam ngale ate naa Martha niimin erehahko sôngwah. 
JHN.11.2	(Are Mariam pumma Teso dako tientumli ma lokko lahma ate khochoo pumma choakhut kohwah; phumma are khuntepa ate naa Lazaras dângwah.) 
JHN.11.3	Ate khakho pumma Jisu nâng ngin matkatwah: “Teso, nang lemruchhasen pa riitah.”
JHN.11.4	Chenthu Jisu ma are nginpa tatphumma atema ngatwah, “Are khun junwah Lazaras leriimin; arepa Joban mîndôngthuk rãngba khun eka, ngale are junko Joban Chha mîn edongthuk a.”
JHN.11.5	Jisu ma Martha ngale ate khakho ngale Lazaras nâng nyahrãng hunwah. 
JHN.11.6	Rohkomin chenthu atema Lazaras khun nginpa chohtat lahmemin leka thangma ate tongtah theko jânii tôngthienwah. 
JHN.11.7	Erediko atema dijunte hehnâng ngatwah, “Nãng Judia nâng ngakwãnge.”
JHN.11.8	Dijunte hehma dânthâng wah, “Hethôte,” “Enângwah mihnyan hehma nang longma ritpetrãng phungtahwah chentô mataang eka; phumma nanga enâng ngakwâng phung ekoa?”
JHN.11.9	Jisu ma dânthâng wah, “Jâtheko echhi koantanii dangmahne? Erohwah henhen rangwo poatko khoam eka ereheh dakho lethutrii min, chenrãngma ngako are hahtokkhoh kowah wenphiak pa thinma khe eka. 
JHN.11.10	Rohkomin thin rangnyek nâng mekhoam ako dakho ethut a, chenrãngma ngako thinnâng wenphiak aho.” 
JHN.11.11	Jisu ma arepa ngatdiko thinnâng thôkoh wah, “Nãng lemruchha Lazaras pa juplekre eka, phumma nga kalekma ate satsiet katmin.”
JHN.11.12	Dijunte hehma dânthâng wah, “Teso, atea ajup medang ako, asen erea.”
JHN.11.13	Jisu ma Lazaras riitah ngama ngatthiak ngatwah, rohkomin thinma jup nângjô ngathem eka ngama thônghun wah. 
JHN.11.14	Ephumma Jisu ma thinnâng, “Lazaras riitah, ngama thôkoh wah. 
JHN.11.15	Rohkomin nga khuhah ekang, chenrãngma ngako nga ate demko ledangpa nekhurãng asen dangeka, ade phumma nema eputedâlem ha. Nãngkhu ate tânâng kae.”
JHN.11.16	Thomas (atenâng Didimas ngamemin roowah) ma ate lemru hehnâng ngatwah, “Nãngkhu phangtang nãng hethôte demnâng johkae, erohkoba nãngkhumin ate demnâng ejohriie!”
JHN.11.17	Chenthu Jisu hokkhoam phumma, Lazaras pa rukat tahwah jâbelii lâdangtah ngama tônglâwah. 
JHN.11.18	Bathani hah pa Jeroselem kowah meenii nomemin athe dângwah, 
JHN.11.19	ngale Jews mihnyan heh ajahthem Mariam le Martha tâko thinnaa ritjunko chohmîn hûlahma dângwah.
JHN.11.20	Chenthu Martha ma Jisu lâhûtha ngama chohtat phumma ate lemchohrãng loatchhoan wah, rohkomin Mariam pa humko tônglâwah. 
JHN.11.21	Martha ma Jisu nâng ngatwah, “Teso, nang anâng dângwah dângnomeko, nganaa pa leriimin wah! 
JHN.11.22	Rohkomin ngama jet athâng hehmin nangma Joban wah chenni thaeko erepa ekohho.”
JHN.11.23	Jisu ma atenâng thôkoh wah, “Nangnaa pa ngakhîn erea,”
JHN.11.24	Martha ma dânthâng wah, “Ngama ajet,” “Athôanjâ rangwo ko ate engakhin a.”
JHN.11.25	Jisu ma atenâng ngatwah, “Nga a ritwah ngakhînte ngale roandông. Nganâng henhenma putedâlem ehanga ereheh ritjô mere akomin, ahîn erea; 
JHN.11.26	ngale henhenma nganâng putedâlem lahma tongeka ereheh chenthumin leriimin. Nangma areko putedâlem ekole?”
JHN.11.27	Atema dânthâng wah, “Teso, putedâlem ekang!” “Ngama nanga hahtokkhoh ko katte, Joban Chha Misaia ngamemin putedâlem eki.”
JHN.11.28	Martha ma arepa ngatdiko, ngakwãng lahma ate khakho Mariam pa huhchhama roowângwah. Ate khakho nâng thôkoh wah, “Hethôte pa ako tonga,” “ngale atema nang lem eho.” 
JHN.11.29	Chenthu Mariam ma tatphumma, toanchep lahma Jisu chohmînrãng sitsiak loatkatwah. 
JHN.11.30	(Ere poatko Jisu hahdaang nâng mahuwãng dângwah, ate demnâng Martha chohmîntah theko tonglahma dângwah.) 
JHN.11.31	Mariam demnâng humko johtongtah mihnyan hehma Mariam tôanchep lahma sitsiak loatchhoan pa khelahma ate diko junchhoan wah. Mariam ma mangruk nâng kalahma sepkatrãng ngaeka ngama thinma thônghun wah.
JHN.11.32	Mariam, Jisu tâko hûka lahma Jisu chohkhe rienrien, Jisu dathongko khupjup katwah. Atema ngatwah, “Teso,” “Nanga anâng dângwah dângnomeko nganaa pa leriiminwah!”
JHN.11.33	Jisu ma Mariam seplahma khewah, ngale ate demwah mihnyan hehmin seplahma khewah; eko Jisu min nyahrãng hungchhihwah. 
JHN.11.34	Jisu ma thinnâng, “Chenriang nâng binkattet a?” ngama chhienwah.
JHN.11.34	Thinma dânthâng wah, “Teso, wãnglohma sûwãng tanro,”
JHN.11.35	Jisu sepwah. 
JHN.11.36	Mihnyan hehma ngatwah, “Sûtan en atema chentô huneka!”
JHN.11.37	Rohkomin khaka hehma ngatwah, “Atema mitdoak hehmin sensiettah dangmahne? phumma atema Lazaras ritwah leta ngakhinsiet minne?”
JHN.11.38	Eredikomin nyahrãng hung wienthe chhih lahma, Jisu mangruk nâng katwah, mangruk pa longwah thutwah, ngale lupwâng thinko longkhama tangsek lahma dângwah. 
JHN.11.39	Jisu ma “Longkhapa rephe en!” ngatwah.
JHN.11.39	Martha aritte nyadem, pumma dânthâng wah, “Teso lânemtah dângmin. Ate binkat tihwah jâbelii lâdangtah!”
JHN.11.40	Jisu ma atenâng ngatwah, “Putedâlem mere oko nangma Joban chaanpa echohkheo ngama lethôkoh wahne?” 
JHN.11.41	Thinma longpa rephewah. Jisu ma rangkho nâng sûwên lahma ngatwah, “Wa nangma nganâng chohtatdi dangkoh a ngaeki. 
JHN.11.42	Ngama ajet nangma roantangma tatkat ehang, rohkomin arekowah mihnyan hehrãng sênrãngma arepa ngaeki, erohkoba nga a nangma chienkatwah ngama thinma eputedâlem a.” 
JHN.11.43	Atema arepa ngatdiko, chaanmõang raklahma, “Lazaras, loatkaro!” ngama roowah. 
JHN.11.44	Ate dek ada heh mangdoapkhet pumma doapkhhek, ngale ate thhenphãng komin khetma doaplahma loatkatwah. Jisu ma thinnâng ngatwah, “Khet heh jânphekoh en,” “ngale chenwãnga.”
JHN.11.45	Mariam demnâng chohmînrãng jahmõang mihnyan hutah hehma Jisu ma chenni motah a erepa khelahma atenâng putedâlem wah. 
JHN.11.46	Rohkomin khaka heh ngakchhoan lahma Jisu ma chenni motah a ereheh Farasi hehnâng thôkoh wah. 
JHN.11.47	Ephumma Farasi le Soam aroakte adong heh ngoang awang heh demnâng chohmîn lahma ngatwah, “Nãngma chenre ea? Are mihnyan pumma patritli moatlem moeka hehnâng thatsûtan en! 
JHN.11.48	Nãngma arohjû medangthuk eko, chentôma atenâng eputedâlem a, ngale Rom diakma nãngnâng chhihchoh lahma nãng Rangsoamhum ngale nãng diakpa echhihsiet kohhi!”
JHN.11.49	Kaipas ngama wathe ere rangpâko atea Soam aroakte adongthôan dângwah, erepumma ngatwah, “Nea talânbatet a! 
JHN.11.50	Diaktangma chhihjâ noma mihnyan hehrãngma wathe mihnyan ritpeba asen ngama nema chhemhun metne?” 
JHN.11.51	Linlinko ate hungsiwah hôngjabwah dangmah; phumma ere rangpâko atea Soam aroakte hehwah adongthôan dângwah dâng phumma, atema Jisu Jews hehrãngma ritmin ngama Joban ngewah loatjabwah, 
JHN.11.52	ngale atelolo rãng ledang, Joban nâng putedâlemte mihnyan phoangphan chhoan eka heh wathe mihnyan rãngrãng roamsiet hokrãngma jabwah.
JHN.11.53	Erejâ phumma Jews heh thôte jabte hehma Jisu ritphe rãng themawa wah. 
JHN.11.54	Ephumma Jisu Judia nâng mihnyan heh mitkheko leloat khoamtu thangma, sehah kêwah Ifariem hahko tôngwângwah, ereko ate dijunte heh demnâng tôngwah.
JHN.11.55	Adankhoam lokuh thângnemnem dângwah, ngale mihnyan heh jahmõang thindiakwah Jeroselem nâng lokuh mako seksâsoan niemhôan rãng hokwah. 
JHN.11.56	Thinma Rangsoamhum ko khôanhû lahma Jisu lemsokwah, thinma wathema wathe nâng chhienmîn wah, “Nangma chenroh thonghun eko? Linlinjô atea lokuh rãng lehû minne?” 
JHN.11.57	Soam aroakte adong ngale Farasi hehma ngatwah, Jisu chenriang nâng tongeka erepa jette hehma ninâng sitsiak thôhok kohmin, chenrãngma ngako thinma ate loatkhhek rãng ngatwah.
JHN.12.1	Adankhoam lokuh rãng jâerok mako, Bathani hahwah atema riichoanwah ngakhinsiettah mihwa Lazaras humko Jisu hokwah. 
JHN.12.2	Thinma ere humko Jisu rãng rangjâ phhekchhah khoakhêm kohwah, phhekchhah kohtepa Martha dângwah; ngale Lazaras min Jisu demko johphhekchhah lahma dângwah. 
JHN.12.3	Phumma Mariam ma nard bãngrin wah hôanwah tien thãchaanjat kephû lahma Jisu dako lokkohwah, ngale ate khochoo ma choakhutkoh rewah. Ngale tien pumma hum tangma tûmsietwah. 
JHN.12.4	Jisu dijunte wathe, ate mînpa Juda Iskarot ate chênsângte pumma ngatwah, 
JHN.12.5	“Are tienpa chârem ngun nâng sângminwah ngale ere ngunpa tangchhih hehnâng kohminwah” 
JHN.12.6	Atema arepa tangchhih hehnâng mînchen lahma ngatwah dangmah, atea ahuh dângkowah ngatwah. Atea ngun thiente dâng phumma ere ngun kowah atedede rãng chîkepwah.
JHN.12.7	Phumma Jisu ma ngatwah, “Nekchhihsû en, ate hunsiko thien en! Atema nga ritjâ rangwo rãngma chenni moeka erepa chenmoa. 
JHN.12.8	Nema ne demko tangchhih heh roantangma echoh en, rohkomin nema nga roantang chohmahha.”
JHN.12.9	Jahmõang mihnyan hehma Jisu Bathani hahnâng tonga ngama chohtatwah, ephumma thin Bathani hahnâng katwah, Jisu tânâng lolo ledang atema aritwah ngakhinsiettah Lazaras sokrãng memin katwah. 
JHN.12.10	Ephumma soam aroakte adong hehma Lazaras min ritphe rãng themawa wah, 
JHN.12.11	chenrãngma ngako ate junma ajahthem Jews hehma thinnâng leputetu thangma Jisu nâng putedâlem wah.
JHN.12.12	Eredijâko jahmõang mihnyan Adankhoam lokuh rãng hokte hehma Jisu Jeroselem nâng hûera ngama chohtatwah 
JHN.12.13	Ephumma thinma Pam bãngphak heh semlahma Jisu chohmînrãng katwah, thinma, “Joban nâng rôe! Teso mînko hokte nâng Joban ma rangkoh eka! Joban ma Isrial Lowang nâng rangkoh eka!” ngama rakwah.
JHN.12.14	Joban nyapraangma ngaeka rãngrãng, Jisu ma Gado chha choh lahma ere khohko chhangwah,
JHN.12.15	“Zion chha heh, nekchei en!
JHN.12.15	Ne Lowang pa lâhûtha,
JHN.12.15	Gado chha khohko chhang lahma hûera.”
JHN.12.16	Ere sanpoatko ate dijunte hehma arepa jetloho; phumma Jisu ritwah Joban chaan chohlahma ngakhîn diko Joban nyapraangma arepa ate junma ngatwah ngale thinmemin arepa aterãng moatwah ngama thônghun wah.
JHN.12.17	Jisu ma Lazaras mangruk wah rookat lahma ritwah ngakhinsiettah poatko ate demnâng dangtah mihnyan hehma Jisu ma chenni retah a ereheh thôkoh wah. 
JHN.12.18	Ere junko mihnyan heh ate demnâng chohmînwah - chenrãngma ngako Jisu ma are patritli moatlem moeka pa thinma chohtatwah. 
JHN.12.19	Ephumma Farasi heh jabmînwah, “Thatsûtan en, nãngma tajek tãngmih! rangkhenpa phangtang ate diko jun eka!”
JHN.12.20	Lokuh poatko Jeroselem nâng rangsoam rãng katte heh demnâng Griik jatmin khuthe dângwah. 
JHN.12.21	Thinma Filip tânâng wãng lahma (atea Galilijaa wah Batsida hah wah dângwah) ngatwah, “Hethôte, nimemin Jisu demnâng chohmînhun eki.”
JHN.12.22	Filip wãng lahma Andru nâng thôkoh wah, ngale ere waniipa wãng lahma Jisu nâng thôkoh wah. 
JHN.12.23	Jisu ma thinnâng dânthâng wah, “Mihnyan Chhama Joban wah nyahrãng chaandong choh sanpoat pa thângheh lâhûtha. 
JHN.12.24	Ngama toangtang thôkoh eka: chhahpha pa hahko wênkat lahma leriikako phathelolo jôba dângmin. Erepa meriiako jôba, erekowah chhahpha ahan ajah ehonga. 
JHN.12.25	Henhenma thindede roandôngko huneka erehehma mahphe erea; henhenma are hahtokkhoh ko thin roandôngko lehun dangeka erehehma thin roandông pemin lemahphe thangma roantang roanjêng roandông echoh a. 
JHN.12.26	Henhenma ngadijun hun ehanga erehehma chenjunhang, erohkoba nga chenko dang ekanga eretheko ngahaa pemin edanga. Ngale henma nga khoakhem ehanga erepa nga Wa memin atenâng echhoanpôan a.
JHN.12.27	“Athângheh ngahungpa nyahrãng chêm ekang - ngale ngama chenni jab anga? ‘Wa, are sanpoat pa nga khohnâng nekhu thukro’ ngama jabanga? Rohkomin ererãngma nga katwah - erohwah Ngama are chêm sanpoat pa chohmin jôba. 
JHN.12.28	Wa, nangmînpa dongthuk e!”
JHN.12.28	Erediko rangkho wah jabkhab jabkatwah, “Ngama Wa mînpa lâdong thuktek, ngale ademin edongthuk ang.”
JHN.12.29	Erekowah chepte mihnyan hehma ere jabkhab pa tatwah, phumma khaka hehma rangmok eka ngama ngatwah, erediko khaka hehma, “Atenâng rangkhethung wah Joban ngintatte hehma jabkat eka!” ngatwah.
JHN.12.30	Rohkomin Jisu ma thinnâng ngatwah, “Are jabkhab hongjab ekapa ngarãngma dangmah, nekhurãng sênrãngma hongjab eka. 
JHN.12.31	Athângheh are hahtokkhoh pa achhih asen rên sanpoat pa; ngale are hahtokkhoh pênte juchhihpa rephe sanpoat. 
JHN.12.32	Chenthu nga are hahtokkhoh kowah metoansietwên thangko, Ngama chentôpa ngatânâng sietwêmin.” 
JHN.12.33	(Jisu ma arepa ate chenroh ritmin a erengin pa thôkoh wah.)
JHN.12.34	Mihnyan hehma dânthâng wah, “Ni Niemma Misaia pa roantang roangjêng rãng hînmin ngama thôkoh ehi. Nangma Mihnyan Chhapa tôansietwên min ngama chenroh jiennga eko? Mihnyan Chhapa hen a?”
JHN.12.35	Jisu ma dânthâng wah, “Wenphiak pa nekhu demko chutherãng tôngmin. Erohwah nema wenphiak pa chohpoatko khoam en, erohkoba nenâng rangnyek ma lelep edanghèn; chenrãngma ngako rangnyek nâng henkhoam eka erepumma ate chennâng chhoan eka erepa jetmah. 
JHN.12.36	Nema wenphiak pa chohpoatko wenphiakko dâlem en, erohkoba nea wenphiak chha edangen.”
JHN.12.36	Jisu ma areheh ngatdiko, thintâwah chhoan lahma bîntông chhoanwah. 
JHN.12.37	Jisu ma thintâko are chentô patritli hehjô memo akomin, thinma atenâng putedâlem ho, 
JHN.12.38	Erohwah mõng Isaia ma chenni jabtah a ereheh toangtang dângwah:
JHN.12.38	“Teso, nima thôkoh eki nginko henma putedâlem eka?
JHN.12.38	Teso ma hennâng ate chaanpa khesoktah a?”
JHN.12.39	Ngale thinma putedâlem ho, chenrãngma ngako Isaia ma ngatwah,
JHN.12.40	“Joban ma thinmit pa doaksiet eka ngale thinhung pa basiet eka,
JHN.12.40	erohwah thinmitma khe mah,
JHN.12.40	ngale thinhung memin tajet mah,
JHN.12.40	ngale Joban ma ngaeka, ngama thin sênsiet rãngma,
JHN.12.40	thin ngatânâng hûmahra.”
JHN.12.41	Chenrãngma ngako Isaia ma are jabkhab jab ekapa atema Jisu mîndôngpa khelahma Jisu junma jabwah.
JHN.12.42	Eroh akomin ajahthem Jews thôte jabte hehmemin Jisu nâng putedâlem wah; rohkomin Farasi hehma Sanagog wah nekchen junlo ehi ngama thinma mihheh tânâng chinloat jabho. 
JHN.12.43	Thinma Joban wah rô chohhun noma mihnyan hehwah rô chohba hunwah.
JHN.12.44	Jisu ma chaanmõang rakjabwah, “Henhenma nganâng putedâlem ehanga erepa nganâng lolo putedâlem dangmah, ngachienkatte komin putedâlem eka. 
JHN.12.45	Henhenma nga khe ehanga erepumma ngachienkatte pemin khe eka. 
JHN.12.46	Nga a hahtokkhoh ko wenphiak rãngrãng kaerâng, erohwah henhenma nganâng putedâlem ehanga ereheh rangnyek khennâng letongtûmin. 
JHN.12.47	Mihnyan hehma nga nginpa tatlahma lekep medang akomin, ngama thinnâng achhih lengamin. Nga a hahtokkhoh wah mihnyan hehnâng achhih asen rênrãngkat dangmahrâng, mihnyan heh pepâng rãngba kaerâng. 
JHN.12.48	Henhenma nganâng lepute dâlemte ngale nga nginlekep dangeka ereheh nâng achhih ngate tonga. Ngama jabekang jabkhab pumma athôan jâko thinnâng achhih engawak a! 
JHN.12.49	Arepa toangtang, chenrãngma ngako, ngama ngadede chaanjunko jab dangmek, rohkomin ngachienkatte Wama ngama chenni jabmin a ereheh thôkoh ehang. 
JHN.12.50	Ngale ngama ajet ate ngin junko roantang roanjêng roandông choheki. Erohwah, Wama chenni thôkoh ehanga, ereheh ngama jabekang.”
JHN.13.1	Arepa Adankhoam lokuh majâko dângwah. Jisu ma hahtokkhoh pa phethien lahma Wa tânâng wâng sanpoat pa lâhûtha ngama jetritwah. Atema hahtokkhoh wah ate mihnyan hehnâng roantang hun achetjû dângwah, ngale atema thinnâng athôan sanpoatko kiat hunwah.
JHN.13.2	Jisu le ate dijunte heh rangjâ phhekchhah chhah lahma dângwah. Simon Iskarot chha Juda hungnâng Jisu chênsâng rãng thônghun thukte juchhihpa luplahma dângwah. 
JHN.13.3	Wama nganâng chaan kohlahma chentôpa ngakhennâng lâdang thuktah ngama Jisu ma jetwah; ngale atea Joban tâwah katwah ngale Joban tânâng ngakwângmin ngamemin jetwah. 
JHN.13.4	Ephumma phhekchhah chhahthin kowah toanchep lahma, akhohwah poh eka khetpa koakphe lahma, ate roamko khet tôankhhekwah. 
JHN.13.5	Erediko wankhoang nang jokien lahma ate dijunte heh dasôan kohwah ngale ate roamwah khak eka khet pumma choakhut kohwah. 
JHN.13.6	Ate Simon Piter tâko hokko, Simon Piter ma ngatwah, “Teso, nangma ngada soankohrãng ngaekoa?”
JHN.13.7	Jisu ma atenâng dânthâng wah, “Ngama athângheh chenni moekanga erepa nangma jetmoh, rohkomin nangma khediko erepa ejet o.”
JHN.13.8	Piter ma ngatwah, “Nangma chenthumin ngada lesoan kohmin!”
JHN.13.8	Jisu ma dânthâng wah, “Ngama nangda lesoankoh medang eko,” “Nanga ngadijunte leta dângmin.”
JHN.13.9	Simon Piter ma dânthâng wah, “Teso, eroh medang ako ngada lolo neksoan kohhang! Ngadekmin soankohhang, ngale nga khomin setkohhang!”
JHN.13.10	Jisu ma ngatwah “Henhen josoanchoan a ereheh senthemthem lâsâtah, athê depsôanthin dangtumah, thinma dalolo ba soantumin. Nekhu phangtang lâsâtet wathe loloba ngek etonga.” 
JHN.13.11	(Jisu ma erepa ate chênsângte pa jetlahma dângwah; erohwah atema ngatwah, “Nekhu phangtang lâsâtet, wathe loloba ngek etongen.”)
JHN.13.12	Jisu ma thinda soankoh diko, atema koakphetah khetpa ngaktoanpoh lahma phhekchhah chhahthin ko ngaktông katwah. Ngale atema chhienwah, “Ngama athângheh nenâng chenni mokotah a ereheh jet ekenle?” 
JHN.13.13	“Nema nganâng Hethôte ngale Teso ngama rooeha, erepa nema lâpun rootha, chenrãngma ngako nga dangang jôba. 
JHN.13.14	Nga ne Teso ngale ne Hethôte danglekma athângheh neda soankoh eka. Erohwah nemin wathema watheda soanmînkoh en. 
JHN.13.15	Nema chenjet en ngama ba soankoh eka, erohwah ngama athângheh nerãng chenroh moekanga ererãngrãng nememin erohmo en. 
JHN.13.16	Ngama toangtang thôkoh eka: haaheh henjô ate tângtewa noma adong dangmah, ngale ngintat chhoante heh henmin ngintat chiente noma adong dangmah. 
JHN.13.17	Athângheh nema are toangtang pa lâjettet, phumma nema ererãngrãng memo enko chentôsên dângmin a!
JHN.13.18	“Ngama nekhu anga nga nginthô dangmek; Ngama henhen ren ekanga ereheh jet ang. Rohkomin Joban nyapraangma are ngaeka pa toangtang dângmin, ‘Ngadem kowah ngama chhah ekang phhekchhah kowah johchhahte pa nga lelatnâng dangeka.’ 
JHN.13.19	Ngama nenâng arepa dângwâng mako thôkoh eka, phumma chenthu arepa medangwãng thako, nema ‘NGA, HEN NGA A,’ erepa ejet ha. 
JHN.13.20	Ngama toangtang thôkoh eka: Henma komin ngama chienchhoan ekang mihnyan pa metãngroo ako erepa nga tãngroo ehang; ngale henhenma nga tãngroo ehanga erepa ngachien katte pemin tãngroo eka.”
JHN.13.21	Jisu ma areheh ngatdiko, ate hungnâng nyahrãng chêmchoh lahma loatthôkoh wah, “Ngama toangtang thôkoh eka: Nekhuwah wathema nga echên esengha.”
JHN.13.22	Dijunte heh nyahrãng mokrii lahma arepa hendângmin a ngama wathema wathe nâng sokmînwah. 
JHN.13.23	Dijunte wathe nâng Jisu ma nyahrãng hunlahma dângwah, erepa Jisu tâko tôngwah. 
JHN.13.24	Simon Piter ma atenâng thak amak kohlahma ngatwah, “Atema hennâng ngaeka erepa chhientan.”
JHN.13.25	Ephumma ere dijunte pa Jisu tâko hehtong wãng lahma chhienwah, “Teso, erepa hen a?”
JHN.13.26	Jisu ma dânthâng wah, “Ngama penritiko bankên rumkat lekma hennângkoh ekanga; ere mihnyan pa dângmin.” Ephumma atema bankên toanlahma rumkat lahma Simon Iskarot chha Juda nâng kohwah. 
JHN.13.27	Juda ma bankên pa thârienrien ate hungnâng juchhih lupwah. Jisu ma atenâng ngatwah, “Nangma chenni moatthin tonga erepa sitsiak mo o!” 
JHN.13.28	Jisu ma arepa atenâng chenrãngma ngaeka erepa phhekchhah chhahrãng khoang kowah johtôngte hehma henmemin jet ho. 
JHN.13.29	Juda pa ngunthiente dâng phumma, dijunte khaka ma, Jisu ma Juda nâng thinma lokuhko kepthin heh riakchhoanrãng chienthem eka, ba tangchhih hehnâng chenni komin kohchhoan o, ngama komin chienthem eka ngama thônghun wah.
JHN.13.30	Juda ma bankên pa thâdiko lemlienma khoamchhoan wah. Erepa rangpen nâng dângwah.
JHN.13.31	Juda loatchhoan diko, Jisu ma ngatwah, “Adephumma Mihnyan Chhapa mîndong lahma ekhe e; ngale ate junma Joban mîndong lahmemin ekhe e. 
JHN.13.32	Ngale ate junma Joban mîndong lahma mekhetihko, Joban memin ate junma Mihnyan Chha mîndongthuk lahma ekhe e, ngale erepa atema lemlienma edongthuk a. 
JHN.13.33	Ngachhu achha heh, nga nekhu demnâng ajah talek tongtumek. Nema nga elemsûha; rohkomin ngama Jews heh thôte jabte hehnâng chenni thôkotek a ereheh ngama athângheh nenâng thôkoh eka, ‘Nga chenko chhoan ekanga eretheko ne leta hûmin.’ 
JHN.13.34	Ngale athângheh ngama nenâng hôkum anyan koheka: wathema wathe nâng hun achhâmîn en. Ngama nenâng huneka rãngrãng, eroh nemin wathema wathe nâng hunmîn en. 
JHN.13.35	Nema wathema wathe nâng mehunmîn enko, anga ngama nea ngadijunte ngama ejet hèn.”
JHN.13.36	Simon Piter ma chhienwah, “Teso, nang chenko dângmin a?”
JHN.13.36	Jisu ma dânthâng wah, “Nga chenko chhoan ekanga eretheko ne athângheh tajun chhoanmah ren,” rohkomin; “nea khediko ejun chhoanha.”
JHN.13.37	Piter ma chhienwah, “Teso, chenrãngma ngama athângheh leta junchhoanmin a?” “Nga nangrãng ritmin tarii ang!”
JHN.13.38	Jisu ma dânthâng wah, “Nanga linlin ngarãng ritmin tariioa? Ngama toangtang thôkoh eki: wowên mako nangma nga jetmah hang ngama ditrem engao.
JHN.14.1	Jisu ma thinnâng thôkoh wah. “Neksekmah patrii en,” “Joban nâng putedâlem en ngale nganângmin putedâlem ha.” 
JHN.14.2	Ewa humnâng the jahmõang tonga, ngale nga nerãng the khoakhêm kohrãng wãngekang. Ereko the aho dângnomeko ngama nenâng lethôkoh minwah. 
JHN.14.3	Ngale nga wãnglekma nerãng the khoakhêm kohdiko, Nga ngakka lekma nga demnâng esietwên a, ephumma nga chenko dangekanga eretheko nemin eta wãngrên. 
JHN.14.4	Ngawãng ekang theko wângthin lempa nemajet en.”
JHN.14.5	Thomas ma ngatwah, “Teso, nang chenko dangekoa erepa nima jetmih; phumma nang wãngeko theko ni hokwângrãng lempa chenroh jienjetmin a?”
JHN.14.6	Jisu ma atenâng dânthâng wah, “Nga a Lemkhô, toangtang, ngale roandông; Wa tânâng henjô leta wãngmin, ngajunma lolojôba Wa tânâng tâwâng min. 
JHN.14.7	Atema thinnâng ngatwah, Nema athângheh nga lâjettha,” “Ngale nema Ngawa min ejet en , ade phumma nema atemin lâjettet ngale lâkhetet.”
JHN.14.8	Filip ma atenâng ngatwah, “Teso, Wa pa ninâng khesok hi; ere khepa lolojôba nima huneki.”
JHN.14.9	Jisu ma dânthâng wah, “Filip, chenthu thuma nga nekhu demnâng dângwah; rohkomin athângheh nângmin nangma nga majet ehangne? Henhenma ngakhe ehanga erehehma Wamin lâkhetah. Nangma chenrãngma, ‘Wa pa ninâng khesok hi’ ngaekoa? 
JHN.14.10	Filip, nga a Wa demnâng ngale Wa pa nga demnâng, erepa nangma putedâlem mohne? Jisu ma ate dijunte hehnâng ngatwah, Ngama nenâng thôkoh eka jabkhab pa ngadede wah loatjab dangmek.” Ngadem wah johtôngte Wama atedede moatlempa moeka. 
JHN.14.11	Wa pa nga demnâng ngale nga a Wa demnâng ngama ngatko nganâng putedâlem ha. Eroh komin leputedâlem medang hako, ngama moekang moatlem heh junma komin putedâlem ha. 
JHN.14.12	Ngama toangtang thôkoh eka: henhenma nganâng putedâlem ehanga erehehma ngama chenni moatlem moekanga ereheh emowak a, ngale erenoma moatlem dongmin eta mowak a, chenrãngma ngako Nga a Wa tânâng wãngekang. 
JHN.14.13	Ngale nema ngamînko chenjô metha enkomin erepa ngama emokoh a, erohkoba Chha junma Wa mîndong lahma ekhe en. 
JHN.14.14	Nema ngamînko chenjô metha enkomin, erepa ngama emo ang.
JHN.14.15	“Nema nganâng mehun hako, nema nga hôkum pa ekep en. 
JHN.14.16	Ngama Wa wah etha ang, ngale atema nenâng chohsokte ahan ekohhèn, erepa nedemnâng roantang roangjêng rãng ejohtonghen. 
JHN.14.17	Atea Ju, ngale atema Joban toangtang pa eloatsiet katra. Hahtokkhoh wah hehma ate kepmah, chenrãngma ngako thinma ate khemah ngale ajetmin jetmah. Rohkomin nema ate jet eken, chenrãngma ngako atea nedemnâng johtong ehèn ngale ne khennâng tong ehèn.
JHN.14.18	“Chenthu nga mewãng tekko, ngama ne lolo phethienmah; Nga netânâng engak karâng. 
JHN.14.19	Chuthe diko hahtokkhoh wah hehma nga lekhe tumin, rohkomin nema nga ekheha; chenrãngma ngako nga a ahîn erohwah nemin ehin en. 
JHN.14.20	Chenthu ere rangwo pa mehû theko, nema nga a Ewa demnâng ngale nea nga demnâng, erediko Ngamin nedemnâng dangekang pa ejet en.
JHN.14.21	“Henhenma nga hôkum pa keplahma erejunko dangeka ereheh nganâng hunte. Henhenma nganâng hun ehanga ereheh nâng Ngawa memin ehun a; Ngamemin thinnâng ehun ang ngale ngadede min thinnâng ekherii ang.”
JHN.14.22	Juda (rohkomin Juda Iskarot pa dangmah) erepumma ma ngatwah, “Teso, nanga hahtokkhoh wah hehnâng lekherii thangma ninâng lolo chenroh jienkherit min a?”
JHN.14.23	Jisu ma atenâng dânthâng wah, “Henhenma nganâng hun ehanga erehehma ngama hethô ekang nginpa ekep a. Ngawa memin thinnâng ehun a, ngale Ewa chenii thin tânâng kalihma thin demnâng ejoh songkae. 
JHN.14.24	Henhenma nganâng hunmahhang a erehehma ngama hethô ekang ngin pemin kepmah. Ngale nematat ekenpa nga ngewah hethô dangmek, erepa Ngachienkatte Wa ngewah hethôeka.
JHN.14.25	“Ngama areheh nedemnâng dângpoatko thôkoh eka. 
JHN.14.26	Wama ngamînko nenâng chohsokrãng Asâthôanju echien katra, ngale atema nenâng chentôpa ehethô hèn, ngale ngama nenâng chentô thôkotah a, ereheh phangtang ethonghun thuk hèn.
JHN.14.27	“Mêmo pa ngama nenâng phethien koheka; erepa ngadede ngewah mêmo koheka. Ngama erepa hahtokkhoh ma koheka rãngrãng koh dangmek. Nekpatrii sekmah en; ngale acheimin nekchei en. 
JHN.14.28	Ngama nenâng thôkoh pa nema lâtattet, ‘Nga chhoan ekang, rohkomin nga netânâng engakkarâng.’ Nema nganâng mehun hako, Nga a Wa tânâng wângdi nerin eroan en; chenrãngma ngako atea Nga noma adong. 
JHN.14.29	Ngama athângheh nenâng areheh phangtang linlin hongdâng mako thôkoh eka, erohwah chenthu areheh mehong dangwãng theko, nema eputedâlem en. 
JHN.14.30	Nga nekhu demnâng ajah talek jabmîn tumah, chenrãngma ngako are hahtokkhoh pênte pa lâhûtha. Rohkomin atema nganâng chennimin tare mahhang, 
JHN.14.31	Phumma ngama Wa nâng hun ekang ngama hahtokkhoh wah hehma jetmin; erohwah chentôpa atema nganâng chenroh thôkoh ehanga eroh ngama moekang.
JHN.14.31	“Chepen, are thekowah chhoan e.
JHN.15.1	“Nga a angur linlin, ngale Ngawa pa bãngthong pânte. 
JHN.15.2	Atema ngawah penri leri bãngphak chentôpa doakphe eka, ngale penri rite bãngphak chentôpa pân reka, erohkoba senthemthem donglahma penri ajah eria. 
JHN.15.3	Ngama nenâng hethôeka jabkhab pumma ne lâsâsietthen. 
JHN.15.4	Nga demnângjû dangen, ngale ngamin ne demnângjû danglekma etongang. Bãngphak pumma ate dedema penri jienhong rimah; bãng demkojû danglahma metong ekoba penri jienhong rimin. Ererãngrãng nemin nga demnângjû dangletma letong kenko nema penri jienrimet.
JHN.15.5	“Nga a angurbãng, ngale nea bãngphak. Henhen nga demnângjû danglahma tongeka, ngale ngamin hen demnângjû danglekma tongekãnga, erehehma penri ajah eria; chenrãngma ngako nga aho thangma nema chennimin leta momin. 
JHN.15.6	Henhen nga demnângjû lejohdang thangma dangeka ereheh a petphe lahma bãngphak choakjâwah rãngrãng echoakjâa; Arerãngrãng bãngphak heh khôantoan lahma wennâng phêkatmin, ngale ere wenko jemkhâm erewak a. 
JHN.15.7	Nea nga demnângjû medang enko ngale nga jabkhab pemin ne demnângjû medang hènko, nema chenni komin hun letma metha enko, erepa nema echoh en. 
JHN.15.8	Ngawa mîndông pa nema penri ajah rijunko ekhesok a; ngale erohkoba nemin ngadijunte eta dangen. 
JHN.15.9	Wama nganâng hun ehang rãngrãng ngamemin nenâng huneka; erohwah ngawah hunkojû tongen. 
JHN.15.10	Ngama chenroh Ewa hôkum keplekma ate hunkojû danglekma tong ekanga, ererãngrãng nemin nga hôkumpa kepletma ngawah hunkojû dangletma tongen.
JHN.15.11	“Ngama nenâng are thôkoh ekapa, nga ngewah khuhah linlinpa nema kepletma, nehung khennâng nyahrãng khuhah nâhah chendangen ngama thôkoh eka. 
JHN.15.12	Nga ngewah hôkumpa arepa: Ngama nenâng chenroh huneka, ererãngrãng nekhumin wathema wathe nâng hunmîn en. 
JHN.15.13	Nema ne lemruchha nâng hun achet kowah adongthôanpa thinrãngma ne roandông kohpa. 
JHN.15.14	Ngale ngama nenâng chenni chieneka erepa nema memo enko nea ngalemruchha. 
JHN.15.15	Ngama nenâng haa ngama rootumah, chenrãngma ngako thin tângtewa pumma chenni moeka erepa haa hehma jetmah. Erohwah, ngama nenâng lemruchha ngama rooeka, chenrãngma ngako ngama Ewa wah chentô chohtat ekanga ereheh phangtang nenâng thôkoh eka. 
JHN.15.16	Nema nga rên dangmahha; Ngameba ne renlahma chenthumin lechhihjâ thangma lektôngli penri richhoanthuk eka. Ngale ngamînko Wa ngewah nema chenni thaeken a ereheh atema ekohhèn. 
JHN.15.17	Erohwah ngama arepa nenâng chieneka: wathema wathe nâng hunmîn en.
JHN.15.18	“Hahtokkhoh ma nenâng mechhihchoh hènko, thonghun en, khebengko nganâng chhihchoh ehang. 
JHN.15.19	Nea hahtokkhoh rãng medang enko, hahtokkhoh ma nenâng aterãng dângdi ehunhèn. Rohkomin ngama nea are hahtokkhoh wah ren eka, ngale nea hahtokkhoh rãng dangmet; erohwah hahtokkhoh ma nenâng chhihchoh ehèn. 
JHN.15.20	Ngama nenâng chenni thôkotah a ereheh thonghuntan en: ‘Haaheh thin tângtewa noma adong dangmah.’ Mihnyan hehma nganâng mechêmsiet hangko, thinma nemin echêmsiet hèn; ngale ngama hethô ekangpa thinma mekep ako, thinma ne nginmin ekephèn. 
JHN.15.21	Rohkomin nea ngarãng dângdi are chentôpa thinma nenâng ehôan ejôan hèn; chenrãngma ngako ngachienkatte pa thinma jetmah. 
JHN.15.22	Nga kalekma hahtokkhoh wah mihnyan hehnâng lethôkoh ngako thinnâng pap aho dângmin wah; Ade phumma thinpap heh map lekohtumin. 
JHN.15.23	Henhenma nganâng chhihchoh ehanga nga Wa nangmin chhihchoh eka. 
JHN.15.24	Henmemin lethat moli moatlem heh ngama thin tânâng lemo ngako thinnâng pap aho dângmin wah; phumma ngama chenni moekanga erepa thinma lâkhetah, rohkomin thinma Ewa chheni waniinii nâng chhihchoh ehi. 
JHN.15.25	Arepa metkep dângmin, erohkoba thin Niem nâng chenni raangtah a erepa toangtang edanga: ‘Thinma nganâng ledangli nâng chhihchoh ehang.’
JHN.15.26	“Achohsokte Ju ekara, atema Wa tâwah kalahma Joban toangtang pa ekhesok kahèn. Ngale atea ngama Wa tâwah nekhu tânâng echienkat râng, ngale atema nenâng ngangin ethôkoh hèn. 
JHN.15.27	Ngale nememin nga nginpa mihnâng ethôkoh en, chenrãngma ngako nea khebengma nga demnângjû.
JHN.16.1	“Ngama ne putedâlem pa nekchen chhihjâ eken ngama arepa thôkoh eka. 
JHN.16.2	Nea Sanagog wahmin ejunlo hèn, ngale mihnyan hehma ne ritphe lahma thinma Joban nâng soamtô eki ngama thônghûn sanpoat pa ehûra. 
JHN.16.3	Mihnyan hehma Wa min lejet ngale Nga min lejet dâng phumma ne eritphe hèn. 
JHN.16.4	Phumma ngama nenâng arepa thôkoh eka, erohkoba chenthu thinma arohmoat sanpoat mehûthako, ngama nenâng chenni thôkotah a ereheh nema ethonghun en.
JHN.16.4	“Ngama areheh nenâng khebengko thôkomah, chenrãngma ngako, Nga nedemko dângwah. 
JHN.16.5	Rohkomin ade phumma Nga a ngachienkatte tânâng wãngekang, rohkomin nekhuwah henmemin nga chennâng dângrãng ngaekanga erepa thongphâ mahha. 
JHN.16.6	Ngale athângheh ngama nenâng thôkoh eka, phumma nea nyahrãng hungchhih rekmah dangeken. 
JHN.16.7	Rohkomin ngama toangtang thôkoh eka: Nga chhoan ekangpa nerãng sênrãng chhoan ekang, chenrãngma ngako Nga lechhoan medang angko, chohsokte Jupa netânâng lekamin. Phumma Nga mechhoan angkoba Ngama netânâng ate echienkatrâng. 
JHN.16.8	Ngale chenthu ate meka theko, atema hahtokkhoh wah mihnyan hehnâng, pap, ngale toangtang, erediko Joban ma khope rênjunma ekhesok a. 
JHN.16.9	Thin a pap junko athe, chenrãngma ngako thinma nganâng putedâlem mahhang; 
JHN.16.10	ngale thin a toangtang junkomin athe, chenrãngma ngako Nga a Wa tânâng wãngekang ngale nema nga lechoh khetûmin; 
JHN.16.11	ngale thin a chhih asen rên junkomin athe ngama ekhesok a, chenrãngma ngako, are hahtokkhoh pênteko athe lângatah.
JHN.16.12	“Ngama nenâng ajahthem thôkohthin tonga, rohkomin athângheh nema ereheh phangtang takepmet. 
JHN.16.13	Ephumma chenthu toangtang Ju pa meka theko, atema Joban toangtang pa ekhesokkat hèn, ngale atema nemin toangtang lemnâng esenhèn. Atema atedede hungwah lehong jabmin, rohkomin atema chenni chohtat eka erepa ethôa, ngale khediko chenni dângmin a erehehmin ethôkoh hèn. 
JHN.16.14	Atema ngamîn edongthuk hang, chenrãngma ngako, ngama chennijab ekanga erepa atema nenâng thôkoh ehèn. 
JHN.16.15	Ewa ngenâng chentô tongtong apa phangtang ngarãng; erohwah ngama ngaekang, ngama Junâng chennikoh ekanga erepa atema thalahma nenâng ethôkoh hèn.
JHN.16.16	“Chuthe diko nema nga lechohkhe tumin, ngale ere chuthe diko nema nga echohkheha.”
JHN.16.17	Ate dijunte khuthema thindede chhienmînwah, “Arepa chenni junko jabeka? Ngale atema nãngnâng chenni junko thôkoh ehia, Nãngma chuthe diko ate lechohkhe tumin ngale ere chuthe diko nãngma ate echohkhe e; ngale atema arohmin ngaeka, ‘Chenrãngma ngako Nga a Wa tânâng wãngekang.’ 
JHN.16.18	‘Chuthe diko’ pa chennâng ngaeka? Atema chenni junko jabeka erepa nãngma jetmih!”
JHN.16.19	Thinma nganâng thôngphâ hun ehang ngama jetlahma, Jisu ma thinnâng ngatwah, “Ngama ngaekang, ‘chuthe diko nema nga lechohkhe tumin, ngale ere chuthe diko nema nga echohkheha.’ Are junma nekhu dede tungko lechhienmîn eken a? 
JHN.16.20	Ngama toangtang thôkoh eka: Nea sep ajoang ere en, rohkomin hahtokkhoh pa khuhah nâhah edanga; nea hungchhih rekmah edangen, rohkomin ne hungchhih rekmah dang ekenpa khuhah nâhahrãng elitjâa. 
JHN.16.21	Chenthu dihiaknyu pumma naachhatrãng menga tahko, atenâng nyahrãng chhâ lahma rângchêm a; rohkomin chenthu naapa mechha tahko, atema naachhat poatwah chêmpa lekphe rângrea, chenrãngma ngako, hahtokkhoh ko naapa tachhakat era. 
JHN.16.22	Ererãngrãng jôba nekhu demnâng dângmin: athângheh nekhua hungchhih rekmah dangeken, rohkomin nekhu demnâng Nga engak chohmîn a, ngale ephumma khuhah nâhah edangen, ere khuhah ekenpa newah henmemin leta rephe tumin.
JHN.16.23	“Chenthu ere rangwo pa mehû theko, nema nga ngewah chenmin letha tumin. Ngama toangtang thôkoh eka: Nema Ngamînko chenni komin Wa ngewah metha enko atema nenâng ekohhèn. 
JHN.16.24	Nema ngamînko chenmin mathattha eken; tha en ekoba nema echoh en, erediko ba nema linlin dangletma khu ehah en.
JHN.16.25	“Ngama are ngin heh nenâng nginthakthô rãngrãng keplekma thôkoh eka. Rohkomin ngama nginthakthô lekep thangma thôkoh sanpoat pa ehûra, ere sanpoatko ngama nenâng Wa nginpa eloat thôkoh a. 
JHN.16.26	Chenthu ere rangwo pa mehû theko, nema atewah ngamînko etha en; ngale ngama atewah nerãngma ethakoh a ngama ngamek, 
JHN.16.27	chenrãngma ngako, Wama nenâng hun ehèn. Atema nenâng hun ehènpa nema nganâng hundi ngale nga a Joban tâwah kaerâng ngama nganâng putedâlemdi hun ehèn. 
JHN.16.28	Nga a hahtokkhoh ko Wa tâwah kaerâng; ngale ade phumma Ngama hahtokkhoh pa phethien lekma Wa tânâng wãngekang.”
JHN.16.29	Ephumma ate dijunte hehma atenâng ngatwah, “Athângheh nangma nginthakthô demnâng ledang thangma nima jetli thôkoh ehi. 
JHN.16.30	Nima athângheh lâjettih, nangma chentôpa jet eko; nangnâng henma komin nginthôngphâ mehun ako, thinma thôngphâ mama nangma rângdânthango. Erejunko nanga Joban tâwah kaero ngama nima putedâlem eki.”
JHN.16.31	Jisu ma thinnâng dânthâng wah, “Nema athângheh ba putedâlem ehane? 
JHN.16.32	Nekhu phangtang phânchhoan sanpoat pa ehûra, ngale erepa lâhûtha, nekhu anga nga mâmâ humnâng phanchhoan letma ngalolo ephe thienha. Rohkomin nga a linlinko ngalolo dangmek, chenrãngma ngako Ewa nga demnâng tonghang. 
JHN.16.33	Ngama nenâng areheh thôkoh ekapa nga demnâng dangletma mêmo chenchoh en ngama thôkoh eka. Hahtokkhoh ma nenâng echêmthuk hèn. Rohkomin hung dongdong dangen! Ngama hahtokkhoh pa lâjientek!”
JHN.17.1	Jisu ma are ngin heh thôkoh diko, atema rangkhethung nâng sûwên lahma ngatwah, “Wa, sanpoat pa lâhûtha. Nangchha mînpa dongthuk o, erohkoba Nangchha memin nangmînpa edongthuk ho. 
JHN.17.2	Chenrãngma ngako, nangma atenâng chentô mihnyan nyuchha khohko chaankoh eko, ngale nangma atenâng kohtoh hehnâng atema roantang roanjêng lethôan roandông koh eka. 
JHN.17.3	Ngale roangtang roanjêng lethôan roandông ngaeka pa nanglolo jôba toangtang Joban ngama jetpa, ngale nangma chienkattho Jisu Krista jet ekipa. 
JHN.17.4	Nangma nganâng moatrãng chienthang moatlempa tamo lekma; ngama hahtokkhoh ko nangmîn dongthuk lekma khesok ekang. 
JHN.17.5	Ewa! athângheh nang tâko ngamîn dongthuk hang, chenroh rang ahah hôanmako nga nangdemnâng mîndong thukthang rãngrãng dongthuk hang.
JHN.17.6	“Are hahtokkhoh wah nangma nganâng henhen kohthanga ereheh nâng ngama nang jetthuk ekang. Ereheh nang mihnyan, ngale nangma ereheh nganâng koh ehang. Thinma nang nginpa kepeka, 
JHN.17.7	ngale nangma nganâng chentô koh ehang heh nang tâwah kaera ngama thinma athângheh lâjettah. 
JHN.17.8	Nangma nganâng thôkohthang ngin heh ngama thinnâng lâthô kotek, ngale thinma erengin heh kep eka; ngale nga a linlinjô nang tâwah kaerâng ngama thinma lâjettah, ngale nga a nangma chienkat ehang ngama thinma putedâlem wakeka.
JHN.17.9	“Ngama thinrãng rangsoam ekang. Ngama hahtokkhoh wah hehrãng soamkoh dangmek, nangma nganâng kohthang hehrãngba soam ekang, chenrãngma ngako, thin a nangthiak. 
JHN.17.10	Nga ngewah chentôpa nerãng, ngale ne ngewah chentôpa ngarãng; ngale thin junma ngamîn dôngpa kheki. 
JHN.17.11	Ngale athângheh nga nang tânâng wãngerâng; Nga a hahtokkhoh ko dangtumek, rohkomin thin a are hahtokkhoh ko tongeka. Asâthôan Wa! nangmîn chaan pumma thin pepâng lohma thien o, nangma nganâng kohthangmîn pumma, Erohkoba nãngheh wanthe dangeki rãngrãng thinmin wantherãng danglahma etonga. 
JHN.17.12	Nga thin demnâng dângpoatko, nangmîn chaan pumma ngama pepâng lekma thienwah, nangma nganâng kohthangmîn pumma. Ngama pâng ahâng lekma thien ekang, ngale wathemin mahphemek, henpa amah rangjû hongtah a ere peba mahwah - erohwah Joban nyapraangpa toangtang dangeka. 
JHN.17.13	Ngale athângheh nga nang tânâng wãngerâng, Ngale Nga a hahtokkhoh ko dângpoatko are ngawah khuhah pa thinhungnâng mênchong chentonga ngama jabekang. 
JHN.17.14	Ngama thinnâng nang nginpa thôkoh ekang, phumma hahtokkhoh wah hehma thinnâng chhihchoh eka, chengrãngma ngako, Nga a are hahtokkhoh rãng ledang dangekang rãngrãng, thinmin are hahtokkhoh rãng dangmah. 
JHN.17.15	Ngama nangnâng thin a are hahtokkhoh wah toansietwên o ngama ngatdangmih, rohkomin Achhih wah pepâng lohma thien o ngama rosep eki. 
JHN.17.16	Chenroh nga are hahtokkhoh rãng ledang dangekanga, ererãngrãng thinmin are hahtokkhoh rãng dangmah. 
JHN.17.17	Nang toangtang pumma sâsiet lohma nangrãng hôanwak o; chenrãngma ngako, nang jabkhab pa toangtang. 
JHN.17.18	Nangma Nga hahtokkhoh ko chenroh chienkat thanga, ererãngrãng ngamemin thin a are hahtokkhoh ko chienchhoan ekang. 
JHN.17.19	Ngale thinrãng sênrãngma Nga dedema nangnâng kohrii eki, erohkoba thinmin linlin danglahma nangnâng ekohriiwak ho.
JHN.17.20	“Ngama thinrãng lolo rangsoam koh dangmek, thin ngin keplahma henhenma nganâng putedâlem ehanga, ereheh rangmemin soamkoh ekang. 
JHN.17.21	Thinkhu phangtang wantherãng chendanga ngama soam ekang. Wa! thinmin nãngdemnâng chendanghi, chenroh nga nangnâng ngale nang nganâng dangeki rãngrãng thinmin wanthe chendanga. Eroh koba hahtokkhoh mihnyan nyuchha ma nga a nangma chienkatwah ngama eputedâlem hang. 
JHN.17.22	Nangma ngamîn dongthukthang rãngrãng ngamemin thinmîn dongthuk ekang, erohkoba, nãng heh wanthe dangeki rãngrãng, thinmin wanthe edanga: 
JHN.17.23	Nga thin hungkhen nâng, ngale nanga nga hungkhen nâng, erohkoba thin a linlin wantherãng eta danga, ngale erohkoba hahtokkhoh mihnyan hehma nga nangma chienkatwah ngama ejet a, ngale nganâng hun ehang rãngrãng thinnângmin huneko, ngama ejetwak a.
JHN.17.24	“Wa! thin a nangma nganâng lâkoh thang, ngale nga chenko dangekanga eretheko thinmin nga demnâng dângthuk hun ekang, erohkoba thinma nga mîndông pa ekhe hang, ere mîndông pa nangma nganâng kohwah; chenrãngma ngako, are hahtokkhoh hôan mama nangma nganâng hunwah. 
JHN.17.25	Toangtang thôan Wa! Hahtokkhoh ma nang jetmahho, rohkomin ngama nang jeteki, ngale are hehma nga a nangma chienkatwah ngama jeteka. 
JHN.17.26	Ngama nang thinnâng jetthuk eki, ngale Ngama roantangma nang jetthukjû edangang, erohkoba, nangma nganâng hun pa thinnângmin etonga, ngale ngamin thinnâng edangang.”
JHN.18.1	Jisu ma are rangsoam pa tâsoam diko, ate dijunte heh demnâng Kidron hahthung ranka ngenâng dânkatwah. Eretheko penri thong dângwah, phumma Jisu le ate dijunte heh eretheko wângwah. 
JHN.18.2	Jisu chên sângte, Juda ma erethepa jetlahma dângwah, chenrãngma ngako, eretheko Jisu ate dijunte heh demnâng chîchohmîn wah. 
JHN.18.3	Juda ma ate demko Soam aroakte adong ngale Farasi hehma chienkatwah Roman sipâhi ngale Rangsoamhum bemte heh sietlahma penri thongko hokwah; thinma dãng apah, wentit, ngale wennan heh semlahma hokwah. 
JHN.18.4	Jisu ma ate khohnâng chenni hokmin a ereheh phangtang jetchoan dângwah, ephumma chohkhoam kalahma atema thinnâng ngatwah, “Nema henlem eken a?”
JHN.18.5	Thinma, “Nazarat wah Jisu lemki,” ngama dânthâng wah.
JHN.18.5	Jisu ma, “Erepa Nga,” ngama dânthâng wah.
JHN.18.5	Thin demko chênsângte Juda johchep lahma dângwah. 
JHN.18.6	Chenthu Jisu ma thinnâng, “Erepa Nga,” ngama ngatko, thin a tokdi ngenâng ngadâ lahma hahko kôanjâwah. 
JHN.18.7	Eredikomin Jisu ma thinnâng thôngphâ wah, “Nema henlem eken a?”
JHN.18.7	Thinma, “Nazarat wah Jisu lemki,” ngama dânthâng wah.
JHN.18.8	Jisu ma thinnâng ngatwah, “Erepa Nga, ngama nenâng lâthô kotah,” “Nema ate lem medang enko, are ahan heh chenchhoan eka.” 
JHN.18.9	(Arepa khemako atema chenni jabtah a erepa toangtang dângrãng ngatwah: “Wa, Nangma nganâng kohthang heh ngama wathemin mahphemek.”)
JHN.18.10	Simon Piter ngenâng dãng dângwah, phumma atema dãngpa toanlahma Soam aroakte adongthôan haanâng doaklahma ate nâchahpa jâdoakwah. Ere haa mînpa Malkus dângwah. 
JHN.18.11	Jisu ma Piter nâng ngatwah, “Nang dãngpa ate thienthin theko ngakthien o! Ewa ma nganâng kohthang chêmchei pa ngama nekchenchoh eka ngama thonghun ehanga?”
JHN.18.12	Roman Sipâhi sahhab le ate sipâhi erediko Jews heh Rangsoamhum bemte hehma Jisu loatwah, ngale thinma khhek rewah, 
JHN.18.13	Thinma khebengko Anas tâko siethokwah. Atea Kaipas dihiak wa dângwah, ere rangpâko Kaipas pa Soam aroakte adongthôan dângwah. 
JHN.18.14	Kaipas ma Jews heh thôte jabte hehnâng mihnyan heh phangtangrãng wathe mihnyan ritpeba asen ngama thôkoh wah.
JHN.18.15	Simon Piter ngale dijunte ahan wathe Jisu diko junchhoan wah. Ere dijunte wathe pumma Soam aroakte adongthôanpa senthemthem jetlahma dângwah, erohwah Soam aroakte adongthôan humthakho ko Jisu demnâng ate johwângwah, 
JHN.18.16	Ere poatko Piter a panlienko tôngwah. Phumma ere dijunte pa rangsâ nâng ngakka lahma pankâsek kowah chepte dihiaknya ko ngalahma, Piter pankhen nâng sietwênwah. 
JHN.18.17	Pankâsek kowah chepte dihiaknya pumma Piter nâng ngatwah, “Nangmin ire mihnyan dijunte wanthe dangoni?”
JHN.18.17	Piter ma, “Nga dangmek,” ngama dânthâng wah.
JHN.18.18	Erepa rangchhông poatko dângwah, erohwah, haa ngale abemte hehma wenthhek lahma wenko tumlit cheplahma lêmsahrit wah.
JHN.18.19	Soam aroakte adongthôan pumma Jisu nâng ate dijunte heh ngale atema hethôeka ngin heh junma chhienwah. 
JHN.18.20	Jisu ma dânthâng wah, “Ngama roantangma mihnyan heh nâtatko chentô nâng thôkotek; Ngama chentôpa mihnyan heh anga nga roamkhôan thin Sanagog ngale Rangsoamhum nâng hethô wah. Ngama chenthumin ngale chennimin huhchhama thôho. 
JHN.18.21	Nangma nganâng chenrãngma chhien ehanga? Henhenma Ngangin tatthanga ere mihnyan hehnâng chhien o. Ngama thinnâng chenni thôkotek a erepa thinnâng thongpha en - ngama chenjabtek a erepa thinma jet a.”
JHN.18.22	Chenthu Jisu ma aroh ngat poatko, erethe kowah abemte wathema Jisu thhenko watlahma ngatwah, “Nangma Soam aroakte adongthôan nâng chenroh tapaanglaang dânthang ekoa!”
JHN.18.23	Jisu ma atenâng dânthâng wah, “Ngama chenni komin methe jabtekko, chenpa thejabtek a erepa arekowah hehnâng thôkoh. Rohkomin ngama toangtang jabwah medang angko nangma nganâng chenrãngma wat ehanga?”
JHN.18.24	Erediko Anas ma khhek lahma Soam aroakte adongthôan Kaipas tânâng chienwênwah.
JHN.18.25	Eretheko Piter cheplahma wenko lemsahrii lahma tôngwah. Ephumma ahan hehma atenâng ngatwah, “Nangmin ire mihnyan dijunte dangoni?”
JHN.18.25	Phumma Piter ma, “Nga dangmek,” ngama dânthâng wah.
JHN.18.26	Soam aroakte adongthôan haa, atea Piter ma nâ jâdoaktah rãngma tangkâ dângwah, phumma erepumma ngatwah. “Nanga ngama ate demnâng penri thongko khetih?”
JHN.18.27	Erepoat komin Piter ma, “Nga dangmek,” ngama wîenngat wah - phumma lemlienma wowênwah.
JHN.18.28	Rangkhahkho ma Jisu, Kaipas humwah Govono humnâng sietkatwah. Jews heh thôte jabte heh Govono humkhen nâng lupwãngwak ho, chenrãngma ngako, Adankhoam lokuh phhekchhah jienchhahrãng, thin a niemarang junko asâma tônghunwah. 
JHN.18.29	Ephumma Pilat ma rangsâ nâng thintâko loatka lahma thinnâng thôngphâ wah, “Nema are mihnyan pa chennâng thelahma sekham eken a”
JHN.18.30	Thinma, “Atema lechhihmo nomeko nima nang tânâng lesiet huminwah” ngama dânthâng wah.
JHN.18.31	Pilat ma thinnâng ngatwah, “Eroh medang ako nema sietchhoan letma neniem junko sekham en.”
JHN.18.31	Thinma dânthâng wah, “Niniem junko nima mih henjô tarit phemih.” 
JHN.18.32	(Arepa Jisu ma rekthe ate chenroh ritmin a, erejunma jabtah pa toangtang dângrãng dângwah.) 
JHN.18.33	Pilat ma ate humkhen nâng ngakwãng lahma Jisu nâng roowah. Ngale atema chhienwah, “Nanga Jews heh Lowang ne?”
JHN.18.34	Jisu ma dânthâng wah, “Are nginpa nangdede hungwah thôngphâ ehangle, nangnâng ngajunma henma komin thôkoh thoa?”
JHN.18.35	Pilat ma dânthâng wah, “Nangma Nga a Jews ngama lethonghun ehanga? Nedede mihnyan ngale Soam aroakte adong hehma nanga nga dekko siethukoh ehang. Nangma chenni motoh a?”
JHN.18.36	Jisu ma ngatwah, “Nga Hahsôngpa are hahtokkhoh korãng dangmah; Nga Hahsôngpa are hahtokkhoh korãng dângnomeko, ngadijunte heh loatmîn lahma Jews heh thôte jabte hehnâng Nga lelo thukminwah. Nga Hahsôngpa are hahtokkhoh korãng dangmah!”
JHN.18.37	Ephumma Pilat ma atenâng chhienwah, “Eroh medang ako nanga lowangne?”
JHN.18.37	Jisu ma dânthâng wah, “Nangma Nga a Lowang ngama lâpun ngathang. Ngama toangtang thôrãng, ngale ererãngma lolo jôba nga chhatwah, ngale ererãngma lolo jôba are hahtokkhoh ko kaerâng. Erohwah henhen toangtangko dangeka erehehma ngangin etathang.”
JHN.18.38	Pilat ma chhienwah, “Toangtang pa chennia?”
JHN.18.38	Erediko Pilat rangsâ nâng mihnyan heh tânâng ngakka lahma thinnâng ngatwah, “Ngama ate ritphe rãng chenjô chhihmo lahma chohkhemek. 
JHN.18.39	Rohkomin neniem junko, Ngama Adankhoam lokuh roakweih phâtek nâng khhekte nerãng rânglaang phekoh a. Phumma nema Jews heh Lowang pa laangphekoh hun ekenle?”
JHN.18.40	Thinma raklahma dânthâng wah, “Nima ate hunmih! Nima Barabas ba huneki!” (Barabas pa mihngoan dângwah.)
JHN.19.1	Erediko Pilat ma Jisu sietchhoan thuk lahma watthukwah. 
JHN.19.2	Sipâhi hehma suhkãngwah khophok hôanlahma Jisu khoko phokkohwah; erediko thinma atenâng khetchek pa pohkoh rewah 
JHN.19.3	ngale ate tâko hûlahma atenâng ngatwah, “Jews heh Lowang roandônglo hin o!” Ngale thinma ate tâko wãng lahma thhenko watwângwah.
JHN.19.4	Eredikomin Pilat rangsâ nâng thengakka lahma mihnyan hehnâng ngatwah, “Sûtan en, Ngama ate ritphe rãng chenjô themo lahma chohkhemek, erepa nema chenkhe en ngama netânâng rangsâko sietkatkoh a.” 
JHN.19.5	Erediko Jisu suhkhophok pa phok ngale khetchek pa poh lahma loatkatwah. Pilat ma thinnâng ngatwah, “Sûtan en! Mihnyan pa anã!”
JHN.19.6	Chenthu Soam aroakte adong ngale Rangsoamhum bemte hehma ate khephumma, thinma rakwah, “Arittekre en! Arittekre en!”
JHN.19.6	Pilat ma thinnâng ngatwah, “Eroh medang ako, nema sietchhoan letma rittek chhoan en. Ngama ate ritphe rãng chenjô themo lahma chohkhemek.”
JHN.19.7	Mihnyan hehma ngakdânthâng wah, “Ninâng niem tonghi, ngale ere niem junko ate ritphe rêmin, chenrãngma ngako, atema Joban Chha ngariieka.”
JHN.19.8	Chenthu Pilat ma erepa tatphumma, ate ajahthem bâmcheiwah. 
JHN.19.9	Atema humkhen nâng ngakwãng lahma Jisu nâng chhienwah, “Nanga chennangwah hûeroa?”
JHN.19.9	Rohkomin Jisu atenâng dânthangho. 
JHN.19.10	Phumma Pilat ma atenâng ngatwah, “Nangma nganâng ledanthang minne? Thonghun o, Ngama nang laangphemin tare e, ngale rittek thukmin tare e.”
JHN.19.11	Jisu ma dânthâng wah, “Joban ma nangnâng koh diba ngakhohko nangnâng chaantong eho. Erohwah henma nang tânâng Nga siethu ehanga erepumma papchhihthôan moeka.”
JHN.19.12	Chenthu Pilat ma erepa tatphumma atema, Jisu laangpherãng hunwah. Rohkomin mihnyan hehma rakwênwah, “Nangma ate melaangphe oko, nanga Chofa lemrujô dangmoh! Henma komin atea Lowang ngama châeka pa Chofa lelatnâng dangeka!”
JHN.19.13	Chenthu Pilat ma are jabkhab heh tatphumma, atema Jisu rangsâ nâng sietkat lahma “Longwah hôanwah the” ngamamîn eka kowah nginpatte tôngthinko tôngkatwah. (Areko Hibru jabma “Gabbatha” ngaeka.) 
JHN.19.14	Erepa Adankhoam lokuh majâ rangngih mongko dângwah. Pilat ma mihnyan hehnâng ngatwah, “Ne Lowang pa anã!”
JHN.19.15	Phumma thinma danrakwên wah, “Aritphe re en! Aritphe re en! Arittekre en!”
JHN.19.15	Pilat ma thinnâng chhienwah, “Ngama ne Lowang pa rittek chenrea ngama huneha?”
JHN.19.15	Soam aroakte adong pumma dânthâng wah, “Nirãngma Lowang pa Chofa loloba etonga!”
JHN.19.16	Ere diphumma Pilat ma thinnâng Jisu ritphe thukwah.
JHN.19.16	Ephumma thinma Jisu sietchhoanwah. 
JHN.19.17	Jisu ma ate bãngphak pa pelahma chhoanwah, ngale “Khora sekthinthe,” ngaeka theko pêwênwah. (Erethepa Hibru jabma “Golgotha” ngaeka.) 
JHN.19.18	Eretheko thinma Jisu rittekwah; ngale ate demko mihhanmin wanii johrittek wah, ere waniipa akêruko ngale Jisu amongko rittekwah. 
JHN.19.19	Pilat ma nyapraang raanglahma bãngphakko betkohwah. Atema, “Nazarat wah Jisu, Jews heh Lowang,” ngama raanglahma betkohwah. 
JHN.19.20	Ajahthem mihnyan hehma erepa weihwah, chenrãngma ngako, thinma Jisu rittektah thepa erehah kêko dângwah. Nyapraang pa Hibru jabma, Latin jabma, ngale Griik jabma raangwah. 
JHN.19.21	Soam aroakte adong pumma Pilat nâng ngatwah, “‘Jews heh Lowang’ ngama nekraang, ‘Are mihnyan pumma nga a Jews heh Lowang’ ngaeka, ngama raango.”
JHN.19.22	Pilat ma dânthâng wah, “Ngama chenni raangtek a erepa lâraangtek, lerephe tumin.”
JHN.19.23	Sipâhi hehma Jisu rittek diko, thinma ate khet pa toanlahma chinbelii rãng chinsiet lahma sipâhi heh chinru phenwah. Ngale khetkhen nâng pohthin khetlo pemin tôanwah, are khetpa choatphin wah ledang dângwah. 
JHN.19.24	Sipâhi heh jabmînwah, “Are khetpa chinsietmih; henma chenchoh ea, ngama longkendoh lihma tan e.” Arepa Joban nyapraangpa toangtang dângrãng lôamwah:
JHN.19.24	“Thinma ngakhet pa thintungko phenkep eka ngale ngakhetlo rãngma longkendoh lahma tanwak eka.”
JHN.19.24	Ngale Sipâhi hehma eroh rewah.
JHN.19.25	Jisu rittek bãngphak kêko ate nyong, ate nyong naa dihiaknya pa, Klopas tangnyu Mariam, ngale Mariam Makdaleni cheplahma dângwah. 
JHN.19.26	Jisu ma ate nyong ngale atema nyahrãng huneka dijunte pa ereko cheplahma khewah; Ephumma Jisu ma ate nyong nâng ngatwah, “Atea nangchha.”
JHN.19.27	Erediko atema ate dijunte ko ngatwah, “Atea nang nyong.” Erejâ phumma dijunte pumma ate humnâng johsongrãng sietwênwah.
JHN.19.28	Ade phumma phangtang lâta dangtah ngama Jisu ma jetwah; ngale Joban nyapraangpa toangtang jiendângrãng atema, “Nga jolân riiekãng” ngatwah.
JHN.19.29	Eretheko titnâng angurti chhih mênchong thienlahma dângwah; ephumma jochupli pongpe noappa angurti chhihko rûmkatwah, ngale erepa Hisop bãngkãng rako hetlahma Jisu thunko tupsuh wênkohwah. 
JHN.19.30	Jisu ma ere angurti pa joklahma, “Arepa lâthôantah!” ngatwah.
JHN.19.30	Erediko ate khongut lahma ritwah.
JHN.19.31	Erediko Jews heh thôte jabte hehma rittektah mihnyan heh da heh ngoakkiak lahma thin mang heh bãngphak kowah jâtôanrãng Pilat wah thâwah. Thinma arepa Hokut batjâ dângkowah thâwah, ngale thinma Pientông jâko ere mang heh bãngphak khoko thienpa hunmah, chenrãngma ngako, ere Pientôngjâ rangwopa nyahrãng Asâthôan rangwo dângwah. 
JHN.19.32	Ephumma Sipâhi hehma kalahma Jisu demko johrittektah mihnyan khebengwah dapa bengngoakkiak wah, ngale ere dikowah watheda pemin ngoakkiakwah. 
JHN.19.33	Phumma chenthu thinma Jisu da ngoakkiak rãng katko, thinma Jisu riichoan khewah, erohwah thinma Jisu dapa lengoakkiak dângwah. 
JHN.19.34	Rohkomin Sipâhi wathema ate pah pa toanlahma Jisu chhamko suhwênwah, phumma lemlienma hei le jo roamjenkat wah. 
JHN.19.35	(Henma arepa khetah a ere mihnyan pumma nema chen putedâlem en ngama loatjabwah . Atema chenni thôtah a erepa toangtang, ngale atema toangtang thôekãng ngama ate dedema ajet.) 
JHN.19.36	Arepa Joban nyapraangpa toangtang dângrãng moatwah: “Aterã hehwah wanthemin lethahmin.” 
JHN.19.37	Ngale Joban nyapraangma arohmin ngatwah, “Thinma pahma suh ekako, mihnyan hehma esûa.”
JHN.19.38	Erediko, Arimatha hahwah Josep ma Jisu mangpa tajâtoan angle ngama Pilat nâng chhienwah. (Josep pa Jisu dijunte dângwah, rohkomin atea huhhuhchha dângwah, chenrãngma ngako, atemin Jews heh thôte jabte heh ranchei dângwah.) 
JHN.19.39	Khemako rangpen nâng Jisu tânâng chohmîn hutah Nikodima min myrh ngale aloe demnâng sakmîn lahma tientumli pa roakrem litat dangnemnem keplahma Josep demnâng johwângwah. 
JHN.19.40	Mihnyan wanii pumma Jisu mangpa jâtoan lahma Jews heh mangru niem junko thinma tientumli heh demnâng johdoapwah. 
JHN.19.41	Jisu ritphetah kêko penri thong dângwah, ngale eretheko mihhan mang henjô mathatru mangruk nyan dângwah. 
JHN.19.42	Ngale erejâpa Pientông majâ dângwah, erediko mangruk pa atheko dâng phumma, thinma Jisu mangpa ere mangrukko rukatwah.
JHN.20.1	Dobatjâ rangkhah rangkhoko, rangnyek thuma, Mariam Makdaleni mangruk nâng kalahma mangruk kenwah longpa loangphe chhoan khekatwah. 
JHN.20.2	Atema ngakchhoanwãng lahma Simon Piter le Jisu ma dijunte atema nyahrãng huntah niinâng thôkoh wah, “Thinma mangruk wah Teso pechhoantah, ngale thinma chenko thienchhoan eka erepa nima jetmih!”
JHN.20.3	Ephumma Piter le ere dijunte nii mangruk nâng katwah. 
JHN.20.4	Waniilat chhoanchhoan katwah, rohkomin wanthe dijunte pa Piter noma achaan chhoankala lahma mangruk nâng khekho hokkatwah. 
JHN.20.5	Atema kunjup lahma sûwên tahpa khetlolo khewênwah, rohkomin ate akhennâng lupwãngho. 
JHN.20.6	Ate didiko Simon Piter katwah, ngale ate kalahma mangruk khenko tintin lupwângwah. Phumma ate memin ereko khetlolo tongla lahma khewah 
JHN.20.7	ngale ere khetpa Jisu khokowah khetpa dângwah. Ere khetpa Jisu mang doapkhet demko ledang thehannâng atedede tenrii lahma dângwah. 
JHN.20.8	Erediko mangrukko khema hukatah dijunte pemin junlup wângwah; ate memin erepa khelahma putewah. 
JHN.20.9	(Thinma ere poatkomin Joban nyapraangma ate ritwah ngakhînmin ngama ngatahpa letajet dângwah.) 
JHN.20.10	Erediko dijunte nii humnâng ngakwâng wah.
JHN.20.11	Mariam mangruk thakhoko seplahma dângwah. Atema asep jenjenma, kunjup lahma mangruk khenko sokwênwah 
JHN.20.12	ngale rangkhethung wah Joban ngintatte wanii khetpo keplahma Jisu mang thientah theko, kho ngeko wathe ngale da ngeko wathe cheplahma khewênwah. 
JHN.20.13	Thinma atenâng chhienwah, “Dihiaknyu, nanga chenrãngma sep ekoa?”
JHN.20.13	Dihiaknyu pumma dânthâng wah, “Thinma nga Teso pa pechhoan eka, ngale thinma chenko thienchhoan eka erepa ngama jetmek!”
JHN.20.14	Erediko atema litphong lahma eretheko Jisu cheplahma chohkhe wah; rohkomin erepa Jisu ngama atema jet ho. 
JHN.20.15	Jisu ma atenâng chhienwah, “Dihiaknyu, nanga chenrãngma sep ekoa?” “Nangma hen lemsû ekoa?”
JHN.20.15	Dihiaknyu pumma erepa penri thong bemte edangthem a ngama thonghun lahma atenâng ngatwah, “Hethôte, nangma ate mangpa mepe chhoan tohko, chenko thienchhoantoh a erepa nganâng thôkohhang, ngama pechhoan lekma akhennâng ngaksekhû ang.”
JHN.20.16	Jisu ma atenâng, “Mariam” ngama roowah.
JHN.20.16	Mariam ma Jisu ngeko litphong kalahma Hibru jabma, “Raboni!” ngama ngatwah, (Arepa “Hethôte” ngaeka.)
JHN.20.17	Jisu ma atenâng ngatwah, “Nganâng neksahlo hang,” “Chenrãngma ngako, Nga a Ewa tânâng mangak wãngekang. Rohkomin wãnglohma nganaa hehnâng thôkoh, nga a Ewa, ngale thin Wa min danga, erediko nga Joban, ngale thin Joban min danga, ate tânâng ngakwãng ekang.”
JHN.20.18	Ephumma Mariam Makdaleni wãng lahma dijunte hehnâng ngama Teso khetek ngama thôkoh wah, ngale Jisu ma atenâng thôkotah hehmin thôkoh wah.
JHN.20.19	Erejâpa dobatjâ dângwah, ngale dijunte heh rangjâ thahko kâsekpa seklahma aroamma khôanwah, chenrãngma ngako, thin a Jews heh thôte jabte heh ranchei dângwah. Ere poatko Jisu hûlahma thinmongko chephokwah. Ngale atema, “Nekhu mêmo dangen” ngatwah. 
JHN.20.20	Atema aroh ngatdiko, thinnâng ate dak le chham pa khesokwah. Phumma Teso khelahma dijunte heh nyahrãng khuhah nâhah dângwah. 
JHN.20.21	Jisu ma thinnâng eredikomin ngatwah “Nekhu mêmo dangen. Ewa ma nga chienkatthang rãngrãng ngamemin nekhu chienchhoan eka.” 
JHN.20.22	Erediko atema thinnâng rekma metlahma ngatwah, “Asâthôanju tangchohtha en. 
JHN.20.23	Nema mihnyan heh pap heh map mekoh enko, thinma map echoh a; nema thinnâng map lekoh kenko, thinma map lechohmin.”
JHN.20.24	Jisu thin tânâng hokpoatko echhi wanii dijunte kowah wathe, erepa Thomas (atenâng Didimas ngama ngaeka), aho dângwah. 
JHN.20.25	Ephumma dijunte ahan hehma atenâng, “Nima Teso khetih,!” ngama thôkoh wah.
JHN.20.25	Thomas ma thinnâng ngatwah, “Ngama ate dekwah sema tekmãn heh khelekma setekmãn hehnâng nga deksuma keh, erediko ate chhamko nga dekma sahlo lere kengko ngama putedâlem mek.”
JHN.20.26	Haptathe diko dijunte heh humkhen nâng wienthe ngakroam khôanwah, ngale erepoatko Thomas min dângwah. Kâsekpa seklahma dângwah, rohkomin Jisu hûlahma thinmongko chephû lahma ngatwah, “Nekhu mêmo dangen.” 
JHN.20.27	Erediko atema Thomas nâng ngatwah, “Nang deksuma ako thatkeh tanhang, ngale ngadek hehnâng thatsû tanhang; erediko nang dekma ngachhamko thatlo tanhang. Nang hungnâng tungmaang pa jek reo, ngale nganâng putedâlem hang!”
JHN.20.28	Thomas ma Jisu nâng, “Nga Teso ngale nga Joban,” ngama dânthâng wah.
JHN.20.29	Jisu ma atenâng ngatwah, “Nangma nga khelohma ba putedâlem ehangni? Lekhe thangma putedâlemte hehma rangkepmin!”
JHN.20.30	Jisu ma ate dijunte heh tâko lihân patritli moatlem hehmin ajahthem motah, ereheh are Titab ko raangthienmah. 
JHN.20.31	Rohkomin are raangthien eka heh nema chenmam putedâlem en ngama raangthien eka Jisu pa Joban Chha, Misaia, ngale nema atenâng putedâlem junma ba nema roandông tâchohmin.
JHN.21.1	Are dikomin rekthe, Tiberias josi kênâng Jisu ate dijunte heh tânâng hôngwah. Erepa aroh dângwah. 
JHN.21.2	Simon Piter, Thomas (atenâng Didimas ngama ngaeka), Nathaniel (Galilijaa Kana hah kowah), Zibidi chha heh, ngale Jisu dijunte ahan wanii, thinkhu phangtang aroamma dângwah. 
JHN.21.3	Simon Piter ma ahan hehnâng, “Ngama ngah lochhoan ang,” ngatwah.
JHN.21.3	“Nimin nang demnâng johchhoanrii,” ngama ahan hehma atenâng ngatwah. Ephumma khôankhoma chhoanwah, rohkomin ere rangpen penliangko thinma chohloho. 
JHN.21.4	Rangkhah san bânghongko Jisu jokahko cheplahma dângwah, rohkomin dijunte hehma erepa Jisu ngama jet ho. 
JHN.21.5	Phumma Jisu ma thinnâng chhienwah, “Lemruchha heh, nema chenjô chohlo metne?”
JHN.21.5	“Chennijô chohlomih,” ngama thinma dânthâng wah.
JHN.21.6	Jisu ma thinnâng ngatwah, “Nechaak pa khôankho dekchahko hatkattan en, eko nema roanche echohhat en.” Ephumma thinma chaakpa hatkat tahpa thinma tangak sietwên tûho, chenrãngma ngako, thinma ngah jahmõang chohhat wah.
JHN.21.7	Jisu ma nyahrãng huntah dijunte pumma Piter nâng ngatwah, “Arepa Teso!” Chenthu Piter ma erepa Teso ngama chohtat phumma, Piter ma ate khet akhohwah pohthin pumma atedede doapkhhek ritwah (chenrãngma ngako ere sanpoatko atema khet koaklahma dângwah) ngale atea joko jâtoak katwah. 
JHN.21.8	Dijunte ahan hehma chaakko ngah jahmõang keplahma khôankho pumma sâranko wângwah. Thin a bam kowah chentô letaangko dângwah, mitat roak ekhu totaangko dângwah. 
JHN.21.9	Chenthu bamko hokwângko, thinma wenko ngah behlahma khewah, ngale bankênmin roanche chohkhe wah. 
JHN.21.10	Erediko Jisu ma thinnâng ngatwah, “Nema athângheh lotet ngah kowah kattan ren.”
JHN.21.11	Simon Piter ma khôankhoko kalahma chaakko ngah mênchong bamko sietwênwah, phangtang tungko châthe roakbangâ larem dângwah; ngah pa atô jahjô medang komin chaakpa khajâho. 
JHN.21.12	Jisu ma thinnâng, “Wãngren ngale chhah wãngren,” ngatwah. Ate dijunte hehma henmemin atenâng, “Nanga hen a?” ngama chinchhien ho, chenrãngma ngako, atea Teso ngama thinma jetwah. 
JHN.21.13	Ephumma Jisu ma bankên pa semlahma thin tânâng kalahma thinnâng kohwah; ngale atema ngah pemin kohwah.
JHN.21.14	Jisu ritwah ngakhîn diko arepa ate dijunte heh demnâng lôremrãng chohmînwah.
JHN.21.15	Thinma ereheh phhekchhah diko, Jisu ma Piter nâng ngatwah, “Jon chha Simon, are ahan heh noma nangma nganâng ajahhun ehangle?”
JHN.21.15	“Teso huneki,” “Nangma ajet ngama nangnâng huneki,” ngama dânthâng wah.
JHN.21.15	Jisu ma atenâng ngatwah, “Nga saakchha heh senthemthem sûareo.” 
JHN.21.16	Eredikomin depnii Jisu ma atenâng ngatwah, “Jon chha Simon, nangma nganâng hun ehangle?”
JHN.21.16	“Teso huneki,” “Nangma ajet ngama huneki,” ngama dânthâng wah.
JHN.21.16	Jisu ma atenâng ngatwah, “Nga saak heh senthemthem sûareo.” 
JHN.21.17	Lôremrãng Jisu ma atenâng wienngat wah, “Jon chha Simon, nangma nganâng hun ehangle?”
JHN.21.17	Piter hungkewah, chenrãngma ngako Jisu ma atenâng lôrem “nangma nganâng hun ehangle”? ngama thôngphâ wah, ephumma Piter ma Jisu nâng ngatwah, “Teso, nangma chentôpa jet; nangma ajet ngama huneki!”
JHN.21.17	Jisu ma atenâng ngatwah, “Nga saak heh senthemthem sûareo. 
JHN.21.18	Ngama toangtang thôkoh eka: Chenthu nea roandông lochaan poatko, nedede hungsiko chennâng chhoan hun eken a ereko rângchhoan en; phumma chenthu ne teka phannang medang tetko, nema nedek pa loatsiet ere en, ngale mihhanma khhek lahma chenko ne chhoan lehunthe a eretheko esiet chhoanhèn.” 
JHN.21.19	(Jisu ma arepa Piter chenroh riilahma Joban mîn dôngthuk min a erengin pa jabwah.) Erediko Jisu ma Piter nâng, “Ngadijun hang!” ngatwah.
JHN.21.20	Piter litphong lahma sûtahpa ate tokdiko dijunte ahan wathe chohkhe wah, erepa Jisu demnâng phhekchhah chhahpoatko Jisu tâko kiettong kalahma, “Teso, nang henma chênsângmin a?” ngama thongphâte pa dângwah, ngale atenâng Jisu ma nyahrãng hunwah. 
JHN.21.21	Chenthu Piter ma ere dijunte pa khephumma, atema Jisu nâng chhienwah, “Teso, are mihnyan pa chenroh dângmin a?”
JHN.21.22	Jisu ma atenâng dânthâng wah, “Atea Nga mangak ngakka ahînma tôngthuk mehun angko, Nangjã tanga chenroh dângmin a? Ngadijun hang!”
JHN.21.23	Ephumma Jisu dijunte heh chhangko are dijunte wathepa lerii tumin ngama thôlahma ngin hôngwah. Rohkomin Jisu ma ate leriimin ngama ngaho; Jisu ma, “Ngama atea Nga mangak ngakka ahînma tôngthuk mehun angko, Nangjã tanga chenroh dângmin a?” ngamaba ngatwah.
JHN.21.24	Ere dijunte pumma are ngin heh jabwah, ngale areheh atema raangthienwah; ngale nãngma ajet atema chenni jabtah a erepa toangtang.
JHN.21.25	Are heh lekomin lihân moatlemmin Jisu ma jahmõang moatwah. Ereheh wanwanthe ma phangtang raangthien nomeko, Ngama thonghun ekang hahtokkhoh ma leta toanpetu lândangroh raangmin wah.
ACT.1.1	Thiofilas:
ACT.1.1	Khebengwah ngama raangtek titab ko Jisu ma ate moatlem bengmotah thuma chenni motah a, ngale chenni hethôtah a ereheh raang ekang, erediko 
ACT.1.2	ate rangkhethung nâng tôansietwên tôkotuk chenni motah a ereheh raang ekang. Ate rangkhethung nâng tôansietwên mako, Asâthôanju chaanma atema ate moattat chhoante rãng rentah mihnyan hehnâng hethô thienwah. 
ACT.1.3	Ate ritdi jâroak belii khenko thin demnâng depdep chohmînwah, ngale atea ahîn ngama jien putedâlem rãng thinnâng rongrup moatlem heh molahma khesokwah. Thinma ate khetah, ngale thinnâng atema Joban Hahsông ngin hehmin thôkotah. 
ACT.1.4	Ngale chenthu thin aroamma khôanpoatko, thinnâng atema arepa ngatwah: “Jeroselem wah nekchhoan mêngen, ngama nenâng thôkotah hînhô pa machoh chohkenko bemla letma tongen, ere hînhô pa kohrãng ngawama toamsêm wah. 
ACT.1.5	Jon ma joma baptijem kohwah, phumma jâthe jânii diko nenâng Asâthôanju ma baptijem kohmin.”
ACT.1.6	Chenthu moattat chhoante heh Jisu demnâng aroamma chohmîn poatko, thinma chhienwah, “Teso, nangma Isrial hehnâng Hahsông pa athângheh ngakkoh minne?”
ACT.1.7	Jisu ma thinnâng ngatwah, “Rangkuh sanhapa ngawama ate chaan koba hôaneka, erepa chenthu dângmin a epa nema jetthin dangmah. 
ACT.1.8	Rohkomin chenthu Asâthôanju nekhoh nâng meka theko, nema chaan echoh en, ngale nema Jeroselem nâng, Judia phangtang nâng, ngale Samaria, erediko hahtokkhoh phangtang nâng phoangchhoan letma ngangin ephoang thôkoh en.” 
ACT.1.9	Atema arepa ngatdiko, thin mitkhesok jenjenko rangkhethung nâng tôansietwên wah, ngale phoamma thin mitkhe jenjen kowah mahbuk wênwah.
ACT.1.10	Ate rangkhethung nâng wâng dikomin, thinma mitma rangnâng leksûwên lahma chepwah. Phumma mihnyan wanii khetpo keplahma thintâko hôngchep hokwah 
ACT.1.11	ngale thinma ngatwah, “Galili wah mihnyan heh, rangnâng sûwên letma aretheko chenrãngma chep eken a? Netâwah toansietwên eka are Jisu pa, nema chenroh rangkhethung nâng wãng lahma khe eken a ererãngrãngjô engak kara.”
ACT.1.12	Erediko moattat chhoante heh Oliv Hahho wah Jeroselem nâng ngakwâng wah, erepa Jeroselem wah kilo mitatthe taangko dângwah. 
ACT.1.13	Thin Jeroselem nâng wãng lahma rangkho dângwah thin tongtah humko tôngwângwah: Piter, Jon, Jems, ngale Andru, Filip, Thomas, Bartholomi, Mathiu, Alphaus chha Jems, Diak akan rãngma latte Simon, ngale Jems chha Juda dângwah. 
ACT.1.14	Thinkhu roantang rangsoam rãng aroamma chîkhôan wah, thindemko dihiaknyu heh, Jisu nyong Mariam ngale atenaa hehmin chîhokwah
ACT.1.15	Jâthe jânii diko putedâlemte heh ngoangthun rãng khôanwah, eko chentô tungko châthe roaknii dângwah, ngale Piter nginthôrãng tôanchepwah. 
ACT.1.16	Atema ngatwah, “Ngalemruchha heh,” “Joban nyapraangpa toangtang dangeka, Asâthôanju ma Devit nâng, Juda ma Jisu khhekte heh lemsên hokrãngma jabthuk tahpa toangtang dangeka. 
ACT.1.17	Juda pa nãngkhu demnâng dângwah, ngale nãngkhu demnâng moatlem moatrãng rênwah.”
ACT.1.18	(Atema kaamchhih molahma ngun chohtah pumma Juda ma pitthin riieka, ere pitko atea khokesongma ritah; ate wok pa khapoak lahma puk adi heh phangtang loatjâwah. 
ACT.1.19	Erepa Jeroselem wah sôngte mihnyan hehma chentôma tatwah, ngale erohwah, thinjabma ere pitko Akeldama ngama mîn eka, are ngaeka pa, “Hiema riakwah Pit” ngaeka.)
ACT.1.20	“Erohwah Rangsoamsê titab nâng 
ACT.1.20	‘Ate humpa sekhota chendangjâa;
ACT.1.20	ere humko henjô nekchen songeka.’
ACT.1.20	Ngale arohmin raangeka,
ACT.1.20	‘Ate moatlempa ahanma chenmoa.’
ACT.1.21+ACT.1.22	“Erohwah hen komin wathe Teso Jisu ngakhîn nginkongpa phoangthô rãng nãngdemnâng johchepmin. Ere mihnyan pa Teso Jisu nãngdemnâng phoangkhoamtah sanpoatko nãngdemnâng roantangma johkhôamwah mihnyan dângmin, ngale Jon ma baptijem kep ngin bengphoang thôtah thuma nãngdemnâng dângwah mihnyan dângmin ngale nãngdem kowah Jisu rangkhethung nâng toansietwên tah jâkotuk nãngdemnâng dângwah mihnyan dângmin.”
ACT.1.23	Ephumma thinma wanii mihnyan rênwah: Josep, atenâng Barsabas ngama ngatwah (ngale atenâng Justus ngamemin ngatwah), erediko Mathias rênwah. 
ACT.1.24	Erediko thinma rangsoam wah, “Teso, nangma chentô hung rinpa jet, are wanii kowah nangma henpa 
ACT.1.25	Juda litko moattat chhoante rãngren eko erepa ninâng khesokkat hi. Erepa Juda ma ate theko chhoanrãng thînphe thienwah.” 
ACT.1.26	Erediko thinma longkendoh lahma wanii kowah rênwah, ereko Mathias pa hôngwah. Ephumma echhi wathe moattat chhoante heh demko Mathias moattat chhoante rãng johdângwah.
ACT.2.1	Pentikos rangwojâ hokko, chentô putedâlemte heh phangtang thethenâng roamkhôan wah. 
ACT.2.2	Phumma lemlienma pôngchaan pônghokko lînwah rãngrãng rangkho nâng linlahma dângwah, ngale ere rahlin tahpa thin khôantongtah humkhenwah hehma anga ngama tatwah. 
ACT.2.3	Erediko thinma wentheli rãngrãng khewah, ngale erepa phoangpu lahma thin chentô nâng khemsahtiet wah. 
ACT.2.4	Thin anga ngama Asâthôanju chohwah, ngale Juma thinnâng chenroh jabthuk eka eroh thinma mihhanjat jabma jabwah.
ACT.2.5	Ere sanpoatko Jeroselem nâng Jews mihnyan songlahma dângwah, ereheh a rangkhen kowah chentô diak akan wah Joban nâng rangsoamte Jews heh khôanhok wah. 
ACT.2.6	Phumma chenthu thinma are lîntîn heh tatphumma, mihnyan heh jahmõang khôanhok wah. Thin nyahrãng bâritwah, chenrãngma ngako, thin chentôma putedâlemte heh nginpa thinjabma jablahma tatwah, 
ACT.2.7	Nyahrãng patrit ngale bârit rewak lahma thinma ngatwah, “Are jabte mihnyan heh a Galili wah mihnyan! 
ACT.2.8	Phumma nãngkhuma nãng jabma jablahma chenroh jientat ekia? 
ACT.2.9	Nãngkhua Partha, Media, Ilam; Misopotomia, Judia, Kapadokia’; Pontas ngale Asia wah, 
ACT.2.10	erediko Phigia, Pamfalia, Igip, Kren hah kêko wah Libia wah. Ngale khaka heh Rom wah, 
ACT.2.11	Jews ngale Jews ledangjat wah Juda jetrãng litdângte heh, ngale nangkhu khaka heh Kret ngale Arabia - eroh akomin Joban ma nyahrãng moatlem dong moekapa nãngkhu chentôma nãngjabma jablahma tateki!” 
ACT.2.12	Nyahrãng bârit ngale mokrit nungma, thindede chhienmîn wah, “Arepa chenni dangeka?”
ACT.2.13	Rohkomin khuka hehma putedâlemte hehnâng dûmmek nungma, “Are mihnyan heh khemma mok eka!” ngatwah.
ACT.2.14	Erediko dijunte ahan echii wathe demko Piter toanchep lahma chaanmõang raklahma mihnyan hehnâng ngatwah: “Lemruchha Jews heh ngale Jeroselem nâng sôngte chentô heh, ngangin jetat tanha, ngale arepa chenni dangeka erepa ngama nenâng thôkoh a. 
ACT.2.15	Nema thonghun eken rãngrãng, are mihnyan heh khemjok lahma mok dangmah, athângheh rangkhah wanekhu sanpoat bengdang. 
ACT.2.16	Arepa, mõng Joil pa jabtah pa dangeka:
ACT.2.17	Joban ma ngaeka: ‘Athôan rangwo ko ngama aroh emo ang,
ACT.2.17	Ngama Nga Jupa chentô khohnâng ekoh ang.
ACT.2.17	Nechhu nechha hehma ngangin pa ephoang thôa;
ACT.2.17	Roandông janchhô paangmih hehma thânkhe ere en,
ACT.2.17	ngale teka wiku nekhuma metmãngnâng emãngen.
ACT.2.18	Ngale ngahaa hehnângmin dihiak dela anga nganâng,
ACT.2.18	ere rangkuhko ngama nga Ju pa thinnâng ekoh ang,
ACT.2.18	ngale thinma nga nignpa ephoang thôa.
ACT.2.19	Ngama rangkho nâng patritli emo ang ngale hahtokkhoh nângmin bâritli emo ang.
ACT.2.19	Erediko hei, wen, ngale wenkhuhnyek ehonga;
ACT.2.20	San pa anyekjâ erea,
ACT.2.20	ngale dâ min hei rãngrãng echekjâa,
ACT.2.20	erepa Teso mîndong lahma katjâ rangwo dong hokmako edanga.
ACT.2.21	Ngale, henhenma Teso nâng tok anaa lahma tongeka ereheh kho epea.’
ACT.2.22	“Lemruchha Jews heh! are nginpa jetat tan en, Nazarat wah Jisu nâng Joban chaanwin ngama nenâng ate junma Joban ma chentô patritli moatlem ngale bâritli heh molahma khesokthen. Erepa nedede maminjet, chenrãngma ngako, ereheh netâko aretheko dângwah. 
ACT.2.23	Joban ma mongthem junko atema Jisu ne deknâng loatthukrãng khemama themawa wah; ngale papi mihnyan wathema chohsû lahma nema Jisu bãngphak khohko rittekwah. 
ACT.2.24	Rohkomin Joban ma ritwah ngakhinsiettah, ngale ritchaan kowah loatsiettah, chenrãngma ngako ritchaan pumma atea phâtek nâng khhekritte rãngrãng leta khhekthien min. 
ACT.2.25	Chenrãngma ngako, Devit ma ate junma ngatwah,
ACT.2.25	‘Ngama sanpoat roakweih nga mathahko Teso khe ekang;
ACT.2.25	atea ngakeko, ngale erohwah nga tachêmsiet mahhang.
ACT.2.26	Ngale nga nyahrãng rinroan ekang,
ACT.2.26	ngale nga jabkhab hehmin khuhah nâhah jabekang.
ACT.2.26	Ngale Nga a hei angem mihnyanjô medang angkomin,
ACT.2.26	Joban nâng putedâlem lekma etongang,
ACT.2.27	chenrãngma ngako, nangma rit amah thintheko nga lephethien min;
ACT.2.27	ngale nangnâng senthemthem putedâlemte haapa mangruk khenko lesãnjâ thukmin.
ACT.2.28	Nangma roandông chohthin lemkhôpa nganâng khesokthang,
ACT.2.28	ngale nanga nga demnâng dângjunko nga khuhah ekang.’
ACT.2.29	“Ngalemruchha heh, Ngama nenâng nãngte nãngwa Devit Lowang nginpa loatthôkoh a. Atemin riilahma mangpa bînkatwah, ngale ate mangruk pa athâng hehmin nãngdemko tonga. 
ACT.2.30	Atea mõng dângwah, ngale Joban ma atenâng chenni toamsem tah a erepa atema ajet dângwah: Joban ma Devit chhuchha hehwah Devit dangtah rãngrãng wathe Lowang rãng hôanmin ngama toamsêm wah. 
ACT.2.31	Joban ma khediko chenni rêmin a erepa Devit ma khewah, ngale atema Misaia ngakhînwâng junma jabwah,
ACT.2.31	‘Atea rit amah thintheko thinphethien mah;
ACT.2.31	ate phoangpa mangruk khennâng sãnjâmah.’
ACT.2.32	Joban ma are Jisu pa ritwah ngakhinsiettah, ngale are linlin nginpa nikhu phangtang mitma khelihma thôeki. 
ACT.2.33	Atea ritwah ngakhin lahma Joban, ate Wa dekchahko tongwãngtah, ngale Joban ma toamsem tah Asâthôanju pa atema chohtah. Athângwah nema chenni khe eken a, ngale chentat eken a, ereheh atema nãngkhu khohnâng hînhô kohkat ehi. 
ACT.2.34	Rangkhethung nâng wângte pa Devit dângwah dangmah; Devit ma arohba ngatwah,
ACT.2.34	‘Teso ma nga Teso nâng ngaeka:
ACT.2.34	Nga dekchahko tongo
ACT.2.35	Ngama nangran heh nang daphâ khenko nangda nekthinrãng mahôan hôankoh kiko ako tongo.’
ACT.2.36	“Isrial wah mihnyan heh chentôma are Jisu nema rittektet pa, Joban ma Teso ngale Misaia rãng hôaneka ngama metkep ejet en!”
ACT.2.37	Chenthu mihnyan hehma arepa tatphumma, thinhung nâng nyahrãng keklahma Piter le moattat chhoante hehnâng ngatwah, “Pho anaa heh nima chenni rêmin a?”
ACT.2.38	Piter ma thinnâng ngatwah, “Nekhu phangtang mâmâ papmoatlem heh thinphe letma Jisu Krista mînko baptijem kepen, erohkoba nepap heh map tâchohmin; ngale erediko nema Joban wah Asâthôanju hînhô echoh en. 
ACT.2.39	Chenrãngma ngako, Joban ma ate toamsem pa nekhu nângmin, ne chhuchha hehnângmin, ngale hahtaang nâng sôngte mihnyan hehnângmin kohrãng semwah - nãng Teso Joban ma aterãng rooeka mihnyan heh chentô nâng rangkoh rãng sem eka.”
ACT.2.40	Piter ma thinnâng roatsep wah, ngale lihân jabkhabmin ajahthem thôko lahma ngatwah, “Are mihnyan chhih heh khohnâng hûera chêmchei hehwah nekhu dede pesietrii en!” 
ACT.2.41	Jahmõang mihnyan hehma ate nginko putedâlem lahma baptijem kepwah, ngale ere jâko hahjatrem mihnyan ma baptijem keplahma thin demnâng johdângwah 
ACT.2.42	Ere mihnyan hehma thin sanpoat pa moattat chhoante hehma hethôeka heh helahma chhoanthuk wah, ngale thin demnâng roamtong, roamphhek chhah, erediko rangroamsoam relahma chhoanthuk wah.
ACT.2.43	Moattat chhoante heh junma ajahthem patritli ngale bâritli moatlem heh moatwah, ngale phangtang Joban ran cheichei dângwah. 
ACT.2.44	Chentô putedâlemte heh roantang aroam roammajû dângwah, ngale thinthiak chentôpa phangtang aroam roamma kepwah. 
ACT.2.45	Thinma thin pitthin jolem ngale chhahkhem heh sãng lahma ngunpa thintungko henma chentôlem eka eroh chîphenkep wah. 
ACT.2.46	Rangwo roakweih Rangsoamhum nâng chîchohmîn wah, ngale thinhum hehnâng khuhah nâhah phhekchhah pa roamchhah chîrewah, 
ACT.2.47	Joban nâng rô rewakwah, erediko chentô mihnyan hehma thinnâng senchoh lahma dângwah. Ngale rangwo roakweih khopete mihnyan heh Teso ma thin demnâng chîjoh roamsiet hokwah.
ACT.3.1	Jâthenâng Piter le Jon sanhêmthah wanrem sanpoat wah rangsoam sanpoatko Rangsoamhum nâng katwah. 
ACT.3.2	Kâsek phãngsen ngaeka theko, mihnyan wathe roanjêngma dakò tonglahma dângwah. Rangwo roakweih Rangsoamhum nâng rangsoam hokte hehwah ngun thârãng eretheko chîpehok wah. 
ACT.3.3	Chenthu atema Piter le Jon nii wãng lahma khephumma, atema chenni komin kohha ngama thâwah. 
ACT.3.4	Thinma atenâng thongsû lahma Piter ma ngatwah, “Ninâng sûtanhi!” 
ACT.3.5	Ephumma atema thinwah chenni komin echohthem ang ngama thonghun lahma thinnâng sokwah. 
ACT.3.6	Phumma Piter ma atenâng ngatwah, “Nga ngenâng ngun phathemin aho, rohkomin nganâng chenni tonghanga erepa koh e: Nazarat wah Jisu Krista mînko ngama nangnâng toanchep lohma khoam o ngama chien eki!” 
ACT.3.7	Erediko atema dekchah ngeko chohsiet lahma tôansietwah. Ephumma lemlienma ere mihnyan da, ngale dachî arang heh chehjâ lahma sênwah; 
ACT.3.8	Ate atoak rewah, ngale atedede dama cheplahma tumlit phoangkhoam wah. Erediko Joban nang rôlahma phoangtoak lahma thin demnâng Rangsoamhum nâng johwângwah. 
ACT.3.9	Erethe kowah mihnyan hehma Joban nâng rôlahma phoangkhoam lahma khewah, 
ACT.3.10	ngale chenthu thinma Kâsek phãngsen kowah tôngte chutphhek chhate mihnyan pa ngama jetphumma, atenâng chenni dangeka ngama thin nyahrãng patrit ngale bârit wah.
ACT.3.11	Ere mihnyan pumma Solomon Kânthong ngamamîn eka theko Piter le Jon nâng lolahma khephumma, mihnyan heh barii lahma thin tânâng chhoankatwah. 
ACT.3.12	Chenthu Piter ma mihnyan heh khephumma, thinnâng ngatwah, “Isrial mihnyan heh, nema arepa kheletma chenrãng barii eken a, ngale ni nângmin chenrãngma thongsû ehia? Nema are mihnyan pa nichaanma ba nima Joban nâng senthemthem soamdi chaan chohlihma sensiet lihma khoamthuk eki ngama thonghun ehia? 
ACT.3.13	Abraham Joban, Isak Joban, ngale Jakob Joban, nãngte nãngwa heh Joban ma ate Haa Jisu mîndongthuk eka. Rohkomin nema thôte jabte hehnâng ate ritphe thuktet, ngale Pilat ma ate laangphê hunwah akomin nema Pilat tâko nima ate hunmih ngatet. 
ACT.3.14	Atea Asâthôan ngale asen dângwah, rohkomin nema ate hunmih ngama daktet, ngale erenoma, nema Pilat nâng mihritphete peba laangphe kohhi ngatet. 
ACT.3.15	Roandông khope kohtepa nema ritphetet, rohkomin Joban ma ate ritwah ngakhinsiettah - ngale erepa nima mitma khelihma thôeki. 
ACT.3.16	Arepa atemîn chaanma are dakò wako chaan kohlahma sensiet eka. Ngale nema are mihnyan pa khe eken ngale nema ate ejet en, arepa Jisu mînko putedâlem junko sen eka; arepa nekhu chentôma tasû en, Jisu nâng putedâlem pumma jôba ate senthemthem sensiet eka.
ACT.3.17	“Ngale, ngalemruchha heh, Ngama jet nema ngale ne khhepho phannang hehma Jisu nâng hôanjôan tetpa nea aba dângjunko hôanjôan wah. 
ACT.3.18	Misaia ma chêmchoh lahma ritmin ngama mõngheh junma Joban ma khemama loatjabtah; ngale erepa atema aroh toangtang dangthuk eka. 
ACT.3.19	Erohwah hunglit letma Joban tânâng ngakhûren, erohkoba atema nepap heh map ekohhèn. Nema eroh memo enko, 
ACT.3.20	Teso ngewah Juchaan choh sanpoat ehûra, ngale nerãng atema rentah Misaia, ere Jisu pa echienkatra. 
ACT.3.21	Joban ma khema thuma ate mõng asâ heh junma loatjabtah rãngrãng, chentôpa anyan litdâng sanpoat pa mahû hûko ate rangkhethung nâng etonga. 
ACT.3.22	Mosa ma ngatwah, ‘Atema nga chienchhoan thang rãngrãng, Teso Joban ma netânâng mõng echienkatra, ngale atea ne mihnyan wahjô dângmin. Atema nenâng chenni thôkoh ehèn a erepa nema phangtang kepmin. 
ACT.3.23	Henma komin ere mõng nginlekep dangeka ere mihnyan pa Joban mihnyan heh demwah rephe rêmin ngale rit erea.’ 
ACT.3.24	Chentô mõng hehma, ngale Samoel memin, erediko Samoel diwah mõng hehmemin, athâng hehwah chenni dangeka erengin pa thôwah. 
ACT.3.25	Joban ma ate mõngheh junma toamsem tah heh nerãng sêmwah, ngale Joban ma nete newa hehnâng kahkhetmîntah hehnângmin ne johroam eken. Atema Abraham nâng ngatwah, ‘Nang chhuchha heh junma ngama hahtokkhoh wah mihnyan heh phangtang nâng rang ekoh ang.’ 
ACT.3.26	Phumma Joban ma ate Haa pa renlahma khebengko netânâng chienkatwah, erepa nekhu anga nga kaamchhih moatwah ngaksietrãng chienkatwah.”
ACT.4.1	Piter le Jon niima mihnyan hehnâng thôkoh thuko soam aroakte khuthe, ngale Rangsoamhum bemte adong erediko Saduki heh hokkhôam hokwah. 
ACT.4.2	Moattat chhoante wanii pumma mihnyan hehnâng Jisu ritwah ngakhintah ngama thôkoh phumma thin rinkhah wah, ngale, Jisu ritwah ngakhintah ngama thôkoh demko mihnyan hehmin ritwah ngakhînmin ngama thôkoh wah. 
ACT.4.3	Ephumma thinma lolahma eredijâ tôko phâtek nâng sekwah, chenrãngma ngako erejâpa nyahrãng sanhêmthah dangchoan dângwah. 
ACT.4.4	Rohkomin Piter le Jon wah ngin chohtatte heh jahmõang ma putedâlem wah; ngale putedâlemte heh hahjat bangâ rãng dângwah.
ACT.4.5	Eredijâko Jews heh thôte jabte heh, khhepho phannang heh, ngale Niemarang hethôte heh Jeroselem nâng khôanwah. 
ACT.4.6	Soam aroakte adongthôan Anas ngale Kaipas, Jon, Alexender, ngale Soam aroakte adongthôan humwah mihnyan heh demnâng thin chohmînwah. 
ACT.4.7	Thinma moattat chhoante heh thinmako chepthuk lahma thinnâng ngin chhienwah, “Nema arepa chenroh motet a? Nenâng chenni chaan tonghèn a ngale nema henmîn keptet a?”
ACT.4.8	Piter nâng Asâthôanju mênchong danglahma thinnâng dânthâng wah, “Mihnyan nyuchha heh lemsênte ngale khhepho phannang heh: 
ACT.4.9	Thejâ nima dakò mihnyan rãngma kaamsen moatkohdi, ngale ate chenroh sentah a ereheh junma mechhien hiko, 
ACT.4.10	nekhu phangtangma jet en, ngale Isrial wah mihnyan heh phangtangma jet en, are mihnyan pa nemako senthemthem senlahma chep ekapa Nazarat wah Jisu Krista mînchaanko sen eka - nema ate rittekwah, rohkomin Joban ma ate ngakhînsiet wah. 
ACT.4.11	Joban nyapraangma ngatah pa Jisu junma ngatwah,
ACT.4.11	‘Humhôan tema achhih ngama petphe eka longpa chentô noma alemthôan rãng dangeka.’
ACT.4.12	Khope pa ate junma loloba tâchohmin; Joban ma hahtokkhoh ko hennângjô nãngkho tâpepâng chaan kohmah.”
ACT.4.13	Ngoang awang hehma Piter le Jon nii lechei thangma jab khelahma nyahrãng bâritwah, ngale ate niia nyapweih nyapraangte dangmah ngama tatlahma bâritwah. Erediko ba thinma Piter le Jon nii Jisu demnâng johdângwah ngama thônghun wah. 
ACT.4.14	Rohkomin thinma chenmin jienngaho, chenrãngma ngako, dakò dângwah sentah mihnyan pa thindem ko johchep lahma dângwah. 
ACT.4.15	Ephumma thinma ngoang awang heh khôanthin hum kowah loatchhoen rãng chienwah, erediko thindede tungko thômîn wah. 
ACT.4.16	Thinma chhienwah, “Nãngma are mihnyan hehnâng chenre min a?” “Thinma are patritli moeka pa Jeroselem wah mihnyan heh chentôma lâjettah, ngale nãngmemin areko dangmah jienngamih. 
ACT.4.17	Rohkomin are nginpa mihnyan hehnâng lephoang thôtukoh rãng nãngma are waniiko chenthumin Jisu mînko mihnâng nekphoang thôtukoh en ngama jektãnge.”
ACT.4.18	Erediko thinma akhennâng ngakroowên lahma Jisu mînnâng chenthumin nekthôtukoh en ngale nekphoang hethôtu en ngama ngatwah. 
ACT.4.19	Rohkomin Piter le Jon niima dânthâng wah, “Nededema thatthong hun tan en, Joban ngenâng chenpa apun a - ne ngin kepmin ale roh akole Joban ngin kepmin a. 
ACT.4.20	Chenrãngma ngako, nima chenpa khetih a ngale chenpa tattih a ereheh lethô thangma nia takih tongmih.” 
ACT.4.21	Ephumma ngoang awang hehma thinnâng ajah chaan ritnga lahma laangphewah. Thinma atenii nâng tajien chêmsietmih ngama jetwah, chenrãngma ngako, thinma patritli moatlem motah junko mihnyan heh phangtang Joban nâng rôwah. 
ACT.4.22	Dakò dângwah patritli sentah mihnyan pa roakbelii rangpâ noma ajah dângwah.
ACT.4.23	Piter le Jon nii laangphê rienrien, thinlemru heh tânâng ngakhû lahma atenii nâng Soam aroakte adong le khhepho phannang hehma chenni ngatah a ereheh thôkoh wah. 
ACT.4.24	Chenthu putedâlemte hehma erengin heh tatphumma, thin phangtang roamlahma Joban nâng rangsoam wah: Thinma, “Pênte dongthôan, ngale rangkhethung ngale, hahtokkhoh, erediko josi, ngale josi khenwah heh hôante! 
ACT.4.25	Asâthôanju junma nangma nanghaa, nite niwa Devit nâng thôkoh wah, ngale atema ngatwah,
ACT.4.25	‘Jews ledangte heh chenrãngma rinkhah eka;
ACT.4.25	ngale mihnyan hehma chenrãngma ledangli heh themawa eka?
ACT.4.26	Hahtokkhoh kowah Lowang heh loatchep eka,
ACT.4.26	ngale hah pênte heh roamkhôan lahma
ACT.4.26	Teso ngale ate Misaia lelatnâng dangeka.’
ACT.4.27	Linlin Hirot le Pontas Pilat nii are Jeroselem hahko Jews ledangte heh demnâng ngale Isrial mihnyan heh demnâng chohmîn lahma, nangma Misaia rãng hôantoh nang Asâthôan Haa Jisu lelatnâng chepeka. 
ACT.4.28	Nang chaanma ngale nang hungsima aroh chendanga ngama hôantoh heh phangtang moatrãng khôanwak eka. 
ACT.4.29	Ngale, Teso thinma athângheh ni chêmsiet rãng phung ekapa nangma khe, erohwah, nang haa hehnâng nangngin pa lechei thangma phoangthô thuk o. 
ACT.4.30	Nang dekma sahlokat lohma khoanchet heh mesiet katro, ngale nang Asâthôan Haa Jisu mînko patritli le bâritli hehwah mokatro.”
ACT.4.31	Chenthu thin rangsoam diko, thin tongtah thepa aphông rewah. Thin phangtangma Asâthôanju chohlahma chenranjô lechei thangma Joban ngin phoangthôwah.
ACT.4.32	Putedâlemte heh hung arin nâng wanthe danglahma tôngwah. Henmemin ate chhahkhem pa ngathiak ngama ngatte aho dângwah, thinthiak chentô tonga, ereheh anga ngama aroam roamma kepwah. 
ACT.4.33	Moattat chhoante hehma Teso Jisu ritwah ngakhînwâng nginpa Joban chaan demnâng phoangthôwah, ngale Joban ma thin chentô nâng ajahthem rangkoh wah. 
ACT.4.34	Thin chhangko henjô thoam athang lahma chêmte mihnyan aho dângwah. Henhen nâng pit ajo le hum ahah tongeka erehehma senglahma ngunpa chîkephok wah, 
ACT.4.35	ngale erepa moattat chhoante heh deknâng chîkohhok wah; ngale ere ngunpa henma chentô lemeka erejunko chîphenkep wah.
ACT.4.36	Ngale Sipras diaknâng chhatwah Livi wathe, ate mînpa Josep dângwah, phumma moattat chhoante hehma atenâng Barnabas ngama roowah (Are ngaeka pa, “Hungdông thukte ngaeka”), 
ACT.4.37	atema ate pit senglahma ngunpa moattat chhoante heh deknâng kohhokwah.
ACT.5.1	Phumma ate mînpa Anania ngama mihnyan wathe dângwah, atema ate tangnyu Safira demko roamlahma thin chhahkhem wanthe sengwah. 
ACT.5.2	Roh-komin ate dihiak enii jutthômîn lahma ngun kowah khakapa thinrãng huhtôan lahma khakapa moattat chhoante heh deknâng kohhokwah. 
ACT.5.3	Phumma Piter ma atenâng ngatwah, “Anania, joak nâng chenrãngma pênrii ekoa, nangma chhahkhem sengtoh ngun kowah khaka huhtoan lohma Asâthôanju nâng chenrãngma diapchhah ekoa? 
ACT.5.4	Nangma nang chhahkhem pa maseng poatko erepa nangrãng dângwah; phumma nangma erepa seng dikomin ere ngunpa nangthiak rãngjô lethien ekoa. Nangma chenrãngma aroh thonghun lohma motoh a? Nangma mihnyan nâng diapchhah dangmoh - Joban nâng diapchhah eko!” 
ACT.5.5	Anania ma erepatat rienrien, ate loangjâ lahma ritwah; ngale erengin tatte heh phangtang chei wah. 
ACT.5.6	Phumma paangmihpho heh khuthe hûlahma ate mangpa doapwah, ngale pechhoan lahma bînchhoanwah.
ACT.5.7	Koantarem diko, ate dihiak pumma chenni dangtah a erepa lejet thangma humkhen nâng hokwah. 
ACT.5.8	Phumma Piter ma atenâng chhienwah, “Nganâng thôkoh tanhang, nang tangwa nechhema chhahkhem sengtetko ngunpa are tôjô lechohtet a?”
ACT.5.8	Atema, “O,” “Are tôjôba chohtih.” Ngama dânthâng wah.
ACT.5.9	Ephumma Piter ma atenâng ngatwah, “Nang tangwa nechhe punthômîn letma Teso Ju demnâng chenrãngma loam eken a? Nang tangwa mangbîn katte mihnyan heh athângheh kâsek thongko tonga, ngale thinma nangmin epekat ho!” 
ACT.5.10	Lemlienma ate dathongko kôanjâ lahma ritwah. Paangmihpho heh humkhenko wãng lahma riichoan khewângwah, ephumma thinma pechhoan lahma ate tangwa kêko bînkatwah. 
ACT.5.11	Asâthem heh phangtang ngale ahan henma erengin tatte heh nyahrãng cheiwah.
ACT.5.12	Moattat chhoante hehma mihnyan heh tânâng melâng patritli ngale bâritli moatwah. Chentô putedâlemte heh Solomon Kânthong ngama ngaeka theko roamchohmîn wah. 
ACT.5.13	Mihnyan hehma chentôjô medongthô akomin, thin demnâng ledangwah heh henjô thin demnâng chinjoh chephûho. 
ACT.5.14	Rohkomin mihnyan heh thin demnâng ajahjah johdâng wah - Teso nâng putedâlemte heh dihiak dela anga nga johrû hokwah. 
ACT.5.15	Piter dânkhôam poatko ate dâpha pumma komin sahlahma chensen a ngama, mihnyan hehma khunte heh thin jupthinkhoh hehnâng ngale hemkhoh hehnâng pehû lahma lemkông hehnâng chîjupthien hokwah. 
ACT.5.16	Ngale Jeroselem kêanâ hah hehwah mihnyan hehma khun atamte le juchhih lupte mihnyan heh sietlahma hokwah; ngale ereheh phangtang sênwah.
ACT.5.17	Ephumma Soam aroakte adongthôan le ate lemru heh, erediko Saduki hehma moattat chhoante hehnâng nyahrãng mitchekwah; ngale thinma moattat chhoante hehnâng sekhamrãng thômîn wah. 
ACT.5.18	Thinma moattat chhoante heh lokhhek lahma phâtek nâng sekwah. 
ACT.5.19	Rohkomin erejâ rangpenko rangwah Joban ngintatte ma phâtek kâsekpa lângphe kolahma moattat chhoante heh loatchhoan thukwah, ngale thinnâng ngatwah, 
ACT.5.20	“Rangsoamhum nâng wãngletma, mihnyan chentô nâng are roandông nyan nginpa thôkoh en.” 
ACT.5.21	Moattat chhoante hehma erengin pa keplahma rangkhah rangkhoma Rangsoamhum nâng wãng lahma mihnyan hehnâng hethô wah.
ACT.5.21	Soam aroakte adongthôan le ate lemru heh roamlahma Jews khhepho phannang heh demnâng ngoangthun dong thunrãng roowah; erediko thinma phâtekwah khhektah moattat chhoante heh nitânâng sietwênrên ngama ngin matkat wah. 
ACT.5.22	Phumma mihnyan heh phâtek nâng katahpa moattat chhoante heh phâtek khennâng chohkheka ho, phumma ngakwãng waklahma ngoang awang hehnâng thôkoh wah, 
ACT.5.23	“Chenthu ni phâtek nâng hokkhôamko, kâsek pemin kitkitsek lahma tonglatah ngale abemte hehmin phangtang kâsek tâko bem lahma tongla tah; phumma chenthu nima kâsekpa laang lihma sûtihpa akhennâng henjô chohkheho!” 
ACT.5.24	Chenthu Soam aroakte adong le Rangsoamhum bemte adong hehma erengin pa tatphumma, moattat chhoante hehnâng chenni dangeka ngama bârit wah. 
ACT.5.25	Erediko mihnyan wathe hûlahma thinnâng thôkoh wah, “Tattan en! Nema phâtek nâng sektet mihnyan heh Rangsoamhum nâng mihnyan hehnâng hethô lahma tonga!” 
ACT.5.26	Ephumma sahhab pumma ate sipâhi heh sietlahma loatchhoan lahma moattat chhoante heh ngakloat katwah. Rohkomin thinma lebuh lewat thangma sietwênwah, chenrãngma ngako mihnyan hehma longma moangpet hi ngama chei rewah.
ACT.5.27	Thinma moattat chhoante heh siethû lahma ngoang awang heh tâko chepthuk lahma Soam aroakte adongthôan pumma thinnâng ngin chhienwah. 
ACT.5.28	Atema ngatwah, “Nima nenâng are mihnyan mînpa kepletma mihnyan hehnâng nekphoang hethôtu en ngama jektengtah dangmahne,” “Phumma sûtan en nema chenni moeken a! Nema Jeroselem phangtang nâng lâphoang hethôtet, ngale nema are mihnyan riitahpa nikhonâng phehun ehia!”
ACT.5.29	Piter le moattat chhoante ahan wathe pumma dânthâng wah, “Nima mihnyan ngin kepnoma Joban nginba kepmin. 
ACT.5.30	Nema bãngphakko sema rittektet diko, Nite niwa heh Joban pumma Jisu ritwah ngakhinsiettah. 
ACT.5.31	Joban ma ritwah ngakhinsiet lahma, Isrial mihnyan hehnâng hunglit sanpoat kohlahma thinpap heh map kohrãng ngama ate dekchahko lemsênte ngale Pângte rãng dangthuk lahma tongthuk eka. 
ACT.5.32	Nima areheh mitma khelihma thôeki - ngale Joban ma ate nginkepte hehnâng hînhô rãng koheka Asâthôanju memin jeteka.”
ACT.5.33	Chenthu ngoang awang hehma erengin heh tatphumma, thin nyahrãng rinkhah wah, ngale moattat chhoante hehmin ritphe rãng hunwah. 
ACT.5.34	Farasi wathe ate mînpa Gamaliel, ngale atea Niemarang hethôte, ngale chentô mihnyan hehma atenâng nyahrãng choangpe lahma dângwah, phumma ere mihnyan pa ngoang awang heh chhangko toanchep lahma moattat chhoante heh poatthe rãng rangsâ nâng sietchhoan en ngama chienwah, 
ACT.5.35	ngale erediko atema ngoang awang hehnâng ngatwah, “Nga lemru, Isrial mihnyan heh, jetletma mo en, nema are mihnyan hehnâng chenni rerãng ngaeken a. 
ACT.5.36	Nema thonghun ekenle, melâng rangpâ manâng Thiudas pa ngamin wanthe adong ngama hongtah, phumma châbelii mihnyan rãng ate demnâng johdangtah. Phumma chenthu ate ritphe diko, ate dijunte heh phangtang phoangphan chhoan lahma ate ngin pemin mahjâtah. 
ACT.5.37	Eredikomin, mihnyan heh khoroakweih sanpoatko Galili wah mihnyan wathe Juda ngama erohjô hong lahma mihnyan heh ate demko khôansiet wah; phumma ate ritphe diko ate dijunte heh phangtang phoangmah phanchhoantah. 
ACT.5.38	Ngale are pemin ngama nenâng thôkoh eka, are mihnyan hehnâng chenjô nekre en. Thienroh re en! Thinma chenni moeka ereheh mihnyan hei angem junma medang ako, are pemin amah jâjô erea, 
ACT.5.39	Phumma arepa Joban wah medang ako, nema chenthumin tajienmet. Erepa nea Joban demnâng mênmînwah rãngrãng ba edanga!”
ACT.5.39	Phumma ngoang awang hehma Gamaliel nginpa kepwah. 
ACT.5.40	Thinma moattat chhoante heh humkhen nâng ngakroo lahma watlahma Jisu mînko chenthumin nekthe phoangthôtu en ngama ngalahma thînphêwah. 
ACT.5.41	Moattat chhoante heh ngoang awang heh tâwah khuhah nâhah chhoan wah, chenrãngma ngako, Joban ma thin a Jisu rãngma rêsê tathangte rãng rêndi khuhah wah. 
ACT.5.42	Ngale rangwo roakweih thinma Rangsoamhum nângmin ngale mihnyan heh hum hehnângmin Jisu ngale Misaia Nginkongsen pa roantangma phoangthô wah.
ACT.6.1	Khediko lele, dijunte heh jahwâng rienrien, Griik jabma jabte Jews heh Hibru jabma jabte ahan Jews heh demnâng chhihchohmîn wah. Griik jabma jabte Jews hehma thin janthoinyu heh rangwo roakweih phhekchhah phenko chohmah ngama ngatwah. 
ACT.6.2	Ephumma echhi wanii moattat chhoante hehma phangtang aroamma khôanroo lahma ngatwah, “Nãngma Joban ngin phoangthônâng hung lekoh thangma ngun akem nâng sêmpa senmah. 
ACT.6.3	Erohwah, lemruchha heh, nekhuchhang wah Asâthôanju mênchong dângte ngale hungkhem rinkhem mihnyan hehwah waengit mihnyan ren en, phumma nãngkhuma thinnâng areheh phên asên moatlem mothuk e. 
ACT.6.4	Ephumma nãngkhu sanpoat phangtang rangsoam ngale Joban ngin phoangthônâng koh e.”
ACT.6.5	Moattat chhoante heh nginko putedâlemte heh phangtang hungsên wah, ephumma thinma putedâlem asente ngale Asâthôanju mênchong dângte heh rênwah, erepa Stifen, Filip, Prokoras, Nikanor, Timon, Parmena, ngale khemako Judiejem rãng litdangte Antiok wah Jews ledangte Nikolas rênwah. 
ACT.6.6	Putedâlemte hehma areheh moattat chhoante hehnâng siethok kohwah, phumma moattat chhoante hehma ere mihnyan heh khohko dekma sahlo lahma rangsoam kohwah.
ACT.6.7	Ngale ephumma Joban nginpa lejektû thangma jêngjah jahphoangthô rewakwah. Erediko Jeroselem nâng putedâlemte hehmin jêngjah jahhong rewah, ngale soam aroakte hehmemin ajahthem ma putedâlem wah.
ACT.6.8	Stifen nâng Joban ma nyahrãng rangkoh wah, ngale atenâng Joban chaan mênchong dângwah, atema mihnyan heh tâko nyahrãng patritli le bâritli moatlem heh moatwah. 
ACT.6.9	Rohkomin Mihhaa dângwah jeklahma Sanagog nâng johdângte mihnyan hehma atenâng jektângwah (ereheh nâng eroh ngatwah), Areko Kren wah Jews heh ngale Alexandra wah heh dângwah. Thin demko Kilikia ngale Asia diakwah Jews ahan hehmin johroam lahma Stifen demnâng chhiakmîn wah. 
ACT.6.10	Rohkomin Stifen nâng Juma chohsû lahma atema ngin heh chhemlala hôngjabwah, phumma ere Jews heh ate demnâng tachhiakmîn tuho. 
ACT.6.11	Ephumma thinma mihnyan khuthe nâng aroh jab en ngama huhngatwah, “Atema Mosa le Joban lelatnâng jablahma nima tattih!” 
ACT.6.12	Eroh mothô thôwak lahma thinma mihnyan heh phangtang, erediko khhepho phannang heh, ngale Niemarang hethôte heh Stifen lelatnâng chepsietwah. Ephumma thinma Stifen lolahma ngoang awang heh tânâng siethokwah. 
ACT.6.13	Thinma Stifen lelatnâng mothô thôrãng min mihnyan khuthe siethokwah. Thinma ngatwah, “Are mihnyan pumma roantang nãng Rangsoamhum Asâthôan lelatnâng jabeka. 
ACT.6.14	Nazarat wah Jisu ma are Rangsoamhum pa erunsiet a, ngale Mosa ma hethôthi niemarang hehmin elitsiet a, ngama atema jablahma tattih!” 
ACT.6.15	Ngoang awang heh chhangwah tôngte chentôma thinmitpa Stifen nâng sokwênwah, ngale thinma Stifen thhenphãng pa rangkhethung wah Joban ngintatte heh thhenphãng rãngrãng khewênwah.
ACT.7.1	Soam aroakte adongthôan pumma Stifen nâng chhienwah, “Arepa nginlinne?”
ACT.7.2	Stifen ma dânthâng wah, “Pho awa heh, ngangin jetat tanha! Nãngte nãngwa Abraham Haran hahnâng sôngwâng mako, ate tânâng Misopotomia hahko Joban adongthôanpa hôngkatwah 
ACT.7.3	ngale atenâng ngatwah, ‘Nang humte tangkâ ngale Diak akanpa phethien lohma ngama nangnâng khesokmin hahko wãngo.’ 
ACT.7.4	Ephumma atema ate Diak pa phethien lahma Haran nâng wãng lahma sôngwângwah. Abraham wa ritdiko, Joban ma athâng hehwah nesong eken hahko sôngkat thukwah. 
ACT.7.5	Joban ma Abraham nâng erehahpa aterãng ngama kohho, chhupthe tumin aterãng kohho, rohkomin Joban ma atenâng kohmin ngama toamhôanwah, ngale erehahpa ate ngale ate chhuchha hehrãng ngama ngatwah. Joban ma Abraham nâng are toamhoantah poatko Abraham nâng chha aho dângwah.. 
ACT.7.6	Joban ma atenâng aroh ngatwah: ‘Nang chhuchha heh mihhahnâng esongwak a, ngale erehahko thinnâng châbelii rangpârãng huahaa rãng hôanlahma nyahrãng echêmsietwak a. 
ACT.7.7	Rohkomin thin huahaa rãng kepte hehnâng ngama echêmsiet ang, ngale erediko nang chhuchha heh erediak kowah loatchhoan lahma nganâng are hahko esoam etô hang.’ 
ACT.7.8	Erediko Joban ma Abraham nâng toamhôan kahkhet mînko khoankhen niem pa hôanthukwah. Ephumma Abraham ma Isak chha lahma haptathe diko khoankhen niem hôanwah; Isak memin ate chha Jakob pa hôanwah, ngale Jakob memin ate chha nãngte nãngwa echhi wanii latnâng hôanwah.
ACT.7.9	“Jakob chha hehma thinnaa Josep nâng chhihchoh lahma Igip nâng huahaa rãng sengkatwah. Rohkomin Joban pa ate demnâng dângwah 
ACT.7.10	ngale atema nyahrãng chêmchoh wah, rohkomin Joban ma ate pêpângwah. Chenthu Josep Igip lowang tânâng hokko, Joban ma atenâng Igip lowang pumma hunli jat apat ngale buthi mongthem heh kowah, ephumma lowang pumma Josep ere diakko Govono dângthukwah, ngale lowang heh humkâ wah mihnyan hehmin atenâng pênthukwah. 
ACT.7.11	Erediko Igip diak ngale Kanan Diak phangtang nâng rêmdong remhû lahma nyahrãng chêmwah. Nãngte nãngwa hehma chenko wahjô phhekchhah chohho, 
ACT.7.12	ngale chenthu Jakob ma Igip nâng chhah tonga ngama tatphumma, atema ate chha nãngte nãngwa heh enâng khebengrãng chienkatwah. 
ACT.7.13	Eredikomin thêngakkat poatko, Josep ma ate dedema ate pho hehnâng nga a nenaa ngama thôkoh wah, ngale ephumma Igip lowang pumma Josep humte tangkâ heh jetwah. 
ACT.7.14	Ephumma Josep ma ate wa Jakob nâng tangkun tangkâ Igip nâng songkaren ngama thôkoh rãng nginmatte chienwênwah, thin a phangtang tungko roakengit wabangâ dângwah. 
ACT.7.15	Erediko Jakob Igip nâng katwah, ngale ate erediko ate chha heh enâng ritwah. 
ACT.7.16	Thinmang heh Shichem nâng pêwênwah, ngale Abraham ma Hamor jatwah ngunma retah mangrukko ruwênwah.
ACT.7.17	“Chenthu Joban ma Abraham nâng toamhoantah heh toangtang dângwâng sanpoat pa hokphumma, Igip wah mihnyan heh nyahrãng jat ajâwah. 
ACT.7.18	Athôanko Josep lejette lowang ma Igip Diak pa pênwah. 
ACT.7.19	Ere Lowang pumma nãngte nãngwa heh diapchhah lahma thin demnâng nyahrãng chhihhông wah, ngale thinchha heh chenriia ngama humkhen nâng lethienthuk thangma, rangsâ nâng thienchhoan thukwah. 
ACT.7.20	Ere sanpoatko Mosa nyahrãng naasen hôngchhat wah. Atea jengrem rãng ate nyongma humkhen nâng huhkhêmwah, 
ACT.7.21	ngale chenthu thinma Mosa humwah rangsâ nâng thienchhoanko, lowang chha dihiaknya pumma khelahma ate chharãng ngama ate humnâng tôankhêm wênwah. 
ACT.7.22	Phumma atenâng Igip heh buthi mongthem phangtang hethô wah, ngale atea ngin ariet nângmin erediko moatlem nângmin nyahrãng jet ajien dângwah.
ACT.7.23	“Chenthu Mosa roakbelii rangpâ dângko, atema ate lemru Isrial mihnyan heh chenroh hôanjôan eka ngama lêmsokwah. 
ACT.7.24	Isrial mihnyan wathe nâng Igip mihnyan pumma nyahrãng hôanjôan lahma lepkhewah, ephumma atema Isrial mihnyan pa pêngka lahma Igip mihnyan pa ritphewah. 
ACT.7.25	(Mosa ma, ate mihnyan Isrial hehma thin a mihhu mihhaa dângwah Joban ma epesiet hi ngama ethong hunwak a ngama thônghun wah, rohkomin thinma eroh thonghûnho.) 
ACT.7.26	Eredijâko atema Isrial mihnyan wanii loatmîn lahma khewah, ephumma atema ere wanii mênpa pâsiet lahma mêthukrãng thônghun wah. Atema ngatwah, ‘Tattan en,’ ‘Nechhea waniinii Isrial mihnyan tuta; phumma aroh chenrãngma mên eken a?’ 
ACT.7.27	Phumma ate lemruko watte mihnyan pumma Mosa nâng jongthin lahma ngatwah. Atema ngatwah, ‘Henma nanga ni pênterãng dangthuk ehoa, ngale henma ni nginpatrãng hôan ehoa?’ 
ACT.7.28	‘Mejâwah nangma Igip mihnyan ritphetoh rãnrãng, ngamin ritphêhun ehanga?’ 
ACT.7.29	Chenthu Mosa ma erengin pa tatphumma Igip wah huhchhoan lahma Midian diaknâng sôngwângwah. Enâng atema delachha wanii chhatwah.
ACT.7.30	“Rangpâ roakbelii liendiko, Sinai Hahkong kêwah sehahko rangwah Joban ngintatte Mosa tânâng hinbuk nâng wendôrãng litlahma hôngkatwah. 
ACT.7.31	Mosa ma chenni khekãnga ngama bâritwah, ngale hinbuk tâko hehka lahma senthemthem sokrãng katwah. Phumma atema Teso Jabkhab chohtatwah: 
ACT.7.32	‘Nga a nangte nangwa heh Joban, Abraham Joban, Isak Joban, ngale Jakob Joban.’ Phumma Mosa acheima tiilahma chinsûho. 
ACT.7.33	Teso ma atenâng ngatwah, ‘Nang daphâng pa putpheo, chenrãngma ngako, nang chepeko thepa Asâthôan the. 
ACT.7.34	Ngama nga mihnyan heh Igip nâng nyahrãng chhihmõang chêmrii lahma khe ekang. Thin sep ajôang pa ngama lâtattek, ngale nga thin pepângrãng kaerâng. Athângheh wãngro; Ngama nanga Igip nâng chienkat e.’
ACT.7.35	“Mosa nâng Isrial mihnyan hehma hunmih ngatwah. Thinma chhienwah, ‘Henma nanga ni pênterãng dangthuk ehoa, ngale henma ni nginpatrãng hôan ehoa?’ Ere Mosa pa jôba Joban ma Isrial mihnyan heh pênrãng ngale ate tânâng Joban ngintatte hinbuk nâng chohmîntah pumma chohsû lahma thin pêpâng rãng chienkatwah. 
ACT.7.36	Atema patritli moatlem heh Igip nâng, Josichek dânko, ngale sehahkho nâng rangpâ roakbelii molahma Isrial mihnyan heh Igip wah loatsiet chhoanwah. 
ACT.7.37	Mosa ma Isrial mihnyan hehnâng ngatwah, ‘Joban ma nga chienchhoan ehang rãngrãng atema netânâng mõng echien katra, ngale atea ne mihnyan wahjô dângmin.’ 
ACT.7.38	Ate sehahkho nâng Isrial mihnyan heh khôan komin johkhôanwah; atea nãngte nãngwa heh demnâng min johdângwah, ngale Sinai Hahkong khonâng rangwah Joban ngintatte ma atenâng thôkoh poatkomin dângwah; ngale atema nãngnâng dienthôkoh rãng Joban wah ahîn nginkongpa chohthâwah.
ACT.7.39	“Rohkomin nãngte nãngwa hehma ate nginlekep dângwah; thinma ate jongthin lahma Igip nâng ngakkat hunwah. 
ACT.7.40	Ephumma thinma Aron nâng ngatwah, ‘Nirãng joban wah hôankohhi. Are ni Igip diakwah loatsiet chhoante mihnyan Mosa pa chenni dangeka erepa nima jetmih.’ 
ACT.7.41	Erediko thinma mânpong rãngrãng moangachaang wanthe hôanlahma joapsoap thin heh kephû lahma soam aroak wah, ngale thinma hôantah mînko kuhhoan lahma jokphhek chhah wah. 
ACT.7.42	Ephumma thin tâwah Joban ngakchhoan wah, ngale thinnâng rangkho wah merit heh soamtô thuktûwah, 
ACT.7.42	‘Isrial mihnyan heh!
ACT.7.42	roakbelii rangpâ nema sehahkho nâng wo awak soletma joapsaop tetpa nganâng joapsaop wah dangmah.
ACT.7.43	Nema joban Molak nâng soamthin tembu hum ba phoangpetet,
ACT.7.43	ngale merit joban Rifan moangachaang peba phoangpetet;
ACT.7.43	ereheh a nema soamtô rãng hôantet moangachaang heh ba.
ACT.7.43	Ngale eroh ngama nea Babilon liennâng echêmsiet chhoanthuk a.’
ACT.7.44	“Nãngte nãngwa heh sehahkho nâng dângpoatko thinnâng Joban tôngthin Tembu hum Asâthôan pa dângwah. Erepa Joban ma Mosa nâng chenroh thôkotah a, ngale chenroh khesoktah a ererãngrãng hôanwah. 
ACT.7.45	Erediko, nãngte nãngwa hehma thin te awa hehwah dienchohtah tembu humpa Joban ma mih hehwah nyen lahma thin sôngrãng kohtah hahpa keprãng Josua demnâng wãngwak tahko thin demnâng johpewên wah. Ngale ere tembu humpa Devit rôan tôkowîn dângwah. 
ACT.7.46	Joban ma atenâng sênchohwah ngale atema Jakob Joban tôngrãng rangsoamhum hôanthukrãng Joban wah thâwah. 
ACT.7.47	Phumma Rangsoamhum pa Solomon ma hôanwah.
ACT.7.48	“Rohkomin achoang thôanwah tôngte Joban pa mihnyan dekma hôanwah humnâng tongmah; mõng ma ngatah rãngrãng,
ACT.7.49	‘Teso ma ngaeka, rangkhethung pa nga tôngthin,
ACT.7.49	ngale hah pa nga danekthin.
ACT.7.49	Nema nganâng chenrãngrãng hum hôankohmin a?
ACT.7.49	Ngale nga sôngthin thepa chenko tonga?
ACT.7.50	Are chentôpa ngadedema hôanwah ledangne?’
ACT.7.51	Stifen ma ngatwah, “Nea aretô hungchehne!” “Nehung nerin Joban nângjô kohmet, ngale nenâ memin Joban ngin jetatmet! Nemin nete newa heh rãngrãng jôba: ngale nemin roantangma Asâthôanju lelatnangjû dangeken! 
ACT.7.52	Mõng wathemin nete newa hehma lechêmsiet thangma thatdangtah a? Khema thunâng Joban ma, ate haa toangtang katmin ngama thôkoh rãng ate nginmatte chienkettha pemin thinma ritphetah. Ngale adea nema ate chensãng letma ritphe eken. 
ACT.7.53	Nea Joban wah Niemarang heh chohte dângwah, erepa Joban ngintatte hehma chohkoh katwah - rohkomin ereheh nema kepmet!”
ACT.7.54	Ngoang awang hehma Stifen ngin jetat lahma, Stifen nâng thin pâchupkek lahma rinkhah wah. 
ACT.7.55	Rohkomin Stifen ma Asâthôanju mênchong danglahma rangkhethung nâng sokwênwah, ngale atema Joban mîndong lahma khewênwah erediko Jisu Joban dekchah - ngeko cheplahma khewênwah. 
ACT.7.56	Atema ngatwah, “Sûtan en!” “Ngama rangkhethung pa laanglahma khewên ekang, ngale Mihnyan Chhapa Joban dekchahko cheplahma khewên ekang!”
ACT.7.57	Phumma chaanmõang raklahma ngoang awang hehma thindekma nâ hepwakwah. Erediko rekthelem ma ate tânâng roamchhoan katwakwah, 
ACT.7.58	erediko hahdaang wah sietphechhoan lahma longma ritpetwah. Hâkhi hôante hehma thin khet heh paangmihpho ate mînpa Sol nâng phethien kohwah. 
ACT.7.59	Thinma Stifen nâng longma petthuko, Stifen ma Teso nâng rakroowah, “Teso Jisu, ngaju chohsiet hang!” 
ACT.7.60	Atema dakuhtho lahma khupjup lahma chaanmõang rakwah, “Teso! thinma are pap moeka pa thin khohnâng nekchatthuk!” Atema aroh jablahma ritwah.
ACT.8.1	Ngale Sol memin Stifen ritphe pa asen ngama ngatwah.
ACT.8.1	Erejâ phumma Jeroselem wah Asâthem hehma nyahrãng chêmchhih bengchohwah. Putedâlemte heh phangtang Judia ngale Samaria diaktang nâng phoangphân chhoanwah, moattat chhoante heh loloba lephanchhoan thangma tôngwah. 
ACT.8.2	Joban nâng senthemthem soamte khuthema nyahrãng raksep nungma Stifen mangpa bînchhoanwah.
ACT.8.3	Sol memin Asâthem heh chhihsiet rãng phungwah; humhumnâng phoangchhoan lahma putedâlemte dihiak dela phangtang phoangsiet chhoan lahma, ereheh phâtek nâng sekhokwah.
ACT.8.4	Putedâlemte phanchhoantah hehma chentô thenâng Joban nginkongsen pa thôchhoan wah. 
ACT.8.5	Filip Samaria nâng katwah ngale Samaria nâng kalahma enângwah mihnyan hehnâng Misaia nginkongpa thôkoh wah. 
ACT.8.6	Mihnyan heh nyahrãng namhû lahma Filip nginko jetat wah, ngale atewah ngin jettat demko atema patritli moatlem moeka hehmin khewah 
ACT.8.7	Ajahthem mihnyan wah juchhih min chaanmõang raksep lahma loatchhoan wah, ngale ajahthem kôasô khoanchette ngale dakò hehmin sênwah. 
ACT.8.8	Ephumma erehahko nyahrãng khuhah nâhah dângwah.
ACT.8.9	Erehahko Simon ngama mihnyan wathe dângwah, phumma atema poatthe rãng Samaritan mihnyan hehnâng ate ngewah jâdu pumma hôanlahma bâritthuk wah. Simon ma atemin wanthe adong ngama rângthôrii lahma dângwah, 
ACT.8.10	ngale erehah kowah chentôma, adong arin anga ngama, ate nginko hungkoh lahma jetatwah. “Atenâng ‘Joban chaan adongthôan chaanpa,’” ngama thinma ngatwah. 
ACT.8.11	Simon jâdu pumma melâng rangpâ thin lekbârit thuk junko mihnyan hehma ate ngin pa kepwah. 
ACT.8.12	Roh komin chenthu thinma Filip wah Joban Hahsông nginkongsen le Jisu Krista nginpa chohtat phumma, dihiak dela phangtang baptijem kepwah. 
ACT.8.13	Simon memin ere nginko putedâlem wah; ngale baptijem kepdiko, Filip kêkêko namhokwah, ngale chenthu Filip ma nyahrãng patritli le bâritli heh moat khelahma atemin bâritwah.
ACT.8.14	Jeroselem wah moattat chhoante hehma Samaria wah mihnyan hehmemin Joban jabkhab pa keptah ngama chohtat phumma thinma Piter le Jon nii thin tânâng chienkatwah. 
ACT.8.15	Chenthu thin Samaria nâng hokkat phumma, enângwah putedâlemte hehma Asâthôanju chohrãngma rangsoam kohwah. 
ACT.8.16	Chenrãngma ngako thinnâng hennâng min Asâthôanju maka dângwah; thinma Teso Jisu mînko lolo baptijem bengkep dângwah. 
ACT.8.17	Erediko Piter le Jon niima thin khohko dekma sahloatwah, ngale erediko thinma Asâthôanju chohwah.
ACT.8.18	Piter le Jon niima putedâlemte heh khohko dekma sahloatko Jupa chohlahma khephumma, Simon ma ngun kohlahma Piter le Jon niinâng 
ACT.8.19	ngat-wah, “Nga nângmin are chaanpa kohha, ngamemin henhen khohnâng nga dekma sahlokoh ekanga ereheh ma Asâthôanju chenchoh a.” 
ACT.8.20	Phumma Piter ma atenâng dânthâng wah, “Nangma Joban wah hînhô pa ngunma târiakli ngama thônghundi nangngun nechhe pap wendô nâng ekaen! 
ACT.8.21	Nangma are ni moatlemko tajoh momahhi, chenrãngma ngako nang hungpa Joban mathahko achhih. 
ACT.8.22	Nangma are achhih themawa eko hungpa litlohma Teso nâng rangsoam o, erohkoba nangma are achhih thonghun ekopa Joban ma map ekohho. 
ACT.8.23	Chenrãngma ngako, nanghung pa achhih akhah le mihphetwan lolo, erediko nanga papma khhekthien lahma kheki.”
ACT.8.24	Simon ma Piter le Jon niinâng ngatwah, “Are nechhema jabeken heh nganâng lechatrãng, nechhema Teso nâng rangsoam mêngkohha.”
ACT.8.25	Piter le Jon niima Samaria wah mihnyan hehnâng atenii ma Joban moatlem moatpoat wah ngin heh thôkoh, erediko Teso nginkongsen heh thôkoh diko atenii Jeroselem nâng ngakwâng wah. Thin ngakwâng lemkomin melâng Samaria hahdaang hehnâng Joban nginkongpa thôthien kohwah.
ACT.8.26	Rangwah Teso ngintattema Filip nâng ngatwah, “Cheplohma dekchah nâng wãngo Jeroselem wah Gaza nâng katlemko kao.” (Thenep thejâ arelem pumma khoamtumah.) 
ACT.8.27+ACT.8.28	Ephumma Filip toanchep lahma chhoanwah. Eko Ithopia wah delawa wathe atea lengtênchhoan dela dângwah, ngale atea Ithopia Wangcha ngun thiente sahhab dângwah, phumma ate Jeroselem nâng rangsoam rãng kalahma ate mokgari pumma humnâng ngakwâng dângwah. Ngale mokgari ko chhang nungma atema 
ACT.8.29	Asâthôanju ma Filip nâng ngatwah, “Wãng lohma mokgari ko chhang wãngo, ngale ate kêko tongwãngo.” 
ACT.8.30	Phumma Filip wãng lahma 
ACT.8.31	Ere sahhabwa pumma dânthâng wah, “Arepa nganâng henma komin lethôkoh hangko ngama chenroh ejienjet anga?” Phumma atema Filip nâng mokgari ko nga tâko chhangwãngro ngama roowah. 
ACT.8.32	Joban nyapraang kowah atema weih tahpa arepa weihwah:
ACT.8.32	“Atea ajoatrãng sietchhoan eka saak rãngrãng,
ACT.8.32	ngale saakchha ma ate baan khenpoatko lesep rângdanga rãngrãng.
ACT.8.32	Atema khabthemin loatjabmah.
ACT.8.33	Atenâng thãjô lembe hôanjôan wah,
ACT.8.33	ngale atea toangtang medang komin erejunko ledangwah.
ACT.8.33	Ngale henmejô ate liala junma lejien thômin,
ACT.8.33	chenrãngma ngako, are hahtokkhoh kowah ate roangdong pa thôantah.”
ACT.8.34	Sahhabwa pumma Filip nâng chhienwah, “Arepa mõng ma hennâng ngaeka erepa nganâng thôkohhang? Atedede junma jab ekale mihhan nâng ngaeka?” 
ACT.8.35	Ephumma Filip ma atenâng thôkoh wah; Atema weihtah Joban nyapraang pumma bengthô kolahma Jisu nginkongsen heh phangtang atenâng thôkoh wah. 
ACT.8.36	Atenii lemko katjenjenko, jo roanche tônglâwah, phumma sahhabwa pumma ngatwah, “Are theko jo roanche tonga. Ngama baptijem keppa chennima tâtângmin a?” 
ACT.8.38	Sahhabwa pumma mokgari pa chepthuk wah, ngale Filip le sahhabnii joko jâkhoam kalahma atenâng Filip ma baptijem kohwah. 
ACT.8.39	Chenthu thin jokowah loatwângko, Teso Juma Filip tôansiet chhoanwah. Erediko sahhabwa pumma Filip thengak khetuho, rohkomin sahhabwa pa khuhah nâhah ate humnâng wângwah. 
ACT.8.40	Filip atedede Azotus hahnâng hônghokwah; phumma atea Kasaria nâng wângwah, ngale ate wânglemko chentô hah hehnâng nginkongsen pa phoangthô kohwah.
ACT.9.1	Ere sanpoatko Sol ma Teso nâng putedâlemte heh phoangritphe lahma dângwah. Ngale Soam aroakte adongthôan tânâng wângwah 
ACT.9.2	ngale atema soam aroakte adong hehnâng Damaskas wah Sanagog hehnâng nyapraang wah raangkohha ngama thâwângwah, erepa atema Teso lemko khoam lahma atenâng putedâlemte heh mechoh ako lokhhek lahma dihiak dela phangtang Jeroselem nâng ngaksiet katrãng thãwah.
ACT.9.3	Sol Damaskas hah kêko hokkhoam rienrienko, lemlienma rangkho wah wenma ate tumlit hôngphiak katwah. 
ACT.9.4	Sol hahko loangjâ lahma atenâng ngalahma jabkhab tatwah, “Sol, Sol! nangma nga chenrãngma chêmsiet ehanga?”
ACT.9.5	Atema, “Nanga hen a Teso?” ngama chhienwah.
ACT.9.5	“Nga a Jisu, nangma chêmsiet ehangpa,” ngama jabkhab pumma dânthâng wah. 
ACT.9.6	“Rohkomin toanchep lohma ire hahdaangko wãngo, enâng nangma chenni moatmin a erepa ngama ethôkoh e.”
ACT.9.7	Sol demwah johkatah mihnyan heh chenjô lejab thangma chepwah; thinmemin jabkhab hongjab tahpa tatwah rohkomin thinma henjô chohkheho. 
ACT.9.8	Sol hahkowah toanchep lahma ate mitkan tahpa, chenjô lejien khetû dângwah. Ephumma ate lemru hehma dekko sietlahma Damaskas nâng sietwênwah. 
ACT.9.9	Jârem atema chenjô lejienkhe dângwah, ngale erepoatko atema chenjô lejok phhekchhah tôngwah.
ACT.9.10	Damaskas nâng putedâlemte wathe ate mînpa Anania dângwah. Joban ma atenâng thôko lahma atema thânkhewah, “Anania!”
ACT.9.10	Atema, “Teso, nga ako tongang,” ngama dânthâng wah.
ACT.9.11	Teso ma atenâng ngatwah, “Cheplohma lemtinla kao, ngale Tarsus wah mihnyan wathe ate mînpa Sol ngama tonga, erepa lemsûkao. Atema rangsoam lahma tonga, 
ACT.9.12	ngale atema mihnyan wathe ate mînpa Anania ngama hûlahma ate khohko dekma sahloat hokkoh diko atema jienkhe lahma thânkhewah.”
ACT.9.13	Ananias ma dânthâng wah, “Teso, ajahthem mihnyan ma are mihnyan junma nganâng thôkoh thang, ngale atema Jeroselem wah nang mihnyan hehnâng chenroh cheili chêmsiet eka erehehmin thôkohthang. 
ACT.9.14	Ngale atema Soam aroakte adong hehwah chaan keplahma Damaskas wah nangnâng soam atôte heh phangtang loatkhhek rãng kaera.”
ACT.9.15	Teso ma atenâng ngatwah, “Kao, chenrãngma ngako, atema nganâng soamtô rãng ngama lârentek, ngale Jews ledangte jat le lowang hehnâng erediko Isrial mihnyan hehnâng ngamîn jetthuk rãng lârentek. 
ACT.9.16	Ngale atema ngarãng chêmchohmin heh ngadedema atenâng ekhesok ang.”
ACT.9.17	Ephumma Anania kalahma Sol tongeka humko luphokwah, ngale dekma atenâng sahloatwah. Atema ngatwah, “Enaa, Sol,” “Teso ma nga chienkat ehang - erepa Jisu ate dedema chienkat ehang, nang anâng katko lemko nangdemnâng ate chohmîntho. Nangmit pumma ngakjienkhe ngale nangma Asâthôanju chohrãng nga chienkat ehang.” 
ACT.9.18	Lemlienma ngahra rãngrãng Sol mitkowah jâritwah, ngale ephumma atema ngakjienkhe wah. Ephumma ate toanchep lahma baptijem kepwah; 
ACT.9.19	ngale atema phhekchhah chhah diko, chaan ngakchohwah.
ACT.9.19	Damaskas wah putedâlemte heh demnâng Sol jâthe jânii rãng johtông thienwah. 
ACT.9.20	Atema Sanagog nâng tintin wãng lahma Jisu pa Joban Chha dângwah ngama thôkoh wah.
ACT.9.21	Ate ngintatte heh phangtang barii lahma chhienwah, “Are mihnyan pa Jeroselem wah Jisu nâng soam atôte mihnyan heh phoang ritphetepa ledangne? Ngale anâng wah putedâlemte heh lokhhek lahma Soam aroakte adong heh tânâng ngaksietwên rãng katwah ledangne?”
ACT.9.22	Phumma Sol ma Joban nginpa nyahrãng chaan demnâng thôwah, ngale atema Jisu pa Misaia ngama thôkoh eka nginko Damaskas wah Jews heh ate demnâng henjô tachhiakmîn ho.
ACT.9.23	Melâng rangwo lienchhoan diko, Jews heh roam chohmîn lahma Sol ritphe rãng thômîn wah, 
ACT.9.24	rohkomin thinma themawa ekapa Sol ma jetwah. Rangwo rangnyek thinma erehah wah loatchhoan pankâsek thongko ate ritphe rãng bemtông wakwah. 
ACT.9.25	Phumma jâthe rangpen nâng Sol demwah mihnyan hehma phânâng seklahma panpolo pumma waangphe katlahma chhoanthuk wah.
ACT.9.26	Sol Jeroselem nâng kalahma dijunte heh demnâng johdângrãng thônghun wah. Rohkomin thinma atea dijunte edangthem a ngama puteho, ngale phangtang ate rancheiwah. 
ACT.9.27	Phumma Barabas ma atenâng chohsok wah, ngale atema moattat chhoante heh tânâng siethokwah. Sol ma lemko Teso chenroh danglahma khetah a, ngale Teso ma atenâng chenroh ngatah a ereheh Barabas ma thôkoh wah. Ngale Sol ma Jisu mînko Damaskas nâng chenroh lechei thangma thôkotah a erehehmin thôkoh wah. 
ACT.9.28	Ephumma Sol thin demnâng johtong lahma Jeroselem phangtang nâng lechei thangma Teso mînko phoangthôwah. 
ACT.9.29	Griik jabma jabte Jews heh demnâng min Sol roantangma phoangchiakmîn wah, phumma thinma ate ritphe rãng themawa wah. 
ACT.9.30	Chenthu putedâlemte hehma Sol junma jetphumma, thinma Sol thin demnâng dangthuk lahma Kasaria nâng sietkatwah, ngale enângwah Tarsus nâng chienkatwah.
ACT.9.31	Ngale ere sanpoatko Judia, Galili ngale Samaria wah Asâthem heh mêmoma dângwah. Ngale Asâthôan Juma chohsû lahma thin a putedâlem nâng rongtêngtêng dângwah, ngale Joban ranchei nungma sôngtôngdi putedâlemte heh jêngjah jêngjah rewah.
ACT.9.32	Piter chentô thenâng phoangkhoam wah, phumma jâthenâng Lida wah Joban mihnyan heh demnâng chohmînrãng katwah. 
ACT.9.33	Enâng atema mihnyan wathe ate mînpa Ainia ngama chohmînwah. Ere mihnyan pa kôasô junko ate jupthinko pâesat lejien toanchep dângwah. 
ACT.9.34	Piter ma ngatwah, “Ainia,” “Jisu Krista ma nang lâsen siettho. Toanchep lohma nang jupthin pa toanpe lohma khoakhem o.” Lemlienma Ainia tôanchep wah. 
ACT.9.35	Lida le Saron wah sôngte mihnyan hehma Ainia khelahma thinmin Joban tânâng hokwah.
ACT.9.36	Jopa nâng dihiaknyu wathe ate mînpa Tabitha ngama dângwah, ngale atemin putedâlemte dângwah. (Griik jabma ate mînpa Dorkas dângwah, are ngaeka pa “khehhe ngaeka.”) Atema roantangma moatlemsen moatwah ngale tangchhih hehnâng chîchohsok wah. 
ACT.9.37	Phumma ere sanpoatko khunlahma ate ritwah. Ate mangpa soanphe lahma atok dângwah humko thienwah. 
ACT.9.38	Jopa hahpa Lida hah kowah chentô letaang dângwah, phumma chenthu Jopa wah putedâlemte hehma Piter Lida hahnâng tonga ngama tatphumma, thinma ate tânâng wanii mihnyan chienwênwah. Thinma, “Sitsiak nitânâng kamêngro,” ngama roowângwah. 
ACT.9.39	Ephumma Piter thin demnâng johkatwah. Chenthu ate enâng hokkhoam phumma atok dângwah humko sietwênwah, ngale eko chentô janthoinyu heh ate tumlit khôanhok wah, ngale asep nungma Dorkas ma hînpoatko tektah khet heh phangtang atenâng khesokwah. 
ACT.9.40	Piter ma phangtang erehum kowah chhoanthuk lahma atema dakuhtho lahma rangsoam wah; erediko mang tâko wãng lahma atema ngatwah, “Tabitha, toansat o!” Ephumma ate mitkanwah, ngale chenthu atema Piter chohkhe phumma, sattôngwah. 
ACT.9.41	Piter ma ate tânâng hehka lahma chohsatsiet wah. Erediko atema putedâlemte phangtang roowah, ereko janthoinyu hehmin johdângwah. Ephumma atema thinnâng Tabitha ahin khesokwah. 
ACT.9.42	Are nginpa Jopa hah phangtang nâng khemtatwah, ephumma ajahthem mihnyan ma Teso nâng putedâlem wah. 
ACT.9.43	Jopa hahwah ngemkhoanwah tembu hum hôante, ate mînpa Simon, ate demnâng melâng rangwo johtông thienwah.
ACT.10.1	Kasaria nâng mihnyan wathe ate mînpa Kornilas dângwah, atea, “Itali Regimen,” ngaeka Roman sipâhi heh kepten dângwah. 
ACT.10.2	Atea Joban rancheite mihnyan dângwah; ngale thinhumte tangkâ phangtang Joban nâng rangsoamte dângwah. Ate memin Jews tangchhih hehnâng nyahrãng chîchohsok wah, ngale roantang Joban nâng rangsoam lahma dângwah. 
ACT.10.3	Atema jâthe sanhêmthah wanrem sanpoatko thânkhewah, atema rangkhethung wah Joban ngintatte chaang paangpaang kalahma atenâng, “Kornilas!” ngama roolahma thânkhewah.
ACT.10.4	Atema chei nungma ngintatte ko thongsû lahma ngatwah, “Hethôte, arepa chennia?”
ACT.10.4	Ngintatte pumma dânthâng wah, “Nang rangsoam ngale nangma mihnyan hehnâng chohsû eko demko Joban rinme eka, ngale atema nang rangsoam pa edânthangho. 
ACT.10.5	Ngale athângheh nangma Jopa nâng mihnyan chienkat lohma Simon Piter rooka thuk o. 
ACT.10.6	Atea jokah nâng songlahma ngemkhoan wah tembu hum hôante Simon humko tonga.” 
ACT.10.7	Erediko ngintatte pa ngakchhoan wah, phumma Kornilas ma ate humwah haa wanii ngale sipâhi wathe roowah, ere sipâhi pa Joban rancheite ngale atenâng chohsokte dângwah. 
ACT.10.8	Atema thinnâng phangtang thôko lahma Jopa nâng chienkatwah.
ACT.10.9	Eredijâko, thin Jopa hahnâng hunemnem dângko, Piter rangngih mongtangko rangsoam rãng humkho nâng koatwângwah. 
ACT.10.10	Ate rêmrii lahma chenni komin phhekchhah hunwah; phumma aterãng phhekchhah khoakhêm thuko, atema thânkhewah. 
ACT.10.11	Atema rangkhethung laang lahma khewênwah, ngale chenni komin khadôngmõang sukbeliiko lolahma hahtokkhoh ko waangphe katlahma khewah. 
ACT.10.12	Ereko rongrup ngem heh dângwah, pû anyah, ngale wunwo hehmin dângwah. 
ACT.10.13	Phumma jabkhab pumma atenâng ngatwah, “Piter toanchep lohma areheh ritphe lohma phhek o!”
ACT.10.14	Phumma Piter ma ngatwah, “Teso, areheh ngama phhekmek! Ngama niemarang junko achin heh chenthumin phhekmek.”
ACT.10.15	Jabkhab pumma wienthe ngatwah, “Chenpa Joban ma asâ ngaeka ereko nangma achin neknga.” 
ACT.10.16	Arepa lôrem khesok diko rangkhethung nâng ngaktôan wênwah.
ACT.10.17	Piter ma arepa chenni junko thânkhe ekanga ngama bârit poatko, Kornilas ma chienkattah mihnyan hehma Simon humpa chohlem lahma Simon hum thakho wah pankâsek thongko cheplahma dângwah. 
ACT.10.18	Thinma roolahma chhienwah, “Nang humko Simon Piter ngama mihnyan wathe tonga?”
ACT.10.19	Ere thukomin Piter ma chenni junko thânkhetek a ngama thonghun lahma dângwah, phumma Juma atenâng ngatwah, “Tattan! Warem mihnyan ma nang lemsû eho. 
ACT.10.20	Toanchep lohma jâkhoama kao, ngale thin demnâng lejohwãng nekdang, chenrãngma ngako ngama chienkat erâng.” 
ACT.10.21	Ephumma Piter jâkhoam kalahma mihnyan hehnâng thôkoh wah, “Nema lemeken mihnyan pa nga. Ne chenrãngma katwah a?”
ACT.10.22	“Kepten, Kornilas ma chienkat ehi,” ngama thinma dânthâng wah. “Atea mihnyansen, ngale Joban nâng rangsoamte mihnyan, ngale chentô Jews heh ate rancheieka. Joban ngintatte ma ate humnâng nangrookat rãng thôkoh wah, ngale, erohkoba nangma atenâng chenni thôkohthin tonga ereheh atema eta chohtat a.” 
ACT.10.23	Piter ma ere mihnyan heh humkhen nâng roowên lahma erejâ rangpen pa jemthukwah.
ACT.10.23	Eredijâko thin demnâng johwângwah; ngale Jopa hahwah putedâlemte heh wahmin ate demnâng khuthe johwângwah. 
ACT.10.24	Eredijâko ate Kasaria hahnâng hokkhoamwah, eko Kornilas ma ate tang amang heh, ngale lemrusen heh demnâng roamlahma Piter bemlâwah. 
ACT.10.25	Piter humkhen nâng lupwângrãng ngatko, Kornilas chohka lahma ate dathongko khupjup kalahma atenâng rangsoam wah. 
ACT.10.26	Phumma Piter ma chepsiet lahma ngatwah. “Chep o,” “Ngamin mihnyan jôba.” 
ACT.10.27	Piter humkhen nâng lupwâng nungnungko Kornilas ma atenâng thôkoh wah, phumma humkhen nâng wãng lahma jahmõang mihnyan khôan lahma khewângwah. 
ACT.10.28	Atema thinnâng ngatwah, “Nededema senthemthem jet en, Jews heh dôrem niemarang junko Jews ledangte heh demnâng leroammin. Rohkomin Joban ma nganâng hennângjô niemarang junko achin lengamin ngama khesok ehang. 
ACT.10.29	Ngale erohwah chenthu nangma ngaroorãng chienkat phumma ledân thangma wãngerâng. Thôkohhang, chenrãngma rooka thanga?”
ACT.10.30	Kornilas ma ngatwah, “Aretô thang sanpoatko jârem mako nga rangsoam lekma dângwah erepa nga humko sanhêmthah wanrem sanpoatko dângwah. Phumma nga mathahko khet phiakjaja keplahma mihnyan wathe chephokwah 
ACT.10.31	ngale atema ngatwah, ‘Kornilas! Joban ma nang rangsoam lâchohtattho ngale nangma mihnâng chohsok moatlem moeko pemin lâkhetho. 
ACT.10.32	Jopa nâng mihnyan chienkat lohma Simon Piter rooka thuk o. Atea jokah nâng songlahma ngemkhoan wah tembu hum hôante Simon humnâng tonga.’ 
ACT.10.33	Phumma lemlienma nangroo rãng chienkatwah, ngale nang anâng wângpa nyahrãng lâsentah. Teso ma nangnâng chenni thôkoh rãng chien eho erepa chohtatrãng nikhu areko Joban mathahko bemeki.”
ACT.10.34	Piter ma loatjabwah: “Ngama arepa toangtang ngama athângheh jet ekang, Joban ma chentô nâng manthe hôanehi. 
ACT.10.35	Henhenma ate ranchei lahma toangtang moatlem moeka ereheh chenrãngrãng jatjô medang akomin atema kepeka. 
ACT.10.36	Atema Isrial mihnyan hehnâng ngin matchhoantah pa nemajet en, erepa Jisu Krista junma mêmo Nginkongsen phoangthô chhoanwah, atea chentôrãng Teso. 
ACT.10.37	Jon ma baptijem kep ngin phoangthô diko, Galili nâng bengthun lahma Isrial diak phangtang nâng chenni dangtah a ereheh nemajet en. 
ACT.10.38	Nema Nazarat wah Jisu pa ejet en ngale Joban ma atenâng Asâthôanju ngale chaan chenroh kohtah a erepemin jet en. Atema chentô nâng phoangchhoan lahma asenli heh moatwah, ngale chentô juchhihma loeka heh sensiet rewah, chenrãngma ngako Joban pa ate demnâng dângwah. 
ACT.10.39	Atema Isrial diaknâng ngale Jeroselem nâng chentô motah a ereheh nimitma khelihma thôeki. Ngale thinma bãngphakko sema teklahma rittekwah. 
ACT.10.40	Rohkomin Joban ma jârem diko ritwah ngakhînsiet wah, ngale ngakhinwâng dikomin chohkhe thukwah, 
ACT.10.41	erepa chentô nâng khethuk tuho, rohkomin Joban ma renchhoan heh nângba khethukwah, erepa nima khewah, ate demnâng ritwah ngakhîn dikomin aroamma jokphhek chhahtih. 
ACT.10.42	Ngale atema ninâng nginkongsen pa mihnyan hehnâng phoangthô chhoankoh en ngama chien ehi ngale Joban ma atenâng ahînte ngale aritte heh rênrãng thieneka ngama thôchhoan kohrãng chien ehi. 
ACT.10.43	Chentô mõng hehmemin ate junma jabwah, thinma ngatwah, Jisu mîn chaanko henhenma atenâng putedâlem eka erehehma map chohmin.”
ACT.10.44	Piter ma nginthô thuko ate ngin jetatte heh phangtang khohnâng Asâthôanju katwah. 
ACT.10.45	Jews jat putedâlemte Jopa wah Piter demnâng johkatah hehma Jews ledangte jat hehnângmin Joban ma Asâthôanju hînhô kohpa khelahma nyahrãng bâritwah. 
ACT.10.46	Chenrãngma ngako thinma jatjat jabma jablahma Joban nâng rôlahma tatwah. Phumma Piter ma loatjabwah: 
ACT.10.47	“Are mihnyan hehmemin nima chohtih rãngrãng Asâthôanju chohwak eka. Henma thinnâng baptijem nekkepen ngama tâjek tângmin a?” 
ACT.10.48	Ephumma atema thinnâng Jisu Krista mînko baptijem kepen ngatwah. Erediko thinma atenâng jâthe jânii johtong thienhi ngama roatsep wah.
ACT.11.1	Moattat chhoante ngale chentô Judia diakwah putedâlemte hehma ngale Jews ledangte hehmemin Joban jabkhab pa kep eka ngama chohtatwah. 
ACT.11.2	Chenthu Piter Jeroselem nâng katko, Jews ledangte hehma khoankhen niem hôanmin jôba ngama hunte hehma ngatwah, 
ACT.11.3	“Nanga khoankhen niem lehôante Jews ledangte humnâng hûeko, ngale thin demnâng roamphhek chhah eko!” 
ACT.11.4	Ephumma Piter ma thinnâng khebeng thuma chenroh bengdangtah a erehehma thunlahma phangtang thôkoh wah:
ACT.11.5	“Chenthu ngama Jopa hahnâng rangsoam poatko, ngama thânkhewah. Ngama chenni komin khadôngmõang rangkho wah sukbeliiko lolahma waangphekat lahma thânkhewah, ngale erepa nga tâko tângjek katwah. 
ACT.11.6	Ngama namwãng lekma akhennâng sûwêntek pa, humwah pem eki ngem angah, wunwah ngem angah, pû anyah, erediko wunwah wo hehmin khewah. 
ACT.11.7	Erediko nganâng ngalahma jabkhab tatwah, ‘Piter cheplohma areheh ritphe lohma phhek o!’ 
ACT.11.8	Phumma ngama ngatwah, ‘Teso, ngama areheh phhekmek! chenthumin niemarang junko achin heh nga thunnâng mathat sekwên ekang.’ 
ACT.11.9	Phumma rangkho wah jabkhab wienngak jabkatwah, ‘Chenpa Joban ma asâ ngaeka ereheh nâng nangma chenni nângjô achin neknga.’ 
ACT.11.10	Arepa lôremrãng dângwah, ngale erediko chentôpa rangkhethung nâng ngaktôan wênwah. 
ACT.11.11	Ere sanpoatko Kasaria wah mihnyan warem ngaroorãng chienkattha heh nga tongtek humko hokwah. 
ACT.11.12	Juma nganâng letûngmaang thangma thin demnâng johwângrãng ngatwah. Jopa wah putedâlemte waerok pemin nga demnâng Kasaria nâng johwângwah, ngale nikhu phangtang Kornilas humnâng wãngtih. 
ACT.11.13	Atema rangwah Joban ngintatte ate humkhenko hongchep hûlahma khetah ngin heh ninâng thôkohthi, ngale atenâng, ‘Jopa wah Simon Piter roorãng mihnyan wah chienkat o ngama ngatah hehmin thôkohthi. 
ACT.11.14	Atema nangnâng ngin ethôkohho, ngale erejunko ne humte tangkâ heh kho epe en.’ 
ACT.11.15	Ngale chenthu ngama thôkoh thuko, khema nâng chenroh nãngkhoh nâng kathia ererãngrãng thinkhoh nângmin Asâthôanju katwah. 
ACT.11.16	Erediko Teso ma chenni ngatah a erepa ngama thônghun wah: ‘Jon ma joma baptijem koheka, rohkomin nenâng Asâthôanju ma baptijem ekohhèn.’ 
ACT.11.17	Nãngma Teso Jisu Krista nâng putedâlem ko chohtih rãngrãng jôba Jews ledangte hehnângmin Joban ma hînhô koheka; phumma Joban nâng jektangte nga hen a!”
ACT.11.18	Chenthu thinma are nginpa tatphumma, chhiakmîn pa jeklahma Joban nâng rôwakwah, “Eroh medang ako Jews ledangte hehnângmin Joban ma hunglitthuk lahma roandông koheka!”
ACT.11.19	Stifen ritphe poatwah chêmsiet sanpoatko putedâlemte phoanghuh chhoantah heh Fonika, Sipras, ngale Antiok lanhûroh chhoanwah, phumma thinma Joban nginpa Jews hehnâng lolo thôkoh wah. 
ACT.11.20	Rohkomin Sipras ngale Kren wah putedâlemte ahan hehma Antiok nâng kalahma Jews ledangte hehnâng thôkat kohwah ngale, thinnâng Teso Jisu nginkongsen pa thôkoh wah. 
ACT.11.21	Teso chaanpa thin demnâng dângwah, ngale jahmõang mihnyan hehma putedâlem lahma Teso tânâng ngakhok wah.
ACT.11.22	Are nginpa Jeroselem wah Asâthem heh tânâng hokphumma thinma Barnabas Antiok nâng chienkatwah. 
ACT.11.23	Chenthu ate kalahma mihnyan hehnâng Joban ma rangkoh pa kheka lahma ate nyahrãng khuhahwah, ngale Teso nâng thinhung arin phangtang kohlahma putedâlem rãng roatsep wah. 
ACT.11.24	Barnabas pa nyahrãng mihnyansen dângwah, atenâng Asâthôanju min mênchong dângwah ngale nyahrãng putedâlem sen dângwah. Ephumma jahmõang mihnyan heh Teso tânâng siethokwah.
ACT.11.25	Erediko Sol lemsokrãng Barnabas Tarsus nâng katwah. 
ACT.11.26	Atema Sol chohmîn lahma Antiok nâng sietwênwah, ngale rangpâ pâtangma atenii Antiok nâng tôngwah. Roantangma Asâthem heh khôanhû lahma Barnabas le Sol demnâng chohmînwah ngale atenii ma thinnâng hethô wah. Antiok wah putedâlemte hehnâng Kristan ngama bengngatwah.
ACT.11.27	Ere sanpoatko Jeroselem wah Antiok nâng mõng khuthe katwah. 
ACT.11.28	Mõng heh chhangwah wathe ate mînpa Agabas, Joban Ju chaanma toanchep lahma hahtokkhoh phangtang nâng rêmchhih hok lâthangtah ngama thôwah. (Erepa Kladias pa Chofa dâng sanpoatko hokwah.) 
ACT.11.29	Phumma dijunte hehma henma chentô taeka eretô thinlemru Judia wah putedâlemte hehnâng matkat e ngama nginpat wah. 
ACT.11.30	Thinma khôanse lahma ere ngunpa Asâthem hehnâng Barnabas le Sol nii deknâng matkatwah.
ACT.12.1	Ere sanpoatko Hirot Lowang ma Asâthem hehnâng bengchêmsiet wah. 
ACT.12.2	Atema, Jon naa Jems, dãngma ritdoakwah. 
ACT.12.3	Are junko Jews heh khuhah lahma khe phumma atema Piter min loatkhhekwah. (Arepa wichhi lesak pheban phhek lokuh sanpoatko dângwah.) 
ACT.12.4	Piter lokhhek lahma phâtek nâng sekwah, ngale sipâhi wabelili roamlahma khubeli nâng bemthukwah. Hirot ma Adankhoam lokuh râdiko nok atang mathahko sekhâmrãng thônghun wah. 
ACT.12.5	Erohwah Piter phâtek nâng sekwah, rohkomin Asâthem hehma Joban nâng ate rãngma nyahrãng hungkoh lahma rangsoam wah.
ACT.12.6	Hirot ma nènep nok atang mako loatsietmin ngama ngat rangpenko, Piter abemte sipâhi wanii tungko juplahma dângwah. Atenâng janru wannii ma khhek lahma dângwah, ngale phâtek nâng lupwângthin kowah pankâsek thongko abemte sipâhi heh dângwah. 
ACT.12.7	Lemlienma Teso ngintatte ereko hongchephû lahma eretheko wenphiak hôngphiak hokwah. Ngintatte pumma Piter nâng chhoakkhoko lolahma satsiet lahma ngatwah, “Sitsiak dango! Toanchep o!” Phumma lemlienma Piter dekwah janru heh jâritwah. 
ACT.12.8	Erediko ngintatte pumma atenâng ngatwah, “Nang roamdit pa dit o, ngale nang dapheng pa phengreo.” Phumma Piter ma eroh moatwah, ngale ngintatte pumma ngatwah, “Nang khetpa toanpoh lohma nga demnâng karoo.” 
ACT.12.9	Ngintatte pumma moeka pa linlin dangale dangmah a ere pejô lejet thangma Piter phâtek khenwah johloat chhoanwah; atema thânkheba rethem ekang ngama thônghun wah. 
ACT.12.10	Thinma khebengwah bemte heh dankhoam lahma ere diwah bemte hehmin dankhoam lahma athôan wah hahdaang nâng loatkatthin jankâsek tâko hokkatwah. Phumma jankâsekpa atedede laangjâ lahma loatchhoan wah. Ngintatte le Piter nii chuthe taangkhoam diko, ngintatte pumma Piter phethien lahma chhoanwah.
ACT.12.11	Erediko Piter ma atenâng chenni dangeka erepa jetrii lahma ngatwah, “Ade phumma arepa linlin ngama lâjettek! Teso ma nga Hirot wah pepângrãng ngale Jews mihnyan hehma themawa eka hehwah pepângrãng ate ngintatte chienkat era.”
ACT.12.12	Piter ma linlin loatchhoantek ngama jetrii lahma Jon Mak nyong Mariam humnâng wângwah, ereko ajahthem mihnyan khôan lahma rangsoam wah. 
ACT.12.13	Piter ma rangsâma kâsekko rahkôngwah, phumma janchhônya haa wathe ate mînpa Roda kâseklaang rãng katwah. 
ACT.12.14	Atema Piter kahrapa jin lahma nyahrãng khuhah nungma kâsek lelaang thangma ngakchhoan wângwah, ngale atema Piter rangsâko cheplahma tonga ngama thôkoh wah. 
ACT.12.15	Thinma atenâng ngatwah, “Nanga apa rekoa!” Phumma atema arepa linlin ngama chaanritwah. Ephumma thinma ngatwah, “Arepa ate ngintatte tadanga.”
ACT.12.16	Ere thukomin Piter ma kâsekko rahkong lahma dângwah. Athôanko thinma kâsekpa laangka lahma Piter chohkhe wah, ephumma thin bârit rewah. 
ACT.12.17	Piter ma thinnâng nektin en ngama dekma thakkohwah, ngale Teso ma phâtek khenwah ate chhoanroh loatsiettah a ereheh thinnâng thôkoh wah. Atema thinnâng ngatwah, “Arepa Jems le putedâlemte ahan hehnâng thôkoh en,” erediko thintâwah loatchhoan lahma thehan nâng chhoanwah.
ACT.12.18	Rangkhahko Piter nâng chenni dangeka ngama phâtek bemte heh nyahrãng mokritwah. 
ACT.12.19	Hirot ma Piter lemrãng chienwah, rohkomin thinma chohlemho. Ephumma Hirot ma abemte sipâhi heh sekhamwah, ngale erediko bemte heh ritphe thukwah.
ACT.12.19	Arediko Hirot Judia wah Kasaria nâng kalahma poatthe tôngkatwah.
ACT.12.20	Tair le Sidon wah mihnyan heh demnâng Hirot nyahrãng rinkhah wah, ephumma enângwah mihnyan khuthe roamlahma ate demnâng chohmînrãng hokwah. Khebeng khoko thinma Hirot humbemte Blastas demnâng bengjetmîn wah, ephumma Blastas ma thinnâng chohsok wah. Erediko Hirot tânâng wãngwak lahma nomerãng roatsep wah, chenrãngma ngako thinma phhekchhah pa Lowang Hirot diakwah chohwah.
ACT.12.21	Jâthe rangwo khôanwak lahma Hirot ma lowang khet keplahma lowang tôngthinko tonglahma mihnyan hehnâng thôkoh wah. 
ACT.12.22	Phumma erekowah mihnyan hehma, “Arepa mihnyan ma jab dangmah, Joban ma jabeka!” ngama rakwah. 
ACT.12.23	Phumma lemlienma Teso ngintatte ma Hirot loangwatwah, chenrãngma ngako atema Joban mîn dongthukmah. Erediko dongma phheklahma ritwah.
ACT.12.24	Phumma ere sanpoat komin Joban jabkhab pa jêngjah jahchhoan ngale jêngdong dongwãng rewah.
ACT.12.25	Barnabas le Sol niima thin moatlem heh tamo lahma Jeroselem wah Jon Mak thin demnâng sietlahma ngakwâng wah.
ACT.13.1	Antiok wah Asâthem hehnâng mõng ngale hethôte heh roanche dângwah: Barnabas, Simon (ngale atenâng mangnyekjat ngamemin roowah), Lukius (atea Kren wah), Manan (atea Govono Hirot demnâng aroamma humthewah roamdông aloatwah ), ngale Sol. 
ACT.13.2	Chenthu thinma lephhek lechhah thangma Teso nâng rangsoam poatko, Asâthôanju ma thinnâng ngatwah, “Barnabas ngale Sol nii, ngama moatlem moatthukrãng rootek heh moatrãng reethien en.”
ACT.13.3	Thinma lephhek lechhah thangma rangsoam wah, ngale thindekpa atenii khohko lolahma rangsoam kolahma chienchhoan wah.
ACT.13.4	Asâthôanju ma chienchhoan lahma Barnabas le Sol nii Seliuka nâng katwah, ngale enângwah jogari ma jotung wah Sipras hahnâng katwah. 
ACT.13.5	Chenthu thin Salami hahnâng hokko, thinma Joban jabkhab enângwah Sanagog nâng thôkoh wah. Atenii nâng chohsok rãng Jon Mak min atenii demko dângwah.
ACT.13.6	Thinma jotung wah hahpa danlahma Pafos hahnâng katwah, enâng thinma mõng ngama phoangthôrii lahma jâdu jette Jews mihnyan atemin pa Bar - Jisu chohmînwah. 
ACT.13.7	Atea ere jotung wah hah Govono Serges Paulas lemruchha dângwah, ngale Govono pa nyahrãng jet ajien dângwah. Phumma Govono pumma Joban ngin jettat hunlahma Barnabas le Sol nii ate tâko roowah. 
ACT.13.8	Rohkomin jâdu jette Ilimas ma atenii lelatnâng danglahma jektâng wah (arepa Bar - Jisu nâng Griik jabma mîn lahma dângwah), ngale Govono ma Jisu nâng putedâlem pa atema jeksietrãng phungwah. 
ACT.13.9	Erediko Sol - ngale atenâng Pol ngamemin rooeka - atenâng Asâthôanju mênchong dângwah; atema jâdu jetteko thongsû lahma 
ACT.13.10	ngatwah, “Nanga joakchha! Nanga rongrup asenli heh ran. Nangnâng rongrup buthi mongthem chhih heh tongho, ngale roangtang nangma Teso toangtang nginpa mothô khoanglep rãng litdângthuk hun eko! 
ACT.13.11	Athângheh Teso ma nangnâng ewat ho; ngale nanga poatthe rãng mitdoak lohma chenjô lekhemin ngale rangwo phiak pejô lekhe edango.”
ACT.13.11	Phumma lemlienma Ilimas mitpa nyekjâwah, ngale henma komin ate dekko lolahma phoangsiette lêm tumlit phoangkhoam wah. 
ACT.13.12	Phumma Govono ma erepa khelahma putedâlem wah; ngale Teso ngin hethôeka heh tatlahma nyahrãng bâritwah.
ACT.13.13	Pol le ate lemru heh Pafos wah Pamfalia diakwah Perga hahnâng jogari ma katwah, enâng Jon Mak phethien lahma Jeroselem nâng ngakkat wah. 
ACT.13.14	Thin Perga diaknâng hokwah ngale Pisida wah Antiok hahnâng hokwah, ngale Pientông jâko Sanagog nâng wãngwak lahma johtông wângwah. 
ACT.13.15	Mosa Niemarang ngale mõng hehma raangwah hehwah loatweih diko, Sanagog wah Sahhabwa pumma thinnâng chhienkat thukwah: “Lemruchha heh, nememin mihnyan hehnâng chenni komin rîn akhahthin metong hènko tarîn en.” 
ACT.13.16	Phumma Pol toanchep lahma ate dekma hakkat lahma loatjabwah:
ACT.13.16	“Ngapho anaa Isrial heh ngale chentô Jews ledangte arekowah Joban nâng soam atôte heh: Ngangin jetat tanha! 
ACT.13.17	Isrial mihnyan heh Joban pumma nãngte nãngwa heh Igip nâng mihdiakte danglahma sông poatko renlahma jet ajien thukwah. Joban ma ate chaanma Igip wah loatsietchhoan wah, 
ACT.13.18	ngale atema rangpâ roakbelii thin demnâng hungmôngsiet lahma dangwah sehahkho nâng. 
ACT.13.19	Atema Kanan hah wah diak engit chhihsiet lahma erediak heh ate mihnyan hehnâng kohwah. 
ACT.13.20	Are chentôpa 450 rangpâ khenko dângwah.
ACT.13.20	“Arediko atema thinnâng mõng Samoel sanpoat tôko lândangroh hah pênte kohlahma pênthukwah. 
ACT.13.21	Ngale chenthu thinma lowang thâ phumma, Joban ma thinnâng Benjamin jatwah Kish chha Sol rangpâ roakbelii rãng thin Lowang dângthukwah. 
ACT.13.22	Sol Lowang wah rephe diko, Joban ma thin Lowang rãng Devit lithôan wah. Joban ma ate junma aroh jabwah: ‘Ngama Jisi chha Devit pa nga hungma lem ekang rãngrãng mihnyan lâchohtek, ngama atenâng chenni moathuk hun ekanga ereheh phangtang atema emoa.’ 
ACT.13.23	Joban ma toamsem tah rãngrãng atema Isrial mihnyan heh Pângte rãng Devit pôali wah Jisu dangthuk eka. 
ACT.13.24	Jisu ma ate moatlem moatmako, Jon ma chentô Isrial mihnyan hehnâng pap wah hungngaklit letma baptijem kepen ngama phoangthô kohwah. 
ACT.13.25	Ngale Jon ma ate moatlem heh tâmoat nemnemko, atema mihnyan hehnâng ngatwah, ‘Nema nga a hen edanga ngama thonghun eha? Nga nema bemla ekenpa dangmek. Rohkomin nga nginpa jetat tanha! Atea ngadiko ekara, ngale nga ate daphâng putkohrãng jômin punmek.’
ACT.13.26	“Ngapho anaa Isrial mihnyan heh, Abraham chhuchha heh, ngale chentô Jews ledangte Joban nâng soam atôte heh: Are khope nginsen pa nãngkhu nâng thôhok kohwah! 
ACT.13.27	Chenrãngma ngako Jeroselem wah sôngte mihnyan, ngale thin khhepho phannang hehma atea nãng Pângte ngama jetmah, ngale Joban pientôngjâ roakweih mõngheh jabkhab weihwak eka hehmin jetmah. Rohkomin thinma Jisu ritphe lahma mõngheh jabkhab pa toangtang dangthuk eka. 
ACT.13.28	Ngale thinma Jisu lânrit pheroh chennângjô thelahma lechohlo medang akomin, thinma Jisu ritphe rãng Pilat nâng chienwah. 
ACT.13.29	Ngale Joban nyapraangma ate junma chentô jabtah heh thinma moatdiko, thinma bãngphak kowah jâtoan lahma mangruk nâng rukatwah. 
ACT.13.30	Rohkomin Joban ma ritwah ngakhinsiettah, 
ACT.13.31	ngale melâng rangwo ate demko Galili wah Jeroselem nâng johwângte heh tânâng hongloattah. Ere mihnyan hehma athângheh ate ngin pa Isrial mihnyan hehnâng phoangthôkoh eka. 
ACT.13.32+ACT.13.33	Ngale nima nenâng nginkongsen pa thôhû koheka: Joban ma nãngte nãngwa hehnâng chenni moatkoh rãng toamsem tah a erepa thin pôali Jisu pa ngakhinsiet lahma athângheh atema nãngrãng mokoh ehi. Rangsoamsê titab khedi kowah ko aroh raangeka,
ACT.13.32+ACT.13.33	‘Nanga nga Chha;
ACT.13.32+ACT.13.33	thejâ nga nang Wa lâdangtek.’
ACT.13.34	Ngale ate ritwah ngakhin eka le mangruk nâng lesãnjâ dangeka heh junko Joban ma aroh jabwah:
ACT.13.34	‘Ngama nangnâng alinlin asâthôan rang ekoh e,
ACT.13.34	erepa ngama Devit nâng toamhôan wah.’
ACT.13.35	Atema rangsoamsê titab ahan nângmin jabeka:
ACT.13.35	‘Nangma nangnâng toangtangma putedâlemte haapa mangruk nâng lesãnjâ thukmin.’
ACT.13.36	Chenrãngma ngako Devit ma Joban moatlem heh ate roandông poatko motah, ngale erediko riilahma, ate te awa heh demnâng johbîn katwah, ngale ate mangpa mangrukko sânjâwah. 
ACT.13.37	Roh-komin Joban ma ngakhinsiettah Jisu pa mangrukko sanjâho. 
ACT.13.38+ACT.13.39	Ngapho anaa Isrial mihnyan heh nekhu phangtangma arepa senthemthem jet en, Jisu junma nenâng pap dângwah map chohngin pa thôkoh eka; ngale nema arepa jet en, henhenma atenâng putedâlem eka ereheh Mosa Niemarang ma leta pesiet dangtah heh phangtang wah pesiet eka. 
ACT.13.40	Erohwah jetletma tongen, mõng hehma jabtah nginpa nekhoh nâng nekchenchat ehèn: 
ACT.13.41	‘Sûtan en, Joban rãngma chhihjabte heh! bârii letma erii en!
ACT.13.41	Chenrãngma ngako thejâ ngama chenni moekanga erehehnâng nema lepute min,
ACT.13.41	mihmejô methôkoh hèn komin nema putemet!’ ”
ACT.13.42	Phumma Pol le Barnabas nii Sanagog kowah ngakchhoan ko, mihnyan hehma ahokminwah Pientôngjâ komin ngakhû letma arerãngrãng ngin heh thôhû kohhi ngama roatsep wah. 
ACT.13.43	Mihnyan heh phanchhoan diko, Pol le Barnabas nii erediko Jews heh ngale Jews ledangte Judiejem rãng litdângwah heh jahmõang junkhoam wah. Moattat chhoante hehma Joban mînchenchaan pa roantang kepletma tongen ngama thôkoh wah.
ACT.13.44	Eredijâ kowah Pientông jâko erehah wah mihnyan heh phangtang Teso jabkhab pa jetatrãng hokwah. 
ACT.13.45	Chenthu Jews hehma mihnyan heh khe phumma thinma mitchekwah; ngale Pol ma thôeka ngin heh junma ate demnâng chhiakmîn lahma Pol nâng dûmmek wah. 
ACT.13.46	Rohkomin Pol le Barnabas niima lechei thangma jêngjah jâhthô thôkoh wah: “Khebeng thôanko Joban jabkhab pa nenâng bengthôkoh pa alemthôan dângwah. Rohkomin nema erepa lekep dâng phumma, ngale roantang roanjêng roandông lehun dâng phumma, nima nenâng lethôkoh thangma Jews ledangte hehnâng thôhûkoh eki. 
ACT.13.47	Chenrãngma ngako Teso ma ninâng aroh moatrãng thôkoh ehi:
ACT.13.47	‘Ngama nanga Jews ledangte heh wenphiak rãng hôaneki,
ACT.13.47	erejunko hahtokkhoh kowah heh phangtang khope min.’ ”
ACT.13.48	Chenthu Jews ledangte hehma are nginpa tatphumma thinma Joban nginko rôwakwah; ngale henhenma roantang roanjêng roandông chohrãng rentah a ereheh putedâlemte rãng dângwah.
ACT.13.49	Teso jabkhab pa erediak phangtang nâng chohtatwah. 
ACT.13.50	Phumma erehah wah Jews hehma khhepho phannang heh erediko jews ledangte jat dihiaknyu hahdaang niemarang junko adongjat heh Jews hehma chepsietwah. Phumma thinma Pol le Barnabas nii nâng chêmsiet lahma erehah kowah sietphe chhoanwah. 
ACT.13.51	Moattat chhoante hehma thin dawah bumheh enângwah mihnyan heh lelatnâng finekthien lahma Ikoniem nâng katwah. 
ACT.13.52	Antiok wah putedâlemte heh nyahrãng khuhah nâhah dângwah, ngale thinnâng Asâthôanju mênchong dângwah.
ACT.14.1	Ererãngrãngjô Ikoniem nângmin dângwah: Pol le Barnabas nii Sanagog nâng hûlahma thinnâng thôko lahma Jews ngale Jews ledangte heh phangtang putedâlemte rãng litjâ wah. 
ACT.14.2	Rohkomin lepute dâlemte Jews hehma Jews ledangte heh chepsiet lahma putedâlemte heh lelatnâng dângwah. 
ACT.14.3	Enâng moattat chhoante heh melâng rangwo tôngthienwah, thinma chenni ranjô lechei Teso nginpa phoangthôwah, ngale ate mînchênchaan ngin thôeka pa toangtang ngama jetthuk rãng thinnâng patritli ngale bâritli moatlem heh moatthukwah. 
ACT.14.4	Erehah kowah mihnyan heh phanjâ wakwah: Khakapa Jews heh demnâng dângwah, ngale khakapa moattat chhoante heh demnâng dângwah.
ACT.14.5	Erediko Jews ledangte ngale Jews heh thin khhepho phannang heh demnâng roamlahma moattat chhoante hehnâng chêmthuk ngale longma ritpetrãng thômîn wah. 
ACT.14.6	Chenthu moattat chhoante hehma erengin pa leptat phumma erehah kowah huhchhoan lahma Likonia wah Listra le Dirbi erediko erehah kêanâ hahnâng katwakwah. 
ACT.14.7	Enângmin thinma Nginkongsen pa thôkoh wah.
ACT.14.8	Listra nâng achhatmejû dakò chha lahma chenthumin lethat jienkhoamte mihnyan wathe dângwah. 
ACT.14.9	Atemin eretheko tonglahma Pol nginpa jettat lahma dângwah. Ngale Pol ma ere mihwa pumma Joban ma tasensiet hang ngama putedâlem pa khelahma, atenâng thongthong sokkatwah 
ACT.14.10	ngale chaanmõang raklahma ngatwah, “Toanchep lohma nang dapa chen o!” Ephumma mihwa pa toangchep lahma tumlit phoangkhoam wah. 
ACT.14.11	Chenthu Pol ma moeka pa mihnyan hehma khe phumma, thin Ikoniem jabma, “Joban pa mihnyan rãngrãng danglahma nãng tâko kaera!” ngama rakwakwah. 
ACT.14.12	Thinma Barnabas nâng Zius ngama mînwah, ngale Pol nâng Hirmis ngama mînwah, chenrãngma ngako atea Nginkongsen thôte hehwah adongthôan dângwah. 
ACT.14.13	Zius joban rangsoamhum pa hahdaang panlienko dângwah, phumma erekowah soam aroakte pumma hahdaang pankâsek thongko mânpong ngale chongpô heh keplahma hokwah, chenrãngma ngako ate ngale mihnyan hehma moattat chhoante hehnâng soam aroak rãng hunwah.
ACT.14.14	Chenthu Barnabas le Pol niima mihnyan hehma themawa ekapa tatphumma, atenii khet heh koakphe lahma mihnyan heh chhangko raklahma chhoankat wah, 
ACT.14.15	“Nema chenni re eken a? Nimin nerãngrãng mihnyan jôba! Nia ako nekhu nâng Nginkongsen pa thôko lahma, nekhuma ledangli moatlem moeken kowah ahîn Joban, ngale rangkhethung, hahtokkhoh, josi, ngale josi khenwah chentô hôante Joban tânâng ngaklitsiet hokrãng netânâng hûeri. 
ACT.14.16	Khemako atema chentô mihnyan hehnâng mâmâ hungsiko dângthukwah. 
ACT.14.17	Rohkomin atema roantangma nga a ahin ngama moatlemsen molahma khesok eka: atema nenâng rangkho wah rangpat patthuk era ngale too achhah heh amun sanpoatko munthuk eka; atema nenâng phhekchhah kohlahma nehung nâng khuhahthuk ehèn.” 
ACT.14.18	Moattat chhoante hehma mihnyan hehnâng are ngin heh thôkoh nungnung komin mihnyan hehma atenii nâng soam aroak hokpa achaanma mamjek tângwah.
ACT.14.19	Jews khuthe Pisida diak Antiok hah ngale Ikoniem wah hokwah; thinma mihnyan heh thin demnâng rusiet lahma Pol nâng longma petwah, ngale riitah ngama thonghun lahma thinma hahdaang wah panlien nâng sietphekat wah. 
ACT.14.20	Phumma chenthu putedâlemte heh ate tumlit khôanchep hokphumma ate toangchep lahma hahdaang nâng ngakwâng wah. Eredijâko Barnabas enii Dirbi hahnâng wângwah.
ACT.14.21	Pol le Barnabas niima Dirbi nâng Nginkongsen pa phoangthô kolahma melâng mihnyan heh dijunte rãng dângthukwah. Erediko thin Lastra, Ikoniem, ngale Pisida wah Antiok nâng ngakwâng wah. 
ACT.14.22	Pol le Barnabas niima putedâlemte hehnâng toangtang dangletma rongtêngtêng putedâlem rãng rîn akhah wah. Thinma hethô wah, “Nãngma ajahthem chêmchei heh dannekthien lihma Joban Hahsông thenâng wângmin.” 
ACT.14.23	Thinma chentô Asâthem hehnâng khhepho phannang heh renthien rewah, ngale lephhek lechhah thangma rangsoam lahma ere mihnyan heh, thinma tok anaa eka Teso deknâng chohkoh wah. 
ACT.14.24	Thinma Pisida diak pa dankhoam lahma Pamfalia nâng katwah. 
ACT.14.25	Thinma Pirga nâng nginkongsen pa thôthien lahma Atalia nâng katwah, 
ACT.14.26	ngale enângwah Antiok nâng jogari ma ngakkat wah, erethepa thinma tamo lahma Joban deknang ate mînchenchaan ma chensû chenrea ngama kohthien wah.
ACT.14.27	Chenthu thin Antiok nâng hokko, thinma Asâthem heh khôansiet lahma Joban ma thin demnâng chentô motah a erengin heh phangtang thôkoh wah, ngale Jews ledangte hehma putedâlem rãng Joban ma chenroh lemlaang kotah a erengin hehmin thôkoh wah. 
ACT.14.28	Ngale enângwah putedâlemte heh demnâng thin rangwolo tôngthienwah.
ACT.15.1	Judia wah Antiok nâng mihnyan heh khuthe hûlahma putedâlemte hehnâng, “Mosa Niemarang junko nema khoankhen niempa lehôan kenko kho lepemin,” ngama hethô wah. 
ACT.15.2	Pol ngale Barnabas nii are junko ereheh demnâng nyahrãng chaanchhiakmîn wah, ephumma Pol le Barnabas ngale Antiok wah mihnyan khuthe Jeroselem nâng wãng lahma moattat chhoante heh demnâng erejunko thômîn wah.
ACT.15.3	Thin lemko Asâthem hehma sênkatwah; ngale thin Fonika ngale Samaria ma danka lahma Jews ledangte chenroh Joban nâng putedâlemte rãng dangeka erengin heh thinnâng thôthien kohwah; Are ngin pa tatlahma chentô putedâlemte heh nyahrãng khuhah nâhah dângwah. 
ACT.15.4	Chenthu thin Jeroselem nâng hokphumma, Asâthem hehma, moattat chhoante, erediko khhepho phannang hehma khuhah nâhah tângroo wah, ngale thinjunma Joban ma chentô moatlem motah a ereheh thinnâng thôkoh wah. 
ACT.15.5	Phumma Farasi jatwah putedâlemte wathe toanchep lahma ngatwah, “Jews ledangte hehma khoankhen niempa hôanmin, ngale thinnâng Mosa Niemarang pa keprãng thôkohmin.”
ACT.15.6	Moattat chhoante ngale khhepho phannang heh are nginpa phênthômîn rãng khôanwakwah. 
ACT.15.7	Ajahthem lekchiakmîn diko Piter toanchep lahma ngatwah, “Lemruchha heh, nemajet, melâng rangpâ mako, nekhuchhang wah Joban ma nga Jews ledangte hehnâng Nginkongsen pa thôchhoan kohrãng renwah, erohwah thinma chohtat lahma putedâlem wakeka. 
ACT.15.8	Ngale anga nga hung arin lepjette Joban pumma nãngnâng kohthi rãngrãng atema Jews ledangte hehnângmin Asâthôanju kohlahma kepeka. 
ACT.15.9	Atema thin ngale nãngkhu tungko chenjô mâmâ hôanmahhi; atema thinpap heh map koheka chenrãngma ngako thinmemin putedâlem eka. 
ACT.15.10	Ephumma nema Jews ledangte putedâlemte hehnâng nãngte nãngwa hehmemin ngale nãngdede memin letahenli hênlihpa henthuk letma Joban nâng chenrãngma thatsu eken a? 
ACT.15.11	Eroh dangmah! Teso Jisu mînchenchaan ko putedâlem lihma nãng khope eki rãngrãng jôba thin khomin pe eka.”
ACT.15.12	Barnabas ngale Pol niima Jews ledangte heh tânâng Joban ma patritli ngale bâritli moatlem chentô motah heh thôkoh phumma mihnyan heh phangtang kihchepchep tôngwah. 
ACT.15.13	Chenthu thinma thôkoh diko, Jems ma loatjabwah: “Nga lemruchha heh, nganâng jetat tanha! 
ACT.15.14	Joban ma Jews ledangte hehnâng hunlahma atenâng putedâlemte mihnyan rãng chenroh kepeka ereheh Simon ma arohroh nãngnâng lâthô kohthi. 
ACT.15.15	Mõng heh jabpa areheh demko toangtang dangeka. Joban nyapraangma aroh ngaeka,
ACT.15.16	‘Teso ma ngaeka, Arediko, nga engak karâng,
ACT.15.16	ngale Devit Hahsông pa engak khôansiet ang.
ACT.15.16	Ngale chhihjâ rekapa ngama ngakhôan lekma amãnmãn engak rõngsiet ang.
ACT.15.17	Ngale chentô mihnyan jat apat heh ngatânâng ehûra,
ACT.15.17	ngale Jews ledangte jat ngadede mihnyan rãng chentô rootek hehmin ehûra.
ACT.15.18	Arepa Teso ma jabeka, ngale atema areheh khema thuma jetthukwah.’
ACT.15.19	Jems ma thôkoh wah, “Ngama thonghun junko, Jews ledangte Joban tânâng hunglit lahma hokte hehnâng nãngma lechêm thukmin. 
ACT.15.20	Erenoma, moangachang nâng kohwah phhekchhah, chenpa nãngniem junko achin ngaeki heh nekphhek chhah en ngama sitiwah raange; ngale dihiak dela tungnâng kaamchhih moatte, ngale bohkorep lahma ritphewah ngemheh lephhekrãng, erediko hei lephhekrãng sitiwah raange. 
ACT.15.21	Chenrãngma ngako Mosa Niemarang pa chenthu thuma Sanagog nâng Joban pientôngjâ roakweih loatweihwah, ngale ate Jabkhab pa chentô hahdaang hehnâng phoangthôwah.”
ACT.15.22	Erediko moattat chhoante ngale khhepho phannang heh, ngale Asâthem heh phangtang roamlahma thinkhuchhang wah Pol le Barnabas nii demnâng Antiok nâng chienkatrãng thômîn wah. Thinma putedâlemte hehma nyahrãng senchoh mihnyan wanii rênwah, erepa Juda atenâng Barsabas ngamemin roowah, erediko Silas nii renwah, 
ACT.15.23	ngale are sitipa raang lahma thinnâng matkatwah:
ACT.15.23	“Ni, moattat chhoante ngale khhepho phannang heh, ngale nekhu pho anaa hehma Antiok nâng, Syria, ngale Kilikia wah Jews ledangte hehnâng salem matkat eka. 
ACT.15.24	Nima chohtat eki, nikhu tâwah mihnyan khuthe hûlahma nenâng nyahrãng hungke thuk lahma chêmthuk ehèn ngama; rohkomin nima thinnâng aroh moatrãng chienmih. 
ACT.15.25	Ngale erohwah nikhu thômîn lihma phangtang hungjut lihma netânâng nginmatte chienkatrãng thômîn eki. Thin a nangpho Barnabas ngale Pol nii demnâng ekawakra, 
ACT.15.26	Pol le Barnabas niima thin roandôngpa Teso Jisu Krista moatlem moatrãng lâkohtah. 
ACT.15.27	Ngale nima Juda ngale Silas niimin netânâng chienkat erii, nima are sitiko raang ekipa thinma nenâng phoangphoang hûlahma ethôkoh hèn. 
ACT.15.28	Asâthôanju erediko ni jutlihma are alemli niemarang heh leko lihân henlih nenâng lelê hènthuk turãng thonghun eki: 
ACT.15.29	Moangachaang nâng kohwah phhekchhah nekchhah en; hei nekphhek en; bohko replahma ritphewah ngem nekphhek en; dihiak dela kaamchhih nekmo en. Nema arerãngrãng heh lemo medang enko nerãngma asen edanga. Asen tuta chendangen.”
ACT.15.30	Nginmatte heh chienchhoan lahma Antiok nâng katwah, phumma thinma putedâlemte heh phangtang khôansiet lahma thinnâng sitipa chohkoh wah. 
ACT.15.31	Chenthu mihnyan hehma sitipa weih phumma, hungdôngli ngin heh chohweih waklahma khuhah nâhah dângwah. 
ACT.15.32	Juda le Silas niimin mõng dângwah, phumma thin demnâng nyahrãng lekjabmîn lahma rîn akhah wah. 
ACT.15.33	Thin demnâng poatthe tôngthien diko putedâlemte hehma Juda le Silas nii khuhah nâhah sênchhoanwah, ngale atenii chienkatte heh tânâng ngakwâng wah. 
ACT.15.35	Pol le Barnabas nii melâng rangwo Antiok nâng tôngthienwah ngale mihhan ajahthem heh demnâng roamlahma thinma Teso nginpa phoangthô lahma hethô wah.
ACT.15.36	Jâthe jânii dinâng Pol ma Barnabas nâng ngatwah, “Chentô hahdaang hehnâng nãngma Teso ngin phoangthô kotih putedâlemte heh tânâng, ngakchhoan lihma chenroh songtong eka heh phoangsû chhoan e.” 
ACT.15.37	Phumma Barnabas ma thin demnâng Jon Mak johsietchhoan hunwah, 
ACT.15.38	rohkomin Pol ma Jon Mak johsietchhoan pa senmah ngama thônghun wah, chenrãngma ngako, khebengko Jon Mak thin demnâng lemra laangriri lejohkhoam thangma atenii Pamfalia nâng phethien lahma ngakchhoanwah. 
ACT.15.39	Phumma atenii nyahrãng chaanchhiakmîn lahma phânmînwah: Barnabas ma Mak sietlahma Sipras nâng katwah, 
ACT.15.40	Pol ma Silas sietlahma chhoanwah, phumma Antiok wah putedâlemte hehma Teso deknâng chohkoh lahma chienchhoan wah. 
ACT.15.41	Atea Siria ngale Kilikia ngenâng katwah, ngale enângwah Asâthem hehnâng chohsok katwah.
ACT.16.1	Pol Dirbi le Listra ngenâng katwah, phumma ere ngenâng Kristan mihnyan wathe Timothi ngama songlahma dângwah. Ate nyong min Kristan dângwah, rohkomin atea Jews dângwah, phumma ate wapa Griik dângwah. 
ACT.16.2	Listra ngale Ikoniem wah Kristan mihnyan hehma Timothi asen ngama thôwah. 
ACT.16.3	Phumma Pol ma Timothi ate demnâng johsietchhoan rãng hunwah, erohwah atema Timothi nâng khoankhen niem hôankohwah. Chenrãngma ngako enângwah sôngte Jews phangtangma Timothi wapa Griik ngama jetphumma Pol ma Timothi nâng khoankhen niem hôankohwah. 
ACT.16.4	Thinma sumhah heh dânkhôamko moattat chhoante le khhepho phannang hehma Jeroselem nâng pattah niemarang heh chentô Asâthem hehnâng phoang hethô wah, ngale ere niemarang heh kepletma tongen ngama phoangthô kohwah. 
ACT.16.5	Erohwah Asâthem heh putedâlem nâng jêngdong dongwãng ngale jêngsen senwãng dângwah ngale putedâlemte hehmin jêngjah jêngjah rewah.
ACT.16.6	Asâthôanju ma Asia diak ngenâng Joban nginkongsen pa lethôthuk dâng phumma thin Phergia le Galatia ngenâng katwah. 
ACT.16.7	Chenthu thin Mysia jatrii nâng hokphumma, thinma Bithania diak ngenâng wângrãng phungwah, rohkomin Jisu Juma thin enâng wãngthuk ho. 
ACT.16.8	Ephumma thin dekchah ngema Mysia hah dankat lahma Tros nâng katwah. 
ACT.16.9	Erejâ rangpenko Mesidonia wah mihnyan toanchep lahma atenâng rosep kalahma Pol ma thânkhewah, “Mesidonia nâng wãnglohma ninângmin mamchohsû wãng mênghi!” 
ACT.16.10	Pol ma erepa thânkhe rienrien ni Mesidonia nâng wângrâng cheplihma loatchhoan wah, chenrãngma ngako nima enângwah mihnyan hehnâng Joban Nginkongsen thôkohrâng Joban maroo ehi ngama jetwah.
ACT.16.11	Tros wah jogari ma chhoan lihma Samothrace nâng tintin katwah, ngale eredijâko Niepolis nâng katwah. 
ACT.16.12	Erekowah ni Filipien nâng katwah, Filipien pa Mesidonia diak kowah khebeng thôan Distik ngale alemthôan hah dângwah; ngale are hah pa Roman mihnyan heh sôngthin hah dângwah. Phumma eretheko ni melâng rangwo tôngthienwah. 
ACT.16.13	Pientông jâko josikah nâng Jews heh khôan lahma rangsoam thinthe etongthem a ngama thonghun lihma ni josi kahnâng katwah. Phumma erethe kowah dihiaknyu khôantongtah heh demnâng johtong kalihma thin demnâng thômîn wah. 
ACT.16.14	Thinkhuchhang wah ni nginkepte pa Thiatira hahwah Lidia dângwah, atea khetchek sengte dângwah. Atea Joban linlin nâng soam atôte dângwah, ngale Pol ma thôeka nginpa jetatrãng ate hung Teso ma laangkohwah. 
ACT.16.15	Atema ngale ate hum wah mihnyan hehma baptijem kepdiko, Lidia ma ate humnâng ni roowah, “Nema nganâng linlin Teso nâng putedâlemte ngama methonghun theko nga humnâng tongwãngren.” Ngale thinhumnâng wângrãng atema ninâng roatsep wah.
ACT.16.16	Jâthe ni rangsoam thinnâng katko janchhônya wathe atea mihhaa dângwah erepa chohmînwah, phumma atema juchhih ngewah chaanchoh lahma khediko chenni dângmin a erengin heh jienthô lahma dângwah. Atema khediko dângwângmin ngin heh phoangthô kolahma ate tângte rãng ngun akem heh jahmõang chohbi kohwah. 
ACT.16.17	Ere janchhônya pa raklahma Pol le Silas nii diko junkhôamwah, “Are mihnyan niia achoang thôanwah tôngte Joban haa! Ate niima nekhu chenroh khope min a erengin heh thôkoh ehèn!” 
ACT.16.18	Janchhônya pumma Pol khoan lânpunroh are nginpa melâng rangwo rãng phoangjabwah, Phumma Pol nyahrãng khoanpun lahma litphong lahma ere juko ngatwah, “Jisu Krista mînko ngama nangnâng are janchhônya kowah loatchhoan o ngama chien eki!” Phumma ere sanpoat poatko janchhônya kowah jupa loatchhoan wah. 
ACT.16.19	Chenthu janchhônya tângte pumma thinma ngunbi lemkhô pa ahotu ngama jetphumma, thinma Pol le Silas nii lolahma nok atang ngale thôte jabte heh tânâng siethokwah. 
ACT.16.20	Thinma Roman adong heh tânâng siethû lahma ngatwah, “Are heh a Jews, ngale thinma ni hahdaang pa jamsiet eka. 
ACT.16.21	Thinma nãng niemarang heh lelatnâng phoanghethô eka; Nia Roman mihnyan, ngale nima are niemarang heh jienkepmih.” 
ACT.16.22	Ngale mihnyan phangtang Pol le Silas nii lelatnâng chepwah.
ACT.16.22	Erediko Roman thôte jabte adong hehma Pol le Silas nii khet koakphe kolahma watthukwah. 
ACT.16.23	Chhihmõang buhawat diko, thinma phâtek nâng sekwah, ngale phâtek bemte hehnâng kitkit sekthien en ngama chienwah. 
ACT.16.24	Are nginpa tatphumma phâtek bemte hehma thinda tungko bãnglengdong khhek lahma akhen thôanko sekwah.
ACT.16.25	Rangpen mongtangko Pol le Silas niima rangsoam nungma Joban nâng rangsoamsê selahma dângwah, ngale thindemwah khhekritte ahan hehma atenii nâng jetat lahma dângwah. 
ACT.16.26	Phumma lemlienma hahtiidong tiihû lahma phâtek pa hahkhenma chhihjâwah. Ngale lemlienma chentô kâsek heh laangjâ rewah, ngale khhekritte heh dekwah janru heh jânjâ rewah. 
ACT.16.27	Phâtek bemte pumma kâsek heh laangjâ choan khewah, atema phâtek wah mihnyan heh huhchhoan themtah ngama thonghun lahma ate dãngpa toanlahma atedede ritpheritrãng phungwah. 
ACT.16.28	Phumma Pol chaanmõang raklahma ngatwah, “Nangdede nekrit pherii, nikhu phangtang ako tonge!”
ACT.16.29	Phâtek bemte pumma wenphiaktan en ngama ngatwah, erediko ate humkhen nâng chhoanwãng lahma Pol le Silas nii dathongko khupjup wângwah. 
ACT.16.30	Erediko atema rangsâ nâng loatsiet katlahma ngatwah, “Hethôte, ngama khope rãng chenni moatmin a?”
ACT.16.31	Thinma dânthâng wah, “Nangma Teso Jisu nâng putedâlem o, erohkoba nang khomin epeo, ngale - ne humte tangkâ heh khomin epea.” 
ACT.16.32	Erediko thinma atenâng Teso jabkhab pa thôkoh wah, ngale ere hum wah mihnyan heh phangtang nâng thôkoh wah. 
ACT.16.33	Erejâ rangpen ere sanpoat poatko phâtek bemte pumma sietchhoan lahma thin mâmãn heh sâsiet kohwah; ngale ate erediko ate humte tangkâ heh phangtang lemlienma baptijem kepwah. 
ACT.16.34	Erediko atema Pol le Silas nii ate humnâng sietwên lahma thinnâng phhekchhah kohwah. Ate ngale ate humte tangkâ heh nyahrãng khuhah nâhah dângwah, chenrãngma ngako thinma Joban nâng putedâlem wakeka.
ACT.16.35	Eredijâ rangkhahko Roman thôte jabte adong hehma, “Are mihnyan heh chhoanthuk en,” ngama phâtek bemte nâng thôkoh rãng sipâhi heh chienkatwah.
ACT.16.36	Ephumma phâtek bemte pumma Pol nâng thôkoh wah, “Roman thôte jabte adong hehma Silas nechhe chhoanthuk rãng ngin matkat era. Nechhe ade phumma tachhoan en, ngale khuhah nâhah chhoan en.”
ACT.16.37	Phumma Pol ma sipâhi sahhabko ngatwah, “Ninâng chenmin athe lechohlo komin thinma nok atang heh mako watthi - ngale nimin Roman jat jôba! eroh komin thinma phâtek nâng sek ehi. Ade phumma thinma ahuh chhama chienchhoan rãng hun ehia? Nia eroh ahuh chhama huhchhoan mih! Roman thôte jabte adong heh thindede kalahma chenchhoan thukhi.”
ACT.16.38	Sipâhi sahhab pumma erengin pa Roman thôte jabte adong hehnâng thôkoh wah; ngale chenthu thinma Pol le Silas nii Roman jat ngama tatphumma chei rewah. 
ACT.16.39	Ephumma thinma kalahma Pol le Sailas niiwah map thâkatwah; erediko thinma phâtek wah loatsiet lahma thinhah kowah chhoanthuk wah. 
ACT.16.40	Pol le Silas nii phâtek wah loatchhoan lahma Lidia humnâng katwah. Enâng thinma putedâlemte heh demnâng chohmîn lahma thinnâng hungdông ngin heh thôthien kolahma erehah kowah loatchoanwah.
ACT.17.1	Pol le Silas nii Amfipolis ngale Apolonia heh dankhoam lahma Thesalonika wah Sanagog nâng katwah. 
ACT.17.2	Jâhan wah rãngrãng Pol Sanagog nâng katwah. Ere hahko Pientông rangwo jârem johtongthien lahma mihnyan heh demnâng Joban ngin heh thômîn thienwah, 
ACT.17.3	ngale thinnâng Joban nyapraang wah thôkolahma Misaia ma chêmchohmin ngale ritwah ngakhînmin ngama khesokwah. Pol ma ngatwah, “Are ngama nenâng thôkoh eka Jisu pa,” “Misaia.” 
ACT.17.4	Thin khuwah khaka hehma putedâlem lahma Pol le Silas nii demnâng johdângwah; Erohjô hahdaang niemarang junko adongjat dihiak hehwah ngale Joban nâng soam atôte Griik hehwahmin jahmõang johdângwah.
ACT.17.5	Rohkomin Jews hehma mitchek lahma lemjêng jêngwah mihnyan chhih heh khôansiet lahma thin lelatnâng dângwah. Thinma hahdaang phangtang phoangjamsiet lahma Jason hum lônghokwah, ngale Pol le Silas nii lo lahma nok atang tânâng siethok rãng hunwah. 
ACT.17.6	Phumma thinma Pol le Silas nii lechoh dâng phumma Jason ngale ahan putedâlemte heh lolahma hahdaang wah thôte jabte heh tânâng siethû lahma rakwah, “Are mihnyan hehma chentô thenâng phoangjamsiet eka! Athângheh nãng hahnâng hûwak era, 
ACT.17.7	phumma Jason ma ate humnâng thienwak eka. Thinma Lowang ahan tonga, atemin pa Jisu, ngama phoangthô lahma chentô Chofa niemarang heh chhihsiet eka.” 
ACT.17.8	Aroh thôlahma thinma hahdaang wah mihnyan heh ngale thôte jabte heh chapsiet eka. 
ACT.17.9	Thôte jabte hehma Jason ngale ate lemru hehwah ngun cheng lahma chhoanthuk wah.
ACT.17.10	Rangnyek rienrien putedâlemte hehma Pol le Silas nii Biria nâng chienkatwah. Chenthu thin Biria nâng hokphumma Sanagog nâng wângwah. 
ACT.17.11	Biria wah mihnyan heh Thesalonika wah mihnyan heh nomemin hungsen rinsen jat dângwah. Thinma Joban nginkongsen ko nyahrãng hung arin kohlahma jetatwah, ngale Pol ma chenni thôkkoh eka ereheh linlin dang ale dangmah a ngama jetrãng rangwo roakweih thinma Joban nyapraang heh weih lahma dângwah. 
ACT.17.12	Phumma ajahthem Jews mihnyan hehma putedâlem wah, ngale ajahthem Griik jatwah hahdaang niemarang junko adongjat dihiak, dela anga ngama putedâlem wah. 
ACT.17.13	Phumma chenthu Thesalonika wah Jews hehma Pol ma Joban jabkhab pa Biria nângmin phoangthôkoh eka ngama tatphumma, thin enâng kalahma Biria wah mihnyan heh chepsietka lahma jamsietwah. 
ACT.17.14	Phumma enângwah putedâlemte hehma Pol lemlienma josi kahnâng chienkatwah; rohkomin Silas le Timothi nii Biria nâng tôngwah. 
ACT.17.15	Pol sênkatte mihnyan heh Athens nâng lanhuroh johkatwah, ngale erediko Pol ma thinnâng Silas le Timothi nii sitsiak ngatânâng chenkara ngama thôko lahma Biria nâng ngakchien wênwah.
ACT.17.16	Athen nâng Pol ma Silas le Timothi nii bemthuko atema Athen hahko ledangli joban moangachaang heh jahmõang khelahma nyahrãng hungchhihwah. 
ACT.17.17	Ephumma Pol ma Sanagog nâng kalahma Jews le Jews ledangte ma Joban nâng soamte heh demnâng thômîn katwah, ngale rangwo roakweih phîn athã sengthinthe hehnâng hokte mihnyan heh demnâng ereheh junma thômîn wah. 
ACT.17.18	Ipikurien le Stonik hethôte hehmin ate demnâng chhiakmîn wah. Atenâng chhienwah, “Are aba pumma - chenni thôthiak thôeka?”
ACT.17.18	Ahan hehma dânthâng wah, “Atema mihdiak Joban ngin thôkoh ehi.” Thinma are jab ekapa, Pol ma thinnâng Jisu ngale ate ritwah ngakhînwâng ngin heh thôkoh junko jabwah. 
ACT.17.19	Ephumma thinma erehah kowah Ariopagas ngama ngaeka ngoang awang heh tânâng siethû lahma ngatwah, “Nangma are niem anyan hethô ekopa nima jet huntanki. 
ACT.17.20	Are nangma thôeko ngin heh nima anyan tat eki, ngale nima areheh chenni nâng ngaeka erepa jethun eki.” 
ACT.17.21	(Chenrãngma ngako Athen nok atang ngale mihdiak wah hokte chentô hehma phangtang are ngin nyan hongeka junma thômîn lahma thin sanpoat pa chhoanthuk wah.)
ACT.17.22	Pol ma erehah kowah ngoang awang heh mako toanchep lahma ngatwah, “Ngama Athen wah mihnyan heh rongrup nâng joban nâng soam atôte rãngrãng kheka. 
ACT.17.23	Chenrãngma ngako, ngama ne hahko phoangkhoam lekma chentô ne rangsoam thinthe hehnâng phoangsokko, nema rangsoam eken hehnângmin, ‘Lethatjet joban nâng,’ ngama raangletma kheka. Phumma nema lethatjet thangma soam eken Joban pa ngama nenâng thôkoh eka. 
ACT.17.24	Are hahtokkhoh têm atiakte ngale chentô têm atiakte Joban pa, rangkhethung le hahtokkhoh Teso, ngale atea mihnyan dekma hôanwah rangsoamhum nâng tongmah. 
ACT.17.25	Ngale nãng dekma aterãng molihma atenâng chenjô kohhok hunmah, chenrãngma ngako ate dedema nãngnâng reksietthuk ehi ngale roandông kohehi, erediko anga nganâng chentôpa atema kohehi. 
ACT.17.26	Atema mihnyan wathe wah chentô mihnyan nyuchha jat apat heh phangtang hôanehi, ngale hahtokkhoh phangtang nâng phoangphan songthuk ehi. Ngale chenre sanpoatko erediko chenre hahko thin sôngmin a ereheh atema khemama them athak lahma thienwah. 
ACT.17.27	Arepa Joban ma mihnyan hehma chenlem hang, ngale lemsû lahma chenchohkhe hang ngama hôanwah. Eroh komin linlinko Joban pa nangkhu tâwah hen tâwahmin taangnâng dangmah; 
ACT.17.28	mihnyan wathema aroh jabwah,
ACT.17.28	‘Ate junma nãngkhu hin ajo lihma songtong eki,
ACT.17.28	ngale moaka lihma nyanki.’
ACT.17.28	Nesê nângmin aroh ngaeka,
ACT.17.28	‘Nãngkhu min ate chhuchha jôba.’
ACT.17.29	Erohwah nãnga Joban chhuchha dâng phumma, nãngma atea mihnyan makwa hehma thin dekma hôanwah ngun akem, ngale longwah hôanwah moangachaang rãngrãng lethong hunmin. 
ACT.17.30	Khemako mihnyan hehma Joban lejet sanpoat wahpa Joban ma lâlien sûtah, rohkomin ade phumma chentô thewah mihnyan hehnâng thin kaamchhih hehwah hungngaklit rãng chieneka. 
ACT.17.31	Ade phumma atema renlahma thieneka mihnyan pumma hahtokkhoh pa toangtangma rênrãngma rangwo kahtok lahma thieneka. Are nginpa linlin ngama chentô nâng jetthuk rãng atema ere mihnyan pa ritwah ngakhinthuk lahma khesok eka!”
ACT.17.32	Chenthu Pol ma ritwah ngakhînwâng nginthô lahma thinma tatphumma, khaka hehma Pol nâng jõjêm lahma dûmmek wah, rohkomin, khaka hehma ngatwah, “Nima are nginpa ngakchohtat hunki.” 
ACT.17.33	Ngale ere phumma Pol thin tâwah loatchhoan wah. 
ACT.17.34	Khaka hehma Pol nginko putedâlem lahma Pol demnâng johruwah, ere putedâlemte heh chhang wah wathepa ngoangwa ate mînpa Dionisias dângwah; ngale dihiaknyu min wathe dângwah ate mînpa Damaris dângwah, phumma ate memin putedâlem wah, ngale ahan khuthe memin putedâlem wah.
ACT.18.1	Arediko Pol Athen wah chhoan lahma Korint hahnâng katwah. 
ACT.18.2	Enâng Akuila ngama wathe Jews mihnyan chohmînwah, ere mihnyan pa Pontas hahnâng chhatwah, ngale ate dihiak Prisila enii Itali wah bengka dângwah, chenrãngma ngako Chofa Kladius ma chentô Jews jat heh Rom wah chhoan en ngama chienwah. Phumma Pol thin demnâng chohmînrâng katwah, 
ACT.18.3	ngale thin demnâng johtong lahma johmoatwah, chenrãngma ngako, atenii rãngrãng Pol memin tembu hum hôanlahma bîchhahwah. 
ACT.18.4	Pientôngjâ roakweih atema Sanagog nâng chîthômîn hokwah, ngale Jews le Griik heh phangtang Joban putedâlemte rãng dângthuk hunwah.
ACT.18.5	Chenthu Silas le Timothi nii Mesidonia wah hokphumma, Pol ma ate sanpoat chentôpa Joban Nginkongsen phoangthô lahma lolo chhoanthuk wah, ngale Jews hehnâng Jisu pa Misaia ngama thôkoh wah. 
ACT.18.6	Chenthu Jews hehma ate nginlekep thangma atenâng nginchhih ngat phumma, Pol ma ate khet wah bum heh fidoh lahma thinnâng ngatwah, “Nekho lepe medang enko, erepa nedede junmaba lepe dangeken! Erepa ngamet dangmah. Ade phumma nga Jews ledangte heh tânâng echhoan ang.” 
ACT.18.7	Ephumma Pol thin tâwah chhoan lahma Joban nâng soamte Jews ledangte mînpa Titius Justus humnâng sôngkat wah; erewa humpa Sanagog kêko dângwah. 
ACT.18.8	Sanagog wah khhepho wathe ate mînpa Krispas ngale ate humte tangkâ hehma Teso nâng putedâlem wah; ngale Korint wah ajahthem mihnyan hehma Joban ngin tatlahma putedâlem lahma baptijem kepwah.
ACT.18.9	Penthe nâng Teso ma atenâng ngalahma Pol ma thânkhewah, “Nekchei, Joban nginpa mihnyan hehnâng phoangthô koroh reo, ngale ere phoangthô kohpa nekjek, 
ACT.18.10	chenrãngma ngako nga nang demko etongang. Henmemin nangnâng tawat mahho, chenrãngma ngako, are hahko nga mihnyan jahmõang tonga.” 
ACT.18.11	Erohwah erehahko mihnyan hehnâng Joban ngin heh phoanghethô lahma Pol pâthe khathe tongwah.
ACT.18.12	Phumma chenthu Galio pa Akaia wah Rom hah Govono dângpoatko, enângwah Jews heh khôan lahma Pol loatwah, ngale thinma ngoangthun thinnâng siethû lahma sekhamwah. 
ACT.18.13	Thinma ngatwah, “Are mihnyan pumma nãng niemarang junko ledang mihnyan hehnâng Joban nâng rangsoam pa phoang hethôeka!”
ACT.18.14	Pol ma jabrãng ngatthuko Galio ma Jews hehnâng ngatwah, “Chenni komin achhih molahma ne Jews hehma sekham dângnomako, ngama ne Jews hehma sekham eken ngin hehmin chenjetat tah. 
ACT.18.15	Phumma arepa jabkhab ngale mihnyan min ngale ne niemarang junko chhiakmîn dâng phumma nededema phenthômîn en. Ngama arerãngrãng heh phenthô komah!” 
ACT.18.16	Ngale atema ngoangthunthîn hum kowah junloatwah. 
ACT.18.17	Phumma thinma Sanagog kowah khhepho ate mînpa Sosthen lolahma ngoangthun thin hum thakhoko watwah. Rohkomin erejunko Galio roanchemin chêmpatriiho.
ACT.18.18	Korint wah putedâlemte heh demnâng Pol melâng rangwo johtongthien lahma Prisila le Akuila demnâng jogari ma Siria nâng katwah. Sencheria wah jogari ma chhoan mako atema toamsem tah junko ate kho lokchhunwah. 
ACT.18.19	Thin Ifisus nâng hokdiko, Pol ma Prisila le Akuila nii Ifisus nâng phethien lahma chhoanwah. Phumma ate Sanagog nâng kalahma Jews heh demnâng thômîn katwah. 
ACT.18.20	Enâng wah mihnyan hehma ademin johtong thienhi ngatwah, rohkomin Pol nyoak ho. 
ACT.18.21	Atema chhoan nemma thinnâng thôthien kohwah, “Joban hungsi medang ako, nga nekhu tânâng engak hûrâng.” Ngale erediko ate Ifisus wah jogari ma chhoanwah.
ACT.18.22	Chenthu ate Kasaria hokdiko Jeroselem nâng wãng lahma Asâthem hehnâng rânjab wângwah, ngale erediko Antiok nâng katwah. 
ACT.18.23	Enâng poatthe tôngthien diko chhoan lahma Galatien le Phergia ngenâng kalahma enângwah putedâlemte hehnâng rîn akhah kalahma thinhung dôngsiet wah.
ACT.18.24	Ere sanpoatko Alexendra nâng chhatwah Jews wathe atemin pa Apolo Ifisus nâng katwah. Atea ngin ariet jab nâng asen ngale atema Joban nyapraangmin nyahrãng jet dângwah. 
ACT.18.25	Atenâng Teso nginpa senthemthem thôko lahma dângwah, ngale atema nyahrãng hung arin kohlahma Jisu nginpa mihnyan hehnâng phoangthô kohwah. Rohkomin atema Jon ma koheka baptijem pelolo jetwah. 
ACT.18.26	Atema Sanagog nâng lechei thangma thôkoh wah. Phumma chenthu Prisila le Akuila niima ate ngin pa tatlahma thinhumnâng sietwên lahma atenâng Joban nginpa senthemthem thôkoh wah. 
ACT.18.27	Ephumma Apolo Akaia nâng katrãngma chepwah, erohwah Ifisus wah putedâlemte hehma Akaia wah putedâlemte nâng Apolo senthemthem tãngroo en ngama sitiraang lahma atenâng kohwah. Chenthu ate Akaia nâng hokphumma enângwah Joban mînchenchaan junko putedâlemte dangtah hehrang nyahrãng toatchoh dângwah. 
ACT.18.28	Mihnyan heh chentô mako ate Jews heh demnâng nyahrãng chaanchhiakmîn lahma Jisu pa Misaia jôba ngama atema Joban nyapraang wah khesok lahma Jews heh jienchiakwah.
ACT.19.1	Apolo Korint nâng dângthuko, Pol ma Ifisus nâng katlem wah chentô hahdaang hehnâng khoamthien lahma Ifisus nâng hokwah. Enângmin atema dijunte khuthe hôngsiet thienwah 
ACT.19.2	ngale thinnâng chhienwah, “Ne putedâlemte dângdiko Asâthôanju mechoh enle?”
ACT.19.2	Thinma, “Nima Asâthôan Jupa atatjô mathat chohtat eki,” ngama dânthâng wah.
ACT.19.3	“Eroh medang enko chenrãngrãng baptijem kaptet a?.” Ngama Pol ma thôngphâ wah.
ACT.19.3	Thinma, “Jon ma koheka baptijem pa kepwah,” ngama dânthâng wah.
ACT.19.4	Pol ma thinnâng ngatwah, “Jon baptijem pa papi mihnyan heh thinpap moatlem wah hung lângaklittih ngama khesokrãng kep eka; ngale atema Isrial mihnyan hehnâng ngadi kowah kaerako putedâlem en ngama thôkoh wah - erepa Jisu nâng putedâlem en ngama thôkoh eka.”
ACT.19.5	Chenthu thinma erengin pa tatphumma Teso Jisu mînko baptijem kepwah. 
ACT.19.6	Pol ma thinkhoko ate dekma sahloatkoh phumma thin khohnâng Asâthôanju katwah; erediko thinma ajatjat jabma jienjab wah ngale Joban nginkongpa phoangthô wah. 
ACT.19.7	Thin phangtang tungko echhi wanii dângwah.
ACT.19.8	Pol ma Sanagog nâng hûlahma mihnyan heh demnâng jengrem lechei thangma thômîn wah, ngale thin demnâng thômînko atema Joban Hahsông ngin thôkoh eka hehnâng putedâlem en ngama ngatwah. 
ACT.19.9	Rohkomin khuka heh hung pa longrãngrãng chehjâ lahma leputedâlem wah, ngale mihnyan heh phangtang mako thinma Teso nâng putedâlem junma nginchhih hehmin jabwah. Ephumma Pol ma putedâlemte heh ate demko sietlahma thin tâwah chhoanwah, ngale jâroakweih Tarannas ngama ngaeka nyapweih thin humko ate thin demnâng thômîn wah. 
ACT.19.10	Pol ma aroh pânii moatwah, ephumma Asia diakwah sôngte chentô Jews ngale Jews ledangte hehma phangtang Teso jabkhab chohtat wah.
ACT.19.11	Pol junma Joban ma lethat kheli patritli moatlem heh moatwah. 
ACT.19.12	Pol ma ranglemti hutphethin khetchhup pemin khunte heh tânâng mekep hûkoh ako thin khoanchet heh asen rewah, ngale thinwah juchhih hehmin chhoanwah. 
ACT.19.13	Juchhih junlo lahma phoangkhoamte Jews hehmemin Teso Jisu mîn keplahma juchhih heh thatphoang junloatwah. Thinma juchhih nâng ngatwah, “Ngama Pol ma thôeka Jisu mînko chhoan o ngama chien eki.” 
ACT.19.14	Arepa Jews heh Soam aroakte adongthôan chha chhepho waengit ma moatwah.
ACT.19.15	Rohkomin juchhih pumma thinnâng ngatwah, “Ngama Jisu jet ang, ngale Pol min jet ang; phumma nea hen a?”
ACT.19.16	Juchhih luptah mihnyan pumma thinkhohko toakka lahma thinnâng nyahrãng buhawat lahma jienwatwah. Ngale ate humkowah buh awatmãn demnâng huhchhoanwah, erediko khet akhu heh chiensietrii lahma huhchhoanwah. 
ACT.19.17	Are nginpa Ifisus wah sôngte chentô Jews le Jews ledangte phangtangma chohtatwah; ngale thin phangtang chei lahma Teso Jisu mînpa ajah dôngthukwah. 
ACT.19.18	Ajahthem Putedâlemte hehma nok atang heh mako thinma chenni chhihmo tah a ereheh loatthô ngale khesok rewah. 
ACT.19.19	Ngale ajahthem jâdu hôante hehma thin titab heh aroamma kephû lahma nok atang heh mako wennâng rokthhekwah. Thinma titab heh thãpa thatroakweih tahpa hahjat roak bangâ nguntha dângwah. 
ACT.19.20	Teso jabkhab pa eroh chaan demnâng jêngjah jahchhoan ngale jêngdong dongwãng rewah.
ACT.19.21	Are ngin heh eroh dângdiko, Pol ma thonghun lahma Mesidonia le Akaia heh danlahma Jeroselem nâng katwah. Ngale atema ngatwah, “Nga enâng katdiko, Rom nângmin katmin.” 
ACT.19.22	Ephumma atenâng chohsokte Timothi ngale Irastas nii Mesidonia nâng chienkatwah, ngale ate ajahpa Asia diaknâng tôngwah.
ACT.19.23	Ere sanpoatko Teso nâng soamtô junko Ifisus nâng nyahrãng chêmlahma dângwah. 
ACT.19.24	Jan tupte atemin pa Dimitris ngama wathe dângwah, phumma atema janwah Artimis joban rangsoamhum rãngrãng hôanwah, ngale ere hôaneka kowah atema ngun nyahrãng chohbîwah. 
ACT.19.25	Ephumma atema phangtang khôanroo wah ngale thinrãngrãng hôante ahan hehmin khôanroo lahma thinnâng ngatwah, “Mihnyan heh nemajet nãngma arekowah chohbi chhahki. 
ACT.19.26	Phumma athângheh nedede memin lâkhetet ngale lâtattet are Pol pumma chenni moeka erepa. Atema ngaeka dekma hôaneka joban pa joban dangmah, ngale atema anâng Ifisus wahmin ngale Asaia diak phangtang wah mihnyan heh ajahthem hunglâlit thuktah. 
ACT.19.27	Are nãngma ngunbî moatlem moeki pemin chhihjâ lâthangtah, ngale erepa lolo ledang Artimis joban rangsoamhum ngale Artimis joban nâng lesoamtu emahjâa, are joban ko Asia diaktang ngale hahtokkhoh wah phangtangma soamtô eka!”
ACT.19.28	Mihnyan hehma are nginpa tatlahma nyahrãng rinkhah lahma, “Ifisus wah joban Artimis pa jôba adong!” ngama rakwakwah. 
ACT.19.29	Erepa hahdaang phangtang nâng phoangjamwah. Thinma Mesidonia wah mihnyan wanii Pol demnâng johkhôamte Gais le Aristekas nii lolahma thin demnâng ngoangthun thinnâng sietwênwah. 
ACT.19.30	Pol ate dedema mihnyan hehmako wângrãng hunwah, rohkomin Joban nâng putedâlemte hehma wãngthukho. 
ACT.19.31	Ngale erediak kowah khhepho Pol lemruchha hehma ngoangthun thinnâng nekloat khoamhûro ngama ngin matkatwah. 
ACT.19.32	Ngale ngoangthun poatko nyahrãng jamjâ lahma dângwah: Khuthema lithejab, ngale khuthema lihân hongjab rewah, chenrãngma ngako, ajahthem mihnyan hehma chenrãngma khôanhûkia pemin lejet dângwah. 
ACT.19.33	Khakama Alexendra ma chenjet a ngama ate khohnâng phewah, ngale Jews hehma nok atang heh mako chepwâng thukwah. Phumma Alexendra ma thinnâng kihchepchep tongen ngama dekma hakkatwah, ngale atema mihnyan hehnâng nginsenma thôkoh wah. 
ACT.19.34	Phumma chenthu mihnyan hehma atea Jews jat ngama jetphumma mihnyan hehma, “Ifisus wah Joban Artimis pa jôba adong!” ngama koantanii rãng rakwah.
ACT.19.35	Athôanko hahdaang kowah nyap khôanraangte pumma mihnyan heh kihtông thukwah. Atema ngatwah, “Nga lemru Ifisien wah mihnyan heh!” “Anga ngama jet Ifisus wah mihnyan hehma adongthôan Artimis rangsoamhum pa sûareki ngale rangwah jâkatha longpa khoakhem eki. 
ACT.19.36	Henmemin areko dangmah tangamah. Erohwah kihmêngen ngale ledangli heh nekmo en. 
ACT.19.37	Thinma nãng rangsoamhum kowah min chenjô huhmah, ngale nãng joban nângmin achhih mangaeka, eroh akomin nema are mihnyan heh anâng siethû eren. 
ACT.19.38	Dimitris le ate moatlem moatte hehma hennâng komin chenni ngatthin metong akomin, nãng thôte jabte hehmin tonga, ngale jengreko ereheh taphen thômin e; are sanpoatko thinnâng tasekham e. 
ACT.19.39	Rohkomin ere nomemin nema ajahthem ngatthin metong hènko, erepa jengrewah nok atang heh ngoangthun sanpoatko phenthômin e. 
ACT.19.40	Phumma thejâwah junko medang ako, hahpa nãngma jamsiet eki ngama nãngnâng sekhamthin môangtonga. Are hahjam eka hehrãngma map lekohmin, ngale nimemin senthemthem lejien phensietmin.” 
ACT.19.41	Atema aroh ngalahma ngoangthun pa jeksietwah.
ACT.20.1	Hahjâm jekdiko, Pol ma putedâlemte heh aroamma khôanroo lahma thinnâng hungdôngrãng rîn akhah thien lahma chhoan ekangjô ngama thôthien kohwah. Erediko ate chhoan lahma Mesidonia nâng katwah. 
ACT.20.2	Atema ere jaa phangtang nâng phoangkhoam lahma mihnyan hehnâng phoang rîn akhah thienwah. Erediko ate Akaia nâng katwah, 
ACT.20.3	Ngale enâng jengrem tôngkatwah. Ate Siria nâng katrãng phûng poatko enângwah Jews heh ate lelatnâng chep eka ngama chohjetwah; ephumma atema Mesidonia ngema Siria nâng ngakwâng wah. 
ACT.20.4	Biria wah Sopater chha Pirhus ate demnâng johwângwah; ngale Thisalonika wah Aristekas ngale Sikundus min johwângwah; erediko Dirbi wah Gaius min johwângwah; Tikikas ngale Trofimus nii Asia diakwah johwângwah; ngale Timothi min johwângwah. 
ACT.20.5	Thin a khema nâng wãngla lahma Troas hahnâng ni bemlâwah. 
ACT.20.6	Wichhi lesak pheban phhek lokuh diko ni Filipien wah jogari ma loatchhoan wah, ngale jâbangâ diko thin demnâng Troas nâng roamhokwah, enâng ni haptathe tôngthienwah.
ACT.20.7	Hunibat jâko rangjâ thahko ni phhekchhah roamchhahrãng khôanwah. Phumma Pol ma mihnyan hehnâng thôkoh wah ngale erepa rangpen mõng lândangroh thôkoh wah, chenrãngma ngako atea nènepko chhoante dângwah. 
ACT.20.8	Rangkhohdâng kowah ni khôantongtih humko wentitmin jahmõang dôtoak lahma dângwah. 
ACT.20.9	Paangmihpho wathe ate mînpa Itikus pa pôngkâ kâsek khoko tonglahma dângwah, phumma Pol ma nginthôkoh thuko Itikus nyahrãng jupmetrii lahma dângwah, phumma athôanko juplek lahma rangkhohdâng kowah dangrem pumma hahko jâkatwah. Chenthu thinma ate tôansiet katko atea riichoan tônglâwah. 
ACT.20.10	Rohkomin Pol kalahma ate khohko kunjupka lahma atenâng khitkatwah, ngale atema mihheh nâng ngatwah, “Neksekmah en, atea ahînthu!” 
ACT.20.11	Erediko Pol rangkhohdâng ko ngakwãng lahma atema bankên pa chhupsiet lahma phênphhek wah. Thin demnâng ngin nyahrãng lekthômîn wah, rang lânworoh thômîn lahma, Pol loatchhoan wah. 
ACT.20.12	Thinma paangmihpho pa humnâng ahînma ngaksiet hokwah, ephumma thinhung ngaksênwah.
ACT.20.13	Ni jogari pumma Assos nâng katlâwah, ngale enângwah nima Pol jogari ma thehan nâng sietchhoan rãng ngatwah. Atea dakhôam lemma katrãng ngama nia jogari pumma katlâ thukwah. 
ACT.20.14	Chenthu nidemnâng Assos nâng chohmîn phumma, nidemko jogari ko chhangthuk lihma Mitileni nâng sietkat wah. 
ACT.20.15	Ni ereko chhang lihma eredijâko Kois hahnâng hokwah. Jâthe diko ni Samos hahnâng hokwah, ngale eredijâko Miletus hahnâng hokwah. 
ACT.20.16	Phumma Pol ma Asia diaknâng lektôngthien lehuntû thangma Ifisus nângmin lejek tongthien thangma liangliang chhoanrãng thônghun wah. Atema metahû angko Pentikos rangwo mako Jeroselem nâng hokrãng thônghun wah.
ACT.20.17	Miletus wah Pol ma nginmatte Ifisus wah Asâthem khhepho phannang heh tânâng nga demnâng chenchohmîn wãnghang ngama chienkatwah. 
ACT.20.18	Chenthu Ifisus wah khhepho phannang heh Pol tânâng hokphumma atema thinnâng ngatwah, “Nga Asia diakko benghok jâma nga sanpoat heh nedemnâng chenroh chhoanthuktek a erepa nemajet. 
ACT.20.19	Jews hehma nga lelatnâng cheplahma nganâng chêmthukthang poatko nga a Teso haa rãngrãng danglekma chenroh mitphi honglekma numriitek a ereheh nemajet. 
ACT.20.20	Nemajet ngama nok atang heh chhangnâng ngale nekhu humhum nâng hûlekma phoangthô lekma hethôtah poatko nerãngma senli heh chenjô lethôkoh thangma huhriemho. 
ACT.20.21	Jews le Jews ledangte hehnâng khoakthema nepap moatlem wah jekletma Joban tânâng ngakhûren ngale Teso Jisu nâng putedâlem en ngama thôkotah. 
ACT.20.22	Adea ngama Asâthôanju ngin keplekma Jeroselem nâng kaekãng, phumma nganâng enâng chenni dângmin a erepemin jetmek. 
ACT.20.23	Asâthôanju ma chentô sumhah hehnâng phâtek ngale chêmchei ma Jeroselem nâng nang bemla lahma tonga ngama thôkohthang pa loloba jet ang. 
ACT.20.24	Rohkomin ngama ngadede roandông pa sekho ngama thonghun ekang; Joban mînchenchaan nginkongsen pa phoangthô rãng, Teso Jisu ma nganâng mothuk ehang moatlem pa râmoat loloba hun ekang.
ACT.20.25	“Ngama Joban Hahsông Nginkongsen pa phoangthô lekma nekhu demnâng dângwah. Ngale ade phumma ngama jet ekang nekhu henmemin nga lechoh khetumin. 
ACT.20.26	Erohwah thejâ ngama nenâng sansanma loatthô koheka: nekhuwah kho lepete mehong enko, erepa ngamet dangmah. 
ACT.20.27	Chenrãngma ngako ngama Joban ngin ngale atema huneka heh nenâng phangtang thôkotah. 
ACT.20.28	Erohwah nedede min jetletma tongen, ngale Asâthôanju ma nenâng sûare thuk ehèn hehmin senthemthem sûare letma tongen. Saaksokte rãngrãng Joban nâng putedâlemte Asâthem heh sûare en, Atema ate chha hei junma aterãng hôanwak eka. 
ACT.20.29	Ngama ajet ngachhoan diko nekhu tânâng soanchhih ehûra, ngale thinma saak heh lekek thangma lebâmin. 
ACT.20.30	Nekhuchhang kowah mothôthô lahma putedâlemte heh thindemko lemchhih nâng sietchhoan sanpoat pa ehûra. 
ACT.20.31	Erohwah jetletma dangen, ngale ngama nekhu anga nganâng pârem rãng chenni thôkotah a ereheh rangwo rangnyek, mitphi hongletma thonghun letma tongen.
ACT.20.32	“Ngale ngama ade phumma nekhua Joban deknâng, ate mînchenchaan nginkong junko chendangen ngama lâkohtah, Ere pumma nekhu eta rongsiet hèn ngale Joban ma ate mihnyan hehrãng thienkotah rangpa ekepen. 
ACT.20.33	Ngama henwahmin ngun akem ngale khet akhu hunmah. 
ACT.20.34	Nekhu dedema ajet nga ngale nga lemru hehma chenni lem ekia ereheh ngadede dekma molekma kepwah. 
ACT.20.35	Ngama nekhu nâng rongrup nâng aroh chaanriimo lihma aboan anaa hehnâng chohsokmin ngama khesoktah, Teso Jisu dedema jabtah jabkhab pa thonghuntan en, ‘Mihnâng chohkoh pa mihwah chohthâ reki nomemin ajahthem khuhahli.’”
ACT.20.36	Chenthu Pol ma thôkoh diko thin demnâng dakuhtho lahma rangsoam wah. 
ACT.20.37	Thinma phangtang Pol nâng khit lahma sepwah, ngale aphânmîn rãng atenâng chupjok wah. 
ACT.20.38	Atema thinnâng nga nekhuma chenthumin chohkhetu mahha ngama ngatphumma ajahthem hungchhih wah. Ngale erediko thinma Pol jogari tôko johsênkatwah.
ACT.21.1	Nima thinnâng chhoan ekijô ngama rânjabthien lihma chhoanwah. Nima jogari pumma jo tintin danlihma Kos hahnâng hokwah; Ngale eredijâko Rodes hahnâng hokwah, ngale erehah kowah Patara hahnâng katwah. 
ACT.21.2	Eretheko nima Fonikia nâng katte jogari chohwah, ephumma eko chhangka lihma chhoanwah. 
ACT.21.3	Sipras hah khekat theko hûlihma, erethe kowah dekchah ngenâng chhangka lihma Siria hah ngenâng katwah. Ngale nia Tair jopha ko jâkka lihma, jogari pumma sêmmak heh jâlakwah. 
ACT.21.4	Enâng nima putedâlemte heh khuthe chohmîn lihma thin demnâng haptathe johtông thienwah. Juchaan junma thinma Pol nâng Jeroselem nâng nekka ngama thôkoh wah. 
ACT.21.5	Phumma thin demnâng niroamtông sanpoat pa thôan phumma thintâwah ni loatchhoan wah. Thinkhu phangtang ngale thin tangnyu heh erediko thinchha hehmin roamlahma thinhah kowah nidemnâng jopha tôko johkat wah, phumma eretheko nikhu phangtang dakuhtho lihma rangsoam wah. 
ACT.21.6	Erediko nima phan ejô ngama rânjabmîn lihma phânwah, ngale nia jogari ko chhangkatwah ngale thinmin humnâng ngakwâng wah.
ACT.21.7	Ni Tair hahwah chhoan lihma Polimais hahnâng chhangkat wah, phumma erehah wah putedâlemte heh demnâng rânjabmîn lihma thin demnâng jâthe johtông thienwah. 
ACT.21.8	Eredijâko Polimais hahwah chhoan lihma Kasaria hahnâng hokwah. Phumma nia erehah kowah Ivengelist Filip humko tôngwah, Filip pa Jeroselem nâng chohsokte rãng waengit mihnyan rentah kowah wathe dângwah. 
ACT.21.9	Ate chha janchhô wabelii dela nâng lewãng thangma Joban ngin phoangthô lahma dângwah. 
ACT.21.10	Thin demnâng ni melâng rangwo johtôngwah, phumma erepoatko Judia wah mõng ate mînpa Agabus hokwah. 
ACT.21.11	Erepa nitânâng hûlahma atema Pol roamdit pa toanlahma roamdit pumma atedede dek ada heh khhekritwah, ngale atema ngatwah, “Asâthôanju ma aroh ngaeka: Are roamdit tângte pa Jews hehma Jeroselem nâng aroh khhekmin, ngale thinma Jews ledangte heh deknâng ekoh a.”
ACT.21.12	Nima are nginpa tatphumma, ni ngale enângwah ahan hehmemin Pol nâng Jeroselem nâng nekka ngama roatsep wah. 
ACT.21.13	Rohkomin atema dânthâng wah, “Ne chenrãngma sep eken a, nema aroh sepletma ngahung chhâsiet hun eken a? Nga Jeroselem nâng khhekrit rãngmin cheimek, ngale Teso Jisu rãngma enãng ritmin tarii ang.”
ACT.21.14	Nima ate leta jektang phumma, letangtu thangma, “Teso hung junko chendanga” ngama ngatwah.
ACT.21.15	Enâng poatthe tôngthien diko, nima sêmmak heh khoakhem lihma Jeroselem nâng wângwah. 
ACT.21.16	Phumma Kasaria wah dijunte khuthe nidemnâng johwãng lahma ni johtôngrãng wãngeki mihwa humko sietwênwah - ere mihwa pa Sipras hahwah ate mînpa Manson dângwah, atea khema thuma putedâlemte dângwah.
ACT.21.17	Chenthu ni Jeroselem nâng hokphumma, enângwah putedâlemte hehma khuhah nâhah tângroo wah. 
ACT.21.18	Eredijâko Pol nidemnâng Jems chohmînrãng katwah; ngale eko chentô Asâthem khhepho phannang heh dângwah. 
ACT.21.19	Pol ma thinnâng rânjab lahma Joban ma ate moatlem junma Jews ledangte hehnâng chenni motah a ereheh phangtang thôkoh wah. 
ACT.21.20	Thinma Pol ngin chohtat diko, chentôma Joban nâng rôwah. Erediko thinma ngatwah, “Pol, nangma akhe chentô hahjat Jews hehma Joban nâng putedâlem eka, ngale thinma Mosa Niemarang hehmin nyahrãng kepeka. 
ACT.21.21	Jews ledangte heh diaknâng sôngte Jews hehnâng nangma Mosa Niemarang heh phe en, ngale thin chhuchha hehnâng khoenkhen niem nekhôantu en, ngale Jews niemarang heh nekkeptu en ngama phoang hethôeko ngama thinnâng thôwak koheka. 
ACT.21.22	Thinma nanga Jeroselem nâng hûtha ngama metkep tatmin. Phumma nima chenni remin a? 
ACT.21.23	Nangma aroh moat pa asen edanga ngama thonghun eki. Ako wabelii mihnyan toamsem lahma tonga. 
ACT.21.24	Thin demnâng seksâsiet thinnâng johka lohma thin niemhôan thãpa nangma thumkoh; erediko ba thinma kho eta lokchhun a. Eroh koba thinnâng nangjun ma chentô nginchhih thôkotah heh wanthemin linlin dangmah, ngale nanga Mosa Niemarang junko jôba song eko ngama thinma ejet a. 
ACT.21.25	Phumma Jews ledangte wah putedâlemte rãng dangeka hehnâng nima moangachaang nâng kohwah phhekchhah heh nekphhek chhah en, hei nekphhek en, erediko bohkorep lahma ritphewah ngem nekphhek en ngale dihiak dela kaamchhih nekmo en ngama nginpat hôan lihma sitiraang lihma matkattih.”
ACT.21.26	Ephumma Pol ma mihnyan heh sietlahma eredijâko seksâsiet niem pa thin demnâng hôanwah. Ngale erediko Rangsoamhum nâng wãng lahma chenthu seksâsiet niemhôan pienpa râeka, eko thin chentôma soam aroakthin kephokmin ngama thôkoh wah.
ACT.21.27	Phumma jâengit jâpa thôanrãng ngatko, Asia diakwah Jews hehma Rangsoamhum nâng Pol lepkhewah. Phumma thinma mihnyan heh phangtang chepsiet lahma Pol loatkhhekwah. 
ACT.21.28	Thinma rakwah, “Isrial heh!” “Chohsûhi! Are mihnyan pumma chentô thenâng chhoan lahma Isrial mihnyan heh lelatnâng, ngale Mosa Niemarang erediko Rangsoamhum lelatnâng phoangthô eka. Ngale athângheh atema Jews ledangte heh Rangsoamhum kêko siethû lahma arethesâ pa ngeksiet eka!” 
ACT.21.29	(Thinma are ngaeka pa Ifisus wah Trofimus pa Pol demnâng Jeroselem nâng khewah, ngale atemin Pol ma Rangsoamhum nâng lâsietwên thêmtah ngama thônghun wah.)
ACT.21.30	Jeroselem wah mihnyan heh phangtang chepwah, ngale mihnyan heh aroamma chhoanka lahma, Pol loka lahma, Rangsoamhum kowah sietphewah. Erediko lemlienma Rangsoamhum kâsekpa tangsek rewah. 
ACT.21.31	Erekowah mihnyan hehma Pol ritphe rãng hunwah, rohkomin Jeroselem phangtang nâng hahjam eka ngama Roman sipâhi adong nâng ngin chohmat hokwah. 
ACT.21.32	Lemlienma sipâhi sahhabdong pumma ate lemru sahhab khuthe ngale sipâhi sietlahma mihnyan heh tânâng katwah. Chenthu mihnyan hehma sahhabdong pa ate sipâhi demnâng khe phumma Pol nâng watpa jekwah. 
ACT.21.33	Sipâhi sahhabdong pa Pol tânâng kalahma Pol loatkhhekwah, ngale janru runiima khhek en ngama chienwah. Erediko atema, “Arepa hen a, ngale atema chenre tah a?” ngama chhienwah. 
ACT.21.34	Mihnyan hehma khaka pumma lithe ngale ahan hehma lihân hôngrakwah. Phumma sipâhi sahhab pummemin chenni dangeka erepa senthemthem jienjet loho, ephumma ate sipâhi hehnâng Pol sipâhi heh tôngthin nâng sietwên en ngama chienwah. 
ACT.21.35	Pol demko thin hihthodâng tôko johkatwah, phumma mihnyan heh nyahrãng cheili rinkhah junko sipâhi hehma Pol ape rewah. 
ACT.21.36	Mihnyan heh phangtang Pol diko junka lahma, “Aritphe rêmin!” ngama rakwah.
ACT.21.37	Sipâhi hehma thin tôngthin nâng Pol sietkat rãng ngatko, Pol ma sahhabdong ko ngatwah: “Ngama nangnâng chenkomin tathôkoh ea?”
ACT.21.37	Sahhab pumma “Nangma Griik jab jienjab ole?” ngama chhienwah. 
ACT.21.38	“Eroh medang oko nanga khema wah wathe Igip mihnyan ma hahjat belii mihnyan wentho demnâng sehahkho nâng mihngoanrãng sietchhoante pa nang dangoni?” ngama chhienwah.
ACT.21.39	Pol ma dânthâng wah, “Nga Jews jat, Kilika wah Tarsus hahnâng chhatwah, ngale alemthôan hahdaangko sôngte. Nga mihnyan heh demnâng mamjabmîn thukhang.”
ACT.21.40	Phumma sahhabdong pumma jabmîn thukwah, ephumma Pol hihtho khoko cheplahma mihnyan hehnâng kihchepchep tongmêngen ngama dekma thak amak katwah. Chenthu mihnyan heh kihtông phumma Pol ma thinnâng Hibru jabma thôkoh wah:
ACT.22.1	“Ngalemru Jews heh, ngama nenâng ngajunma thôkoh ekapa jetat tanha!” 
ACT.22.2	Chenthu mihnyan hehma thinnâng Hibru jabma thôkoh tatphumma, mihnyan heh bâmbâm kihtôngwah; ngale Pol ma thinnâng thôkoh wah:
ACT.22.3	“Nga a Jews, Kilika wah Tarsus hahnâng chhatwah, phumma are Jeroselem hah kowah Gamaliel khenko nyapweihte danglekma dông aloatwah. Ngale ngama nãngte nãngwa heh Niemarang heh nyahrãng chaankoh lekma hewah, erediko thejâ arekowah nekhu rãngrãngjô ngamin Joban nâng nyahrãng hungkoh lekma soam atôte dângwah. 
ACT.22.4	Arerãngrãng Jisu dijunte mihnyan hehnâng ngamemin nyahrãng chêmthukwah. Ngama dihiak dela phangtang lokhhek lekma phâtek nâng sekwah. 
ACT.22.5	Arepa soam aroakte adongthôan ngale ngoang awang heh chentôma ajet ngama toangtang thôekãng. Thinma nganâng nãnglemru Damaskas wah Jews hehnâng nyapraang raanglahma kohthang, ephumma ngama Damaskas wah putedâlemte heh lokhhek lekma Jeroselem nâng ngaksietwên lekma chêmsiet rãng Damaskas nâng katwah.
ACT.22.6	“Nga Damaskas nâng hûka nemnemko, rangngih mongko rangkho wah wenphiakdong nga tumlitko phiakkat wah. 
ACT.22.7	Nga hahko kôanjâ lekma nganâng ngat jabkhab tatwah, ‘Sol, Sol! nangma nganâng chenrãngma chêmsiet ehanga?’ 
ACT.22.8	Phumma ngama thôngphâ wah, ‘Teso, nang hen a?’ Eko atema dânthâng wah, ‘Nga Nazarat wah Jisu, nangma chêmsiet ehangpa.’ 
ACT.22.9	Nga demwah mihnyan hehma wenphiak pa khetah, phumma thinma nganâng ngathang jabkhab pa tat ho. 
ACT.22.10	Phumma ngama chhienwah, ‘Teso, ngama chenre min a?’ eko Teso ma nganâng ngatwah, ‘Toanchep lohma Damaskas nâng wãngo, enâng Joban ma nangnâng chenni moatthuk hun eho ereheh phangtang ethôkohho.’ 
ACT.22.11	Phumma wenphiak dong pumma phiak junko ngamit doakjâwah, erohwah nga lemru hehma dekko sietlahma Damaskas nâng sietwênwah.
ACT.22.12	“Ere hahko mihnyan wathe ate mînpa Anania dângwah, atea Joban nâng hungkoh lahma soam atôte, ngale nãng Niemarang hehmin senthemthem kepte, ngale enângwah sôngte Jews hehmemin atenâng nyahrãng choangpe lahma dângwah. 
ACT.22.13	Ate ngatânâng katwah, ngale ngakeko chepka lahma ngatwah, ‘Sol, nangmit pumma thengak jienkheo!’ Ere sanpoat poatko ngama jienkhe lekma atenâng sokwah. 
ACT.22.14	Atema ngatwah, ‘Nãngte nãngwa heh Joban pumma atema chenni huneka erepa jetrãng ren eho, ngale Joban haa toangtang thôanpa kherãng ren eho, ngale atema jabkhab rahjab pa chentat a ngama ren eho. 
ACT.22.15	Nangma chenni khetoh a ngale tattoh a heh chentô mihnyan nâng ate hâkhirãng ephoang thôkoh o. 
ACT.22.16	Phumma chenni lekbemtu ekoa? toanchep lohma baptijem kep o, ngale atenâng rangsoam lohma nang pap heh sâsiet o.’
ACT.22.17	“Nga Jeroselem nâng ngakkatwah, ngale Rangsoamhum nâng rangsoam thuko, ngama thânkhewah, 
ACT.22.18	eko Teso ma nganâng ngalahma khewah, ‘Sitsiak Jeroselem wah loatchhoan o, chenrãngma ngako, enângwah mihnyan hehnâng nangma ngajunma ngin thôkoh eko heh thinma lekepmin.’ 
ACT.22.19	Phumma ngama dânthâng wah, ‘Teso, thinma senthemthem ajet, ngama Sanagog nâng hûlekma nangnâng putedâlemte heh lokhhek ngale buh awatwah. 
ACT.22.20	Ngale chenthu nang nginthôte Stifen ritphe poatko, ngadede min eretheko Stifen ritphete heh khet heh bemko lekma Stifen ritphe sûlekma dângwah.’ 
ACT.22.21	Phumma Teso ma nganâng ngatwah, ‘chhoan o, ngama Jews ledangte heh tânâng ataangnâng chienchhoan e,’ ”
ACT.22.22	Pol ma aroh loatjab mako mihnyan hehma ate nginko jetat wah; ere diphumma chaanchaanma rakwah, “Ate tânâng nek hû en! Aritphe re en! Ate nekchen hintuka!” 
ACT.22.23	Thin khet akhu heh petphe ngale rangkho nâng bum heh rêmwên lahma rakwah. 
ACT.22.24	Phumma Roman sipâhi sahhab pumma ate sipâhi hehnâng Pol sipâhi heh tôngthin nâng sietkat rãng chienwah, ngale Jews heh ate lelatnâng aroh chenrãngma rakeka ngama jetloat rãng atenâng wat en ngama chienwah. 
ACT.22.25	Rohkomin chenthu sipâhi hehma Pol nâng watrãng khhekpoatko, eretheko wah chepte sipâhi sahhabko Pol ma ngatwah, “Nema Roman mihnyan ko chennângjô lethenâng tawat en a?”
ACT.22.26	Chenthu sipâhi sahhab pumma erengin pa tatphumma, ate noma sahhabdong tâko wãng lahma ngatwah, “Nangma chenre ekoa? Ire pa Roman mihnyan!”
ACT.22.27	Ephumma sahhabdong pa Pol tânâng kalahma atenâng chhienkatwah, “Nganâng thôkoh hang, nanga Roman mihnyan ne?”
ACT.22.27	“Dang ang, nga Roman mihnyan,” ngama Pol ma dânthâng wah.
ACT.22.28	Sahhabdong pumma ngatwah, “Ngamin ngun jahmõang kohlekma Roman mihnyan rãng dangekang.”
ACT.22.28	Phumma Pol ma dânthâng wah, “Nga achhat mejû Roman mihnyan,”
ACT.22.29	Phumma Pol nâng ngin chiente mihnyan pa lemlienma tokdinâng ngakthenwah; ngale sahhab pumma Pol pa Roman mihnyan ngale atema Roman mihnyan pa janruma khhek ekang ngama jetlahma patritwah.
ACT.22.30	Sahhabdong pumma Pol nâng Jews hehma chenni junko sekham eka ngama senthemthem jethun wah; erohwah adijâko atema Pol dekwah janru pa janphe lahma Soam aroakte adong ngale ngoan awang heh phangtang khôansiet wah. Erediko atema Pol siethû lahma thinmako chepthuk wah.
ACT.23.1	Pol ma ngoang awang hehnâng thongsûkat lahma ngatwah, “Ngalemru Isrial mihnyan heh! Thejâ tôko ngahung sâpoangpoang danglekma Joban mathahko nyãn ekang.” 
ACT.23.2	Anania Soam aroakte adongthôan pumma Pol tâwah chepte hehnâng Pol thunko watrãng chienwah. 
ACT.23.3	Pol ma atenâng ngatwah, “Joban ma nangnâng metkep ewat ho - nanga rongpoma pôhutwah tukthen rãngrãng! Nanga reko nganâng Mosa Niem junko athe loatrãng tongeko, rohkomin nangma nganâng watrãng chien ekopa nangma Mosa Niem lelatnâng moeko!”
ACT.23.4	Phumma Pol tâwah mihnyan pumma Pol nâng ngatwah, “Nangma Joban nâng Soam aroakte adongthôan thãjõ eko!”
ACT.23.5	Phumma Pol ma dânthâng wah, “Ngalemru Isrial mihnyan heh, Ngama atea Soam aroakte adongthôan ngama jetmek. Joban nyapraangma ngaeka, ‘Ne pênte khhepho phannang hehnâng achhih lengamin.’ ”
ACT.23.6	Chenthu Pol ma ngoangthun rãng khôanhû eka heh khakapa Saduki ngale khakapa Farasi ngama jetloat phumma, atema ngoang awang hehnâng ngatwah, “Ngalemru Isrial mihnyan heh! Nga a Farasi, ngale ngawa min Farasijô dângwah. Thejâ ngama ritwah ngakhîn min ngama putedâlem junko sekham eha!”
ACT.23.7	Atema arepa ngat rienrien, Farasi le Saduki heh mênmîn wah, ngale mâmâ khukhu dangjâwah. 
ACT.23.8	(Chengrãngma ngako, Saduki hehma ritwah ngakhin mah, ngale Joban ngintatte erediko Ju min aho ngatwah; rohkomin Farasi hehma wanrem latnâng putedâlem wah.) 
ACT.23.9	Phumma nyahrãng chaanrakmîn lahma, Farasi hehwah Niemarang hethôte hehma tatwah ngale thinma toanchep lahma ngatwah: “Nima are mihnyan ko chenjô achhih chohkhemih! Linlinjô Juma komin ba Joban ngintatte hehma akomin atenâng lâthô kotah!”
ACT.23.10	Nginchhiakmîn jenjenwah nyahrãng chaanmênwah, phumma sipâhi sahhab pa Pol khihkhih nyahnyah mahôan waklah o ngama nyahrãng patritwah. Ephumma ate sipâhi hehnâng mihnyan heh chhangko kaletma thinta wah Pol sietka letma sipâhi heh tôngthin nâng sietwênrên ngama chienwah.
ACT.23.11	Erejâ rangpenko Pol tâko Teso chepka lahma ngatwah, “Nekchei! Nangma nga nginpa are Jeroselem hahko lâthô kotoh, ngale nangma arerãngrãngjô Rom nângmin thôkohmin.”
ACT.23.12	Eredijâ rangkhahko Jews heh roamchohmîn lahma Pol ritphe rãng thômîn wah. Thinma Pol marit ritphe chenmin lejok phhekchhah min ngama toamsêm wah. 
ACT.23.13	Arepa roakbelii noma ajah mihnyan roamkhôan lahma sêmwah. 
ACT.23.14	Erediko thinma Soam aroakte adong ngale khhepho phannang heh tânâng hûlahma ngatwah, “Nima Pol marit ritphe chenmin lejok phhekchhah min ngama toamsem eki. 
ACT.23.15	Athângheh ne ngoang awang hehma Roman sipâhi sahhabdong thôanko Pol netânâng chensiet katra ngama ngin matkat en, ngale nima Pol nginpa senthemthem jet huneki ngama diapnga letma matkat en. Phumma ate anâng hokkat mako nima lemnâng tangritphe e.”
ACT.23.16	Phumma are themawa wak ekapa Pol hiak pumma leptatwah; ephumma atema sipâhi heh tôngthin nâng kalahma Pol nâng thôkoh wah. 
ACT.23.17	Erediko Pol ma sipâhi sahhab wathe roolahma atenâng ngatwah, “Are paangmih pa sahhab dongthôan tâko sietwênkoh; atema chenni akomin thôkohthin tonga.” 
ACT.23.18	Sahhab pumma dongthôan tâko sietwên kolahma ngatwah, “Akhhek reki Pol pumma nga roolahma are paangmih pa nâng tânâng sietwênkoh ngama chien ehang, atema chenni komin nangnâng thôkohthin tonga.”
ACT.23.19	Sahhabdong thôan pumma ate dekko lolahma ate demko sietchhoan lahma chhienwah, “Nangma nganâng chenni thôkohthin tonga?”
ACT.23.20	Paangmih pumma ngatwah, “Jews thôte jabte hehma Pol ngoang awang heh tânâng sietkatro ngama nang ngewah nènep thâwângrãng jutthômîn eka, ngoang awang hehma Pol junma senthemthem jet huneki ngama ediap jabwak a. 
ACT.23.21	Phumma nangma thin ngin nekkep, chenrãngma ngako roakbelii noma ajah mihnyan hehma lemko huhtong lahma etangbem a. Thinma Pol marit ritphe chenmin lejok phhekchhah min ngama toamsem eka. Ngale athângheh thinma ritphe rãng lâcheptah, erediko nâng ngin bemwak eka.”
ACT.23.22	Sahhab pumma ngatwah, “Nangma are nginpa nganâng thôkotek ngama hennâng min nekthôkoh.” Ngale atema paangmih pa chien chhoanwah.
ACT.23.23	Erediko sahhabdong thôan pumma ate dikowah sahhab wanii roolahma ngatwah, “Chânii sipâhi Kasaria nâng katrãng chep achã thuk en, thindemko Moknâng chhangte sipâhi roakengit, ngale pah semte sipâhi chânii chepthuk letma, thejâ rangpenpen wanekhu sanpoatko jâkhoam en. 
ACT.23.24	Pol chhângrãngmin Mok wanthe lemkoh en, ngale Govono Filex tânâng senthemthem hûsietkat en.” 
ACT.23.25	Erediko sahhab pumma siti aroh raanglahma kohwah: 
ACT.23.26	“Adongthôan Govono Filex, arepa Kladius Lisias ma raangki: Khebeng thôanko Salem. 
ACT.23.27	Jews hehma are mihnyan pa lolahma, ritphe nemwah. Phumma ngama atea Roman mihnyan ngama lepjet lekma, nga sipâhi heh demnâng kalekma pepâng katwah. 
ACT.23.28	Thinma chenni junko sekham eka erepa jethun lekma, ngama thin ngoang awang heh tânâng sietkatwah. 
ACT.23.29	Ngama atea lânrit pheroh, ba phâtek nâng lânsekroh chhihmo lahma chohkhemek; atenâng sekham ekapa thindede Niemarang heh junko sekham wakeka. 
ACT.23.30	Ngale chenthu mihnyan hehma ate ritphe rãng themawa pa chohthôkoh phumma, ngama lemlienma nang tânâng chienkat erâng. Ngama ate sekhamte hehnâng nang tâko sekham ka en ngama lâthô kotek.”
ACT.23.31	Sipâhi hehma sahhabdong thôan ngin keplahma erejâ rangpenpen ko Antipatris nâng lanhuroh Pol sietkatwah. 
ACT.23.32	Eredijâko dakhoam sipâhi katah heh thin tôngthin nâng ngakwâng wah ngale Moknâng chhang lahma katah sipâhi heh Pol demnâng johkat thukwah. 
ACT.23.33	Thinma Pol Kasaria nâng sietkatwah, sitipa Govono nâng chohkoh wah, ngale Pol min atenâng chohkoh wah. 
ACT.23.34	Govono ma sitipa weih lahma Pol nâng nanga henjaa wah a ngama thôngphâ wah. Phumma chenthu Pol a Kilikia jaa wah ngama jetphumma, 
ACT.23.35	atema ngatwah, “Chenthu nang sekhamte heh mehûkhoam theko nang nginpa ejetattan e.” Erediko atema Pol abemte heh demnâng Govono humko chenbemwak a ngama chienwah.
ACT.24.1	Jâbangâ diko Soam aroakte adongthôan Anania pa Kasaria nâng ate demko khhepho phannang heh ngale nginpatte wathe ate mînpa Tertullus sietlahma katwah. Thinma Govono Filex tâko hûlahma Pol lelatnâng jabwah. 
ACT.24.2	Ephumma Pol humkhen nâng roolahma Tertullus ma ate lelatnâng aroh loatngatwah:
ACT.24.2	“Adongthôan Govono! Nangma senthemthem pen lohma ajahthem rangpâ mêmoma songeki, ngale ajahthem achhih heh litsiet lohma nãngdiak rãngma asenli mowên ero. 
ACT.24.3	Nima arepa chentô thenâng ngale roantang aroh chendanga ngama huneki, ngale nima nangnâng nyahrãng dangkoh a ngaeki. 
ACT.24.4	Ngale ngama nang sanpoat kowah ajahthem kep hunmek, rohkomin ngama are amãnchha nginthô ekãngko mamjetat mêngo ngama rosep eki. 
ACT.24.5	Nima are mihnyan pumma nyahrãng acheili hahroksiet lahma kheki; atema rangkhen wah Jews hehnâng hahjamsiet eka, ngale atea Nazaren heh khoko adong. 
ACT.24.6	Atema Rangsoamhum pa ngeksietrãng huneka, ephumma nima lokhhek eki. 
ACT.24.8	Nangma are mihnyan ko methongpha oko, nima atenâng sekham eki heh nang dedema atewah echohjet o.” 
ACT.24.9	Jews heh phangtang johrû wah ngale erengin pa phangtang toangtang ngama ngatwakwah.
ACT.24.10	Erediko Govono ma Pol nâng jab o, ngama thakkat kolahma Pol ma jabwah,
ACT.24.10	“Ngama ajet nanga are diakko melâng rangpâ nginpatte lâdangtoh, erohwah ngama rinroan lekma nang mathahko ngajunma jabekang. 
ACT.24.11	Nangdede mejô ejet o, nga Jeroselem nâng rangsoam rãng katekwah echhi jânii noma ajah madang eka. 
ACT.24.12	Jews hehma Rangsoamhum nâng hen demnâng min chhiakmîn lekma khemah thang, ngale Sanagog nângmin ba Jeroselem hahko chenre thenângjô jamsiet lekma khemahthang. 
ACT.24.13	Ngale thinma athângheh nang tânâng nga lelatnâng jabeka hehmin are junko sekham eki ngama takhesok mahho. 
ACT.24.14	Ngama nangnâng arepa thôkoh eki: Ngama nãngte nãngwa hehma soamtô tah Joban ko soamtô ekangpa thinma ledangli ngama ngaeka. Ngale Mosa ma raangtah Niemarang ngale mõng hehma raangtah chentô nâng putedâlem ekang. 
ACT.24.15	Ngamemin Joban nâng are mihnyan hehma putedâlem eka rãngrãngjô putedâlem ekang, achhih asen, phangtang ritwah ngakhînmin, ngama putedâlem ekang. 
ACT.24.16	Erohwah ngama roantang chenpa Joban ngale mihnyan rãng asen a erepa moatrãng latrii ekang.
ACT.24.17	“Phumma Jeroselem nâng ajahthem rangpâ lehû thangma tôngdiko, enângwah ngalemru hehnâng ngun katkoh erediko soam aroak rãng katwah. 
ACT.24.18	Ngama arepa moatthuko thinma Rangsoamhum ko lepkhe wakthang erepa ngama seksâsiet niem pa tâhôan diko lepkhewah. Ngale ereko mihnyan min ajah dangho erediko hahjam tijammin dangho. 
ACT.24.19	Rohkomin Asia diakwah Jews heh ba khuthe dângwah; thinma nganâng chenni komin sekham thin metong ako thindede hûlahma nema thahko sekham minwah. 
ACT.24.20	Roh akole ngoang awang heh tâko chenni nâng thelekma khethanga erepa are mihnyan hehma chenthô tan a - 
ACT.24.21	Ngama thinmako cheptek poatko khapthe loloba hongjabtek: ‘Ngama ritte heh ngakhînmin ngama putedâlem junkoba thejâ nema sekham eha.’ ”
ACT.24.22	Filex ma Jisu junma nginpa khema thuma senthemthem jetlahma dângwah, erohwah atema ngoangthun pa jeksietwah. Atema thinnâng thôkoh wah, “Chenthu sipâhi sahhabdong thôan Lisias mehû theko,” “Ngama ne nginpa ephensiet ang.” 
ACT.24.23	Phumma atema Pol bemte sipâhi sahhabko Pol sipâhi hehnâng bemthuk rãng chienwah, rohkomin lekhak thangma thien en, ngale atema chenni huneka ereheh ate lemruchha hehma kephokkoh pemin nektang en.
ACT.24.24	Jâthe jânii diko Filex le ate dihiak Drusila nii katwah, phumma Drusila pa Jews dângwah. Atema Pol rooka thuk lahma Pol ma Jisu Krista nâng putedâlem ngin thôkoh eka heh jettatwah. 
ACT.24.25	Phumma Pol ma toangtangma song ngin, mâmâ dedema hung môngsiet ngin, erediko ahokmin Rangwo ko Joban ma hen mihnyan ma chhih asen motah a ereheh ren ngin thôkoh phumma, Filex chei lahma ngatwah, “Nang athângheh tachhoan o. Ngama chenthu sanpoatchoh ekanga eko thengakrooe.” 
ACT.24.26	Ngale Pol ma ngunwah ekoh thêmhang ngama thonghun lahma Filex ma Pol roowah; ngale Pol wah ngun machoh lek o ngama Filex ma Pol depdep roothuk lahma Pol demnâng ngin chithômîn wah.
ACT.24.27	Rangpâ pânii lien diko Porkius Fistus pa Filex litko Govono dângwah. Phumma Jews hehma chensen chohhang ngama Filex ma Pol phâtek nâng seklahma phethien wah.
ACT.25.1	Fistus pa Govono danglahma jârem diko, ate Kasaria wah Jeroselem nâng wângwah, 
ACT.25.2	Eko Soam aroakte adong heh ngale Jews khhepho phannang hehma Pol lelatnâng ngin kephokwah. Thinma Fistus nâng roatsep wah 
ACT.25.3	thinma Pol Jeroselem nâng chenkara ngama roatsep wah, chenrãngma ngako thinma lemko tangritphe rãng phungwah. 
ACT.25.4	Fistus ma dânthâng wah, “Pol Kasaria wah phâtek nâng khhekthien eki, ngale ngamin enâng sitsiak ngakwângmin. 
ACT.25.5	Atema chenkomin mechhih motahko ne khhepho phangnang heh nga demnâng Kasaria nâng johwâng lahma chensekham wãngra.”
ACT.25.6	Fistus thin demnâng jâesat ba jâechhi rãng johtôngthien lahma Kasaria nâng ngakwâng wah. Eredijâko ate tôngthinko nginpatrãng tonglahma Pol thintâko siethok rãng chienwah. 
ACT.25.7	Pol hokphumma, Jeroselem wah hûtah Jews heh Pol tumlit cheplahma ate lelatnâng nyahrãng chaan sekham wah, rohkomin thinma are junko sekham eki ngama khesokthin thelahma aho dângwah. 
ACT.25.8	Phumma Pol ma atedede junma jabwah: “Ngama Jews Niemarang lelatnâng themomek, ngale Rangsoamhum lelatnâng min momek, erediko Roman Chofa lelatnâng min momek.”
ACT.25.9	Phumma Fistus ma Jews hehma chensen chohhang ngama, atema Pol nâng chhienwah, “Nangma Jeroselem nâng kalohma are nginpa nga demnâng phensiet hun ekole?”
ACT.25.10	Pol ma dânthâng wah, “Nga a Chofa nginpat thinko chep ekang, areko jôba nga nginpa thômînmin. Nangdede memin senthemthem ajet, ngama Jews hehrãng chenmin chhihmomek. 
ACT.25.11	Ngama niemarang chhihsiet lekma chhihmoat junko ritphe ngako, nekrit pheha ngama lerosep minwah. Phumma thinma nganâng sekham ehangpa toangtang ledang medang ako, nga henmemin thindeknâng takoh mahha. Ngama arepa Chofa nâng rosep ekang.”
ACT.25.12	Erediko Fistus ma ate khenwah ngoang awang heh demnâng thômîn lahma dânthâng wah, “Nangma Chofa nâng rosep eko, erohwah nânga Chofa tânâng sietkatmin.”
ACT.25.13	Melâng rangwo dinâng lowang Agripa le Bernic nii Fistus demnâng chohmînrãng Kasaria nâng katwah. 
ACT.25.14	Enâng thin jâthe jânii tôngdiko Fistus ma Pol nginpa lowang nâng thôkoh wah: “Anâng Filex ma phâtek nâng khhek wah mihnyan wathe tonga; 
ACT.25.15	phumma nga Jeroselem nâng wãngtekko, Jews Soam aroakte adong ngale khhepho phannang heh ate lelatnâng hûlahma lâthetah ngama nginpat hôan o ngama chienhûwak ehang. 
ACT.25.16	Phumma ngama thinnâng thôkotek, ni Roman jatma atenâng sekhamte heh demnâng chen junko sekham eka ererãngma atedede chohjabmîn lahma ate khope ngin lejabthuk thangma mihhan deknâng kohlihma sekhamthuk niem aho. 
ACT.25.17	Chenthu thin anâng hokphumma, ngama, rangwolo lelekthien thangma, eredijâko ngin patte tôngthinko tonglekma mihnyan pa siethok rãng chienwah. 
ACT.25.18	Atenâng sekhamte hehma toanchep lahma ngatwah, rohkomin ngama thonghuntek rãngrãng chhihmo lahma sekham wakmah. 
ACT.25.19	Thinma ate demnâng thin rangsoam niem, ngale Jisu ngama riitah, ere wathe mihnyan junma lolo chhiakmîn eka; phumma Pol ma ere mihnyan pa ahîn ngaeka. 
ACT.25.20	Ngama arepa chenjunko sekham ekapa chenroh chohjet anga ngama mokritwah, erohwah ngama Pol nâng are nginpa nangma Jeroselem nâng kalohma phenthômin kat hun ekole ngama chhienwah. 
ACT.25.21	Phumma Pol ma roatsep wah; sipâhi nâng bemthuk hang, ngale are nginpa Chofa ma chenphensiet a ngama ngatwah. Erohwah atea Chofa tânâng masiet sietkat sipâhi hehnâng bemthuk rãng chienwah.”
ACT.25.22	Agripa ma Fistus nâng ngatwah, “Nga dedema are mihnyan kowah chohtat hun ekang.”
ACT.25.22	“Nangma nènep echohtat o,” ngama Fistus ma dânthâng wah.
ACT.25.23	Eredijâko Agripa le Bernic niima sipâhi sahhabdong ngale erehah kowah khhepho phannang heh sietlahma nyahrãng soangraangrii lahma ngoangthun humko katwah. Erediko Fistus ma hum khennang Pol sietwênrãng ngatwah. 
ACT.25.24	Fistus ma ngatwah, “Lowang Agripa ngale are nidemwah chentô heh: Nema are mihnyan ko sûtan en, Chentô Jews heh ate lelatnâng chep eka, anângwah hehmin ngale Jeroselem wah heh memin, ate lelatnâng thôhûkoh ehang. Thinma ate lehin thuktumin ngama rakwak eka. 
ACT.25.25	Rohkomin ate lanritpheroh chenjô chhihmo lahma chohkhemek. Ngale ate dedema Chofa nâng roatsep phumma, ngama Chofa tânâng chienkat erâng. 
ACT.25.26	Rohkomin ngama ate junma Chofa nâng khehkheh raangthin aho. Erohwah ngama nekhu mako siethû erâng - khehkheh pejô Lowang Agripa nang tâko siethû erâng! - erohkoba, atenâng thôngphâ diko, ngama chenni akomin echoh raangang. 
ACT.25.27	Chenrãngma ngako nga junko khhek rekapa chennâng thelahma sekham eka erepa lejet thangma chienkat pa senmah.”
ACT.26.1	Agripa ma Pol nâng ngatwah, “Nangma nangdede junma jabthin metong hoko tajab o.” Phumma Pol ma ate deklaang lahma aroh jabwah:
ACT.26.2	“Lowang Agripa! Thejâ ngama nang mathahko cheplekma Jews hehma sekham ehang junko ngadede rãngma chohjab pa khengraangsen ngama thonghun ekang, 
ACT.26.3	Nangma senthemthem ajet Jews heh niemarang ngale thin chenjunko chhiakmîn ekapa. Erohwah, hungmông sietlohma jetat mênghang ngama rosep eki.
ACT.26.4	“Leta thuma nga chenroh songtongtek a ereheh chentô Jews hehma jethang. Khebengko nidiak nâng, erediko Jeroselem nâng nga roangdong chenroh dongtek a ereheh thinma jet. 
ACT.26.5	Thinma khema thuma ajet, ngale thinma thôhun medang ako tathô kohho, nga khebeng thuma nãng rangsoam niem pa senthemthem keplekma tôngwah, ngale nga Farasi dângwah. 
ACT.26.6	Ngale thejâ nga aretheko chepkangpa Joban ma nãngte nãngwa hehnâng toamhoantah nginko putedâlemdi sekhamrãng chepekãng - 
ACT.26.7	arepa chohrãng jôba nãng echhi jatnii mihnyan tonga hehma Joban nâng dâlem lahma, rangwo rangnyek soamtô eka. Ngale Lowang Agripa, ngama ereko putedâlemdi jôba are Jews hehma sekham ehang! 
ACT.26.8	Chenrãngma arekowah tôngte nekhuma Joban ma riichoante heh ngakhinsiet eka ngama leputedâlem reken a?
ACT.26.9	“Ngadede memin Nazarat wah Jisu lelatnâng chentô tatamo angpa moatrãng thônghun wah. 
ACT.26.10	Ngale ngama Jeroselem nâng eroh motek. Ngale Soam aroakte adong hehma chaan kohlahma ngama Joban mihnyan heh jahmõang phâtek nâng sektek; ngale chenthu thin ritphe rãng nginpatko, ngamin thin lelatnâng jabtek. 
ACT.26.11	Melângdep ngama Sanagog hehnângmin chêmsiet lekma thin putedâlem jeksietkrãng thatmotek. Nga thin demnâng cheili rinkhah lekma mihdiak nângmin thin chêmsiet rãng chhoanwah.
ACT.26.12	“Soam aroakte adong hehma nganãng chaan kohlahma thin hôkum pa keplekma Damaskas nâng putedâlemte chêmsiet rãng katwah. 
ACT.26.13	Adongthôan Lowang Agripa, ngihmongko lemnâng dângpoatko, ngama san nomemin phiakdong, rangkho wah nga ngale ngademwah mihnyan heh tumlitko phiakkat lahma khewah. 
ACT.26.14	Phumma nikhu phangtang hahko kôanjâwah, ngale nganâng Hibru jabma ngalahma tatwah, ‘Sol, Sol! Nangma nganâng chenrãngma chêmsiet ehanga? Mânpong pumma ate tângtewa thankahko dama ngakphinkat rãngrãng, nangdede nângba ngakwatrii eko.’ 
ACT.26.15	Phumma ngama chhienwah, ‘Teso, nanga hen a?’ Ngale Teso ma dânthâng wah, ‘Nga a Jisu, nangma chêmsiet ehangpa. 
ACT.26.16	Rohkomin satlohma nang dama chep o. Nanga ngahaa dângthukrãng nang demnâng chohmîn eki. Nangma thejâ nga chenroh khethanga erepa thejâ ngale khedi kowah ngama nangnâng khesokmin hehmin mihnâng phoangthô kohmin. 
ACT.26.17	Ngama nanga Isrial mihnyan ngale Jews ledangte heh tânâng echienchhoan e, Ngale thinwah pepâng lihma ethien e. 
ACT.26.18	Nangma thinmit kânsiet kohmin ngale rangnyek khenwah rangwo nâng loatsietmin, ngale joak ajo khenwah Joban tânâng loatsietmin, erohkoba thinma nganâng putedâlem junko thinpap heh map chohlahma Joban mihnyan heh chhangnâng thinthe echoh a.’
ACT.26.19	“Ngale Lowang Agripa, Ngama rangkhethung wah thânkhetek pemin lekep jiendângmek. 
ACT.26.20	Ngama khebengko Damaskas nâng, ngale Jeroselem erediko Judia diaktang wah Jews ledangte hehnâng, Ngama thinpap wah hungngaklit letma Joban tânâng ngakhû ren, ngale papwah hung littih ngama kheli moatlem mo en ngama phoangthôkoh ekang. 
ACT.26.21	Are rekwah nga Rangsoamhum nâng dângpoatko are Jews hehma loehang, ngale ritphe rãng hun ehang. 
ACT.26.22	Rohkomin thejâ tôko Joban ma Nganâng chohsû ehang, ngale erohwah Ngama thejâ ako cheplekma, adong arin chentô nâng khoaktheko thôkoh eka. Ngama chenni ngaekãnga erepa Mõng hehma ngale Mosa ma jabtah pa dângwâng ngin pejôba jabekang: 
ACT.26.23	Misaia pa metkep chêmmin ngale ritwah khebeng thôan ngaksat lahma, khope wenphiak nginpa Jews ngale Jews ledangte hehnâng phoangthô kohmin.”
ACT.26.24	Pol ma atedede junma aroh thôkoh poatko, Fistus ma atenâng rakkatwah, “Pol, nanga apa reko! Nangma nyap ajah weiheko pumma apa thukre eho!”
ACT.26.25	Pol ma dânthâng wah, “Adongthôan Fistus! Nga apa dangmek, Ngama toangtang jabkãng. 
ACT.26.26	Lowang Agripa! Ngama nangnâng phangtang loatthôkoh eki, chenrãngma ngako, nangma areheh ajet. Ngale Ngama thonghun ekang, nangma are chentôpa lâtattoh, chenrãngma ngako, areheh bin abe thenâng huhdâng dangwah. 
ACT.26.27	Lowang Agripa, nangma Mõng hehnâng putedâlem ekole? Ngama ajet nangma putedâlem eko!”
ACT.26.28	Agripa ma Pol nâng ngatwah, “Aretô sanpoat thoanchhako nangma ngamin Kristan dângthuk hun ehanga?”
ACT.26.29	Pol ma dânthâng wah, “Sanpoat thoanchha dangkolah alonyong dangkolah,” “ngama Joban nâng rangsoam pa nangmin ngale thejâ are thekowah ngangin jetatte hehmin phangtang nga rãngrãng chendangen ngama soam ekang - rohkomin, are janruko nga khhekrii ekang rãngrãng khhekrii en ngama soam dangmek!”
ACT.26.30	Ephumma Lowang, Govono, Bernic, ngale ahan hehmin phangtang tôanchepwah, 
ACT.26.31	ngale erekowah loatchhoan diko thin jabmîn wah, “Are mihnyan pumma ate lanrit pheroh ba phâtek nâng lânsekroh chenjô chhihmomah.” 
ACT.26.32	Ngale Agripa ma Fistus nâng ngatwah, “Are mihnyan pumma Chofa nâng lerosep ngako lanta laangpheroh dângwah.”
ACT.27.1	Chenthu nia Jogarii ma Itali nâng katrãng ngatko, thinma Pol ngale ahan phâtek nâng tôngte heh Julius, “Chofa Regimen” ngamemin eka Roman regimen sahhab nâng kohwah. 
ACT.27.2	Nia Adramitiem wah jogari ko chhangwah, erepa Asia diakwah jogari chepthin thenâng katrãng cheplahma dângwah, ngale erepumma ni chhoanwah. Thisalonika wah Mesidonia mihnyan Aristakus, pa nidemko dângwah. 
ACT.27.3	Eredijâko nia Sidon hahnâng hokwah. Julius pa Pol demnâng asen dângwah ngale ate lemru heh demnâng Pol chohmînchhoan thukwah, ngale atema chenni lemeka erehehmin chohkoh thukwah. 
ACT.27.4	Nia Sidon hahwah loatchhoan wah, ngale pôngpa ni ngenâng metwah, pông lemetthe jotungwah Sipras hah ngenâng katwah. 
ACT.27.5	Nima Kilikia ngale Pamfalia wah josi heh danlihma Likia wah Mira hahnâng katwah. 
ACT.27.6	Eko sipâhi sahhab pumma Alexendra wah Itali nâng katte jogari chohwah, ephumma atema ni ereko chhangthukwah.
ACT.27.7	Jogari pumma rere chhama melâng rangwo chhoan lihma Nidas hahnâng hokwah. Phumma nia ere ngenâng pôngma wãngthuk tuho, ephumma Salomi hah danlihma, pông lepongthe jotungwah Kret hah ngenâng katwah. 
ACT.27.8	Nima jokông kôngma nyahrãng chêmlihma jogari pechep thinthe ngama ngaeka theko hokwah, erethepa Lasia hahwah chentô letaangko dângwah.
ACT.27.9	Eretheko nia rangwolo tôngthienwah, ephumma nia jogari ma chhangchhoan pa nyahrãng acheili dângtuwah, ngale ere sanpoat pa Jews hehma lejok phhekchhah thangma rangsoam sanpoat pa lienchoan dângwah. Ephumma Pol ma thinnâng aroh thôkoh wah: 
ACT.27.10	“Mihnyan heh, ngama nãng arethe kowah loatchhoan pa nyahrãng acheili khekãng; Jogarii ngale sêmmak hehmin ajahthem eta chhihjâa, ngale nãngmin eta mahriie.” 
ACT.27.11	Rohkomin sipâhi sahhab pumma jogari kepten ngale tângte nii ngin keplahma, atema Pol nginlekep dângwah. 
ACT.27.12	Erethepa rangpa ko jogari cheprãng lesen dângwah; erohwah chentôma jogari pa ere thekowah loatchhoan lahma Fonik hahnâng hokkat hunwah, meta dangako, rangpa pa enâng tônghun wah. Fonix pa Kret diaknâng jogari chepthinthe, erethepa dekhit wah sannyup ngale dekchah wah sannyup nângmin ama tuta ngiak lahma dângwah. 
ACT.27.13	Dekhit wah pông bângwut hokwah, ngale mihnyan hehma nãngma huntih pa eta danga ngama thônghun wah, ephumma thinma jogari chepbenthin janphak pa putphe waklahma Kret hah kekema repkatwah. 
ACT.27.14	Phumma lemlienma pôngchaan mõang - “Dekchah ngewah pông” - ngama ngaeka pa jotungwah hah kowah pônghokwah. 
ACT.27.15	Erepông pumma jogari ko metwah, ngale jogari pa pôngthunko amanâng leta wãngtu dâng phumma, lechêm thatreptu thangma pôngma chennâng metchhoan eka eroh metchhoan thukwah. 
ACT.27.16	Nima jotungwah Kauda hah arinchha pa danlihma pông lemetthe roanche chohwah. Eretheko, nima jogari kowah khôankho pa, chaanma mampesiet wah. 
ACT.27.17	Thinma jo khôankho pa jogari ko sekwên lahma ruma jogari ko kitkit khhekwah. Thinma jogari pumma Lidia jowah senâng matunglih o ngama cheiwakwah, ephumma jogari kowah pông pûnwutthin pa numsiet lahma pôngma chenroh metchhoan eka eroh metchhoan thukwah. 
ACT.27.18	Pôngpa lejek thangma nyahrãng cheili pôngwah, ephumma khedi jâko thinma Jogari kowah sêmmak khaka toanphewah, 
ACT.27.19	ngale eredijâ komin thinma jogari sêmmak heh wahmin khaka patphewah. 
ACT.27.20	Melâng rangwo nima sanmin, ngale meritmin chohkheho, ngale pông pemin lejek thangma nyahrãng chaanpôngwah. Nimin bâmpe tumih ngama thônghun wah.
ACT.27.21	Jogari kowah mihnyan heh lephhekchhah thangma melâng rangwo dângdiko, Pol thin mathahko toanchep lahma ngawah, “Mihnyan heh nema ngangin kepletma Kret wah leloatchhoan nomako; nãngma are sêmmak hehmin lemahphe minwah ngale lechhihmin wah. 
ACT.27.22	Rohkomin ngama nenâng rosep eka, hung nekchha en! nekhu henmin leriimin; jogari loloba echhihjâa. 
ACT.27.23	Thepen Ngama soam ekang ngale Nga aterãng hin ekang Joban ngintatte ngatânâng kalahma 
ACT.27.24	nganâng thôkoh ehang, ‘Nekchei, Pol! Nanga Chofa tâko metkep chepmin. Ngale Joban ma nangnâng mînchen lahma nangdemwah jogari kowah johchhangte hehmin epesiet a.’ 
ACT.27.25	Mihnyan heh! erohwah hung nekchha en, Ngama Joban nâng putedâlem ekang, Nganâng chenroh thôkoh thanga erohjô edanga. 
ACT.27.26	Rohkomin nãnga jotungwah hahnâng emethûhi.”
ACT.27.27	Echhi pen beliijâ rangpen ko, nia pôngdong pumma Mediteranien josiko ditmetwah. Phumma rangpen mongko jogari repte pumma jokah lâhû themtih ngama thônghun wah. 
ACT.27.28	Ephumma thinma runâng athakthin khhek lahma joko chentôlu dangeka pa jetrãng chaamphe katwah. Phumma jopa roak belii mitatlu dângwah; Chuthe dikomin thatthak tahpa roakrem mitatlu dângwah. 
ACT.27.29	Thin a jogari pumma longnâng matunglih o ngama chei wah, ephumma jogari tokdi nge pumma janphak wanbelii joko chaamphe katwah ngale rangwo rãng rangsoam wah. 
ACT.27.30	Erediko arepte heh jogari kowah huhchhoanrãng phungwah; thinma jogari kowah khôankho pa joko jâsiet katlahma jogari khema ngema janphak heh chaamphekat e ngama diapdâng wah. 
ACT.27.31	Phumma Pol ma sipâhi sahhab ngale sipâhi hehnâng ngatwah, “Arapte heh jogari ko letong kako, ne leta pemin.” 
ACT.27.32	Ephumma sipâhi hehma khôankhoko thiet eka ruheh patdoak lahma khôankho pa chhoanthuk wah.
ACT.27.33	Rangwo nemnemko Pol ma thinkhu anga nganâng chenni komin phhekchhah en ngama roatsep wah: “Thejâ tôko nema echhi jâbelii rangwo lâbemtet, eretô rangwo ko nema chenmin lephhekchhah ma lâdangtet. 
ACT.27.34	Erohwah, ngama, nenâng tâhînrãng; chenkomin phhekchhah en ngama rosep eka. Newah khochoo lathemin lemahmin.” 
ACT.27.35	Pol ma aroh ngatdiko, atema bankên roanche toanlahma, thin anga nga mathahko Joban nâng dangkoh a ngat rangsoam soam lahma, atema chhupsiet, lahma phhekwah. 
ACT.27.36	Thinhung dôngwah, ngale thinkhu anga ngama phhekchhah roanru chhahwah. 
ACT.27.37	Nia jogari ko phangtang tungko 276 rãng chhang lihma dângwah. 
ACT.27.38	Anga ngama phoatphoat phhekchhah diko, thinma jogari pa chenchãa ngama chhah heh phangtang joko phekatwah.
ACT.27.39	Rangwo komin arepte hehma jopha pa jetloho, rohkomin thinma jotungnâng chihthienwah jopha lepkhewah, phumma meta dangako, thinma jogari pa eretheko chepthukrãng thônghun wah. 
ACT.27.40	Ephumma thinma ruheh patdoak lahma janphak heh joko thumjâkat thukwah, ere demdemko jogari pûnchhoan thukrãng ama ngeko khhek ekaru hehmin jânwah. Erediko pôngma jogari pa ama ngenâng chenmetwên a ngama pông pûnmetthin pa ama ngeko laanglihma, jophanâng repwênwah. 
ACT.27.41	Rohkomin jogari pumma sekhohnâng tunglahma mânritwah; phumma ama ngepa chhihjâ lahma lejien phongtu dângwah, ngale khedi nge pemin jowaak chaan pumma chhupchhup chhachha lândangroh chhihsiet wah.
ACT.27.42	Phumma akhhekte heh sârannâng danju lahma môang huhchhoan a ngama sipâhi hehma phangtang ritphe rãng thônghun wah. 
ACT.27.43	Rohkomin Sipâhi sahhab pumma Pol pepâng hunwah, erohwah atema leritphe thuk wah. Enoma henhen jojûjet a ereheh jogari kowah jâtoakka letma sârannâng bengdãn juwãngen ngama chienwah; 
ACT.27.44	khaka hehma bãngkha hehnânglo, erediko jogari wah chhupjâeka hehnâng lolahma jûnjû wângwah. Ngale eroh relihma nikhu anga nga sârannâng pehokwah.
ACT.28.1	Chenthu ni sâran nâng senthemthem pehok diko, nima jotungwah hahpa Malta hah ngama jetwah. 
ACT.28.2	Ere hahwah mihnyan heh nidemnâng nyahrãng asen dângwah. Phumma rangpat hongpat lahma rangchhông dângwah, erohwah thinma wenthhek lahma ninâng wenko tôngrãng roowah. 
ACT.28.3	Phumma Pol ma chan roapthe khôantoan lahma wenko thhek thuko akham junko chan kowah pû hongloat lahma Pol dekko depwah. 
ACT.28.4	Ere hahwah mihnyan hehma Pol dekwah dep eka pûpa khelahma jabmînwah, “Are mihnyan pa mih ritphete dângmin dede, atea jowahjô mepe akomin, khengraang pumma atea lehinthuk tumin.” 
ACT.28.5	Rohkomin pû pumma atenâng lekek thangma Pol ma wenko jâhekwah. 
ACT.28.6	Thinma Pol nâng aphîn ba lemlienma hahko loangrii lahma eriia ngama thônghun wah. Rohkomin ajahthem sanpoatsok dikomin Pol nâng chenjô ledang khe phumma thinma ngakthônghun lahma ngatwah, “Atea Joban!”
ACT.28.7	Erethe kowah chentô letaangko erehah kowah adongthôan Publius pit dângwah. Atema ninâng nyahrãng khuhah nâhah tãngroo lahma ate humnâng jârem tôngthienwah. 
ACT.28.8	Publius wa pa khun ngale heichhoan ma ate jupthinko dângwah. Pol ate jupthinko wãng lahma, ate khohko dekma sahlo lahma rangsoam kolahma mesietwah. 
ACT.28.9	Chenthu erepa sen phumma, jotungwah hah wah ahan khunte chentôpa hûlahma mesiet wah. 
ACT.28.10	Thinma ninâng hînhô jahmõang kohthi, ngale chenthu ni enângwah jogari ma chhoanrãng chepko, nima lemko chenlem ekia ereheh thinma jogari ko sekkohthi.
ACT.28.11	Jengrem diko Alenxendra wah, “Joban wanii,” ngamemin eka jogari pumma ni chhang chhoanwah, erepa jotungwah hahko rangpa pa tôngkatwah. 
ACT.28.12	Ni Sirakas hahko hûlihma enâng jârem tôngthienwah. 
ACT.28.13	Erethe kowah wienchhoan lihma Rigium hahko hokwah. Eredijâko dekhit wah pông hôngpông hokwah, ngale jânii khenko ni Putioli hahko hokwah. 
ACT.28.14	Enâng nima putedâlemte mihnyan roanche chohmin lihma thin demnâng haptathe johtôngrãng rosepthi. Eroh relihma ni Rom nâng hokwah. 
ACT.28.15	Rom wah putedâlemte hehma ni ngin tatlahma Apius hahwah phin athã sengthe ngale Hum Dângrem ngaeka hah tôko kalahma nidemnâng chomîn katwah. Chenthu Pol ma thin khe phumma, atema Joban nâng dangkoh a ngatwah ngale nyahrãng hungdôngwah.
ACT.28.16	Chenthu ni Rom nâng hokphumma, sipâhi hehma bem lahma Pol atelolo songthukwah.
ACT.28.17	Jârem diko Pol ma enângwah Jews khhepho phannang heh ngoangthun rãng roowah. Chenthu thin khôanhok phumma, Pol ma thinnâng ngatwah, “Ngalemru Isrial heh, ngama nãng mihnyan hehrãngmin chenjô lechhihmo ngale nãngte nãngwa heh niemarang min lechhihsiet nâng, Nga Jeroselem phâtek nâng khhek lahma Roman mihnyan heh deknâng koh ehang. 
ACT.28.18	Nganâng nginthôngpha diko, Roman hehma nga thinphe hunwah, chenrãngma ngako thinma nga lanrit pheroh chenmin chhihmo lekma chohkhe mahthang. 
ACT.28.19	Rohkomin chenthu erepa Jews hehma dan phumma, Ngama Chofa nâng roatsep wah, rohkomin arepa ngama nãng mihnyan heh lelatnâng chhihngatrãng dangmah. 
ACT.28.20	Erohwah Ngama nang demnâng chohmîn lekma jabmîn hunwah. Rohkomin linlinko, nga are janruko khhekrii ekangpa Isrial hehma putedâlem eka mihnyan rãng khhekrii ekang.”
ACT.28.21	Thinma Pol nâng ngatwah, “Nima Judia wah nangrãngma chenni sitijô chohmih, ngale enângwah ni mihnyan kawak era hehmemin chenni nginjô thôkat mahra, ngale nangnângmin chenjô chhihthô mahho. 
ACT.28.22	Rohkomin nangma chenthônghun eko erepa nima chohtat huneki, chenrãngma ngako nima ajet chentô thenâng mihnyan hehma are nang johrôam eko heh lelatnâng chhhihjab eka.”
ACT.28.23	Ephumma thinma Pol demnâng rangwo kahtok hôanwah, ngale ere rangwo jâko Pol tongeka theko jahmõang mihnyan hokwah. Rangkhah khowah rangnyek kotuk Pol ma thinnâng Joban Hahsông nginkongpa thôkoh wah, ngale atema Mosa Niemarang ngale Mõng hehma raangwah Joban ngin hehwah thakthô lahma mihnyan hehnâng Jisu junma thôkoh wah. 
ACT.28.24	Khaka ma ate nginpa putedâlem wah, rohkomin khaka hehma putedâlem ho. 
ACT.28.25	Ephumma thindede tungko nginthun lejut thangma dângwah, phumma thin phanchhoan mako, Pol ma thinnâng are jabkhab khabthepa ngatwah: “Asâthôanju junma Mõng Isaia ma nete newa hehnâng chentôsên ngatwah a! 
ACT.28.26	Atema aroh ngatwah,
ACT.28.26	‘Chhoan lohma are mihnyan hehnâng thôkoh:
ACT.28.26	Nema atatpa etat en, rohkomin lejet tatmin;
ACT.28.26	Nema asokpa esuen, rohkomin lekhemin,
ACT.28.27	chenrãngma ngako are mihnyan heh hungpa bajâ tah,
ACT.28.27	ngale thinnâpa hap rewak eka ngale thinmitpa thup rewak eka.
ACT.28.27	Eroh ledang ngako, thinmitma khemin wah,
ACT.28.27	ngale thinnâ memin tatmin wah,
ACT.28.27	ngale thinhung memin chenjettah,
ACT.28.27	ngale thin a ngatânâng ngakhû lahma, Joban ma ngaeka,
ACT.28.27	ngama sênsiet minwah.’ ”
ACT.28.28	Ngale pol ma jekthôwah: “Nema arepa jet en, Joban ngewah khope nginpa Jews ledangte hehnâng matchhoan eka. Thinma ejetat a!” 
ACT.28.30	Pânii rãng Pol ma thãkoh lahma erethe kowah hum wanthenâng sôngwah, ngale ere humko ate demnâng chohmîn hokte anga nganâng nyahrãng khuhah nâhah tângroo wah. 
ACT.28.31	Atema Joban Hahsông ngin ngale Teso Jisu Krista nginpa, lechei thangma ngale lesoang thangma phoang hethô wah.
ROM.1.1	Jisu Krista haa ngale Joban ma ate nginkongsen phoangthô rãng rênwah moattat chhoante, Pol ma raangeka.
ROM.1.2	Ngingkongsen pa Joban ma ate mõng heh junma khema thuma toamhôan wah, erepa Asâthôan Joban nyapraang nâng raangeka. 
ROM.1.3	Arepa ate Chha, nãng Teso Jisu Krista junma hôanwah: atea phoangpa mihnyan nyuchha rãngrãng, Devit pôali wah hôngchhatwah; 
ROM.1.4	roh-komin atea Asâthôanju junma, ritwah ngakhinsiet lahma Joban Chha ngama khesokwah. 
ROM.1.5	Ate junma Joban ma nga Jisu Krista moattat chhoante dangthuk ehang, erepa chentô diak akan wah mihnyan heh Jisu Krista nâng putedâlemte ngale ate ngin kepte dângthukrãng ren ehang. 
ROM.1.6	Areko ne Rom wah sôngte hehmin roam eken, Joban ma nemin Jisu Krista rãng dângrãngma rooehèn.
ROM.1.7	Ngale erohwah Ngama Rom wah sôngte nekhu chentô nâng raangeka, nekhu nâng Joban ma hun ehèn ngale atedede mihnyan dângrãng rooehèn:
ROM.1.7	Nãng Wa Joban ngale nãng Teso Jisu Krista ma nenâng mînchenchaan ngale mêmo chenkohhèn.
ROM.1.8	Khebeng thôanko, Ngama nga Joban nâng Jisu Krista junma nekhu chentôrãng dangkoh a ngaekang, chenrãngma ngako rangkhen phangtangma ne putedâlem nginpa tateka. 
ROM.1.9	Joban ma ajet, ngama toangtang jabekang - are Joban ko Ngama ate Chha Nginkongsen pa phoangthô lekma ngahung phangtang koh lekma soamtô ekang. Joban ma ajet ngama 
ROM.1.10	rangsoam roakweih nekhu thônghunjû. Ngama Joban nâng rosep ekang ate hungsi medang ako athângheh nekhu demnâng chenmam chohmîn thukhang. 
ROM.1.11	Ngama nekhu chohmîn nyahrãng huneka, chenrãngma ngako Joban Juma rangkoh ehi heh nekhu demnâng roam lekma nekhu rôngsiet huneka. 
ROM.1.12	Ngama ngaekangpa nãngkhu dede chohsûmîn e ngama ngaekang, nga putedâlem pumma nenâng chohsû, ngale ne putedâlem pumma nganâng chohsû remîn e.
ROM.1.13	Ngalemruchha heh, ngama arepa jetthuk huneka, nga netânâng chohmîn hokrãng ajahthem themawa wah, rohkomin roantangma chenma komin chitâng chibengthuk ehang. Ngama Jews ledangte heh chenroh putedâlemte rãng dangthuktek a ererãngrãng nekhumin dângthuk huneka. 
ROM.1.14	Ngama chentô mihnyan nâng sokaremin, Griik nângmin, Griik ledangte nângmin, nyapjet nyapjien nângmin, nokba nângmin sokare min. 
ROM.1.15	Erohwah, ngama Nginkongsen pa Rom wah sôngte nekhu nângmin thôkoh huneka.
ROM.1.16	Ngama Nginkongsen ko nyahrãng dâlem ekang; arepa chentô putedâlemte heh pepâng thin Joban chaan, khebengko Jews heh ngale Jews ledangte hehmin. 
ROM.1.17	Joban ma mihnyan heh ate demnâng chenroh toangtang dangthuk eka erepa Nginkongsen pumma khesok eka: erepa abengma athôan kotuk putedâlem junma dângmin. Joban nyapraangma ngaeka, “Hen Joban demnâng toangtang dangeka ereheh Putedâlem junma hînmin.” 
ROM.1.18	Joban rinkhah pa rangkhethung wah chentô mihnyan pap ngale achhih erediko mihnyan hehma moatlem chhih moatjunko toangtang pa lejetthuk thangma dangeka heh lelatnâng kaera. 
ROM.1.19	Joban ma thinnâng chêmthuk eka, chenrãngma ngako, thinma Joban junma senthemthem jetwak a, erepa Joban ate dedema thinnâng jetthuk eka. 
ROM.1.20	Joban ma hahtokkhoh benghôan thuma ate ngewah mitma lekheli roantangrãng chaan, ngale atea linlin Joban ngama senthemthem khe eki; Joban ma hôaneka chhahkhem heh junma thinma jeteka. Erohwah are mihnyan hehma map lechohmin! 
ROM.1.21	Thinma Joban jet a, rohkomin thinma atenâng chenroh soangraang thin a eroh soangraang mah, dangkoh a min ngamah. Erenoma, thinhung phangtang bajâ tah, ngale thin kheri sekhota pemin phangtang rangnyek ma lumeka. 
ROM.1.22	Thinma thin a jet ajien ngama ngariieka, rohkomin thin a aba; 
ROM.1.23	Chenthumin leriite Joban nâng soam noma, thinma mahritte mihnyan, ngale juhchhu wochha, ngem angah, kupchhang phanphe moangachaang rãngrãng hôan lahma soam eka.
ROM.1.24	Ngale erohwah Joban ma ere mihnyan heh thinhung nâng achhih heh thonghun thuk lahma kaamchhih moatrãng thinphe eka, ngale thindede tungko rêsêli kaamchhih heh moeka. 
ROM.1.25	Thinma Joban toangtang pa mothô rãng litdang thuk eka; ngale Têm atiakte ko soamtô noma Joban ma hôantah hehnâng soamtô eka, atenâng jôba roangtang roanjêngma rômin! Amen.
ROM.1.26	Thinma eroh moatdi, Joban ma thin hei angem hungnâng chenroh rêsêli moat huneka eroh moatrãng thinphe eka. Erohwah dihiak hehma khô alemko ledangma dihiak rôande kaamchhih moeka. 
ROM.1.27	Ererãngrãngjô dela hehmin dihiak demnâng khô alemko ledangma dela rôande kaamchhih moat hun ma hei angemko wenriieka. Dela hehma thinrôande rêsêli kaamchhih moeka, erohwah kaamchhih moattha thindede khohko thinma chêmchei pa choh eka.
ROM.1.28	Chenrãngma ngako, ere mihnyan hehma Joban toangtang nginpa thinhung nâng thien hunmah, atema ere mihnyan hehnâng achhihli thonghun thuk eka, erohwah thinma chenpa lemolia erepa moeka. 
ROM.1.29	Thin hungnâng chentô chhihli heh mênchong tongeka, mihhen, chhah nyoak, mangdâ; mihnâng phetwan, mihritphe, men ahiet, mih diapchhah, ngale pong apa. Thinma mih chhihthô rewak eka 
ROM.1.30	ngale thindede tungko chhihthômîn; Joban nâng chinnya, ngam apoarit, ngam poapoa, rângthôrit; thinma kaamchhih moatjû thonghun wakeka; nyong awa nginmin kepmah; 
ROM.1.31	Thin a aba; ngale thinma toamsem eka pemin kepmah, ngale thinma mihnâng mînchen chohsok aho. 
ROM.1.32	Joban niemarang ma aroh sôngte mihnyan heh arit rêmin ngaeka ngamemin thinma ajet. Rohkomin, thinma eroh moatlolo ledang, ererãngrãng mihma memo akomin thinma asen ngaeka.
ROM.2.1	Ngalemruchha, nema mihnâng athe ngaeken a? henjô medang enkomin, mihnâng eroh ngatte nangmin pemoh. Chenrãngma ngako mihnâng athe ngama ngaletma nememin thinrãngrãng memo enko, nedede nângba athe ngarii eken. 
ROM.2.2	Nãngma ajet chenthu Joban ma eroh moatte hehnâng athe ngaeka pa, toangtangko ngaeka. 
ROM.2.3	Rohkomin ngalemruchha heh nema mihnâng athe ngama ngaeken moatlem heh nema moeken! Nema eroh moletma Joban wah chêm lechoh edange ngama thonghun eken a? 
ROM.2.4	Ba nema atewah adongthôan mînchen, atâdô, ngale hungmông heh lekep dangthem eken. Linlinko nema Joban mînchenchhan pa jetmin, chenrãngma ngako atema nehung litthuk hun ehèn. 
ROM.2.5	Rohkomin nehung pa nyahrãng hungcheh, erohwah nema Joban rinkhah ngale toangtangma ren Rangwo hongkat jâko nema chohmin nechêm pa jêngjah jahsiet reken. 
ROM.2.6	Chenrãngma Joban ma anga nganâng henma chenroh motah a erejunko ekoh a. 
ROM.2.7	Wawathe hehma asenli heh molahma, mîndông, choangpe, ngale leriili roandông pa lemeka; erehehnâng Joban ma roantang roanjêng lethôan roandông ekoh a. 
ROM.2.8	Khaka mihnyan hehma moatlem chhih dijunrãng chhahnyoak dangeka ngale toangtangpa kepmah; ereheh khohnâng Joban ma ate nyahrãng rinkhah chaanpa elên a. 
ROM.2.9	Henhenma kaamchhihli moeka ereheh phangtangma chêm echoh a, khebengko Jews hehma ngale Jews ledangte hehma echoh a. 
ROM.2.10	Rohkomin henhenma asenli moeka erehehnâng Joban ma mîndông, choangpe, ngale mêmo ekoh a, khebengko Jews heh erediko Jews ledangte hehnâng ekoh a. 
ROM.2.11	Chenrãngma ngako Joban ma anga nganâng mãnthema ren eka.
ROM.2.12	Jews ledangte hehnâng Mosa Niemarang pa aho; thinma pap molahma Niemarang junko ledangma mahrii eka. Rohkomin Jews hehnâng Mosa Niemarang win; thinma pap molahma Niemarang junko athe loeka. 
ROM.2.13	Chenrãngma ngako Niemarang pa atatlolo tatrãngma mihnyan pa Joban demnâng toangtang jiendangmah, Niemarang pumma chenroh ngaeka ererãngrãng moatte peba toangtang tâdângmin. 
ROM.2.14	Jews ledangte hehnâng Niemarang pa aho; phumma Niemarang ahojô medang akomin, thin hungsima Niemarang ma chieneka ere moatlem heh moeka pejôba thin niemarang rãng dangeka. 
ROM.2.15	Thin moatlem junma Niemarang ma chien ekapa thinhung nâng raanglahma khesok eka. Ngale thinhung memin erepa toangtang ngama khesok eka, chenrãngma ngako poatpoat theko thinhungma achhih moeken ngama ngaeka, ngale poatpoat theko asen ngama ngaeka. 
ROM.2.16	Ngale, Ngama thôekãng Nginkongsen junko, chenthu Jisu Krista junma Joban ma mihnyan hungkhen nâng huhthonghun eka heh rênjâ Rangwo ko eroh dângmin.
ROM.2.17	Nea chenroh dângmin a? Nedede Jews ngarii eken; Nema Niemarang ko tok anaa letma Joban nâng soamte ngama ngamrii eken; 
ROM.2.18	Joban ma chenni moatrãng hun ehèn a erepa nemajet, ngale asenli pa rênrãngma nema Niemarang kowah chohjettet; 
ROM.2.19	Nema nia mitdoak heh lemsênte, ngale rangnyek khenwah hehrãngma wenphiak ngama ngarii eken, 
ROM.2.20	ngale aba hehnâng hethôte, ngale chenjô lejette heh chhinthôte ngama ngarii eken. Ngale nema Niemarang pa phangtangma lâjettih erediko nima thôekipa toangtang ngama ngaeken. 
ROM.2.21	Nema mihhan nâng hethô eken - phumma nedede chenrãngma lehethôrii reken a? Nema, “Ahuh leremin,” ngama phoangthô eken - phumma nededema ahuh reken a? 
ROM.2.22	Nema ngaeken, “Mihdihiak dela kaamchhih lemomin” - rohkomin nema chhihmo eken a? Nema moangachaang nâng chinnya eken - rohkomin nema rangsoamhum kowah huh eken a? 
ROM.2.23	Nema ninâng Joban Niemarang win ngama rângthô eken - rohkomin nema Joban Niemarang heh chhihsiet letma ate rêsêthuk eken a? 
ROM.2.24	Joban nyapraangma ngaeka, “Jews heh nekhu junwah, Jews ledangte hehma Joban nâng chhih ngaeka.”
ROM.2.25	Nema Niemarang pa mekep enko, khoankhen niem hôan ekenpa mahto ledangmin; rohkomin nema Niemarang pa lekep medang enko, nea chenthujô khoankhen niem mathat hôanwah rãngrãng jôba edangen. 
ROM.2.26	Phumma Jews ledangte, khoankhen niem lehôante jat, pumma Niemarang pa mekep ako, Joban ma atenâng khoankhen niem hôanchhoante rãngrãng lekep minne? 
ROM.2.27	Ngale ne Jews hehnâng Jews ledangte hehma achhih engahèn, chenrãngma ngako, Niemarang pa nema raangthien wahjô medang enkomin, ngale nea khoankhen niem hôantejô medang enkomin, nema Niemarang pa kepmet; Rohkomin thin a phoangko khoankhen niem lehôanjô medang akomin, thinma Niemarang pa kep eka. 
ROM.2.28	Eroh medang ako, alinlin khoankhen niemhôante Jews linlinpa hen a? rangkhohkhoan phoangko lolo khoankhen niem hôante pa Jews tadangmah. 
ROM.2.29	Erenoma, rinken khennâng Jews dângte peba Jews linlin, erehehma, hungkhen nâng khoankhen niem linlinpa hôan eka, ngale erepa Joban Juma hôan eka, dekma raang wah Niemarang junko hôan dangmah. Ererãngrãng hôante hehma mihnyan wah ledangma Joban wah rô choh eka.
ROM.3.1	Eroh medang ako, Jews hehma Jews ledangte hehwah chenni bâmchoh letma tonga? roh akole khoankhen niemhôan ko bâmsen eken a? 
ROM.3.2	Linlin ajahthem lemkhonâng Jews hehma bâmchoh letma tonga! Khebengthôan pejô Joban ma ate nginkongpa Jews hehnâng bengkohwah. 
ROM.3.3	Rohkomin khakama toangtangma leputedâlem rãngma chenni dângmin a? Erejunko Joban ma toamhoan tahpa toangtang ledangmin ne? 
ROM.3.4	Eroh chenthumin dangmah! mihnyan heh phangtangjô mothô medang akomin, Joban pa toangtang. Joban nyapraangma aroh ngaeka,
ROM.3.4	“Nangma jab eko jabkhab pumma nanga toangtang ngama chenkhesok a;
ROM.3.4	ngale chenthu nangnâng metlo lahma mesekham hoko, erepa nangma jien o.”
ROM.3.5	Phumma nãngma kaamchhih molihma Joban ma kaamsen moeka pa senthemthem mekhesok eko chenroh dângmin a? Joban ma nãngnâng kaamchhih moatthã mechêmthuk hiko, Joban ma kaamchhih moeka ngama tanga ea? (Khaka mihnyan hehma aroh eta thôngpha them a.) 
ROM.3.6	Eroh jiendangmah! Joban pa toangtang ledang kako, atema hahtokkhoh pa chenroh jienrênmin a?
ROM.3.7	Phumma nga mothô khôanglep junko Joban mîn dongthuk lekma ate toangtangpa senthemthem mekhesok angko, nganâng chenrãngma papi ngama thamlek chhihngat min a? 
ROM.3.8	Eroh medang ako, “Asenli chenhonga ngama kaamchhih moea”? Ngama aroh jabdi, linlinjô mihnyan khuthema nganâng dûmmek thang! Joban ma thinnâng achhih enga a.
ROM.3.9	Eroh medang ako, nãng Jews heh Jews ledangte heh noma asenne? Chenni nângjô bâmsenmih! Ngama nenâng Jews le Jews ledangte heh phangtang papchaan khenko khoakthe tuta ngama khesoktah. 
ROM.3.10	Joban nyapraangma aroh ngaeka:
ROM.3.10	“Wathejô toangtangho,
ROM.3.11	Wathemin chhin achhiak aho
ROM.3.11	ngale Joban nâng soam atôte min aho.
ROM.3.12	Anga nga Joban tâwah ngakchhoan tah;
ROM.3.12	ngale thin phangtang chhihjâ tah;
ROM.3.12	henjô moatlemsen moatte aho, wathelolo minho.
ROM.3.13	Thin jabkhab hehmin achhih tuta;
ROM.3.13	ngale thin theli wahmin mothô khoanglep lolo hongeka,
ROM.3.13	ngale thin thunwah pûbi rãngrãng achhih heh hôngjabwên era;
ROM.3.14	ngale thin jabkhab hehmin mihnâng têm athoak jabkhab lolo.
ROM.3.15	Thin a sitsiak buhawat ngale ritphe phûngphûngjû;
ROM.3.16	Thin chenkojô mechhoan akomin erethepa chhihsietthien eka.
ROM.3.17	Thinma mêmoma sông lemkhô pa jetmah,
ROM.3.18	ngale thinma Joban ranchei pemin jetmah.”
ROM.3.19	Nãngma ajet, Niemarang kowah chentôpa Niemarang khenko sôngte hehrãngma raangeka, ngale Niemarang pumma mihnyan heh phangtang kihtong thuk eka ngale hahtokkhoh mihnyan phangtang Joban ma eren a. 
ROM.3.20	Chenrãng-ma ngako Niemarang pumma chenni ngaeka ereheh molihma henmin Joban mitsokko toangtang tadangmih; Niemarang pumma nãngma papkaam lâmotih ngama khesok rãngba moeka.
ROM.3.21	Rohkomin ade phumma Joban ma mihnyan heh atedede demnâng toangtang dângthuk lemkhô pa lâhõngtah. Are lemkhô pa Mosa Niemarang ngale Mõng heh mejô thôkoh wah medang hikomin, Niemarang pa kep junma dangmah. 
ROM.3.22	Mihnyan hehma Jisu Krista nâng putedâlem junko Joban ma ate demnâng toangtang dangthuk eka. Joban ma arepa henhenma Krista nâng putedâlem eka ereheh toangtang dangthuk eka, chenrãngma ngako chentô mihnyan nyuchha pa khoakthe tuta: 
ROM.3.23	anga nga papi tuta, ngale erohwah hennâng min Joban wah khope chaanpa aho. 
ROM.3.24	Rohkomin Joban ma atewah mînchenchaan pa nãng pesiette Krista Jisu junma thahoma kohlahma nãng ate demnâng phangtang toangtang dangthuk ehi. 
ROM.3.25+ROM.3.26	Joban ma Jisu Krista ritphe thukwah, erohwah ate hei junko ngale mihnyan hehma atenâng putedâlem junko mihnyan heh pap map choh eka. Joban ma aroh moeka pa atea toangtang ngama khesok rãng moeka. Amako atema hungmông sietrii lahma mihnyan hehnâng thinpap junko lechêmthuk dângwah; phumma athângheh sanpoat komin Joban ma ate toangtangpa jienkhesok rãngma thinpap heh mapkoh eka. Aroh Joban ma ate toangtang pa khesok eka, rohkomin henhenma Jisu nâng putedâlem eka heh loloba toangtang dangthuk eka.
ROM.3.27	Eroh medang ako nãng dedema chenni rângthôrit thin etonga? Chenni rângthôrit thinjô aho! Ngale erepa chenni junma dangeka? Erepa nangma Niemarang pa kep junko dangeka? Erejunko dangmah, nãngma putedâlem junko dangeka. 
ROM.3.28	Chenrãngma ngako putedâlem junma lolo jôba mihnyan pa Joban demnâng toangtang dangeka, Niemarang ma chenni ngaeka erepa moatjunko dangmah. 
ROM.3.29	Roh akole Joban pa Jews heh Joban lolone? Atea Jews ledangte heh Joban ledangne? Jews ledangte heh Joban min danga. 
ROM.3.30	Joban pa wathe jôba, ngale Joban ma Jews heh thin putedâlem junko ate demnâng toangtang edangthuk a, ngale Jews ledangte hehmin thin putedâlem junko jôba Joban ma ate demnâng toangtang edangthuk a. 
ROM.3.31	Phumma nãngma putedâlem junko Niemarang heh chhihsiet lere ekia? Chenthumin nãngma chhihsietmih; erenoma, putedâlem junko nãngma Niemarang pa dongsiet eki.
ROM.4.1	Eroh medang ako nãngte nãngwa Abraham nâng chenroh ngaea? Atea chenroh dângwah a? 
ROM.4.2	Atema moatlem moat akat junko Joban demnâng toangtang dângwah medang ako, atema ere moatlem junko chenni akomin rângthôrit minwah - roh akomin erepa Joban mathahko rângthô ritthin dangmah. 
ROM.4.3	Joban nyapraangma ngaeka, “Abraham ma Joban nâng putedâlem wah, ngale Abraham putedâlem junko Joban ma ate demnâng Abraham toangtang dângthukwah.” 
ROM.4.4	Moatlem nâng chepte mihnyanko ate dekbi thãpa kohmin, rohkomin erepa hînhô dangmah; thinma bii re eka. 
ROM.4.5	Rohkomin henhenma moatlem moatjunko ledang, putedâlem nâng lolo tok anaa eka, ngale athe pa letherãng lithôante Joban nâng putedâlem eka, ere putedâlem peba Joban ma ate demnâng toangtang dângthukrãng lemeka. 
ROM.4.6	Hen mihnyan nâng Joban ma ate moatlem junko ledangma toangtang ngama kepeka ere mihnyan khuhah junma Devit memin aroh jabwah:
ROM.4.7	“Hennâng atema chhihmotah heh map koheka, ere mihnyan pa rangkepte,
ROM.4.7	ngale hennâng ate pap heh map koheka erepa rangkepte!
ROM.4.8	Ngale Teso ma hen mihnyan heh pappa thin khohnâng lethien dangeka ere mihnyan heh rangkepte”
ROM.4.9	Devit ma are rangkep ngin jab ekapa khoankhen niem hôante hehrãng lolo lejab eka? Erehehrãng lolo dangmah! Erepa khoankhen niem lehôante hehrãng memin danga. Chenrãngma ngako nãngma Joban nyapraangwah jeteki, “Abraham ma Joban nâng putedâlem wah, ngale ate putedâlem junko Joban ma atea toangtang ngama kepwah.” 
ROM.4.10	Arepa chenthu dângwah a? Arepa Abraham ma khoankhen niem hôanma koale hôandiko dângwah a? Arepa khediko dangmah, khemako dângwah. 
ROM.4.11	Atea khedi koba khoankhen niem pa hôanwah, ngale atema khoankhen niem hôan ekapa, Abraham putedâlem junko atema khoankhen niem hôan mama Joban ma atea toangtang ngama kep ekapa khesok rãng hôanwah. Ngale erohwah, thinma khoankhen niem pa lehôan medang akomin, Joban nâng putedâlem lahma Joban ma thin a toangtang ngama kepeka mihnyan hehrãng Abraham pa Ju ngenâng thinrãngma wa. 
ROM.4.12	Abraham pa khoankhen niem hôante hehrãng memin wa jôba, ngale khoankhen niem mahôante danglahma nãng wa Abraham khoankhen niem hôan mako chenroh sõngtongtah a ererãngrãng sôngte hehrãng memin wa.
ROM.4.13	Chenthu Joban ma Abraham ngale ate chhuchha hehnâng rangkhen pa nedek khohko ekoh a ngama toamsem tahpa, thinnâng kohtah, phumma erepa Abraham ma Niemarang kep junko kohwah dangmah, Abraham ma putedâlem junko Joban ma atenâng toangtang ngama kepdi kohwah. 
ROM.4.14	Phumma chenpa Joban ma toamsem eka erepa Niemarang kepte hehnâng kohmin ngama medang ako, putedâlem pa sekhota ngale Joban toamsem pemin mahto dângmin. 
ROM.4.15	Niemarang pumma Joban rinkhah ba kephûera; Phumma chenko niemarang aho dangeka, ereko niemarang chhihsiet thinmin aho.
ROM.4.16	Ngale erohwah putedâlem junko Joban wah toamsem pa choheki, ngale arepa chentô Abraham chhuchha hehma Joban wah thaho hînhô rãngrãng choheki - ngale arepa Niemarang kepte hehnâng lolo ledang, Abraham ma putedâlemtah rãngrãng putedâlemte hehnângmin koheka. Chenrãngma ngako, chentô mihnyan rãngma Abraham pa Ju ngenâng wa; 
ROM.4.17	Joban nyapraangma aroh ngaeka, “Ngama nanga ajahthem diak akan heh wa rãng hôaneki.” Are toamsem ekapa Joban mathahko toangtang, ngale atenâng Abraham ma putedâlem eka - Are Joban pumma riichoante heh ngakhinthuk eka, ngale atema mathat hongpa hongthuk eka. 
ROM.4.18	Akhâtuli ledang komin Abraham ma putedâlem wah, ngale erohwah, “Ajahthem diak akan heh wa rãng dangeka.” Joban nyapraangma ngaeka rãngrãng, “Nangchhu nangchha heh rangkho wah merit jahtô edanga.” 
ROM.4.19	Ere sanpoatko ate châthe rangpâ dangnemnem dângwah; rohkomin ate sekko thakritko riichoan thãthãjô medang akomin, ngale linlin Sara min chhaho jatjô medang akomin ereheh thonghun lahma atewah putedâlem pa mahho. 
ROM.4.20	Atema Joban nâng putedâlem pa jek ho, ngale Joban ma toamsem tah pa ledangmin ale dângmin a ngamemin tungmaangho; atewah putedâlem pumma atenâng chaan kohwah, ngale atema Joban nâng rôwah. 
ROM.4.21	Joban ma chenni toamsem tah a erepa Joban ma linlinjô emoa ngama Abraham ma putedâlem wah. 
ROM.4.22	Erohwah putedâlem junko, “Joban ma Abraham pa toangtang ngama kepwah.” 
ROM.4.23	“Atea toangtang ngama kepeka” are jabkhab pa aterãng lolo raang dângwah. 
ROM.4.24	Ere jabkhab pa nãngkhurãng memin raangeka, henhenma nãng Teso Jisu ritwah ngakhînsiette Joban nâng putedâlem junko Joban ma ate demnâng toangtang ngama kep ehia ereheh rãngmemin raangeka. 
ROM.4.25	Nãngkhu pap junko Jisu ritphethuk wah, ngale nãngkhu Joban demnâng toangtang jiendângthuk rãngma Jisu ritwah ngakhînwah.
ROM.5.1	Ade phumma nãng wah putedâlem junko nãnga Joban demnâng toangtang dangeki ngale Teso Jisu Krista junma Joban demnâng mêmo dangeki. 
ROM.5.2	Atema putedâlem junko nãngnâng are Joban mînchenchaan pa kephukoh ehi, ngale athângheh nãnga ere khohko hin eki. Ngale erohwah nima rângthôeki nãngmin Joban mîndôngko ejohroam e ngama dâlem eki! 
ROM.5.3	Nãngkhuma nãng chêmchei hehmin rângthôe chengrãngma ngako nãngma ajet chêmchei junko atâdo re eki, 
ROM.5.4	ngale atâdô junko Joban ma senchoh ehi, ngale atema sênchoh junko nãngma dâlem eki. 
ROM.5.5	Are nãngma dâlem ekipa chenthumin mahto nâng ledangmin, chenrãngma ngako Asâthôanju junma Joban ma nãng hungkhen nâng atewah hun pa kohehi, ere Asâthôanju pa Joban ma nãngnâng hînhô rãngrãng kohehi.
ROM.5.6	Chenrãngma ngako chenthu nãnga chohsokte aho dângpoatko, Joban ma sanpoatsen pa renlahma ere sanpoatsen ko mihnyan chhih hehrãng Krista riieka. 
ROM.5.7	Mihnyan pa toangtangjô medang akomin ate rãngma ahan wathe ritpa alat. Rohkomin toangtang mihnyan rãngma târittemin etonga. 
ROM.5.8	Rohkomin Joban ma nãngnâng chentô hun ehia erepa khesok ehi - erepa nãnga papi dângwah rohkomin Krista nãngrãngma ritwah! 
ROM.5.9	Ate hei pumma ade phumma nãnga Joban demnâng toangtang dangthuk ehi; erediko nãnga Joban rinkhah thunwah min Krista junma pe eki! 
ROM.5.10	Nãnga Joban demko ran dângwah, rohkomin ate Chha ritjunma ate lemruchha rãng dangthuk ehi. Ade phumma nãnga Joban lemruchha lâdangtih, erohwah Krista ma ate roandông kohjunko nãngkhu khope eki! 
ROM.5.11	Phumma nãngkhu khope lanlan dangmah; khumin hah eki, chenrãngma ngako, nãng Teso Jisu Krista junma Joban ma nãng ade phumma ate lemruchha rãng dangthuk ehi.
ROM.5.12	Hahtokkhoh ko pappa mihnyan wathe junma hûera, ngale atema pap demko rit pemin kephûera. Erohwah anga ngama pap moatdi rit pa chentô mihnyan nyuchha khohnâng hûera. 
ROM.5.13	Niemarang pa kohmako hahtokkhoh ko pap dângwah; rohkomin niemarang aho dângnomeko, pap min aho dângmin wah. 
ROM.5.14	Rohkomin Adam sanpoat tôwah Mosa sanpoat tôkotuk arit pumma chentô mihnyan nyuchha khohko pênlahma dângwah, Adam ma Joban nginlekep thangma pap motah rãngrãng lemote heh khohkomin arit pumma pênlahma dângwah.
ROM.5.14	Adam pa khedi wah khope kohrãng hokte rãngrãng dângwah. 
ROM.5.15	Rohkomin are wanii pa khoakthe dangmah, chenrãngma ngako Joban ma thãhoma khope koh ekapa Adam pap rãngrãng dangmah. Arepa toangtang ngin, wathe mihnyan pap rekwah ajahthem mihnyan lâriitah. Rohkomin Joban mînchenchaan pa ere nomemin bâmbâm adong, ngale wathe mihnyan erepa Jisu Krista mînchenchaan junma Joban ma atewah thãho hînhô pa ajahthem mihnyan hehnâng koheka. 
ROM.5.16	Joban wah hînhô ngale mihnyan wathema pap moeka pa khoakthe dangmah. Wanthe pap moatdiko, “Athe” ngama ngaehi; rohkomin ajahthem pap moatdiko Joban wah hînhô pa nãngnâng, “Themet!” ngama kohehi. 
ROM.5.17	Arepa toangtang ngin, ere wathe mihnyan pumma papkaam moatjunko arit pumma pêneka. Rohkomin wathe mihnyan Jisu Krista pumma moatmãn pa erenoma chentôjah bâmdong moeka! ngale Joban wah mînchenchaan chohte chentô heh erediko ate demnâng toangtang dangthuk eka heh Krista junma roandông dôngtang epên a.
ROM.5.18	Erohwah wathe pap junma chentô mihnyan nyuchha ma chêmchoh eki rãngrãng, wathema toangtang moatdi Joban ma chentô mihnyan nyuchha heh toangtang dangthuk eka, ngale roandông koh eka. 
ROM.5.19	Ngale wathe mihnyan ma Joban nginlekep dângdi chentô mihnyan nyuchha heh papi dangthuk eka, ererãngrãngjô wathe mihnyan erepa Jisu Krista ma Joban ngin kepdi chentô mihnyan nyuchha heh Joban demnâng toangtang dangthuk eka.
ROM.5.20	Niemarang pa mihnyan nyuchha hehma papkaam jahmoat rãngmaba hongeka; rohkomin papkaam pa jahmoat phumma, Joban wah mînchenchaan pemin erenoma ajah bâmhong eka. 
ROM.5.21	Erohwah, pap junko rit pumma nãngkhoh ko pêntah rãngrãng, toangtang pumma Joban mînchenchaan pa nãngkhohko pên ehi, erohwah nãng Teso Jisu Krista junma nãngma roantang roanjêng ahîn roangdong pa choheki.
ROM.6.1	Eroh medang ako nãngma chenni ngaea? Joban wah mînchenchaan pa ajah chenchoh e ngama papkaam molihmejû tongea? 
ROM.6.2	Eroh chenthumin dangmah! Nãnga papnâng lâriitih - phumma pap khenkojû chenroh jienthãm lektongea? 
ROM.6.3	Chenrãngma ngako nema senthemthem ajet, chenthu Jisu Krista demnâng roam lihma baptijem keptih a, ereko nãng ate ritko roam lihma baptijem kepeki. 
ROM.6.4	Nãngma baptijem kepeki pa, nãng ate ritko roamlihma ate demnâng johbin ehi, erohwah, chenroh Jisu Krista ma ate Wa mîndôngchaan keplahma ritwah ngakhintah a ererãngrãng, nãngmin roandông nyan danglihma sôngtôngmin.
ROM.6.5	Chenroh nãngmin ate ritko ate demnâng phoangthe danglihma johrii ekia, ererãngrãngjô ate ngakhîn komin ate demnâng phoangthe danglihma johngakhîn min. 
ROM.6.6	Ngale nãngma ajet, nãng roandông apã pa Krista demnâng ate bãngphak ko lâjoh rittektah, erepa nãnghung wah papchaan pa chhihsiet rãng johrittek eka, erohwah nãnga paphaa dangtûmih. 
ROM.6.7	Chenrãngma ngako chenthu nãng merii tihko, nãnga papchaan wah lâpetih. 
ROM.6.8	Nãnga Krista demnâng johritdi, ate demnângjô johngakhîn min ngama putedâlem eki. 
ROM.6.9	Chenrãngma ngako nãngma ajet, Krista ritwah ngakhintah, ngale chenthumin letherii tumin - rit pumma chenthumin ate khohko leta pêntumin. 
ROM.6.10	Ngale erohwah, ate ritdi, papchaan ate khohko ahotu; ngale athângheh ate hin eka pemin ate roandôngpa Joban demnâng roamlahma hin eka. 
ROM.6.11	Ererãngrãngjô nededema papmoatlam nâng riichoan rãngrãng thonghunrii en, rohkomin, Jisu Krista junma Joban demnâng roamletma ahînte rãngrãng dangen.
ROM.6.12	Ne hei angem phoangpa papnâng nekpênthuk en, eroh medang ako nema ne hei angem hungma huneka nginpa kep eken. 
ROM.6.13	Ngale ne phoang kowah kaamchhih moatrãngma papnâng chhupthemin nekkoh en. Erenoma, nedede phoangpa ritwah ngakhîn thukte Joban nâng koh en, ngale kaamsen moatrãngma ne phoang phangtang atenâng koh en. 
ROM.6.14	Papnâng ne roandôngpa nekpênthuk en; chengrãngma ngako nea niemarang khennâng dangmet, Joban mînchenchaan khennâng songtong eken.
ROM.6.15	Eroh medang ako chennire min a? Nãngma pap moea, chenrãngma ngako nãnga niemarang khennâng dangmih, Joban mînchenchaan khennâng songeki? Erohmin jienmo mih! 
ROM.6.16	Linlinjô nemajet, chenthu nemin mihnyan wathe nginkep letma ate haa rãngrãng medang tetko, linlinjô nema hen nginkep eken a erehaa lâdangtet - pap ngin mekep enko rit rêmin, ngale Joban ngin mekep enko ate demnâng toangtang dângmin. 
ROM.6.17	Rohkomin Joban nâng dangkoh a ngama ngaekang! Chenrãngma ngako rekthe nekhu paphaa dângwahjô medang enkomin, nehung phangtang kohletma nenâng hethô ehèn toangtang nginpa kep eken. 
ROM.6.18	Nea papwah lâpesietthen ngale toangtang haa lâdangtet. 
ROM.6.19	(Ne hei angem hung pumma letajet dâng phumma ngama mihnyan nyuchha ngin rãngrãng jabekang.) Poatthe nema nedede phoangpa phangtang ngek atek, chhih akhahli, erediko kaamchhih heh moatwah. Ererãngrãngjô ade phumma nededema ne phoang phangtang Asâthôan kaam moatrãng toangtang haarãng dangthuk en.
ROM.6.20	Chenthu nea paphaa dângpoatko, nea toangtang ledang wah. 
ROM.6.21	Athângheh nerêsê eken moatlem heh moletma chenni chohtet a? Ere moatlem heh moletma ritba rewah! 
ROM.6.22	Rohkomin ade phumma nea papwah lâpesietthen ngale Joban haa lâdangtet. Ngale ne roandôngpa phangtang Joban nâng lâkohtet, ngale erohwah roantang roanjêng lethôan roandông choh eken. 
ROM.6.23	Chenrãngma ngako, pap dekbi thãpa - rit; rohkomin Joban ma thãhoma hînhô kohehi pa nãng Teso Jisu Krista demnâng roamlihma roantang roanjêng ahîn roandông choheki.
ROM.7.1	Ngalemruchha heh, ngama chenni ngatrãng ngaekãnga erepa nema linlin ejet en, chenrãngma ngako nekhu phangtangma niemarang pa ajet. Mihnyan pa chentô lekhin eka eretôko jôba niemarang pumma ate khohko etapên a. 
ROM.7.2	Chenjô komin, dela nâng wãngchoan dihiaknyu pa ate tangwa pa mariiriiko niemarang junko ate tangnyu jôba dângmin; rohkomin ate tangwa pa rit mereako, ate tangnyu ngama khhek lahma thien eka niemarang kowah tasâa. 
ROM.7.3	Erohwah, ate tangwa pa ahîn thuko dela ahan demnâng merôamsong ako, atenâng, mihdela demnâng kaamchhih moatte dihiaknyu ngama ngatmin; rohkomin ate tangwa pa rit mereako, atea niemarang junko dihiak lãn atâ lâdangtah, ngale dela ahan demnâng methe ngakkepmîn ako atea mihdela demnâng kaamchhih moat dangmah. 
ROM.7.4	Ngalemruchha heh, eroh jôba nekhu demnâng min dângmin. Niemarang junko methôeko, nemin lâriitet, chenrãngma ngako, nemin Krista phoang wah jôba; ngale ade phumma ritwah ngakhînte rãng jôba dângmin, ngale erohwah nãnga Joban moatlem nâng asen dângmin. 
ROM.7.5	Chenthu nãng mihnyan hei angem hung arin junko sôngtông poatko, Niemarang pumma nãnghung nãngrinko papmoatlem moatthukwah, ngale ere papmoatlem pumma nãng phoangpa pênlahma dângwah, erohwah nãng moatlem junko rit rewah. 
ROM.7.6	Ade phumma, nãnga Niemarang kowah lâpe chhoantih, ngale nãng phâtek nâng khhek wah rãngrãng khhekthienthi niemarang pãko lâriitih. Ade phumma nãngma dekma raangwah niamarang apã pa lekeptûmin, Ju ngewah niemarang nyan pa keplihma ba Joban nâng soamtô min.
ROM.7.7	Eroh medang ako nãngma Niemarang pa pap lengaea? Pap dangmah! Rohkomin pappa chennia erepa nganâng Niemarang pumma jetthukwah. Niemarang pumma, “Mihthiak nâng nekphetwan,” lenga nomako, Ngama aphetwan pa lejetmin wah. 
ROM.7.8	Rohkomin ere hôkum junko pap pumma ngahung khenwah hei angem ma rongrup chhihli thônghun heh hongsiet eka. Niemarang pa aho medang ako, papmin riichoan thãthã jôba. 
ROM.7.9	Ngamin Niemarang aho thangma rekthe ahîn dângwah; rohkomin chenthu hôkum pa hokphumma, pap pemin ngakhin eka, 
ROM.7.10	ngale pap junko nga rit re ekang. Ngale hôkum pa roandông kohrãng ngama dângwah, rohkomin ngarãngma dangeka ere hôkum junko rit re ekang. 
ROM.7.11	Pap pumma hôkum pa keplahma nga basiet ehang, ngale ritphe re ehang.
ROM.7.12	Rohkomin, Niemarang pa asâ, ngale hôkum pemin asâ, toangtang ngale asen. 
ROM.7.13	Phumma chenrepa asen ngaekia erepumma nãngnâng rit kephukoh ehia? Erohmin dangmah! Rohkomin chenrepa asen a erepa keplahma nganâng pap pumma rit pa kephukoh ehang, ngale erepa linlin pappa jienkherãng moeka. Ngale hôkum junko pappa nyahrãng cheili chhih ngama khesok eka.
ROM.7.14	Nãngma ajet Niemarang pa Joban ngewah; rohkomin nga dangekang ritte mihnyan, ngale papnâng haarãng seng ehang. 
ROM.7.15	Ngama chenni moekanga erepa jetmek; chenrãngma ngako ngama chenni moatthin a erepa ngama momek, rohkomin erenoma chenni lemothin a erepa moekang. 
ROM.7.16	Phumma ngama chenni moekanga erepa ngama chenpa lemothin a erepa moekang, erejunko ngama Niemarang pa toangtang ngama johru lekma khesok ekang. 
ROM.7.17	Ngale linlinko areheh moattepa nga dangmek; erepa ngasekkhen wah tongeka pap pumma moeka. 
ROM.7.18	Ngama jet ngasekkhen ko asenpa aho - erepa nga mihnyan hei angem phoang khenko aho. Chenrãngma ngako asenlipa moatrãng mehun angkomin, ngama erepa tamomek. 
ROM.7.19	Ngama chenre asenli moatlem moathun ekanga erepa momek; erenoma, ngama chenre pa lemothin chhihli moatlem a erepa moekang. 
ROM.7.20	Ngama chenpa moat lehun dangekanga erepa memo angko, ere moatlem moatte pa nga dangmek; erenoma erepa nga sekkhen wah tongeka pap pumma moeka.
ROM.7.21	Erohwah ngama are niemarang pumma moatlem molahma khe ekang: Chenthu ngama asenlipa moat mehun angko, chenre pa chhih a erepa ngama chiren moekang. 
ROM.7.22	Ngahung ngarin khennâng Joban niemarang demko khuhah ekang. 
ROM.7.23	Rohkomin ngaphoang khenko niemhan molahma khe ekang - ere niem pumma ngahung ngarin ma asen ngama ngaeka demko mênmîn re eka. Ere pap niemarang pumma nga phoangko molahma phâtek nâng khhekritte rãngrãng hôan ehang. 
ROM.7.24	Nga a chentô khengraangchhih mihnyan a! Are nga ritphete phoang kowah henma pepâng hanga? 
ROM.7.25	Teso Jisu Krista junma are moatlem moatte Joban nâng dangkoh a ngaekang!
ROM.7.25	Ngale erohwah: Ngahung ngarin ma Joban niemarang pa kepekãng, rohkomin nga mihnyan hei angem phoang pumma pap niemarang pa kepeka.
ROM.8.1	Erohwah, ade phumma hen Jisu Krista demnâng dangeka ereheh nâng achhih lenga tumin. 
ROM.8.2	Chenrãngma ngako Jisu Krista demnâng roamlahma nãngnâng roandông kephok kohte Ju niemarang, pumma nga pap ngale rit niemarang kowah lâpesiet thang. 
ROM.8.3	Mihnyan hei angem pumma Niemarang pa boansiet lahma Niemarang pumma letamo dâng phumma, Joban ma moeka. Joban ma ate Chhapa mihnyan hei angem phoang rãngrãng litdangthuk lahma, hahtokkhoh wah pap heh repherãng chienkat era. 
ROM.8.4	Joban ma are moeka pa mihnyan hei angem junko ledang Ju junko songtong lihma Niemarang junko toangtang tâdângrãng moeka. 
ROM.8.5	Henhen thinhei angem pumma chenroh thôkoh eka erejunko songtong eka, ereheh thinhung arinma chenroh huneka eroh edanga. Ngale henhen chenroh Juma thôkoh eka eroh songtong eka ereheh hung arinpa Juma chenroh huneka eroh edanga. 
ROM.8.6	Mihnyan hei angem hung arinma mepên ako rit rêmin; rohkomin Juma mepên ako roandông ngale mêmo chohmin. 
ROM.8.7	Ngale chenthu mihnyan heh thin hei angem hung arinma mepên ako Joban demnâng ranrãngrãng dângmin; chenrãngma ngako thinma Joban Niemarang pa kepmah, ngale linlinjô thinma ere Niemarang pa takepmah. 
ROM.8.8	Henhenma thin hei angem hung arin ngin kep eka erehehma chenthumin Joban hung tasen thukmah.
ROM.8.9	Rohkomin nea ne hei angem hung arinma thôkoh ehèn junko nekdangen; erenoma, Juma chenroh thôkoh ehèn a eroh dangen - eroh medang enko Joban Ju nehung khennâng linlin etonghèn. Henhen nâng Jisu Krista Ju aho dangeka ereheh Krista rãng tadangmah. 
ROM.8.10	Phumma Krista nehung khennâng metong hènko, Jupa nerãngma roandông edanga chenrãngma ngako pap junma ne phoang pejô rit mere akomin nea Joban demnâng toangtang dangthuk ehèn. 
ROM.8.11	Jisu Krista ritwah ngakhînsiette Joban Jupa nehung khennâng metong hènko, ere Jisu Krista ritwah ngakhînsiette pumma ate Ju nedemnâng johtong lahma ne hei angem phoang komin roandông ekoh a.
ROM.8.12	Erohwah ngalemruchha heh, nãngma moatlem moatthin tonga, rohkomin erepa nãng hei angem hung arinma chenroh huneka eroh lemomin. 
ROM.8.13	Ne hei angem hung arinma chenroh huneka eroh medang enko, nea rit rêmin; rohkomin Ju junma ne phoangwah pap moatlempa meritphe enko, ne ehin en. 
ROM.8.14	Ngale henhen Joban Juma seneka ereheh Joban chha. 
ROM.8.15	Chenrãngma ngako Joban ma nenâng koh ehèn Juma ne haarãng kepmahhèn ngale cheisiet mahhèn; erenoma Ju pumma nea Joban Chharãng dangthuk ehèn, ngale Ju chaanko nãngma Joban nâng, “Wa! Ewa!” ngama taroo eki. 
ROM.8.16	Joban Jupa ate dedema Ju demnâng roaplahma nãnga Joban Chha ngama loatjab eka. 
ROM.8.17	Nãnga ate Chha dâng phumma, Joban ma ate Chha hehrãng thienkotah rangpa nãngma kepmin, ngale Joban ma aterãng chenni thienkotah a ereheh nãngma Krista demnâng ejohchoh e; chenrãngma ngako nãng Krista demnâng mejohchêm eko, ate mîndông komin ejohroam e.
ROM.8.18	Ngama jet ekang, athâng hehwah nãng chêm ekipa khediwah nãngma mîndông chohthin demko tâthakmîn thin dangmah. 
ROM.8.19	Hahtokkhoh wah chentô hînjebjeb pumma Joban ma ate chha heh chenthu khesokkatmin a ngama nyahrãng ngiaklahma bemeka. 
ROM.8.20	Chenrãngma ngako Joban ma chentô tem atiek tahheh chhihjâ erea, rohkomin erepa ate dedema hunlahma chhihjâ dangmah, Joban ma jôba eroh chendanga ngama huneka. Erohjô medang akomin dâlem pa tonga 
ROM.8.21	Joban ma chentô tem atiektah hehmin jâthe rangwo chhihjâli khenko haa rãngrãng danglahma tongtah kowah epe chhoanwak a, ngale Joban Chha heh demnâng chenthumin lechhihjâli mîndôngko ejohroam a. 
ROM.8.22	Chenrãngma ngako nãngma ajet, athâng hehmin Joban ma chentô tem atiektah a erehehma naachhat wokkakko rângchhâ arãngrãng chhâlahma bemwak eka. 
ROM.8.23	Phumma are chêm nungma bemla ekapa Joban ma tem atiektah hehma lolo bemla dangmah; nãngkhumin Joban ma ate Jupa nãngnâng khebeng thôan hînhô rãng kohehi ereheh memin nãngdede hungkhen ko chêmlihma nãngmin Joban ma ate Chharãng hôanpa bemlaeki, ngale nãngphoang phangtang pesiet pa bemeki. 
ROM.8.24	Chenrãngma ngako dâlem junko jôba khope eki; rohkomin nãngma chenni nâng dâlem ekia erepa nãngmitma mekhe eko, erepa dâlem linlin dangmah. Chenrãngma ngako henma khelahma that dâlemtah a? 
ROM.8.25	Rohkomin nãngma lekhe thangma medâlem eko, erepa nãngma hungmông sietlihma ebem e.
ROM.8.26	Ererãngrãng nãngma leta thangma dângpoatko Ju kalahma nãngnâng chohsû kaehi. Chenrãngma ngako nãngma chenroh rangsoam min a erepa jetmih; erohwah Juma nyahrãng chêmchoh lahma ate dedema Joban nâng nãngrãngma leta chhemhunli heh hongjab lahma rosep kohehi. 
ROM.8.27	Ngale nãnghung lienkhete Joban pumma Juma chenni thonghun eka erepemin jeteka; chenrãngma ngako Ju pumma Joban nâng ate mihnyan hehrãngma rosepkoh eka ngale ate hung junko rosepkoh eka.
ROM.8.28	Nãngma ajet Joban ma atenâng hunte hehrãngma chentôpa asenrãng moeka, ngale ere mihnyan heh atema themawa lahma ma rooeka. 
ROM.8.29	Henhen pa Joban ma renlahma thieneka ere mihnyan heh ate Chha rãngrãng dângrãngma araangraang reethien eka, erohwah ate Chhapa humkâdong kowah khhepho chha dangeka. 
ROM.8.30	Ngale henhen pa Joban ma araangraang reethientah a, ereheh atema rooeka; ngale henhen pa atema rooeka, ereheh ate demnâng toangtang dangthuk eka, ngale erehehnâng Joban ma ate mîndôngko johroamthuk eka.
ROM.8.31	Ephumma areheh junma nãngma chenni ngatmin a? Joban pa nãngrãng medang ako, nãng lelatnâng hen tâdângmin a? 
ROM.8.32	Linlin Joban ma atedede Chhapa tumin lebâ thangma nãngkhu anga ngarãng kohwah! Atema nãngnâng ate Chhapa koh ehi - lihân heh jãtanga atema nãngnâng phangtang lekoh minne? 
ROM.8.33	Joban ma reneka mihnyan hehnâng henma tâsêkhâm min a? Joban ate dedema ere mihnyan hehnâng themah ngaeka! 
ROM.8.34	Eroh medang ako ereheh nâng henma athe ngama tângatmin a? Riilahma ngakhintah Jisu Krista pumma Joban dekchahko tonglahma nãngrãngma Joban nâng rosep kohehi! 
ROM.8.35	Eroh medang ako Jisu Krista hunwah henma nãng tâphansiet min a? Chêmchei ma ale, mihma chêmthuk junko ale, rêm achhongma ale, tangchhih, cheili, ba rit amah ma tâphansiet min a? 
ROM.8.36	Joban nyapraangma aroh ngaeka,
ROM.8.36	“Nerãngma nia roantang riiamah nemnemjû tongeki;
ROM.8.36	ngale nia ajoatrãng ngaeka saak rãngrãng hôanehi.”
ROM.8.37	Eroh dangmah, nãngnâng hun achette junma chentô nâng nãngma phangtang tajien eki! 
ROM.8.38	Chenrãngma ngako ngama linlin ajet, Joban hun kowah nãng chenni mejô taphansiet mahhi: rit mere komin ba ahîn medang ekomin taphansiet mahhi, Joban ngintatte, ba rangkhethung wah ahan pênte ngale chaan kepte hehmemin, athâng hehmin ngale khedi komin leta phansietmin, 
ROM.8.39	rangkho ngewah memin, ngale hahkhenwah memin - Joban ma tem atiektah hehmemin chenni mejô nãng Teso Jisu Krista junma Joban ma nãngnâng hun ehi kowah taphansiet mahhi.
ROM.9.1	Ngama toangtang jabekang; Nga a Krista rãng ngale ngama mothô thômek. Ngahung ngarinmin Asâthôanju ma pêneka, ngale ereheh junma nga ma mothô thômek ngama jetrii ekang 
ROM.9.2	Ngawah hungchhih pa chentô dônga, ngale ngahung khennâng leta jekli chhâ ehang 
ROM.9.3	ere chêmpa nga mihnyan ngale ngadede hei angem hehrãngma choh ekang! Thinrãng mejô mesen ako nganâng Joban memin chentem athoak hang ngale Krista tâwahmin chenphansiet hang ngama hun ekang. 
ROM.9.4	Thin a Joban mihnyan; ngale Joban ma ate Chharãng hôan eka, erediko ate mîndông pa thinnâng khesok eka; Joban ma thin demnâng kahkhetmin lahma thinnâng Niemarang pa koheka; erediko toangtangma soam aroak thuk eka; ngale Joban ma toamsem tahpa thinma choh eka; 
ROM.9.5	thin a nãngte nãngwa Hibru linlin heh chhuchha; ngale mihnyan nyuchha junko Krista min thin pôali. Chentô khohko adong danglahma pênte Joban mînpa roantang roanjêngma rôlihma thien e! Amen.
ROM.9.6	Joban ma toamsem tahpa thetah ngat dangmek; chenrãngma ngako chentô Isrial mihnyan heh phangtang Joban mihnyan dangmah. 
ROM.9.7	Ngale chentô Adam chhuchha hehmin Joban Chha tuta dangmah. Joban ma Abraham nâng ngatwah, “Ngama nangnâng toamsemtih pa Isak junma nangchhu achha echoh o.” 
ROM.9.8	Are ngaeka pa mihnyan hei angem junma chhaeka heh Joban Chha ngat dangmah; erenoma, Joban ma toamsêm wah junko chhatah heh ba linlin Abraham chha. 
ROM.9.9	Chenrãngma ngako Joban toamsem pa aroh sêmwah: “Sanpoat methâng tahko nga engak hûrâng, ngale Sara ma dela Chha echha a.”
ROM.9.10	Ngale arepa lolo dangmah. Ribika Chhamin dela wanii dângwah, phumma erenii Wa pemin nãngte nãngwa Isak dângwah. 
ROM.9.11+ROM.9.12	Rohkomin chha wanii kowah wathepa Joban dedema them athak lahma reneka ngama jetrãng, Joban ma Ribika nâng ngatwah, “Khhepho pumma naadi pa toak asânmin”. Joban ma arepa thinchhat mama ngatwah, ngale thinma chenjô chhihmin ngale asenmin mamoma ngatwah; erohwah Joban ma reneka pa jôba rooeka, ngale erepa thinma chenni komin moatjunko rên dangmah. 
ROM.9.13	Joban nyapraangma aroh ngaeka, “Ngama Jakob nâng hun ekang, rohkomin Ngama Isau nâng chhihchoh rekãng.”
ROM.9.14	Eroh medang ako nãngma Joban nãng thhensokte ngama lengaea? Eroh chenthumin jienngamih. 
ROM.9.15	Chenrãngma ngako atema Mosa nâng ngatwah, “Ngama hennâng hun ekanga ereko ehun ang; ngale ngama hennâng mînchen hun ekanga ereko emînchen ang.” 
ROM.9.16	Erohwah, chentôpa mihnyan ma chenroh huneka ngale atema chenroh moeka erejunko dangmah, Joban ma mînchen eka junkoba dângmin. 
ROM.9.17	Chenrãngma ngako Joban nyapraang ma Igip lowang nâng ngatwah, “Ngama nanga Nga chaanpa khesok rãng ngale Ngamîn hahtokkhoh phangtang nâng jetthuk rãng lowang rãng hôanwah.” 
ROM.9.18	Erohwah, Joban ma hennâng huneka ereko mînchen eka, ngale atema henhung chehsiet huneka ere hungpa chehsiet koheka.
ROM.9.19	Rohkomin nekhuwah wathema nganâng engaha, “Eroh medang ako, Joban ma nãngnâng achhih ngama chenroh jienngat min a? ngale atema hun ekapa henma tâjektâng min a?” 
ROM.9.20	Rohkomin, ngalemruchha heh, nema Joban nâng aroh ngakdânthang rãng nea hen a? Hahtit pumma ate hôante ko, “Nangma nga chenrãngma aroh hôan ehanga ngama chenthumin ngamah?” 
ROM.9.21	Chenrãngma ngako, hahtit hôante mihnyan pumma atema chenroh hôan huneka eroh ate hungsiko tahôan a, ngale boakngek kemthe kowah tit phangnii rãngmin tahôan a, phangthe pa kuhsen kansen nâng keprãng hôaneka ngale phangthe pa jengreko kaprãng hôaneka.
ROM.9.22	Ngale ererãngrãng jôba Joban memin moeka. Atema ate rinkhah pa khesokmin huneka, ngale ate chaan pemin jetthuk huneka. Rohkomin ate rinkhah hongeka mihnyan, ngale amahritte mihnyan heh demnâng ate hung nyahrãng mônglorii lahma tongeka. 
ROM.9.23	Ngale Joban ma ate mîndong pa khesok huneka, ere mîndong pa Joban ma ate ngewah mînchen chohte heh khohnâng koheka. Ngale Joban ma ere mîndong pa chohrãngma nãngkhu khoakhem ehi. 
ROM.9.24	Chenrãngma ngako nãnga atema roowah mihnyan, phumma arepa Jews hehwah lolo roo dangmahhi, Jews ledangte heh wahmin rooeka. 
ROM.9.25	Erohwah atema 
ROM.9.25	“Ngarãng ledangte mihnyan heh
ROM.9.25	Ngama ‘Nga mihnyan’ ngama eroo ang.
ROM.9.25	Ngama lehun diak akan hehnâng
ROM.9.25	Ngama ‘nyahrãng ahun’ diak akan ngama enga ang.
ROM.9.26	Ngale ‘Nea nga mihnyan dangmet’ ngama ngatah thekojô,
ROM.9.26	thinnâng ahîn Joban Chha ngama ngatmin.”
ROM.9.27	Ngale Isaia ma Isrial hehrãngma ngatwah: “Isrial mihnyan heh josi kahwah sejahtô medang enkomin, khopete pa mãnchha dângmin; 
ROM.9.28	chenrãngma ngako Teso ma hahtokkhoh wah mihnyan heh chhih asen pa sitsiak eren a.” 
ROM.9.29	Arepa Isaia ma khema ko ngatah rãngrãng, “Adongthôan Teso ma nãngrãngma nãngte nãngwa heh roanche pepâng lahma lethienkoh nomako, nãnga Sodom rãngrãng dângmin wah, ngale Gomora rãngrãng chenriitih.”
ROM.9.30	Erohwah nima arepa ngaeki, Joban demnâng toangtang dâng lehunte Jews ledangte heh, putedâlem junma Joban demnâng toangtang dangeka; 
ROM.9.31	Ngale Joban mihnyan hehma Joban demnâng toangtang chendangthuk hi ngama Niemarang lemwak eka, rohkomin thinma chohlemmah. 
ROM.9.32	Ngale chenrãngma lechoh rewak eka? Chenrãngma ngako thinma putedâlem junko ledangma thinma chenni moeka ekololo tok anaa lahma lemwak eka. Ngale erohwah dakho thutthin longko thin “Dakho thutrii eka” 
ROM.9.33	ngale erejunma Joban nyapraangma ngaeka:
ROM.9.33	“Sû en, Ngama Zion nâng longthien ekang,
ROM.9.33	ere longko mihnyan heh dakho ethutrii a,
ROM.9.33	ngale ere longjan pumma thin kôanritthuk erea.
ROM.9.33	Rohkomin henhenma atenâng putedâlem eka erehehma rêsê lechohmin.”
ROM.10.1	Ngalemruchha heh, Ngama ngahung ngarin phangtang khenwah nga mihnyan heh kho chenmam pea ngama thonghun ekang! Ngale Ngama thinrãngma Joban nâng rangsoam koh ekang! 
ROM.10.2	Ngama nenâng linlin thôkoh eka thinma Joban nâng nyahrãng lulili huneka; rohkomin erepa toangtang lemkhô junko dangmah. 
ROM.10.3	Joban ma ate demnâng mihnyan heh chenroh toangtang jiendang thuk eka ere lemkhô pa thinma jetmah, phumma, thindede hungsima Joban demnâng toangtang dângrit hunwak eka; ngale, Joban ma mihnyan heh ate demnâng toangtang dangthuk eka lemkhô pemin thinma kephunmah. 
ROM.10.4	Chenrãngma ngako Krista ma Niemarang pa lâthôansiettah, erohwah henhenma atenâng putedâlem eka ereheh Joban demnâng toangtang dangthuk eka.
ROM.10.5	Mosa ma Niemarang pa keplihma Joban demnâng toangtang dângmin ngama raangwah: “Henhenma Niemarang hôkum pa kepeka ereheh hînmin.” 
ROM.10.6	Rohkomin putedâlem junko Joban demnâng toangtang dângjunma Joban nyapraangma aroh ngaeka: “Rangkhethung nâng henwângmin a, ngama nedede nekchhienrii en?” (eroh mechhienrii enko, erepa Krista jâsiet eken). 
ROM.10.7	“Ngale hahken khennângmin henkatmin a, ngamemin nekchhienrii en?” (eroh mechhienrii enko, erepa Krista ritwah satsiet eken). 
ROM.10.8	Arepa chennâng ngaeka: “Joban nginpa nãng kêko tonga, ngale nãng thunko, erediko nãng hungko tonga” - erepa nima putedâlem ngin thôkoh eka. 
ROM.10.9	Nema Jisu pa Teso ngale Joban ma atea ritwah ngakhinsiettah ngama meputedâlem enko, nekhu kho etape en. 
ROM.10.10	Chenrãngma ngako, nãngma putedâlem junma Joban demnâng toangtang dangthuk ehi; ngale nãng thunma hôngjab junma khope eki. 
ROM.10.11	Joban nyapraangma ngaeka, “Henhenma atenâng putedâlem eka erehehma chenthumin rêsê lechohmin.” 
ROM.10.12	Arepa chentô rãngma ngaeka, chenrãngma ngako, Jews ngale Jews ledangte heh phangtang mãnthe; Joban pa anga ngarãng Teso tuta ngale henhenma atenâng rooeka ereheh phangtang nâng atema ajahthem rangkoh eka. 
ROM.10.13	Joban nyapraangma ngaeka, “Henhenma Teso nâng pepângrãng rakrooeka ereheh phangtang pemin.”
ROM.10.14	Phumma thinma atenâng leputedâlem medang ako pepânghi ngama chenroh jienroomin a? Ngale thinma nginpa lechohtat medang ako atenâng chenroh jien putedâlem min a? Ngale nginpa lephoang thôkoh medang ako thinma chenroh jienchohtat min a? 
ROM.10.15	Ngale nginpa chenroh jienphoang thôkohmin a nginmatte pa lechienchhoan medang ako? Joban nyapraangma ngaeka, “Nginkongsen keplahma nãngnâng thôkoh rãng nginmatte hokpa chentôsên a!” 
ROM.10.16	Rohkomin chentôma ere Nginkongsen pa kepmah. Isaia ma ate dedema ngatwah, “Teso, nãng nginko henma pute eka?” 
ROM.10.17	Erohwah, Nginkongsen pa chohtat phumma putedâlem pa hongeka, ngale Krista junma phoangthôkoh phumma Nginkongsen pa chohtat eki.
ROM.10.18	Rohkomin Ngama thôngpha eka: Linlinjô thinma Nginkongsen pa chohtat hone? Thinma chohtattah - chenrãngma ngako Joban nyapraangma ngaeka:
ROM.10.18	“Thin jabkhab kahra pa hahtokkhoh phangtangma khêmtattah;
ROM.10.18	ngale thin jabkhab pa rangkhen hahtokma khêmtattah.”
ROM.10.19	Eredikomin ngama thôngphâ wah: Isrial mihnyan hehma jetlo hone? Phumma Mosa pa khebeng thôan danthang eka:
ROM.10.19	“Nga mihnyan hehma chenphetwân a ngama arerãngrãng diak wanthe ekep ang;
ROM.10.19	ngale are aba diak junma ngama nga mihnyan heh rin ekhahthuk ang.”
ROM.10.20	Ngale Isaia ma lechêm cheithangma hôngjabwah,
ROM.10.20	“Nga a ngalêmsokte ledang hehma chohlem ehang;
ROM.10.20	ngale Ngalêmte ledang mihnyan heh tânâng nga hongekang.”
ROM.10.21	Rohkomin Isrial hehrãngma atema ngatwah, “Rangngih ngihliangma nga deklaang lekma ngin lekepte ngale mihnyan chhih heh roorãng tongekang.”
ROM.11.1	Erediko ngama thôngphâ wah: Joban ma ate mihnyan heh phere eka? Phemah! Ngadede min Isrial mihnyan, Abraham chhuchha, ngale Benjamin jatwah. 
ROM.11.2	Joban ma ate mihnyan khebeng thuma rentah heh phemah. Nema ajet Joban nyapraang nâng Ilija ma Isrial mihnyan heh lelatnâng Joban nâng rosep lahma raang ekapa: 
ROM.11.3	“Teso, thinma nang Mõng heh ritphe eka ngale nãngnâng soam aroak thin heh chhihsiet wakeka; Nga loloba leritphe thangma pe ekang, ngale thinma ngamin ritphe rãng hun ehang.” 
ROM.11.4	Joban ma atenâng chenni dânthangtah a? “Ngama ngarãng hahjat engit mihnyan joban mõang Baal nâng lesoamte lâthientek.” 
ROM.11.5	Athângheh min ererãngrãngjô dangeka: Ate mînchenchaan junma Joban ma amãnchha renlahma tonga. 
ROM.11.6	Joban ma ate mînchenchaan junkoba ren eka, thinma chenni moeka ere moatlem junko rên dangmah. Chenrãngma ngako Mihnyan ma chenni moeka erejunko Joban ma meren ako, ate mînchenchaan pa alinlin mînchenchaan ledangmin wah.
ROM.11.7	Eroh medang ako chenroh dângmin a? Isrial mihnyan hehma thatlem tantahpa thinma chohho. Roanchechha mihnyan Joban ma rentah heh meba erepa chohwah; khuka hehma Joban ma rooko lejetat dangwah. 
ROM.11.8	Joban nyapraangma ngaeka rãngrãng, “Joban ma thinhung arin heh bathuk eka; thenep thejâ nângtumin thinma jienkhemah ngale jientatmah.” 
ROM.11.9	Ngale Devit ma ngatwah,
ROM.11.9	“Thin a benâng mânritwah rãngrãng jokphhek chhah nâng lumrii lahma chenmãnrii wak a;
ROM.11.9	ngale thin jârit chenrewak a,
ROM.11.9	erediko chêmthuk chenrewak a!
ROM.11.10	Thin mitmin adoak chenrewak a ngale nekchen jienkhetu wakeka;
ROM.11.10	ngale roantang roanjêngma chêmchoh lahma anuhjâ chenrewak a.”
ROM.11.11	Erediko ngama thôngphâ ekang: Jews heh chenthu dakho thutriitah a? ngale lejien ngaksen tuli lânchhih jâroh chenthu jâriitah a? Erohmin dangmah! Jews hehma pap moatjunko, thinma chenphetwân a ngama khope pa Jews ledangte hehma choh eka. 
ROM.11.12	Jews heh pap dângjunko hahtokkhoh ma ajahthem rangkep eka, ngale Jews heh junâng tangchhih dângjunko Jews ledangte hehma rangkep eka. Eroh medang ako, chenthu Jews hehma Joban wah rangmekep tahko jãtanga chentô bâmdôngmin a!
ROM.11.13	Ngama athângheh Jews ledangte hehnâng thôkoh ekang: Chentôko Nga Jews ledangte hehrãng Joban moattat chhoante dangekanga, eretôko, Nga moatlempa hungkoh lekma emo ang. 
ROM.11.14	Ngale ngama nga mihnyan hehma phetwanli molekma thinwahmin roanche kho eta pesiet ang ngama thonghun ekang. 
ROM.11.15	Chenrãngma ngako chenthu Joban ma thin thînphe phumma, mihnyan ahan heh phangtang Joban demnâng ran rãngrãng dangtahpa Joban lemruchha rãng litdangtu eka. Eroh medang ako, chenthu Joban ma thin mengak keptahko chenroh dângmin a? Eroh medang ako mihnyan hehma rit dikomin roandông echoh a!
ROM.11.16	Bankên phathe kowah Joban nâng chhupthe methit kotihko, bankên pa phangtang aterãng lâdangtah; ngale bãngrin pa Joban nâng mekoh tihko, bãngphak bãngra phangtang aterãng lâdangtah. 
ROM.11.17	Humnâng khiet apân eka Oliv bãngkowah bãngphak phakjâchhoan eka, phumma phakjâ chhoan re ekako wunwah Oliv bãngphak kowah choatkhhek hûeka. Ne Jews ledangte heh ere wunwah Oliv bãng rãngrãng, ngale ade phumma nema Jews heh demnâng roamletma Joban wah khope pa choh eken. 
ROM.11.18	Erohwah, nema phakjâ re eka bãngphak rãngrãng heh khohko nekngamrii en. Ne chenroh jienngamritmin a? Nea bãngphak rãngrãng ba; bãngphak pumma bãngrinko chohsûmah - bãngrin pumma ba bãngphakko chohsûeka.
ROM.11.19	Rohkomin nema enga en, “Danga, ere bãngphak phakjâeka pa ngarãng the hôankohrãng phakjâeka.” 
ROM.11.20	Arepa toangtang. Thinma lepute dâlemdi phakjâeka, ngale nemin putedâlem junkoba ere bãngko choatkhhek ehèn. Rohkomin ererãngma nekngamrii en; erenoma Joban ranchei letma tongen. 
ROM.11.21	Joban ma humnâng khietwah bãngphak rãngrãng dangeka Jews heh tumin bâmah; nejã ebâhi ngama thonghun eken a? 
ROM.11.22	Are junko nãngma Joban pa nyahrãng mînchênte ngale nyahrãng rinkhahchaan ngama khe eki. Atea achhih nâng jâritte heh demnâng nyahrãng rinkhah lahma kheki, rohkomin nenâng mînchen ehèn - roantangma ate mînchen demkojû metong enko. Rohkomin ate mînchen demko ledang medang enko, nemin echhihjâ en. 
ROM.11.23	Ngale Jews hehma leputedâlem dangeka pa mejek ako, thin chenre theko dângtah a eretheko ethe tongthuk a; chenrãngma ngako Joban ma ere pemin tamoa. 
ROM.11.24	Ne Jews ledangte heh wunwah Oliv bãngphak phakjâwah rãngrãng, ngale humwah Oliv bãngphak phakjâ mãnko chôatkhhek wah rãngrãng. Jews heh a humnâng khiet bãng rãngrãng; ngale akhiet bãngkowah phakjâ ekapa atedede bãngphoko ngakchôat khhekpa ala.
ROM.11.25	Ngalemruchha heh, Ngama nenâng Joban ngewah toangtang ngin jetthuk hunka, erepumma nedede jet ajien ngama thonghunrii eken kowah ejeksiet hèn. Arepa Isrial mihnyan heh hung arincheh ekapa roantangrãng chehdangmah, rohkomin Jews ledangte heh Joban tânâng roak lânleroh mahû tungkoba elekcheh a. 
ROM.11.26	Ngale eroh jôba Isrial heh phangtang khope min. Joban nyapraangma aroh ngaeka,
ROM.11.26	“Zion wah Pângte ekara ngale Jakob chhu chha hehwah chentô achhih heh phangtang erephe koh a.
ROM.11.27	Ngama thin demnâng kah ekhetmîn ang chenthu ngama thinpap heh rephe kohko.”
ROM.11.28	Chenrãngma ngako thinma Nginkongsen pa kepmah, ngale Jews ledangte hehrãng sênrãngma Jews heh Joban demnâng ran dangeka. Rohkomin Joban ma rênjunko, thin te awa heh junma thin a Joban lemruchha dangeka. 
ROM.11.29	Chenrãngma ngako Joban ma hennâng rangkoh rãng rentah a erepa atema ngakdânmah. 
ROM.11.30	Ne Jews ledangte hehma khemako Joban ngin lekepwah; rohkomin athângheh nema Joban wah mînchen lâchohtet, chenrãngma ngako Jews hehma Joban ngin kepmah. 
ROM.11.31	Ere-rãngrãng, nema Joban wah mînchen chohphumma, Jews hehma athângheh Joban ngin kepmah, ngale eroh dangekapa, thinmemin athângheh Joban wah mînchen jienchoh rãng dangeka. 
ROM.11.32	Chenrãngma ngako, Joban ma mihnyan heh phangtang ngin lekepte dangthuk eka, erepa atema chentô nâng ate mînchen pa jienkhesok rãng hôan eka.
ROM.11.33	Joban pa chentô techhua! Ate buthi mongthem ngale jet ajien pa chentôlûa! Joban ma themawa ekapa henma tâjienthômin a? Ngale ate lempa henma tâjetloat min a? 
ROM.11.34	Joban nyapraangma ngaeka,
ROM.11.34	“Teso hung arin henma tathôanlep lahma tonga?
ROM.11.34	Henma atenâng târîn min a?
ROM.11.35	Henma atenâng chenni komin thatkohtah a,
ROM.11.35	ere litko atema ngakkoh rãngma?”
ROM.11.36	Chenrãngma ngako chentôpa atema hôanwah, ngale chentôpa ate junma hin ajoeka ngale aterãng tuta hin ajoeki. Joban mîn roantang roanjêng adong chendanga! Amen.
ROM.12.1	Erohwah, ngalemruchha heh, Joban ma nãngkhu nâng mînchendong tôngjunko Ngama nenâng rosep eka: Ne roandôngpa nededema Joban moatlem nâng ahîn jebjebma koh en, ate moatlem moatrãng lolo chendanga ngale ate rinmeli chendanga. Eroh kohletma soam roak eken pejôba toangtangma soam roak eken. 
ROM.12.2	Nededema are hahtokkhoh kowah mihnyan heh rãngrãng nekdangen, rohkomin Joban ma nehung nerin phangtang khenwah chenlitsiet hèn. Erediko ba Joban ma hun ekapa nema eta jetlo en - chenrepa asen a ngale chenre pumma Joban rinme thukeka ngale chenrepa apunlia erepa etajetlo en.
ROM.12.3	Ngale Joban ma nganâng mînchenchaan kohjunko ngama nekhu anga nganâng thôkoh eka: Ne chentô thenga erekowah nededema ajah nekbâm dong thonghunrii en. Erenoma, sâpoangpoang thonghun en, ngale Joban ma nenâng putedâlem pa chentô koh ehèn a erejunko nedede thonghunrii en. 
ROM.12.4	Nãng phoang wantheko mâmâ jatjat sek asa tonghi, ngale are chentô pumma mâmâ moatlem moeka. 
ROM.12.5	Ererãngrãng, nãngmin ajahjô medang ekomin, Krista junko nãnga phoangthe, ngale phoang wantheko mâmâ jatjat sek asa roam eka rãngrãng nãngmin wathema watheko roam eki. 
ROM.12.6	Erohwah nãngma Joban wah mâmâ jatjat hînhô choheki heh chenroh Joban ma nãngnâng ate mînchenchaan pa kohehia erejunko kepmin. Nãngnâng Joban ma ate Nginkongsen pa phoangthô rãng mekoh hiko, erepa nãngma putedâlem junko phoangthômin; 
ROM.12.7	ngale nãngnâng khoakhêmk rãng mekohhiko, nãngma eroh khoakhêm min; ngale hethô rãng mekohhiko, eroh hethômin; 
ROM.12.8	mihhung dongsiet rãng mekoh hiko, nãngma mihhung dongsietmin. Ngale hen akomin mihnâng kohthin medang ako chhahme dângmin; Hen akomin thôajabte khhepho medang ako, hungkoh lihma chaanmoatmin; hen akomin mihnâng mînchenrãng mekoh ako, hungsi rinme ma moatmin.
ROM.12.9	Ahun pa linlin hungwah hunmînmin. Chenrepa chhih a ereko chinnya rêmin, ngale chenrepa asen a ereko senthemthem loatmin. 
ROM.12.10	Kristan rãngrãng wathema wathe nâng senthemthem hunmînmin, ngale wathema wathe nâng rancheimîn letma khesokmîn en. 
ROM.12.11	Moatlem pa nyahrãng chaanrii letma mo en, ngale ajõ nekdangen. Nehung nerin phangtang kohletma Teso nâng soamtô en. 
ROM.12.12	Nema dâlem eken pumma khuhah nâhah chendangthuk hèn, chêmpoat komin hungmôngsiet letma tongen, ngale sanpoat roakweih rangsoam letma tongen. 
ROM.12.13	Ne chhahkhem hehmin ne lemru Kristan tangchhih heh demnâng aroam roamma kepen, ngale mihwun hehnângmin ne humpa laangkohjû dangen.
ROM.12.14	Ne chêmchei thukte hehrãngma Joban wah rangroo koh en - têm athoak nekre en, Joban ma rang chenkoh a ngama rosepkoh en. 
ROM.12.15	Khuhahte demnâng khu johhah en, ngale asepte demnâng sep re en. 
ROM.12.16	Anga nga demnâng asen tuta dangen. Ngam poapoa nekdangen, noapnene dangen. Ngale nedede jet ajien ngama nekthong hunrii en.
ROM.12.17	Henma komin nerãngma mechhih mokoh hènko, aterãng nekngak chhihmokoh en. Anga ngama asen ngama ngatli moatlem tuta mo en. 
ROM.12.18	Nema anga nga demnâng mêmoma tuta sôngtông rãngma mo en. 
ROM.12.19	Ngalemruchha heh, mihnâng phuh neklit en, erepa Joban ma ate rinkhah poatko moatrãng liet en. Chenrãngma ngako, Joban nyapraang nâng Teso ma aroh ngaeka, “Phuh pa ngama elit ang, Ngama engakkoh ang.” 
ROM.12.20	Erenoma, Joban nyapraangma ngaeka: “Neran heh rêm meriiako, thinnâng chhahthuk en; thin jolân meriiako, thinnâng jo jokthuk en; chenrãngma ngako nema aroh memo enko thin rêsê lahma wenma khâmwah rãngrãng edangwak a.” 
ROM.12.21	Achhih nâng nekjienrii en; erenoma, chhih pa asenma jien en.
ROM.13.1	Anga ngama nok atang thôte jabte heh ngin kepmin, chenrãngma ngako Joban ma ledangthuk medang ako henmin thôte jabterãng leta dângmin, ngale athâng hehwah thôte jabte dangeka hehmin Joban ma jôba dangthuk eka. 
ROM.13.2	Henhen athâng hehwah thôte jabte heh lelatnâng dangeka, ereheh Joban moatlem lelatnâng dangeka; ngale henma akomin eroh memo ako ereheh thindedema chêmsietrii eka. 
ROM.13.3	Chenrãngma ngako henhenma kaamsen moeka ereheh thôte jabte heh ran cheithin aho, rohkomin henhenma kaamchhih moeka erehehba cheimin. Nemin thôte jabte heh ran lechei danghun eken a? Eroh medang enko chenpa asenli a ereheh mo en, ngale erohkoba thinma erôhèn, 
ROM.13.4	chenrãngma ngako thinmin Joban haa ngale nerãng sênrãngma moeka. Rohkomin nema kaamchhih memo enko, thinran chei ere en, chenrãngma ngako thinnâng nenâng chêmthuk rãng linlin chaantonga. Thin a Joban haa ngale kaamchhih moatte hehnâng Joban junko chêmthukmin. 
ROM.13.5	Erohwah, nema metkeptô thôte jabte heh nginkepkep dângmin - nginkepkep ledang kiko Joban ngewah chêm môangchoh e ngama ledang, erepa cheithin khôko cheieki.
ROM.13.6	Erohwah jôba nema thãkho koh eken, chenrãngma ngako thôte jabte hehma thin moatlem moatpoat ko Joban rãng moeka. 
ROM.13.7	Erohwah, nema thinnâng kohthinpa koh en; nedede thãmin, ngale chhahkhem thãmin koh en, ngale thin chentô ran cheiletma khesok en.
ROM.13.8	Henwahjô thãpê nekpê en - ahunmîn pa lolo jôba wathema wathe nâng thãpê pêmînwah rãngrãng dangen. Henhenma aroh moeka ereheh meba Niemarang pa kep eka. 
ROM.13.9	Niemarang pumma aroh ngaeka, “Dihiak dela kaamchhih nekmo en; mih nekritphe en; ahuh nekre en; mihthiak nâng nekphetwân en” - areheh phangtang, ngale ereheh leko ahan hehmin, chentôpa niem wanthe khenko tongeka, ere niem pa, “Nangtok nangkhung wah mihnyan hehnâng, nangdede ko hunriieko rãngrãng hun o.” 
ROM.13.10	Nema mihhan nâng hun mere enko, chenthumin thinrãng achhih mokomet; erohwah, nema hun mere tetko, Niemarang pa phangtang lâkeptet.
ROM.13.11	Nema arepa metkeptô moatmin, chenrãngma ngako nemajet nea jupwah sat sanpoat pa hûera. Chenrãngma ngako, ne khope sanpoat pa nema khebeng chohtattet nomemin anam lâhûtha. 
ROM.13.12	Rangnyek pa lâlien eka, ngale rangwopa lânam hûtha. Erohwah rangnyek nâng moatthin moatlem moatpa jekre e, ngale rangwo nâng loatmînko kepthin ranlông chhahkhem heh kep e. 
ROM.13.13	Rangwo sanphiak nâng sôngte mihnyan heh rãngrãng senthemthem dange - kuhhôan lihma bôang aloam, khemjok lihma mok alek, dihiak dela kaamchhih mo, achhihli heh, mên ahiet, ngale chhahnyoak, ngale phetwanmîn heh jekre e. 
ROM.13.14	Rohkomin Teso Jisu Krista ranlông chhahkhem heh kep e, ngale ne hei angem rinme thukrãng nehung pumma kaamchhih moat huneka hehwah jekre en.
ROM.14.1	Henhen putedâlem nâng ane dangeka ere mihnyan hehmin asenma roo en, ngale thin demnâng thinma chenni thonghun eka erejunko nekchhiakmîn en. 
ROM.14.2	Wawathe mihnyan hehnâng thin putedâlem junko chentôpa phhekchhah eka, rohkomin henhen pa putedâlem nâng ane a erehehma pharu wahra lolo phhek eka. 
ROM.14.3	Rongrup tâphhek tâchhahte mihnyan hehma chenjô lephhek lechhahte komin achhih lengamin; ngale pharu wahra lolo phhekchhahte pummemin rongrup phhekchhate komin athe lengamin; chenrãngma ngako Joban ma ere mihnyan pemin kepeka. 
ROM.14.4	Mihhaa hehnâng athe loatte nea hen a? Thinma tawak ekale tawakmah a ere sokte pa thin Tângtewa etonga. Ngale thinma etawak a, chenrãngma ngako Teso ma thinnâng chohsû lahma etathukwak a.
ROM.14.5	Wawathe mihnyan ma wanwanthe rangwopa jahanwah jengre rangwo noma alemli rangwosen ngama ethonghun them a, ngale khuka hehma chentô rangwopa mãnthe ngama ethonghun them a. Nãngkhu anga ngama nãnghung nãngrin nâng senthemthemjô mamthônghun min. 
ROM.14.6	Henhenma wowothe rangwopa nyahrãng rangwo dong ngama thonghun eka ereheh memin Teso rãngma jôba moeka; ngale henhenma chentôpa phhekchhah eka ereheh memin Teso rãngma jôba moeka, chenrãngma ngako thinma ere phhekchhah rãngma Joban nâng dangkoh a ngaeka. Ngale henhenma chentôpa lephhek lechhah dangeka ereheh memin Teso rãngma jôba moeka, ngale thinmemin Joban nâng dangkoh a ngaeka. 
ROM.14.7	Nãnga nãngdede rãnglolo hîn dangmih, ngale rit komin nãngdede rãnglolo rit dangmih. 
ROM.14.8	Nãng ahîn medang eko, erepa Teso rãng hineki, ngale rit mere ekomin, nãnga Teso rãng riieki. Erohwah, nãnga ahîn medang ekomin, ngale rit medang ekomin, Teso rãng jôba. 
ROM.14.9	Chenrãngma ngako Krista riilahma ngakhin ekapa, atea ahînte ngale aritte heh Teso dângrãngma ngakhin eka. 
ROM.14.10	Erohwah nemin, henhen pharu lolo phhek eken a erehehma - mihhan heh khohnâng chenrãngma athe ngaeken a? Ngale rongrup phhekchhahte heh memin - ne lemru putedâlemte ahan hehnâng achhih ngama chenrãngma ngaeken a? Nangkhu anga ngajô Joban mathahko atema rênrãng chepmin. 
ROM.14.11	Chenrãngma ngako Joban nyapraangma ngaeka,
ROM.14.11	“Teso ma ngaeka, nga a linlin ahîn Joban,
ROM.14.11	anga ngama nga mathahko dakuh ethohûra,
ROM.14.11	ngale anga ngama nga a Teso ngama enga hang.”
ROM.14.12	Erediko nãngkhu anga ngama henma moatlem chenroh motih a ereheh Joban nâng ekhesok e.
ROM.14.13	Erohwah, wathema wathe nâng athe loatmîn pa ajekre e. Erenoma, mih dakhothutli moatlem ngale mihheh papnâng jâritli moatlem heh chenthumin lemorãng thonghun en. 
ROM.14.14	Ngama Teso Jisu demnâng roamlekma jet ekang, chenni phhekchhahjô niemarang junko atedede angek aho; rohkomin nema wanwanthe phhekchhah pa niemarang junko angek methonghun enko, erepa nerãngma angek dângmin. 
ROM.14.15	Nema chenni phhekchhah eken a ere phhekchhah junma mihrãng chhih medang ako, erepa nema mihnâng hun achet junma moat dangmet. Nema phhekchhah eken junma mih nekchhihsiet en, chenrãngma ngako Krista thinrãng memin ritwah! 
ROM.14.16	Nema chenko asen ngama ngaeken a ereko mihma achhih nekchen ngaeka. 
ROM.14.17	Chenrãngma ngako Joban Hahsông pa jokphhek chhah rãnglolo dangmah, rohkomin, toangtang, mêmo, ngale khuhah nâhah loloba, ngale erepa Asâthôanju ma koheka. 
ROM.14.18	Ngale chenthu nema arerãngrãng dangletma Krista nâng mesoam enko, nema Joban rinmin methuk eken, ngale mihhan heh memin asen ngama engahèn.
ROM.14.19	Erohwah, roantangma nãngkhu mongthem pa chenrohma mêmo jiendângmin a ngama thônghunmin ngale eroh mêmo danglihma jôba wathema wathe târongsiet mînmin. 
ROM.14.20	Joban ma chenni hôantah a erepa phhekchhah junma nekchhihsiet en. Chentô phhekchhah pa tâphhek tâchhahmin, rohkomin rongruppa phhekchhah junma mih wathe papnâng jâritkatli medang ako lephhek lechhah ba asen. 
ROM.14.21	Apunthôan pa ngem lephhek, khem lejok, ngale Joban nâng putedâlemte mihnyan heh chhih nâng jâritli moatlem heh chenjô lemo medang eko asenthôan dângmin. 
ROM.14.22	Arekowah nema chennipa pute eken a erepa Joban nechhe tungko lolo jetletma thien en. Chenthu thinma asen ngama jetlahma moeka moatlem junko thinmîn lechhih medang ako, erehehma rang ekep a! 
ROM.14.23	Rohkomin thinma phhekchhahli dangmah ngama jetlahma mephhek mechhah ako, erepa phhekchhahdi Joban ma thinnâng achhih ngatmin, chenrãngma ngako, thinma chenroh putedâlem eka ere junko moat dangmah. Ngale chenni akomin putedâlem junma ledang medang ako erepa pap.
ROM.15.1	Nãngkhuwah henpa putedâlem nâng rongtêngtêng dangekia, erehehma putedâlem nâng anete hehwah hênlih pa chohhênmin. Nãngma nãngdede lolo rinme lethonghun min. 
ROM.15.2	Erenoma, thinrãng sênrãngma putedâlemte ahan heh rinba methukmin, erohkoba putedâlem nâng thinmin asen edanga. 
ROM.15.3	Chenrãngma ngako Krista memin atedede rinme thukriiho. Erenoma, Joban nyapraangma ngaeka, “Mihnyan hehma nenâng dummek then pa ngakhoh nâng chat ehang.” 
ROM.15.4	Joban nyapraang nâng chentô raangthien ekapa nãngnâng hethhô rãng raangthien eka, erohwah Joban nyapraang pumma nãnghung môngsiet junko ngale nãnghung dôngsiet junko nãngma thonghun ekipa etachoh e. 
ROM.15.5	Ngale nãnghung môngsiette erediko nãnghung dôngsiette Joban pumma nekhu dede tungnângmin Jisu Krista dijun letma hungthe rinthe ngale jutjut jaangjaang chendangthuk hèn, 
ROM.15.6	erohkoba nekhu phangtang aroamma thunthe dangletma nãngkhu Teso Jisu Krista Wa Joban nâng etarô en.
ROM.15.7	Jisu Krista ma nenâng chenroh hun ehèn a ererãngrãng, nekhumin Joban mîndông rãngma, wathema wathe nâng hun achhâmin en. 
ROM.15.8	Chenrãngma ngako, ngama nenâng thôkoh eka, Krista ma ate roandôngpa haa rãngrãng danglahma Jews heh khoakhêmrãng katwah, erepa Joban ma thin te awa heh demnâng toamsem tah pa linlin lâdang katha ngama khesokrãng moatwah, 
ROM.15.9	ngale Jews ledangte hehmemin Joban nâng ate mînchen junko chenrôa ngama moatwah. Joban nyapraangma ngaeka,
ROM.15.9	“Ngale ngama Jews ledangte heh chhangko nangnâng erôe;
ROM.15.9	Ngama nangnâng rôsê ese ang.”
ROM.15.10	Ngale eredikomin aroh ngatwah,
ROM.15.10	“Jews ledangte heh, Joban mihnyan heh demnâng rin johroan en!”
ROM.15.11	Ngale eredikomin ngatwah,
ROM.15.11	“Chentô Jews ledangte hehma Teso nâng rô en;
ROM.15.11	ngale chentô mihnyan hehma atenâng rô en!”
ROM.15.12	Ngale Isaia memin wîenngatwah,
ROM.15.12	“Jesi chhuchha wah ehonga;
ROM.15.12	atema Jews ledangte heh pênrãng ekara,
ROM.15.12	ngale thinma atenâng edâlem a.”
ROM.15.13	Dâlem kohte Joban pumma khuhah nâhah chendangthuk hen ngale nema atenâng putedâlem junko mêmo chendangthuk hèn, erohkoba nema thonghun letma dâlem ekenpa Asâthôanju chaanma jêngdong dongwãng erea.
ROM.15.14	Ngalemruchha heh: Nga dedema nekhua asen tuta jôba edangthem en ngama thonghun ekang, chenrãngma ngako, nekhuma chentôpa ajet, ngale nekhu dedemin wathema wathe nâng tajien hethômin en. 
ROM.15.15	Rohkomin are sitiko ngama lechei thangma chenni ngin akomin raang lekma nekhu nâng ngakthông thôkoh huneka. Arepa Joban ma Nganâng ate mînchenchaan pa kohjunko nenâng lechei thangma thôkohrãng ngaekang 
ROM.15.16	erepa Jews ledangte heh demnâng moatrãng nga a Jisu Krista haarãng dangthuk ehang. Ngale ngama soam aroakte rãngrãng danglekma Joban wah Nginkongsen pa phoangthô ekang, erepa Jews ledangte hehmin Joban rinmeli joapsoap wah rãngrãng chendanga, ngale Asâthôanju junma Joban moatlem nâng lolo chenkepwak a ngama moekang. 
ROM.15.17	Erohwah, Jisu Krista demnâng roam lekma, Ngama Joban moatlem moekang pa rângthô ekang. 
ROM.15.18	Nga junma Jisu Krista ma Jews ledangte hehma Joban ngin jienkeprãng chenni motah a ereheh lolo lechei thangma ethô ang. Arepa atema Jabkhab ngale moatlem junma moatwah, 
ROM.15.19	patritli ngale bâritli, erediko Joban Juchaan junma moatwah. Ngale Jeroselem wah Ilirikum nâng lanhuroh khoamka lekma Krista Nginkongsen pa senthemthem phoangthôtek. 
ROM.15.20	Ngama chenriangko Krista Nginkongsen pa mathat chohtat a, eretheko thôhok kohrãng roantang thonghun lekma tongekang, erepa mihma humhôanrãng cheptah dekchôangko ngama hôan hunmek. 
ROM.15.21	Joban nyapraangma ngaeka,
ROM.15.21	“Ate ngin mathat chohthô kohwah mihnyan hehma ekhea,
ROM.15.21	ngale mathat chohtat wah mihnyan hehma ejetloa.”
ROM.15.22	Ngale Nga a netânâng chohmîn katrâng ngatwah melângdep lâjektek. 
ROM.15.23	Rohkomin athângheh arethe kowah nga moatlem heh lâta motek, ngale ajahthem rangpâ mama nga netânâng kalekma nedemnâng chohmînrãng hunwah, 
ROM.15.24	Erepa ngama athângheh chohmîn katrãng thonghun ekang. Nga Spein diaknâng katpoatko echohmîn hûa, ngale nga nekhu demnâng khuhah nâhah poatthe chohmîn lekma tôngdiko, nekhuma chohsû letma nga Spein nâng ewãngthuk ha ngama thonghun ekang. 
ROM.15.25	Athângheh nga Jeroselem wah Joban mihnyan hehnâng chohsokrãng wãngekang. 
ROM.15.26	Chenrãngma ngako Misidonia ngale Akaia wah Asâthem hehma Jeroselem wah Joban mihnyan hehwah tangchhih hehnâng thin hungsima chohsokrãng thonghun eka. 
ROM.15.27	Erepa thindedema thônghun wah; rohkomin, linlinjô thinma metkep chohsokmin jôba. Chenrãngma ngako, Jews hehma chohthin ju khope pa Jews ledangte hehmemin choh eka, erohwah, Jews ledangte hehmemin thinma Joban wah chhahkhem wanlem ngenâng rangkep eka hehwah Jews hehnângmin chohsokmin. 
ROM.15.28	Chenthu ngama are moatlempa mera motekko, ngale thinrãng khôansetah ngunheh thinnâng mechohkoh tekko, Nga Spein nâng katmin ngale enâng katlemko netânâng elien chohmîn thienrâng. 
ROM.15.29	Ngama ajet, chenthu Nga netânâng hokko, Ngama Krista wah ajahthem rangkep lekma ehûrâng.
ROM.15.30	Ngalemruchha heh, nãng Teso Jisu Krista ngale Juma kohehi ahun junko, Ngama nenâng rosep eka: Nãngkhu roamlihma ngarãngma Joban nâng chaanhôan lihma rangroamsoam e. 
ROM.15.31	Judia wah Joban nâng lepute dâlemte hehwah chenpe ang ngama soamkohha, ngale ngama Jeroselem wah Joban nâng putedâlemte hehnâng chohsokrãng kephû ekang heh junko thinhung chensen a ngama soamkohha. 
ROM.15.32	Ngale Joban hungsi medang ako, eredikoba nga netânâng khuhah nâhah danglekma ehûrâng, ngale nekhu chohmin lekma khuhah nâhah edangang. 
ROM.15.33	Nãngnâng mêmo kohte Joban pa nekhu phangtang demnâng chentonghèn. Amen.
ROM.16.1	Kenkria wah Asâthem hehnâng chohsok moatlem moatte nãngkhu nya Fobi pa ngama nenâng jetthuk eka. 
ROM.16.2	Joban nâng putedâlemte mihnyan rãngrãng dangletma, Teso mînko nema ate asenma tãngroo en, ngale atema ne ngewah chenjô mehun akomin atenâng chohsû en; chenrãngma ngako atea chentô mihnyan heh demnâng lemruchha sen, ngale ngademnâng min lemruchha sen jôba.
ROM.16.3	Nga demnâng Jisu Krista moatlem johmoatte Prisila ngale Akuila nii nângmin ngama salem matkat erâng; 
ROM.16.4	thinma ngarãng memin roandông kohlahma moeka. Ngama thinnâng dangkoh a ngaekang - ngale ngama lolo ngat dangmek, rohkomin Jews ledangte Asâthem hehmemin ngaeka. 
ROM.16.5	Thin hum kowah khôante Asâthem hehnângmin salem matkat erâng.
ROM.16.5	Ngalemruchha Ipanitus nângmin salem matkat erâng, atea Asia diakko Jisu Krista nâng khebeng thôan putedâlemte. 
ROM.16.6	Nekhu rãngma nyahrãng latrii lahma chaanrit moatte Mariam nângmin matkat erang. 
ROM.16.7	Andronika ngale Junia nii nângmin matkat erang, ngale ngademko phâtek nâng johtongte ngalemru Jews hehnângmin matkat erang; thin a moattat chhoante hehma senthemthem jet a, ngale thin a nganoma Kristan khema kepwah.
ROM.16.8	Teso nâng soamtô ko nga demnâng johdângte ngalemruchha Ampliata nângmin salem matkat erang. 
ROM.16.9	Nãng demnâng Krista moatlem johmoatte Urbanas nângmin salem matkat erang, ngale ngalemruchha Steka nângmin matkat erang. 
ROM.16.10	Apele nângmin salem matkat erang, ngale atema Krista nginkepkep danglahma senthemthem soamtô ekapa jeteka. Ngale Aristobulu hehtang humte heh phangtang nângmin matkat erang. 
ROM.16.11	Ngalemru Jews Hirodion nângmin salem matkat erang, ngale Narsisus heh hum wah Kristan hehnângmin salem matkat erang.
ROM.16.12	Teso moatlem moatte Trifenna ngale Trifosa nii nângmin salem matkat erang, ngale Teso rãngma ajahthem moatlem moatte ngama nyahrãng ahun lemruchha Parsis nângmin matkat erang. 
ROM.16.13	Teso rãngma nyahrãng kaamsen moatte Rufus nângmin ngama salem matkat erang, ngale nganângmin ate chha rãngrãng hunte Rufus nyong nângmin salem matkat erang. 
ROM.16.14	Ngale ngama Asinkritus, Phegon, Hermes, Patroba, Hermas, ngale thin demwah Kristan mihnyan heh phangtang nâng salem matkat erang. 
ROM.16.15	Filologus ngale Julia, Nereus ngale ate nya, erediko Olimpas ngale chentô thin demwah Joban nâng putedâlemte hehnângmin salem matkat erâng.
ROM.16.16	Wathema wathe nâng dek chohpekmîn letma salem hôanmin en. Krista nâng Putedâlemte Asâthem heh chentôma nenâng salem matkat ehèn.
ROM.16.17	Ngalemruchha heh, ngama nenâng rosep eka: Mihnyan heh phansiette ngale nema niwah chohtattet ngin heh lelatnâng danglahma mihnyan heh putedâlem chhihsiette mihnyan hehwah jetletma dangen. Ngale thin tâwah ataang re en! 
ROM.16.18	Chenrãngma ngako arerãngrãng moatte hehma nãng Teso Krista nâng soamtô dangmah, thinwok phoatrãng loloba moeka. Thinma jabkhabsen jab le thuntu pumma nokba toangtang heh diapchhah eka. 
ROM.16.19	Anga ngama nema nginkongsen pa senthemthem kep eken ngama lâtattah, ngale erejunko nga nekhu demnâng nyahrãng khuhah ekang. Ngale, nema asenli pa senthemthem chenmam jet en, erediko achhihli kowah ataang chenmam re en, ngama thonghun ekang. 
ROM.16.20	Ngale nãngnâng mêmo kohte Joban pumma joak ajo pa ne daphâ khenko sitsiak ekhihnek a.
ROM.16.20	Nãng Teso Jisu mînchenchaan pa nekhu demnâng chentonghèn. 
ROM.16.21	Nga demnâng moatlem johmoatte Timothi memin ate salem matkat ehèn; ngale ngalemru Jews Lukius, Jason, ngale Sosipater hehmemin thin salem matkat ehèn.
ROM.16.22	Are siti raangte pa nga Tertius memin nekhu nâng Kristan salem matkat eka.
ROM.16.23	Nga humjek Gaius, ngale ate humko Asâthem heh rângkhôan e, ate memin salem matkat ehèn; ngale ere hahdaang kowah ngun thiente Irastas erediko nãngpho Kuartas memin nenâng thin salem matkat ehèn. 
ROM.16.25	Joban mîn dongthuk e! Ngama nenâng Jisu Krista junma Nginkongsen thôkotah junko, ngale ama thuma ajahthem rangpâ rãng toangtang ngin huhriem tahpa loatkhesok junko, atema ne putedâlem pa rongtêngtêng eta dangthuk hèn. 
ROM.16.26	Athângheh ere toangtang pa mõng hehma raangwah junko loat eka; ngale roantang roanjêng Joban ma chien junko chentô diak akan hehnâng jetthuk eka, erohwah anga ngama putedâlem eka.
ROM.16.27	Wanthe lolo Joban, ngale atelolo jôba chentôpa tajette Joban pa Jisu Krista junma roantang roangjêng rãng mîndong thuk e! Amen. 
1CO.1.1	Joban hungsi danglahma Jisu Krista moattat chhoante rãng roowah Pol, ngale nãngpho Sosthen ma raangeka-
1CO.1.2	Korint hahwah Joban nâng putedâlemte Asâthem heh, ngale Chentô Joban nâng Asâma putedâlem rãng rooeka heh, erediko Jisu Krista demnâng roamlahma Joban rãng dangeka heh, ngale therupwah mihnyan nâng Teso Jisu Krista nâng soam atôte hehnâng raangeka. Jisu Krista pa thinrãng memin ngale nãngrãng memin Teso:
1CO.1.3	Nãng Wa Joban ngale Teso Jisu Krista ma nenâng mînchenchaan ngale mêmo chenkohhèn.
1CO.1.4	Ngama roantangma Nga Joban nâng nekhu rãngma dangkoh a ngaekang, chenrãngma ngako Jisu Krista junma atema nekhu nâng mînchenchaan pa koh ehèn. 
1CO.1.5	Chenrãngma ngako Krista demnâng roamletma chentô nâng techhu lâdangtet, jab ajâ nângmin, ngale jet ajien nângmin techhu lâdangtet. 
1CO.1.6	Krista nginkongpa nehung khennâng nyahrãng rongtêngtêng lâtongthen 
1CO.1.7	Nema nãng Teso Jisu Krista loathông katpa bempoatko, wanthemin rang lekep thangma lienphemet. 
1CO.1.8	Atema athôanjâ tôkotuk rongtêngtêng edangthuk hèn, ere junkowah, nãng Teso Jisu Krista loathôngkat Rangwo jâko chenni nângjô lethe edangen. 
1CO.1.9	Joban nâng putedâlem min, ere Joban pumma ate Chha nãng Teso Jisu Krista demnâng aroamma dângrâng rooehèn.
1CO.1.10	Ngalemruchha heh, nãng Teso Jisu Krista chaanjunko ngama nekhu chentô nâng rosep eka, nema chenni jabeken a ereko hungjut letma mamkepen, eroh medang enkoba nekhu tungnâng mâmâ ledang edangen. Senthemthem jut ajaang letma tongen, hungthe rinthe, ngale moatlem katlem nângmin wanthe dangletma tongen. 
1CO.1.11	Ngalemruchha heh, chenrãngma ngako, Kloe humte tangkâ hehma nekhu tungnâng mênmîn reletma tonga, ngama nganâng chentôpa senthemthem lathôkoh thang. 
1CO.1.12	Ngama thôkohtan a: Nekhu anga ngama mâmâ ngingin thôeken. Wathema, “Ngama Pol dijun ekang”; ahan wathema, “Ngama Apolo dijun ekang”; ngale ahan wathema, “Ngama Piter dijun ekang”; ngale ahan wathe memin, “Ngama Krista dijun ekang” ngaeken. 
1CO.1.13	Krista pa phaksiet re eken! Nekhurãngma bãngphak khoko rittepa Pol dângwahne? roh akole nea Pol dijunte dângrãng baptijem kepwahne?
1CO.1.14	Ngama Joban nâng dangkoh a ngaekang, chenrãngma ngako, ngama nekhu wathe nângjô baptijem kohho, Krispas ngale Gaius nâng loloba kohtek. 
1CO.1.15	Erohwah, nekhu henmemin ngadijunte dângrãng baptijem kohwah ngama tajabmet. 
1CO.1.16	(Edanga, Ngama Stifena ngale ate humte tangkâ hehnângmin baptijem kohtek; rohkomin ngama ahan nâng baptijem kohtek ale kohhoa erepa chohthong hunmek.) 
1CO.1.17	Krista ma baptijem kohrãng chienkatwah dangmah hang. Atema nenâng Nginkongsen pa thôkoh rãngba chienkatwah, ngale ere Nginkongsen pa mihnyan nyuchha jet ajien jabkhab heh junma thôkohrãng dangmah. Mihnyan nyuchha jet ajien jabkhab heh jablekma methôkoh ako Krista bãngphak khoko riitah chaanpa ngama anyenwah rãngrãng dângmin.
1CO.1.18	Chenrãngma ngako henhen mahritte a ereheh rãngma Krista bãngphak khoko riitah nginkongpa aba ata ngin rãngrãng; rohkomin nãngkhu henhen khopete a ereheh rãngma arepa Joban chaan. 
1CO.1.19	Joban nyapraangma ngaeka,
1CO.1.19	“Ngama jet ajien buthi mongthem heh chhihsiet ere ang ngale nyapweih nyapraang dong dângte hehma jet ajien eka heh emah sietkoh ang.”
1CO.1.20	Eroh medang ako, jet ajien heh chenkoa? ngale nyapweih nyapraang adong dângte heh chenkoa? ngale hahtokkhoh wah nginjet ngin jienthôan heh chenkoa? Joban ma are hahtokkhoh wah jet ajien eki heh aba ngama khesok eka!
1CO.1.21	Chenrãngma ngako, mihnyan heh thin buthi mongthem junma ate leta jetlorãng Joban ma hôaneka. Erenoma, are nima phoangthô eki nginko thinma “aba” ngaeka ko henhenma putedâlem eka ere mihnyan heh kho chenpe a ngama Joban ma ate buthi mongthem junko hôaneka. 
1CO.1.22	Jews hehma putedâlem rãngma patritli moatlem khehun eka, ngale Griik hehma buthi mongthem lemeka. 
1CO.1.23	Nirãngma dangeka, rittek wah Krista nginpa phoangthô eki, phumma erengin pa Jews hehrãngma achhih dangeka, ngale Jews ledangte hehma aba ata ngin rãngrãng tateka; 
1CO.1.24	rohkomin henhen Joban ma rooeka, Jews dangkolah ngale Jews ledangte heh dangkolah, arepa Krista nginkong, ngale atea Joban chaan ngale Joban buthi mongthem. 
1CO.1.25	Chenrãngma ngako, chenpa Joban nâng aba rãngrãng khekia, erepa mihnyan buthi mongthem nomemin asen, ngale chenpa Joban nâng boan anaa rãngrãng khekia, erepa mihnyan noma achaan.
1CO.1.26	Ngalemruchha heh, chenthu Joban ma ne roopoatko chenroh dângwah a erepa thonghuntan en. Mihnyan belem junko medang enko nekhuwah mãnchha ba jet ajien dângwah, chaanwin, ngale hahdaangko dongjat dângwah. 
1CO.1.27	Joban ma hahtokkhoh wah mihnyan hehma chenpa aba ngama huneka ereheh, hahtokkhoh wah jet ajien hehnâng rêsê thukrãng jetlahma ren eka, ngale hahtokkhoh wah mihnyan hehma boan anaa ngama huneka heh ahang lochaan heh rêsê thukrãng ren eka. 
1CO.1.28	Ngale hahtokkhoh mihnyan hehma lemlithôan ngama thonghun eka heh chhihsiet rãng atema chenpa hahtokkhoh mihnyan hehma thãjõ lembe jôannam eka, ngale hennâng sekhota ngama thonghun eka, ere mihnyan heh atema ren eka. 
1CO.1.29	Erohwah, henmin Joban mathahko tarângthôrii mah. 
1CO.1.30	Rohkomin Joban ma Jisu Krista demnâng lâroamsiet huthen, ngale Joban ma Krista pa nãng buthi mongthem rãng hôaneka. Krista junma jôba nãnga Joban demnâng toangtang dangeki; ngale nãnga Joban nâng putedâlemte mihnyan Asâ lâdangtih ngale lâpepângthi. 
1CO.1.31	Erohwah, Joban nyapraangma ngaeka, “Henma komin rângthôrit mehun ako, Teso ma chenni moeka erepa chenrângthôa.”
1CO.2.1	Ngalemruchha heh, chenthu nga netânâng Joban toangtang nginpa thôkohrãng hokko, Ngama jabkhab dong ngale ngama jet ajien ekang heh chenjet hang ngama khesok lekma thôkohho. 
1CO.2.2	Chenrãngma ngako nga nekhu demnâng dângpoatko, Ngama chentôpa lekphe lekma Jisu Krista bãngphak khoko ritpa, ngale ajahthem pejô ate rittek bãngphak pelolo ngahung kojû thonghun lekma tôngrãng thônghun wah. 
1CO.2.3	Erohwah, chenthu Nga netânâng kathangko, Nga a pachhih ngale nyahrãng tiichei lekma dângwah, 
1CO.2.4	ngale Ngama hethôtah le thôkotah nginkong heh mihnyan nyuchha buthi mongthem junma hethô wah dangmah, rohkomin, Joban Ju chaanma erepa ngama nenâng thôkoh wah. 
1CO.2.5	Erohwah, ne putedâlem pa mihnyan nyuchha buthi mongthem junko dangmah, Joban chaan koba putedâlem eki.
1CO.2.6	Rohkomin Junâng hungchit phannang hehnâng ngama buthi mongthem ngin heh thôkoh ekang. Rohkomin erepa are hahtokkhoh buthi mongthem pa dangmah, ngale are hahtokkhoh pên eka chaan pemin dangmah - ere chaanpa mahjâli chaan. 
1CO.2.7	Ngama phoangthô ekang buthi mongthem pa Joban buthi mongthem, erepa mihnyan nyuchha ma lejet dângwah, rohkomin are hahtokkhoh hôan mama Joban ma erepa nãngkhu mîndông thukrãng rênwah. 
1CO.2.8	Are hahtokkhoh pênte heh henmemin ere buthi mongthem pa jetmah. Thinma erepa jetnomako, nãng Teso adongthôan pa lerittek minwah. 
1CO.2.9	Rohkomin, Joban nyapraangma ngaeka,
1CO.2.9	“Chenpa henmemin mathat chohkhe ngale chohtat a,
1CO.2.9	ngale chenpa henmemin mathat thonghunli pa edanga,
1CO.2.9	erepa Joban ma atenâng hunte hehrãngma khoakhem eka.”
1CO.2.10	Rohkomin erepa nãngnâng Joban ma ate Ju junma ate hungkhen wah heh loatjetthuk ehi. Juma chentôpa lemsû eka, Joban hungkhen nâng huhthong huneka moatlem heh tumin jeteka. 
1CO.2.11	Nãng hungkhen wah ju pumma loloba nãngdede hungkhen wah chentôpa jeteka; ererãngrãng, Joban Ju pumma lolo jôba chentô Joban ngin heh jeteka. 
1CO.2.12	Nãngma are hahtokkhoh ju pa choh dangmih; erenoma, nãngma Joban ma chienkatwah Jupa choheki, erohwah, Joban ma nãngnâng chentô kohehi a ereheh phangtang jeteka.
1CO.2.13	Erohwah, nima mihnyan buthi mongthêmma hethô wah jabkhab junko jab dangmih, rohkomin Juma hethô wah jabkhab junko jabeki, ngale henhen nâng Joban Ju tongeka erehehnâng nima Ju ngale toangtang nginpa hethôeki. 
1CO.2.14	Henhen nâng Ju ahoa, erehehma Joban Ju ngewah kaera hînhô pa leta chohmin. Ererãngrãng mihnyan hehma areheh leta jetmin, ngale thinrãngma sekhota ngin rãngrãng ethonghun a, chenrãngma ngako, ere Ju chohte hehma lolo jôba tâjetmin. 
1CO.2.15	Henhen nâng Ju tongeka, erehehma jôba chentô chhih asen pa etajet a, rohkomin mihhân henmemin atenâng chhih asen pa leta renmin. 
1CO.2.16	Joban nyapraangma ngaeka,
1CO.2.16	“Teso hung arinpa henma tajetlo lahma tonga?
1CO.2.16	Henma atenâng târîn tâkhah min a?”
1CO.2.16	Rohkomin nãngkhu nâng Krista hung etonghi.
1CO.3.1	Ngalemruchha heh, linlinko, Ngama Joban Ju chohte mihnyan heh demnâng jabmîn ekang rãngrãng nekhu demnâng jienjabmîn mahrâng; Nga nedemnâng jabmîn poatko, ngama nea are hahtokkhoh wah hei angem mihnyan heh rãngrãng, erediko Kristan putedâlem nâng letachha rãngrãng thonghun lahma jabmîn eka. 
1CO.3.2	Ngama nenâng phhekchhah cheh ledangma nyuhpoti kungeka, chenrãngma ngako nema cheh pa tachhahmet. Ngale athâng hehmin nema arepa jienchhahmet. 
1CO.3.3	Chenrãng-ma ngako, nea athâng hehmin are hahtokkhoh wah mihnyan heh rãngrãng tong eken. Chenthu nekhu tungko phetwânmîn, mere enko, ngale wathema wathe tungko mênmîn mere enko, erejunko nea are hahtokkhoh wah hei angem mihnyan ngale hahtokkhoh hung arin junko songtong eken ngama khesok eka. 
1CO.3.4	Chenthu nekhuwah wathema, “Ngama Pol dijun ekang,” ngale ahan wathema, “Ngama Apolo dijun ekang” ngama menga enko erepa nea hahtokkhoh mihnyan rãngrãng ledangne?
1CO.3.5	Linlin medang ako, Apolo pa hen a? ngale Pol min hen a? Nikhua Joban haa ba, ngale nekhu Joban nâng putedâlem thukte. Nikhuma Teso ma hennâng chenni mothuk ehia ere peba moeki: 
1CO.3.6	Ngama bãngpa khiet ekang, phumma Apolo ma ere bãngko jo koheka, rohkomin ere bãngpa Joban ma hinthuk eka. 
1CO.3.7	Bãngkhiette ngale bãngko jo kohtenii chenjô dangmah. Joban ba adongthôan, chenrãngma ngako, atema bãngpa hin thukeka. 
1CO.3.8	Bãngkhiette ngale bãngko jo kohte nii mãnthe; Joban ma henma chenroh motah a eroh waniinii nâng ekoh ehi. 
1CO.3.9	Chengrãngma ngako nima Joban rãng roammoeki, ngale nekhua Joban khethah.
1CO.3.9	Ngale nekhua Joban hummin edangen. 
1CO.3.10	Joban ma nganâng humhôan thakwa dângthuk junko, nga a thakwa rãngrãng danglekma humhôan bângchep ekang, ngale ere mãnko mihhanma hôaneka. Rohkomin nekhu chentôma erepa chenroh hôanmin a ngama senthemthem thonghun letma hôanmin. 
1CO.3.11	Chenrãngma ngako, Joban ma Jisu Krista pa lolo jôba chentô rãngma wanthe humhôanthin the rãngrãng hôaneka, ngale ere leko humhôanthin the ahan ahotu. 
1CO.3.12	Khaka hehma kem, ba thãchaanjat jan aman, thãchaanjat longchek longhin heh keplahma humpa ebânghôan a; khaka hehma pen awah, ngale lengchha erediko chhahko heh keplahma min ehoan a. 
1CO.3.13	Ngale moatlempa henma chenroh moeka erepa chenthu Krista ma loatkhesokjâ rangwo pa mehû theko ekhe e. Chenrãngma ngako, erejâ rangwo ko anga nga moatlempa wenma thatkham lahma eloatsiet katra; phumma erewen pumma thatkhâm junko alinlin ale amõanga erepa ekhesok a. 
1CO.3.14	Humhôanrãng khoakhemtah theko hôaneka humpa wenma thatkhâmko lechhihkham medang ako, humhôante pumma thã echoh a. 
1CO.3.15	Roh-komin atema hôanwah humpa wenma jemkhâm mereako, nema thã lechohmin; rohkomin atedede lolo wenkhâm wah pechhoanwah rãngrãng epea.
1CO.3.16	Linlin nemajet, nea Joban rangsoamhum ngale Joban Jupa nekhen nâng tongeka! 
1CO.3.17	Henhenma Joban hum chhihsiet eka, ereheh Joban ma echhihsiet a. Chenrãngma ngako, Joban rangsoam humpa Asâ, ngale nedede min Joban rangsoamhum.
1CO.3.18	Nema nedede nekbasietrii en. Nekhuwah henma komin atea are hahtokkhoh junko jet ajien ngama methong hunrii ako, atea are hahtokkhoh ko aba rãngrãng dângmêngmin, erohkoba linlin jet ajien eta danga. 
1CO.3.19	Chenrãngma ngako, are hahtokkhoh pumma chenpa buthi mongthem ngama thonghun eka erepa Joban rãngma aba ata rãngrãng dangeka. Joban nyapraangma ngaeka, “Joban ma jet ajien heh thin buthi mongthem junko benâng mânritwah rãngrãng manrii thuk eka”; 
1CO.3.20	ngale Joban nyapraang han nângmin ngaeka, “Teso ma jet ajien hehma thonghun ekapa sekhota ngama jeteka.” 
1CO.3.21	Erohwah mihnyan nyuchha ma chenni tamoekia erepa henmemin lerângthômin. Linlinjô chentôpa ne thiak: 
1CO.3.22	Pol, Apolo, ngale Piter; are hahtokkhoh pa, rit ahin, athângheh ngale khedi wah hehmin - are chentôpa phangtang nerãng tuta, 
1CO.3.23	ngale nekhua Krista rãng, ngale Krista pa Joban rãng.
1CO.4.1	Nema ninâng Krista haa, ngale Joban toangtang moatlempa molihma ate ngin heh phoangthô kohterãng thieneka ngama thonghunhi. 
1CO.4.2	Ererãngrãng haa hehma wanthe lem ekapa dangeka, atea, ate tângte pumma putedâlemli dângmin. 
1CO.4.3	Athângheh, nga a, nema komin, ba mihhan mekomin, nganâng athe menga hangkomin sekmahmek; Ngama ngadede athe ngariimek. 
1CO.4.4	Ngahung ngarin pa sâpoangpoang, rohkomin erejunko nga a linlinjô chenni nângjô themek tangamek. Teso meba nganâng athe ngama tanga hang. 
1CO.4.5	Erohwah nekhu memin sanpoat pa mahûhûko hennâng min athe neknga en. Alinlin athe ngama loatrãng Teso katpa bemlâ mêngmin; rangnyek khennâng huhthientah heh khohko atema wenphiak pumma ephiakthuk a, ngale mihnyan heh hung khennâng huhthem awa tahheh atema eloatsiet a. Ngale erediko anga ngama Joban wah chenroh rô chohthin a erepa echohwak a.
1CO.4.6	Ngalemruchha heh, nekhu rãngma asen dângrãngma, are chentôpa ngama Apolo cheniimîn thakthô lekma ngaekang, erohkoba ngama arepa chenni junma jab ekanga erepa nema eta jetlo en, “Niemarang pa senthemthem kepen.” Ngale nekhuma wathepa rângthô ngale ahan wathepa chhihthô nekre en. 
1CO.4.7	Henma mihhân noma adong dangthuk ehèn a? Nema chentô cheiken heh Joban ma kohwah ledangne? Sen a, eroh medang ako, nema cheiken heh, hînhô ledang rãngrãng chenroh jienrângthô eken a?
1CO.4.8	Nema chentô lemeken heh phangtang lâchohtetne? Nea techhu lâdangtet ne? Nijô lelem thangma Lowang rãng dangeken a? Sen a, Ngama nea linlinjô Lowang danglet mele ngama thonghun ekang, erohkoba nimin nekhu demnâng Lowang eta roamdange. 
1CO.4.9	Chenrãngma ngako ngama thonghun ekang, Joban ma nia moattat chhoante hehnâng khedithôan thepa kohehi, ngale rangkhethung wah Joban ngintatte heh erediko hahtokkhoh wah mihnyan nyuchha heh chentô mitsokko ritphe rãng thienwah mihnyan rãngrãng hôanehi. 
1CO.4.10	Chenrãngma ngako Krista rãng sênrãngma nia aba rãngrãng dangeki; rohkomin nekhua Krista demnâng roamletma jet ajien dangeken! Nia loboan dangeki, rohkomin nekhua lochaan! Nia thãjõ lembe hôanehi, rohkomin nea dôngsiet re ehèn! 
1CO.4.11	Are sanpoat tôkomin nia rêmrit, ngale jolân ritma tongeki; Nia khetchien khunaang demnâng tongeki; buh awat re ehi, ngale thethe kowah thethe nâng hum ahah aho thangma phoangkhoam eki; 
1CO.4.12	Ngale Nidede dekma latrii lihma moatchhahwah. Chenthu ninâng têm athoakko, nima thinnâng rangkoh eki; Chenthu ninâng chêmsietko, nima chêmpa tathaeki; 
1CO.4.13	Chenthu ninâng jôjêm dûmmek poatko, nima jabkhab senma ngakdanjab eki. Nia are hahtokkhoh wah nyapsoak ngek atek petphe eka rãngrãng hôanehi; ngale are sanpoat tôko nia hahtokkhoh wah setru kaja rãngrãng dangeki!
1CO.4.14	Ngama arepa nekhu rêsêthuk hun lekma raang dangmek, rohkomin ngachha rãngrãng thonghun lahma nekhu nâng rîn akhah ngale hethô hun lekma raangeka. 
1CO.4.15	Chenrãngma ngako nekhu nâng Kristan roandôngko hahjat echhi mihnyan hethôtejô metong hèn komin, nerãngma Wa pa wathelolo jôba etonghèn. Chenrãngma ngako nekhu roandôngpa Jisu Krista demnâng roamletma ngama nekhu nâng Nginkongsen pa kephû kolahma nga nekhu Wa rãngrãng lâdangtek. 
1CO.4.16	Erohwah, Ngama nekhu nâng Ngadi junha ngama rosep eka. 
1CO.4.17	Erohwah, ngama nekhu tânâng Kristan roandôngko ngachha linlin rãngrãng hôan lekma nyahrãng putedâlem ekang Timothi chienkat erang. Ngama Jisu Krista demnâng roam lekma nga roandông anyan dang lekma chenroh moekanga, ngale chentô thewah Asâthem hehnâng phoang hethô ekang niemarang heh atema nenâng ethôkohhèn.
1CO.4.18	Nga nekhu demnâng bâmchohmîn hutumah hiba edangthem a ngama thonghun letma nekhuwah melâng mihnyan nyahrãng ngamritte lâhongtet. 
1CO.4.19	Teso hungsi medang ako, chenroh mekomin, nga netânâng sitsiak ehûrâng, ngale erediko, thinma chenni ngaeka ereheh lolo ledang, thinma ngamrit rãng chenwah chaan choh eka erepa ngadedema elemte ang. 
1CO.4.20	Chenrãngma ngako Joban Hahsông pa jabkhab junko lolo dangmah Joban chaan junma ba dangeka. 
1CO.4.21	Nema chenroh hun eken a? Nga netânâng hokko thankah demnâng hûrâng ale, nenâng hun achet Ju demnâng numnene danglekma hûrânga?
1CO.5.1	Athângheh, nekhu chhangnâng dihiak dela kaamchhih molahma tonga ngama chohtat ekang, arepa nyahrãng cheili, ngale arerãngrãng pa Joban lejette hehma tumin chhihmomah. Ngama chohtat junko mihwa pa ate nyongpien demnâng roamjup eka ngamatat ekang! 
1CO.5.2	Eroh medang enko chenroh jienngamrii eken a? Erenoma hungchhih ngale rêsê thinba metongen a, ngale arerãngrãng moatte mihwa pa nekhu demwah junloat rêmin. 
1CO.5.3+1CO.5.4	Ngale nga phoangko nekhu tâwah ataangnângjô medang angkomin, Junâng nga netânâng nedemnâng jôba; ngale nga nekhu demnâng phoangphoangma johtôngwah rãngrãng danglekma, ngama Teso Jisu mînko ere nyahrãng cheili kaamchhih moatte mihwa ko achhih ngaekang. Nekhu aroamma chohmîn poatko, Teso Jisu chaan nãngkhu demnâng tôngjunko ngajumin nekhu demnâng roamchohmîn ehèn, 
1CO.5.5	Ate phoangpa chhihsiet rãng are mihwa pa nema joaknâng koh en, erohkoba Teso katjâ rangwo ko ate jupa etapea.
1CO.5.6	Nekhu ngamrit nekre en! Nema are nginthakthô pa jet en, “Wichhi phathe pumma pheban phangtang rângbietjâ thuk a.” 
1CO.5.7	Wichhi apã patphewah rãngrãng newah pap pemin rephe re en, erohkoba phangtang asâ edangen. Erediko nemin wichhi aho pheban nyan rãngrãng edangen, linlinjô nea chenrãngrãnga erepa ngama lâjettah. Chenrãngma ngako, nãng Adankhoam lokuh pa lâthangtah, athângheh Adankhoam lokuh ko joatthin saakchha rãngrãng, Krista pa lâritphetah. 
1CO.5.8	Nãngkhuma Adankhoam lokuh pa wichhi pãma sakwah bankên demnâng ledang wichhi aho bankên nyan demnâng kuh e, wichhi pãpa nãngpap ngale chentô achhih heh, rohkomin asâ ngale toangtang danglihma wichhi lesak bankên rãngrãng dange.
1CO.5.9	Ngama nenâng raangtah sitiko kaamchhih molahma môangte mihnyan heh demnâng nekroam en ngama thôkotah. 
1CO.5.10	Rohkomin, ngama Joban nâng lesoam letôte mihnyan hehma chhihmo ekale, chhahnyoak, ahuh, ngale moangachaang nâng soam atôte hehwah taangen ngat dangmek. Thin tâwah taangrãng menga eko are hahtokkhoh wah metaangchhoan ekoba tâdângmin. 
1CO.5.11	Ngama nenâng thôkoh ekapa henma atemin Joban nâng putedâlemte ngalahma dihiak dela kaamchhih moeka heh, chhahnyoak, ngale moangachaang nâng soamtô eka, ngale mih sethôte, khemmok chempa dângte, ngale ahuhte heh demnâng nekjohroam en ngamaba thôkoh eka. Ererãngrãng mihnyan heh demnâng phhekchhah roamchhah rãng tumin nekjoh tongen.
1CO.5.12+1CO.5.13	Chenrãngma ngako, ngama Joban lejette mihnyan hehnâng achhih ngatthin chenni etonga. Joban meba thinnâng achhih enga a. Rohkomin nekhuma nekhu dede demwah hehnâng achhih lenga minne? Joban nyapraangma ngaeka, “Nekhu demwah mihnyan chhihpa arephe re en.”
1CO.6.1	Nekhu chhangwah hen akomin Kristan dede tungko mênmîn mere enko, Joban nâng putedâlemte mihnyan hehnâng lephenthôthuk thangma, Joban lejette ngoang awang heh tânâng erengin heh phenthômîn rãng chenroh jienhokmin a? 
1CO.6.2	Nema jetmetne Joban nâng putedâlemte mihnyan hehma are hahtokkhoh wah achhih asen pa rênmin ngama? Eroh medang ako, nema are hahtokkhoh ko achhih asen ngama metaren enko, are arinchha nginpa chenrãngma leta phensiet dangeken a? 
1CO.6.3	Nãngma Joban ngintatte hehnângmin athe loatmin ngama jetmetne? Eroh medang ako hahtokkhoh roandông kowah athe pejã chenrãngma letalomin a! 
1CO.6.4	Arerãngrãng ngin ariet mehong ako, nema Asâthem heh demnâng lejoh dangte hehnâng phênthôthuk minne? 
1CO.6.5	Rêsê metne! Linlin nekhu chhangko Kristan dede tungwah ngin ariet heh tâphensiette jet ajien mihnyan wathe komin etonga. 
1CO.6.6	Eroh ledang thangma, Kristan wathepa ahan Kristan wathe lelatnâng chenmîn letma Joban nâng lepute dâlemte mihnyan hehnâng phenthôthuk eken!
1CO.6.7	Nekhu dede tungko bengmênmîn junko nea linlinjô achhih nâng lâjien riitet ngama khesok eka. Eroh chênmîn chhoan noma nanga atherãng dângpeba asen ledangne? Ngale nang chhahkhem heh nyenkeprit peba asen ledangne? 
1CO.6.8	Erenoma, nekhu dederãng chhihmo mînkoh eken, ngale diepchhahmîn eken, ngale nelemru putedâlemte hehnângmin eroh hôan eken! 
1CO.6.9	Linlin nemajet, Mihnyan chhih hehma chenthumin Joban Hahsông pa leta chohmin. Nedede nekbasietrii en; lapien, moangachaang nâng soam, mihdihiak dela kaamchhih moatte, ngale dela dede kaamchhih moatte 
1CO.6.10	ngale ahuhte, chhahnyoak, khemmok chempa, mihphoang chhihthô, ahuh heh - arerãngrãng mihnyan hehma henmemin Joban Hahsông pa leta chohmin. 
1CO.6.11	Nekhumin ereheh rãngrãng dângwah. Rohkomin nea ererãngrãng pap kowah lâsâsietthen; nea Joban rãnglolo lâdangtet; Nãng Teso Jisu Krista ngale Joban Ju junma nea Joban demnâng toangtang lâdang thukthen.
1CO.6.12	Khakama enga a, “Ngama rongruppa tamo ang.” Edangthem a; rohkomin rongruppa nerãng asenli tuta dangmah. Ngama rongruppa tamo ang, ngama tajab ang, rohkomin nga a chenni nângmin ate haarãng lekepriimin. 
1CO.6.13	Ahan hehmemin, “Phhekchhah pa wokrãng, ngale wokpa phhekchhah rãng” ngama engathem a. Edangthem a; rohkomin Joban ma wanniinii ethôansiet a. Nãng phoangpa mihdihiak dela kaamchhih moatrãng dangmah, Teso nâng soamtô hôan rãngba; ngale phoang komin Teso ma chohkohmin. 
1CO.6.14	Joban ma Teso ritwah ngakhînsiet wah, ngale ate chaan pumma nãngmin ritwah engakhinsiet hi.
1CO.6.15	Nema ajet ne phoang pemin Krista phoang demko jôba johroap eka. Phumma ngama Krista phoangpa dihiaknyu phoang sengte phoang demko ejoh roapsiet anga? Eroh chenthumin leta roapsietmin! 
1CO.6.16	Ngale nema lejet dangthem eken, delawa henma ate phoangpa dihiaknyu phoang sengte demko roap eka erewa phoangpa dihiaknyu demko phoangthe lâdangtah ngama? Joban nyapraangma senthemthem ngaeka, “Wanii pa phoangtherãng dângmin.” 
1CO.6.17	Phumma henhen Teso demnâng johroap eka, erepa ju nângmin Teso demnâng phoangthe lâdangtah.
1CO.6.18	Mihdihiak dela kaamchhih nekmo en. Lihân papkaam mihnyan ma memo ako erepumma ate phoangpa chhihsietmah; rohkomin henma mihdihiak dela kaamchhih molahma pap dangeka erepumma atedede phoangrãngma chhihmo eka. 
1CO.6.19	Nema ne phoangpa Asâthôanju rangsoamhum ngama jetmetne, ere Asâthôanju pa nesekkhen ko tongeka, ngale erepa Joban ma nenâng kohwah? Ne phoangpa nedede rãng dangmah, erepa Joban rãng; 
1CO.6.20	atema nea thãma riakwah. Erohwah ne phoangpa Joban mîndôngrãng kepen.
1CO.7.1	Ade, nema nganâng siti nâng raangletma thôngphâtha nginpa dangeka.
1CO.7.1	Dela ma dihiak lekep medang ako asen. 
1CO.7.2	Rohkomin dihiak dela tungko ajahthem mihnyan hehma kaamchhih moat junko, chentô dela hehma mâmâ tangnyu keppa asen, ngale chentô dihiaknyu hehnângmin mâmâ tangwa chentonga. 
1CO.7.3	Dela pumma ate tangnyu rãngma tangwa danglahma chenroh moatthin a erepa moatmin, ngale dihiak pummemin ate tangwa rãngma tangnyu danglahma chenroh moatthin a erepa moatkohmin, ngale wannii latma wathema wathe rinmê thukmînmin. 
1CO.7.4	Tangnyu pa atedede phoang khohko tângte dangmah, ngale ate tangwa peba ate tangnyu phoang khohko tângte; ererãngrãng tangwa pemin atedede phoang khoko tângte dangmah, ate tangnyu peba ate tangwa phoang khohko tângte. 
1CO.7.5	Nechhe dedema rangsoam sanpoat keprãng sanpoatthe leroamjup thangma taangru tongmênge ngama punthômîn letma ledang kenko, wathema wathe nâng nechhe phoangpa nekkhehmîn en; rohkomin erediko jengrewah tangnyu tangwa roamjup roamtông rãngrãngjô ngakroam jup atong en. Eroh medang enkoba nema hun poatko joaknâng leta jâsietrii etadangen.
1CO.7.6	Arepa ngama nenâng metkep dangen ngat dangmah, rohkomin aroh medang enko asen edanga ngama thôkoh eka. 
1CO.7.7	Linlinko ngama hun pa nekhu phangtang nga rãngrãng tuta danglet mele ngama huneka; rohkomin chentô nâng Joban ma mâmâ jatjat hînhô kohlahma tonga, wathe nâng jatthe ngale ahan watheko jatthe kohlahma tonga.
1CO.7.8	Ade dangeka ngama tang masongte ngale janthoinyu hehnâng thôkoh eka, nga rãngrãng nemin nelolojô metong enko asen edanga. 
1CO.7.9	Rohkomin nema hei angem ma hun ekapa leta jeksiet medang enko, kepmîn re en - hei angem ma hun junko wênrit noma tangsông pa jôba asen.
1CO.7.10	Tangsong choante hehrãngma ngama thôkohthin tonga, phumma arepa ngadede wah thôkoh dangmah, Teso ngewah thôkoh eka: Tangnyu pumma ate tangwa pa chenthumin lethînphemin; 
1CO.7.11	atema eroh methînphe ako, atea tangwa ahannâng lethe ngakwãng thangma tôngmin, ba ate tangwa demkojô chenthe ngaksenmîn a; ngale tangwa pumma ate tangnyu pa lechiakphemin.
1CO.7.12	Ahan hehnângmin ngama thôkoh ekang (Teso ngewah ledang ngadede wah thôkoh eka): Kristan delawa tangnyu pa Joban nâng putedâlemte ledang danglahma ate tangwa demko aroam mejô sông mehun ako, tangwa pumma chenthumin lechiakphemin. 
1CO.7.13	Ngale Kristan dihiaknyu pa Joban nâng lepute dâlemte delawa nâng wãng lahma ate tangwa pa ate demnângjô aroamma roamsông mehun ako, tangnyu pumma ate tangwa pa lechiakphemin. 
1CO.7.14	Chenrãngma ngako Joban nâng lepute dâlemte delawa pa ate tangnyu demko aroamma dângdi Joban ma kepeka, ngale Joban nâng lepute dâlemte tangnyu pa ate tangwa Kristan demko aroamma dângdi Joban ma kepeka. Aroh lekep medang ako, thin chhuchha pa Joban lejette heh chhuchha rãngrãng dângmin; rohkomin, thin a Joban ma kepeka. 
1CO.7.15	Ngale, Joban nâng lepute dâlemte pumma Kristan pa chiakphe mehun ako, chenchiakphe mîn a. Are nginko, dihiak memin ngale dela memin Kristan pumma ate hungsi junko tamoa. Chenrãngma ngako Joban ma nea mêmoma sôngtôngrãng rooehèn. 
1CO.7.16	Kristan tangyu, nangma nang tangwa kho tapesietmek ngama chenroh jienjet eko? Ngale Kristan tangwa, nangmemin nang tangnyu kho tapesietmek ngama chenroh jienjet eko?
1CO.7.17	Nekhu anga nga Joban ma hennâng chenroh songtongthuk ehèn a eroh songtongen, ngale Joban ma chenroh sôngtôngrãng roothen a erohjô songtongen. Are niemarang pa ngama chentô Asâthem hehnâng phoangthôkoh ekang. 
1CO.7.18	Khoankhen niem hôanchoante mihnyan pumma Joban ma rooeka junko mekep ako, ate phoangwah khoankhen niem hôantah mãnpa nekchen mahsiet eka; ngale khoankhen niem mahôan mihnyan pumma Joban ma rooeka pa mekep ako, ate memin khoankhen niempa lehôan tumin. 
1CO.7.19	Chenrãngma ngako, mihnyan pumma khoankhen niem lehôan medang akomin ba mehôan akomin erepa chenjô dangmah; Joban nginkep peba adongthôan. 
1CO.7.20	Nekhu anga ngama Joban ma roopoatko chenroh dangletma keptet a, erohjô mamdangen. 
1CO.7.21	Nea Joban ma roopoatko haa dângwahne? Haa dângwahjô medang enkomin, chenijô dangmah; rohkomin haa dângwah jekthin lemkhô metong ako, jek en. 
1CO.7.22	Chenrãngma ngako Teso ma mihhaa dângwah rooeka erepa Teso rãngma haa dangmah; ererãngrãng haa ledangte hehmin Krista ma rooeka heh Krista haa. 
1CO.7.23	Joban ma nea thãma riakwah; erohwah mihnyan haarãng nekdangen. 
1CO.7.24	Ngalemruchha heh, nekhu anga ngajô Joban ma nekhu roothen poatko chenroh dangtet a ererãngrãngjô Joban demnâng roamletma tongen.
1CO.7.25	Ade dangeka nekhuma dela nâng lewãngte hehrãngma raangletma thôngpha thepa dangeka: Ngama Teso mînko chenjô ngatthin aho, rohkomin, Teso mînchen junko nganâng putedâlemli danglekma ngadede ngewah thôkoh eka.
1CO.7.26	Athângwah chêmchohko methak eko, dela pa athângwah rãngrãng metong ako asen ngama thonghun ekang. 
1CO.7.27	Nanga dihiak keptohne? Eroh medang oko nang tangnyu demwah thînphemîn rãng nekthonghun. Nanga dihiak makepne? Eroh medang oko nangrãngma tangnyu nekchêmlem. 
1CO.7.28	Rohkomin nangma dihiak mekep oko, erepa papmoat dangmoh; ngale janchhônya pa dela nâng mewãng ako, ate memin papmoat dangmah. Rohkomin Ngama nenâng thôkohpa tangsõng choante mihnyan hehma rangwo roakweih chêmchoh eka heh nekchenchoh eken ngameba ngaekang.
1CO.7.29	Ngalemruchha heh, ngama ngaekang pa are junmeba ngaekang: Sanpoat pa ajah ahotu, ngale ade phumma tangsông sôngte mihnyan hehmin, tang masongte mihnyan heh rãngrãng edanga; 
1CO.7.30	ngale asepte hehmin, hung lechhihma sepwah rãngrãng edanga; ngale angitte hehmin, khu lehahma ngitwah rãngrãng edanga; ngale chhahkhem riak achâte hehmin, thinma riitah chhahkhem pa thinthiak rãng riakwah rãngrãng ledangma edanga; 
1CO.7.31	ngale chhahkhem wanlem riiacha lahma kepte hehmin, lekepwah rãngrãng edanga. Chenrãngma ngako, athâng hehwah hahtokkhoh pa, ajah leta lektong tumin.
1CO.7.32	Ngama nekhu sekmah patrit hehwah taang chenre en ngama huneka. Tangsông lesongte mihnyan pumma Teso moatlem nânglolo hung ekoh a, chenrãngma ngako atema Teso rin methuk huneka. 
1CO.7.33	Rohkomin dihiak kepchoante mihnyan pumma hahtokkhoh moatlem nâng ajah sekmah eka, chenrãngma ngako, atema ate tangnyu rin methuk huneka; 
1CO.7.34	ngale atea lemkhô khôniima esiet a. Tangsông lesongte dihiak ba janchhônya hehma Teso moatlem nânglolo hung kolahma emoa, chenrãngma ngako atema ate phoang ngale Ju wanniinii Joban rãnglolo moat huneka; rohkomin, tangsông sôngte dihiaknyu pumma are hahtokkhoh wah moatlem hehrãng sekmah patriieka, chenrãngma ngako, atema ate tangwa rin methuk huneka.
1CO.7.35	Ngama are jabekang pa nenâng chohsok hunlekma jabekang. Ngama nekhoh nâng aroh jôba dângmin ngama metkeploat dangmek. Erenoma, ngama chenpa asen a ngale apun a erepa jôba moathun ekang, ngale nekhu sanpoat pa lihân moatlem chenni nângjô lephema nekhu dede Teso nâng kohletma Teso moatlem chenmo en ngama huneka.
1CO.7.36	Janchhô paangmih kepmînrãng kahkhetmîn lahma kepmîn lehuntu medang ako: Phumma paangmihpho pumma janchhônya mitsokko senthemthem dangmek lele mejetrii ako, ngale ate hei angem ko nyahrãng wenrii lahma kepmîn jôba asen ngama methonghun ako, thinma huneka rãngrãng, kepmîn chenrea. Eroh medang ako ereko pap aho. 
1CO.7.37	Rohkomin delawa ko atenâng metkep aroh jôba dângmin ngama lehôan nâng, ate dedema tangsông songmek ngama methonghun ako, ngale ate dedema hunlahma medang ako, erediko ate hung arinma chenni moathun eka erepa themawa choan medang ako - atema janchhônya pa lekepma tôngpa asen moeka. 
1CO.7.38	Erohwah tangsông sôngte delawa pa asen lâmotah, rohkomin tangsông lesongte pa ere nomemin asen moeka.
1CO.7.39	Tangsông sôngte dihiaknyu pa chenthu tôko ate tangwa pa ahîn dangeka eretôko atea ate hungsiko jiendangmah; rohkomin ate tangwa pa rit mere akoba, atema hennâng huneka ere delawa ko eta ngakwãnga, rohkomin ere delawa pa Kristan medang akoba tâwâng min. 
1CO.7.40	Rohkomin, atea tangwa nâng lengakwãng metong ako, atea ajahthôan khuhah edanga. Arepa ngama thonghun lekma thôkoh eka, ngale nga ngewah lolo ledangma Joban Ju ngademko danglahma thôkoh eka.
1CO.8.1	Ade dangeka nema moangachaang nâng phhekchhah kohrãngma chhienthapa.
1CO.8.1	Thinma ngatah rãngrãng, arepa nginlinlin jôba, “Nãngkhu chentôma ajet.” Rohkomin arerãngrãng jet ajien eka pumma mihnyan pa ngamritthuk reka; rohkomin hun achetmîn pumma nângkhu rongsiet ehi. 
1CO.8.2	Henma komin ngama jôba jet ekang ngama thonghun eka erepumma chentô jetthin a erepa takhem jetmah. 
1CO.8.3	Rohkomin henma Joban nâng huneka, atenâng Joban ma jeteka.
1CO.8.4	Erohwah, moangachaang nâng kohwah phhekchhah chhahjunko dangeka: Nãngma ajet linlinko moangachaang pa ahînte dangmah; Nãngma ajet Joban pa wathe lanlan jôba tonga. 
1CO.8.5	Rangkhethung nâng dangkolah ba are hahtokkhoh ko dangkolah “joban” ngama jahmõangjô metong akomin, ngale ererãngrãng “joban” ba “teso” ngamajô metong akomin, 
1CO.8.6	Joban pa wathelolo jôba, erepa nãngkhu Wa, atea chentôpa têm atiakte, ngale ate junma nãngkhu hin joeki; ngale Teso min wathelolo jôba tonga, erepa Jisu Krista, ate junma jôba chentôpa têm atiekwah, ngale ate junma jôba nãngkhu hin joeki.
1CO.8.7	Rohkomin chentôma are toangtang nginpa khêmjetmah. Khaka mihnyan hehma moangachaang nâng nyahrãng soamtô eka, thenep thejâ tumin thinma chhah eka phhekchhah pa moangachaang nâng kohwah phhekchhah ngama thonghun eka; Arepa thinhung arinma letajet dâng phumma, thinma phhekchhah pumma ngeksiet ehi ngama thonghunwak eka. 
1CO.8.8	Phumma phhekchhah junma nãnga Joban tânâng tasiet hûmahhi; ngale nãngma lephhek lechhah kikomin nãngwah chenjô mahchhoan mahhi, ngale mephhek mechhah ekomin nãngma chenmin bâmchohmih.
1CO.8.9	Erohwah, henjô medang enkomin, jetletma dangen, nekhuma nekhu hungsiko phoangmoat akat junma putedâlem nâng arinte heh papnâng nekchen jâriieka. 
1CO.8.10	Chenjô akomin, nangma “Jetlohma” moangachaang nâng soamthin rangsoam humko phhekchhah lohma putedâlem nâng arinte mihnyan pumma lâkhetho; phumma erejunko hungdong lahma atema moangachaang nâng kohwah phhekchhah pa lechhah minne? 
1CO.8.11	Ngale nangpho anaa putedâlem nâng arinte rãngma Krista ritwah, phumma ere wapa nangma “Jet eko!” junma chhihjâ erea. 
1CO.8.12	Ngale erejunko nangma Krista rãngma pap moeko, ngale Kristan mihnyan ahan hehrãngmin pap moeko, erediko putedâlem nâng arinte heh hung arin chêmsiet eko. 
1CO.8.13	Erohwah, phhekchhah pumma putedâlemte pa pap medangthuk ako, ere putedâlemte pa pap ledang thukrãng, ngama chenthumin ngem phhektumek.
1CO.9.1	Nga a hen haajô dangmek! Nga a moattat chhoante ledangne? Ngama nãng Teso Jisu lekhe wahne? Ngale ngama Teso rãng moatjunko nekhu hong eken ledangne? 
1CO.9.2	Ahan heh mejô nganâng moattat chhoante ngama lekep hangkomin nekhuma moattat chhoante ngama kepha! Chenrãngma ngako nekhu roandôngpa Teso demnâng aroamma dangletma khe junko linlinjô nga moattat chhoante ngama jet ekang.
1CO.9.3	Chenthu mihnyan hehma nganâng chhihthôko, ngama aroh rângdanthang ang: 
1CO.9.4	Ngama moatlem moattha nganâng phhekchhah lekohminne? 
1CO.9.5	Ngamin moattat chhoante ahan heh rãngrãng leta dângminne, ngale Teso naa heh erediko Piter rãngrãng, ngamin ngademko Kristan tangnyu johsiet lekma leta phoangkhoam minne? 
1CO.9.6	Roh akole Barnabas chenii lolone chenii dede rãngma phhekchhah lêmbi tepa? 
1CO.9.7	Hen sipâhi ma atedede sipâhi dângdi thã thatthum riilahma tonga? Ngale hen pitmoatte ma thindede Angurbãng kowah Anguri lechhah rângdanga? Ngale hen saaksokte ma ate saak hehwah nyuhpoti lejok rângdanga?
1CO.9.8	Ngama arepa jengrewah sôngtông ngin heh demnâng thakmîn dangmek, chenrãngma ngako, Niemarang memin eroh jôba ngaeka. 
1CO.9.9	Nãngma Mosa ma raangwah Niemarang ko lâthat chohweihtih, “Chenthu nema mânpongko chhahnekthuk poatko, ate thunpa nekkhhek en.” Phumma erepa Joban ma mânpong rãnglolo lejab eka? 
1CO.9.10	Chenthu Joban ma aroh ngaeka pa nãngkhurãng sekmah kolahma ngat ledangne? Linlinjô erepa nãngkhurãng raangeka. Pitmoatte ngale chhahkhente mihnyan waniiniima chhah kowah chohchhahmin ngama dâlem lahma jôba moeka. 
1CO.9.11	Nima nekhu chhangko Ju chhah wên eki. Phumma nima newah ngun akem ngale chhahkhem ngema thaeka pa nema khupliet ngama thonghun eken a? 
1CO.9.12	Mihhan metumin newah metha hènko, nima jãtanga ereheh noma ajah lethaminne?
1CO.9.12	Rohkomin nima nekhuwah thamah. Erenoma, nima newah thajunko Krista Nginkongsen nâng nema putedâlem pa tengbeng thuknoma roangrup pa nidedema tadô lihma tongeki. 
1CO.9.13	Nema linlin jet en, Rangsoamhum nâng moatte mihnyan hehma thin phhekchhah pa Rangsoamhum wah choh eka, ngale henma soam aroak re eka hehma thinma soam aroak eka kowah chohmin. 
1CO.9.14	Ererãngrãngjô, Teso ma ngaeka, henhenma Nginkongsen pa phoangthô eka erehehma thin phhekchhah pa erekowah chohmin.
1CO.9.15	Rohkomin ngama aroh henwahmin mathattha eka, ngale athâng hehmin ngama nenâng ereheh thârãng raang dangmah. Ngama eroh thânoma ritba ereang! ngale ngama toangtangko jabekang jabkhab pa henmemin sekhota jabkhab rãngrãng nekchen kepeka! 
1CO.9.16	Ngama Nginkongsen pa phoangthô rãngma tarângriimek. Chenrãngma ngako, erengin pa ngama metkep thômin jôba. Ngale ngama nginkongsen pa lephoangthô kangko ngarãngma chentô chhih dângmin a! 
1CO.9.17	Ngama nga moatlempa ngadede mejô renlekma memo angko, ngama erethã chohmin ngama edâlemthem ang; rohkomin ngama erepa metkaptô moatthin moatlem ngama moekang, chenrãngma ngako, ere moatlempa Joban ma nganâng mothuk ehang. 
1CO.9.18	Eroh medang ako, ngama chenthã chohmin a? Nginkongsen pa thãletha thangma phoangthôkoh, ngale ngama ere nginkongsen pa phoangthôkoh poatko henwahmin chenjô letha thangma phoangthôkoh pejôba nga moatlem.
1CO.9.19	Nga hen haajô dangmek; rohkomin mihnyan heh ajah tâsiethok rãngma ngadedema anga nga haarãng dangrii ekang. 
1CO.9.20	Nga Jews heh demnâng moatpoatko, Jews heh jiensiethok rãngma, nga Jews heh rãngrãng danglekma songtong ekang; ngale nga Mosa Niemarang khenko tongtejô ledang kangkomin, Mosa Niemarang khenko tôngte heh demnâng moatpoatko thin tâsiethok rãngma thinrãngrãng Mosa Niemarang kheko danglekma songtong ekang. 
1CO.9.21	Ererãngrãng, Jews ledangte heh demnâng moatpoatko, ngamin Jews heh Niemarang khenko ledang thangma, Jews ledangte heh tâsiethok rãngma Jews ledangte heh rãngrãngjô songtong ekang. Are junko ngama Joban Niemarang pa kepmek ngama dangmah; Nga linlin Krista Niemarang khenko songtong ekang. 
1CO.9.22	Putedâlem nâng arinte heh demnâng moatpoatko, thin tâsiethok rãngma ngamin thin rãngrãngjô johdang ekang. Erohwah, ngama chenni lemkhô mekomin thinkho tâpesiet rãng ngama nga chentô mihnyan heh demnâng thinrãngrãng tutajô johdang ekang.
1CO.9.23	Are chentôpa ngama nginkongsen rãngma moekang, ngale ere nginkongsen demko rang chenjoh kep ang ngama moekang. 
1CO.9.24	Linlinjô nemajet, toatchhoan mînte heh jahmõang rângtoat chhoanmîn a, rohkomin khekhothôan thãpa wathelolo meba rângchoh a. Erohwah, khekhothôan thãpa tâchoh rãng chhoan en. 
1CO.9.25	Chentô khien akho lôamte hehma chhihjâli khophok pa tâchoh rãng khienloam niemarang pa senthemthem rângkep a; rohkomin nãnga roantang roanjêngma lechhihjâli khophok pa tâchoh rãng moeki. 
1CO.9.26	Erohwah nga lejek thangma athôanko mahû hûchhoan tintin chhoanwãng ekang; erohwah ngadekma tepmîn khienloam ko hotanâng letep phete rãngrãng loamekang. 
1CO.9.27	Ngale mihheh toatloam mînrãng roolekma nga leta toatloam mîntu nekchen dangekang ngama ngaphoangpa tungbuhrii lekma chehsiet ekang.
1CO.10.1	Ngalemruchha heh, Mosa dijunte nãngte nãngwa hehnâng chenni dangtah a erepa nekhuma thonghun letmele ngama huneka. Thin chentôpa phoambuk khen pumma Josi Chek pa senthemthem pêdankhoam wah. 
1CO.10.2	Phoam-buk ngale Josi ko thin chentôpa Mosa dijunte rãng ngama baptijem kepwah. 
1CO.10.3	Chentôma Ju phhekchhah pa mãnthe chhahwah 
1CO.10.4	ngale manthe Ju jo jokwah. Thinma thin demko johwãngtah Ju longjan kowah jokwah; ngale ere longjan pa Krista dângwah. 
1CO.10.5	Erohjô medang komin thinkhuwah ajahthem heh demnâng Joban hung lesen wah, ngale erohwah thinmang heh hahrankho jêngjêng nâng mahritwah.
1CO.10.6	Are chentôpa nãngkhuma jetrãng khesok ehi, ngale thinma huntah rãngrãng achhihpa lehunrãng ngaehi, 
1CO.10.7	ngale thinwah khaka hehma soamtah rãngrãng moangachaang nâng lesoamrãng ngaehi. Joban nyapraangma ngaeka, “Mihnyan hehma kuhhôan lahma jokphhek chhah ekapa mokjok phhekchhah lahma dihiak dela kaamchhih moat kuhhôan rãngrãng litjâtueka.” 
1CO.10.8	Thinwah khaka hehma motah rãngrãng nãngkhuma dihiak dela tungko kaamchhih lemomin-ngale eroh molahma jâtheko roaknii hahjatrem mihnyan mahriitah. 
1CO.10.9	Nãngma Teso hung lethak toanmin, wanwanthe mihnyan hehma thaktoantah rãngrãng - ngale eroh tôandi thin a pûma ritkektah. 
1CO.10.10	Thinkhu joangalintah rãngrãng nãngkhu lejoangmin - eroh jôangte heh rangkhethung wah Joban Ngintatte hehma ritphetah.
1CO.10.11	Are chentô thinseknâng dangtah heh ahan hehma jetrãng dângwah, ngale ereheh nãngnâng jetthukrãng raangthienwah. Chenrãngma ngako nãnga athôan sanpoat pa hokthângko nyan eki.
1CO.10.12	Nema nia rongtêngtêng chep eki ngama methonghun enko, lejâriirãng senthemthem jetletma rongchepen. 
1CO.10.13	Nehung toan ehèn pemin mihhan heh hung chenroh toan eka ererãngrãng jôba toan ehèn. Rohkomin Joban ma toamsem eka, ngale nema leta dôli toanthuk mahhèn; nehung tôanpoatko, nema tâdôrãng atema chaan ekohhèn, ngale erekowah loatchhoanthin lemkhômin ekhesok hèn.
1CO.10.14	Erohwah, ngalemruchha heh, moangachaang nâng soamwah ataang re en. 
1CO.10.15	Ngama nenâng hungchit rinchhem mihnyan ngama thonghun lahma thôkoh eka; ngama chenni ngin thôekanga erepa nededema jetlo en. 
1CO.10.16	Nãngma Teso phhekchhah Niemko rângkep e bâti, ngale ere bâti rãngma nãngma Joban nâng dangkoh a rângngae: Chenthu nãngma ere bâti kowah jokko, nãnga Krista heiko johroam eki. Ngale nãngma bankên chhupsiet ekipa: Chenthu nãngma ere bankên kowah phhekko, nãngmin Krista phoang demko johroam eki. 
1CO.10.17	Chenrãngma ngako bankên pa wanthe dangeka rãngrãng, nãngkhumin ajahjô medang ekomin, phoangtherãng lâdangtih, chenrãngma ngako nãngkhu anga ngama bankên wanthe kowah roamphhek eki.
1CO.10.18	Isrial mihnyan hehnâng thatthonghun tan en; henhenma soam aroak reka kowah phhek eka, erehehma soam aroak thekowah Joban nâng soam aroak ekako johroam eka. 
1CO.10.19	Ngama moangachaang ba moangachaang nâng koheka phhekchhah pa chenni komin asen lenga ekanga? 
1CO.10.20	Eroh ngamek! Ngama ngaekang pa dangeka, joban ledang nâng soam roak ekapa joaknâng soam roak eka, erepa Joban nâng soam aroak dangmah ngaekang. Ngale ngama nea joak demnâng johroam thukpa hunmah. 
1CO.10.21	Nema Teso bâti ngale joak bâti wanniinii wah taroam jokmet; ngale nema Teso demnâng erediko joak demnâng min taroam phhekchhahmet. 
1CO.10.22	Roh akole nãngma Teso rinkhahthuk hunekia? Roh akole, nãnga ate noma achaan thonghunrii ekia?
1CO.10.23	Erohwah thinma ngaeka, “Nima chentôpa tamoe.” Erepa linlin jôba, rohkomin chentôpa asen dangmah. “Nãngma chentôpa tamoe” - rohkomin chentôpa nãng toatchohte dangmah. 
1CO.10.24	Nekhu henmemin mâmâ dede rãnglolo asen pa lethonghun min, rohkomin mihhan rãngmemin asenli pa thônghunte dângmin.
1CO.10.25	Nehung nâng lechêm thôngphâ thangma, ngem sengthin thenâng sengeka ngem chentôpa taphhek en. 
1CO.10.26	Chenrãng-ma ngako Joban nyapraangma ngaeka, “Hahtokkhoh ngale chentô hahtokkhoh wah pa Teso thiak.”
1CO.10.27	Joban nâng putedâlemte ledangte ma phhekchhah chhahrãng roolahma nang ahok mehun oko, nang mako chenni thienkoh eho erepa nanghun nâng letûngmaang thangma phhekchhah o. 
1CO.10.28	Rohkomin nangnâng, “Arepa moangachaang nâng kohwah phhekchhah,” ngama wathema methôkoh hoko, nangnâng thôkohte rãng sênrãngma erediko nanghung sênrãngma, ere phhekchhah pa nangma nekchhah- 
1CO.10.29	erepa nangma thônghun junko dangmah, rohkomin mihhan pumma thonghun eka junko nekchhah.
1CO.10.29	Eroh medang ako, khakama tachhien thêm a, “Ngama thonghun ekangpa mihhan junma chenroh jiendângmin a? 
1CO.10.30	Ngama nga phhekchhah rãngma Joban nâng dangkoh a menga angko, mihhan ma nganâng ere phhekchhah junma chenrãngma chhihngat thin etonga?”
1CO.10.31	Sen a, nema chenni akomin memo enko, ngale chenni akomin mejok phhekchhah enko, ere chentôpa Joban mîndôngrãng mo en. 
1CO.10.32	Jews hehnângmin, Jews ledangte hehnângmin, erediko Joban nâng putedâlemte Asâthem hehnângmin hennângjô lechêmthuk thangma songtongen. 
1CO.10.33	Ngama chenroh moekanga eroh mo en; Ngama chentô moatlem moatroakweih anga nga hungsênthuk rãngma rângmo ang, ngale ngama ngadede rãngma sênrãngma rângthong hunmek, anga nga rãngma chensen a ngama rângthonghun ang, eroh medang akoba thin khomin eta pewak a.
1CO.11.1	Ngama Krista ngin hekang rãngrãng nememin ngangin heha.
1CO.11.2	Ngama nenâng rôeka, chenrãngma ngako nema nga roantangma thonghun eha, ngale ngama nenâng hethô tahpa senthemthem kepdi rôeka. 
1CO.11.3	Rohkomin ngama nenâng arepa jetthuk huneka, dela pa ate dihiak khoko adong dangeka rãngrãng, Krista pa chentô mihnyan nyuchha khoko adong, ngale Joban pa Krista khoko adong. 
1CO.11.4	Erohwah delawa ma nok atang heh chhangnâng ate kho buklahma rangmesoam ako, ngale nok atang rangsoam thintheko Joban ngin khobuk lahma methôako, atema Krista rêsêthuk eka. 
1CO.11.5	Ngale dihiaknyu henma komin, ate kho lebukma nok atang chhangko rangmesoam ako ngale nok atang chhang rangsoam thintheko kho lebukma Joban ngin methôako atema ate tangwa nâng rêsêthuk eka; ererãngrãng kho lebukte dihiaknyu ngale kho lokchhunte dihiaknyu nii mãnthe. 
1CO.11.6	Dihiaknyu pumma ate kho lebuk medang ako, ate khopa khenphe chenrea. Ngale dihiaknyu rãngma ate kho lokchhun, ba khenphe pa rêsêli dâng phumma, atema khobuk chenrea. 
1CO.11.7	Delawa ma ate kho lebukmin, chenrãngma ngako, atea Joban rãngrãng hôaneka ngale Joban mîndongthuk eka. Rohkomin, dihiak pumma tangwamîn dongthuk eka; 
1CO.11.8	chenrãngma ngako dela pa dihiak wah hôanwah dangmah, rohkomin dihiak pa dela wah hôanwah. 
1CO.11.9	Ngale dela pa dihiak rãng hôanwah dangmah, rohkomin, dihiak peba dela rãngma hôanwah. 
1CO.11.10	Rangwah Joban ngintatte heh junko dangeka, dihiak pumma atea ate dela khenko songtong eka ngama khesok rãngma atema khobuk lahma tôngmin. 
1CO.11.11	Nãng roandôngko Teso jetlihma sôngtôngko, dihiak pemin dela rãngma alem, ngale dela pemin dihiak rãngma alem. 
1CO.11.12	Chenrãngma ngako dihiak pa dela wah hôanwah, ererãngrãngjô dela pa dihiak wah chhaeka; ngale Joban ma jôba chentôpa hin ajo thukeka.
1CO.11.13	Nedede rãngma thatthong hun tan en, dihiaknyu pa nok atang rangsoam thinko ate khoko chenjô lebukma rangsoam pa sen ale senmah a. 
1CO.11.14	Chengrãngma ngako, belem junkomin nãngma jet dela ma kholo pânpa ate rãngma rêsêli, 
1CO.11.15	rohkomin dihiak rãngma kholo pânpa ate phangsên thukli. Dihiak nâng kholo koheka pa ate khobuk rãngma koheka. 
1CO.11.16	Rohkomin are ngin khohko henma komin chhiakmîn mehun enko, ngama thôkoh eka, ninângmin ngale Joban nâng putedâlemte Asâthem hehnângmin are lêko lihân rangsoam niemarang ahotu.
1CO.11.17	Ngama nenâng are jabkhab rîn akhah eka junko nenâng rômah, chenrãngma ngako, nekhu rangsoam rãng chohmîn ko asenli lemo thangma ajahthem ba chhihmo eken. 
1CO.11.18	Abengthôanko ngama tattek nekhu rangsoam rãng chohmîn ko nekhuchhang nâng hung lejut dangeken; ngale arepa nginlinlin ngama pute ekang. 
1CO.11.19	(Nekhu tungnâng hung lejut dangeken pemin chenjô dangmah, eroh medang enkoba, henhen pa roantangma toangtang dangeka erepa senthemthem ekhe e.) 
1CO.11.20	Chenthu nekhu aroamma khôanpoatko phhekchhah ekenpa Teso phhekchhah chhah dangmet. 
1CO.11.21	Nekhu phhekchhah roamchhah poatko, khukama mihhânheh lebem thangma mâmâ dede thiakpa sitsiak chhah eka, erohwah khukapa rêmritma tong ngale khukapa lanmokroh jokphhek chhah eken. 
1CO.11.22	Nekhuma jokphhek chhahrãng mâmâ dede hum ahone? Roh akole, nema Joban nâng putedâlemte Asâthem hehnâng chhihchoh ken ale, roh akole tangchhih hehnâng rêsêthuk hun eken a? Are ngin junko ngama nenâng chenni nga a? Ngama nekhu nâng rôrea? rômah!
1CO.11.23	Chenrãngma ngako ngama nenâng hethô tahpa Ngama Teso wah chohtatwah: Teso Jisu ate chênsâng rangpen ko, atema bankên chhupthe toansemwah, 
1CO.11.24	ngale atema Joban nâng dangkoh a ngalahma bankên pa chhupsietwah, erediko atema ngatwah, “Are nga phoangpa nekhurãng. Arepa nganâng thonghun rãng nekhuma mo en.” 
1CO.11.25	Ererãngrãngjô, thinma rangjâ phhekchhah tâchhah diko, atema bâti toansem lahma ngatwah, “Are bâti kowah hei demko Joban ma toamnyan sem eka. Chenthu nema arepa jokko, nganâng thonghun letma jok en.”
1CO.11.26	Are ngaeka pa nema are bankên pa phhek roakweih ngale are bâti kowah jokroakweih Teso mangak ngakka nema Teso rit nginpa phoangthômin. 
1CO.11.27	Erediko henma komin Teso bankên kowah phhek ngale Teso bâti kowah joklahma Teso mîn mechhihsiet ako, atema Teso phoang ngale Teso hei lelatnâng pap moeka. 
1CO.11.28	Erohwah, abengthôanko mâmâ dede bengjetrii mêngen, eredikoba bankên kowah phhek en ngale bâti kowah jok en. 
1CO.11.29	Chenrãngma ngako chenthu nema bankên kowah phhek, ngale bâti kowah jok reletma, nema Teso phoang junko chenjô lejet medang enko, nema nedede nâng achhih ngarii letma phhek eken ngale jok eken. 
1CO.11.30	Erohwah nekhuwah ajahthem heh khun atam reken ngale boan anaa dangjâ eken, ngale melâng ritmin riitah. 
1CO.11.31	Nãngkhu dedema abengko mebeng jetriimeng eko, nãngnâng Joban ma chhih ngatthin aho dângmin. 
1CO.11.32	Rohkomin Teso ma nãngnâng rensû lahma phhekkhên nâkhên hôanehi, erohwah nãnga are hahtokkhoh wah mihnyan chhih heh demnâng lejohroam mahriimin.
1CO.11.33	Erohwah ngalemruchha heh, Chenthu nekhuma Teso phhekchhah pa phhekrãng meroamkhôan enko, anga nga bemmîn re en. 
1CO.11.34	Ngale hen akomin rêmrit medang enko, humnâng chenchhah a, erohkoba nekhu aroamma khôanpoatko Joban ma nenâng achhih lenga edanghèn. Ngin ahan heh dangeka chenthu Nga netânâng hokko ephenthômîn e.
1CO.12.1	Ade dangeka, Asâthôanju wah Hînhô choh junma siti nâng raangletma nganâng thôngphatha pa.
1CO.12.1	Ngalemruchha heh, ere Hînhô junma nenâng toangtang pa jetthuk huneka. 
1CO.12.2	Nema ajet chenthu nema Joban lejet dangtet poatko, nema roandông ahote moangachaang hehnâng soamtô letma Joban tâwah lemke nâng taangchhoan letma dângwah. 
1CO.12.3	Ngama nenâng arepa jetthuk huneka, henpa Joban Juma senlahma tongeka erehehma chenthumin “Jisu nâng têm athoak mah!” ngale chenthu Asâthôanju ma lechohsû kako henmemin “Jisu pa Teso,” ngama leta loatjabmin.
1CO.12.4	Ju wah Hînhô pa mâmâ jatjat chohlahma tonga, rohkomin mãnthe Juma jôba koheka. 
1CO.12.5	Ngale mâmâ jatjat khô alemma soamtô lahma tonga, rohkomin mãnthe Teso pa jôba khoakhem lahma soamtô eka. 
1CO.12.6	Ngale mâmâ jatjat chaan ahang junko soamtô lihma tonga, rohkomin mãnthe Joban ma tuta jôba chentô nâng kohlahma khoakhem soamtô eka. 
1CO.12.7	Anga nga mihnyan nâng Jupa chenni ngema komin johtong lahma kheki, erepa chentô mihnyan rãng asenrãng johtong eka. 
1CO.12.8	Juma wathe mihnyanko Joban nginpa buthi moangthêm kohlahma thôthuk eka, ngale ahan wathe mihnyanko ere mãnthe Ju pummajô Joban nginpa nyapjet nyapjien dangthuk lahma thôthuk eka 
1CO.12.9	Wanthe ngale ere mãnthe Ju pumma jôba ahan wathe mihnyanko putedâlem sen dangthuk eka, ngale ahan watheko atema khoanchet sênsiet chaan koheka. 
1CO.12.10	Ju pumma ahan watheko patritli moatlem moat chaan koheka; ahan watheko, Joban ngin phoangthô hînhô koheka; ngale han wathe komin, chenre hînhô pa Joban ngewah kaera, ngale chenrepa Joban ngewah dangmah a erepa jetloatchaan koheka. Ngale han watheko patritli jabkhab nyan jienjab chaan koheka, ngale han watheko erepa chenni nâng ngaeka erepa jienlit thôkoh chaan koheka. 
1CO.12.11	Rohkomin are chentô moatte pa wanthe ngale mãnthe Juma tuta jôba moeka; atema chenroh huneka, eroh atema anga nganâng mâmâ jatjat hînhô koheka.
1CO.12.12	Krista pa phoang wanthe ko mâmâ jatjat mit adek, phhek anâ tongeka rãngrãng; phoang wanthe ko mâmâ jatjat mit adek, phhek anâjô, medang akomin phoangpa wathe jôba. 
1CO.12.13	Ererãngrãng, nãngkhu anga ngamin, Jews dangkolih, Jews ledangte heh dangkolih, mihhu mihhaa dangkolah, ngale mihhu mihhaa ledangte dangkolah, mãnthe Ju pumma wanthe phoang mînko baptijem kohehi, ngale nãngkhu anga nganâng Ju wanthejo kowah jokthuk ehi.
1CO.12.14	Chenrãngma ngako phoangpa jatthewah lolo hôan dangmah, phoang wanthe khenko mâmâ jatjat roaplahma hôaneka. 
1CO.12.15	Dama, “Nga dek dangmek, erohwah ngaphoang demko roapmek,” ngamejô menga komin atea phoang demko leroap tadangmah. 
1CO.12.16	Ngale nâma, “Nga mit dangmek, erohwah, ngaphoang demko roapmek,” ngamejô menga akomin atea phoang demko leroap tadangmah. 
1CO.12.17	Phumma phoang phangtangma mit lolo medang ako, atema chenroh jientatmin a? Ngale nâ lolo medang akomin, atema tûm anêm pa chenroh jientatmin a? 
1CO.12.18	Erohwah, Joban ma phoangko atema chenroh huneka eroh mâmâ jatjat hôaneka. 
1CO.12.19	Chentôpa jatthe lolo dângno mako phoang pejô aho dângmin wah! 
1CO.12.20	Ererãngrãng, phoang wantheko mâmâ jatjat mit adek phhek anâ pa hôaneka.
1CO.12.21	Erohwah mit pumma dekko, “Ngama nang lemmih!” tanga mah, roh akole khoma dako, “Sen a, Ngama nang lemmih!” ngama eta nga a. 
1CO.12.22	Erohwah, nãngphoang kowah chenrepa aboanthôan dangeka erepa aho thangma nãngma chenmin tamomih; 
1CO.12.23	ngale nãngphoang kowah chenrepa nãngma alemli dangmah ngaekia erepa nãngma ajahthôan chhuh achat lihma thien eki; ngale nãngphoang kowah chenrepa lesenkhe dangekia erepa nãngma ajahthôan chiem achei lihma thien eki, 
1CO.12.24	Ngale nãngphoang wah chenre pa phãngsenthôan a ere pumma min araangraang chhuh achat lemmah. Rohkomin Joban ma nãngphoang wah mit adek phhek anâ chentôpa aroh jienroam hôaneka chenni pa alemli lechhang danga erepemin alemli thôan rãng hôaneka. 
1CO.12.25	Ngale erohwah phoang wanthe khenko mâmâ khukhu dangmah, rohkomin phoang kowah chentôpa wanthe pumma wantherãng sekmahmîn wakeka. 
1CO.12.26	Phoang kowah wanthe mechêm ako, ahan hehmin phangtang ate demnâng johchêm eka; ngale phoang kowah wanthe merângthô ako, ahan hehmin phangtang ate demnâng khu johhah eka.
1CO.12.27	Nekhu phangtang Krista phoangtuta, ngale anga nga ere Krista phoangko johroap eken. 
1CO.12.28	Joban ma Asâthem hehnângmin mâmâ moatlem mothuk eka: Abengthôanko moattat chhoante, erediko mõngama, erediko hethôte; erediko patritli moatlem moatte, erediko khoanchet mesietchaan chohte, mihnâng chohsokte, moatlem jienmoatte, ngale patritli jabma jienjabte. 
1CO.12.29	Thin chentôpa moattat chhoante dangmah, ba mõng amamin dangmah, hethôtemin dangmah. Ngale chentô nâng patritli moatlem moatchaan aho 
1CO.12.30	ngale khoanchet mesietchaan, patritli jabma jienjab, ngale ere jabpa jienlitthô chaan pemin chentô nâng aho. 
1CO.12.31	Erohwah, chenpa alemli thôan hînhôa, ereko nehungkoh en.
1CO.12.31	Rohkomin, ere chentô kowah asenthôan pa ngama ekhesok a.
1CO.13.1	Ngama chentô mihnyan nyuchha jabkhab heh mejienjab angkomin, ngale rangkhethung wah Joban ngintatte jabkhabjô mejienjab angkomin, nganâng hun achet pa aho medang hangko, nga jabkhab pa tamtin rahwat wah rãngrãng, ba chaangsi rahdohwah rãngrãng dângmin. 
1CO.13.2	Ngama Joban nginpa mihhung lanlitroh mejienthô angkomin; ngale roangrup metajet angkomin, erediko Joban junma chentô mejet angkomin; ngale hahkong pa lanta moatsietroh putedâlem metong hangkomin - nganâng hun achet pa aho medang hangko, nga a chenni rãngjô senmek. 
1CO.13.3	Ngama nga ngewah chhahkhem heh phangtang mihnâng metakoh angkomin, ngale ngaphoangmin wennâng meta rokthhekthuk angkomin - nganâng hun achet aho medang hangko, erepemin ngarãngma sekhota.
1CO.13.4	Hun achet pa hungmông rinmông ngale mînchênwin; mihnâng phetwânmah, ngale atedede rângthôrii mah, erediko ngamrii mah; 
1CO.13.5	Hun achet pa mihpoakliak dangmah, chhahnyoak min dangmah, erediko rinkhahla min dangmah; erediko hun achet pumma chhih akhahli heh hungnâng lekthienmah; 
1CO.13.6	Hun achet pa chhih heh demnâng khuhah mah, toangtang demnâng ba khuhah eka. 
1CO.13.7	Hun achet pumma chenthujô lekphemah; ngale ate ngewah putedâlem, dâlem, ngale hungmông rinmông dangeka pa chenthumin jekmah.
1CO.13.8	Hun achet pa roantang roanjêng rãngma dângmin. Joban nginpa mihhung lânlitjâroh ethôthem a, rohkomin erepa amahjâ erea; ajatjat jabma patritli jienjab lahma tonga, rohkomin erehehmin thôan erea; ngale jet ajien tadangthem a, rohkomin erepemin thôan erea. 
1CO.13.9	Chenrãngma ngako nãngma jet ekile Joban ngin jienthô ekiheh lengkaba jeteki; 
1CO.13.10	rohkomin chenthu phengtangma mejet tihko, mãnchha jettih heh mahjâ erea.
1CO.13.11	Chenthu nga letachha thuko, ngajabkhab, hung arin, ngale ngama thonghun ekang heh phangtang letachha rãngrãng dângwah; ade phumma nga phannang lâdangtek, ngale letachha rãngrãng dangjeng tumek. 
1CO.13.12	Athângheh nãngma chenni khekia erepa dâpha sokminnâng minmôangraang kheritwah rãngrãng; khediko nãngma thhenphãng linlin echohkhe e. Athângheh ngama chenni jetkanga erepa mãnchhaba jet ekang; khediko ngama phangtang elaangjet ang - chenroh Joban ma nga senthemthem thôanlep ehanga ererãngrãng ethôanjet ang.
1CO.13.13	Rohkomin are wanrem kowah: Putedâlem, akhâ, ngale hun achet; phumma are wanrem kowah adongthôanpa hun achetmîn pa.
1CO.14.1	Erohwah Hun achetmîn rãngma nekhu anga ngama moatmin. Ngale nehungma Juwah Hînhô chohrãngma thonghun en, ajahthôan pa Joban ngin phoangthô Hînhô chohrãng thonghun en. 
1CO.14.2	Henhenma ajatjat jabma jienjab eka erepumma mihrãng jab dangmah, Joban demnâng ba jabmîn eka, chenrãngma ngako, erepa mihma henmemin jetmah. Erepa thinma Juchaan junma Joban toangtang nginpa thôeka. 
1CO.14.3	Rohkomin henma Joban ngin phoangthô eka erehehma mihnyan hehnâng thôkoh eka ngale thinnâng chohsû eka, hung arin dongthuk eka ngale hung arinpa senthuk re eka. 
1CO.14.4	Henhenma ajatjat jabma patritli jienjab eka erehehma thindede chohsû re eka, rohkomin henhenma Joban nginpa phoangthô eka erehehma Asâthem heh phangtang nâng chohsû eka.
1CO.14.5	Ngama nekhu phangtang ajatjat jabma jienjab letmele ngama thonghun eka; rohkomin ere nomemin nekhuma Joban ngin phoangthô Hînhô chohlet mele ngamaba thonghun ekang. Chenrãngma ngako, Joban ngin jienphoang thôte mihnyan pa ajatjat jabma jienjab eka nomemin ajahthem alemli, chenrãngma ngako ajatjat jab jianjabte pumma chenni jabeka erepa jienlitthôte metong akoba ere jabkhab pumma Asâthem phangtang asen edanga. 
1CO.14.6	Erohwah ngalemruchha heh, chenthu nga netânâng hokko, ngama ajatjat jabkhab jablekma mehû rângko nema chenni echoh ena? Nganâng Joban ma khesokwah ngin, jet ajien ngin, erediko nehung litli Joban ngin, ba nenâng chenni akomin hethô lere kako, nema asenli chhupthemin chohmet.
1CO.14.7	Ahîntejat ledang sêsêko temthin nong, pupe, ngale bõngbe hehnâng thatsu tan en - thin a sêroat junko ledang phoangrah temroh mereako erepa henma jienjetmin a? 
1CO.14.8	Ngale rancheprãng pupe rahmette mihnyan pumma phenjaangjaang lerahmet medang ako, ranloatmîn rãng hen jienhông chepmin a? 
1CO.14.9	Ererãngrãng, nema ajatjat jabkhab jabletma Joban ngin thôkoh ekenpa phenjaangjaang ledang kako erepa henma jienjetmin a? ne jabkhab pa pongwutnâng emahjâa! 
1CO.14.10	Rangkhenko ajahthem mâmâ jatjat jabkhab tonga, eroh akomin chenre jabkhab pejô sekho nâng phoagro phoangwa mah. 
1CO.14.11	Rohkomin thinma jabeka jabkhab pa ngama lejet medang angko, henhenma ere jabkhab jabeka erepa ngarãngma mihdiak mihnyan, ngale ngamin thinrãngma mihdiak mihnyan. 
1CO.14.12	Phumma nema Ju wah Hînhô chohhun dâng phumma, nema abengthôanko chenre pumma Asâthem hehrãng ajahthôan asen dângmin a erepa chohrãngma mo en.
1CO.14.13	Erohwah, henma ajatjat jabma jabeka erepumma atema chenrãngma jabeka erepa tâjien litthô rãng Hînhô chohrãng rangsoam min. 
1CO.14.14	Chenrãngma ngako ngama ererãngrãng jabma rangmesoam angko, ngaju memin rangsoam eka, rohkomin ngahung ngarin pumma ere jabkhab pa jetmah. 
1CO.14.15	Eroh medang ako ngama chennire anga? Ngama ngaju demkomin rangjohsoam ang, erediko ngahung ngarin demkomin rang johsoam ang; Ngaju demkomin sêwah johse ang, ngale ngahung ngarin demkomin ejohse ang. 
1CO.14.16	Chenthu nema Joban nâng Juma lanlan rangmesoam enko, nekhu demwah jujabkhab lejette johkhôan hûera hehma nema Joban nâng dangkoh a ngat rangsoam soam ko “Amen” ngama chenroh jienjoh ngatmin a? Chenrãngma ngako nema chenni jabeken a erepa thinma jetmah. 
1CO.14.17	Nema Joban nâng dangkoh a ngaeken rangsoam pa nyahrãng asenjô medang akomin, epa mihhan hehrãngma chenjô asen dangmah.
1CO.14.18	Ngama Joban nâng dangkoh a ngaekang, chenrãngma ngako, Ngama nekhu noma ajatjat jabma ajah jienjab ekang. 
1CO.14.19	Rohkomin ere ajatjat jabkhab heh hahjat jatma jabnoma Asâthem heh rangsoam sanpoatko thinnâng hethhô rãng thinma jetli jabkhab khab bangâ tôba ejab ang.
1CO.14.20	Ngalemruchha heh, nema letachha heh hung arin rãngrãng nekphoang thonghun en; chhihli nângba letachha heh rãngrãng dangen, rohkomin mihlin phannang heh hung arin rãngrãng dangen. 
1CO.14.21	Joban nyapraang nâng aroh raangeka,
1CO.14.21	“Teso ma ngaeka,
1CO.14.21	Ajatjat jabma jabte mihnyan heh junma ngama nganâng putedâlemte mihnyan heh demnâng ejabmîn ang,
1CO.14.21	Ngama mihdiak wah mihnyan heh thunkhab junma ejabmîn ang,
1CO.14.21	erohjô medang akomin nga mihnyan hehma nganâng lejetat edang hang.”
1CO.14.22	Erohwah, ajatjat jabma jabpa lepute dâlemte mihnyan hehma linlin ngama jetrãng jabeka, erepa putedâlemte mihnyan hehrãng jab dangmah, phumma Joban ngin phôangthô Hînhô pa putedâlemte mihnyan hehrãng, lepute dâlemte mihnyan hehrãng dangmah.
1CO.14.23	Erohwah, Asâthem heh phangtang roamkhôan letma chentôma ajatjat jab matuta mehongjab enko-ngale ereko ajatjat jabpa lejette mihnyan ba lepute dâlemte mihnyan heh mejoh khôanhû rako, thinma nekhu phangtang apâ reken ngama lenga minne? 
1CO.14.24	Rohkomin Joban nâng lepute dâlemte mihnyan ba Joban ngin lejienthôte mihnyan heh johkhôan poatko chentôma Joban nginpa methô enko, ere mihnyan hehma ne nginpa tatlahma thinma papkaam moeka hehrãngma sekmah erea. Ngale thinma tateka junko thindede nâng achhih engariia, 
1CO.14.25	thinma huhthonghun eka hehmin eloatthôa, ngale thinma Joban nâng, “Linlinjô Joban pa areko nãngmongko tonga!” ngama ngalahma, thinpap hehrãngma map thalahma khupjup nungma Joban nâng esoamwak a.
1CO.14.26	Ngalemruchha heh, Ngama are junma jabekang. Chenthu nekhu rangsoam rãng khôanko, wathema rangsoamsê pese, ahan wathema hethô, ngale ahan wathe pumma Joban ma khesokwah nginpa thôkoh, ngale ahan ma ajatjat jabma jab, ngale ahan wathema erejabpa litthô. Chentô pejô Asâthem hehrãngma asenli tuta chendanga. 
1CO.14.27	Henma akomin ajatjat jabma mejab ako, ajahthôan pa wanii ba warem tôma chenjab a, ngale thinma chenni jabeka erepa ahan wathema chenlitthôa. 
1CO.14.28	Rohkomin ere jabkhab pa henmemin letajien litthô medang ako, ere mihnyan pumma nok chhangko jabpa jeklahma Joban ngale atenii tungko lanlan chenjabmîn a. 
1CO.14.29	Wanii ba warem tôma Joban nginpa chenthôa, ngale ahan hehma thinma chenni thôeka erepa chenjetat a. 
1CO.14.30	Rohkomin nekhu khôan eken chhangko henma akomin Joban wah ngin mechohtat ako, nginthôte pa jek chenre mênga. 
1CO.14.31	Nekhu phangtangma Joban nginpa tâthô en, rohkomin wathe diko wathema thô en, eroh medang akoba chentôma jienhemin ngale hung arin dôngmin. 
1CO.14.32	Joban ngin jienthôte pumma ate dedema them athak lahma jekmin, 
1CO.14.33	chenrãngma ngako Joban ma hahjâm pa hunmahhi, jutjut jaangjaang ngale mêmoma dângba hun ehi.
1CO.14.33	Erepa chentô Joban mihnyan Asâthem heh tungko chendanga nganma huneka, 
1CO.14.34	erekowah dihiaknyu heh kihchepchep tôngmin. Thinnâng lejabthuk min; Jews heh Niemarang nâng ngaeka, thin a thôte jabte heh ngin khennâng chentonga. 
1CO.14.35	Dihiak hehma chenni komin jethun medang ako, thinma thin tangwa ko humnâng chenthongpha a. Dihiaknyu hehma Asâthem heh chhangnâng nginthôpa thinrãngma rêsêli.
1CO.14.36	Roh akole Joban jabkhab pa newah lehong eka? roh akole ere Joban jabkhab pa nekhu nâng lanlan kaera? 
1CO.14.37	Henma komin atea Joban ngintat chhoante, ba atenâng Ju wah chaanchohte ngama methonghun ako, ngama nenâng chenni raangeka erepa Teso ma chienlahma raangeka ngama atema chenjet a. 
1CO.14.38	Rohkomin atema are raang ekangpa lekep medang ako, ate nginmin nekkepen.
1CO.14.39	Erohwah ngalemruchha heh, nehung nerin pa Joban ngin phoangthô rãng koh en, rohkomin ajatjat jabma hongjab pemin nekjek tãngen. 
1CO.14.40	Chentô pejô senthemthem ngale punriri moat akatmin.
1CO.15.1	Ngalemruchha heh, ade dangeka, ngama nenâng Nginkongsen thôko tahpa nema kepletma ere khohko ne putedâlem pa rongtêngtêng dangeken junma chhêmthôkoh huneka. 
1CO.15.2	Ere ngama nenâng thôkotah nginpa Joban Nginkongsen pa thôkoh wah. Nema Joban Nginkongsen ko rongtêngtêng loletma metong enko erejunma nekho epe en - eroh ledang kenko nema putedâlem eken pemin mahto nâng dângmin.
1CO.15.3	Ngama nyahrãng alemli thôan ngin chohtat tekpa nenâng dienthôkoh eka: Joban nyapraang nâng raangeka rãngrãng, Krista nãngkhu paprãngma ritwah; 
1CO.15.4	Joban nyapraang nâng raangeka rãngrãng, atea mangrukko binkat lahma jârem diko ngaksat rewah; 
1CO.15.5	ngale atea Piter demnâng min chohmîntah, erediko moattat chhoante echhi waniilat demnâng min chohmînwah. 
1CO.15.6	Erediko rekthelem ma ate dijunte châbangâ nomemin ajah demnâng chohmînwah, phumma ere hehwah khakajô merii akomin khakapa athângheh ahînthu tonga. 
1CO.15.7	Erediko atea Jems demnâng chohmînwah ngale erediko moattat chhoante heh phangtang demnâng chohmînwah
1CO.15.8	Khedithôanko nga demnâng min chohmînthang - nga a rangkuh ledangnâng chhatwah rãngrãngjô medang angkomin. 
1CO.15.9	Chenrãngma ngako moattat chhoante khukowah nga a khedithôan - Nganâng moattat chhoante ngama tangat tôjô dangmek, chenrãngma ngako ngama Joban nâng putedâlemte Asâthem heh chêmsietwah. 
1CO.15.10	Rohkomin nga a athângheh chenroh dangekanga erepa Joban mînchenchaan junma tadang ekang, ngale atema nganâng mînchenchaan kohthangpa mahto nâng dangmah. Erohwah, ngama moattat chhoante ahanheh noma ajah bâmchaan moekang, rohkomin erepa ngadede chaanma lolomoat dangmek, Joban mînchenchaan pa nganâng tonglahma johmo ehang. 
1CO.15.11	Erohwah, ngamejô methôkoh akomin, ba thinmejô methôkoh hèn komin, nikhuma mãnthe pa phoangthôkoh eki, ngale nema areko putedâlem eken.
1CO.15.12	Ade dangeka, nima Krista pa ritwah ngakhintah ngama phoangthô eki, phumma nekhuwah khaka hehma riichoante heh ngakhin tumah ngama chenroh jiennga eken a? 
1CO.15.13	Ere nema ngaeken pa toangtang medang ako, Kristajô ritwah ngakhin mahra dangmahne; 
1CO.15.14	ngale Krista pa ritwah lengakhin dângnomeko, nima phoangthô thinmin aho dângmin wah ngale nema putedâlem thinmin aho dângmin wah. 
1CO.15.15	Ere nomemin adongpa, nima Joban pa mothô ngama khesokwah rãngrãng edanga, chenrãngma ngako nima Krista ritwah ngaksattah ngama thôeki - rohkomin linlinjô riichoante heh lengakhin medang ako, atema Krista min ngakhinsiet mah. 
1CO.15.16	Chenrãngma ngako riichoante heh lengakhin medang ako, Krista min ngakhinho. 
1CO.15.17	Ngale Krista lengakhin wah medang ako, nememin mahto nâng putedâlem eken, ngale ne athâng hehmin pap demkojô johmahrii letma tongeken. 
1CO.15.18	Ngale arohmin dangeka, Krista nâng putedâlem lahma riitah hehmin mahto nâng riieka. 
1CO.15.19	Nãngma Krista nâng dâlem ekipa are roandông rãngma sênrãngma lolo thonghun lihma putedâlem medang eko, nãnga are hahtokkhoh kowah chentô mihnyan heh noma khangraang chhihthôan.
1CO.15.20	Rohkomin Krista ritwah ngaksatwâng nginpa linlin, ngale ererãngrãngjô ahan henhen riieka erehehmin ngakhînmin. 
1CO.15.21	Chenroh mihnyan wathe junma ritpa hûera rãngrãng, ritwah ngakhîn pemin wathe mihnyan junma jôba hûera. 
1CO.15.22	Chenroh Adam demnâng johroamdi chentô mihnyan pa riieki rãngrãng, Krista demnâng johroamdi chentô mihnyan hehmin ngakhînmin. 
1CO.15.23	Rohkomin chentôpa mâmâ khô alemko ngakhînmin: Chentô noma khebeng thôan ko Krista ngakhînmin; erediko ate ngakkat sanpoatko henhen aterãng dangeka ereheh ngakhînmin. 
1CO.15.24	Ere diphumma ba athôan sanpoat pa ehûra; Krista ma chentô junâng pênte heh, thôte jabte heh, chaan ahang heh ejien a, ngale atema Hahsông pa Joban Wa dekkoh nâng ekoh a. 
1CO.15.25	Chenrãngma ngako, Joban ma ran heh phangtang tajien lahma Krista dakhenko mathien thienkoh Krista ma epên a. 
1CO.15.26	Khedithôan wah jienmin ran pa ritpa dângmin. 
1CO.15.27	Chenrãngma ngako Joban nyapraangma ngaeka, “Joban ma chentôpa ate daphâ khenko thieneka.” Rohkomin arepa nãngma jetmin Joban ma “chentôpa” ngama jabeka jabkhab ko chentôpa Krista khenko thienkohte Joban atedede johngarii mah. 
1CO.15.28	Rohkomin chenthu chentôpa Krista khennâng methien kotahko, erediko Krista ate dedema, Chhama, chentôpa ate khennâng thienkohte Joban khenko ethienriia; ngale Joban ma chentô khohko epen a.
1CO.15.29	Ade dangeka, riichoante hehrãngma baptijem kepkohte mihnyan heh chenroh dângmin a? Thinma riichoante hehrãngma chenni tamokoh e ngama dâlem eka? Arepa linlin medang ako, Khuka hehma ngaeka rãngrãng, riichoante heh lengakhin min medang ako, ere mihnyan hehma chenrãngma riichoante hehrãng baptijem kepkoh eka? 
1CO.15.30	Ngale nãngkhumin - sanpoat roakweih cheili nâng tuta chenrãngma edangea? 
1CO.15.31	Ngalemruchha heh, nga rangwo roakweih riilekma tongekang! Nãng roandôngpa nãng Teso Jisu Krista demnâng roamlihma dângjunko nga nekhu khohnâng khuhah lekma arepa loatjab ekang. 
1CO.15.32	Mihnyan nyuchha hung arin junma lolo ngama Ifisus wah “Wunngem” demnâng meloatmîn angko, ngama chenni chohmin a? Rohkomin ritte heh lengakhin medang ako, are nginthakthô pumma ngaeka rãngrãng, “Jokphhek chhah e, chenrãngma ngako nènep nãng rit retumin.”
1CO.15.33	Nekba en. “Lemruchha chhih pumma nãng jat apatsen heh chhihsiet eka.” 
1CO.15.34	Hungpun rinpun ngakdang en ngale papmoat pa jek en. Ngama nekhu chenrêsê en ngama nekhuwah khaka hehma Joban jetmet ngama loatjab ekang.
1CO.15.35	Henma komin echhien a, “Riichoan mihnyan pa chenroh jienngak hinmin a? Thin phoangpa chenrãngrãng dângmin a?” 
1CO.15.36	Nea aba jôba! Chenthu nema hahko bãngken khiet ko, akhiet reken bãngken pa lebeng riimêng kako bãngken pa lehong phoakmin. 
1CO.15.37	Ngale nema chenpa khiet eken a erepa aken loloba khiet eken, erepa chhahmin tadanga ngale lihân riichit phanthoi kenmin tadanga, khedinâng bãngdongrãng hôngdâng wângthin bãngphopa khiet dangmet. 
1CO.15.38	Joban ma ere bãngkenko atema chenrãngrãng bãngpho hôngdângthuk huneka eroh koheka; ngale Joban ma chentô bãngken nâng mâmâ rãngrãngjô bãngpho koheka.
1CO.15.39	Ngale ahînte jat heh ngem pemin chentôpa jatthe ngem tuta dangmah; mihnyan nyuchha ngem ajatjat, ahan ngem angah heh ngem pa ajatjat, wo heh ngem pa ajatjat, ngale ngah ajatjat.
1CO.15.40	Ngale rangkhethung phoangmin ajatjat tonga, erediko hahtokkhoh phoangmin ajatjat tonga; rangkhethung wah phoang phengsên pa are hahtokkhoh wah phoang phengsên nomemin ajatjat. 
1CO.15.41	San phengsên ajatjat, Dâ phengsên ajatjat, ngale merit heh phengsên ajatjat; ngale merit hehnângmin mâmâ jatjat senlahma tonga.
1CO.15.42	Phumma chenthu ritte heh mengakhin tahko aroh dângmin. Chenthu phoangpa hahkenko binkat ekia, ere phoangpa amah sânjâ phoang binkat eki; phumma chenthu mengakhin tahko ere phoangpa lemah chhihjâ tuli phoang ngakhin eka. 
1CO.15.43	Chenthu hahnâng bînko, erepa phangchhih ngale aboan bineki; phumma chenthu mengak sattahko, erepa phangsen ngale chaanwin ngaksat eka. 
1CO.15.44	Chenthu bînkat rekia, erepa hei angem phoang peba binkat eki; phumma chenthu mengakhin tahko, erepa Ju phoangrãng litlahma ngakhin eka. Chenroh hei angem phoang tongeka, ererãngrãngjô Ju phoangmin tonga. 
1CO.15.45	Chenrãngma ngako Joban nyapraangma ngaeka, “Khebengthôan mihnyan, Adam, pa ahînte mihnyan rãng hôanwah”; rohkomin khediwah Adam pa roandông kohte Jurãng hôaneka. 
1CO.15.46	Khebeng-thôan wah kathapa Ju katwah dangmah, rohkomin erepa hei angem phoang dângwah, eredikoba Jupa katwah. 
1CO.15.47	Khe-bengwah Adam pa hah kowah bum aboak wah hôanwah; rohkomin khediwah Adam pa rangkhethung wah katwah. 
1CO.15.48	Henhen hahrãng dângtea ereheh hah wah hôantah mihnyan rãngrãng; ngale henhen pa rangkhethung rãng dângtea, ereheh rangkhethung wah katte mihnyan rãngrãng. 
1CO.15.49	Ngale chenroh nangkhua hah wah hôanwah mihnyan lele hoangchha ehia, ererãngrãng jôba nãngmin rangkhethung wah mihnyan rãngrãng dangeki.
1CO.15.50	Ngalemruchha heh, ngama ngaekang pa dangeka, hei angem junma Joban Hahsông pa leta chohmin, ngale amahritthin phoang pumma lemah riithin phoangpa tachohmah.
1CO.15.51+1CO.15.52	Are patritli toangtang nginpa jetat tan en: Nãngkhu phangtang leriimin, rohkomin chenthu athôan kowah poakpopo pa merah mettahko, mitthupjep tungko nãngkhu phangtang lemlienma elitjâe. Chenrãngma ngako chenthu poakpopo pa merahmet tahko, riichoante heh chenthumin lengakrii turãng engakhin a, ngale nãngkhumin phangtang litjâ ere e. 
1CO.15.53	Chenrãngma ngako chenni pa chhihjâli phoang dangtah a erepa lechhihjâli phoangrãng elitjâa; ngale chenpa ritli phoang dangtah a erepa letariili phoangrãng elitjâa. 
1CO.15.54	Erohwah chenthu eroh medang tahko, ngale ritli phoangpa letariili phoangrãng melitjâ tahko, Joban nyapraangpa toangtang edangkara: “Aritpa lâta chhihsiettah; ngale roantang roangjêng rãng lâjientah!”
1CO.15.55	“Arit, nangma chenni pa tajien eko?
1CO.15.55	Arit, nangbii pa chenkoa?”
1CO.15.56	Arit pumma mihnyan ritphe chaanpa papwah choh eka, ngale pap pumma ate chaanpa Niemarang wah choh eka. 
1CO.15.57	Rohkomin nãng Teso Jisu Krista junma nãngnâng ajienchaan kohte Joban nâng dangkoh a ngama ngae!
1CO.15.58	Erohwah, ngalemruchha heh, rongtêngtêng dangen, ngale nehung pa chenni mejô nekchen phongsiet ehèn. Roantangma Teso moatlem nâng hungkoh letma mo en, chenrãngma ngako nemajet, nema Teso moatlem moeken pa chenthumin mahto nâng dangmah.
1CO.16.1	Ade dangeka, Judia wah Joban nâng putedâlemte hehrãngma ngunse junma siti nâng raangletma thôngphâ pa dangeka. Ngama Galatien wah Asâthem hehnâng chenroh thôkotek a ererãngrãng nememin metkep mo en. 
1CO.16.2	Nema chentô chohbii eken a erejunko dobatjâ roakweih ngunwah roanruse en, ngale erepa khôanthien en, eroh koba chenthu nga netânâng hokko lesetu edangen. 
1CO.16.3	Nga netânâng hokdiko, nema ren eken mihnyan hehnâng siti wah raangko lekma, nema khôansetet ngunheh katkohrãng Jeroselem nâng echienkat e. 
1CO.16.4	Ngamin enâng katpa asen medang ako, thin a nga demnâng min eta johka ra.
1CO.16.5	Nga Mesidonia ngenâng katdiko nekhu tânâng ehûrâng - chenrãngma ngako nga a Mesidonia ngenâng katmêngmin. 
1CO.16.6	Nga chenroh mekomin nekhu demnâng sanpoat poatthe ejoh tongka a, ba rangpâ pâtang memin eta johtongka a, ngale erediko nga chennge nâng chhoanrãng ngaekanga enâng chhoanko nema tachohsuha. 
1CO.16.7	Nga nekhu demnâng adankhoam nungma chohmînthien pa hunmek; Teso hungsi medang ako, Nga nekhu demnâng rangwolo johtông hun ekang.
1CO.16.8	Pentikos rangwojâ tôko landangroh nga a anâng Ifisus nâng tôngmin. 
1CO.16.9	Nga lelatnâng mihnyan heh ajahjô medang akomin, linlin danglekma ngama Joban moatlempa anâng nyahrãng adong ngale asen moatrãngma sanpoatsen choh ekang.
1CO.16.10	Timothi netânâng mehûrako, nedemko senthemthem tãngroo en, chenrãngma ngako ate memin nga rãngrãngjô Teso rãngma moeka. 
1CO.16.11	Henmemin atethã nekjõ en, erenoma ate ngakchhoan ko nema chohsû letma senthemthem mêmoma chienchhoan en, erohkoba atea ngatânâng engak hûra; chenrãngma ngako atema putedâlemte heh sietlahma ngatânâng ngakhok pa bemla ekang.
1CO.16.12	Ade dangeka, nãngpho Apolo rãngma dangeka. Ngama roantangma atenâng putedâlemte heh sietlahma netânâng hokrãngma rângthôkoh ang, rohkomin are sanpoatko atema netânâng hokrãng senthemthem mehun eka . Rohkomin chenthu atema sanpoat pa mechoh tahko nekhu tânâng ehûra.
1CO.16.13	Jetletma dangen, putedâlem nâng rongtêngtêng, hungdongdong, ngale lechei thangma dangen. 
1CO.16.14	Ne moatlem chentôpa hunmin letma mo en.
1CO.16.15	Nema Stifen ngale ate humte tangkâ heh jet en; thin a Akaia wah khebeng thôan Kristan rãng litdangte, ngale thin dedema Joban nâng putedâlemte mihnyan hehnâng sûare lahma tongeka. Ngalemruchha heh, ngama nenâng rosep eka, 
1CO.16.16	ererãngrãng mihnyan heh dijun en, ngale thin demnâng roamlahma moat akatte mihnyan heh rãngrãng dangen.
1CO.16.17	Nga a Stifena, Fortunatas, ngale Akhaikas heh ngatânâng hokphumma khuhah ekang; nea nga demnâng ahojô medang enkomin nelitko thin lâhûtha 
1CO.16.18	ngale thinma nekhu hung senthukthen rãngrãng ngahung lâsen thukthang. Arerãngrãng mihnyan hehnâng dangkoh a ngatmin.
1CO.16.19	Asia diakwah Asâthem hehma nenâng thin salem matkat ehèn; Akuila ngale Prisila, ngale thinhum wah khôante Asâthem hehmemin ahun Kristan salem nenâng matkat ehèn. 
1CO.16.20	Anângwah chentô putedâlemte hehmemin salem koh ehèn.
1CO.16.20	Joban mînko deksit pekmîn letma salem kohmîn en.
1CO.16.21	Are sitipa ngadede dekma raang ekang: 
1CO.16.22	Henhenma Teso nâng hunmah a - ereheh khohnâng achhih ehûa!
1CO.16.23	Teso Jisu mînchenchaan pa nekhu demnâng chentonghèn.
1CO.16.24	Jisu Krista mînko ngawah hun achet nekhu anga nga demnâng chentonghèn.
2CO.1.1	Joban hungsi junko Jisu Krista moattat chhoante Pol, ngale nãngnaa Timothi ma ngewah-
2CO.1.1	Joban nâng putedâlemte Korint wah Asâthem, ngale Akaia diakwah chentô Joban nâng putedâlemte mihnyan hehnâng raangeka:
2CO.1.2	Nãng Wa Joban ngale nãng Teso Jisu Krista ma nekhu nâng mînchenchaan ngale mêmo chenkohhèn.
2CO.1.3	Nãng Teso Jisu Krista Wa Joban nâng dangkoh a ngae, nãngnâng nyahrãng mînchênte Wa, ngale nãngnâng chentô nâng chohsokte Joban nâng dangkoh a ngae! 
2CO.1.4	Atema nãng chentô chêmchei nângmin chohsûehi, erohwah, nãngnâng Joban ma chenroh chohsûthia, ererãngrãnjô nãngmemin rongrup nâng chêmcheite mihnyan hehnâng chohsokmin. 
2CO.1.5	Chenroh nãngma Krista chêmchei ko johchêm ekia ererãngrãngjô, Krista junko Joban ma nãngnâng echohsûkat hi. 
2CO.1.6	Nima chêmchei mechoh eko, erepa nenâng chohsokrãng chêm eki, ngale nekhu khope rãngma chêm eki; phumma nia lechêm medang eko, nemin lechêm thangmejô edangen, ngale nima tadôtih chêmchei pa jôba nememin mamtâdô rãng chaankoh ehèn. 
2CO.1.7	Erohwah nima nenâng nyahrãng dâlem eka; ngale nima ajet nekhu nidemnâng chenroh johchêm ehia ererãngrãng, nikhu lechêm thangma tôngko nekhumin ejohtonghi.
2CO.1.8	Lemruchha heh, nima Asia diaknâng chêmtih heh nenâng jetthuk huneka. Nima chêmchohtih pa atôdông ngale atôlih dângwah nia ahînma edangtue ngamejô lekhatu wah. 
2CO.1.9	Nia ritphe eretu thêmhi ngama thonghun lihma dângwah. Rohkomin arepa nidede nâng dâlemrii lihma dângrãng ledang, riichoante mihnyan heh tângak hînsiette Joban nâng lolo tok anaa lihma tôngrãngma dângwah. 
2CO.1.10	Arerãngrãng cheili ritthin kowah atema pepâng ehi, ngale epepânghi; ngale ademin atema jôba epepanghi ngama nima atenâng khalihma tok anaa eki, 
2CO.1.11	chenroh nekhu memin rangsoam junma ninâng chohsûthi rãngrãng. Erohjô, melâng mihnyan hehma nirãngma rangsoam kohehi pa Joban ma edânthanga, ngale Joban ma ninâng rang ekohkat hi; ngale melâng mihnyan hehma nirãngma atenâng dangkoh a ngama enga a.
2CO.1.12	Nima are nginpa rângthôeki, are hahtokkhoh ko nihung nirin pa sâpoangpoang tongeki, ngale ajahthem pejô Joban ma chohsok junko nekhu demnâng khuhah nâhah ngale hungsâ rinsâ danglihma tongeki, erepa mihnyan nyuchha buthi mongthem junko ledang Joban mînchenchaan junko tongeki. 
2CO.1.13+2CO.1.14	Nema chenni pa weih letma tâjetthin a erepa jôba nima nenâng raangkat eka. Rohkomin athângheh nekhuma nijunma chhupthechha lolo mejet hikomin, lele nema phangtang ejet hi ngama thonghun ekang, erohkoba nãngkhu Teso Jisu ngakkatjâ rangwo ko nekhuma ni erângthôhi, ngale nimemin nekhu erângthôa.
2CO.1.15	Nekhuma rang raknii chenkep en ngama thonghun lekma khebengko nekhu tânâng chohmîn hûrâng ngama nyahrãng themawa wah. 
2CO.1.16	Nga Mesidonia nâng katpoat ko nekhu demnâng echohmîn thien a, ngale enângwah ngakwângpoat komin echohmîn a ngama themawa ekang, erepa nga Judia nâng katko nema chohsû letma chensen wênha ngama thonghun ekang. 
2CO.1.17	Ngama aroh themawa ekangpa senthemthem lethonghun thangma lemo ekanga? Chenthu ngama aroh themawa ko, nga chhahnyoak hungma lemo ekanga, sanpoat theko “danga, danga” ngale “dangmah, dangmah” ngama tuta lenga ekanga? 
2CO.1.18	Joban ma toangtang jabeka rãngrãng, ngama nedemnâng toamsem eka pemin “Danga” le “Dangmah a” ngama dangmah. 
2CO.1.19	Chenrãngma ngako Silas, Timothi, ngale ngadedema nenâng thôkohtah Jisu Krista Joban Chhapa “Danga” ngale “Dangmah” ngama ngatte dangmah. Erenoma atea, “Danga” ngama ngatte Joban; 
2CO.1.20	Chenrãngma Joban ma chentô toamsem eka ereheh nâng atema “Danga” ngama tuta ngaeka. Erohwah Jisu Krista junma Joban mîndôngrãng nãngma “Amen” ngaeki. 
2CO.1.21	Ngale Joban ma nãngkhu roandôngpa Jisu Krista demnâng roamsiet lahma rongtêngtêng dangthuk ehi; ngale Joban dedema nãngkhu nâng renlahma rangkoh ehi, 
2CO.1.22	Ngale nãngkhua aterãng ngama jetrãngma nãngkhu nâng atemãn hôanlahma thien ehi, ngale ate thiak chentôpa nãngrãng thienkoh ehi ngama jetrãng atema nãngnâng Asâthôanju kohehi.
2CO.1.23	Nga hâkhi pa Joban tonga, atema ngahung ngarin pa ajet! ngale ngama nenâng ritngat pa lehun dângjun koba Korint nâng leka dângwah. 
2CO.1.24	Nima nenâng metkepkep putedâlem min jôba ngama khetlomah; Nima ajet nea putedâlem nâng rongtêngtêng dangletma tongeken. Rohkomin nekhu dede khuhah nâhah dângrãngma jôba nekhu demnâng johroam moeka.
2CO.2.1	Erohwah nekhu hungchhih thukrãng nga netânâng thedep hutu mahrâng ngama thonghun ekang. 
2CO.2.2	Chenrãngma ngako ngama nehung mechhihthuk ako, henma nga khuhah thuktumin a? Ngama hungchhih thuktek mihnyan heh mejôba ngahung esen thukhang. 
2CO.2.3	Erohwah jôba ngama ere sitipa nenâng raang wah - Ngahung sênthukte mihnyan hehma ngahung nekchen chhihthuk ehang ngama hunlekma netânâng leka thangma tongekang. Chenrãngma ngako, ngama ajet chenthu nga khu mehah angko, nemin khuhah eken. 
2CO.2.4	Ngama are sitipa nyahrãng hungchhih chêmchoh nungma, erediko nyahrãng mitphî jâlekma raang ekang; ngama arepa nehung chhihthuk hunlekma raang dangmek, rohkomin ngama nekhu phangtang nâng chentô huneka erepa jetthuk rãngba raangeka.
2CO.2.5	Ade dangeka, henma komin mihhung mechhihthuk tetko, erepa atema ngahung chhihthuk dangmah hang, nekhu phangtang hungba chhihthuk ehèn - chhupthe komin nehung chhihthuk ehèn. (Ngama are jabekang pa atenâng achhihlin ngat lehun junko jabekang.) 
2CO.2.6	Are kaamchhih moatte mihnyanko nekhuma roanche phhekkhên nâkhên mehôantet kojô lâthengtah. 
2CO.2.7	Rohkomin ade phumma nekhuma atenâng mapkoh en, ngale ate hung dongsiet en, chenrãngma ngako hung pa lulu chhihlahma roantangrãng môangchhihjâa. 
2CO.2.8	Ngale ngama nenâng rosep eka, nema atenâng linlin hun ekenpa chenjet a ngama atenâng khesok en. 
2CO.2.9	Ngama nenâng are sitiraang ekapa, ngama nenâng hethôeka heh kep ekenle kepmet a ngama thatjettân rãng raangeka. 
2CO.2.10	Chenthu nema kaamchhih moatte hehnâng map mekoh tetko, ngamemin thinnâng map koh ekang. Phumma chenthu ngama map mekoh tâkko - linlinjô, ngama chentô map kohthin heh phangtang koh ekang - Ngama arepa Krista mathahko nekhu rãngma moekang. 
2CO.2.11	Ngama are moekang pa joakma nãngkhu asenli heh nekchen tajien ehi ngama moekang; chenrãngma ngako nãngma ate mongthem pa ajet.
2CO.2.12	Chenthu nga Tros nâng Krista Nginkongsen pa thôkohrãng hokko, Nganâng Teso ma enâng moatrãng lemlaang kolahma khewah. 
2CO.2.13	Rohkomin ngama nãngnaa Titas lechohkhe dâng phumma nyahrãng sekmah lekma dângwah. Erohwah ngama enângwah mihnyan hehnâng chhoan ekangjô ngama thôthien kolekma Mesidonia nâng katwah.
2CO.2.14	Rohkomin Joban nâng dangkoh a ngaekang! chenrãngma ngako, Krista demnâng roamlihma Krista mînko phâtek nâng tôngte rãngrãng danglihma Krista ma jien ekako Joban ma roantangma senwên ehi. Joban ma Krista nginpa tientumli tûm rãngrãng chentô thenâng phôangjet thukrãng kep ehi. 
2CO.2.15	Chenrãngma ngako nãngkhua Krista ma Joban nâng tum amêngli koheka tûmpa khopete ngale kho lepete mihnyan chentôma tateka rãngrãng jôba, erohwah nãng memin Krista tûmpa khopete ngale kho lepete chentô nâng tatthukmin. 
2CO.2.16	Phumma henhen kho lepete mihnyan a ereheh rãngma ere tum ekapa thin ritli nem eka; rohkomin henhen khopete mihnyan a ereheh rãngma, ere tum ekapa roandông chohli tum eka. Eroh medang ako arerãngrãng moatlempa henma jienmoatmin a? 
2CO.2.17	Nia mihhan heh rãngrãng Joban nginpa ni tongsek rãngma thãnien nâng phoangseng chhahte dangmih; rohkomin nia Joban ma chienchhoan ehi, erohwah nia Krista haarãng danglihma Joban mathahko toangtangma thôeki.
2CO.3.1	Ademin nidedejô rângthô ritwah rãngrãng dangekia? Roh akole, mihhan heh rãngrãng, nimemin nenâng siti raangkoh lemeken a, ba newahmin nima sitiraang lemekia? 
2CO.3.2	Anga ngama weihrãngma ne dedejô nima nihung khennâng raangwah siti rãngrãng lâdangtet. 
2CO.3.3	Are sitipa Krista dedema raangwah ngale erepa nijunma matchhoan eki. Are sitipa sehima raangwah dangmah, ahîn Joban Juma raangeka, ngale erepa longkhanâng raangmin dangmah, mihnyan nyuchha hungkhen nâng raangeka.
2CO.3.4	Nima arepa Krista junma Joban nâng dâlem lihma jabeki. 
2CO.3.5	Are moatlempa nidedema tamoeki ngama ngatrãng ninâng chenni chaanjô aho. Nima ere moatlem tamoeki pa Joban chaan meba tamoeki; 
2CO.3.6	Atema jôba dekma raangwah ledang, Juma raangwah toamsem nyan haa tâdângrãng ninâng chaankoh ehi. Dekma raangwah niemarang pumma arit kephûera, rohkomin Juma roandông kohehi.
2CO.3.7	Niemarang pa longkhanâng raangwah, ngale chenthu erepa chohkoh poatko Joban wenphiak demnâng chohkoh wah. Ngale Mosa thhenphãng ko Isrial mihnyan hehma leta chinthongsû lândang rohjô mephiak akomin Mosa thhenphãng kowah ere wenphiak pa amahjâ rewah. Phumma ere arit kephûera Niemarang pemin sanpoat theko atôchaan dângwah medang ako, 
2CO.3.8	Juma moeka moatlem anyan pumma phiak eka pejã tanga chentôjah bâmdong eka! 
2CO.3.9	Nãng chhihsietrãng kephûera niemarang pa atôdong dângwah medang ako; nãngkhope sietrãng kephûera pejã tanga chentôjah bâmdôngmin a! 
2CO.3.10	Chenrãngma ngako, toamnyan sem ekapa ajahthem bâmdôngphiak phumma, amawah nyahrãng phiak lahma dangtah pa ade phumma mahjâtah. 
2CO.3.11	Chenrãngma ngako, mahjâ rekapa poattherãng aphiak dângwah medang ako, chenthumin lemahjâ thangma roantang roangjêng rãng tôngte pejã tanga chentôjah bâmdông phiakmin a!
2CO.3.12	Chenrãngma ngako, nãngnâng aroh putedâlem pa tông phumma lechei thangma dangeki. 
2CO.3.13	Ngale nãnga Mosa rãngrãng dangmih, Mosa ma ate thhenphang wah phiak ekapa chhihjâ lahma mahjâ ekapa Isrial mihnyan hehma nekchen khe ehang ngama ate thhenphãng ko tanghep wah. 
2CO.3.14	Linlinjô thinhung pemin tanghep eka; ngale thenep thejâmin thinma Niempã titab pa meweih ako, amawah thinhung tangheptah mãnmãn pummejô athâng hehmin tanghep eka. Chenthu mihnyan pa Krista demnâng meroam akoba ere tânghep thinpa rephe eka. 
2CO.3.15	Thenep thejâmin thinma Mosa Niemarang pa meweih ako, thinhung pa athâng hehmin tanghep eka. 
2CO.3.16	Rohkomin Joban nyapraangma ngaeka rãngrãng ere tânghep thinpa tare phea: “Chenthu atea Teso tânâng ngakhok phumma ba ate thhenphang kowah tanghep ekapa laangwah.” 
2CO.3.17	“Teso” pa Ju; ngale chenko Teso Ju tongeka, ereko Ju junma Joban nâng soamtô eki. 
2CO.3.18	Erohwah nãngkhu chentôma thhenphang pa letanghep thangma Teso rãngrãng dange; ngale Teso wah phiak eka Ju pumma nãngkhumin ate rãngrãng litsiet lahma jêngdong dongphiak chenphiakthuk hi.
2CO.4.1	Joban ma mînchen junko nãngnâng are moatlempa mothuk ehi, ngale erohwah nãngma hungchha arinchha ledang thangma moe. 
2CO.4.2	Nima chentô moatlem chhih ngale rêsê thângli moatlem heh achhih ngama lâphetih; nima mothô khoanglep danglihma momih, ngale nima Joban jabkhab pemin mothôrãng litsiet lihma thômih. Joban demnâng ate wenphiakko toangtangma songtong lihma anga nga hung arin junko asen tuta chenta dange ngama thonghun lihma moeki. 
2CO.4.3	Chenrãngma ngako nima phoangthôeki Nginkongsen pa chenni mekomin metangbîn ako, erepa ju kho lepete mihnyan hehnâng ba tangbîn eka. 
2CO.4.4	Thinma chenrãngma leputedâlem rewak eka ngako, thinhung arinpa are hahtokkhoh kowah joban chhih pumma rangnyek nâng thien junko leputedâlem rewak eka. Ngale thin a joban chhih pumma linlin Joban rãngrãng dângte Krista mîndông Nginkongsen wen kowah thinkhoh nâng phiakkat ekapa khethuk mah. 
2CO.4.5	Chenrãngma ngako arepa nidede ngin phoangthô dangmih; Nima Jisu Krista pa nãng Teso ngama phoangthôeki, ngale nikhua Krista mînko nekhu haa ngama phoangthôeki. 
2CO.4.6	Joban ma, “Rangnyek khenwah wenphiak ehong phiakkatra!” ngama ngatwah, phumma ere Joban kowah phiak pa jôba Krista thhenphãng ko phiak eka ngama nãngnâng jetthukrãng ate wenphiak pa nãnghung khenko phiakkat thuk era.
2CO.4.7	Rohkomin chentô noma adongthôan chaanpa nãngnâng dangmahhi, erepa Joban ngenâng ngama khesokrãng, nãngma Jupa hahtit nâng sekwah rãngrãng thien eki. 
2CO.4.8	Nia roantang chêmcheijû, rohkomin chhihjâmih; poatpoat theko chenroh moat akatmin a ngama rângtûng maange, rohkomin hung mahphemih; 
2CO.4.9	nãng ranmin ajahthem tonga, rohkomin lemruchha aho dangmih; ngale poatpoatthe ko nyahrãng rângboanjâe, rohkomin mahjâmih. 
2CO.4.10	Sanpoat roakweih nima ni hei angem phoangko Jisu hènlihma tongeki, eroh junko jôba Jisu roandông pemin ni phoangko ekhehi. 
2CO.4.11	Ni roandông dôngtang Jisu mînko riinemnemjû tongeki, eroh junkoba ni hei angem roandông komin ate roandông pa ekhehi. 
2CO.4.12	Are junko rit pa nikhohnâng hûera, rohkomin, roandôngpa nekhuma choh eken.
2CO.4.13	Joban nyapraangma ngaeka, “Ngama putedâlem lekma jabekang.” Nima min ererãngrãng jôba putedâlem lihma jab eki. 
2CO.4.14	Nima ajet Teso Jisu Krista ritwah ngakhînsiette Joban ma, nimin Jisu demnâng ritwah johhinsiet lahma nekhu demnâng aroamma ate tânâng esietwênhi. 
2CO.4.15	Are chentôpa nekhurãng sênrãngma dangeka; ngale Joban mînchenchaan pa mihnyan jahmõang nâng koheka, erohwah thinma Joban nâng ate mîndôngrãng dangkoh a ngat rangsoam pa ajah esoamwak a.
2CO.4.16	Erohwah nihung chenthumin chhamih. Ni hei angem phoangpa arere mejô methôan sanjâ hikomin, Jupa rangwo roakweih anyan dangeka. 
2CO.4.17	Ngale nãngma athâng wah amãnchha sanpoat rãng chemchoh eki pumma, athâng wah chemchoh ko tâthakli ledangdông roantang roanjang rãng khuhah ekep hûkohhi. 
2CO.4.18	Chenrãngma ngako nangma mitma khelinâng ledang mitma lekhenâng hung kohlihma tongeki. Chenpa mitma khe ekia erepa sanpoatthe rãngba khe eki, rohkomin chenpa mitma lekhe a erepa roantang roangjêng rãng.
2CO.5.1	Chenrãngma ngako nãngma jet are nãng song eki hum - are nãng phoangpa - mechhihjâ akomin, nãng sôngrãng rangkhethung nâng Joban ngenâng hum tonga, ere humpa ate dedema hôanwah, ngale erepa chenthumin lechhihjâ min. 
2CO.5.2	Ngale athângheh, ere rangkhethung wah kaera humpa nãngkhoh nâng pohkat kolahmele ngama nyahrãng huneki; 
2CO.5.3	ere rangkhethung wah kaera humpa nãngkhoh nâng mepohkoh thiko nãnga bôangloangma ledangtumin. 
2CO.5.4	Nãng are hahtokkhoh wah humko sông poatko, nãngma chêmchei chohjunko joang alin reki; rohkomin nima erepa are hei angem phoangpa chianga ngat dangmih, rohkomin rangkhethung wah humpa nikhohko chenpoh kohhi ngama huneki, erohkoba are aritte phoangpa leriite roandông pumma elitsiet a. 
2CO.5.5	Joban ma nãnga aroh litjârãng hôanehi, ngale ate thiak chentôpa nãngrãng khôanthienkoh ehi ngama jetrãng ate Ju nãngnâng kohehi.
2CO.5.6	Erohwah nia roantangma lechei thangma tongeki. Nima ajet chenthu nia are hei angem phoang demko dangekia, ere tôko nia Teso tâwah ataangnâng tongeki. 
2CO.5.7	Chenrãngma ngako, nãng roandôngpa putedâlem junma hin ajoeki, mitma kheki junma dangmah. 
2CO.5.8	Nia hungdong rindong dangeki, ngale are hei angem phoangpa thînphe lihma Teso demnâng tôngba huneki. 
2CO.5.9	Are hahtokkhoh ko sôngpoatko medang akomin ba rangkhethung nâng ate demnâng songlihmejô medang akomin nãngma ate hungsênthuk ba huneki. 
2CO.5.10	Chenrãngma ngako nãngkhu phangtang Krista mathahko atema rênrãngma chepmin. Nãng hei angem roandông poatko henma chenroh motih a erejunko chohmin, asen medang akomin, achhih medang akomin, erejunko anga ngama chohmin.
2CO.5.11	Teso ran chenrãngma chei ekia erepa nima jet e, erohwah nima mihhan hehnângmin Teso tânâng hokrãngma rosep eki. Ngale Joban ma nia senthemthem jet hi, ngale nehung memin nga ejetthêmha ngama thonghun ekang. 
2CO.5.12	Nima nidede nenâng chenjet hi ngama rângthôrit dangmih; rohkomin, nijunma nenâng nginlinlin thôkoh eka, erohkoba hungwah ledang thangma khoankhoh phoang aroang junko rângthôritte hehnâng nema nimîn rângthô letma eta danthangen. 
2CO.5.13	Nia linlin apa lele dangekia? Erohjô medang ekomin Joban rãngba. Roh akole nia apa dangmihne? Erohjô medang ekomin erepa nekhurãng. 
2CO.5.14	Nia Krista wah hun achet pumma pên ehi, chenrãngma ngako, nima athângheh jeteki mihnyan wathepa chentô mihnyan hehrãngma ritwah, ere junkowah anga nga ate ritko johroam riieki. 
2CO.5.15	Atea anga nga rãngma ritwah, erohwah ahînte hehmin henjô mâmâ dede rãngma lehinmin, rohkomin thinrãngma hen riilahma ngakhintah a ere rãng loloba hînmin.
2CO.5.16	Erohwah, nima hahtokkhoh wah mihnyan nyuchha hehma thonghun eka rãngrãng hennâng min thonghun tumih. 
2CO.5.17	Hen akomin Krista demnâng dangeka atea anyan lâdangtah; apã pa chhoantah, anyan pa lâhûtha. 
2CO.5.18	Are chentôpa Joban ma moeka, nãngkhua ate ran dangtihpa Krista junma ate lemruchha rãng lâlitsietthi, ngale mihhan hehmin ate lemruchha rãng hôanrãng moatlem pa nãngnâng kohehi. 
2CO.5.19	Nima thôki nginkongpa dangeka, Joban ma chentô mihnyan nyuchha heh Krista junma ate lemruchha rãng hôanehi. Joban ma mihnyan hehnâng thin papthã sekham tumah, ngale atema thin a ate lemruchha rãng chenroh hôanehia ere nginkong peba thôkoh ehi.
2CO.5.20	Erohwah nima Krista rãngma jabeki, ngale Joban ma ate dedema roatsep wah rãngrãng nikhu junma rosep ehèn. Nima Krista mînko rosep eki: Joban ma ate ran dangtet pa ate lemruchha rãng chenlitsiet hèn! 
2CO.5.21	Krista nâng pap aho dângwah, rohkomin Joban ma atea nãng pap demko johroam thukeka, erepa nãngmin ate demnâng johroam lihma Joban toangtang pa tachoh eki.
2CO.6.1	Nima Joban demnâng aroamma molihma nenângmin henhenma Joban mînchenchaan pa chohtet a ereheh nâng Joban mînchenchaan pa mahto nâng nekdangthuk en ngama rosepeka. 
2CO.6.2	Joban ma chenni ngaeka erepa tattan en:
2CO.6.2	“Chenthu ngama nenâng chohsok sanpoat pa mehû theko;
2CO.6.2	Ngama nenâng ejetat a;
2CO.6.2	Chenthu ngama nekhu pepâng rangwo pa mehû theko,
2CO.6.2	Ngama nenâng echohsûa.”
2CO.6.2	Tattan en! Are sanpoat pa nema Joban wah chohsokchoh sanpoat; ngale thejâ jôba khope rangwopa!
2CO.6.3	Nima moeki moatlempa hennâng min achhih ngatrit hunmih, erohwah, nima hen lemkhô nângjô tengbengthin thienkomih. 
2CO.6.4	Erohwah, nima chenjô memo ekomin, rongrup lemma nia Joban haa ngama khesokrãng chêmchei, patrit sekmah, ngale boanrit nâchhâ komin hungmong sietrii lihma thaeki. 
2CO.6.5	Ninâng awatmin watthi, phâtek nângmin sekthi, ngale loangkhu memin koamwatthi; nima ajupmin lejup, ngale phhekchhah lechhah thang memin lâthat chaanmotih. 
2CO.6.6	Rohkomin, nia sâpoangpoang, Joban buthi mongthem, hungmông, ngale mihnâng mînchen junma, nia Joban haa ngama khesok eki - ngale Asâthôanju, erediko niwah linlin hun achet junmemin khesok eki, 
2CO.6.7	ngale nima toangtang ngin thôeki junko, ngale Joban chaan junma khesok eki. Ninâng toangtang pa ranloat chhahkhem rãngrãng tonghi, erepa nima ranlông rãngmin, ngale nidede khope rãngmin kepeki. 
2CO.6.8	Nia achoangpemin rethi, ngale rêsêmin thang ehi; ninâng dûmmek min, ngale rômin re ehi. Ninâng mothô ngamemin ngaehi, rohkomin nima toangtang thôeki; 
2CO.6.9	ngale nia henmejô lejetwah rãngrãng medang ekomin, nia anga ngama jet ehi; ngale nia riichoan rãngrãngjô medang ekomin, nemejô akhe, nia ahîn jôba. Ngale ninâng chêmsietjô merehi komin, ritphe mahhi. 
2CO.6.10	Ngale nia chentô hung mechhih ekomin, roantangma khuhah nâhah tongeki; ngale nia tangchhih medang ekomin, nima jahmõang mihnyan techhurãng hôan eki; ninâng chenjô aho rãngrãng medang ekomin, nima linlin rongruppa cheiki.
2CO.6.11	Korint wah lemruchha heh! Nima nihung nâng chenmin lehuhsek thangma nenâng laangthô koheka; nihung phangtang nenâng têmlem koheka. 
2CO.6.12	Nihung nenâng lelaangkoh dangmah; nemeba ninâng nehung laangko mahhi. 
2CO.6.13	Ngama athângheh nea nga chhuchha tôko thonghun lekma jabekang: Nima nenâng chenroh thonghun eka ererãngrãng nememin ninâng thonghun letma khesok hi. Nehung phangtang têmlem kohhi!
2CO.6.14	Joban nâng lepute dâlemte heh demnâng manthe dangletma nekroam mo en, chenrãngma ngako eroh chenthumin lejien dangmin. Achhih le asen chenroh jienroam min a? Ngale rangwo le rangnyek chenroh jienroam min a? 
2CO.6.15	Krista le joaknii chenroh jienroam min a? Ngale Joban nâng putedâlemte le Joban nang lepute dâlemte nii chenroh jienroam min a? 
2CO.6.16	Joban Rangsoamhum pa moangachaang heh demnâng chenroh jienroammin a? Chenrãngma ngako nãnga ahîn Joban Rangsoamhum! Joban ma ate dedema ngatwah,
2CO.6.16	“Nga a nganâng putedâlemte mihnyan heh demnâng eroamsong ang ngale thindemko khoam achi lekma etongang;
2CO.6.16	Nga a thin Joban rãng edangang,
2CO.6.16	ngale thinmin nganâng putedâlemte mihnyan rãng edanga.”
2CO.6.17	Ngale Teso ma aroh ngaeka,
2CO.6.17	“Nea ere mihnyan heh tâwah loatchhoan en ngale thindemwah taangchhoan re en.
2CO.6.17	Ngale chenpa achin angek a ereheh nâng neksahlo en,
2CO.6.17	ngale erohkoba ngama ne ekep a.
2CO.6.18	Nga a ne Wa rãng edangang,
2CO.6.18	ngale nea echha delachha ngale dihiak chha edangen,
2CO.6.18	arepa adongthôan Teso ma jabeka.”
2CO.7.1	Ngalemruchha heh, are chentô toamsem ekapa nãngkhu demnâng sem ehi. Erohwah, nãngphoang ngale nãng Ju ngeksietthin chentô hehwah sâpoangpoang danglihma tonge, ngale Joban ran chei lihma sâpoangpoang danglihma songe.
2CO.7.2	Nehung nâng nirãng thewah hôankohhi. Nima henrãng memin machhih mokoh eki; ngale nima henmin machhihsiet eki, erediko hennâng min mathat diapchhah eki. 
2CO.7.3	Ngama arepa nenâng chhihthô lekma jab dangmek; ngama amako ngatek rãngrãng, nima nenâng nyahrãng huneka, ahîn medang ekomin, ba ritjô mere ekomin nãngkhua roantangma aroam. 
2CO.7.4	Ngama nenâng nyahrãng dâlem eka; Ngale Ngama nekhu nyahrãng rângthôeka! Ni chentôjô mechêm ekomin Nga hung dongdong danglekma tongekang; ngale Nga nyahrãng khuhah nâhah dangekang.
2CO.7.5	Nia Mesidonia nâng hokdikomin bôantông sanpoat lechoh dângwah. Ngale chentô thenâng chêmchei, mihdemnâng mênmîn lolo dângwah, ngale nihungnâng cheipa dang rewah. 
2CO.7.6	Rohkomin acheite mihnyan heh hung dôngsiette Joban pumma nitânâng Titas chienkat lahma nihung dôngsietwah. 
2CO.7.7	Nia ate hok junma lolo khuhah ledang, nekhuma ate hung dongsiettet ngin heh atema thôkoh phumma khuhahwah. Nema nga chentô khehun eha, ngale nema chhihmotet hehrãngma chentô ngakchhih thonghun eken a, ngale ngarãngma chentô sekmah patrii eken a, erengin hehmin atema nganâng thôkoh thang; ngale erohwah nga ade phumma ajahthem khuhah nâhah lâdangtek.
2CO.7.8	Ngama raangtah siti pumma nehung mekethuk hèn komin, Ngama ere sitipa raangdi chhihthong hunmek. Chenthu are siti pumma nehung poattherãng kethuk lahma khepoat koba nga hungmin echhih ang. 
2CO.7.9	Rohkomin athângheh Nga khuhah ekang - ngale Ngama nekhu hungkê thuk junko dangmah, rohkomin nehung chhih junko asen ngenâng hunglitthuk ehèn, erohwah nga khuhah ekang. Nehung pa Joban ma huneka junko chhih eken, ngale erohwah nima nenâng chêmsiet dangmah. 
2CO.7.10	Chenrãng-ma ngako Joban ma huneka junko hung mechhih eko nãnghung pa asen ngenâng engaklitsiet hi, ngale eroh hunglit junko jôba khope eki - ngale ererãngma hungkê thin dangmah! Rohkomin mihnyan nyuchha hei angem hung arin junko hung mechhih eko rit rêmin. 
2CO.7.11	Sûtan en, Joban ma huneka junko nehung chhihdi Joban ma chenni moeka: ere junko ne nyahrãng sâthâng huneken, ngale papwah nyahrãng sârit huneken! rinmin khah eken, acheimin re eken, nyahrãng hungkoh letma moathun eken, ngale kaamchhih moatte hehnâng phheksiet nâsiet hôanmin huneken! nema are chento moeken pa achhihmoat dangmih ngama jetthuk ehèn.
2CO.7.12	Erohwah, Ngama ere sitipa nenâng raangwahjô medang angkomin, kaamchhih moatte wathe junko raang dangmek, ba henrãng chhihmo kotah a ere watherãng raangmin dangmek. Rohkomin, Joban junko nema ninâng linlin dangletma chentô hungkoh ehia erepa chenlepjet en ngama raangwah. 
2CO.7.13	Ere junko jôba nihung dongeki.
2CO.7.13	Ni hungdông lolo dangmah; Nekhu anga ngama Titas nâng chohsok junko ate rinroan pa khelihma nimin ajahthem khuhah nâhah dangeki! 
2CO.7.14	Ngama Titas nâng nekhu nyahrãng rângthôtah, ngale erengin pa linlin jôba ngama nekhuma atenâng khesok eken. Nima nenâng roantang toangtang ngin thôkoh eka, ngale ererãngrãngjô nima Titas nâng nekhu rângthô tahpa toangtang jôba ngama khesok eken. 
2CO.7.15	Ngale atema nekhu nâng rîn akhah thenheh nema khuhah nâhah keptet pa thonghun lahma, erediko nema atenâng hun ngale chei nungma tãngrootet heh thonghun lahma Titas ma nenâng hun achet pa nyahrãng dongeka. 
2CO.7.16	Nga nyahrãng khuhah nâhah dangekang chenrãngma ngako Ngama nekhu nâng nyahrãng ladâlem tah!
2CO.8.1	Ni lemruchha heh, Joban ma ate mînchenchaan pa Mesidonia wah Asâthem hehnâng chenroh kohtah a erengin pa nima nenâng jetthuk huneka. 
2CO.8.2	Thin khohnâng nyahrãng chêmchhih hûlahma thinhung thattôan wah. Rohkomin thin a nyahrãng tangchhihjô medang akomin, thin a nyahrãng khuhah nâhah dângwah, ngale thin a nyahrãng chhahme dângwah. 
2CO.8.3	Ngama nenâng nginlinlin thôkoh eka, thinma chentô takoh eka eretô kohwah, ngale thinma chentô taeka ere nomemin ajah kohwah. Ere pemin thindede hungsima kohwah 
2CO.8.4	thinma Judia wah Joban nâng putedâlemte mihnyan hehnâng nimemin chohsûe ngama ninâng depdep roatsep wah. 
2CO.8.5	Erepa nima thonghuntih nomemin adong dângwah! Khebengko Teso nâng thindede roandôngpa bengkohrit wah; ngale erediko Joban hung junko thin roandôngpa thin dedema ninângmin kohwah. 
2CO.8.6	Ephumma are ahun moatlempa nenâng beng hethôte Titas nâng nima mata tamo atema nenâng chenchohsû hèn ngama chien eki. 
2CO.8.7	Nea chentô nâng asen: Putedâlem nângmin asen, jab ajâ nângmin asen, jet ajien nângmin asen, ngale mihnâng chohsokhun nângmin asen, erediko ninâng hun pemin asen. Ngale nema are mihnâng chohsok moatlem moat komin chhahme dangen ngama huneka.
2CO.8.8	Ngama moatmin jôba ngama khetlomah. Rohkomin ahan hehma mihnâng chohsok atô huneka ngamaba khesok lahma, ne hun achet pemin chenroh a ngama jetrãng khesok eka. 
2CO.8.9	Nema nãng Teso Jisu Krista mînchenchaan pa jet en; atea nyahrãng techhu dângwah, rohkomin ate dedema tangchhih rãng hôanritwah, erepa ate tangchhih dângjunko nea techhu dângthuk rãng ngama atea tangchhih rãng litdângwah.
2CO.8.10	Ngama hunjunko, nema menpa rangpâwah bengmotet moatlempa athângheh merâmo enko asen edanga ngama thonghun ekang. Nea abengkohte lolo dangmet, rohkomin nema hungrinma hunletma bengkoh eken. 
2CO.8.11	Erohwah nema bengmotet moatlempa arâmoat re en! Nema chenroh thonghun letma moatrãng cheptet a ererãngrãngjô râmoatrãng memin thonghun en, ngale athângheh nenâng chenni tonghèn a erehehma mo en. 
2CO.8.12	Nema hung arin senma mekoh enko, nema chenni cheiletma kohken a erejunko Joban ma echohtha hèn, chenni pa nenâng ahoa erejunko sûmah.
2CO.8.13+2CO.8.14	Ngama ne chêmsiet lahma mihnâng chohsokhun dangmek; rohkomin athângheh sanpoatko nenâng ajah tonghèn, erohwah nema chenjô ahote tangchhih hehnâng chohsokpa asen ngama hun ekang. Eroh koba chenthu nenâng chenjô aho dângpoatko, thinnâng ajah metong ako thinmemin nenâng eta chohsû hèn. Eroh medang ekoba anga nga khoaktheko edange. 
2CO.8.15	Joban nyapraangma ngaeka, “Henma ajah khôanjôan eka ate nângmin ajah aho, ngale henma amãnchha khôanjôan eka, ate nângmin amãnchha dangmah.”
2CO.8.16	Nima nenâng chenroh chohsok huneka ererãngrãng Joban ma Titas nângmin hun thukdi Joban nâng dangkoh a ngaeki! 
2CO.8.17	Nima atenâng roatsepko lolo nyoak ledang; atedede hung arinma hunlahma netânâng katrãng chepwah. 
2CO.8.18	Nima ate demko nãngnaa wathe johchienkat erii, atema chentô Asâthem hehnâng nginkongsen phoangthôkoh junko chentô Asâthem hehma atenâng nyahrãng huneka. 
2CO.8.19	Ngale ere lekojô, atea Asâthem hehma nidemnâng chohsê pa johhên chhoan kohrãng rênwah, ere chohsê pa Teso mîndông sietrãng, ngale nima hung arinma hunlihma chohsok huneki ngama khesok rãngma moatwah.
2CO.8.20	Nima hung arinma hunlihma chohsok moatlem moeki pa mihma nekchen chhihthô ehi ngama nyahrãng jôjetma moeki. 
2CO.8.21	Nima chenpa asen a erepa lolo jôba moeki, erepa Joban mitsokko lolo asen ledang mihnyan heh mitsok komin asenli pa moeki.
2CO.8.22	Erohwah nima thin demnâng nãngnaa johchienkat eri; Nima ate hung pa depdep lâthatsû tantih, eko asen ngale roantangma nenâng chohsok hunjû kheki. Ngale athângheh atema nenâng nyahrãng dâlem ehèn, erohwah atema nenâng chohsokpa nyahrãng hun ehèn. 
2CO.8.23	Titas dangeka, nga demnâng aroamma danglahma nenâng chohsok moatlem johmoatte lemru; ngale ate demwah johka era nãngnaa heh dangeka Asâthem heh mînko kaera, ngale thinma Krista mîndongsiet eka. 
2CO.8.24	Nema thinnâng hun letma khesok en, erohkoba thinnâng nima nekhu rângthô tahpa linlin ngama ejetwak a.
2CO.9.1	Judia wah Joban nâng putedâlemte tangchhih hehnâng chohsokrãng ngama nenâng chêmraangthin dangmah. 
2CO.9.2	Ngama ajet nenâng achohsok hungpa etonghèn, ngale ngama nea Mesidonia wah mihnyan hehnâng nyahrãng rângthôtah. Ngale, “Akaia wah putedâlemte hehma menpa mejû chohsokhun lahma dângwah,” ngama thôkotek. Phumma nehung arinwah chohsok hun ekenpa khelahma thinmin melâng mihnyan hehma chohsokrãng chepwah. 
2CO.9.3	Athângheh Ngama are putedâlemte mihnyan heh netânâng chienkat erâng, erohwah nima nekhu mihnâng chohsok junko rângthôtah pa sekhota ngin rãngrãng nekchen dangeka. Rohkomin ngama ngatek rãngrãng, nema chohsê heh khôansiet letma tongla en. 
2CO.9.4	Chenrãngma ngako, Mesidonia wah mihnyan heh nga demnâng johhû lahma nema chohsê heh lekhôanse tongla letma mekhehû hènko, nia chentô rêsêli dângmin a, nerêsê pejã chêmthôli dangmah - chenrãngma ngako ngama nenâng nyahrãng dâlem lahma rângthôwah! 
2CO.9.5	Erohwah nga netânâng hokmako are putedâlemte heh chienwên lâpa alem ngama thonghun ekang, erohkoba nema chohsokrãng toamsemtet heh khoakhem letma etongla en. Eroh koba chenthu nga hokko khôanse chhoan etongla en, ngale erohkoba nema metkep kohmin jôba ngama koh ledang, hung arinma kohhun letma koh eken ngama ekhesok en.
2CO.9.6	Thonghuntan en, henma chhah pa anechha wên eka, erepumma anechhahjô echohhèn a; ngale henma jahmõang wên eka erepumma ajahjô echohhèn a. 
2CO.9.7	Erohwah nekhu anga ngama hung arin nâng chenroh kohrãng hun eken a erohkoh en, hungkeke dangletma ngale metkep kohmin jôba ngama nekkoh en; chenrãngma ngako, Joban ma hung arin sênma hunlahma kohte nâng huneka. 
2CO.9.8	Ngale nema chentô lemeken a ere nomemin ajah Joban ma takohhèn, erohwah nema chenni lemeken a ereheh roantangma echoh en, ngale asenli nâng keprãngma ere nomemin ajah eta choh en. 
2CO.9.9	Joban nyapraangma ngaeka,
2CO.9.9	“Atema tangchhih hehnâng chhahme danglahma koheka;
2CO.9.9	ngale ate mînchen pa roantang roangjêng rãng tongeka.”
2CO.9.10	Ngale pitmoatte nâng chhahli chohkohte, erediko phhek achhahte nâng bankên chohkohte Joban ma nema chentô chhahli lemeken a ereheh echoh kohhèn, ngale nea chhahme dângdi Joban ma chhah heh dongphoak thuklahma chhahkosen dangthuk lahma ajah echohhèn en. 
2CO.9.11	Nea roantangma chhahme dângrãngma Joban ma techhu edangthuk hèn, erohkoba ni ngewah nekhu chohsê pa choh lahma melâng mihnyan ma Joban nâng dangkoh a enga a. 
2CO.9.12	Chenrãngma ngako, nema are achohsok moatlem moeken pumma Joban nâng putedâlemte tangchhih hehnâng lolo toatchoh ledang, Joban nângmin ajahthem dangkoh a ngawak eka. 
2CO.9.13	Ngale nema are achohsok moatlem moeken junko, erediko nema Krista nginkongsen pa senthemthem kepletma thôeken junko, ngale nea chhahme dangletma thin demnâng ngale anga nga demnâng phenphen sensen kep eken juko ajahthem mihnyan hehma Joban nâng dangkoh a engawak a. 
2CO.9.14	Ngale Joban mînchenchaan pa nenâng nyahrãng adong kohdi, thinhung linlin wah nenâng hunlahma Joban nâng rangesoam kohhèn. 
2CO.9.15	Erohwah Joban ma nãngnâng thahoma hînhô kohdi dangkoh a ngae.
2CO.10.1	Nga Pol, ngadede ngewah nenâng rosep eka-chenthu nga nedemnâng dângpoatko numnene, rohkomin chenthu nga netawah metaang chhoantekko lângmõang dangeka ngama ngaeha. Krista mînko numnene ngale amînchen demnâng danglekma 
2CO.10.2	Ngama nenâng rosep eka, chenthu nga netânâng hokko nedemnâng nekpa thuk ha; chenrãngma ngako, are hahtokkhoh hei angem hung arin junko moat akatte heh demnâng nga metkep epa ang. 
2CO.10.3	Arepa linlin ngin, nãnga hahtokkhoh ko songtong eki, rohkomin nia hahtokkhoh hei angem hung arin junko mên ahiet mînte heh rãngrãng dangmih. 
2CO.10.4	Nima ranloatmînko kepki chhahkhempa hahtokkhoh wah ranlông chhahkhempa dangmah, erepa Joban ngewah ranlông chhahkhem achaanthôan pa kepki, erepumma ran huhtôngthin thechehthôan pa chhihsiet rãng kepeki. Ngale nima ledangli nâng chhiakmîn heh chhihsiet eki; 
2CO.10.5	Ngale Joban nekchenjet eka ngama ate lelatnâng chentô tengbengthin hongeka heh nima chhihsiet eki; ngale nima chentô mihnyan hungrin heh khôanlo lihma Krista ngin kepthuk eki. 
2CO.10.6	Ngale abengko nima nekhua nginkepkep dângthuk hunmêng eka, erediko ngin lekepte hehnâng nima phhekkhen nâkhen ehôan e.
2CO.10.7	Nekhuma rongrup nângjô tokkhohnâng lolo sûeken. Nekhuwah hen akomin atea Krista rãng ngama tâchâritte mihnyan tongen a? Sen a, rohkomin ade rekthe thindede chenthe ngakthong hunrii tan a, chenrãngma ngako, thin chenroh Krista rãng dangeka eroh jôba nimin Krista rãng dangeki. 
2CO.10.8	Chenrãngma ngako, Teso ma nãngnâng kohthi chaan rãngma ngama ajahmanjô merâng thôtek komin, nga rêsêmak - ere chaanpa nganâng nekhu sênsietrãng kohwah, nekhu chhihsietrãng kohwah dangmah. 
2CO.10.9	Ngama nenâng are sitiraang ekapa nekhu nâng cheithôrãng raang dangmek. 
2CO.10.10	Wawathe ma, “Pol sitipa cheili ngale nyahrãng alat ngama rângnga a, ngale chenthu atea nãng tâko phoangpa mehû theko atea pachhih, ngale ate jabkhab heh sekhota!” ngama engathem en. 
2CO.10.11	Ererãngrãng mihnyan hehma arepa mamjet en, chenthu nia netawah ataangnâng danglihma sitinâng chenni raangeka ngale chenthu nia nedamko danglihma chenni moatmin a ereheh mãnthe jôba dângmin.
2CO.10.12	Ngale henma thin dedema nyahrãng adong ngama thonghun riieka ere mihnyan heh demnâng nidedema tathakmîn mih. Thin a chentô bâa! Thinma thindede dongsietrii lahma, Thin dede nâng thakrii eka! 
2CO.10.13	Rohkomin nikhu dangeki, khupliet nâng rângthô riimih; Joban ma moatlempa ninâng chentô mothuk ehia ereto jôba rângthôeki, ngale ere moatlem demko nikhu nedemnâng moeki moatlem pemin weih eki. 
2CO.10.14	Ngale nima chentô motih a ere tôjôba rângthôeki, khupliet nâng rângthô riimih, ngale Krista Nginkongsen pa nima netânâng kephûthi poatkomin khupliet nâng dangmahtih. 
2CO.10.15	Erohwah Joban ma ninâng chentô mothuk ehia ere lietnâng mihhan hehma moeka heh nima moatwah lele rângthô riimih. Erenoma, nekhu putedâlem pa adong chendangen ngamaba nima thonghun eki, erohkoba nima nekhu tânâng moatlemdong eta moe, ngale roantangma Joban ma chentôko mothuk ehia eretôko emoe. 
2CO.10.16	Eroh koba ne lienwah mihdiak hehnângmin Nginkongsen pa nima eta phoangthô chhoankoh e, ngale mihhan ma mochhoan thenâng mihmãnko molihma rângthô riimih.
2CO.10.17	Rohkomin Joban nyapraangma ngaeka, “Henma akomin rângthô mehun ako, Teso ma chenni motah a erepa chenrângthôa.” 
2CO.10.18	Chenrãngma ngako, chenthu Teso ma asen ngama menga hiko jôba nãnga linlin asen edange, nãng dedema asen ngatrit rãng dangmah.
2CO.11.1	Chenthu nga roanche aba rãngrãng dângpoat komin nema eliet ha ngama hun ekang. Mamliet ha! 
2CO.11.2	Joban ma nenâng chenroh phetwân ehèn a, ererãngrãng ngamemin nenâng phetwân eka; Nea paangmih demnâng kaamchhih mathah mote janchhôsâ rãngrãng, ngama ne dela wathelolo demnâng kepmîn thukrãng kahkhetmîn koheka, ere delawapa Krista. 
2CO.11.3	Nga chei rekang, chenroh pûma buthi chhih hôanlahma Eve diapchhahtah rãngrãng, nehungmin achhih nâng kesietrii letma Krista nâng atô senthemthem hung kohletma putedâlem tetpa machhihjâ let o ngama. 
2CO.11.4	Chenrãngma ngako, nima nenâng Jisu nginkong thôkoh eka rãngrãng ledang Jisu nginkong ahan nenâng thôhok kohte heh nginmin nema khuhah nâhah kep eken; ngale nema niwah choh eken Ju ngale nginkongsen noma ajatjat ju ngale nginkongsen pa kep eken!
2CO.11.5	Nga a nema “moattat chhoante adong” ngaeken heh nomemin chhupthejô arin thonghunrii mek! 
2CO.11.6	Nga jab ajâ nâng senthemthem lehewah edangthem ang, rohkomin nga jet ajien jôba; erepa nima nenâng sanpoat roakweih ngale rongrup ngema senthemthem jetthuktah.
2CO.11.7	Chenthu ngama nenâng Joban Nginkongsen pa thôko tahko ne ngewah chenjô letha thangma thôkotah; Nekhu dôngthuk rãngma Ngadede numsietrii lekmeba thôkotah. Erepa ngama achhih lemotek a? 
2CO.11.8	Chenthu Nga nekhu demnâng moatpoatko ahan Asâthem hehma thã kohlahma moatwah. Lemthema methôeko, Ngama thinwah thã thalekma nekhu nâng chohsok moatlemba moatwah. 
2CO.11.9	Ngale Nga netânâng dângpoatko chenthu ngama ngun akem lempoat komin nekhu sekmah thuk ho; Ngama chenni lem ekanga ereheh phangtang Mesidonia wah putedâlemte katha heh meba kephû kohthang. Khema wah rãngrãngjô, khedi nângmin: Ngama nekhu nâng chenthumin sekmah thukmah! 
2CO.11.10	Krista toangtangpa nganâng tông junko toamsem ekang, ngama arepa Akaia diak phangtang nâng lekihtong thangma ephoang rângthô ang. 
2CO.11.11	Ngama are jabekang pa nenâng lehun danglekma lejab ekanga? Joban memin ajet ngama nenâng huneka!
2CO.11.12	Ngama athâng hehwah chenroh moekanga ererãngrãngjô emo ang, erohkoba, ahan “moattat chhoante” heh rângthôrit pa ejek a, ngale thinmemin nima chenroh moekia ererãngrãngjô moeki ngama rângthôpa ejek a. 
2CO.11.13	Ere mihnyan heh moattat chhoante linlin dangmah - thin a moattat chhoante amõang, ngale erehehma khoanglep kaam moeka, erediko Krista moattat chhoante linlin heh rãngrãng diapdang wakeka. 
2CO.11.14	Chêmmokrit thin dangmah! Joak ajo hehmin wenphiak wah Joban ngintatte heh rãngrãng talit danga! 
2CO.11.15	Erohwah, joak ajo ngintatte hehmin toangtang kaam moatte haaheh rãngrãngjô melitjâ komin chêmmokrit thin dangmah. Athôanko thinma chenroh motah a ere junkojô echohwak a.
2CO.11.16	Ngama ademin thethô koheka: henmemin nganâng aba ngama nekthong hunha. Nema aba ngamejô methonghun hakomin, aba dangkoh a ngama kep ha, erohkoba ngama roanche eta rângthô ang. 
2CO.11.17	Rohkomin athâng heh ngama chenni jab ekanga erepa Teso ma nganâng jabthuk hun ehang heh dangmah; ngadede aroh rângthôrii ekangpa linlinjô aba rãngrãng rângthôrii ekang. 
2CO.11.18	Rohkomin ajahthem mihnyan hehma mihnyan nyuchha hei angem moatlempa rângthôeka, erohwah ngamin rângthôrii ekang. 
2CO.11.19	Nea nyahrãng buthi mongthemwin, erohwah hungsen rinmema aba heh demnâng nehung mongsiet letma dang eken! 
2CO.11.20	Nea haa rãngrãng keplahma moatthukte mihnyan heh, nenâng joannamte heh, be nâng manrit thukte heh, nenâng dûmmek jôjêmte heh, ngale ne thhenko watte mihnyan heh, nema hungsi rinme dangletma taliet eken. 
2CO.11.21	Ngama rêsêli ngin jabekang, ererãngrãng moatlem heh nima chinmomih!
2CO.11.21	Rohkomin henma akomin lechei thangma merângthô ako Ngama abajab arãngrãng jabekang - Ngamemin lechei thangma tarângthô ang. 
2CO.11.22	Thin a Hibru jat ne? Ngamin Hibru jat jôba. Thin a Isrial jat ne? Ngamin Isrial jat jôba. Thin a Abraham chhuchha ne? Ngamin Abraham chhuchha jôba. 
2CO.11.23	Thin a Krista haa ne? Ngama aba ma jab arãngrãng jab ekang - Nga thin noma haasen! Ngama nyahrãng chaanmotek, Nga phâtek nângmin melângdep thattongtek, Nganâng awatmin jahmõang watthang, ngale riinemnem wahmin ajahthem lâpetek. 
2CO.11.24	Jews hehma nganâng roakrem dit ekhukhuma lobangâ watthang; 
2CO.11.25	Roman hehma lôremwat rethang; ngale longma rekthepet rethang. Ngale jogari chhihjâ lahma lôrempe retek, erediko roaknii koanta belii jo nângmin lâthat tongtek. 
2CO.11.26	Nga phoangkhoam roakweih melâng phoangchêmtek, jodông thunwahmin petek, ngale ahuh aliek dekwahmin petek, Jews hehmemin lâthat chêmsiet thang, erediko Jews ledangte hehmemin lâthat chêmthukthang; Hahdaang khennângmin lâthat chêmriitek, wunkhen nângmin lâthat chêmriitek, josidong nângmin lâthat chêmriitek, ngale lemruchha mõang hehmemin lâthat chêmsiet thang. 
2CO.11.27	Ngama moatlem katlem hehmin nyahrãng laâhat chêmrii motek; ngale ajupjô lechohjup memin melâng lâthat dangtek; Rêmritma, ngale jolanrit memin lâthat chêmtek, hum aho thangmemin lâchêmtek, erediko khet akhu aho memin lâthat chêmriitek. 
2CO.11.28	Ngale ahan heh lechêmthô thangma, rangwo roakweih Nga chentô Asâthem heh rãngmaba sekmah ekang. 
2CO.11.29	Chenthu hen akomin meboanrii ako, Ngamin boanrit jôba rekang; ngale henma akomin pap medangthuk ako, nga nyahrãng hungke ekang.
2CO.11.30	Ngama arângthô mere angko, nga chentô pachhih dangekanga erepa erângthô ang. 
2CO.11.31	Joban ngale nãng Teso Jisu Wa - ate mînpa roantang roanjêng rãngma rângthôe! - Joban ma ajet ngama mothôthô dangmek. 
2CO.11.32	Chenthu Nga Damaskas nâng dângpoatko, Lowang Aritas khenwah Govono pumma nga loatkhhek rãng hahdaangko lupwângthin pankâsek hehnâng abemte sipâhi thienwah. 
2CO.11.33	Rohkomin nga phânâng seklahma pan polo pumma waangphekat lahma atewah pêchhoanwah.
2CO.12.1	Ngarãngma chenjô asenli lehong eka komin, ngama metkep erânthô ang. Rohkomin, ngama thânkhetek le Joban ma nganâng loatkhesok thang heh jôba erângthô ang. 
2CO.12.2	Ngama Kristan mihnyan wathe echhi pabelii mako rangkhethung choangthôan ko toansietwên lahma jet ang (Arepa atema athânkhe retah ale linlinjô dangtah a erepa ngama jetmek - Joban ma loloba ejet a). 
2CO.12.3+2CO.12.4	Ngama ademin thethô koheka, ngama jet ang ere mihnyan pa mihnyansen heh ritdiko thinju heh tongeka thesenko hûsietwên tah (ademin thethô koheka, ngama arepa athânkhe retek ale linlinjô dangtah a erepa ngama jetmek - Joban ma loloba jet a), ngale eretheko atema mihnyan nyuchha ma leta thakthôli ngin heh chohtahwah, ngale mihnyan nyuchha thunkhab wah leta hongjabli jabkhab heh tatwah. 
2CO.12.5	Erohwah ngama are mihnyan junma rângthô ang - roh akomin ngama ngadede junma rângthômek, nga a chentô aboan anaa ngale pachhih a ere peba erângthô ang. 
2CO.12.6	Ngama arângthô mehun angkomin, Nga aba dangmek, chenrãngma ngako ngama toangtang thôekang. Rohkomin ngama rângthômek, chenrãngma ngako nema nga moatlempa khe eha, ngale tat eken noma nganâng adong bâmthong hunpa hunmek.
2CO.12.7	Rohkomin ngama chentô athakthôli chohhkhetek a ereheh junko nga lengamrii thangma dângrãngma, ngaphoang nâng nyahrãng chet akhup achhih hokwah, erepa joak ngintatte hehma nganâng watwah, ngale erejunko lerângthôrii dângwah. 
2CO.12.8	Ere chet akhup hehrãngma ngama Teso nâng ngaphoang kowah rephe kohhang ditrem soamtek. 
2CO.12.9	Rohkomin atema nganâng aroh dânthâng wah: “Ngawah mînchenchaan pejô nangrãngma elea, chenrãngma ngako, chenthu nãnga aboan anaa ngale pachhihjô medang okomin Ngawah chaanpa adong.” Erohwah, nga chet akhup junkomin nyahrãng khuhah nâhah dangekang, erohkoba, nga khohko Krista chaanpa tonglahma pepâng ehang ngama ejetrii ang. 
2CO.12.10	Erohwah, chenthu nga boanrit, dûmmek jôjêm, chêmchei, mihma chêmsiet, patrit sekmah, komin Krista mînko khuhah nâhah dangekang. Chenrãngma ngako, chenthu nga abôan mere angko jôba, nga achaan re ekang.
2CO.12.11	Nga aba rãngrãng dang ekang - roh akomin erepa ne junma dangekang. Nekhuma jôba ngarãngma nginsen jabletma khesokmin, chenrãngma ngako, nga chenjô ledang kangkomin, nema “moattat chhoante adong” ngaeken heh noma arin dangmek. 
2CO.12.12	Ajahthem patritli ngale bâritli moatlem heh ngama netânâng motek hehma nga moattat chhoante ngama khesok eka, ereheh ngama nyahrãng hungmông rinmông danglekma moatwah. 
2CO.12.13	Ngama nenâng ahan Asâthem heh noma achhih lehoan lejoantah a, ngama nenâng ngun akem letha thangma loloba methientah a? Erepa chhihmoatthã nganâng map mamkohha!
2CO.12.14	Ade rekma nga a nedemnâng chohmîn hokrãngma lôremrãng phung ekang - ngale ngama newah chenjô thamah. Ngama ne ngun ko hunmek, nekhuba huneka. Chenroh chha hehma nyong awa nâng lechohkohhû thangma chha hehnâng nyong awa hehma chohkoh hûeka rãngrãng jôba ngama nenâng huneka. 
2CO.12.15	Ngama nganâng chentô tonghang heh, erediko ngadede min nekhu nâng chohsokrãng khuhah nâhah kohhun ekang. Erohwah ngama nekhu nâng ajah hundi, nekhuma nganâng mãnchha huneha?
2CO.12.16	Nemamin senthemthem ajet, ngama ne sekmahthuk ho. Rohkomin wawathema ngama buthi mongthem chhih ngale mothô thôlekma nekhu diapchhah ehèn ngama engathem a. 
2CO.12.17	Chenroh jienthô eken a? Ngama netânâng nginmatte chienhû lekma nekhu diapchhah lahma lethatah a? 
2CO.12.18	Ngama Titas nâng netânâng katrãngma roseptek, ngale ahan Kristan pho anaa hehmin ate demnâng johchienkat thang. Phumma Titas ma newah diapchhah lahma thaehi ngama lenga eken a? Titas cheniima mãntheko thonghun lihma mãntheko moat ledangne?
2CO.12.19	Nema eta thonghunthem en sanpoat roakweih nia ne mathahko nidede lolo senthôrii eki ngama. Eroh dangmah! Nia Krista ma chenroh jabthuk hun ehia ererãngrãng jôba Joban mathahko jabeki, ngale lemruchha heh, nima chentô moeki pa nekhu nâng chohsokrãng moeki. 
2CO.12.20	Nga chei rekang, chenthu nga netânâng hokko ngama chenroh thonghun eka ererãngrãng lekhehû marelah o, erediko nekhu memin nganâng chenroh thonghun eha ererãngrãng lekhe mareho ngama. Ngale, mên ahietmîn, phatwânmîn, rinkhahchaan, chhahnyoak, mihnâng dûmmek, mihchhihthô, ngam apoa, ngale pong apa dangletma machoh khehûlah o ngama cheiba rekang. 
2CO.12.21	Nga netânâng thengak hokko Joban ma ne mathahko numnene madangthuk hango ngama chei rekang, ngale ama kowah chentôma pap molahma thin kaamchhih hehwah hung lengaklit thangma tôngte hehrãngma esep ang - thinma athâng hehmin kaamchhih ngale dihiak dela tungko kaamchhih heh molahma tongeka.
2CO.13.1	Are pumma nga netânâng depremrãng chohmîn kaerâng. “Phumma chenni akomin lepchiak mînthin metong hènko, erepa wanii ba warem hâkhi demnâng lepchiak mînmin” - erepa Joban nyapraangma ngaeka. 
2CO.13.2	Ngama ama wah henhenma pap motah a ereheh nâng thôkoh ekang, ngale ahan hehnângmin phangtang nâng thôkoh eka; Arepa ngama amako netânâng depniirãng chohmîn katah komin thôkotah, rohkomin nga netâwah ataangnâng dâng phumma ademin thengak thôkoh eka: Chenthu nga netânâng thengak katko henjô phhekkhên nâkhên lehôan thangma lepemin. 
2CO.13.3	Nga junma Krista ma jabeka ngama nemajet hun ekenpa phangtang echohjet en. Chenthu atea nedemnâng dângko, atea pachhih dangmah; erenoma, ate chaan ba nekhu nâng khesok ehèn. 
2CO.13.4	Linlinjô atea aboan dângjunko bãngphak khoko rittek rewah, rohkomin, Joban chaanjunko atea athângheh ahin. Erohwah ate demnâng johroam lihma nãngkhumin boan jôba; rohkomin nimin nekhu demnâng johroam lihma nãngkhu memin ate roandông kohwah Joban chaanko ejohroam e.
2CO.13.5	Nedede thaksûrii tan en, ngale thatjetrii tan en, ngale nea putedâlem junko songtong eken le songtong met a ngamemin thatsûrii tan en. Nema linlinjô Krista pa nikhen nâng tonghi ngama jetrii ekenle? phumma linlinjô Krista nekhen nâng aho medang hènko nea mahto lâdangtet. 
2CO.13.6	Rohkomin ngama dâlem ekang nema ninâng Krista tonghi ngama jetrii eken. 
2CO.13.7	Nema chenni kaamchhihjô nekchen moeken ngama nima Joban nâng rangsoam koh eka - rohkomin erepa nãnghung thattôanko nãngma tajien eki ngama khesokrãng dangmah, rohkomin nima letajô medang ekomin, nema chenpa toangtanga erepa moletma chenkhesok en ngama huneka. 
2CO.13.8	Chenrãngma ngako nãngma toangtang lelatnâng chenjô tamomih, toangtang rãngma asenli pa loloba moatmin. 
2CO.13.9	Nekhujô achaan medang tetko, nia boan anaajô medang ekomin khuhah nâhah dangeki. Ngale nea senthemthemjô chendangen ngama rangsoam koheka. 
2CO.13.10	Erohwah ngama arepa nekhu tâwah ataangnâng dângpoatko raangeka; erohkoba, chenthu nga netânâng mehû thangko Teso ma nganâng kohthang chaanpa keplekma nekhu nâng phhekkhên nâkhen lehôan edangang - nganâng nekhu sênsiet rãngmaba chaankoh ehang, nekhu chhihsiet rãng chaankoh dangmah hang.
2CO.13.11	Ngale ngalemruchha heh, ade dangeka, atô kojô jekmêng ekang! senthemthemjô dângrãngma latrii en; Ngama rosep eka komin mamjetat ha; wathema wathe demko jutjut jaangjaang dangletma tongen; mêmoma songtongen. Eroh koba Ahunte ngale mêmo Joban pa nekhu demnâng etonghèn.
2CO.13.12	Mêmoma wathema wathe nâng deksit pekmîn letma salem kohmîn en.
2CO.13.12	Chentô Joban nâng putedâlemte mihnyan hehma nenâng salem matkat ehèn.
2CO.13.13	Nãng Teso Jisu Krista mînchenchaan, Joban wah ahun, ngale Asâthôanju nekhu chentô demnâng chenjoh tonghèn.
GAL.1.1	Arepa moattat chhoante Pol ngewah raangeka, Nga moattat chhoante rãng mihnyan nyuchha ma roowah dangmah, ngale mihnyan nyuchha hung junmemin dangmah, erepa Jisu Krista ngale Joban Wa, Jisu Krista ritwah ngakhînsiette pumma roowah. 
GAL.1.2	Anângwah chentô putedâlemte hehmemin nga demnâng roamlahma Galatien wah Asâthem hehnâng salem matkat ehèn:
GAL.1.3	Nãng Wa Joban ngale Teso Jisu Krista ma nenâng mînchenchaan ngale mêmo chenkohhèn.
GAL.1.4	Are nãng songeki hahtokkhoh chhih kowah nãngkhu pêpâng rãng, Krista ma nãng Joban ngale nãng Wa ngin keplahma atedede roandôngpa nãngkhu pap rãngma kohwah. 
GAL.1.5	Joban mînpa roantang roangjêng rãng adong chendanga! Amen.
GAL.1.6	Nga nekhu demnâng patritba re ekang! chenrãngma ngako, chuthe tungko Krista mînchenchaan junko neroote pa thînphethien eken, ngale nema ahan nginkongsen kep eken. 
GAL.1.7	Linlinko, “nginkongsen ahan,” aho, rohkomin are ngama ngaekang pa wanwanthe mihnyan hehma Krista Nginkongsen pa litsiet lahma nehung kesiet ehèn, erejunko ba jabekang. 
GAL.1.8	Rohkomin nimejô medang ekomin, ba rangkhethung wah Joban ngintatte heh mejô medang akomin, nima nenâng thôkotah Nginkongsen noma ahan methôhû kohhènko, ereheh chenthumin lemutthin pap wendô nâng chenkhamrii kawak a! 
GAL.1.9	Arepa amakomin nima thôkotah, ngale ademin thengak depthô koheka: nema ni ngewah chohtat letma keptet Nginkongsen noma ahan nginkongsen methôhu kohhènko, ereheh chenthumin lemutthin pap wendô nâng chenkhamrii kawak a!
GAL.1.10	Arepa nganâng mihnyan hehma dangkoh a ngalahma chensen chohhang ngama jablele ne? Linlin eroh hun dangmek! Ngama Joban ma dangkoh a ngalahma senchoh peba hun ekang! Nga mihnyan heh chentôma chenkhem jet hang ngama lehun ekanga? Athâng hehmin ngama eroh thonghunthu medang angko, Nga Krista haa ledangmin wah.
GAL.1.11	Ngalemruchha heh, Ngama nenâng are Nginkongsen thôkoh ekapa mihnyan nyuchha ma hôanwah dangmah. 
GAL.1.12	Ngama arepa mihnyan nyuchha wah chohthâ wah dangmah, erediko arepa nganâng henmemin hethôho. Arepa Jisu Krista ate dedema nganâng khesokwah.
GAL.1.13	Ngama Jews heh dôrem keplekma tôngpoatko chenroh hungkoh lekma dangtek a, ngale Joban nâng putedâlemte Asâthem hehnâng lemînchen thangma chenroh chêmsiettek a, ngale ngama tata angpa chhihsietrãng moatwah, erengin heh nenâng phangtang thôkotah. 
GAL.1.14	Jews dôrem hepoatko ngatôthã ahan Jews heh khuchhang wah nga ajetthôan dângwah, ngale te awa heh belem niemarang ko nyahrãng hungkoh lekma kepte dângwah.
GAL.1.15	Rohkomin Joban ma ate mînchenchaan pumma ngachhat mama rênwah, ngale atenâng soamtô rãng rooehang. Ngale ngama 
GAL.1.16	Jews ledangte hehnâng ate Nginkongsen pa phoangthô chhoankoh rãngma ate Chha khesok thangko, Ngama hennângjô thongchhien chhoanho, 
GAL.1.17	erediko Jeroselem wah nganoma khemama moattat chhoante dangtah heh tânângmin chohmîn chhoanho. Erenoma, Nga lemlienma Arabia nângba katek, ngale enângwah, Damaskas nâng danwãngtek. 
GAL.1.18	Rangpâ pârem dikoba Piter wah ngin chohtat rãng Jeroselem nâng katek, ngale ate demnâng heptanii johtong thientek. 
GAL.1.19	Ngama enâng moattat chhoante ahan henjô chohkheho, Teso naa Jems loloba chohmîntek.
GAL.1.20	Ngama chenni raang ekanga erepa toangtang. Joban memin ajet, ngama mothô thômek!
GAL.1.21	Erediko Nga Siria ngale Kilika nâng melâng thenâng chhoantek. 
GAL.1.22	Ere sanpoatko Judia wah Asâthem hehma Nga senthemthem majet dângwah. 
GAL.1.23	Thinma nga nginpa aroh loloba chohtatwah: “Nãng chêmsiette mihnyan pumma, ade phumma atema poattheko chhihsiet phêrãng ngatah putedâlem nginpa phoangthô eka ngama!” 
GAL.1.24	Ngale ngajunma thinma Joban nâng rôwah.
GAL.2.1	Echhi pâbelii diko, ngademko Titas sietlekma, Barnabas demnâng Jeroselem nâng ngakkatwah. 
GAL.2.2	Nganâng Joban ma katmin jôba ngama khesok phumma katwah. Khhepho phannang heh demnâng araangraang chohmîn poatko ngama Jews ledangte hehnâng thôkotek nginkongsen nginpa thinnângmin thôkotek. Ngama ngamoatlem pa lientahwah sanpoat komin, ba athâng hehmin mahto nâng dângthuk hunmek. 
GAL.2.3	Ngalemru Titas pa Griik medang akomin, atenâng khoankhen niem hôanmin jôba ngama metkepkep chienmek, 
GAL.2.4	rohkomin khaka hehma hôanmin jôba ngama ngaeka. Are mihnyan heh putedâlemte rãngrãng diapdang lahma, nikhu Jisu Krista demnâng roamlihma chenroh hungsiko dangekia, ereheh jêjetrãng huhlup hûera. Ngale thinma nia haarãng hôanhun wah, 
GAL.2.5	rohkomin, nginkongsen pa nekhu rãngma toangtangma chentong kohhèn ngama, nima thinnâng sanpoat chhupthejô kohho.
GAL.2.6	Rohkomin khhepho phannang hehnângmin-ngama are jabekang pa thinnângmin khhepho phannang ngama hôan lekma Joban nginkongpa araangraang thôkomek; chenrãngma ngako, Joban ma thhenphãng sûlahma renmah - ere khhepho phannang hehmemin, are ngama jabekang junko, nganâng ngin anyan chenjô thôkohho. 
GAL.2.7	Erenoma, Joban ma Piter nâng Jews hehnâng nginkongsen pa phoangthôkoh rãng chientah rãngrãng, nganângmin Jews ledangte hehnâng nginkongsen pa phôangthôkoh rãng Joban ma chieneka ngama chohkhetah. 
GAL.2.8	Chenroh Piter Jews hehrãngma moattat chhoante rãng hôantah a, ererãngrãng ngamin Joban chaanma Jews ledangte hehrãngma moattat choante rãng hôan ehang. 
GAL.2.9	Khhepho phannang ngaeka, Jems, Piter, ngale Jon, hehmemin Joban ma nganâng are moatlemdong koh ehangpa jeteka; erohwah thinma Barnabas chenii nâng nãngkhu phangtang lemru tuta ngama jetmînrãng thinma dek sitpekmîn thi. Barnabas chenii a Jews ledangte heh demnâng moatmin, erediko thin a Jews heh demnâng moatmin ngama nikhu pûnthô mînwah. 
GAL.2.10	Thinma ninâng roatsep pa thin khuchhang wah tangchhih hehnâng thônghunrãng roatsep wah, phumma ere moatlem pejôba ngama nyahrãng moathun ekang.
GAL.2.11	Rohkomin chenthu Piter Antiok wah katko, ngama nok atang mathahko atenâng ritngatwah, chenrãngma ngako atea nyahrãng athe dângwah. 
GAL.2.12	Enâng Jems ma chienkatwah mihnyan heh hokkhoam mako, Jews ledangte heh demnâng Piter aroamma jokphhek chhah lahma dângwah. Rohkomin ere mihnyan heh hokkhoam diphumma, atema Jews ledangte heh demnâng roam jokphhek chhah tuho, chenrãngma ngako, atea khoankhen niem pa hôanmin jôba ngama hunte heh rancheiwah. 
GAL.2.13	Piter demko Jews jatwah putedâlemte rãng litdangtah hehmin johcheiwah; ngale thinchei junko Barnabas tumin thin demnâng johchei sietwah. 
GAL.2.14	Ngama chenthu thin a toangtang nginkongsen junko tintin lekhoam khe phumma, Ngama thin phangtang mathahko Piter nâng ngatwah, “Nanga Jews jat, rohkomin nanga Jews rãngrãng ledang, Jews ledangte heh rãngrãng dangeko. Eroh medang ako, nangma Jews ledangte hehnâng Jews heh rãngrãng dangen ngama chenroh jienchien min a?”
GAL.2.15	Linlinjô, nia achhat mejû Jews jat, thinma ngaeka rãngrãng, “Jews ledangte papi jat dangmih.” 
GAL.2.16	Nãngma ajet mihnyan pa Jisu Krista nâng putedâlem junko lolo jôba Joban demnâng toangtang tadang eki, Niemarang ma chenni huneka erepa moatjunma toangtang tadangmih. Nimemin Jisu Krista junma Joban demnâng toangtang tâdângrãng Jisu Krista nâng putedâlem eki, ngale Niemarang ma chenni huneka erejunma toangtang dâng dangmih. Chenrãngma ngako Niemarang ma chenni huneka erepa molahma henmin Joban demnâng toangtang tadangmah. 
GAL.2.17	Nãngmin Jisu Krista demnâng roamlihma Joban demnâng toangtang medang eko, nãngmin Jews ledangte hehnâng papi ngaeki rãngrãng papi jôba - eroh medang ako nãngmin Krista ma pap ledangthuk ehia? Erohmin dangthuk mahhi! 
GAL.2.18	Ngama chhihsiettek Niemarang pa ngamejô methe ngaksensiet angko, nga a athe ngama khesok ekang. 
GAL.2.19	Niemarang nâng methakthô eko, nga riichoanthã - Niemarang pummejô ritphe ehang - erohwah nga ade phumma Joban rãngma hintu ekang. Nga Krista demnâng bãngphak khoko lâjoh ritphethang, 
GAL.2.20	erohwah athâng hehwah hin ekangpa Nga hîn dangtumek, rohkomin, arepa Krista nganâng tong ehang. Athâng hehwah, are nga roandông dong ekangpa, Ngama nganâng hunte, ngale ngarãng ate roandông kohte Joban Chha nâng putedâlem lekma tongekang. 
GAL.2.21	Ngama Joban mînchenchaan pa choh lehun dangmek. Rohkomin Niemarang junma mihnyan pa Joban demnâng toangtang meta dangako, Krista ritpa mahto nâng mahriieka!
GAL.3.1	Aba Galatien heh! Nea henma moksiet ehèn a? Nedede mitma Jisu Krista bãngphak khoko rittek pa senthemthem khetet! 
GAL.3.2	Nganâng are khapthe nginpa thôkoh tanha: Nema Joban Jupa Niemarang junko moletma chohtet ale, Nginkongsen pa chohtat letma ereko putedâlem phumma chohtet a? 
GAL.3.3	Ne chenrohma aretô jienba eken a! Nema Joban Juchaan ma bengmotet moatlempa; ade phumma nedede chaanma râmoe ngama lethonghun eken a? 
GAL.3.4	Nginkongsen rãngma nema atô chêmchoh tetpa mahto nâng lechêm eken a? Mahtonâng chinchin chêm dangmah! 
GAL.3.5	Nema Niemarang ma chenni huneka erepa moatdi Joban ma ate Jupa lekohthen a, ngale patritli moatlempa nekhu tânâng lemo kohthen a, roh akole, nema Nginkongsen pa chohtat letma putedâlemdi kohthen a?
GAL.3.6	Abraham nâng thatthong hun tan en; Joban nyapraangma ngaeka, “Atema Joban nâng putedâlem wah, ngale atema Joban nâng putedâlemdi, Joban ma ate demnâng toangtang thôan ngama tâdâng thukwah.” 
GAL.3.7	Erohwah, nema arepa jet en, putedâlem win mihnyan heh ba Abraham chhuchha linlinpa. 
GAL.3.8	Joban ma Jews ledangte heh ate demnâng putedâlem junko toangtang dângthukmin ngama Joban nyapraangma amathuma thôwah. Ngale Joban nyapraang pumma Abraham nâng Nginkongsen pa thôkoh wah: “Nang junma Joban ma chentô mihnyan nyuchha hehnâng rangkohmin ngama ngatwah.” 
GAL.3.9	Abraham ma Joban nâng putedâlemdi Joban ma atenâng rangkoh wah; erohwah, putedâlemte chentôma Abraham ma rangkeptah rãngrãng kepmin.
GAL.3.10	Henhenma Niemarang pa keplahma Niemarang ko dâlem eka erehehma Joban wah têm athoak chohmin. Chenrãngma ngako, Joban nyapraangma ngaeka, “Henhenma 
GAL.3.11	Ade phumma senthemthem lajettih henmin Niemarang junma Joban demnâng toangtang tadangmah, chenrãngma ngako, Joban nyapraangma ngaeka, “Henhen pa putedâlem junma Joban demnâng toangtang dangeka ereheh ba hînmin.” 
GAL.3.12	Rohkomin Niemarang pa putedâlem demko chenni roamthinjô aho. Erenoma, Joban nyapraangma ngaeka, “Henhenma Niemarang ma chenni huneka 
GAL.3.13	Rohkomin, Niemarang pumma têm athoak kephû erako, Krista ma nãngkhu litko tem athoakrii lahma nãngkhu pesiet ehi; Chenrãngma ngako Joban nyapraangma ngaeka, “Hen akomin bãngphak khoko rittek eka, erepumma Joban wah têm athoak choh eka.” 
GAL.3.14	Krista ma are moeka pa, Joban ma Abraham nâng rangkohrãng toamsem tahpa Jisu Krista ritjunma Jews ledangte hehnâng kohrãng moatwah, erohwah, putedâlem junma nãngma Joban ma Ju kohrãng toamsem tahpa choheki.
GAL.3.15	Ngalemruchha heh, Ngama jengre wah nginthakthô demnâng thôkoh a: Chenthu mihnyan wanii nginthunjut lahma chenni rãng akomin sûhi mehôan ako, erepa henmemin leta jeksietmin, ngale ereko henmemin leta lêboatmin. 
GAL.3.16	Joban ma Abraham ngale ate chhuchha hehnâng toamsêm wah. Joban nyapraangma “chhuchha heh” ngama ajahnâng ngamah, rohkomin, wathe nâng lolo “Chhuchha” ngama ngatwah, erepa Krista nâng ngatwah. 
GAL.3.17	Ngama ngaekang pa dangeka, Joban ma Abraham demnâng kahkhet mînwah ngale erepa chenthumin leta litjâmin ngama toamsêm wah. Niemarang pa châbelii roakrem rangpâ dinângba kohwah, phumma erepumma Joban ma kahkhet tahpa chenthumin tajeksietmah, ngale Joban ma toamsem tahpa talitsietmah. 
GAL.3.18	Joban ma toamsem tahpa Niemarang junko kohmin ngama medang ako, atema toamsem ekako khalihma dâlemthin aho, atema toamsem eka junma choh dangmih. Phumma chenrohjô medang akomin, Joban ma ate toamsem junma jôba Abraham nâng thãhoma rangkoh wah.
GAL.3.19	Eroh medang ako Niemarang pa chenrãngma kohwah a? Erepa mihnyan hehma kaamchhih moeka pa khesokrãng kohwah, ngale erepa Joban ma Abraham chhuchha rãngma toamsem tahpa kat sanpoat tôkorãng kohwah. Ere Niemarang pa rangkhethung wah Joban ngintatte hehma mihnyan nyuchha le Joban tungko ngin mêthôte mihnyan wathe keplahma chohkoh wah. 
GAL.3.20	Roh-komin chenthu wathelolo nâng medang ako atung kowah ngin mêthôte pa lemmah; phumma Joban pa wathelolo jôba. 
GAL.3.21	Are junko medang ako Niemarang pa Joban ma toamsem eka lelatnâng dangeka? Erohmin chenthujô dangmah! Chenrãngma ngako, mihnyan nyuchha ma chohtah niemarang pumma roandông mekephûra ko, ere niemarang pa kep junma chentôpa Joban demnâng toangtang tâdângmin. 
GAL.3.22	Rohkomin Joban nyapraangma ngaeka, hahtokkhoh phangtang pap khennâng thieneka; ngale erohwah, Jisu Krista nâng putedâlem junma kohrãng Joban ma toamsem tahpa, henhenma Jisu Krista nâng putedâlem eka ereheh nâng koheka.
GAL.3.23	Rohkomin putedâlem sanpoat pa hokmako, Niemarang pumma putedâlem loatkhesok sanpoat pa mahûhûko nãngkhu phangtang phâtek nâng sekwah rãngrãng tengsek thienwah. 
GAL.3.24	Ngale erohwah Krista katmako Niemarang pa nãngkhu Krista tânâng hoksênte dângwah, ere junkowah putedâlem junma nãngkhu Joban demnâng toangtang dangthuk ehi. 
GAL.3.25	Ade phumma putedâlem sanpoat pa lâhûtha, nãngkhua Niemarang khennâng dangtumih.
GAL.3.26	Putedâlem junma Krista demnâng roamletma nekhu phangtang Joban Chharãng dangeken. 
GAL.3.27	Nea Krista demnâng roamletma baptijem kep eken, ngale ade phumma Krista roandông pumma nekhu nâng khet kepwah rãngrãng lâdangthen. 
GAL.3.28	Erohwah Jews le Jews ledangte hehnâng mâmâ jatjat ahotu, haa le haa ledangte heh tungnângmin mâmâ jatjat ahotu, dihiak dela tungnângmin ahotu; nekhu phangtang Jisu Krista demnâng roamletma wathe lâdangtet. 
GAL.3.29	Nekhua Krista rãng medang enkoba, Abraham chhuchha edangen, ngale erohkoba Joban ma chenni toamsem tah a erepa echoh en.
GAL.4.1	Ngama nenâng arepa thôkohhun eka - hen akomin ate wa thin amãn chohtea, erepemin letachha thuko chentô ate wa thin amãn heh chohtejô medang akomin, atea haa rãngrãng jôba thieneka. 
GAL.4.2	Ate wama atenâng kohrãng sanpoat pa mahûhûko, ngale atea leta thuko, mihhan ma ate sûare lahma thieneka, ngale ate thiak aman hehmin sûare koheka. 
GAL.4.3	Ererãngrãngjô, nãngmin Joban Ju choh ngenâng phannang rãngrãng dângmako, are hahtokkhoh pênte ju haa danglihma tôngwah. 
GAL.4.4	Rohkomin chenthu sanpoatsen pa hokphumma Joban ma ate Chha chienkat era. Atea dihiaknyu ma chha lahma Jews heh Niemarang khenko sôngtông katwah, 
GAL.4.5	chenrãngma ngako, nãngkhu Joban Chha jiendângrãng ngama atea Niemarang khenwah mihnyan heh pepâng rãngma katwah.
GAL.4.6	Ngale nekhua ate Chha ngama khesokrãng ma chienkatwah, Joban ma ate Chha Jupa nãnghung khennâng chienkat era, ere Ju pumma, “Wa, Ewa,” ngama raksep eka. 
GAL.4.7	Erohwah nekhua haa dangtumet, Chha lâdangtet. Ngale nekhua ate Chha dâng phumma, Joban ma ate chhuchha hehrãng chentô thienko tahheh phangtang nekhu nâng ekohhèn.
GAL.4.8	Amako nema Joban lejet dângwah, ngale chenpa Joban ledanga ere haarãng dangletma tôngwah. 
GAL.4.9	Rohkomin ade phumma nema Joban lâjettet - ba, Joban memin ne lâjetthen - phumma aboan ngale sekhota hahtokkhoh pênteju tâko ngakhokrãng chenroh jienhun eken a? Chenni rãngma thinhaa thêngak dânghok hun eken a? 
GAL.4.10	Nema rangwo dâjeng, rangkuh sanha, ngale rangkuh rangpâ hehnâng soamtô letma tôngwah. 
GAL.4.11	Nga nekhu rãngma patrit sekmah re ekang! Ngama nekhu rãngma chentô moekang heh mahto nâng lemo ekanga?
GAL.4.12	Ngalemruchha heh, Ngama nenâng nga rãngrãng dangen ngama rosep eka. Chenrãngma ngako ngamin nekhu rãngrãng jôba. Nekhuma ngarãngma chenjô chhihmomet. 
GAL.4.13	Ngama nekhu nâng nginkongsen pa chenrãngma khebengrãng thôhûkoh eka erepa thonghuntan en; arepa nga khun dângwah dângjunko. 
GAL.4.14	Nga phoangnâng khun junko nekhu nâng mechêmsiettah komin, nekhuma nga phemahtha, ngale chinnya mahtha. Erenoma, nema Joban ngintatte heh tãngroo rãngrãng tãngrootha, ngale nema Jisu krista tãngroo eken rãngrãng tãngrootha. 
GAL.4.15	Ne nyahrãng khuhah letma dângwah! phumma athângheh ere khuhah pa chenkoa? Ngama linlin ajet, tâdângli ngako nema ne mitken pa loatletma nganâng chenkohtha. 
GAL.4.16	Rohkomin, ade phumma ngama nenâng toangtang nginpa thôko lahma neranrãng ledang ekanga?
GAL.4.17	Mihnyan ahan hehma nyahrãng hun achet khesok lahma nekhu nyoamrãng hun ehèn, rohkomin thinhung khennâng mongthem pa achhih them eka. Thinma nekhua ngademwah phansietrãng lolo huneka, erohkoba, thinma nenâng chenroh hun achhâ ehèn a ererãngrãng nememin thinnâng ehun en. 
GAL.4.18	Phumma asenrãng medang ako eroh hungkoh pa asen - arepa roantang toangtang ngin, nga nekhu demnâng dângpoat kololo dangmah, nekhu tâwah ataangnâng dângpoat komin toangtang. 
GAL.4.19	Echhu echha heh! Nyong nâng naachhat poatko rângchhâ arãngrãng, Krista hung arin jat apat pa nekhu nâng mahong honghènko, nganângmin nekhu rãngma ademin rekthe chhâ ehang. 
GAL.4.20	Nga athângheh nekhu demnâng danglek mele ngama nyahrãng hun ekang, erohkoba ngama nekhu demnâng athâng hehwah rãngrãng ledang thangma chenjab mîntah. Nga nekhu rãngma nyahrãng sekmah patrii ekang!
GAL.4.21	Henhen Niemarang khennâng tônghun eken a ereheh nâng ngama thatthôngpha tan a: Niemarang ma chenni ngaeka erepa nema mãthattat ekenne? 
GAL.4.22	Niemarang pumma Abraham nâng chha wanii dângwah ngaeka, wathepa haanyu ma chhatwah, ngale wathepa haa ledangte pumma chhatwah. 
GAL.4.23	Haanyu ma chhatah ate chhapa hei angem junma chhatwah, rohkomin haa ledangte ma chhatah ate chhapa Joban ma toamsem tah junma chhatwah. 
GAL.4.24	Are thakmîn eka hehnâng sûlihma tajet e: Dihiaknyu wanii pa toamsem kahkhet wanii pa. Hagar ma chhatah heh haachhu haachha, ngale atea Sinai hahho khowah toamsêm kahkhet hôantahpa. 
GAL.4.25	Arab wah Sinai hahkong pa Hagar ngale erepa athâng hehwah Jeroselem hah pa, ngale atea ate mihnyan chentô heh demnâng haarãng dangeka. 
GAL.4.26	Rohkomin rangkhethung wah Jeroselem pa henkhen nângmin haa dangmah, ngale atea nãng nyong. 
GAL.4.27	Chenrãngma ngako Joban nyapraangma ngaeka,
GAL.4.27	“Chhuho chhaho dihiaknyu heh khuhah nâhah dangen!
GAL.4.27	Naachhat poatwah chet lethat jette dihiaknyu heh,
GAL.4.27	khuhah nungma raksep en!
GAL.4.27	Chenrãngma ngako, dela aho dihiaknyu heh dela ma chenthumin lethat pâphete dihiaknyu heh nomemin chhujah chhajah edanga.”
GAL.4.28	Ngalemruchha heh, ade phumma nea Joban ma toamsem junko Isak dangtah rãngrãng Joban chha lâdangtet. 
GAL.4.29	Ere sanpoatko mihnyan hei angem junma chhatah pumma Joban Ju junma chhatah ko chêmthuk rewah; ngale athâng hehmin ere sanpoat wah rãngrãng dangeka. 
GAL.4.30	Rohkomin Joban nyapraangma chenni ngaeka, “Haanyu le ate chhanii chienchhoan re en; chenrãngma ngako haanyu ma chhatah chha pumma haa ledangte dihiaknyu ma chhatah chha demko ate Wa thin amãn, hehwah lejoh chohmin.” 
GAL.4.31	Ngalemruchha heh, erohwah, nãnga haanyu chhuchha dangmih, nãnga haa ledangte dihiaknyu chhuchha.
GAL.5.1	Nãnga mihhaa dângwah jek ekipa - Krista ma loatsiet ehi! Erohwah, mihhu mihaa ledangte rãngrãng dangen, ngale nededema mihhaa rãng nekhôanrii en.
GAL.5.2	Tattan en! Nga Pol, Ngama nenâng thôkoh eka, nededema niemarang junko khoankhen niem mehôanthuk enko, Krista pa nerãngma sekhota thã. 
GAL.5.3	Ademin ngama chentô nâng thôkoh eka, henhenma atedede khoankhen niem hôanthuk eka, atema Niemarang pa phangtang metkep kepmin. 
GAL.5.4	Nekhuwah henhenma Niemarang pa kepletma Joban demnâng toangtang tâdâng hun eken a, ereheh Krista demwah taangmin eka. Ngale nekhua Joban mînchenchaan khennâng dangmet. 
GAL.5.5	Nãngkhuma, Joban ma ate demnâng toangtang edangthuk hi ngama khaeki; ngale nãngkhu putedâlem junma Joban Juchaan ma moat pa bemeki. 
GAL.5.6	Chenrãngma ngako chenthu nãnga Jisu Krista demnâng meroam tihko, khoankhen niem mehôan ekomin, ba lehôanjô medang ekomin erepa chenjô mâmâ dangmah; hun achet demko putedâlem peba lemeka.
GAL.5.7	Nema sênmõang moatwah! Henma toangtangko putedâlem ekenpa jeksiet ehèn a? Atema chenroh jiennyoam ehèn a? 
GAL.5.8	Erepa neroote Joban ma moat dangmah. 
GAL.5.9	Thinma ngaeka rãngrãng, “Pheban pa phangtang bietjârãng wichhi amãnchha ba lemeka.” 
GAL.5.10	Rohkomin ngama nenâng athâng hehmin dâlem eka. Nãngkhu roandôngpa Teso demnâng roamlihma dângjunko ngama dâlem ekang, mihhan mejô nenâng lihân ngin methôhû kohhèn komin nema thin nginko putedâlem met, ngale henjô medang akomin nekhu moksiette heh Joban ma echêmthuk a.
GAL.5.11	Ngalemruchha heh, Ngarãng ma dangeka, Ngama khoankhen niem pa hôanmin jôba ngama mephoangthô angko, Nganâng athâng hehmin chenrãngma thamchêmsiet eha? Ere nginpa toangtang medang ako, Ngama Krista bãngphak junma phoangthô ekang ngin pumma chenjô chêmsiet mahhi. 
GAL.5.12	Ngama thonghun ekang nemoksiette mihnyan heh khoankhen niemhôan lolo ledang lengmin chentên riiwak a!
GAL.5.13	Ngalemruchha heh, nekhu rãngma dangeka, nekhua Joban ma hungsiko tongrãng rooehèn. Rohkomin, nehungsiko dangeken junma, ne hei angem phoangma chenni huneka erejunko nekdangen. Erenoma, hun achhâmin letma wathema wathe nâng chohsûmîn en. 
GAL.5.14	Chenrãngma ngako Niemarang pa phangtang wanthe hôkum khenko tongeka: “Nang kêanâ wah mihnyan hehnâng nangdede hunriieko rãngrãng hun o.” 
GAL.5.15	Phumma nea wunwah ngem rãngrãng dangletma, wathema wathe nâng mitchek chhihchohmîn, erediko buh awatmin reletma medang enko, thatsûtan en, wanwanthe ma phangtang etathôan ritphemîn en.
GAL.5.16	Ngama jabekang pa dangeka: Ne roandôngpa Ju junko dongen, ngale erohkoba nema mihnyan nyuchha hei angem ma hun ekapa lemo etadangen. 
GAL.5.17	Chenrãngma ngako nãng mihnyan nyuchha hei angem jat apat pumma chenni huneka erepa, Juma hunmah, ngale chenpa Juma huneka erepa, nãng mihnyan nyuchha hei angem jat apat pumma hunmah. Are wannii pa ran, ngale erejunko nema chenni hun eken a erepa nehungsima tamomet. 
GAL.5.18	Phumma nea Juma mesen hènko, Niemarang khennâng dangmet.
GAL.5.19	Mihnyan hei angem ma chenni moeka erepa anga ngama ajet. Erepa dihiak dela kaamchhih moat, moatlem chin, ngale lapien. 
GAL.5.20	Ngale moangachaang nâng soam, erediko mõngama chhihrãng phoangdang lahma ekhe e. Mihnyan heh ranrãng danglahma loatmîn; phetwânmîn, rinkhah, ngale mâmâ dede rãnglolo hun edanga. Thin dedema mâmâ khukhu phoang phakjâ rewak eka; 
GAL.5.21	chhahnyoak, khemmok chempa, kuhhoan lahma jokphhek chhah, ngale arerãngrãng lihân hehmin ephoang mowak a. Amawah rãngrãng ngama nenâng athâng hehmin thôkoh eka: henhenma arerãngrãng moatlem heh moeka erehehma Joban Hahsông pa leta chohmin.
GAL.5.22	Rohkomin Joban Juma hun achetmîn, khuhah nâhah, mêmo, hungmôngma tadô, mînchen, asenli, ngale putedâlem, 
GAL.5.23	numnene, mâmâ dede hung tâmôngsiet peba koheka. Arerãngrãng heh lelatnâng chenni Niemrangjô aho. 
GAL.5.24	Ngale henhen Jisu Krista demnâng johdang eka erehehma mihnyan nyuchha hei angem jat apat, ngale atema huneka chentô heh ritphe rêmin. 
GAL.5.25	Ju pumma nãngnâng roandông kohehi; erohwah atema jôba nãng roangdông pa pênmin. 
GAL.5.26	Nãnga ngam poapoa ledangmin, ngale wathema wathe rin lekhahsiet mînmin, erediko wathema wathe nâng lephatwân mînmin.
GAL.6.1	Ngalemruchha heh, hen akomin nema kaamchhih molahma mechohkhe enko, nekhuwah henhenma Joban senthemthem jette tongen a erehehma kaamchhih moatte pa punsiet en; rohkomin erepa nema hungnoap rinnoap dangletma mo en. Ngale nedede min jetletma dangen, erohkoba nemin achhih ma hung letoan edanghèn. 
GAL.6.2	Wathema wathe chêmchei ko chohsûmîn en, ngale erohko jôba nema Krista niemarang pa kep eken . 
GAL.6.3	Henma komin atea sekhota mihnyan danglahma, ngamin wathe alemli mihnyan jôba ngama thonghunrii eka, erepumma ate dedeba diapchhahrii eka. 
GAL.6.4	Anga ngama mâmâ dede moatlem pa bengsokrit mêngmin. Asen medang ako, nema chenni motet a erepa tarângthô en, rohkomin erepa mihhan hehma chenroh moeka ereheh nâng lethakmîn min. 
GAL.6.5	Chenrãngma ngako nekhu anga ngama mâmâ dede hên peba hênmin.
GAL.6.6	Nenâng Kristan nginkongpa mehethô hènko, nema chenni asenli chei eken a ereheh nenâng hethôte demko aroamma kepen.
GAL.6.7	Nedede nekdiap chhahrii en; henmemin Joban tadiap chhahmah. Nema chenni bãng khiet eken a ere bãngri pejôba echohpun en. 
GAL.6.8	Nema hei angem hung arinma huneka junko memo enko, erekowah nema roantang roangjêng rãng arit echoh en; rohkomin nema Joban Juma huneka junko memo enko, nema roantang roanjêng ahîn roandông echoh en. 
GAL.6.9	Erohwah kaamsen moatnâng nekboan eki; chenrãngma ngako nãngma lejek thangma memo eko, erethã roantang roanjêng khope choh sanpoat pa ehûra. 
GAL.6.10	Erohwah, nãngma sanpoat chohroakweih, anga ngarãng asenli moatlem moatmin, ajahthem pa nãngkhu demwah putedâlemte hehrãng asenlipa moatmin.
GAL.6.11	Sûtan en, athâng hehwah ngadede dekma nenâng raangeka sitipa chentô dong raangeka! 
GAL.6.12	Nenâng khoankhen Niem pa hôanmin jôba ngama metkep khetloatte mihnyan hehma rangkhohkhoan moatlem heh lolo khesok lahma rângthô riiwak eka. Thinma eroh moeka pa, Krista bãngphak junma nekchen chêmthuk ehi ngama moeka. 
GAL.6.13	Ere khoankhen niem hôante mihnyan hehmemin Niemarang pa kepmah; thinma nenâng khetlo ehènpa nememin phoangnâng khoankhen niem pa hôan eken jôba ngama thinma jienrângthô rãngba chien ehèn. 
GAL.6.14	Rohkomin, Nga dangekang, Ngama Jisu Krista bãngphak pa lolo jôba erângthô ang; chenrãngma ngako, ate bãngphak junma are hahtokkhoh pa ngarãngma riichoan rãngrãng dangeka, ngale Ngamin hahtokkhoh rãngma riichoan rãngrãng dangekang. 
GAL.6.15	Khoankhen niem pa mehôan ekomin ba lehôan kikomin erepa chenjô dangmah; rohkomin Joban jetlihma mihnyan nyanrãng litdâng peba huneka. 
GAL.6.16	Henhenma thin roandôngko are niemarang heh junko songeka, ereheh demnâng mêmo ngale Joban mînchen chentonga - thin demnâng min ngale chentô Joban putedâlemte heh demnâng min chentonga!
GAL.6.17	Athôanko dangeka: henmemin nganâng nekchen chêmthuk tuwak ehang, chenrãngma ngako, ngaphoang wah chentô buhawat man hehma nga a Jisu haa ngama khesok eka.
GAL.6.18	Ngalemruchha heh, nãng Teso Jisu Krista mînchenchaan pa nekhu phangtang demnâng chentonghèn. Amen.
EPH.1.1	Joban hungsi junko Jisu Krista moattat chhoante Pol ngewah-
EPH.1.1	Ifisus wah Joban nâng putedâlemte, ngale Jisu Krista demnâng aroamma danglahma thin roandôngko toangtangma dângte hehnâng raangeka:
EPH.1.2	Nãng Wa Joban ngale nãng Teso Jisu Krista ma nenâng mînchenchaan ngale mêmo chenkohhèn.
EPH.1.3	Joban ngale nãng Teso Jisu Krista Wa nâng dangkoh a ngae! Chenrãngma ngako Krista junma rangkhethung nâng atema nãngnâng rang kohehi. 
EPH.1.4	Are hahtokkhoh hôan mama, Joban ma nãnga Krista demnâng aroamma danglihma aterãng dângrãng rênwah, erohwah nãnga ate mathahko Sâpoangpoang ngale chenjô achhih aho danglihma tôngmin.
EPH.1.4	Atema hun achet junko 
EPH.1.5	Joban ma nãnga Jisu Krista junma ate Chha dângthukrãng ama thuma thônghun wah - erepa ate hungma hunlahma moatwah. 
EPH.1.6	Erohwah Joban ma nãngnâng nyahrãng mînchendong kohdi Joban nâng rôe, chenrãngma ngako atema nyahrãng ahun ate Chha demko nãngnâng hînhô pa thãhoma kohehi! 
EPH.1.7	Chenrãngma ngako Krista hei junma nãngpap khenwah loatsiet ehi, ngale nãngpap heh mapkoh ehi. Joban mînchenchaan pa chentô dônga, 
EPH.1.8	Joban ma tâthakli ledang dông kohehi!
EPH.1.8	Erepa Joban ma ate hung khenwah buthi mongthem heh kohehi 
EPH.1.9	Joban ma chenni themawa eka erepa moeka, ngale erepa Jisu Krista junma tamo lahma nãngnâng loatjetthuk ehi. 
EPH.1.10	Ere themawa ekapa Joban ma sanpoat methang tahko emoa, erepa rangkhethung ngale hahtokkhoh wah atema tem atiak tahheh Krista khhepho khenko phangtang aroamma eroapsiet hûa.
EPH.1.11	Chentôpa Joban hung arin ngale ate mongthem junma dangeka; ngale nãngmin Krista demko aroamma ate Chha dângrãngma ren ehi, chenrãngma ngako, erepa atema rangbeng hahbeng thuma chenroh themawa tah a erejunko jôba moeka. 
EPH.1.12	Erohwah, henhenma Krista nâng khebeng thôan putedâlem tih a, erehehma Joban nâng rô en!
EPH.1.13	Ngale chenthu nema khope kephok kohte linlin Nginkongsen pa chohtet a, ere phumma nemin Joban mihnyan lâdangtet. Nema Krista nâng putedâlem eken, ngale Joban pa ne Tângte ngama jetrãng atema toamsem tah Asâthôanju pa nenâng kohlahma mãnhôan ehèn. 
EPH.1.14	Ju junma Joban ma atenâng putedâlemte mihnyan hehnâng kohrãng toamsem tahpa nãng memin echoh e, ngale erejunko Joban ma ate mihnyan heh linlinjô epesiet a ngama jeteka. Erohwah, nãngma atenâng rôlihma mîndong thuk e!
EPH.1.15	Are junko, chenthuma nema Teso Jisu nâng putedâlem letma, ngale chentô Joban nâng putedâlemte mihnyan hehnâng hun achhâ letma chohtat tekwah, 
EPH.1.16	ngama nekhurãng Joban nâng dangkoh a ngatpa jekmek. Ngama rangsoam roakweih nekhu thônghunjû 
EPH.1.17	ngale nãng Teso Jisu Krista Wa adongthôan Joban ma nenâng ate Ju chenkohhèn ngama rosep ekang, Juma nekhu jet ajien edangthuk hèn, ngale nenâng Joban ekhesok hèn, erohkoba nema ate ejet en. 
EPH.1.18	Nema Joban wenphiak pa jienchoh kherãng nekhu hungrin chenlaang kohhèn ngama Joban nâng rosep ekang, erohkoba nema chenni nâng dâlemrãng atema rooehèn a erepa nema etajet en. Joban ma atenâng putedâlemte mihnyan hehnâng rangkohmin ngama toamsem tahpa chentô chhu a ngale chentôsên a, 
EPH.1.19	ngale atenâng putedâlemte heh khenwah ate chaanma moeka pa chentô dônga. Nãng khenwah moeka chaanpa achaanthôan chaan pejôba 
EPH.1.20	ere chaanpa Joban ma Krista ritwah ngaksatsiet lahma rangkhethung nâng ate dekchah ngeko tôngwâng thukrãng keptah chaanpa jôba. 
EPH.1.21	Enâng Krista ma rangkhethung wah pênte, chaan kepte, chaan ahang heh, ngale teso chentô heh noma adong danglahma pêneka; ngale are hahtokkhoh wahmin erediko adiwah hokmin hahtokkhoh kowah chentô adong heh nomemin Krista jôba adongthôan. 
EPH.1.22	Joban ma chentôpa Krista dakhen ko thieneka, ngale Asâthem hehrãng atea chentô khohko adongthôan Teso dangthuk eka. 
EPH.1.23	Asâthem heh dangeka Krista phoang, ngale thinnâng Krista Ju tongeka, ngale atema jôba rongrup ngema chentô thenâng tongthuk eka. 
EPH.2.1	Amako nema nginlekep dâng junma ngale pap junko nea Ju nâng riiletma dângwah. 
EPH.2.2	Ere sanpoatko nema are hahtokkhoh kowah achhih heh lemkhôko junkhoam letma dângwah; ngale nema hahtokkhoh pênte ju ngin kepletma dângwah, ereju pumma athângheh Joban ngin lekepte mihnyan heh pêneka. 
EPH.2.3	Linlinko nãngkhumin phangtang thin rãngrãngjô nãng mihnyan nyuchha hei angem hung arinma chenni huneka erejunko songtong lihma dângwah, nãngphoang ngale hung arinma chenni huneka erejunko molihma dângwah. Nãngmin, hei angem junko aphoak mejô mihhan heh rãngrãng Joban rinkhah khenko chêmchohte dângwah.
EPH.2.4	Rohkomin Joban mînchen pa ajah, ngale ate hun achet pa adong, 
EPH.2.5	nãngma nginlekep dângjunma junâng riilihma dângthuko, atema Krista demko nãngnâng roandông kephû kohehi. Erepa Joban mînchenchaan junma nekhu khope eken. 
EPH.2.6	Nãnga Jisu Krista demnâng aroamma dângjunko Joban ma Krista demnâng rangkhethung nâng aroamma pênrãng johngak hinsiet ehi. 
EPH.2.7	Atema are moeka pa, ahokmin sanpoat roakweih Jisu Krista junma atema nãngnâng ate mînchenchaan ngale hun achet pa atâthakli ledang dông tonga, ngama khesokrãng moeka. 
EPH.2.8+EPH.2.9	Chenrãngma ngako, Joban mînchenchaan ngale nema putedâlem junma ne khope eken. Erepa nedede chaanma moatjunma dangmah, Joban ma hînhô koh ehèn, erohwah ererãngma henmin tarângthôrii met. 
EPH.2.10	Nãng chenroh dangekia erepa Joban ma hôanehi, ngale atema nãngmin Jisu Krista demko moatlemsen heh moatrãng hôanehi, ere moatlem heh nãngma moatrãng atema lâkhoakhem kohthi.
EPH.2.11	Nea nyong chhachhat mejû Jews ledangte-ngale Jews hehma “khoankhen niem lehôante jat” ngama ngaehèn, phumma thindede nâng khoankhen niem hôante jat ngama ngariieka (erepa mihnyan hehma thinphoang ko niemhôan ekako ngaeka) - thatthong hun tan en, amako nea chenroh dângwah a. 
EPH.2.12	Ere sanpoatko nea Krista demnâng ledangwah. Nea mihdiak mihnyan rãngrãng dângwah, ngale Joban ma ren eka mihnyan heh demnâng ledang dângwah. Joban ma ate mihnyan hehnâng toamsem lahma kahkhetmin tahko nea lejohroam dângwah, ngale nea are hahtokkhoh ko dâlem thinmin aho ngale Joban min aho songtong letma dângwah. 
EPH.2.13	Rohkomin, ade phumma, Jisu Krista demnâng aroamma dangletma amako Joban demwah ataangnâng dangtet pa, ade phumma Krista hei junma Joban tâko lânamsiet hûthen. 
EPH.2.14	Chenrãngma ngako, Krista dedema Jews le Jews ledangte heh mihnyan watherãng hôanlahma nãngkhu nâng mêmo kephû kohehi. Thin phansiet lahma ranrãng dangthuktah tukthhen pa Krista phoang pumma chhihsiet phekoh eka. 
EPH.2.15	Mihnyan jatnii kowah ate demko mihnyan anyan watherãng hôanrãng atema Jews heh Niemarang ngale hôkum heh rephe koheka, atema eroh molahma mêmo dangthuk eka. 
EPH.2.16	Krista ma bãngphak khoko ritjunma thintungko ran dangtah heh rephe koheka; Atema bãngphak junma mihnyan jatnii dangtah heh phoangtherãng roapsiet lahma Joban tânâng ngaksiet hûeka. 
EPH.2.17	Erohwah Krista kalahma mêmo Nginkongsen pa chentô mihnyan nâng phoangthô kakoh era - Jews ledangte jat ngale Joban tâwah ataangnâng dângwah hehnângmin thôkoh ehèn, ngale Joban tâko tôngte Jews hehnângmin thôkoh ehèn. 
EPH.2.18	Arepa Krista junma lolo jôba Jews ngale Jews ledangte jat heh Ju wanthe danglihma Wa tânâng tawãng eki.
EPH.2.19	Erohwah, ne Jews ledangte hehmin ade phumma mihdiak mihnyan ngale mihwun dangtumet; nemin ade phumma Joban mihnyan heh demnâng lâdangtet, ngale Joban humkâwah mihnyan tuta lâdangtet. 
EPH.2.20	Nemin moattat chhoante ngale mõng hehma hôanrang phungtah humthinko hôanwah hum rãngrãng lâdangtet, ngale Jisu Krista pa ere humthin kowah alemthôan long. 
EPH.2.21	Ngale Krista ma jôba ere Hum pa aroamma rõnglo lahma thieneka, ngale atema ere humpa Teso rãngma Rangsoamhum Asâ dangthuk eka. 
EPH.2.22	Nemin ate demnâng roamletma mihhan heh demnâng ate Ju junma Joban sôngthin therãng hôan ehèn.
EPH.3.1	Nga Pol, Jews ledangte heh nekhurãng Jisu Krista mînko phâtek nâng khhekritte rãngrãng danglekma Joban nâng rangsoam ekang. 
EPH.3.2	Joban ma ate mînchenchaan junma are moatlempa nekhurãng sênrãngma nganâng mothuk ehang, ngama nekhuma linlin lâchoh tattet. 
EPH.3.3	Joban ma ate hungkhen wah huhtham awa ekapa nganâng khesok lahma jetthuk ehang. (Ere junkowah ngama amãnchha raang ekang, 
EPH.3.4	ngale ngama chenni raang ekanga erepa nema meweih enko, ngama Krista junma chenni jet ekanga erepa nema ejet en.) 
EPH.3.5	Amako are patritli nginpa mihnyan nyuchha hehnâng lethôkoh thangma thienwah, rohkomin erengin pa ade phumma Joban Ju junma ate moattat chhoante Asâ ngale mõng Asâ hehnâng khesok eka. 
EPH.3.6	Apatritli nginpa dangeka, nginkongsen junma Jews ledangte hehmin Jews heh demnâng roamlahma Joban wah rang johkepmin; thinmin phoangthe kowah tuta jôba, ngale Jisu Krista junma Joban ma toamsem tahko thinmin johroam eka.
EPH.3.7	Joban ma nganâng nyahrãng mînchen junko nga a nginkongsen haarãng Joban ma hôanwah, erepa Joban ma ate chaan junma kohwah. 
EPH.3.8	Chentô Joban mihnyan khuchhang wah rinthôan nomemin nga jôba rinthôan; rohkomin Jews ledangte hehnâng leta thôanli Krista Nginkongsen pa thôchhoan kohrãng nganâng koh ehang, 
EPH.3.9	ngale Joban ma patritli themawa ekapa chenroh dângmin a ngama chentô mihnyan nyuchha hehnâng khesokrãng mothuk ehang. Chentô têm atiakte Joban pumma atema patritli themawa ekapa amawah lienchhoantah roan hehnâng lekhesok thangma huhthienwah, 
EPH.3.10	Joban ma thonghun ekapa rangkhethung wah chentô pênte ngale chaan ahang kepte hehma athâng hehwah Asâthem heh junma ate ngewah jatrup buthi mongthem pa chenhea ngama thonghun eka. 
EPH.3.11	Joban ma arepa ate buthi mongthem junko roantang roanjêng rãng themawa lahma moeka, ngale erepa nãng Teso Jisu Krista junma tamoeka. 
EPH.3.12	Krista demnâng roamlihma, ngale nãngma atenâng putedâlem junko Joban tânâng lechei thangma ngale hungdongdong danglihma eta wãnge. 
EPH.3.13	Erohwah ngama nenâng rosep eka, nekpatrii en, chenrãngma ngako, nga nekhurãng chêmrii ekang; arepa nekhurãng lolo asenli dângrãngma chêmrii ekang.
EPH.3.14	Are rãngma Ngama Wa mathahko nga dakuhtho lekma kunjup ekang, 
EPH.3.15	ate ngewah jôba rangkhethung wah ngale hahtokkhoh wah chentô humkâ hehma toangtang mînpa choh eka. 
EPH.3.16	Ngama Joban ngewah thaekang, ate ngewah leta thôanli mîndong eka Juchaan junma ne Ju nângmin chaan chenkohhèn, 
EPH.3.17	ngale putedâlem junma nehung khennâng Krista chentonghèn ngama rangsoam ekang. Erediko ne roandôngko hun achet mînpa rongtêngtêng chenhun chenchhâmîn en ngama soam ekang, 
EPH.3.18	erohkoba, Joban nâng putedâlemte mihnyan heh phangtang demnâng roamletma, nememin Krista ma hun achet pa chentô dônga, ngale chentô loat a, erediko chentô choanga, ngale chentô lûa, erepa tâjetrãng chaan echoh en. 
EPH.3.19	Linlinjô, nema Krista ma hun achet pa phangtangjô leta thôanjet kenkomin - nema Krista ma hun achet pa etajet en - ngale erohkoba ne roandông komin Joban rãngrãng etadangen.
EPH.3.20	Joban chaanpa nãngnâng moatjunko, nãngma thaeki, ba thonghun eki nomemin bâmbâm jah moeka: 
EPH.3.21	Asâthem ngale Jisu Krista junma Joban mîn sanpoat roakweih ngale roantang roangjêng rãng adong chendanga! Amen.
EPH.4.1	Erohwah, Ngama nenâng rosep eka - Ngama Teso nâng soam atôdi Nga phâtek nâng khhekthien ehang: Joban ma nea chenroh sôngtôngrãng rooehèn a eroh songtongen. 
EPH.4.2	Roantangma num nene, noapnene, ngale hungmông rinmôngma tadôen. Wathema wathe nâng lietmîn letma nekhu hun achet mînpa khesokmîn en. 
EPH.4.3	Ju junma nekhu mêmo pumma roamkhhek ehèn rãngrãng, roantangma jutjut jaangjaang dangletma tongen. 
EPH.4.4	Phoangmin wanthe ngale Jumin wanthe dangeka rãngrãng, Joban ma nekhumin dâlem wantheko lolo jôba rooehèn. 
EPH.4.5	Teso min wanthe, putedâlem min wanthe, ngale baptijem min wanthe jôba; 
EPH.4.6	ngale Joban min wathe jôba, atea chentô mihnyan nyuchha rãngma Wa, ngale atea chentô rãngma Teso, erediko chentôpa ate junma moeka, ngale atea chentô nâng tongeka.
EPH.4.7	Nãngkhu chentôma hînhô choheki, erepa Krista ma them athak lahma hennâng chenroh kohhun eka eroh koheka. 
EPH.4.8	Joban nyapraangma ngaeka,
EPH.4.8	“Chenthu atea achoangthôan wah theko wãngtahko,
EPH.4.8	atema ate demko khhekritte heh johsietwên wah;
EPH.4.8	ngale atema mihnyan nyuchha hehnâng hînhô koheka.”
EPH.4.9	“Atea achoangthôan wah theko wãngtah” ngama ngaeka pa chenni nâng ngaeka? Ere ngaeka pa atea khebengko hahkenlu thôannâng bengkaera. 
EPH.4.10	Erohwah hahkenlu thôanko henpa katha ere pejôba choangthôan theko wãngeka, ngale rangkhen phangtang nâng ate jientôngrãng rangkho liennâng wãngeka. 
EPH.4.11	Ngale “mihnyan nyuchha hehnâng hînhô pa atema koheka”; atema wawathe pa moattat chhoante dangthuk eka, wawathe pa mõng dangthuk eka, wawathe pa Ivangilist dangthuk eka, ngale wawathe pa Pastor erediko ahethôte rãng dangthuk eka. 
EPH.4.12	Atema are moeka pa Joban nâng putedâlemte mihnyan chentô hehma Kristan moatlem molahma Krista phoangpa rôngsietrãng mothuk eka. 
EPH.4.13	Ngale nãngkhu phangtang putedâlem nâng wanthe tuta danglihma Joban Chhapa roamjet e; Nãngkhu hungchit phannang rãngrãng danglihma, chenroh Krista hung asâ dangeka ererãngrãng nãngmin hungsâ dange. 
EPH.4.14	Ere diphumma ba nãngmin letachha heh rãngrãng ledangtu edange, ngale jowaak ma phophe katwah rãngrãng, erediko pông ma phoangmet phewah rãngrãng nãngmin mihphôang diapchhahte mihnyan hehnâng lephoang diapchhahrii edange, ere mihnyan hehma thinhungnâng buthi chhih heh keplahma mihnyan han heh lemke nâng senchhoan eka. 
EPH.4.15	Erenoma, hun achetmîn nungma toangtang thôlihma, rongrup ngema nãngmin Krista rãngrãng dange, Krista pa nãngrãngma nãng khophang rãngrãng. 
EPH.4.16	Ate khenko nãngphoang kowah chentô jat pa roapeka, ngale chentô rokchi rãchî chohmîn eka junko nãngphoang phangtang roapsiet eka. Erohwah chenthu nãngphoang wah hehma mâmâ moatlempa memoako, nãng phoangpa phangtang edonga, ngale erepa hun achetmîn junma edonga.
EPH.4.17	Erohwah Ngama Teso mînko nekhu nâng rîn akhah eka: Joban nâng lepute dâlemte mihnyan heh rãngrãng nekdangen, thinma ledangli heh thonghun eka 
EPH.4.18	thinhung pemin rangnyek khennâng. Joban ma koheka roandôngko thin johroam mah, chenrãngma ngako thin a aba ngale hungcheh rincheh. 
EPH.4.19	Thinnâng rêsê ahotu; ngale thindede hei angem rinmeli chentô kaamchhih pa ajek lehôan moeka.
EPH.4.20	Rohkomin ereheh nema Krista ngewah hewah dangmet! 
EPH.4.21	Linlin nema ate ngin chohtattet, ngale ate dijunte dângjunko nenâng Jisu ngewah toangtang nginpa hethô tah. 
EPH.4.22	Erohwah ne amako chenroh dangtet a ererãngrãng nekdangtu en, amako nang chenroh sôngtông hun eko eroh songtong lohma dângwah - amakowah apãpa hungngek rinngek pumma lâchhihsiet tah. 
EPH.4.23	Nehung nerin heh phangtang anyan ngaklit en, 
EPH.4.24	Ngale nea roandông nyan dangen, Joban rãngrãng toangtang, chenni nângmin achhih aho, erediko Asâthôan roandông hôantah pa nema kepen.
EPH.4.25	Erediko mothô nekthôtu en! Nekhu chentôma putedâlemte mihnyan ahan hehnâng toangtang thôkoh en, chenrãngma ngako, nãngkhu phangtang Krista phoangko tuta roap eki. 
EPH.4.26	Nerin mekhah enkomin, rinkhah pumma pap nekchen dangthuk hèn, ngale ngihjang rinkhah letma nektongen. 
EPH.4.27	Juchhih nâng ne chhihsietrãng sanpoat nekkoh en. 
EPH.4.28	Nema ahuh chîrewah medang enko, ahuh nekretu en, moaka letma toangtangko biphhekchhah letma toangtangma songtongen, ngale tangchhih hehnângmin chohsû en. 
EPH.4.29	Jabkhabchhih heh nekjaben, mihrãngma senli jabkhab heh lolo jaben. Ne jabkhab junma mihrãngma asenli chendanga, erohkoba nema jabeken jabkhab pa henma tateka ereheh rãngma asen edanga. 
EPH.4.30	Ngale Joban Asâthôanju hung nekke thuk en; chenrãngma ngako Joban Jupa ne Tângte ngama jetrãng nenâng koh ehèn, ngale sanpoat pa methang tahko Joban ma nekhu pêsietmin ngama khesokrãng ere Jupa koh ehèn. 
EPH.4.31	Jatrup chhih akhah hehwah, hei angem junma chhihmoat hehwah, ngale rinkhah hehwah ajekre en. Ngale phoangrak akak, phoang dûmmek, mihnâng phoang mitchek, ngale jatrup achhih hehwah ajekre en. 
EPH.4.32	Erenoma, Krista junma Joban ma nenâng map kohthen rãngrãng wathema wathe nâng mînchenmîn, hunmîn, ngale map kohmîn en.
EPH.5.1	Nekhunâng Joban ma ate chha rãngrãng nyahrãng hun ehèn, erohwah nekhumin ate rãngrãng dangen. 
EPH.5.2	Ne roandôngko hun achhâmin letma songtongen, chenroh Krista ma nãngnâng hunlahma ate roandôngpa Joban rinmeli tum amengli heh rângkoh arãngrãng ate roangdong pa nãngrãngma kohwah, ererãngrãng nekhumin hun achhâmin en.
EPH.5.3	Nekhua Joban mihnyan, erohwah, nekhu chhangnâng dihiak dela kaamchhih moat, lihân achhihli heh moaka, chhahnyoak, ererãngrãng heh ledangmin. Ererãngrãng pa Joban mihnyan hehma moatli dangmah. 
EPH.5.4	Ngale nekhuma jabchhih jabkhah, mihnâng dûmmek jabkhab, ngale ledangli nginchhih heh lephoang jabmin, ererãngrãng jabkhab heh Joban mihnyan hehma lejabmin. Erenoma nema Joban nângba dangkoh a ngatmin. 
EPH.5.5	Nema senthemthem jet en, dihiak dela kaamchhih moatte, lihân achhihli moatte, chhahnyoak (chhahnyoak pa moangachaang hehnâng soamtô nâng ngaeka) hehma Krista ngale Joban Hahsông thepa lechohmin.
EPH.5.6	Hennângjô ledangli ngin hehnâng nekdiap chhahrii en; chengrãngma ngako, ererãngrãng heh junko Joban rinkhah pa ate ngin lekepte heh khohnâng hûera. 
EPH.5.7	Erohwah arerãngrãng mihnyan heh demnâng chenjô nekjoh mo en. 
EPH.5.8	Nekhu dedemin rangnyek khenâng dângwah, rohkomin nekhua Teso mihnyan rãng dâng phumma, nea wenphiak nâng lâdang tutet. Erohwah nekhumin wenphiak nâng sôngtôngte mihnyan rãngrãng dangletma songtongen, 
EPH.5.9	chenrãngma ngako wenphiak pumma jatrup asenli heh kephûera, toangtangma sôngtông ngale apun alemli heh kephûera. 
EPH.5.10	Chenni ma Teso rin jienme thukmin a erepa jet en. 
EPH.5.11	Rangnyek khenwah tôngte mihnyan hehma moeka moatlempa nema nekmo en. Ereheh molihma chenmin asenli chohmih. Erenoma thinmin wenphiak nâng loatsiet katwak en. 
EPH.5.12	(Ngin linlinjô, thinma huhmo eka moatlem heh athôrãngjô nyahrãng rêsêli.) 
EPH.5.13	Ngale chenthu areheh phangtang wenphiak nâng meloat sietkat thakoba, thin linlin jat apat pa senthemthem ekhe e; 
EPH.5.14	chenrãngma ngako chenpa senthemthem khe ekia erepa wenphiak nâng khe eki. Erohwah Joban nyapraang nâng aroh ngaeka,
EPH.5.14	“Juplekte heh sat en,
EPH.5.14	ngale ritwah ngaksat en,
EPH.5.14	ngale Krista wenphiak pumma nekhoh nâng ephiak kat hèn.”
EPH.5.15	Erohwah jetletma songtongen. Aba rãngrãng nekdangen, chhin achhiak heh rãngrãng dangen. 
EPH.5.16	Sanpoat roakweih asenli moletma tongen, chenrãngma ngako, rãngkuhchhih hûera. 
EPH.5.17	Erediko aba rãngrãng nekdangen, erenoma Teso ma nenâng chenni moatthuk hun ehèn a erepa jet en.
EPH.5.18	Khemjok letma nekmok en, erepumma ne chhihsiet ba ere hèn; erenoma Joban Ju mênchong dangletma tongen. 
EPH.5.19	Wathema wathe nâng Joban rangsoamsê, nginsensê, ngale Jobansê hehwah seletma rânjabmîn en; nehung nâng nginsensê ngale Joban rangsoamsê hehwah seletma Teso nâng rô en. 
EPH.5.20	Teso Jisu Krista mînko chentô rãngma Wa Joban nâng roantangma dangkoh a nga en.
EPH.5.21	Krista ranchei letma wathema wathe ngin kepmîn en.
EPH.5.22	Tangnyu heh, Teso ranchei eken rãngrãng ne tangwa nginkepkep dangen. 
EPH.5.23	Chenrãngma ngako Asâthem heh khohko Krista nâng chaantong eka rãngrãng, tangwa hehnângmin tangnyu heh khohko chaantong eka; ngale Krista pa ate phoang Asâthem heh pângte. 
EPH.5.24	Erohwah Asâthem heh Krista nginkepkep dangeka rãngrãng, tangnyu hehmin mâmâ dede tangwa heh nginkepkep dângmin.
EPH.5.25	Krista ma Asâthem hehnâng hunlahma ate roandôngpa Asâthem hehrãngma koheka rãngrãng, tangwa hehmemin ne tangnyu hehnâng hun en. 
EPH.5.26	Krista ma Asâthem heh ate jabkhab pumma sâsiet ngale erediko joma sâsoan lahma Joban nâng koh eka, 
EPH.5.27	Atema are moeka pa Asâthem heh atedede nâng phangsên jebjeb - sâpoangpoang ngale achhih aho, ngek atek, ngale lihân chenjô achhih aho thangma kohritrãng moeka. 
EPH.5.28	Dela hehma mâmâ dede phoang nâng hunriieki rãngrãng mâmâ dede tangnyu nâng hunmin. Hen delama ate tangnyu nâng huneka erepa atedede nâng hunriieka. 
EPH.5.29	(Henmejô mâmâ dede phoangko chhihchoh riimah. Erenoma, Krista ma Asâthem heh khoakhem eka rãngrãng, nãngma mâmâ dede phoangpa phhekchhah heh kohlihma sûare lihma khoakhem eki; 
EPH.5.30	chenrãngma ngako nãngmin ate phoangko roam eki.) 
EPH.5.31	Joban nyapraangma ngaeka, “Are junko dela pumma ate nyong awa phethien lahma ate tangnyu demko roamsong eka, ngale wanii pa watherãng dângmin.” 
EPH.5.32	Joban nyapraang nâng patritli toangtang ngin tonga, erepa ngama Krista le Asâthem nâng thakthô ekang. 
EPH.5.33	Rohkomin erepa nenângmin thakthôeka: chentô tangwa hehma mâmâ tangnyu hehnâng mâmâ dede nâng hunriieki rãngrãng tuta hunmin, ngale chentô tangnyu hehmemin mâmâ dede tangwa heh nginkepkep dângmin.
EPH.6.1	Chha heh ne nyong ne wa nginkepkep dângpa ne Kristan heh moatlem , chenrãngma ngako, aroh moatpa moatlem pun. 
EPH.6.2	“Ne nyong ne wa heh nginkepkep dangen” chenrãngma ngako, arepa Joban ma toamsem lahma khebeng thôan hôkum koh ehèn: 
EPH.6.3	“eroh medang enkoba nedemnâng chentôpa asen tuta edanga, ngale nemin are hahtokkhoh ko roandônglo ehin en.”
EPH.6.4	Nyong awa heh nememin nechhu nechha heh rin nekkhah thuk en. Erenoma, Kristan niemarang junko rîn akhah nungma hethô letma khêmwak en.
EPH.6.5	Haaheh ne tângtewa ran tiichei letma ate nginkepkep dangen; ngale erepa nema Krista nâng soamtô eki ngama thonghun letma hungsâ rinsâma mo en. 
EPH.6.6	Erepa thinma chensen chohhi ngama thonghun letma, thinma nenâng sokpoatko lolo nekmo en; phumma, Krista haa rãngrãng dangletma nehung nerin phangtang kohletma Joban ma chenroh huneka eroh mo en. 
EPH.6.7	Mihnyan nyuchha nâng khoakhem dangmih, Teso nângba khoakhem eki ngama thonghun letma, ne moatlempa haa rãngrãng dangletma khuhah nâhah mo en. 
EPH.6.8	Thonghun en, haa medang ekomin, ba haa ledang kikomin, nãngma moatlemsen moatthã Teso ma chentô nâng ekohhi.
EPH.6.9	Tângtewa hehmemin ne haa hehnâng erohjô khoakhem en ngale thin nekchêmsiet en. Thonghun en, nemin ngale ne haa hehmin rangkhethung nâng Tângtewa wathe khennâng tuta, ngale ere Tângtewa pumma chentô nâng khoaktheko thieneka.
EPH.6.10	Athôanko, Teso demnâng roamletma ate ngewah achaanthôan chaan junma ne chaan hehmin dongsiet en. 
EPH.6.11	Joban ma koh ehèn ranloat chhahkhem heh phangtang nesekko kepen, eroh kepletma medang enkoba juchhihma buthi chhih themawa eka heh lelatnâng etachepen. 
EPH.6.12	Chenrãngma ngako nãnga mihnyan nyuchha demnâng loatmîn dangmih, rohkomin, are rangnyek hahtokkhoh kowah pênte, thôte jabte, hang achaan heh, erediko rangkhethung wah juchhih heh demnâng loatmîn eki. 
EPH.6.13	Erohwah athângheh Joban ngewah ranloatmîn chhahkhem heh phangtang nesekko kepen! Eroh medang enkoba chenthu rangwo chhih mehû theko, ngale ran hehma lônghok poatko nema eta loatmîn en; ngale athôan kotuk loatmîn dikomin nea rongtêngtêng eta dangen.
EPH.6.14	Erohwah chep achã letma tongen, toangtang pa ne roamko roamdit rãngrãng dit en, ngale ne thenkhuhko jankha rãngrãng khiapen, 
EPH.6.15	Ngale nema dapheng pheng eken rãngrãng mêmo Nginkongsen heh phengen. 
EPH.6.16	Sanpoat roakweih putedâlem pa lakkha rãngrãng kepen; chenrãngma ngako, erepumma ba juchhih hehma nenâng wendô rãngrãng latchhãn ma hap ehènpa tâtâng watphemin. 
EPH.6.17	Ngale Khope pa jankhophok rãngrãng phok en, ngale Juma koh ehèn Joban Jabkhab pa deng rãngrãng kepen. 
EPH.6.18	Are chentôpa rangsoam nungma mo en, ngale Joban wah chohsokrãng tha en. Juma chenroh chien ehèn a eroh sanpoat roakweih rangsoam en. Erejunko jetlet mejû dangen ngale rangsoam letmejû tongen; roantangma chentô Joban nâng putedâlemte mihnyan hehrãng rangsoam koh en. 
EPH.6.19	Ngama nginthôrãng chepko Joban ma Nganâng chenchoh thôkat kohhang ma ngarãngmin rangsoam kohha, erohkoba Ngama lechei thangma nginkongsen kowah patritli nginpa eta jetthukwak ang. 
EPH.6.20	Athângheh Nga phâtek khennângjô medang angkomin, Nga a nginkongsen phoangthô chhoan moatlem moatte. Erohwah Ngama nginkongsen pa lechei thangma chenta thôchhoan ang ngama rangsoam kohha.
EPH.6.21	Nãngma nyahrãng huneki nãngnaa ngale Teso moatlem nâng nyahrãng hungkoh lahma haa rãngrãng danglahma moatte Tikikas ma ngangin heh phangtang nenâng ethôkoh hèn, erohkoba ngama chenni moaka ekanga ereheh nema ejet en. 
EPH.6.22	Erohwah Ngama netânâng ate chienkat erâng-nikhuma chenni moekia ereheh atema nenâng thôko lahma nekhu hung chendongsiet hen ngama chienkat erâng.
EPH.6.23	Nãng Wa Joban ngale Teso Jisu Krista ma chentô Kristan hehnâng mêmo, hun achetmîn, ngale putedâlem chaan chenkohhèn. 
EPH.6.24	Joban wah mînchenchaan pa henhenma nãng Teso Jisu Krista nâng leta mahli hunma huneka ereheh nâng chentonga.
PHP.1.1	Pol ngale Timothi Jisu Krista haa ngewah —
PHP.1.1	Filipien wah Jisu Krista demnâng roamlahma chentô Joban nâng putedâlemte mihnyan heh, ngale Asâthem heh khhepho phannang erediko Asâthem hehnâng chohsokte hehnâng raangeka:
PHP.1.2	Nãng Wa Joban ngale nãng Teso Jisu Krista ma nenâng mînchenchaan ngale mêmo chenkohhèn.
PHP.1.3	Ngama nekhu thônghun roakweih Nga Joban nâng dangkoh a rângnga ang; 
PHP.1.4	ngale Ngama nekhurãng rangsoam koh roakweih, khuhah nâhah danglekma soamkoh eka 
PHP.1.5	chenrãngma ngako, nekhuma khebeng rangwo jâma chohsutha wah athâng hehmin ngama nginkongsen pa phoangthô kohko nema chohsû eha. 
PHP.1.6	Ngale Joban ma are moatlemsen nekhu demnâng bengmo ekapa Jisu Krista ngakkatjâ rangwo tôkotuk emothuk hèn ngama putedâlem ekang. 
PHP.1.7	Ngama roantangma nekhu ngahung nâng thônghunjû! ngale Ngama nekhu aroh thonghun ekapa thônghunli lemnâng jôba thonghun eka. Chenrãngma ngako nga athângheh phâtek khennâng tôngpoat komin, ngale nginkongsen pa rôngsietrãng phoangthô poat komin Joban ma nganâng kohthang mînchenchaan ko nekhu johroam eha. 
PHP.1.8	Ngarãng hâkhi Joban tonga, ngale Ngama toangtang thôekang, Ngama nekhu khe nyahrãng huneka, ngale Jisu Krista ma hun rãngrãng jôba Ngama nekhu nâng huneka.
PHP.1.9	Nga rangsoam pa nekhu hun achet mînpa ajahjah chendangen, ngale ere hunmîn nginpa linlin jetletma rongtêngtêng chenhunmîn en ngama soam ekang. 
PHP.1.10	Erohkoba nekhuma chenpa asen a erepa ejienren en. Eroh koba chentô angek atek hehwah sâletma Krista ngakkat jâko chhih ngatthin aho edangen. 
PHP.1.11	Ngale nekhu roandôngko Jisu Krista ngewah asenli moatlem heh echoh en, ngale nema eroh moletma Joban mînpa sensiet letma edongthuk en.
PHP.1.12	Ngalemruchha heh, Ngama nekhu nâng jetthuk huneka, nganâng chenni dangthanga erepumma linlinjô nginkongsen pa jahsiet eka. 
PHP.1.13	Ere junkowah, humbemte sipâhi heh phangtang ngale ahan hehmemin chentôma Nga a Krista haa dângjunko phâtek nâng khhekthien ehang ngama lâjettah. 
PHP.1.14	Ngale Nga phâtek nâng tongekang junko ajâhthem putedâlemte mihnyan hehma Teso nâng senthemthem lâputedâlem waktah, ererohwah sanpoat roakweih thinhung dongsiet lahma Joban nginkongpa lechei thangma phoangthô wakeka.
PHP.1.15	Khaka hehma thin a mihphet mihwan danglahma Krista nginkongpa phoangthô tadangthem a, rohkomin khaka hehma linlin hungsen rinsen ma phoangthô eka. 
PHP.1.16	Ere mihnyan hehma thinma hunlahma phoangthô eka, chenrãngma ngako, Joban ma Nganâng nginkongsen pepâng moatlem mothuk ehang ngama thinma ajet. 
PHP.1.17	Khaka hehma Krista nginkongsen ko senthemthem hungkoh lahma phoangthô dangmah, thinmînsên pa lolo thonghun lahma phoangthô eka; thinma Nga phâtek nâng tôngpoatko ajah chêmthuk e ngama thonghun eka.
PHP.1.18	Eroh akomin chenjô dangmah! Ere rãngmemin Nga khuhah ekang - achhih ngema dangkolah asen ngema dangkolah rongrup ngema Krista nginpa phoangthô peba hun ekang. Ngale Nga roantangma khuhah nâhahjû edangang, 
PHP.1.19	chenrãngma ngako, Ngama jet ekang, nekhu rangsoam junma, erediko Jisu Krista Juma chohsok junko Nga eta pechhoan ang. 
PHP.1.20	Ngama hungkhen wah thonghun lekma putedâlem ekang, ngama chenthumin Krista nginpa lephoangthô ledangmin, sanpoat roakweih, ngale ajahthem pejô athângheh sanpoatko, Nga chenni ranjô lechei edangang, erohkoba Nga ahînma medang angkomin ba ritjô mere angkomin Nga roandông dôngtangko Krista mîn edongsiet ang. 
PHP.1.21	Roandông pa chennia? Ngarãngma dangeka, ahîn medang angko Krista rãng hinekang, ngale rit mere angkomin erenoma ajah asen. 
PHP.1.22	Rohkomin ahîn medang angko Ngama Krista rãng ajah kaamsen etamo ang, phumma ngama are wannii kowah chenpa ren anga erepa jetmek. 
PHP.1.23	Nga ronghu rongkama tesiet ehang. Ngama are roandôngpa phethien lekma Krista demnâng johtong wângpa nyahrãng hun ekang, ere pejôba ajahthem asenthôan; 
PHP.1.24	rohkomin nekhu rãngma Nga ahînma tôngpa nyahrãng alemthôan dangeka. 
PHP.1.25	Ngama ajet nekhuma nga nyahrãng lemeha, ngale Ngama ajet nga ahînma elektong ang. Ngama nekhu putedâlem pa dongsiet lahma khuhah nâhah dângthukrãng nekhu chentô demnâng ejohtonga, 
PHP.1.26	erohwah chenthu Nga netânâng mengak hûthangko, Nga junma nekhu Jisu Krista demnâng nyahrãng khuhah nâhah edangen.
PHP.1.27	Ngale ade dangeka, chentô noma alemli thôan pa, nekhu roandôngpa Krista nginkongsen ma chenroh huneka ererãngrãng dangen, erohkoba Nga nekhu tânâng lehûrâng komin, ba mehûrâng komin, ngama nekhu hung jutletma mãntheko rongtêngtêng putedâlem eken, erediko aroamma nginkongsen rãngma roamlatrii eken ngama etat ang. 
PHP.1.28	Neran hehran nekchei en; roantangma hungdong rindong dangen, erohkoba thin a nenâng jienrii lahma ekhe e, chenrãngma ngako, nenâng Joban ma jienthuk ehèn. 
PHP.1.29	Chenrãngma ngako, nekhu nâng Krista nâng soamtô thuk ehènpa, Krista nâng putedâlem lolo dangmah, ate rãngma chêmchei min chohmin. 
PHP.1.30	Athângheh nekhumin Nga demnâng ran tajohchep ha. Arepa khemako nema Nga ranloatmîn lekma khetha rãngrãng jôba, ngale athâng hehmin Nga ranloatmîn ekangpa nema tat eken.
PHP.2.1	Ne roandôngpa Krista demnâng dângjunko nekhu rong eken, ngale atema hun achet pumma nekhu asen dangeken. Nekhua Joban Ju demnâng roam eken, ngale nekhu wathema wathe nâng mînchen hunmîn eken. 
PHP.2.2	Erohwah Ngama nekhu nâng rosep eka, nekhuma mãnthethin ko tuta thonghun en, ngale mãnthe dangletma hunmîn, ngale hungthe rinthe tuta dangletma Ngakhu hahthuk ha. 
PHP.2.3	Chenni min mâmâ dede mînsênrãng ngama thonghun letma nekmo en, wathema wathe demnâng numnene dangen, ngale roantangma nedede noma mihhan ba asen ngama thonghun en. 
PHP.2.4	Ngale nedede rãng lolo ledang, wathema watherãng sekmah mînkoh en. 
PHP.2.5	Ngale ne jat apat pa Jisu Krista jat apat rãngrãng dangen:
PHP.2.6	Atea roantangma Joban rãngrãng dângwah,
PHP.2.6	rohkomin atema metkep Joban demnâng tôde jôba dângmin ngama thonghunho.
PHP.2.7	Erenoma, atedede hungsima ate ngewah chentôpa kohwah,
PHP.2.7	ngale atea haa rãngrãng dângwah.
PHP.2.7	Atea mihnyan nyuchha rãngrãng dângwah ngale mihnyan khoakhoak dângwah.
PHP.2.8	Atea numnene danglahma rit kotuk nginkepkep ritwah-atea bãngphak khoko rittekwah.
PHP.2.9	Erohwah Joban ma ngakhinsiet lahma rangkho choangthôanko tongwãng thukka,
PHP.2.9	ngale atenâng mînhân heh noma mîndongthôan koheka.
PHP.2.10	Ngale erohwah Jisu mînko rangkhethung wah chentôma,
PHP.2.10	ngale hahtokkhoh wahmin chentôma, erediko hahkhen wah chentôma thin dakuh tholahma soamtômin,
PHP.2.11	ngale chentôma Jisu Krista pa Teso ngama eloatjab a,
PHP.2.11	eko Joban Wa mînpa dongsiet erewak a.
PHP.2.12	Lemruchha heh, erohwah, Nga nekhu demnâng dângpoatko roantangma nema Nga nginkepkep dangeken rãngrãng, Nga nekhu demwah ataangnâng dângpoat komin nema Nga nginkepkep dângpa alemli thôan. Ne khope moatlempa Joban ran tiichei letma mo en, 
PHP.2.13	chenrãngma ngako, nekhennâng Joban ma roantangma mo ehèn, ngale ate nginkepkep dangletma ate rinmeli moatlem chenmo en ngama Joban ma chohsû ehèn.
PHP.2.14	Chentô moatlem pa lesileni ngale lechhiakmîn ma mo en, 
PHP.2.15	eroh medang enkoba nea Joban chhuchha rãngrãng chenni achhihjô aho sâpoangpoang edangen, chenrãngma ngako nea hahtokkhoh chhih kowah papi mihnyan heh demnâng songtong eken. Rangkhopa merit ma chhumphiak rãngrãng thinkhu chhangko nema phiak en, 
PHP.2.16	nema thinnâng roandông khope choh nginkongpa chohkoh eken. Nema eroh memo enko, nejunma Krista ngakkatjâ rangwo ko Nga eta rângthôrii ang, chenrãngma ngako, erepumma Ngama latrii lekma motek heh mahto nâng dangmah ngama ekhesok a.
PHP.2.17	Ne putedâlem junko ne roandôngpa Joban nâng koh eken demko, Nga roandông hei pemin joapsoap rãng rangtêmmin kohwah rãngrãng nedemnâng ejoh danga. Eroh medang ako, Nga rin eroan ang ngale erepa nekhu anga nga demnâng ejohroan a. 
PHP.2.18	Ererãngrãngjô, nekhumin rinroan en, ngale Nga demnâng johroanha.
PHP.2.19	Arepa Teso hungsi medang ako, Ngama netânâng Timothi sitsiak eta chiekkatrâng ngama thonghun ekang, erohkoba nekhu nginkong heh chohtat lekma Ngahung edongang. 
PHP.2.20	Ngama hun ekang rãngrãng thonghun lahma nerãng sekmah patritte Timothi rãngrãng ahan henjô aho. 
PHP.2.21	Ahan hehma mâmâ dede rãng sekmah patrii eka, Jisu Krista moatlem rãngma henjô sekmahmah. 
PHP.2.22	Rohkomin Timothi pa chen rãngrãng mihnyan a erepa nededema senthemthem jet en, ngale nginkongsen phoangthôko Timothi chenii wa achha rãngrãng danglihma aroam roamma moeki. 
PHP.2.23	Nga khohnâng chenni hokmin a erepa Ngama mejet tekko sitsiak netânâng ate echienkatrâng. 
PHP.2.24	Ngale Ngama Teso nâng putedâlem ekang, Ngadede min netânâng sitsiak ekarâng ngama.
PHP.2.25	Nãngnaa Ipafoditus pa netânâng ngakchienkat pa alemli ngama thonghun ekang, atea Nga demnâng johmoatte dângwah, ngale Nga demko sipâhi rãngrãng danglahma johmoatwah. Nema atea Nganâng chohsok rãngma chienwênwah. 
PHP.2.26	Atema nekhu anga nga khe nyahrãng hun ehèn, ngale nekhuma atea akhun ngama tatphumma atea nyahrãng hungchhih eka. 
PHP.2.27	Linlinjô atea akhun rewah, ngale riinemwah peka. Rohkomin Joban ma atenâng nyahrãng mînchen eka, ngale atenâng lolo ledang Nganângmin mînchen ehang, ngale nyahrãng hungchhih thin adong kowah pesiet ehang. 
PHP.2.28	Erohwah Ngama ate netânâng chienkat pa nyahrãng hun ekang, erohkoba nema ate chohkhe letma khuhah nâhah engak dangen, ngale Ngadede hungchhih hehmin ejek a. 
PHP.2.29	Erohwah, Teso nâng putedâlemte rãngrãng ate khuhah nâhah tãngroo en. Ngale ate rãngrãng mihnyan heh chentô nâng eroh hun achhâ en, 
PHP.2.30	chenrãngma ngako, Krista moatlem rãngma ate roandông kohlahma moatwah, ngale riinem wahmin lâpetah. Erepa nekhuma Nganâng leta chohsuli pa atema chohsû thang.
PHP.3.1	Ngalemruchha heh, athôanko, Teso demnâng roamletma khuhah nâhah dangen. Ngama khemako nenâng raangtah ngin heh ademin nekhu nâng wîenthe depraangrãng nga jõriimek, chenrãngma ngako Ngama eroh methe depraang ako erepa nekhu rãngma asen edanga. 
PHP.3.2	Kaamchhih moatte mihnyan hehwah jetletma tongen, thin a hu rãngrãng, thinma phoangnâng khen niem pa hôanmin jôba ngama ngawak eka. 
PHP.3.3	Linlin khoankhen niem hôante pa thin dangmah, nimaba hôaneki, chenrãngma ngako, nima Joban nâng ate Ju junma soamtô eki, ngale Jisu Krista demnâng roamlihma niroandôngko khuhah nâhah danglihma tongeki. Nima rangkhoh khoannâng khenlihma niemhôan ko putedâlem mih. 
PHP.3.4	Ererãngrãng ko Ngama ba tâputedâlem min dangwah. Phumma nekhuwah henma akomin ererãngrãng rangkhoh khoankhen niemhôan nâng meputedâlem enko, Ngama jãtanga nenoma ajah tâputedâlem thin tonga. 
PHP.3.5	Nga jâeset jâko khoankhen niem pa hôanwah. Ngale Nga achhat mejû Isrial mihnyan, Benjamin jatwah chhatwah, ngale Hibru hei linlin wah chhatwah. Jews heh Niemarang jun komin Nga Farasi, 
PHP.3.6	ngale Ngama asâthem hehnâng nyahrãng nyoak chêmthuk wah. Niemarang kep junma mihnyan pa Joban demnâng toangtang jiendângli dângnomeko, Nganâng chenjô achhih aho dângwah. 
PHP.3.7	Rohkomin areheh poattheko Ngarãng nyahrãng alemli thôan ngama thonghuntek heh, ade phumma Ngama Krista mînko achhih ngama phe ekang. 
PHP.3.8	Ereheh lolo ledang; chentô noma adongthôan Nga Teso Jisu Krista jetrãngma chentôpa achhih ngama phe ekang. Erediko ate junma Ngama chentôpa phe ekang; ngale Ngama Krista tâchohrãng chentôpa setru kaja tôko thonghun ekang 
PHP.3.9	ngale ate demnâng senthemthem johroam ekang. Ngale Ngama Niemarang kep junko Nga toangtang dangmek. Ngama athângheh Jisu Krista nâng putedâlem junko toangtang dangekang, erepa Joban ma putedâlem junko koheka. 
PHP.3.10	Ngama Jisu Krista ngale ate ritwah ngakhinwâng chaanpa loloba chohjet hun ekang, erediko ate chêmtah rãngrãng chêm lekma ate rãngrãng rithun ekang, 
PHP.3.11	eroh medang angkoba Ngamin ritwah engakhin ang ngama dâlem ekang.
PHP.3.12	Ngama thonghun ekang theko lâhû wãngtek, ba Joban ma huneka rãngrãng lâdangtek ngama thonghunmek. Rohkomin eretheko hokwângrãng latrii ekang, chenrãngma ngako, Nga Krista ma aterãng lâkepthang. 
PHP.3.13	Ngalemruchha heh, linlinko ngama lâchohtek ngama thonghunmek; rohkomin Ngama wanthe moatlem moekangpa, Nga tokdi kowah heh lekphe lekma, Ngama wah heh leploat rãngba thonghun ekang. 
PHP.3.14	Erohwah Ngama thonghun ekang thepa chohrãng tintin chhoanwãng ekang, erepa Jisu Krista junma Joban ma rangkho wah roandông chohrãng rooehang.
PHP.3.15	Nãngkhu anga nga Junâng hungchit phannang rãngrãng dângte hehma aroh mãntheko tuta mamthông hunmin. Rohkomin nekhuwah henma akomin mâmâ methong hun enko, erepa Joban ma epunsiet hèn. 
PHP.3.16	Erepa chenrohjô medang akomin, nãngkhu anga nga athuwah rãngrãng mãnthe tuta mamdang lihma amanâng wãnge.
PHP.3.17	Ngalemruchha heh, Ngangin heletma Nga rãngrãng tuta dangen. Nima nenâng khesoktah rãngrãng songtongte mihnyan heh rãngrãng dangen. 
PHP.3.18	Ngama are nginpa nenâng amakomin ajahthem thôkotah, ngale athâng hehmin Ngama mitphi jâlekma thengak thôkoh eka: Chenrãngma ngako, melâng mihnyan hehma thin roandôngko Jisu Krista bãngphak khoko ritpa thinran rãngrãng hôan eka. 
PHP.3.19	Thin a chenthumin lemutte pap wendô nâng ekhamrii kawak a, chenrãngma ngako, thinrãngma joban pejô thin hei angem ma hun ekapa kepeka. Thinrãngma chenre pa rêsêlia erepa rângthôeka, ngale are hahtokkhoh wah sêmmak heh rãnglolo thonghun lahma tongwak eka. 
PHP.3.20	Rohkomin nãngkhua rangkhethung nâng tôngte mihnyan, ngale nãngma nãng Teso ngale nãng Pângte Jisu Krista rangkhethung wah katpa nyahrãng bemlaeki. 
PHP.3.21	Atema nãng mihnyan hei angem phoangpa atedede phoang rãngrãng elitsiet a, ngale ere chaanpa keplahma atema chentôpa epên a.
PHP.4.1	Ngalemruchha heh, erohwah, Ngama nenâng chentô huneka, ngale Ngama nekhu chentô khehun eka! Nekhuma Nga nyahrãng khuhah thuk eha, ngale nekhu junma Nga nyahrãng thhensân ekang! Ngama nyahrãng hun lemruchha heh, arohjô ne roandôngko Teso demnâng roamletma rongtêngtêng mamdangen.
PHP.4.2	Iuodia ngale Sentiki, Ngama nechhe nâng Teso mînko nya anaa rãngrãng thonghunmîn letma mamsenmîn en ngama rosep eka. 
PHP.4.3	Ngale Nga demnâng toangtangma roammoatte, nangnâng min are dihiaknyu hehnâng mamchohsûo ngama rosep eki; chenrãngma ngako, thinmemin Ngademko nginkongsen pa johphoangthô thang, thin demko Klement min dângwah, ngale Ngademko roammoatte ahan hehmin dangwah, thinmîn hehmin ahîn titabko raanglahma tonga.
PHP.4.4	Teso demnâng aroamma dangletma roantangma khuhah nâhahjû dangen. Ngama erepa ademin thethôkoh eka: khuhah nâhah dangen!
PHP.4.5	Anga nganâng numnene dangletma khesok en. Teso sitsiak lângakka era. 
PHP.4.6	Chenni rãngmejô neksekmah en, nema chenni lemeken a erepa Joban wah rangsoam letma tha en, roantangma atenâng nehung khenwah dangkoh a ngaletma tha en. 
PHP.4.7	Ngale mihnyan nyuchha ma lelep thonghunli Joban wah mêmo pumma nehung nerin ngale ne kheri heh Jisu Krista demnâng asen ethienhèn.
PHP.4.8	Ngalemruchha heh, athôanko, nehung nerin ko asenli ngale arôli heh thien en: ereheh dangeka, toangtang, asâli, apunli, ahunli, ngale kep aloatli heh. 
PHP.4.9	Nema Nga jabkhab ngale Nga moatlem kowah chenni chohhetha ererãngrãng mo en. Ngale erohkoba nãngnâng mêmo kohte Joban pa nekhu demnâng etonghèn.
PHP.4.10	Ajahthem rangwo diko nema Nganâng thonghun letma ademin rekthe Ngarãng sekmah patrii letma khesokdi nga roandôngko Teso demnâng roam lekma nyahrãng khuhah nâhah dangekang. Arepa nema Nganâng chohsokpa jek eken ngat dangmek - nema Nganâng chohsokrãng sanpoat jôba lechoh dângwah. 
PHP.4.11	Ngale nema nganâng lechohsû thangma thien junko ngat dangmek, chenrãngma ngako, Ngama chenni chei ekanga ere demko chenroh rinmêmê jientôngmin a erepa Ngama lâhetek. 
PHP.4.12	Chenthu Nganâng chenjô aho dângpoatko chenroh tôngmin a, ngale Nganâng ajah dângpoatko chenroh tôngmin a erepemin Ngama lâhetek. Ngama arepa jet junko chenriang nângmin, ba chenre sanpoat komin, Nga rêmrit komin, ba wokphoat komin, ba Nganâng ajah metong hangkomin ngale amãnchhajô metong hangkomin, Nga rinmeme ejien tongang. 
PHP.4.13	Jisu Krista ma Nganâng chaankoh junko chentô sanpoat roakweih Ngama asenli tamo ang.
PHP.4.14	Rohkomin Ngama chêmchoh poatko nema Nganâng chohsû thepa asen dangeka. 
PHP.4.15	Filipien diakwah mihnyan heh nekhuma senthemthem jet en, amanâng Ngama Nginkongsen phoangthôkoh rãng Mesidonia diakwah loatchhoantek diko nekhu lolo jôba Nganâng chohsokte asâthem dângwah; ngale nekhuma lolo jôba Nganâng chohsokdi rangkep eken. 
PHP.4.16	Chenthu Nga Thisalonika nâng dângpoatko Ngama chenni lemekanga ereheh nekhuma depdep matkat letma chohsûtha. 
PHP.4.17	Erepa Ngama nekhuwah hînhô chohhun junko dangmek; rohkomin nekhuma koh amien junko rang chenkep en ngama huneka. 
PHP.4.18	Nema Nganâng rongrup kohtha heh Ngama phangtang lâchohtek - ngale Ngama lemekang nomemin ajah choh ekang! Ne ngewah hînhô heh Ipafoditus ma Nganâng katkohthang, erohwah Ngama chentô lemtek a ere chentôpa lâchohtek. Newah hînhô heh Joban nâng tummêngmêng soam aroakwah rãngrãng. Ererãngrãng soam aroakpa Joban ma kepeka ngale ererãngrãng heh demnâng Joban rinme eka. 
PHP.4.19	Ngale Jisu Krista junma atea techhu danglahma Nga Joban ma nekhu nâng nema chentô lemeken a ereheh phangtang ekohhèn. 
PHP.4.20	Nãng Joban ngale nãng Wa mînpa roantang roangjêng rãng adong chendanga! Amen
PHP.4.21	Krista mînko Joban nâng putedâlemte mihnyan anga nganâng salem koheka. Nga damwah putedâlemte mihnyan hehmemin thin salem nenâng matkat ehèn. 
PHP.4.22	Joban nâng putedâlemte mihnyan anângwah chentôma salem matkat ehèn, ajahthem pejô Chofa hum kowah tôngte hehma matkat ehèn.
PHP.4.23	Teso Jisu Krista mînchenchaan nekhu chentô demnâng chentonghèn.
COL.1.1	Joban hungsi junko Jisu Krista moattat chhoante Pol, ngale nãngnaa Timothi ngewah-
COL.1.2	Kolosien hahwah Joban nâng putedâlemte mihnyan, ngale Krista mînko toangtang lemruchha hehnâng raangeka:
COL.1.2	Nãng Wa Joban ma nekhu nâng ate mînchenchaan ngale mêmo chenkohhèn.
COL.1.3	Chenthu nima atenâng rangsoamko, roantangma nãng Teso Jisu Krista Wa Joban nâng dangkoh a rângngae. 
COL.1.4	Chenrãngma ngako, nema Teso Jisu Krista nâng putedâlem eken le, nema chentô Joban nâng putedâlemte mihnyan hehnâng hun achhâ eken heh nima chohtattih. 
COL.1.5	Chenthu toangtang nginkong, Nginkongsen pa netânâng khebengrãng benghûtha poatko, ere Nginkongsen pumma koheka dâlem nginpa nema chohtattet. Erohwah, nema erengin khohko dâlem eken, ngale hun achhâmîn eken, erepa nekhurãng rangkhethung nâng senthemthem thienkoh ehèn. 
COL.1.6	Nginkongsen junko hahtokkhoh ma rangkep eka, ngale phangtangma khêmtat eka, ererãngrãng nekhu demnâng min dangeka, nema Joban mînchenchaan nginpa khebengrãng bengchohtattet jâma erepa linlin ngama jet eken. 
COL.1.7	Nema Joban mînchenchaan pa nãngma nyahrãng ahun nãng lemru Krista haa, ngale nãngrãngma nyahrãng hungkoh lahma Krista moatlem moatte Ipafras ngewah chohhe eken. 
COL.1.8	Joban Juma nenâng hun ehèn nginpa atema ninâng thôkohthi.
COL.1.9	Erohwah chenthu nima ne ngin chohtat tihwah roantangma rangsoam koheka. Ngale Joban ma ate hungkhen wah huneka heh nenâng chenjet thukhèn ngama rosep eki, erediko ate Juma nenâng chentô buthi mongthem heh chenkohhèn. 
COL.1.10	Erediko ba Teso ma chenroh huneka eroh eta songtongen, ngale ate rinmeli etamo en. Ngale ne roandôngko rongrup moatlemsen heh etamo en, ngale nema Joban jetletma ejien songtongen. 
COL.1.11+COL.1.12	Ate ngewah chaan pumma nemin chenchaan thukhèn, erohkoba nema rongruppa hungmông rinmông dangletma etadô en. Ngale khuhah nâhah dangletma dangkoh a ngama Wa Joban nâng ngatmin, Joban ma atenâng putedâlemte mihnyan hehrãngma ate wenphiak Hahsông theko thienkoh eka heh nenângmin tachohthuk ehèn. 
COL.1.13	Atema rangnyek chaan kowah pepâng lahma atema nyahrãng ahun ate Chha Hahsông theko senthemthem sietwên ehi, 
COL.1.14	ngale atema nãngkhu pesiet ehi, ngale ate junma nãngpap heh map choheki.
COL.1.15	Krista pa mitma lekhe Joban phoangrãngrãng. Ngale atea Joban khhepho Chha, chentô tem atiek tahheh wah atea adongthôan. 
COL.1.16	Chenrãngma ngako ate junma Joban ma rangkhethung ngale hahtokkhoh wah chentôpa têm atiek wah, mitma lekheli ngale mitma kheli, erediko ju ngenâng chaan kepte, teso, pênte, ngale thôte jabte hehmin atema têm atiek wah. Joban ma hahtokkhoh phangtang ate junma ngale aterãng têm atiak wah. 
COL.1.17	Krista pa chentô noma amama dângwah, ngale ate demnâng roamlahma jôba chentôpa mâmâ thethe chohwak eka. 
COL.1.18	Atea Asâthem hehrãngma atedede phoang kowah khophang rãngrãng; phoangpa ate junma hin eka. Atea Joban khhepho Chha, ngale ritwah ngaksat eka, erohwah atelolo jôba chentô noma adongthôan. 
COL.1.19	Chenrãngma ngako, Joban ma atedede hungsi ma ate Chha sekkhen nâng Joban chaanpa phangtang chentonga ngama hunwah. 
COL.1.20	Erohwah, Chha junma Joban ma hahtokkhoh phangtang ate tânâng ngaksiet hokrãng thonghun eka. Joban ma ate Chha hei junma nome thukeka ngale hahtokkhoh wah hehmin erediko rangkhethung wah hehmin chentôpa ate tânâng ngaksiet hûeka.
COL.1.21	Nema achhihli heh thonghun letma kaamchhih moatjunko sanpoat poatthe Joban demwah ataangnâng dângwah, ngale ate ran dangletma dângwah. 
COL.1.22	Rohkomin ade phumma, ate Chhama roandông kohlahma ritjunma, Joban ma nekhumin ate tânâng Sâpoangpoang, khinbaangbaang, ngale chenjô lethe thangma siethokrãng nea ate lemruchha rãng hôan ehèn. 
COL.1.23	Erohwah, nekhuma rongtêngtêng senthemthem putedâlem en. Ngale chenthu nema Nginkongsen chohtat letma dâlemtet a erekowah nekphõngtu en. Are Nginkongsen rãngma Nga Pol min haa rãngrãng dangekang - are Nginkongsen pa hahtokkhoh ko chentô nâng phoangthô koheka.
COL.1.24	Ngale Nga nekhurãng chêmrit ko khuhah ekang, chenrãngma ngako Nga phoang nâng chêmrit junko Krista ma ate phoang Asâthem hehrãngma lelaang chêmrii bâthientah heh Ngama laangchêm ekang. 
COL.1.25	Ngale Joban ma Nga Asâthem heh haarãng dangthuk ehang, ngale atema are moatlempa nekhurãng chensen a ngama mothuk ehang. Are moatlempa ate nginkongsen pa lolo phoangthô moatlem. 
COL.1.26	Are patritli nginpa tewa rôanpa wah mihnyan hehnâng phangtang nâng lejetthuk thangma huhthienwah, rohkomin ade phumma erepa atenâng putedâlemte mihnyan hehnâng jetthuk eka. 
COL.1.27	Joban ma thonghun ekapa atenâng putedâlemte chentô mihnyan hehrãng atema thien kotah are nyahrãng patritli nginsen pa ate mihnyan hehnâng jetthukrãng huneka. Ngale ere nyahrãng patritli nginsen pa dangeka, ne sekkhen nâng Krista tongka ehèn, erohwah nekhumin Joban mîndôngko ejohroam en. 
COL.1.28	Erohwah nima Krista pa anga nganâng phoangthôkoh eki. Ngale nima chentô buthi mongthemsen heh keplihma chentô mihnyan hehnâng phoanghethô eki, erediko nima chentô mihnyan heh Krista demnâng aroamma Joban tânâng Junâng hungchit phannang rãngrãng siethokrãng moeki. 
COL.1.29	Are moatlempa tâmoatrãng, Krista ma chohkoh ehang achaanthôan chaanpa ngasek khenko moatjunko ngama ere chaanpa keplekma latrii moekang.
COL.2.1	Ngama nekhurãng erediko Laodika wah mihnyan hehrãng ngale ahan Nganâng senthemthem lejette hehrãngma chentô chaanmo tek a ereheh nenâng thôkoh a. 
COL.2.2	Ngama arepa thin hungdong rindong danglahma hun achetmîn chenrewak a ngama moekang, erohkoba thinma toangtangma jetlahma senthemthem eta putedâlem wak a. Eroh koba thinma Joban wah patritli nginpa eta jet a, ere patritli nginpa Krista ngin. 
COL.2.3	Atea Joban hungkhen wah chentô buthi mongthem huhriem eka heh laangthin sâbi rãngrãng.
COL.2.4	Erohwah Ngama nenâng thôkoh eka, thinma chentôjô mesenthô akomin thinnâng nekmoksietrii en. 
COL.2.5	Chenrãngma ngako, Nga nedemnâng phoangphoangma ahojô medang ang akomin, Nga Jupa ne demnângjû, ngale nekhu aroamma Krista nâng rongtêngtêng putedâlem letma khe phumma Nga rinroan ekang.
COL.2.6	Nekhuma Jisu Krista pa nekhu Teso ngama lâkeptet, eroh ate demnâng roamletma songtongen. 
COL.2.7	Bãngrin luwakwak sut arãngrãng nema atenâng rongtêngtêng tok anaa letma tongen, ngale ne roandôngpa ate khohko hôan en, ngale nenâng hethôtah rãngrãng ne putedâlem nâng rongtêngtêng dangen. Ngale roantangma dangkoh a nga en.
COL.2.8	Erediko, jetletma dangen, ngale mihnyan nyuchha hung arinwah sekhota buthi mongthem heh junma henmemin haa rãngrãng nekchenkep ehèn, ereheh dangeka, mihnyan nyuchha ma hethô wah ngin, ngale are hahtokkhoh pênteju ngewah, ereheh Krista ngewah dangmah. 
COL.2.9	Chenrãngma ngako, ate numnene dângjunko chentô Joban jat apat heh phangtang Krista sekkhenko tongka eka, 
COL.2.10	ngale Krista demnâng aroamma dângjunko ne roandông komin chentôpa koh ehèn. Atea chentô Ju ngenâng pênte ngale thôajabte hehwah adongthôan.
COL.2.11	Krista demnâng aroamma nemin khoankhen niem lâhôantet, erepa mihnyan nyuchha dekma hôaneka khoankhen niem pa dangmah, erepa Krista ma hôaneka khoankhen niem, erejunko sekkowah papmoat chaan wah pesiet ehèn. 
COL.2.12	Chenrãngma ngako chenthu nema baptijem kepko, nea Krista demnâng johrit re eken, ngale baptijem kepko Krista ritwah ngaksatsiette Joban chaanko nema putedâlemdi nemin Krista demnâng johngaksat eken. 
COL.2.13	Nemin sanpoat poattheko Junâng riiletma dângwah, chenrãngma ngako, erepa nepap ngale nea Joban Niemarang aho thangma Jews ledangte jat dângwah. Rohkomin, ade phumma Krista junma Joban ma roandông lâkephû kohthen. Joban ma nãngpap chentô heh map lâkohthi; 
COL.2.14	ngale nãngma Joban ngin lekep thangma kaamchhih moatthã nãng lelatnâng chentô thãpê raangthien tahheh, erediko niemarang heh atema lâmahsiettah, ngale erepa atema bãngphak khoko sema lânamtektah. 
COL.2.15	Ngale ere bãngphak khoko Krista ate dedema hahtokkhoh pênte ngale chaan ahang kepteju hehwah pesietrii eka; ngale atema jienlahma thin a hahtokkhoh phangtang nâng khhekritte rãngrãng hôan lahma khesok eka.
COL.2.16	Erohwah, nema jokphhek chhah eken junma, ba lihân pientông rangwo, ba Dânyan Lokuh Chhahwa erediko Pientông rangwo rãngma henmemin niemarang pa nekchen hôankoh ehèn. 
COL.2.17	Are chentôpa khediko chenni dângwâng min a ere dâpha peba khesok eka; Krista ba alinlin pa. 
COL.2.18	Athânkhe junko adong ngama thônghunritte, ngale ahôanma diapnumritte, erediko Joban ngintatte hehnâng soamtô rãng chiente hehnâng nekmokwânrii en. Chenrãngma ngako, ererãngrãng mihnyan heh thin hei angem hung arin junma thonghun lahma chhihsietrii eka 
COL.2.19	ngale thinma Krista nâng putedâlem pa jek eka, Krista pa mihnyan phoang rãngma khophang rãngrãng, phumma thin phoangpa thin khophang ko lechoat thangma tongwak eka. Krista khenko jôba phoangpa asen ma tongeka, ngale chentô rokchî rãchî hehmin rongtêngtêng chohmîn eka, ngale Joban ma chenroh huneka eroh dongwãng eka.
COL.2.20	Nea Krista demnâng lâjohriitet, ngale are hahtokkhoh pênteju hehwah lâpetet. Eroh medang enko, chenrãngma nea are hahtokkhoh mihnyan heh rãngrãng dangeken a? Nema arerãngrãng niemarang heh chenrãngma kep eken a 
COL.2.21	“Areko neksem,” “Arepa nekphhek chhah,” “Areko neksahlo”? 
COL.2.22	Are chentô ngaeka pa rekthe mekep tihko chhihjâ thin sêmmak hehnâng ngaeka; ere niemarang heh mihnyan nyuchha ma hôanlahma hethôeka. 
COL.2.23	Are niemarang heh mihnyan nyuchha buthi mongthem junko hôanlahma Joban ngintatte hehnâng soamtô thukeka, ngale ahôanma numnene diapdâng wakeka, erediko thindede phoangko chêmsietrii rewak eka; rohkomin thinma phoangpa kaamchhih moatwah jeksiet wakmah.
COL.3.1	Nea Krista demnâng ritwah lângaksattet, erohwah nehung hehmin rangkhethung wah hehnâng koh en, enâng Krista ate Lowang tôngthinko Joban dekchahko tongeka. 
COL.3.2	Nehung nerin pa are hahtokkhoh wah sêmmak hehnâng ledang rangkhethung wah sêmmak hehnâng koh en. 
COL.3.3	Chenrãngma ngako, nea lâriitet, ngale ne roandôngpa Krista junma Joban demnâng tongeka. 
COL.3.4	Krista pa ne roandông linlin, ngale chenthu ate mehong tahko, nemin ate demnâng johhong letma ate mîndôngko ejohroam en!
COL.3.5	Erohwah nema nehung khenwah chentô achhih heh ritphe en, dihiak dela kaamchhih moat, lihân kaamchhih heh, dihiak nâng phetwân, hungnâng achhih thônghun, ngale chhahnyoak (Chhahnyoak pa moangachaang nâng soamtô nâng ngaeka). 
COL.3.6	Chenrãngma ngako, areheh junko henma Joban nginlekep dangeka ereheh khohnâng Joban rinkhah pa elen a. 
COL.3.7	Rekthe ne roandôngpa arerãngrãng hehma lumpet lahma nekhu hung arin hehnângmin arerãngrãng thonghun letma dângwah.
COL.3.8	Rohkomin ade phumma nekhumin arerãngrãng hehwah ajekre en: rinkhah, ngale hungkhen nâng achhih thônghun, ngale mihnâng chhihchoh hehwah ajekre en. Ne thunkhab wah mihnâng dûmmek, ngale jabkhab chhih heh nekhongjab en. 
COL.3.9	Wathema wathe nâng mothô nekthômîn en, chenrãngma ngako, nema newah pap roandông apã pa ne jatchhih patkhah heh demnâng lâjoh petphetet 
COL.3.10	ngale nea roandông nyan lâdangtet. Are roandông nyan pa Joban ma ate rãngrãng hôaneka, ngale nema ate senthemthem jienjet rãngma ate rãngrãng hôan ehèn. 
COL.3.11	Erohwah, Jews ngale Jews ledangte heh tungko chenjô mâmâ aho, ngale khoankhen niem hôante le lehôante heh tungkomin chenjô mâmâ aho, jet ajien le nokba tungkomin, haa le haa ledangte tungkomin chenjô mâmâ aho, rohkomin Krista jôba anga nga rãng, ngale ate jôba chentôpa.
COL.3.12	Nea Joban mihnyan; atema nenâng hun ehèn ngale ate dedema ate mihnyan dângrãng ren ehèn. Erohwah, khetkep rãngrãng, mînchenmîn, hun achetmîn, numnene, noapnene, ngale hungmông rinmông dangletma tongen. 
COL.3.13	Wathema wathe nâng lietmîn re en, ngale hentung nângjô mechhihmîn en komin map kohmîn en. Chenroh Teso ma nenâng mapkoh ehèn a ererãngrãng wathema wathe nâng map kohmîn en. 
COL.3.14	Ngale areheh demko hun achetmîn min chentonga, hun achetmîn pumma jôba nekhu chentôpa jutjut jaangjaang senthemthem roamkhhek ehèn. 
COL.3.15	Nehung nerin khenwah thonghun eken pemin Krista ma koheka mêmo junko chendanga; chenrãngma ngako, are mêmo junko Joban ma nekhu phoangthe ko dângrãngma rooehèn. Ngale roantangma Joban nâng dangkoh a nga en. 
COL.3.16	Krista nginkongsen pa nehung nâng mênchong tongthuk en. Ere nginkongsen buthi mongthem junko wathema wathe nâng rîn akhahmîn letma hethômîn en. Rangsoamsê heh se en, Jobansê hehmin se en, ngale lihân rangsoamsê hehmin se en; nehung ma Joban nâng dangkoh a ngat nungma se en. 
COL.3.17	Erohwah, nema chentô moeken a ngale jab aja eken a ereheh Joban nâng Jisu Krista mînko dangkoh a ngat nungma mo en.
COL.3.18	Tangnyu heh, ne tangwa ngin kepletma thinran cheichei dangen, chenrãngma ngako, Kristan dangletma nema eroh moatmin.
COL.3.19	Tangwa heh, ne tangnyu hehnâng hun en ngale thin demnâng rinkhah punpun nekdangen.
COL.3.20	Chha heh, nea Kristan dangletma roantangma mâmâ nyong awa nginkepkep dângpa ne moatlem, chenrãngma ngako, erohko Joban rinme eka.
COL.3.21	Nyong awa heh, ne chha heh hung nekke thuk en, eroh medang ako, thin ajah môang chhihjâa.
COL.3.22	Haaheh, rongrup nâng ne tângtewa nginkepkep dangen, thinma nenâng sokpoatko lolo chensenchohhi ngama nekdangen; rohkomin Teso ranchei letma nehung nerin phangtang kohletma chentôpa mo en. 
COL.3.23	Nema chenjô memo enkomin, nehung nerin phangtang kohletma Teso rãngma mokoh eki, mihnyan rãng moatkoh dangmah ngama thonghun letma mo en. 
COL.3.24	Thonghun en Teso ma ate mihnyan hehrãng thienkohtah heh nenâng ekohhèn. Chenrãngma ngako, alinlin Tângte Krista pa nema khoakhem eken. 
COL.3.25	Ngale chentô kaamchhih moatte hehnâng thinma chenni kaamchhih motah a ere thãpa engakkoh a, chenrãngma ngako, Joban ma anga nganâng khoakthema ren eka.
COL.4.1	Tângte heh ne haaheh demnâng asen ngale toangtang dangen, nekhôan nekjôan waken. Thonghun en nerãng rangkhethung nâng ne Tângte min tonga.
COL.4.2	Roantang rangsoam letma tongen, ngale rangsoam poatko jetletma soam en, ngale Joban nâng dangkoh a nga en. 
COL.4.3	Ngale nirãngmin rangsoam kohhi, erohkoba Joban ma ninâng ate nginkongsen ngale Krista patritli nginkongpa phoangthô kohrãng sanpoat senpa ekohhi. Ngale ere rãng jôba Ngama athângheh phâtek nâng tongekang. 
COL.4.4	Erohwah, Ngama chenroh thôthin a erepa senthemthem chenjien thôkoh angma rangsoam kohha, erohkoba mihnyan hehma senthemthem ejien jet a.
COL.4.5	Joban nâng lepute dâlemte mihnyan heh mitsokko jetletma dangen, ngale sanpoat roakweih thinnâng Joban nginpa senthemthem thôkoh en. 
COL.4.6	Roantangma ne jabkhab hehmin tiemtete ngale nyoaktatli chendanga, ngale nema anga nganâng chenroh asen ma dânthâng min a erepa jet en.
COL.4.7	Nãngma nyahrãng ahun nãng lemru Tikikas, atea Teso moatlem nâng nyahrãng hungkoh lahma moatte ngale nãng rãngrãngjô atemin Teso haa, atema nekhu nâng Ngangin heh ethôkoh hèn. 
COL.4.8	Erohwah atema nekhu nâng nia anâng chenroh tongekia erengin heh thôko lahma nekhu anga nga khu chenhah thukhèn ngama netânâng chienkat erâng. 
COL.4.9	Ate demko Onisimas min johchienkat erâng, Onisimas pa nirãngma nyahrãng ahun lemruchhasen ngale nyahrãng hungkoh lahma putedâlemte, ngale atea nekhu demwah jôba. Thinma anâng chenni dangeka ereheh phangtang ethôkoh hèn.
COL.4.10	Ngademko phâtek nâng tôngte Aristekas memin nenâng salem matkat ehèn, ngale Barnabas pho anaa Mak memin salem matkat ehèn. (Mak netânâng mewãng rako ate senthemthem tãngroo en ngama nenâng thôkotah.) 
COL.4.11	Josua, ngale atenâng Justus ngamemin rângroo a, ate memin salem matkat ehèn. Are warem pejôba Jews jatwah putedâlemte danglahma Nga demnâng Joban Hahsông rãngma johmowak ehang, ngale thinma nganâng nyahrãng chohsûwak ehang.
COL.4.12	Jisu Krista haa ngale nekhu lemrujô Ipafras memin nenâng salem matkat ehèn. Atema roantangma nekhurãng nyahrãng rangsoam kohjû, ngale Joban ma nekhu rongtengtengjû, erediko hungchit phannang Kristansen, ngale Joban hungsi junkojû chendangen ngama soamkoh ehèn. 
COL.4.13	Ngadedema ajet, atema nekhurãng, ngale Laodika wah mihnyan hehrãng, erediko Hirapolis wah mihnyan hehrãngma nyahrãng chaanrii lahma mokoh ehèn. 
COL.4.14	Nãngma nyahrãng ahun doktor, ngale Dimas memin salem matkat ehèn.
COL.4.15	Laodika wah putedâlemte mihnyan hehnâng, ngale Nymfa erediko ate hum wah khôanhokte Asâthem hehnângmin ni ngewah salem thôkoh en. 
COL.4.16	Nema are sitipa weih diko, Laodika wah Asâthem hehnângmin metkep loatweih koh en. Erediko Laodika wah putedâlemte hehma nenâng matwênthen siti pemin weihkoh en. 
COL.4.17	Ngale Arkipas nâng, “Teso moatlem mothuk thopa senthemthem lângmo onga, ngama thôkoh en.”
COL.4.18	Ngadede dekma are sitipa raang ekang: 
COL.4.18	Joban mînchenchaan nekhu demnâng chentonghèn.
1TH.1.1	Pol, Silas, ngale Timothi ngewah-
1TH.1.1	Thisalonika wah Joban Wa ngale nãng Teso Jisu Krista nâng putedâlemte mihnyan ngale Asâthem hehnâng raangeka:
1TH.1.1	Joban mînchenchaan ngale mêmo nekhu demnâng chentonghèn.
1TH.1.2	Nima roantangma Joban nâng nekhu anga ngarãngma dangkoh a ngaeki, ngale nima rangsoam roakweih nekhu rângchhem hun a. 
1TH.1.3	Chenrãngma ngako nima nãng Wa Joban nâng rangsoamko, nekhuma putedâlem junko moeken heh, ngale nema hun achetmîn junko chaanrii letma moeken heh, ngale nema nãng Teso Jisu Krista nâng putedâlem letma tok anaa eken heh rângchhemhun e. 
1TH.1.4	Lemruchha heh, nima ajet Joban ma nekhu nâng hun ehèn, ngale atenâng putedâlemte mihnyan dângrãng ren ehèn. 
1TH.1.5	Chenrãngma ngako nima nenâng Nginkongsen pa jabkhab melolo ledang, ere toangtang nginpa senthemthem lepjet lihma Joban chaan ngale Asâthôanju demnâng kephû koheka. Ni nedemnâng dângpoatko chenroh dangtih a erepa nemajet; erepa nekhurãng sênrãngma moatwah. 
1TH.1.6	Nekhuma niwah ngale Teso wah he eken; ngale nekhu nyahrãngjô mechêm enkomin, nema nginkongsen pa Asâthôanju ngewah chaanchoh letma khuhah nâhah kep eken. 
1TH.1.7	Erohwah, nekhua Misidonia ngale Akaia wah chentô putedâlemte hehma newah heli dangeken. 
1TH.1.8	Chenrãngma ngako, Teso nginkongsen pa newah Misidonia ngale Akaia phangtang nâng lolo phoangchohtat chhoanthuk ledang, nema Joban nâng putedâlem ngin pemin chentô thenâng chohtat eka. Erohwah ere lêko nima chenjô ngatthin ahotu. 
1TH.1.9	Enâng wah mihnyan heh phangtangma ni netânâng hûthiko nema chenroh tãngroo thia erengin heh thôwak eka, ngale nema moangachaang nâng soamtô letma dangtet pa Joban tânâng hûletma chenroh ahîn Joban nâng soamtô eken a ereheh thôlahma tongwak eka 
1TH.1.10	ngale nema ate Chha rangkhethung wah ngakkat bemla eken heh thô rewak eka - ate Chhapa Jisu, Joban ma ritwah ngakhînsiet wah, ngale Jisu ma nãngkhu ahokmin Joban rinkhah kowah pesiet ehi.
1TH.2.1	Lemruchha heh, nedede memin ajet ni netânâng chohmîn hûeri pa mahto nâng dangmah. 
1TH.2.2	Nema ajet nia netânâng Thisalonika nâng hokmako Filipien nâng hôanjôan lahma rêsê râthangthi. Ngale ni lelatnâng mihnyan heh ajahjô mehong akomin, Joban ma nihung dongsiet lahma ate ngewah Nginkongsen pa nenâng thôkoh eka. 
1TH.2.3	Nihung nâng mõang atoang ba hungngek rinngek danglihma nenâng roatsep dangmah, ngale nima henjô diapchhahmih. 
1TH.2.4	Erenoma, roantangma ninâng Joban ma chenroh jabthuk hun ehia eroh rângjab e, chenrãngma ngako, nima Nginkongsen pa taphoangthôa ngama atema punkhe lahma ninâng thôthuk ehi. Nima mihnyan rinmethuk hunmih, nihung nirin thatsokte, Joban rinmethuk loloba huneki. 
1TH.2.5	Nema senthemthem ajet, nia netânâng hokko nginmõang heh thôlihma hûho, ngale ninâng chenchoh sûhi ngama diapthôrii lihmamin hûho - Arepa Joban memin ajet! 
1TH.2.6	Nima henwahjô rô hunmih, newahmin hunmih, ngale henwahjô hunmih, 
1TH.2.7	Jisu Krista moattat chhoante dângjunko, nima newah chenta thatah. Rohkomin, chenthu nia netânâng dângpoatko nedemnâng numnene danglihma tôngwah, nyong ma ate chha heh rângkhoakhem arãngrãng numnene danglihma tôngwah. 
1TH.2.8	Nima nekhu nâng nyahrãng huneka! erohwah nima nekhu nâng Joban Nginkongsen pelolo thôhokkoh ledang niroandông pemin nerãng kohhunwah. 
1TH.2.9	Lemruchha heh, nima chenroh chêmrii lihma motih a ereheh linlinjô nema thonghun thêm en, nima nenâng Joban Nginkongsen pa thôhok kohko nenâng chenni ngemajô nekchen chêmsiet eka ngama thonghun lihma rangwo rangnyek moatwah.
1TH.2.10	Arepa toangtang ngama nememin ajet, ngale Joban memin ajet, Joban nâng putedâlemte nekhu tânâng dângko nia sâpoangpoang, toangtang, ngale chenni nângjô lechhih thangma tongwah. 
1TH.2.11	Nema ajet, nyong awa hehma thin chhuchha hehnâng chenroh dangeka rãngrãng jôba nimin nekhu demnâng dangeki. 
1TH.2.12	Nima nehung dongsiet eka, ngale senthuk eka, ngale neroandôngko Joban rinmeli dangletma songtongen ngama rosep eka, chenrãngma ngako, Joban ma ate Hahsông theko ate mîndôngko johroamrãng nekhu nâng rooehèn.
1TH.2.13	Ngale lihân junmemin nima Joban nâng roantangma dangkoh a ngaeki. Erepa chenthu nima nenâng Joban nginpa kephok kohko, nema erepa tatletma mihnyan nyuchha ngin ngama ledang alinlin Joban nginkong ngama kep eken. Chenrãngma ngako Joban nâng putedâlemte hehnâng Joban Juma moeka. 
1TH.2.14	Lemruchha heh, Judia wah Jisu Krista nâng putedâlemte ngale Joban nâng putedâlemte Asâthem hehnâng dangtah rãngrãngjô nenângmin dang ehèn. Thinma thin Jews mihnyan hehwah chêmchohtah rãngrãng, nemin nedede mihnyan hehwah chêmchoh eken, 
1TH.2.15	Thinma Teso Jisu Krista ngale mõng hehmin ritphe wah, ngale nãngmin chêmthuk ehi. Thin demnâng Joban hungsenmah! ngale thin a chentô mihnyan heh lelatnâng achhih dangeka! 
1TH.2.16	Thinma ninâng Jews ledangte hehnâng thin khope chohthin nginkongsen phoangthôkoh pa jektang ehi. Eroh thinma thinpap khohko pap dêchong moeka. Ngale ade phumma Joban rinkhah pa thin khohnâng kaera!
1TH.2.17	Lemruchha heh, chenthu nikhu nedemwah poattherãng taangmîn tihko - erepa hung arinwah taangmîn dangmih, phoangwah loloba taangmînwah - nima nekhu nâng nyahrãng thônghunjû, ngale nedemnâng nyahrãng ngakchohmîn huneka! 
1TH.2.18	Nia netânâng ngakhok hunwah. Ngadedejô netânâng depdep ngakhokrãng phungwah, rohkomin joakma lemlaang komahhang. 
1TH.2.19	Chenrohjô medang akomin, chenthu nãng Teso Jisu Krista katjâko nima khuhah nâhah dâlem lihma rângthô thinpa nekhu jôba dângmin - erepa mihhan henjô ledangmin. 
1TH.2.20	Linlinjô, nekhu junkoba ni thhensansan dangeki, ngale khuhah nâhah dangeki!
1TH.3.1	Athôanko, nima letadôtu dângwah. Erohwah, ni lolo Athen hahnâng tôngkatwah 
1TH.3.2	ngale nidemnâng Joban rãngma Jisu Krista Nginkongsen pa phoangthô moatlem johmoatte nãngnaa Timothi netânâng chienwênwah. Atema nekhu nâng chaan johkoh lahma nekhu putedâlem chendong siethèn ngama chienwên erii, 
1TH.3.3	erohkoba are chêmchei chohthuk junko nekhu henmin Joban tâwah lengakchhoan edangen. Nekhu dede memin ajet arerãngrãng chêmchei chohthuk ehi pemin nãngma Joban hunsi junko choheki. 
1TH.3.4	Chenrãngma ngako chenthu ni netânâng dângpoatko nãngnâng aroh echêmthuk hi ngama thôkotah; ngale nema senthemthem ajet, nima chenroh thôkotah a ererãngrãng jôba dangeka. 
1TH.3.5	Erohwah Ngama Timothi chienwên erâng. Ngama leta bemtu thangma, ne putedâlem pa chenroh dangeken a ngama jetrãng netânâng chienwên erâng. Juchhihma nekhu nâng chêmsiet junko nima motih moatlem heh mahto nâng madanglah o ngama patrii lekma chienwên erâng!
1TH.3.6	Phumma Timothi athângheh lângak katha, ngale atema nekhu putedâlemsen ngale hun achhâmîn letma tongeken ngin heh lâthô kohthi. Ngale nema ninâng roantang asen ngema thonghun ehi ngin heh, erediko chenroh nima nekhu khehun eka ererãngrãng nekhu memin nikhe hunehi ngama thôkohthi. 
1TH.3.7	Lemruchha heh, nima chêmchoh roakweih min nekhu nâng thonghun lahma hung rângdonge. Nekhu putedâlem pumma nihung dongsiet ehi, 
1TH.3.8	chenrãngma ngako, Teso demnâng roamletma ne putedâlem nâng rongtêngtêng dângjunko ni ahînma dangeki. 
1TH.3.9	Ade phumma nima nejunma nãng Joban nâng dangkoh a tangae. Nekhu junma nia ate tâko khuhah nâhah tâchoh dângdi atenâng dangkoh a ngaeki. 
1TH.3.10	Nihung nirin phangtang kohlihma rangwo rangnyek nekhu demnâng chenta chohmîn a, ngale ne putedâlem dôngsiet rãng lemeken heh chenmam tachohkoh a ngama rosep eki.
1TH.3.11	Nãng Wa Joban ngale nãng Teso Jisu Krista ma nekhu tânâng tâchohmîn hokrãng lem chenmam laangkohhi! 
1TH.3.12	Teso ma nekhu dede chenhunmîn thukhèn, ngale nima nenâng chentô huneka ererãngrãng chentô mihnyan heh hun achetmîn pemin chendonga. 
1TH.3.13	Atema nehung aroh chendongsiet hèn, ngale chenthu nãng Teso Jisu Krista atenâng putedâlemte heh demnâng ngakkat jâko, nemin nãng Wa Joban tâko senthemthem ngale Sâpoangpoang chendangen. 
1TH.4.1	Lemruchha heh, Chenrohma Joban rinhung sênli roandông jiendôngmin a erepa nema niwah lâhethi. Adângte nea erohjô songtong letma dângwah. Ngale athâng hehmin nima nãng Teso Jisu Krista mînko nenâng erohjô ajahjah Joban rinhun sênli songtongen ngama rosep eka. 
1TH.4.2	Chenrãngma ngako, Teso Jisu Krista chaanjunko nima nenâng rîn akhah tahheh nemajet. 
1TH.4.3	Joban ma nea Sâpoangpoang chendanga, ngale dihiak dela tungko kaamchhih lemo thangma chentonga ngama hun ehèn. 
1TH.4.4	Nekhu anga ngama mâmâ tangnyu demnâng chenroh asâ ngale asen ma sôngtôngmin a erepa jet en, 
1TH.4.5	Joban lejette papi mihnyan heh rãngrãng nekphoang phetwân en. 
1TH.4.6	Erediko, nelemru Kristan ahan hehrãng memin nekchhih mokoh en, ngale nekdiapchhah en. Are nginpa nima amakomin thôkotah, ngale ademin thethô koheka, henhenma ererãngrãng kaamchhih moeka ereheh nâng Joban ma metkep chêmsietmin. 
1TH.4.7	Joban ma dihiak dela kaamchhih molihma sôngrãng roo dangmahhi, sâpoangpoang sôngrãng rooehi. 
1TH.4.8	Erohwah, henhenma are hethôeka nginpa dan eka erepa mihnyan ngindân dangmah, nenâng ate Asâthôanju kohte Joban ngin dan eka.
1TH.4.9	Wathema wathe nâng hun achhâmîn en ngama nenâng chêmraang thin dangmah. Nekhuma wathema wathe nâng chenroh hun achetmîn min a erepa Joban ma hethôthen. 
1TH.4.10	Ngale linlinjô nekhua Misidonia wah chentô Joban nâng putedâlemte mihnyan heh demnâng erohjô hun achhâmîn letmatong eken. Lemruchha heh erohwah, nima nenâng ere nomemin ajahjah hun achhâmîn en ngama rosep eka. 
1TH.4.11	Ngale nima amako nenâng chenroh thôkotah a ererãngrãng, mêmo dangletma mâmâ moat akat, ngale mâmâ wok apuk biphhek chhah reletma songtongen. 
1TH.4.12	Eroh dangletma mesong metong enkoba Joban nâng lepute dâlemte mihnyan hehma nenâng edâlem hèn ngale neran echeiwak a, ngale nema chenni lemeken a ereheh rãngmemin mihnâng ledâlem etadangen.
1TH.4.13	Lemruchha heh, riichoante mihnyan heh junma toangtang nginpa nenâng jetthuk huneka, erohkoba Joban nâng putedâlem ahote mihnyan heh sekmah patrii eka rãngrãng nea lesekmah patrii edangen. 
1TH.4.14	Nãngma Jisu Krista riilahma ngakhintah ngama putedâlem eki, ngale henhen Jisu Krista nâng putedâlem lahma riieka ere mihnyan heh Joban ma Jisu demnâng engakhinsiet a ngama putedâlem eki.
1TH.4.15	Nima athângheh nenâng chenni hethôeka erepa Teso ma hethô wah ngin: Nãngkhuwah henhen Teso ngakkat jâko ahînma tongla ekia ereheh riichoante heh noma khema ledangmin. 
1TH.4.16	Joban ngintatte adongthôan pumma ehongrak a, ngale Joban ngewah poakpopo pa rahmet erea, ngale rangkhethung wah Teso atedede ekara. Henhenma Krista nâng putedâlem lahma riitah a ereheh khebeng engakhin a; 
1TH.4.17	erediko ere sanpoatko ahînma tônglâte nãngkhu Teso demnâng pongwutnâng chohmînrãng thin demnâng phoamkhoh nâng ekhôansiet hi. Ngale nãngkhu roantang roanjêngma Teso demnâng tôngtumin. 
1TH.4.18	Erohwah, are jabkhab pumma wathema wathe hung dongsietmîn letma tongen.
1TH.5.1	Lemruchha heh, areheh chenre sanpoatko ngale chenre rangkuh sanha nâng dângmin a erepa nekhu nâng chêmraangthin dangmah. 
1TH.5.2	Chenrãngma ngako nedede memin senthemthem jet en, Teso ngakkat pa rangpen nâng ahuhte hokwah rãngrãng dângmin. 
1TH.5.3	Chenthu mihnyan hehma, “Chentô pejô mêmo ngale kho lâpetih,” ngama thonghun lahma dângko, lemlienma thinnâng chêmchei ehûa! Erepa lemlienma dihiaknyu naachhat rãng wok hôngchetwah rãngrãng ehong hûa, ngale mihnyan hehmin lepemin. 
1TH.5.4	Rohkomin lemruchha heh, nekhua rangnyek khennâng dangmet, ngale erejâ Rangwo pumma ahuhte hokwah rãngrãng hûlahma nekchen patrii thuk ehèn. 
1TH.5.5	Nekhu anga nga sanphiak nâng sôngtôngte mihnyan, ngale rangwo nâng tôngte mihnyan. Nãnga rangpen ba rangnyek nâng sôngtôngte mihnyan dangmih. 
1TH.5.6	Erohwah, nãnga mihnyan ahan heh rãngrãng lejuplek min; nãngkhua lejuplek thangma met hin dângmin. 
1TH.5.7	Ajuplekte mihnyan heh rangpen nângba juplek eka; ngale rangpen nângba khemma mokjok eka. 
1TH.5.8	Rohkomin nãnga rangwonãng tôngte mihnyan, ngale nãnga met hin dângmin. Nãngma putedâlem le hun achetmîn pa lakkha rãngrãng keplihma tôngmin, ngale khope pa nãng khoko jankhophok rãngrãng phokmin. 
1TH.5.9	Joban ma nãnga ate rinkhah thunko chêmritrãng rên dangmahhi, rohkomin nãng Teso Jisu Krista junma khope chohrãng ren ehi, 
1TH.5.10	Chenthu ate ngakkat jâko nãnga riichoan metongla ekomin ba ahînthu metongla ekomin, nãng ate demnâng jienroam songrãngma atea nãngrãng riikoh ehi. 
1TH.5.11	Ngale erohwah athâng hehwah nema moeken rãngrãng, wathema wathe hung dongsietmîn en ngale chohsûmin en.
1TH.5.12	Lemruchha heh, nima nenâng rosep eka, nekhu Kristan roandôngpa asen dângrângma ne lemsênte ngale nenâng rîn akhah lahma nedemnâng moatte mihnyan hehnâng thonghun letma hun achhâ en. 
1TH.5.13	Thinma are moatlemsen heh nekhu chhangnâng moatjunko thinnâng nyahrãng hun achet nungma khoakhem waken. Ngale nekhu dede tungnângmin mêmoma tongen.
1TH.5.14	Lemruchha heh, nima nekhu nâng rosep eka, ajõ hehnâng ritngat re en, chephoat heh hung dongsiet en, aboan anaa hehnâng chohsû en, ngale chentô demnâng hungmông sietletma tongen. 
1TH.5.15	Henmin achhih demko achhih ngema nektoatmîn en, rohkomin chentô sanpoat roakweih wathema watherãng ngale chentô mihnyan rãngma asenli tuta moatrãng thonghun en.
1TH.5.16	Roantang khuhah nâhah dangen, 
1TH.5.17	Sanpoat roakweih rangsoam en, 
1TH.5.18	Chentô rangkuh sanha roakweih Joban nâng dangkoh a nga en. Ngale ne roandôngpa Jisu Krista demnâng roamletma areheh Joban ma ne roandôngko moat huneka.
1TH.5.19	Asâthôanju ma moatlem moatpa nekjek tangen; 
1TH.5.20	Profisi hôan ekapa lekep nekdangen. 
1TH.5.21	Rohkomin athaksok re en: Phumma asen senpa kepen 
1TH.5.22	ngale achhihli chentôpa aphe re en.
1TH.5.23	Nãngnâng mêmo kohte Joban pumma nekhumin chentô nâng sâpoangpoang chendang thukhèn, ngale nãng Teso Jisu Krista ngakkat jâko nekhu - Ju amoang, hung arin, ngale phoang aroang heh phangtang - chennijô ngek atek ngale theabe aho chendang thukhèn. 
1TH.5.24	Ne roote pumma areheh emo kohhèn, chenrãngma ngako atea putedâlemli.
1TH.5.25	Lemruchha heh, nirãngmin rangsoam kohhi.
1TH.5.26	Chentô putedâlemte heh mêmoma deksit pekmîn letma salem kohmîn en.
1TH.5.27	Ngama Teso chaanjunko are sitipa chentô putedâlemte mihnyan hehnâng weihkoh en ngama rosep eka.
1TH.5.28	Teso Jisu Krista mînchenchaan nekhu demnâng chentonghèn.
2TH.1.1	Pol, Silas, ngale Timothi ngewah -
2TH.1.1	Thisalonika wah Joban Wa ngale nãng Teso Jisu Krista nâng putedâlemte mihnyan ngale Asâthem hehnâng raangeka:
2TH.1.2	Nãng Wa Joban ngale Teso Jisu Krista ma mînchenchaan ngale mêmo chenkohhèn.
2TH.1.3	Lemruchha heh, nekhurãng nima Joban nâng sanpoat roakweih dangkoh a ngaeki. Nima are dangkoh a ngaeki pa angat khônâng ngaeki, chenrãngma ngako, ne putedâlem pa nyahrãng dongeka, ngale nekhuma wathema wathe nâng hun achetmîn pemin nyahrãng dongeka. 
2TH.1.4	Erohwah nededema Joban nâng putedâlemte Asâthem hehnâng nekhu rângthôeka. Nekhuma ato chêmchoh komin lejek thangma tadô letma putedâlem eken heh rângthôeka.
2TH.1.5	Are chentô heh junko Joban ma toangtangko ren eka ngama jetloeki, ngale ereheh junko nema Joban Hahsông pa tâchohmin. Ere Joban Hahsông pa tâchoh rãng jôba nekhu chêmrii eken. 
2TH.1.6	Joban ma chenpa toangtanga ere pejôba moeka: henhenma nekhu chêmthuk ehèn a ereheh nâng atema echêmthuk a, 
2TH.1.7	ngale henhenma chêmchoh eken a ereheh nâng atema chohsû lahma lechêmtu edangen, ngale nimin eroh edange. Atema arepa chenthu Teso Jisu rangkhethung wah ate ngintatte heh demnâng hôngkat jâko emoa, 
2TH.1.8	Joban lekepte, ngale nãng Teso Jisu Krista Nginkongsen ngin lekepte mihnyan hehnâng chêmthukrãng atea wendô demnâng ekara. 
2TH.1.9	Thin a Teso ngale ate achaanthôan chaan kowah rephe lahma roantang roangjêngrâng echêmwak a, 
2TH.1.10	Chenthu ate mihnyan Asâ ngale atenâng putedâlemte mihnyan hehwah rô ngale atenâng toak asân chohrãng katjâ Rangwo ko. Nekhumin ere mihnyan heh demnâng edangen, chenrãngma ngako, nima nenâng thôkohtah ngin heh nema kep eken.
2TH.1.11	Erohwah nima nerãng roantangma rangsoam koheka. Ngale Joban ma chenroh sôngrãng rothen a, eroh chenmam jiensong thukhèn ngama rosep eki. Ngale ne putedâlem junma moatlemsen moathun ekenpa ate chaanma chenmam tamo thukhèn. 
2TH.1.12	Eroh moat junko jôba nãng Teso Jisu Krista mînpa nekhu junma edonga, ngale nemînmin nãng Joban ngale nãng Teso Jisu Krista mînchenchaan junma edongen.
2TH.2.1	Lemruchha heh, Ngama nenâng rosep eka, Nãng Teso Jisu Krista ngakkat ngin ngale nãngkhu ate tânâng roamkhôanhok ngin hehrãngma, 
2TH.2.2	nekhu nâng ere Rangwo pa râkatha ngamejô mathôhû kohhèn komin nehung nerin nâng sitsiak nekmokrii en ngale hung nekke en. Eroh nima profisi hôanpoatko, ba Joban nginkongsen thôkoh poatko lâthôtih dangthem a, ngale siti nângmin lâraangtih dangthem a. 
2TH.2.3	Hennângjô chenni ngemejô nekmok wânrii en. Chenrãngma ngako, ere Rangwo pa Joban ngin Lekepte pa mahong hongkako lehû mêngmin, ngale pap wendô dongnâng khâmritte Mihnyan Chhih pa mahong hongko lehû mêngmin. 
2TH.2.4	Atema chentô joban ngale soamtô rewak eka heh lelatnâng danglahma atedede thin khohko dongrii lahma etonga. Atea Joban Rangsoamhum khennângmin tonghu lahma Joban ngama engariia.
2TH.2.5	Nema thonghun metne? Are heh Nga nekhu demnâng tôngpoat komin thôkotah. 
2TH.2.6	Rohkomin arepa athângheh chenni mekomin ledangthuk thangma tengbeng thukeka, ngale erepa chenni ma tengsietka erepa nemajet en. Phumma sanpoat pa methang tahko Mihnyan Chhihthôan wathepa ehonga. 
2TH.2.7	Nyahrãng Apatritli Mihnyan Chhihthôan pumma athâng hehmin hahtokkhoh ko moatlem molahma tongeka, rohkomin ere Mihnyan Chhih chaanpa wathema tenglo lahma thieneka, ngale erepa ate lem kowah lemtângte pa mare rephe tenglo lahma ethien a. 
2TH.2.8	Erediko Mihnyan Chhihthôan pa ehonga, rohkomin, chenthu Teso Jisu Krista meka theko ate thunkâ wah rekpumma eritphea, ngale atewah wenphiakdong pumma echhihsiet a. 
2TH.2.9	Mihnyan Chhihthôan Wathepa joak ajo chaan keplahma hûlahma chentô patritli moatlem mõang heh ngale bâritli moatlem heh emoa, 
2TH.2.10	ngale atema chentô buthi mongthem chhih heh keplahma Ju mahritte mihnyan heh ediapchhah a. Thinma thin Ju khope thin hun achet le toangtang heh lekep di emah chhihjâa. 
2TH.2.11	Ngale Joban ma kaamchhih moat chaanpa thin khohnâng echienkat a, erohwah thinma amõang hehnâng putedâlem eka. 
2TH.2.12	Henhenma toangtangko leputedâlem thangma pap moatlem nâng khuhah eka ereheh pap wennâng ritkhâm ritkatmin.
2TH.2.13	Lemruchha heh, nima sanpoat roakweih nekhu rãngma Joban nâng dangkoh a ngaeki, nekhu nâng Teso ma hun ehèn. Chenrãngma ngako Joban ma nekhu khekhothôan ren ehèn ate Ju chaanma khope chohrãng, ngale nekhuma toangtangko putedâlem junma atenâng putedâlemte mihnyan asâthôan rãng hôan ehèn. 
2TH.2.14	Joban ma nekhu rooehèn pa nima nenâng Nginkongsen thôkoh eka junma rooehèn; atema nekhu rooehèn pa nãng Teso Jisu Krista demnâng mîn johdongrãng rooehèn. 
2TH.2.15	Lemruchha heh, erohwah, nima nenâng toangtang ngin hethôtah hehnâng rongtêngtêng putedâlem letma tongen. Ere toangtang nginpa nima Joban ngin thôkohpoat komin hethôtah ngale siti nâng raanglihma min hethôtah.
2TH.2.16	Nãng Teso Jisu Krista ate dedema, ngale nãngnâng hun achete, ngale mînchenchaan kohte, erediko nãnghung dongsiet lahma chenthumin leta chhihjâ thin putedâlem kohte nãng Wa Joban ma, 
2TH.2.17	roantangma hung arin le putedâlem dongsiet lahma asenli tuta moat akat ngale jab ajâ chaan chenkohhèn.
2TH.3.1	Lemruchha heh, athôanko dangeka, Teso nginkongsen pa nima sitsiaksiak tâphoang thôkohrãng, ngale nema keptet rãngrãng mihnyan heh ma khuhah nâhah chenkep a ngama rangsoam kohhi. 
2TH.3.2	Ngale Joban ma mihnyan chhih heh dekwahmin chenpe siethi ngama rangsoam kohhi; chenrãngma ngako, anga ngama Joban nginkongsen ko putedâlem mah.
2TH.3.3	Rohkomin Teso pa dâlemli, ngale atema nekhu nâng chaankoh lahma Juchhih dekwahmin epe pânghèn. 
2TH.3.4	Ngale nima nenâng chenroh hethôtah a erohjô moeken ngama Teso mînko dâlem eka, ngale erohjô emo en ngama nenâng dâlem eka.
2TH.3.5	Joban ma hun achet nginpa Teso ma nenâng senthemthem chenmam jetthuk hèn, ngale Krista ma tadôeka rãngrãng nenângmin chenmam tadô thukhèn.
2TH.3.6	Lemruchha heh, Teso Jisu Krista mînko nima nenâng thôkoh eka, putedâlemte danglahma ajõ, ngale nima thinnâng rîn akhah tihheh junko ledangte heh demwah ataang re en. 
2TH.3.7	Nededema senthemthem ajet, nima chenroh moekia ererãngrãng nememin moatmin. Nima nekhu demnâng dângpoatko lejõrii thangma moatwah. 
2TH.3.8	Nima thã lekoh thangma henwahmin thaphhek chhahho. Erenoma, nidedema chêmrii lihma motih; Nima nekhu hennângjô niphhek chhah rãngma lechêm sekmah thukrãng rangwo rangnyek motih. 
2TH.3.9	Nima are moeki pa nekhu ngewah thâphhek chhah niem aho ngama moat dangmih; nema nimoat akat pa kheletma niwah chenhehi ngamaba moatwah. 
2TH.3.10	Chenthu nia netânâng dângpoatko, nima aroh thôkotah, “Henhenma moat akat lehun dangeka ereheh nâng phhekchhah min nekphhek chhahthuk en,”
2TH.3.11	Nima arepa nekhu chhangnâng moatlem lemo thangma jõajang mihnyan heh tonga, ngale thinma mihhan heh moatlem nâng lolo phoangjamsiet lahma tongeka ngama chohtat phumma thôkoh wah. 
2TH.3.12	Nima Teso Jisu Krista mînko arerãngrãng mihnyan hehnâng senthemthem songtong lahma thindede wok chenlem biphhek chhah a ngama chien eki.
2TH.3.13	Rohkomin Lemruchha heh, nekhua moatlemsen moatnâng nekboanrii en. 
2TH.3.14	Nima nenâng are sitiko matkat eka ngin heh lekepte min khuka etongthem a. Eroh metong ako, ere mihnyan heh jetletma thien en ngale thin demnâng chenjô nekmo nekka en, erohkoba thin arêsê erewak a. 
2TH.3.15	Rohkomin thinnâng ran angem rãngrãng nekhôan en; erenoma, putedâlemte rãngrãng thonghun letma rîn akhah en.
2TH.3.16	Nãngkhunâng mêmo kohte Teso ate dedema nekhu nâng chentô lemkhôma sanpoat roakweih mêmo chenkohhèn. Nekhu chentô demnâng Teso chenjoh tonghèn.
2TH.3.17	Ngadede dekma are sitipa raang ekang: 
2TH.3.18	Nãng Teso Jisu Krista mînchenchaan nekhu chentô demnâng chenjoh tonghèn.
1TI.1.1	Nãng Pângte Joban ngale nãngma dâlem eki Jisu Krista ma chien junko, Jisu Krista moattat chhoante Pol ngewah-
1TI.1.2	Timothi, nanga putedâlem junko Ngachha linlin rãngrãng keplihma raangeki:
1TI.1.2	Nãng Wa Joban ngale nãng Teso Jisu Krista ma nangnâng ate mînchenchaan, hun achet, ngale mêmo chenkohho.
1TI.1.3	Chenthu Nga Misidonia katlem nâng dângpoatko roseptih rãngrãng, Ngama nanga Ifisus nâng mamtong mêngo ngama rosep eki. Enâng mihnyan khuthema ledangli ngin phoanghethô eka, ngale nangma ereheh jeksiet o. 
1TI.1.4	Thinnâng tewa nginchha ngale te awi heh nginkong heh thômîn pa jek chenrewak a ngama thôkoh, ereheh metham thômîn eko chhiakmîn loloba ere e; erehehma Joban moatlem nâng chohsû mahhi, Joban moatlem pa putedâlem junma loloba tâmoatmin. 
1TI.1.5	Are chien ekangpa hungsâma hun achetmîn, hungpun rinpun, ngale linlin putedâlem pa thinnâng chenhonga ngama chien ekang. 
1TI.1.6	Khuka pa are hehwah ngakchhoan lahma thin lemkhô pa aba rãngrãng sekhota ngin heh phoangjab lahma lemkhô mahphe wakeka. 
1TI.1.7	Thin a Joban niemarang hethôte rãng dânghun wakeka, rohkomin, thindede jabkhab pa thinma jetmah, ngale thinma chenni jetlahma jab eka erepemin jetmah.
1TI.1.8	Nangma ajet, Niemarang pa khôalem junko mekep eko asen. 
1TI.1.9	Rohkomin arepa thônghunmin, Niemarang pa mihnyansen hehrãng hôan dangmah, Niemarang junko ledangte mihnyan, ngoan aliak, Joban lejette, ngale papi mihnyan, Joban Niemarang junko ledangte, Joban Ju ahote, mâmâ nyong awa ritphete, ngale mihphoang ritphete, 
1TI.1.10	ngale dihiak dela kaamchhih moatte, dela rôande kaamchhih moatte, mihphoang huhloatte, mothô khoanglep thôte, ngale Joban Niemarang sen lelatnâng moatte heh rãngmeba hôaneka. 
1TI.1.11	Are hethôehi nginpa Joban ma Nganâng thôthukthang nginkongsen kowah choheki, are adongthôan Nginkongsen pa rangkohte Joban ma kohehi.
1TI.1.12	Ngama nãng Teso Jisu krista nâng dangkoh a ngaekang, chenrãngma ngako atema nganâng are moatlem heh moatrãng chaankoh ehang. Atema Nganâng asen ngama renlahma atenâng soam atôte dângthukdi dangkoh ngaekang, 
1TI.1.13	khema nângjô Ngama aterãng mechhih jabtek komin, ba atenâng chêmsiet lekma mejõjêm tek komin. Rohkomin Joban ma nganâng nyahrãng mînchen ehang, chenrãngma ngako, Ngama leputedâlem poatko Ngama chenni moekanga erepa lejet thangma moatwah. 
1TI.1.14	Ngale nãng Teso ma ate ngewah ajahthem mînchenchaan pa Nga khohnâng kohkat ehang, ngale Jisu Krista ngewah nãngkhu putedâlem ngale hun achet pemin kohkat ehang. 
1TI.1.15	Arepa toangtang ngale senthemthem putedâlem lihma kepthin ngin: Jisu Krista hahtokkhoh ko papi mihnyan heh pepângrãng kaera. Phumma ere khukowah Nga a papi thôan, 
1TI.1.16	Rohkomin Joban ma Nganâng nyahrãng mînchen ehang, erepa Nga a papi thôanjô medang angkomin Krista ma ate hung pa nyahrãng môngsiet lahma Nganâng mînchen pa khesok ehang, erepa khedi wah atenâng putedâlem lahma roantang roanjêng roandông chohte mihnyan hehma jetrãngma khesok eka. 
1TI.1.17	Roantang roanjêng Lowang, chenthumin leriite ngale mitma lekheli wathelolo Joban - atemîn lolo jôba roantang roanjêng rãngma dongsiet lihma toak asân e! Amen.
1TI.1.18	Ngachha Timothi, Ngama are nginpa nangnâng thôkoh eki, ngale nang rãngma are nginpa khema thuma profisi thunnâng hôngjab katwah. Putedâlem rãngma senthemthem ran tâcheprãng are jabkhab heh ranloatmin chhahkhem heh rãngrãng kep o, 
1TI.1.19	ngale nang putedâlem senthemthem dango ngale hung arin sâpoangpoang dango. Khuka hehma thinhung arin sâpoangpoang ledang thangma molahma thin putedâlem heh chhihsiet eka. 
1TI.1.20	Thinkhuchhang kowah heh dangeka, Himinaus ngale Alexender, phumma Ngama thin a joak ajo deknâng kohlekma chêmsietwak ekang; erejunko thinma Joban thãsê pa ejek a.
1TI.2.1	Khebeng thôanko, chentô mihnyan nyuchha rãng Joban nâng rangsoam, roatsep, ngale dangkoh a ngama ngatrãng rosep eki; 
1TI.2.2	erepa Lowang hehrãng, erediko chentô thôte jabte hehrãng soam kohmin, erohkoba nãngkhu kihrumrum ngale mêmoma chohsõng lihma Joban ranchei nungma atenâng senthemthem eta soamtôe. 
1TI.2.3	Aroh pa asen ngale erohkoba nãng Pângte Joban rinme eka, 
1TI.2.4	Atema anga nga kho chenpea ngama huneka, ngale anga nganâng toangtang pa jetthuk huneka. 
1TI.2.5	Chenrãngma ngako Joban pa wanthe, ngale Joban le mihnyan nyuchha roamsiette pa wathe ba etonga, ere mihnyan pa Jisu Krista, 
1TI.2.6	ate dedema ate roandôngpa chentô mihnyan nyuchha heh pap thãpê thumkohrãng koheka. Erepa Joban ma chentô mihnyan nyuchha heh khopesiet hunlahma sanpoat pa thâng phumma chienkat era, 
1TI.2.7	ngale erohwah Nga a Joban moattatte rãng renlahma Jews ledangte hehnâng Joban nâng putedâlem le toangtang ngin heh hethôrãng chienchhoan wah. Ngama arepa mothôthô dangmek; Ngama toangtang ngin thôekang!
1TI.2.8	Asâthem heh rangsoam roakweih dela hehma chensoam wak a, thin roandông pa Joban nâng kohte dela hehma rinkhah ba chhiakmîn lere thangma thindek laang lahma tasoam a. 
1TI.2.9	Ngale dihiaknyu hehma khetpa senthemthem ngale tiembengbeng chenkep a ngama hun ekang; kho heh ajatjat phoanghôanrii, kem, ngale lit awen, ngale thãchaanjat khet heh nekchen menchhang kepwak eka ngama hun ekang, 
1TI.2.10	rohkomin, moatlemsen molahma, Joban nâng soam atôte dihiaknyu rãngrãng chendangwak a. 
1TI.2.11	Dihiaknyu heh kihchepchep ngale numnene tonglahma chenhea. 
1TI.2.12	Ngama thinnâng dela nâng hethô ngale dela toknâng lengrii thukmek; thin a kihchepchep chentonga. 
1TI.2.13	Chen-rãngma ngako Adam pa khebeng benghôanwah, ngale erediko ba Eva hôanwah. 
1TI.2.14	Ngale diapchhah ritte pemin Adam dangho; dihiaknyu peba diapchhahrii lahma Joban Niemarang pa chhihsiet wah. 
1TI.2.15	Rohkomin dihiak hehma naachhat junma khope chohmin, ngale dihiak pumma melatrii moako putedâlem, hun achet, sâpoangpoang, ngale senthemthem mesong metong ako khope chohmin.
1TI.3.1	Arepa toangtang jabkhab: Henma komin atea Asâthem heh khhepho phannang dâng mehun ako atema moatlem senthôan moatrãng huneka. 
1TI.3.2	Asâthem heh khhepho pa chenni nângjô chhih aho dângmin; ate tangnyu min wathelolo dângmin, hungnoap rinnoap, atedede hung tâmông loatte, ngale khô alemko moatte dângmin; ngale ate humnâng mihwun heh tãngroo lahma jekthuk hunte dângmin; ngale atema mihnâng jien hethôte dângmin; 
1TI.3.3	atea khemmok chempa ngale pong apa ledangmin, rohkomin numnene ngale mêmo mihnyan dângmin; ngale atea ngun nâng nyahrãng hunte ledangmin; 
1TI.3.4	ngale atea humte tangkâ heh senthemthem jienkhêmte dângmin, ngale ate chhu achha hehmin ate nginkepkep jienrînte dângmin. 
1TI.3.5	Chenrãngma ngako atema humte tangkâ heh senthemthem lejienkhêm medang ako, atema Joban nâng putedâlemte Asâthem heh jãtanga meroh jienkhoakhêm min a? 
1TI.3.6	Ngale atea arohroh Joban Niemarang pa kepnyante min ledangmin, eroh medang ako atemin ngam apoarii lahma juchhih chhihjâtah rãngrãng echhihjâa. 
1TI.3.7	Atenâng Asâthem heh chhangwah ledangte mihnyan hehmemin nginkepkep chendanga, erohkoba atema rêsê lechohmin ngale juchhih benâng leta mãnrii edanga.
1TI.3.8	Asâthem heh moatlem moatte heh jatsen patsen ngale nyahrãng hungkoh lahma moatte dângmin; thin a nyahrãng khemjokte ngale ngun nâng nyahrãng chhahnyoak ledangmin; 
1TI.3.9	thinma hungsâ danglahma Joban ma thinnâng loatjet thuktah toangtangma putedâlem nginpa senthemthem kepte dângmin. 
1TI.3.10	Khebengko thinnâng thaksok rêmin, phumma thaksokko asen medang akoba, thinma chenmoa. 
1TI.3.11	Thin tangnyu heh min jatsen dângmin ngale mihmin lechhihthôte dângmin; ngale thin a chentô nâng hungnoap rinnoap ngale toangtangma moatte dângmin. 
1TI.3.12	Asâthem heh moatlem moatte tangnyu wathelolo jôba dângmin, ngale ate chhuchha erediko humte tangkâ heh senthemthem jienkhêmte dângmin. 
1TI.3.13	Henhenma thin moatlem heh senthemthem moeka erehehma thinmîn sensiet eka, ngale chenni ranjô lechei thangma thinma Jisu Krista nâng putedâlem eka ngin heh thôwak eka.
1TI.3.14	Ngama are sitipa nangnâng raangeki, Nga nang tânâng sitsiak echohmin kae ngama thonghun ekang. 
1TI.3.15	Phumma Nga melektong angkomin, are siti pumma nãng Joban humkâ nâng chenroh molihma tôngmin a ereheh ejetthukho, ereheh dangeka ahîn Joban nâng putedâlemte Asâthem heh, ere Asâthem heh dangeka toangtang pa rôngsiet rãngma thõng rãngrãng. 
1TI.3.16	Nãng rangsoam niem junko nãng roandôngko Joban nâng putedâlem lihma songtong ekipa adongthôan:
1TI.3.16	Atea mihnyan nyuchha rãngrãng danglahma hôngwah,
1TI.3.16	ngale Joban Juma atea toangtang ngama khesokwah, 
1TI.3.16	ngale erepa rangkhethung wah Joban ngintatte hehmemin khewah.
1TI.3.16	Ate nginpa chentô diak akan nâng phoangthô kohwah,
1TI.3.16	ngale hahtokkhoh phangtangma ate nginko pute wah,
1TI.3.16	ngale atea rangkhethung nâng tôansiet wênwah.
1TI.4.1	Asâthôanju ma sâpoangpoang hongjab eka, athôan sanpoatko khuka hehma Joban nâng putedâlem pa jek erea; thinma mothô khoanglepju ngin ekep a, ngale joak ajo ma chenni hethôeka nginpa ekepwak a. 
1TI.4.2	Arerãngrãng ngin heh mihdiap phhekchhahte mihnyan hehma hethôeka, ngale thinhung pa jankham ma ritsoatwah rãngrãng riitah. 
1TI.4.3	Arerãngrãng mihnyan hehma dihiak kep pemin achhih ngale wanwanthe phhekchhah pemin lephhek lechhah thin tonga ngama nginmõang heh phoangthôeka. Rohkomin ere phhekchhah heh Joban nâng putedâlem lahma toangtang jette mihnyan hehma Joban nâng dangkoh a ngatdiko phhekchhah rãng Joban ma hôaneka. 
1TI.4.4	Joban ma chentô hôantah a ereheh phangtang asen tuta; chenjô phethin aho, rohkomin chentôpa Joban nâng dangkoh a ngat rangsoam nungma kepmin, 
1TI.4.5	chenrãngma ngako, Joban jabkhab ngale Joban nâng dangkoh a ngat rangsoam junko chentôpa sâsiet eka.
1TI.4.6	Nangma are ngin heh putedâlemte mihnyan hehnâng merîn mekhah oko, nanga Jisu Krista rãngma haasen edango, ngale erohkoba nangmin putedâlem jabkhab pa keplohma Ju nâng asen edango, ngale nangnâng hethô eho toangtang jabkhab pa nangma kepeko ngama ekhesok o. 
1TI.4.7	Rohkomin Joban nginkong ledang tewa nginchha heh nekthômîn, ereheh thômîn pa sekho. Erenoma nangdede chenroh Joban jette roandông jiendôngmin a ngama latriio. 
1TI.4.8	Phoang nâng trening keppa phoang rãngma asen, phumma Junâng trening mekep eko erepa chentô rãngma asen, chenrãngma ngako, Junâng trening keppa athângwah roandông komin ngale khediwah roandông komin nãngma rangkepmin. 
1TI.4.9	Arepa toangtang jabkhab, erohwah nangma senthemthem putedâlem lohma kep o. 
1TI.4.10	Nima latrii lihma chaanrii moeki, chenrãngma ngako, nãngma ahin Joban nâng tok anaa eki, ate jôba chentô Pângte, ngale ajahthem pejô henhenma atenâng putedâlem eka ereheh Pângte.
1TI.4.11	Thinnâng are ngin heh rîn akhah lohma hethôo. 
1TI.4.12	Henmejô nangnâng leputedâlem nekchen dangeho, chenrãngma ngako nanga paangmihthu, rohkomin putedâlemte mihnyan hehnâng nangma, jab ajâ, jat apat, hun achet, putedâlem, ngale sâpoangpoang danglohma khesok o. 
1TI.4.13	Nga makaka, nang sanpoat le chaan amân heh nok atang hehnâng Joban nyapraang heh weihko lohma tongo, ngale Joban ngin heh thôkoh, ngale hethô lohma tongo. 
1TI.4.14	Nangma Ju chaanchoh eko pemin kep o, ere Ju chaanpa nangma chohmako Mõng hehma thôwah ngale khhepho phannang hehma nang khohko thin dekma sahlo lahma rangsoam koh poatko kohwah. 
1TI.4.15	Ere moatlem heh nangma hungkoh lohma mo o, erohkoba anga ngama nangma moatlemsen moeko pa ekhea. 
1TI.4.16	Nang-dede jetlohma tongo, ngale nangma hethôeko hehmin jetlohma hethôo. Are moatlem heh lejek thangma mo o, chenrãngma ngako, nangma aroh memo oko, nangdede khomin epeo, ngale nang ngin tatte hehmin kho epea.
1TI.5.1	Phannang hehnâng nekritnga, rohkomin nangwa rãngrãng thonghun lohma rosep o. Nang noma leta hehnângmin nangnaa rãngrãng thonghun lohma thien o, 
1TI.5.2	Dihiak phannang hehnâng nyong rãngrãng, ngale leta hehnâng hungsâ ma nangnaa rãngrãng thonghun o.
1TI.5.3	Linlinjô atelolo dângte janthoinyu hehnângmin mînchen o. 
1TI.5.4	Rohkomin janthoinyu pa chhu achhawin medang ako, khebengko thin chhuchha hehma thinnâng senthemthem chenbeng khoakhem a, chenrãngma ngako eroh thinma thinnyong pa mekhoakhem akoba thinma thinnyong awa nâng thin khoakhêm thã ngakkohwah rãngrãng edanga, ngale erohkoba Joban rinme eka. 
1TI.5.5	Atenâng sok arête henjô aho atelolo dângte janthoinyu, pumma Joban nâng lolo tok anaa lahma rangwo rangnyek Joban ma atenâng chohsokrãng rosep lahma tongeka. 
1TI.5.6	Rohkomin hen janthoinyu ma ate roandôngko khuhah nâhah ngit aloam nânglolo huneka, ere janthoinyu pa ahînthu mejô lâriitah. 
1TI.5.7	Thinnâng are ngin heh rîn akhah o, erohkoba henmemin thinnâng achhih lenga edanga. 
1TI.5.8	Rohkomin thinma thintang amang heh lekhoakhem medang ako, ajahthem pejô thinhumte tangkâ heh lesû lere medang ako, thinma Joban nâng putedâlem mah, ngale thin a Joban nâng lepute dâlemte heh nomemin achhih.
1TI.5.9	Janthoinyu henjô rangpâ roak erok noma ajah ledang kako, atea ahan janthoinyu heh demnâng khoroak nekjohweih. Ere lekojô, atea ditthe loloba dela nâng wângte dângmin 
1TI.5.10	ngale atea moatlemsen moatte dihiaknyu ngama mînwînte dângmin: ate chhuchha heh senthemthem dôngkhêmte, ngale ate humnâng mihwun heh tãngroo lahma jekthuk hunte, Kristan hehrãngma numnene danglahma chohsokte, chêmcheite mihnyan hehnâng chohsokte, ngale atea roantangma moatlemsen moatte dângmin.
1TI.5.11	Rohkomin roandongthu janthoinyu heh khoroak nekjohweih; chenrãngma ngako, chenthu thinhung thinrinma dela nâng ngakwâng mehun tahko, thin a Krista tâwah ngakchhoan erewak a, 
1TI.5.12	ngale thinma khemako Krista nâng toamsem tah heh lemo thangma jeklahma achhihrãng elitjâwak a. 
1TI.5.13	Ngale thinma thin sanpoat pa humthe kowah humthe nâng phoang dãnkhoam lahma elien thukwak a; ere nomemin achhih thôanpa dangeka, mihmîn heh chhihthô, ngale mihmoatlem hehnâng phoang nyenmîn, ngale thinma lethôli ngin heh phoangthô erewak a. 
1TI.5.14	Erohwah Ngama roandongthu janthoinyu heh dela nâng ngakwãng lahma chhuchha heh chha, ngale thinhumte tangkâ heh khoakhem relahma metong ako asen ngama thonghun ekang, thin eroh medang akoba thinran hehma thinnâng chhihthô thin chenjô aho edanga. 
1TI.5.15	Chenrãngma ngako wanwanthe roandongthu janthoinyu hehma joak ajo dijunrãng ngakchhoan eka. 
1TI.5.16	Rohkomin Kristan dihiaknyu humkâ nâng janthoinyu metong ako, thinma Asâthem hehma chenchohsûa ngama Asâthem hehnâng lephe thangma thindedema chenchohsûa, erohkoba Asâthem hehma atelolo dângte janthoinyu heh khoakhem lahma eta sûarea.
1TI.5.17	Khhepho phannang danglahma henma Asâthem hehrãng moatlemsen moeka ereheh nâng nyahrãng soangraangmin, ajahthem pejô henhenma nyahrãng latrii lahma Joban nginkong heh phoangthô lahma hethôeka ereheh nâng soangraangmin. 
1TI.5.18	Chenrãngma ngako, Joban nyapraangma ngaeka, “Chenthu nangma mânpong nâng chhah menekthuk oko ate thunpa nekkhhek” ngale “Kaammoatte hehnâng thin dekbi thãpa kohmin jôba.” 
1TI.5.19	Wanii ba erenoma ajahma hâkhi lehôan kako, khhepho phannang lelatnâng kaamchhih moeka ngama menga ako erengin pa nekkep. 
1TI.5.20	Papkaam moatte hehnâng nok atang mako ritngao, erohkoba ahan hehmin echeia.
1TI.5.21	Joban ngale Jisu Krista erediko rangkhethung wah Joban ngintatte Asâthôan heh mathahko Ngama nangnâng thôkoh eki, are rîn akhah eki nginpa nangma keplohma nangma chenjô memo okomin hennângjô thhensok lehôan thangma mo o. 
1TI.5.22	Hennângjô lemlienma thinkhoko dekma sahlo lohma Teso moatlem moatte nekdangthuk. Mihhan heh papnâng nekjoh ngekrii; nangdede sâpoangpoang tongo.
1TI.5.23	Nanga roantangma achetjû dâng phumma Jololo nekjok, nangwok sênrãngma angurti wahmin roanchhe jok o.
1TI.5.24	Khaka mihnyan heh pappa mitma akhe, ngale thinnâng achhih ngama ngatmama lemlienma loatjâ eka; rohkomin khaka mihnyan heh pappa khedinâng hong lahma ekhe e. 
1TI.5.25	Ererãngrãngjô kaamsen pemin senthemthem khe eki, ngale chenchen pa senthemthem lechohkhe dangeka erehehmin tahuh tongmah.
1TI.6.1	Haa dângte hehmin mâmâ tângtewa nginkepkep ngale thinran cheichei dângmin, erohkoba henmemin nãng Joban mîn ngale nãngma hethôeki ngin heh lelatnâng lechhihjab edanga. 
1TI.6.2	Kristan tângtewa haa dângte heh mâmâ tângtewa nginlekep ledangmin, chenrãngma ngako thinmin thinpho anaa jôba. Erenoma, thinnâng ajahba sênkhoakhêm min, chenrãngma ngako, thinma mokoh eka hehmin putedâlemte ngale thinma hun achhâ wakeka.
1TI.6.2	Are ngin heh nema metkep hethô en ngale phoangthôkoh en. 
1TI.6.3	Henhenma nãng Teso Jisu Krista ngin ngale nãng rangsoam niem pumma hethôeka ngin heh lekep thangma lihân niemarang amõang heh hethôeka 
1TI.6.4	erehehma chenmin lejet thangma ngam apoarit loloba rewak eka. Ngale atea Joban jabkhab junma chhiakmîn lahma mênmîn loloba thonghun lahma tongwak eka, ngale erejunko mihnâng mitchek, chhiakmîn, mihnâng dûmmek, ngale achhih ngenâng phoangkhâ, 
1TI.6.5	ngale kheri chhih erediko thinnâng toangtang pa aho dâng phumma roantangma achhiakmînli heh lolo hongsiet wakeka. Thinma rangsoam niem keppa techhu dângli ngama thonghun eka.
1TI.6.6	Phumma nãng ngenâng chenni tongehia ere demko nãng rinme wokme medang eko, rangsoam niem pumma nãng linlin nyahrãng techhu edangthuk hi. 
1TI.6.7	Nãngma are hahtokkhoh ko chenni kephûtih a? Chenni min kephû mahtih! Ngale nãngma are hahtokkhoh kowah chenni tâkep chhoanmin a? Chenni min leta kepchhoan min! 
1TI.6.8	Erohwah, nãngnâng phhekchhah le khet akhu metong thiko, erepa nãngrãng lâletah. 
1TI.6.9	Rohkomin henhen techhu dânghun eka, ereheh achhih ngenâng jâriieka, ngale benâng mânritwah rãngrãng hung arin nâng rongrup achhihli heh thonghun eka pumma jâsiet lahma chhihsiet eka. 
1TI.6.10	Chenrãngma ngako, ngun nâng hun junko rongrup achhih heh hongeka. Khaka hehma ngun nâng nyahrãng hunlahma Joban nângmin putedâlem tumah, ngale thinhung arin hehmin rongrup achhihli heh thonghun lahma chhihjâ eka.
1TI.6.11	Rohkomin nanga Joban mihnyan, arerãngrãng chentô hehwah ataangnâng tongo. Toangtang, Joban rinmeli, putedâlem sen, hun achet, chentôpa mamtadô, ngale numnene dângrãngba latriio. 
1TI.6.12	Putedâlem ngenâng toatchhoan mînwah rãngrãng senthemthem dango, ngale nangdede rãngma roantang roanjêng roandông khope pa choh o; chenrãngma ngako nangma ajahthem mihnyan heh mathahko nang putedâlem pa rongtêngtêng putedâlem lohma khesokdi Joban ma are roantang roanjêng roandông khope pa chohrãngma rooeho. 
1TI.6.13	Ngama arepa chentô nâng roandông kohte Joban mathahko, ngale Pontas Pilat mathahko ate putedâlem pa rongtêngtêng khesokthukte Jisu Krista mathahko nangnâng chien eki 
1TI.6.14	nãng Teso Jisu Krista ngakkatjâ Rangwo pa mahong hongko Ngama nangnâng are ngin chien eki heh senthemthem keplohma tongo. 
1TI.6.15	Sanpoat pa methâng tahko Joban ma ate ngakkatjâ rangwopa ewothuk a. Joban lolo jôba rangkohte Joban, atelolo jôba Pângte Joban, Lowang kowahmin Lowangdong thôan, ngale Teso kowahmin Teso dongthôan. 
1TI.6.16	Ate lolo jôba chenthumin leriite; atea henmin letahû thin wenphiak tâko songeka. Henmemin ate mathat kheka; henmemin ate khemah. Ate lolo nâng jôba roantang roanjêngma toak asânmin ngale atenâng lolo jôba roantang roanjêng lechhihjâ chaantong eka! Amen.
1TI.6.17	Are hahtokkhoh roandông kowah ngun akem ngale chhahkhem ngenâng techhu dângte hehnâng lengamrii rãng thôkoh, ngale thin ngun akem le chhû alû hehnâng nekchen dâlem wakeka, rohkomin nyahrãng chhahme danglahma nãngnâng khuhah nâhah tongrãng chentôpa chohkohte Joban nânglolo chen dâlem wak a. 
1TI.6.18	Moatlem sen moatrãngma thôkoh, moatlemsen ngenâng techhu rãngrãng chendangwak a, erediko chhahme ngale mihhan heh demnâng phenphen sensen chenkep wak a. 
1TI.6.19	Eroh memo akoba thinma khediwah thin roandông rãng lesekmah tuli eta khôanthien wak a. Ngale erohkoba thinma alinlin toangtang roandôngpa eta choh a.
1TI.6.20	Timothi, nangnâng Joban ma chenni sokare rãng chienthô erepa senthemthem sûareo. Sek ho ngale aba ata ngin heh nekphoang chhiakmîn, ererãngrãng ngin heh phoangchiak mînko khaka hehma “Jet ajien” reki ngama thonghun eka. 
1TI.6.21	Chenrãngma ngako, khaka hehma lâjet lâjientih ngama thonghun lahma thinma Joban nâng putedâlem pa mahjâ eka.
1TI.6.21	Joban mînchenchaan nekhu chentô demnâng chentonghèn.
2TI.1.1	Joban hungsi junko Jisu Krista moattat chhoante rãng, ngale Joban ma toamsem tah roandôngpa Jisu Krista demnâng roamlihma chohmin ngama phoangthôkoh rãngma chienchhoan wah Pol ngewah raangeki-
2TI.1.2	Ngama nyahrãng ahun chha Timothi nâng raangeki:
2TI.1.2	Nãng Wa Joban ngale nãng Teso Jisu Krista ma nangnâng mînchenchaan, ahun, ngale mêmo chenkohho.
2TI.1.3	Ngate Ngawa hehma soamtôtah Joban ko Ngamemin hungsâ rinsâma soamtô lekma dangkoh a ngaekang. Ngama nanga rangwo rangnyek Nga rangsoam roakweih thonghun lihma Joban nâng dangkoh a ngaekang. 
2TI.1.4	Ngama nang mitphi jâtohpa thonghun ekang, ngale Ngama nang nyahrãng chohkhe huneki, erohkoba Nga khuhah nâhah edangang. 
2TI.1.5	Ngama nang putedâlem sen pa thonghun ekang, nangwi Lois ngale nang nyong Inuic nimemin erohjô senthemthem putedâlem wah. Nang memin erohjô putedâlem eko ngama thonghun ekang. 
2TI.1.6	Erohwah Ngama nang khoko dekma sahlo lihma rangsoam kohko Joban ma nangnâng Ju ngenâng hînhô kohthôpa senthemthem thien o ngama ngakthõng thôkoh eki. 
2TI.1.7	Chenrãngma ngako, Joban ma nãngnâng kohehi Ju pumma nãng chephoat dangthuk mahhi; Erenoma, ate Ju pumma nãngnâng chaankoh ehi, ngale hun achet, erediko mâmâ dede tâdôrit chaankoh ehi.
2TI.1.8	Erohwah, nãng Teso hâkhi dângrãng nekrêsê; ngale Krista rãngma phâtek nâng khhekritte Nganâng min nekrêsê hang. Erenoma, Nginkongsen rãngma chêmriiroh reo, eroh tâchêmrit rãng Joban ma nangnâng chaankoh eho. 
2TI.1.9	Atema nãngkhu pepâng lahma atedede mihnyan dângrãng rooehi, erepa nangma moatlemsen moatjunma dangmah, ate dedema hunlahma ate mînchenchaan junko pepâng ehi. Rangle Hahtokkhoh hôan mama are mînchenchaan pa atema Jisu Krista junma nãngnâng kohehi. 
2TI.1.10	Rohkomin are mînchenchaan pa nãng Pângte Jisu Krista kalahma khesok ehi. Atema arit chaanpa mahsiet eka ngale nginkongsen junma chenthumin leriitu roandông loatkhesok ehi.
2TI.1.11	Joban ma are Nginkongsen pa phoanghethô rãng ngale phoang thôkoh rãng moattat chhoante dangthuk ehang, 
2TI.1.12	ngale erejun kowah Ngama are chêmchei heh choh ekang. Rohkomin Nga athâng hehmin hung dongdong tongekang, chenrãngma ngako, Ngama hennâng tok anaa ekanga erepa Ngama jet ang, ngale atema Nganâng chenni sûare thuk ehanga erepa atema ere Rangwojâ pa mahûhûko senthemthem eta thien a ngama putedâlem ekang. 
2TI.1.13	Ngama toangtang jabkhab nangnâng hethôtih hehnâng rongtêngtêng lolohma tongo, ngale erejunko dango, erediko Jisu Krista demwah nãngkhu putedâlem le hun achet junko tongo. 
2TI.1.14	Nãngkhu khenwah sôngte Asâthôanju chaan junma nangnâng sûare thuktho asenli heh senthemthem thien o.
2TI.1.15	Nangma ajet Asia diakwah chentô mihnyan hehma, ngale Phigelus ngale Hirmogenes hehma Nga thînphe ehang. 
2TI.1.16	Teso ma Onisiforus heh tangkâ nâng chenmînchen a, chenrãngma ngako, atema Nganâng melângdep chohsû thang. Ngale Nga phâtek nâng tôngpoat komin atea Nganâng rêsê mahthang. 
2TI.1.17	Rohkomin ate Rom nâng hokkhoam rienrien lemlienma Nga machoh chohkhe lemsûthang. 
2TI.1.18	Teso ma ate ngakkatjâ Rangwo ko Onisiforus nâng chenmînchen a! Ngale atema Ngarãng Ifisus nâng chentô mokoh thanga ereheh nangmemin senthemthem jet o.
2TI.2.1	Timothi, nanga Ju ngenâng Ngachha rãngrãng, erohwah Jisu Krista junma nãngma choheki mînchenchaan ko rongtêngtêng dango. 
2TI.2.2	Ngama Ajahthem mihnyan heh mathah nâng hethô lekma nangma tatthang ngin heh kep o, ngale erengin heh dâlemli mihnyan hehnâng thinma mihhan nâng chenthôkoh a ngama hethôo.
2TI.2.3	Jisu Krista nginkepkep sipâhi sen rãngrãng danglohma nangmin chêmriio. 
2TI.2.4	Sipâhi pumma ate sahhabwa hungsênthuk rânghun a, erohwah atea sipâhi ledangte mihnyan heh demnâng thin rãngrãng sisem johdangmah. 
2TI.2.5	Ngale toatchhoanmînte pumma toatchhoanmîn niemarang junko lechhoan kako atema thã lechohmin. 
2TI.2.6	Nyahrãng chaanrii lahma pitmoatte pumma atema hongmoeka kowah khebeng thôan bengchhah min. 
2TI.2.7	Ngama chenni jabekanga erepa thonghun o, chenrãngma ngako, erepa nangnâng Teso ma phangtang ejetthukho.
2TI.2.8	Aritwah ngakhînte Jisu Krista nâng thonghun o, atea Devit chha dângwah, ngale are nginpa Ngama Phoangthôkoh ekang Nginkongsen ko hethô ekang. 
2TI.2.9	Ngama Nginkongsen pa phoangthô junko, Ngama chêmchoh ekang, ngale mihngoan rãngrãng janruma khhekthien ehang. Rohkomin Joban Jabkhab pa janruma takhhek thienmah, 
2TI.2.10	ngale are chentô chêmchei pa Ngama Joban ma ren eka mihnyan hehrãng chêm ekang, ngale erepa thin memin Jisu Krista junma koheka khope pa chenmam choh a ngama chêmrii ekang, ngale roantang roanjêng khuhah nâhah edangwak a. 
2TI.2.11	Arepa toangtang jabkhab:
2TI.2.11	“Nãng ate demnâng mejohrii eko,
2TI.2.11	ate demnângjô ejohhin e.
2TI.2.12	Nãngma chêmchei pa arohjô mamtadô lihma metong eko,
2TI.2.12	Nãngmin ate demnâng ejohpên e.
2TI.2.12	Nãngma ate lehun medang eko,
2TI.2.12	ate memin nãngnâng lehun edanghi.
2TI.2.13	Nãngma lepute dâlemjô medang ekomin,
2TI.2.13	atea putedâlemli,
2TI.2.13	chenrãngma ngako, atema atedede nâng jiendiap chhahriimah.”
2TI.2.14	Are nginpa nãng mihnyan hehnâng thõngthô koh, ngale Joban mathahko thinnâng are jabkhab hehrãngma lemênmin rãng thôkoh. Eroh memênmîn eko chenjô asen hongdangwãng mahra, atatte mihnyan heh ba echhihsiet a. 
2TI.2.15	Joban mitsokko nangma chentô tasen moeko eretô senmo o, mâmâ moatlem junko rêsê lethangte mihnyan rãngrãng chendango, ngale Joban toangtang nginkongsen pa punriri hethôo. 
2TI.2.16	Joban ngin ledang sekhota ngin phoangthô mînte hehwah taango, ererãngrãng ngin thômînko mihnyan pa Joban tâwah ataangsiet ba reka. 
2TI.2.17	Arerãngrãng hethô ekapa sek phangtang nâng chimâ mâlahma sekpa thôanchhih phhekwah rãngrãng dangeka. Arerãngrãng hethôte mihnyan wanii pa Himinaus ngale Filitus nii dângwah. 
2TI.2.18	Thinma toangtang lemkhô wah kechhoan lahma mihhan hehnâng nãngkhu ritwah ngaksat rangwopa lientah ngama phoangthô kolahma mihhan putedâlem heh chhihsiet eka. 
2TI.2.19	Rohkomin Joban ma longjan khohko rongtêngtêng khiet eka longpa leta dokjâmin; ngale ere khohko are jabkhab heh raangeka: “Teso ma ate mihnyan heh ajet” ngale “Henhenma thin a Teso nâng putedâlem eki ngama ngaeka ereheh kaamchhih moatwah ataang rêmin.”
2TI.2.20	Humdong nâng rongrupjat tit alek ngale bâti khoakti heh tonga: Wanwanthe pa kem ngale jan wah hôan eka, khaka pa bãngwah hôaneka, ngale khaka pa hahwah hôaneka; wanwanthe pa kuh awã nâng keprãng hôaneka, ngale khaka pa jengreko keprãng hôaneka. 
2TI.2.21	Henhenma thindede moatlem chhih hehwah sâriri danglahma tongeka, ereheh kaamsen nâng ekep a, chenrãngma ngako, thin a asâ, ngale thin Tângte rãng alemthôan, ngale chentô kaamsen katsen hehnâng ekep a. 
2TI.2.22	Janchhô paangmih hehma moat huneka kaamchhih hehwah ataangreo, ngale henhenma hungsâ rinsâ danglahma Teso nâng chohsokrãng rosep eka ere mihnyan heh demnâng toangtang, putedâlem sen, hun achet, mêmoma tôngrãng latriio. 
2TI.2.23	Rohkomin aba rãngrãng nginmõang phoang chhiakmîn hehwah ataangreo; nangma ajet athôanko amênmîn jôba erewak a. 
2TI.2.24	Teso haaheh lephoang mênmînmin. Atea chentô demnâng asen tuta dângmin, ngale hungmông rinmông danglahma hethôte asen dangmin, 
2TI.2.25	ngale ate lelatnâng dângte heh numnene danglahma pûnsiette dângmin, chenrãngma ngako, thinmin Joban ma hunglitthuk lahma toangtangko engakhu wak ra. 
2TI.2.26	Ngale joakma lolahma ate hungsiko mothuk lahma thien eka kowah, thinhung nâng moatlem chhihba memo ekia ngama ngakchoh thonghun lahma juchhih bewah epechhoan wak a.
2TI.3.1	Thonghun en rangkuh sanha thôan sanpoatko nyahrãng chêmchei sanpoat ehûra. 
2TI.3.2	Mihnyan heh chhahnyoak, chhahkheh, ngam apoarit, ngale mâmâ dede rãnglolo thonghun lahma edanga; thin a mihdûmmek, nyong awa nginlekep, dangkoh a ngat lejet, ngale Joban ran lechei edanga; 
2TI.3.3	thinma mihnâng lemînchen, map lekoh, mihchhihthô, mênkhe, ngale nyahrãng cheili edanga; ngale thinma asenli nâng chhihchoh erea; 
2TI.3.4	thinma mihheh phoang chensãng, hen roakmin leweih, ngale ngam apoarit erewak a; thinma Joban nâng hun noma khuhah nâhah dângko lolo ehunwak a; 
2TI.3.5	Thinma rangsoam niem pa mînrãng lolo keplahma, alinlin rangsoam niem chaanpa thinma lekep edanga. Arerãngrãng mihnyan heh demwah ataangreo. 
2TI.3.6	Arerãngrãng mihnyan hehwah wanwanthe pa mihhan heh humnâng chhoan lahma dihiaknyu thinpap hênlih pa hèn lahma tôngte, ngale chentô achhihli hehnâng phetwân lahma tôngte dihiaknyupe heh ephoang chhihsiet wak a, 
2TI.3.7	ere dihiaknyu hehma roantangma toangtang pa jet hun eka, rohkomin chenthujô thinma toangtang pa chohjetmah. 
2TI.3.8	Janis le Jambris nii Mosa lelatnâng dangtah rãngrãng, are mihnyan hehmin toangtang lelatnâng dangwak eka - are mihnyan heh kheri ma senthemthem momah, ngale thin a putedâlem nângmin achhih. 
2TI.3.9	Rohkomin thinma eroh ajah talek momah, chenrãngma ngako, anga ngama thinma aba kaam moeka pa ekhea. Eroh jôba Janis le Jambris niimin dângwah.
2TI.3.10	Rohkomin Ngama hethôeki nginpa, ngajat apat, ngale nga roandôngko mongthem heh nangma kepeko; nangma nga putedâlem, nga hungmông rinmông, hun achet, erediko ngama tadô ekang hehmin lâkhe thang, 
2TI.3.11	Nganâng chêmchei thukthang heh, ngale Ngama chêmchei chohtek hehmin nangma ajet. Ngale Ngama Antiok, Ikoniem, ngale Listra nâng nyahrãng cheili chêmchei hûlahma tadôtek hehmin nangma phangtang jet! Rohkomin ere chentô hehwah Teso ma pesietthang. 
2TI.3.12	Jisu Krista demnâng roamlahma henhenma Joban ma huneka rãngrãng roandông dônghun eka erehehma chêmchei chohmin; 
2TI.3.13	ngale mihnyan chhih le mihphoang diapchhahte mihnyan heh jêngjah jahchhih echhihjâa, thinma mihheh phoang diapchhah demko thin dedemin ediap chhahriia. 
2TI.3.14	Rohkomin nangnâng hethôtih rãngrãng nanga rongtêngtêng putedâlem lohma roantangma toangtang dango. Nangnâng hethôte heh henhen a erepa nangma jet o, 
2TI.3.15	ngale nangma thonghuntan nang letachha thuma, nangma Asâthôan Joban nyapraangpa ajet, erepumma nangnâng Jisu Krista nâng putedâlem junma khope chohthin buthi mongthemsen heh ekohho. 
2TI.3.16	Chentô Joban nyapraangpa Joban hung junko raangeka ngale erepa nyahrãng alemli thôan toangtang pa hethô rãngmemin alemli, kaamchhih moatte hehnâng ritngatrãng, athe heh pûnsietrãng, ngale toangtangma jiensông rãngma rîn akhah rãngmemin nyahrãng alemli thôan, 
2TI.3.17	erohwah, henma Joban nâng soamtô eka erehehma chentô asenli moatlem heh tâjien moat akatte dângmin.
2TI.4.1	Ahînte mihnyan ngale riichoante heh rênte Joban ngale Jisu Krista mathahko Ngama nangnâng chien eki, chenrãngma ngako atema Lowang danglahma pênrãng kaera 
2TI.4.2	Joban nginkongpa phoangthôkoh, ngale lejak thangma phoangthôkoh (Sanpoat achhih medang komin, ba asen medang komin), chhînthô, ritngat, hungdongsiet rewak o, ngale erepa nanghung mongsietrii lohma hethôwak o. 
2TI.4.3	Mihnyan hehma nginkongsen kowah toangtang ngin hethô ekako lenyoak jetat sanpoat ehûra, thin dede hung junko edangwak a, ngale thin nâma chenni jetat huneka erengin heh thinnâng hethôte lolo ajahjah ekhôansiet wak a. 
2TI.4.4	Thinma toangtang nginko lenyoak jetattu thangma tewa nginchha thakthômîn heh lolo enyoak jetatwak a. 
2TI.4.5	Rohkomin nanga chentô sanpoat roakweih jetrii lohma tongo; chêmchei hehmin tadôo, ngale Nginkongsen phoangthô moatlem mo o, ngale nang moatlem chentô nâng Joban haa rãngrãng danglohma mo o.
2TI.4.6	Nga dangekang, Nga roandông koh sanpoat pa lâhûtha; are Nga hahtokkhoh roandôngpa phethien sanpoat pa lâthângtah. 
2TI.4.7	Ngama atoat chhoanmîn ko senthemthem lâta toatchhoan mîntek, Ngama lemra laangriri lâta chhoantek, ngale Ngama senthemthem putedâlem ekang. 
2TI.4.8	Ngale ade phumma Ngarãngma ajienthã khaphok pa thienko lahma tonga, erepa Nga a Joban demnâng toangtang dângdi echoh ang, ngale erepa Teso ma mihnyan heh toangtangma rênjâ rangwo ko Nganâng ekohhang - ngale Nganâng lolo ledang, ate ngakkat pa nyahrãng hunlahma bemlâte chentô nângmin ekoh a.
2TI.4.9	Nanga Ngatânâng sitsiak katrãng thonghun o. 
2TI.4.10	Dimas ma are hahtokkhoh roandông kowah hehnâng nyahrãng hunlahma Nga thînphethien lahma Thisalonika nâng kaeka. Krisen a Galatien nâng lâkatah, ngale Titas dangeka Dalmatia nâng lâkatah. 
2TI.4.11	Luk loloba Nga demko tonga. Mak nangdemko sietlohma karo, chenrãngma ngako atema Nga moatlem hehnâng eta chohsû hang. 
2TI.4.12	Ngama Tikikas a Ifisus nâng chienkattek. 
2TI.4.13	Chenthu nang anâng katko Ngama Nga kut Karpus tâko phethientek pemin toankat kohhang; titab hehmin katkohhang, ngale ngemkhoan wah hôanwah nyapraang hehmin toankatro.
2TI.4.14	Jan tupte Alexender pumma nyahrãng chêmsiet thang; Atema chenroh moeka erejunko Teso ma ate nângmin chenngakkoh a. 
2TI.4.15	Nangmin atema nekchen chêmsiet ehoma atewah jetlohma dango, chenrãngma ngako atea nãngma thôeki nginkong heh lelatnâng nyahrãng cheili dangeka.
2TI.4.16	Khebengko Ngaru henjô rumahthang, Nga dedeba pesietritwah; chentôma Nga phethien lahma chhoanwah. Joban ma erejunko thin khohnâng nekchen chhihchoh eka! 
2TI.4.17	Rohkomin Teso Nga damnâng johtong lahma Nganâng chaan kohwah, erohwah Jews ledangte hehma chohtatrãng Ngama nginkongsen pa senthemthem taphoang thôtek; ngale Nga ritphe nemwahmin pesietthang. 
2TI.4.18	Ngale Teso ma Nga chentô achhih hehwah pesiet lahma ate Hahsông rangkhethung wah nâng senthemthem esietwên hang. Atemîn roantang roangjêng rãng chendonga! Amen.
2TI.4.19	Ngama Prisila ngale Akuila erediko Onesiforus hehtang hum tangkâ hehnâng salem matkat erâng. 
2TI.4.20	Irastas a Korint nâng tongeka, ngale Ngama Trofimus a Miletus nâng phethien ekang, chenrãngma ngako, atea achet rewah. 
2TI.4.21	Nanga rangpa dângmako anâng hokkatrãng thonghun o.
2TI.4.21	Ilubulus, Pudens, Linus, ngale Klaudia hehmemin thin salem matkat eho, ngale ahan Kristan hehmemin matkat eho.
2TI.4.22	Nangju demnâng Teso chenjoh tongho.
2TI.4.22	Joban mînchenchaan nekhu chentô demnâng chentonghèn.
TIT.1.1	Joban haa ngale Jisu Krista moattat chhoante Pol ngewah raangeki.
TIT.1.1	Nga Joban mihnyan heh putedâlem pa rôngsiet erediko nãng rangsoam niem pumma Joban toangtang ngin hethôeka heh thinnâng hethô rãng renlahma chienchhoan ehang, 
TIT.1.2	erepa roantang roanjêng roandông chohrãngma putedâlem eki. Are roantang roanjêng roandôngpa Joban ma rangbeng hahbeng thuma nãngnâng kohrãng toamsêm wah, ngale Joban ma mothô thômah, 
TIT.1.3	ngale sanpoat thangko arepa Joban ma ate nginkong demko loatsietkat era. Arepa phoangthô rãng Nganâng chienwah, ngale Ngama erepa nãng Pângte Joban ma chien junko phoangthô ekang.
TIT.1.4	Titas, Ngama nangnâng raangeki, nanga Ngarãngma nãngkhuma aroamma putedâlem eki junko Ngachha linlin rãngrãng kepeki.
TIT.1.4	Nãng Wa Joban ngale nãng Pângte Jisu Krista ma nangnâng mînchenchaan ngale mêmo chenkohho.
TIT.1.5	Ngama nanga Kret nâng phethien eki, erohkoba nangma malaangmo moatlem heh eta laangmothien o, ngale chentô hahdaang hehnâng Asâthem heh khhepho phannang heh renthien o. Ngama nangnâng hethôtih heh thonghun o: 
TIT.1.6	khhepho phannang heh mihma chhihthôli nekchen dangeka; atea tangnyu wathelolo kepte dângmin, ngale ate chhuchha hehmin putedâlemte dângmin ngale ngem ngah rãngrãng ngin lekepte ledangmin. 
TIT.1.7	Chenrãngma ngako Asâthem heh khhepho phannang heh Joban moatlem moatte, erohwah, atea mihma chhihthôli chenmin aho dângmin. Atea ngam poapoa, erediko rinkhahla, khemmok chempa, ngun akem nâng nyahrãng chhahnyoakte min ledangmin. 
TIT.1.8	Atea mihnâng chohsok hunte, erediko chenrepa senlia ereko hunte dângmin. Atedede hung tâmông sietritte, toangtang, Asâ, ngale apun alemko dângte dângmin. 
TIT.1.9	Atenâng hethôeka nginkongsen kowah jabkhab heh senthemthem kepte dângmin. Eroh medang akoba ate memin mihhan hehnâng toangtangma hethô lahma thinhung eta dongsiet a, ngale toangtang lelatnâng dângte mihnyan hehnângmin thin a athe ngama eta khesok a.
TIT.1.10	Chenrãngma ngako jahmõang mihnyan, Judiejem wah litdangtah heh Joban jabkhab lelatnâng danglahma, hota ngin thôlahma mihheh diapchhah eka. 
TIT.1.11	Ere thinma ledangli nginmõang phoangthô eka heh jeksiet remin, chenrãngma ngako, thinma ledangli nginmõang heh hethô lahma chentô humte tangkâ heh hungke thukwak eka, ngale erepa rêsêli thôan, thinma ngunbi rãnglolo moeka. 
TIT.1.12+TIT.1.13	Arepa thindede Kret jat mihnyan mõng wathema toangtang jabwah, “Kret wah mihnyan heh roantangma mothô khoanglep, thin a wunngem chhih rãngrãng, ajõ ngale chenjô lemo thangma jokphhek chhah lolo jetwak eka.” Erohwah nangma thinnâng nyahrãng ritnga wak o, erohkoba thin putedâlem pa asen edanga 
TIT.1.14	ngale thinma Jews heh tewa nginchha hehmin lekeptu edanga, ngale toangtang jabkhab lelatnâng dângte mihnyan hehma chieneka moatlem heh lemotu ejekwak a. 
TIT.1.15	Hen mâmâ dede sâpoangpoang dangeka ereheh demnâng chentôpa asâ tuta; rohkomin henhen ngeksietrit reka, ngale lepute dâlemte a ereheh rãngma chenjô asâ aho, chenrãngma ngako, thinma thin kheri ngale hung arin heh ngeksiet eka. 
TIT.1.16	Ere hehma thin a Joban jette mihnyan ngama ngarii wakeka, rohkomin thin moatlem junko thinma Joban ngin kepmah. Thin a nyahrãng chinnyali ngale ngin lekepte, chenni moatlemsen moat akat rãngjô senmah.
TIT.2.1	Rohkomin niemarang sen junko chenpa pun eka erepa nangma hethôo. 
TIT.2.2	Phannang hehnâng numnene, hungchit rinchhem, ngale mâmâ dede hung tâmông sietritrãng rîn akhah o; ngale putedâlem, hun achetmîn nângmin asen chendangwak a, erediko atâdômin chenrewak a. 
TIT.2.3	Ererãngrãngjô wiku phannang dihiaknyu hehnângmin thin roandôngko sâpoangpoang sôngtông rãng rîn akhah o. Thinma mih nekchen chhihthô eka, ngale khemjok kânia nekchen dangwak eka. Thinma chenpa asenli a erepa chenphoang hethôwak a, 
TIT.2.4	ngale thinma roandông poat dihiaknyu hehnâng mâmâ tangwa ngale chhuchha hehnâng hun rãngma chen hethô wak a, 
TIT.2.5	mâmâ dede hung tâmông sietrit, sâpoangpoang, erediko mâmâ tangwa nginkepkep dângte dihiak sen dângrãng chen hethô wak a, erohkoba henmemin Joban ngewah choheki nginkongsen lelatnâng lechhihthô edanga.
TIT.2.6	Ererãngrãngjô dela warõngpoat hehnângmin mâmâ dede hung tâmông sietritrãng hethôo. 
TIT.2.7	Nang dedema chentô nâng jatsen patsen danglohma khesok o. Ngale nangma nyahrãng hung arin kohlohma senthemthem hethôo. 
TIT.2.8	Mihma lechhih thôli jabkhab heh jab o, erohkoba nangran hehma nang lelatnâng chenjô lejien chhihjab erêsêriia.
TIT.2.9	Haaheh memin thin tângtewa nginkepkep danglahma chentô nâng thin tângtewa rin chenme thukwak a. Thinma thin tângtewa ngin nekchen danwak eka 
TIT.2.10	ngale thin tângtewa ngewah chenjô nekchen huhwak eka. Erenoma, thinma roantangma putedâlemli danglahma asen chenkhesok wak a, erohkoba thin moatlem moat junko nãng Pângte Joban ngin hethô ekipa asen ngama ekhesok a.
TIT.2.11	Chenrãngma ngako Joban ma ate mînchenchaan pa chentô mihnyan nyuchha heh khope rãng loatsiet eka. 
TIT.2.12	Ere mînchenchaan pumma Joban lejet thangma sôngtông ngale hei ngem hung arin heh pherãng hethôehi, ngale mâmâ dede hungmông sietrii, toangtang, ngale hahtokkhoh ko Joban jetlihma sôngtôngrãng hethôehi, 
TIT.2.13	eroh danglihma nãngma dâlemki rangwosen pa bemlae, ere jâko nãng Joban dongthôan ngale nãng Pângte Jisu Krista rânghong mîndông demnâng ehongkara. 
TIT.2.14	Nãngkhu rongrup achhih ngewah pepângrãng ate roandôngpa ate dedema kohwah, ngale ate rãngma nãngkhua mihnyansâ dangthuk ehi, ngale roantangma moatlemsen moathunte mihnyan rãng hôanehi.
TIT.2.15	Are ngin heh hethôwak o, ngale nang nginko jetatte hehnâng nangma hungdông sietrãng ngale ritnga lohma rîn akhahrãng chaankoh eki. Ngale henmejô nangnâng thãjõ lembe nekchen thonghun eho.
TIT.3.1	Mihnyan hehnâng thôkoh o, thin pênte le thôte jabte heh nginkepkep chendangwak a, ngale rongrup ngema asenli tuta chenmowak a. 
TIT.3.2	Ngale hen lelat nângjô nginchhih heh lephoang jab ajarãng thôkoh, rohkomin anga nga demnâng mêmoma lemruchha rãngrãng tuta chendangwak a, ngale roantangma anga nganâng numnene danglahma chenkhesokwak a. 
TIT.3.3	Chenrãngma ngako nãngkhumin poattheko aba, nginlekep, ngale athe dângwah. Ngale nãng hungma rongrup achhih ngale hei angem nâng rinmehun pumma haarãng kepwah. Nãngkhu roandôngpa mihnâng mitchek phetwân lihma dângwah; mihma nãngnâng chhihchoh ngale nãngma thinnâng chhihchoh relihma dângwah. 
TIT.3.4	Phumma chenthu Joban nãng Pângte ma mînchen ngale hun achet pa hôngdiko, 
TIT.3.5	atema nãngkhu pêpângwah. Rohkomin erepa nãngkhu dedema chenni akomin kaamsenmoat junko dangmah, erepa atedede ngewah mînchenchaan junma pepâng ehi, ngale Asâthôanju junma nãngkhu sâsiet lahma anyan rãng ngakchhathuk lahma roandông nyan kohehi. 
TIT.3.6	Nãng Pângte Jisu Krista junma Joban ma nãngkhu khohnâng Asâthôanju mênchoang kohkat ehi, 
TIT.3.7	erohwah ate mînchenchaan junma nãngkhu Joban demnâng toangtang dangeki, ngale nãngma dâlemtih roantang roanjêng roandôngpa choheki. 
TIT.3.8	Arepa toangtang ngin.
TIT.3.8	Nekhuma are nginpa senthemthem chenjet en ngama hun ekang, erohkoba henhenma Joban nâng putedâlem eken a erehehma ne roandôngko moatlemsen moletma etongen, ngale erepa anga ngarãngma asenli ngale alemli. 
TIT.3.9	Rohko-min aba ata rãngrãng phoang chhiakmîn, te awi heh roandông ngin thômîn, mên ahietmîn ngin, ngale Niemarang hehrãngma mênmîn hehwah ajekre en. Are chentôpa sekhota ngin. 
TIT.3.10	Mihphoang phansiette mihnyan hehnâng depniitô ritnga letma thien en, eredikomin erohjô memowak ako thin demnâng chenjô nekroam en. 
TIT.3.11	Nangma ajet arerãngrãng mihnyan heh mihnyan chhih, ngale thinpap pumma thin a achhih ngama khesok eka.
TIT.3.12	Chenthu Ngama nangtânâng Artimas le Tikikas mechien katthangko, nanga Ngatânâng Nikopolis nâng chohmîn kahang, chenrãngma ngako, Nga rangpâ pâtangma enâng tôngrãng thonghun ekang. 
TIT.3.13	Zinas atea okil, ngale Apolo niinângmin thin loatchhoan poatko chohsû en, ngale thinma chenni lemeka ereheh phangtang chohkoh en. 
TIT.3.14	Nãng mihnyan hehma sanpoat roakweih moatlemsen molihma tôngmin, erohkoba nãngma chenni lem ekia ere chentôpa etachohkep e; thinma chenjô lemo thangma nekchen tongeka.
TIT.3.15	Ngademwah heh chentôma salem matkat eho. Putedâlem nâng wanthe dângte nãng lemruchha hehnâng ni ngewah salem thôkoh.
TIT.3.15	Joban wah mînchenchaan nekhu chentô demnâng chentonghèn.
PHM.1.1	Jisu Krista rãng phâtek nâng tôngte Pol ngale nãngnaa Timothi ngewah-
PHM.1.1	Nilemruchha ngale nidemnâng aroamma moatte Filimon, 
PHM.1.2	ngale nang humwah khôante Asâthem hehnâng, ngale nang nya Afia, ngale nangdemko sipâhi rãngrãng johdângte Arkipus nâng raangeka:
PHM.1.3	Nãng Wa Joban ngale nãng Teso Jisu Krista ma nenâng mînchenchaan chenkohhèn.
PHM.1.4	Nganaa Filimon, Ngama rangsoam roakweih nangmin lepcheh lekma Nga Joban nâng dangkoh a rângnga ang. 
PHM.1.5	Chenrãngma ngako nangma chentô Joban mihnyan hehnâng hun achhâ eko le nangma Teso Jisu Krista nâng putedâlem eko heh Ngama chohtat ekang. 
PHM.1.6	Nga rangsoam pa nãngkhu aroamma putedâlemte danglihma nãng roandôngko Krista demnâng roamlihma chentô rangkep ekia ereheh lulitlit chenmam jet o ngama soam ekang. 
PHM.1.7	Ngama nyahrãng ahun naa, nang ngewah hun achet pumma Nganâng nyahrãng hungsenthuk ehang, ngale nyahrãng hungdongsiet ehang! Ngale nangma chentô Joban mihnyan hehmin hung lâsen thuktoh.
PHM.1.8	Krista mînko Nga nangpho danglekma, Ngama nangnâng chenni moatrãng chien ekia erepa lesoang thangma moatrãng chien eki. 
PHM.1.9	Rohkomin Ngama nangnâng hun achet junko, roatsep ba reki. Are rosep ekipa Nga Pol Jisu Krista rãng moattat chhoante ma rosep eki, ngale athâng hehmin ate rãngma Nga phâtek nâng khhekrii ekang. 
PHM.1.10	Erohwah Ngama nangnâng Onisimus rãng rosep eki, atea Ngarãngma Jisu Krista mînko echha linlin rãngrãng lâdangtah; chenrãngma ngako Nga phâtek khennâng tôngpoatko Ju ngenâng ate rãngma nga a wa rãngrãng lâdangtek. 
PHM.1.11	Poattheko atea nangrãngma akepli ledangtu dângwah, rohkomin ade phumma atea akepli lâdangtah nangrãng memin, ngale Ngarãng memin akepli lâdangtah.
PHM.1.12	Ngama athângheh Ngahung pa ate demko danglekma nangtânâng ngakchien kat erâng. 
PHM.1.13	Nga nginkongsen rãngma phâtek nâng tôngpoatko, nang litko atema Nganâng chenchohsû hangma Ngademko thienhun dângwah. 
PHM.1.14	Rohkomin, Ngama nangnâng metkepkep chohsû hang ngama chienmih; erenoma, Nangdede hungsima chenchohsû hang ngama thonghun ekang. Erohwah nang hungsi ledang koko Ngama chenjô momek.
PHM.1.15	Nang tâwah Onisimus poattherãng taangchhoan tahpa, nangma ate roantang roangjêng rãng jienngakkep rãngma taangchhoan wahmin tadanga. 
PHM.1.16	Ngale ade phumma atea haa lolo dangtumah, haa nomemin asen lâdangtah: ngale atea Krista mînko naa rãng lâdangtah. Ngama atenâng chentô hun ekanga! Ngale nangmemin atenâng erenoma ajah ehun o, nangma atenâng haa rãngrãngmin ehun o, ngale Teso mînko naa rãngrãngmin hun o!
PHM.1.17	Erohwah, nangma Nganâng nang lemru ngama methonghun hangko, nangma Nganâng tãngroowah rãngrãng atemin tãngroo o. 
PHM.1.18	Atema nangrãng chenni akomin mechhih motahko, ba chenni akomin thãpê mepê thoko, ereheh Ngawah thahang. 
PHM.1.19	Arepa Ngadede dekma raang ekang: 
PHM.1.20	Eroh-wah, Nganaa, Teso mînko nangma Ngarãng arepa mammo mêngkohhang; Krista mînko nangpho rãngrãng thonghun lohma, Nga khuhahthuk mênghang!
PHM.1.21	Ngama putedâlem ekang, Ngama are sitipa nangnâng raang junko, Ngama chenrãngma rosep ekia erepa emo o - ngale Ngama ajet linlin Ngama chenrãngma rosep ekia ere nomemin nangma ajah emo o. 
PHM.1.22	Ere demdemko, Ngarãng thewah thienla kohhang, chenrãngma ngako, Joban ma nekhu phangtang rangsoam pa tatlahma Ngamin nekhu tânâng engak huthukhang ngama putedâlem ekang.
PHM.1.23	Jisu Krista rãngma Ngademnâng phâtek nâng johkhhek ritte Ipafras memin nangnâng salem matkat eho, 
PHM.1.24	ngale Nga demnâng roammoatte Mak, Aristekas, Dimas, ngale Luk memin matkat eho.
PHM.1.25	Teso Jisu Krista mînchenchaan nekhu anga nga demnâng chenjoh tonghèn.
HEB.1.1	Amako Joban ma nãngte nãngwa hehnâng mõng heh junma melengdep ngale meleng lemkhô ngema chohjabwah, 
HEB.1.2	rohkomin athôan sanpoatko atema nãngkhu nâng ate Chha junma chohjab ehi. Ate junma Joban ma rangkhen pa hôanwah, ngale atema athôanko chentôpa chohrãng Joban ma ren eka. 
HEB.1.3	Joban mîndong lahma phiak ekapa atenâng chohkhe eki, ngale atea alinlin Joban rãngrãng, ngale ate jabkhab chaan pumma rangkhen pa roieka. Chentô mihnyan nyuchha heh pap rãngma map thâkoh diko, chentô noma achaanthôan Joban dekchah ngeko rangkhethung nâng tongwãng eka.
HEB.1.4	Rangkhethung wah Joban ngintatte chentô nomemin Joban ma ate Chhapa adong dangthuk eka, ngale Joban ma atenâng koheka mîn pemin thin noma adong koheka. 
HEB.1.5	Chenrãngma ngako Joban ma ate ngintatte hehnâng hennângjô aroh ngamah,
HEB.1.5	“Nanga Nga Chha;
HEB.1.5	thejâ phumma Nga nang Wa lâdangtek.”
HEB.1.5	Roh akole Joban ma rangwah Joban ngintatte hennâng thatngatah a,
HEB.1.5	“Nga ate Wa edangang,
HEB.1.5	ngale atea Nga Chha dângmin.”
HEB.1.6	Rohkomin chenthu Joban ma ate Chha khhepho pa hahtokkhoh nâng chienkat rãng ngatko, atema ngatwah,
HEB.1.6	“Chentô rangwah Joban ngintatte hehma atenâng soamtô min.”
HEB.1.7	Rohkomin ngintatte hehrãng Joban ma ngatwah,
HEB.1.7	“Joban ma ate ngintatte heh pông rãngrãng hôaneka,
HEB.1.7	ngale ate haaheh wendô rãngrãng hôaneka.”
HEB.1.8	Rohkomin Joban ma Chha rãngma aroh ngatwah:
HEB.1.8	“O Joban, nang Hahsông pa roantang roanjêng rãngma etonga!
HEB.1.8	Nangma nang mihnyan heh khoko toangtangma pên eko.
HEB.1.9	Nangma chenpa toangtanga ereko hun eko,
HEB.1.9	ngale chenpa achhih a ereko chinnya eko.
HEB.1.9	Erohwah Joban, nang Joban ma ren eho ngale dongsiet lahma khuhahthuk ehopa nang demkowah hehnâng koheka nomemin abâmbâm dong koh eho.”
HEB.1.10	Atema arohmin ngatwah,
HEB.1.10	“Teso, nangma khebeng khoko hahtokkhoh pa benghôanwah,
HEB.1.10	ngale nangdede dekma rangkhethung pemin hôanwah.
HEB.1.11	Ereheh amahjâ erea, rohkomin nanga lemahjâ min;
HEB.1.11	ereheh phangtang khet akhu chhihjâ rãngrãng ethôan chhihjâa.
HEB.1.12	Nangma ereheh kut nuhthien wah rãngrãng enuhthien o,
HEB.1.12	ngale khet akhu litwah rãngrãng elit o.
HEB.1.12	Rohkomin nanga roantangma mãnthejû dângmin,
HEB.1.12	ngale nang roandôngpa chenthumin lethôanmin.”
HEB.1.13	Joban ma rangwah ate ngintatte wathe nângjô aroh ngaho:
HEB.1.13	“Are Nga dekchah ngeko tongo
HEB.1.13	Ngama nangran heh nang daphâ khenko danek thinrãng mahôan hôankoh kiko.”
HEB.1.14	Eroh medang ako, ngintatte heh chennia? Thin a Joban nâng soam atôteju, ngale Joban ma khope chohte mihnyan hehnâng chohsokrãng chienkat era.
HEB.2.1	Erohwah nãngma chohtat eki toangtang nginpa rongtêngtêng keplihma tôngmin, eroh medang ekoba lekesietrii edange. 
HEB.2.2	Nãngte nãngwa hehnâng rangwah Joban ngintatte hehma thôkotah ngin heh toangtang dângwah, ngale henhen erengin junko ledang ngale erengin pa lekep dangtah a erehehma chêmchoh tah. 
HEB.2.3	Eroh medang ako, nãngma areto khope dongthôanpa lekep medang eko chenroh jienpemin a? Khebengko are khope pa Teso ma ate dedema bengloatthô kohwah, ngale henhenma ate ngin chohtattah a ereheh memin nãngnâng arepa toangtang ngama khesok ehi. 
HEB.2.4	Ere demdemko Joban ma thinnâng rongrup patritli ngale bâritli moatlem heh moko lahma ate hung junko thinnâng Asâthôanju hînhô heh kohlahma erepa toangtang ngama khesok eka.
HEB.2.5	Joban ma rangwah ate ngintatte hehnâng ahokmin hahtokkhoh nyan pa pênthukmah - nãngma ere hahtokkhoh nyan junma thômîn eki. 
HEB.2.6	Erenoma, Joban nyapraang nâng aroh raanglahma tonga:
HEB.2.6	“O Joban, nangma atô lânthonghun roh mihnyan nyuchha heh chennia;
HEB.2.6	mihnyan nyuchha hehnâng, nangma aretô thonghun ekoa?
HEB.2.7	Nangma thin a rangwah Joban ngintatte heh nomemin poatthe chharãng arin hôan eko;
HEB.2.7	rohkomin nangma thinmîn dongsiet lohma khoakhem ekopa khophok rãngrãng phokthuk wakeko, 
HEB.2.8	ngale thinnâng chentôpa pênthuk eko.”
HEB.2.8	Joban ma thinnâng chentôpa “Pênthuk eka” ngama ngaeka; erohwah thin khennâng ledangma chenjô aho. Eroh akomin, mihnyan nyuchha ma athângheh chentô khoko pênlahma nãngma khemih. 
HEB.2.9	Rohkomin nãngma Jisu a poatthe chharãng rangwah Joban ngintatte heh noma arin hôan lahma kheki, erohwah, Joban mînchenchaan junko atea anga ngarãng riieka. Ngale ate chêmrii lahma ritdi nãngma athângheh ate khoko ate choangpe ngale rânghong mînpoan pa khophok rãngrãng phokko lahma kheki. 
HEB.2.10	Chentô hôante Joban ngale Joban ma chentôpa aterãng jôba hôanwah. Ngale ere Joban pumma ajahthem mihnyan hehnâng ate mîndông demko johroamthuk rãngma, atema Jisu nâng chêmchohthuk lahma thinkho tâpêsiette rãng hôanwah, ngale ere moatlem moat chaanpa Joban nâng jôba tongeka. Chenrãngma ngako, thin khope lemkhôko Jisu ma senwên eka.
HEB.2.11	Atema chentô mihnyan nyuchha heh thinpap wah sâsiet eka, ngale ate erediko henhen atema sâsiettah a ere chentô hehrãng Wa pa mãnthe. Erohwah Jisu ma thinnâng Ngapho anaa ngama roorãng rêsêmah. 
HEB.2.12	Atema Joban nâng ngaeka,
HEB.2.12	“Nangma chenni motoh a ereheh Ngama Nga mihnyan hehnâng thôkoh ang;
HEB.2.12	Ngama nangnâng thinkhu mathahko erôe.”
HEB.2.13	Atema ngaeka, “Ngama Joban nâng tok anaa ekang.” Ngale atema arohmin ngaeka, “Nga areko Joban ma kohthang chhuchha heh demko tongekang.”
HEB.2.14	Phumma ate chhuchha ngama rooeka heh mihnyan nyuchha hei angem dâng phumma, Jisu min thin rãngrãng mihnyan nyuchha hei angem rãngrãng dângwah. Atema eroh moeka pa ate ritjunma mihnyan nâng pap mothuk lahma ritphete juchhih chaanpa chhihsiet rãng moatwah, 
HEB.2.15	ngale atema eroh molahma thin roandông dôngtangko arit rancheima haa rãngrãng dangtah heh wah pesiet wakeka. 
HEB.2.16	Chenrãngma ngako arepa nãngma senthemthem ajet atema rangwah Joban ngintatte hehnâng chohsok dangmah. Erenoma, atema Abraham chhuchha hehnâng ba chohsû eka. 
HEB.2.17	Erohwah, Joban nâng soamtô lemkhôko thinma nyahrãng putedâlemli ngale thinnâng nyahrãng mînchênte Soam aroakte dongthôan dângrãngma rongrup ngenâng atea ate mihnyan heh rãngrãng dangeka, ngale ere junko mihnyan nyuchha heh pappa mapkoh eka. 
HEB.2.18	Ngale ade phumma hungtôan ritte hehnâng atema tachohsûa, chenrãngma ngako, ate nângmin hungtôanwah ngale ate memin chêmchoh wah.
HEB.3.1	Ngalemruchha Kristan mihnyan heh, Joban ma rooehèn heh! Nãngma thôeki putedâlem khohko Soam aroakte adongthôan dângrãng Joban ma chienkat era Jisu nâng thatthong hun tan en. 
HEB.3.2	Chenroh Mosa ma Joban humnâng senthemthem putedâlem lahma motah a, ererãngrãng atemin atenâng are moatlempa moatrãng rênte Joban nâng senthemthem putedâlem wah. 
HEB.3.3	Hum noma hum hôante mihnyan mînpa ajah rângthôeka. Ererãngrãng, Mosa noma Jisu mînpa ba ajah rângthômin. 
HEB.3.4	Chentô humpa henma komin hôan eka - rohkomin chentô hôante pa Joban. 
HEB.3.5	Joban humnâng Mosa haa rãngrãng danglahma putedâlem nâng asen danglahma moatwah, ngale Joban ma khediko jabthin ngin heh atema thôwah. 
HEB.3.6	Rohkomin Joban humko Krista ma Chha danglahma senthemthem putedâlem lahma moeka. Erohwah, nãngma chenni nâng khalihma putedâlem ekia ererãngma nãnghung dongdong, ngale senthemthem putedâlem lihma metong eko nãnga ate hum.
HEB.3.7	Erohwah Asâthôanju ma ngaeka,
HEB.3.7	“Thejâ nangma Joban roat metat oko,
HEB.3.8	nãngte nãngwa heh dangtah rãngrãng nanghung nekchehsiet,
HEB.3.8	thinma Joban lelatnâng danglahma thinhung eroh chehsietwah,
HEB.3.8	ere jâko thinma hahran khonâng Joban hungtôan wah.
HEB.3.9	Joban ma ngaeka, Enâng thinma Ngahung toan lahma thatsû thang,
HEB.3.9	erepa Ngama rangpâ roakbelii ko chenni motek a erepa khelahma jômin thinma ngahung toanthang.
HEB.3.10	Ngale erohwah Nga ere mihnyan heh demnâng rinkhah lekma ngatwah,
HEB.3.10	‘Thin a roantangma mothô khoanglepjû ngale Nga nginmin kepmah hang.’
HEB.3.11	Erohwah Nga ere mihnyan heh demnâng rinkhah lekma toamsêm wah:
HEB.3.11	‘Ngama thinnâng boanjek tôngrãng koh ekang theko thin chenthumin leta hûmin!’”
HEB.3.12	Ngalemruchha heh, jetletma dangen, ahîn Joban tâwah lânngak chhoanroh hen hungmin nekchhih en ngale eretô leputedâlem nekdangen. 
HEB.3.13	Erenoma, nekhuwah henmemin papkaam moletma nehung nekchen chehjâ ekenma, rangwo roakweih wathema wathe nâng chohsûmîn en, chenrãngma ngako, Joban nyapraangma “Thejâ” ngaeka pa nãngma moatrãng ngaehi. 
HEB.3.14	Chenrãngma ngako, nãngma khebengwah putedâlemtih rãngrãng athôan kotuk rongtêngtêng medang eko, nãngkhu anga nga Krista demnâng aroamma etadange.
HEB.3.15	Joban nyapraangma aroh ngaeka:
HEB.3.15	“Nangma thejâ Joban roat metat oko,
HEB.3.15	nãngte nãngwa heh dangtah rãngrãng nanghung nekchehsiet thinma Joban lelatnâng danglahma thinhung pa eroh chehsietwah.”
HEB.3.16	Joban roatpa tat lahma Joban lelatnâng dângte mihnyan heh hen dângwah a? Ere mihnyan heh Mosa ma Igip wah loatsiettah mihnyan heh dângwah. 
HEB.3.17	Hendemnâng Joban rangpâ roakbelii rinkhah wah a? papkaam molahma hahran khonâng lepriitah mihnyan heh demnâng khahwah. 
HEB.3.18	Chenthu Joban ma, “Ngama thinnâng boanjek tôngrãng koh ekang hahko thin chenthumin leta hunmin” - ngama jablahma toamsem tahpa, atema henrãng jabwah a? erepa ate lelatnâng dângte mihnyan hehrãng sêmwah. 
HEB.3.19	Erohwah thin erehahko leta hûwãng thangma nãngma khe eki, chenrãngma ngako thinma putedâlem ho.
HEB.4.1	Joban ma jabtah boanjek tôngthin pa nãngma chohrãng athângheh Joban ma nãngnâng toamsem ehi. Erohwah, nãngkhumin jetlihma dange, atema boanjek kohrãng toamsem tahpa henmejô lechoh nekchen dangeken. 
HEB.4.2	Chenrãngma ngako, thinma chohtattah rãngrãng jôba nãngmemin Nginkongsen pa chohtat eki. Rohkomin thinma nginkongsen pa mechohtat akomin, erepa thinrãng sekhota dângwah, chenrãngma ngako, chenthu thinma erengin pa chohtatko, erepa thinma putedâlem nungma kepmah. 
HEB.4.3	Rohkomin nãngkhuwah henhenma ereko putedâlem ekia, erehehma Joban ma boanjek kohrãng toamsem tahpa choheki. Erepa atema chenroh jabtah a ererãngrãng jôba,
HEB.4.3	“Ngama rinkhah lekma toamsêm wah:
HEB.4.3	‘Ngama thinnâng boanjek tôngrãng koh ekang hahko thin chenthumin leta hûmin!’ ”
HEB.4.3	Atema moatlem pa rang ahah hôan thuma tamo chhoan medang akomin atema arepa jabwah. 
HEB.4.4	Chenrãngma ngako, Joban nyapraang nâng atema jâengit jârãngma jabwah: “Ate moatlem chentô hehwah Joban a Jâengit jâko boantong rewah.” 
HEB.4.5	Are mãnthethin nginpa thengak jabeka: “Ngama thinnâng boanjek tôngrãng koh ekang hahko thin chenthumin leta hûmin.” 
HEB.4.6	Henhenma Nginkongsen pa khebeng thôan chohtattah a ere mihnyan hehma boanjek pa chohmah, chenrãngma ngako, thinma putedâlem mah. Rohkomin, ere boanjek pa ahan hehnâng chohthuk eka. 
HEB.4.7	Arepa Joban ma rangwo han thien lahma khesok ehi, ere rangwopa “Thejâ.” Ajahthem rangpâ diko atema Devit nâng jabthuk lahma Joban nyapraang nâng raangeka:
HEB.4.7	“Nangma thejâ Joban roat metat oko,
HEB.4.7	nanghung pa nekchehsiet.”
HEB.4.8	Joban ma toamsem tah boanjek pa Josua ma mihnyan hehnâng kohchhoan dângnomako, Joban ma adiko rangwo ahan rãngma lethe jabtumin wah. 
HEB.4.9	Erohwah, Joban jâengit jâko boanjek tongtah rãngrãng Joban mihnyan hehrãng boanjek tông rangwopa tonga. 
HEB.4.10	Chenrãngma ngako, Joban ma toamsem tah boanjek pa henhenma choh eka ereheh Joban ate moatlem kowah boantongtah rãngrãng thinmin thin moatlem wah eboantong wak a. 
HEB.4.11	Erohwah, nãngkhumin ere boanjek pa chohtôngrãng latriie, erohkoba nãngte nãngwa hehma leputedâlem junko boanjek lechoh dangtah rãngrãng nãngkhu wathejô nekchen dangeki.
HEB.4.12	Joban jabkhab pa ahîn ngale achaan, ronghû rongka anah dãng nomemin anah. Ere pumma chentôpa thahdoak eka, Jule moang niimin taphandoak eka, ngale rokchî rãchîmin taphandoak eka. Ngale erepumma mihnyan hung khenwah thonghun eka hehmin lienjet eka. 
HEB.4.13	Joban nâng lejetthuk thangma chenjô tahuhriemmih; atema chentô hôantah heh ate mitkheko phangtang loatloat tuta. Ngale nãngkhuma chenni motih a ereheh phangtang nãngkhu dedema atenâng metkep khesokmin.
HEB.4.14	Erohwah, nãngkhuma thôeki putedâlem ko rongtêngtêng lolihma putedâlem e. Chenrãngma ngako, Joban tâko tongwãng lahma nãngkhurãng Soam aroakte adongthânpa tonga erepa Joban Chha Jisu. 
HEB.4.15	Nãngkhu Soam aroakte adongthôanpa nãngkhu bôan anâko lemînchente dangmah. Rohkomin, nãngkhu Soam aroakte adongthôanjô medang komin nãng rãngrãng rongrup ngema ate hungmin thattôanwah, rohkomin atema pap moho. 
HEB.4.16	Erohwah, nãnghung arin dongsiet lihma mînchenchaan chohthin Joban tôngthin tâko tonghûe. Enâng nãngma map echoh e, ngale nãngma lêmpoatko nãngnâng chohsokrãng ate mînchenchaan pa echoh e.
HEB.5.1	Chentô soam aroakte adongthôan pa mihnyan hehma thinlemru hehwah ren eka, ngale thin mînko Joban nâng soamtô, ngale joapsoap, erediko paprãngma joapsoap thuk eka. 
HEB.5.2	Phumma atedede ajahthem ngenâng achhih dâng phumma, henhen pa aba ngale kaamchhih moatte a ereheh demnâng loloba noapnene tadang eka. 
HEB.5.3	Ngale atedede min achhih dâng phumma, atema mihnyan nyuchha heh pap rãnglolo lejoap lesoap kohmin, atedede pap rãngmemin joapsoap min. 
HEB.5.4	Henmemin atedede hungsima soam aroakte adongthôanpa nga dangang ngama hunlahma tadangmah. Erepa Aron rootah rãngrãng - Joban ma roolahma jôba mihnyan pa soam aroakte adongthôan tâdangmin.
HEB.5.5	Ererãngrãng Krista memin atedede Soam aroakte adongthôan rãng dângwah dangmah. Erenoma Joban ma atenâng ngatwah,
HEB.5.5	“Nanga Nga Chha;
HEB.5.5	thejâ phumma Nga nang Wa lâdangtek.”
HEB.5.6	Atema thehan nângmin ngatwah,
HEB.5.6	“Nanga roantang roangjêng rãng soam aroakte dângmin,
HEB.5.6	erepa soam aroakte adongthôan Melkizidik ma ngatwah.” 
HEB.5.7	Jisu ma ate roandôngpa are hahtokkhoh ko dângpoatko ate ritwah tâpesiette Joban nâng mitphi demnâng nyahrãng raksep lahma rangsoam nungma roatsep wah. Chenrãngma ngako atea numnene ngale nyahrãng hung kohlahma soamdi Joban ma ate rangsoam pa tatwah. 
HEB.5.8	Phumma atea Joban Chhajô medang akomin, atema chêm junko Joban nginkepkep dângpa hewah. 
HEB.5.9	Chenthu atea chentô noma asenthôan dângthuk phumma, ate ngin kepte chentô mihnyan hehnâng atema roantang roanjêng khope pa koheka, 
HEB.5.10	ngale Melkizidik soam aroakte ma ngatah rãngrãng Joban ma atea soam aroakte adongthôan ngaeka. 
HEB.5.11	Are heh junma nima ajahthem thôkohthin tonga, rohkomin erepa nenâng thôkohrãng nyahrãng alat, chenrãngma ngako ereheh nema tajetlomet. 
HEB.5.12	Nea athângheh phumma ahethôte lândangroh dângmin wah - rohkomin nema athâng hehmin khebeng thôan Joban nginkongpa nenâng hethôte lemeken. Nema phhekchhah cheh akâng heh phhekchhah thiek pa athângheh min nyuhpoti lekjok eken. 
HEB.5.13	Henma akomin nyuhpoti jok eka erepa naajeng chhathu, chenpa chhih a ngale chenpa asen a erepemin jetmah. 
HEB.5.14	Phumma phhekchhah cheh akâng heh dangeka phannang hehma phhekchhah eka, ngale erehehma chenpa chhih a ngale chenpa asen a erepemin jienjetlo wakeka.
HEB.6.1	Erohwah, nãngma khebeng thuwah Kristan nginkong chohtattih ngin heh thâmthômîn pa jeklihma Jisu Krista ngin asenli heh ajahjah jetrãng thonghun e. Ngale nãngma kaamchhih moatwah jeklihma Joban nâng putedâlem min; 
HEB.6.2	Baptijem kep ngin heh ngale dekma sahloat nungma rangsoam koh ngin; ngale ritte heh ngakhîn ngin erediko roantang roangjêng rãng rên ngin heh thômînpa ajekre e. 
HEB.6.3	Erenoma nãngkhuma jet ajien ba toatmîn e! Ngale areheh dangeka, Joban ma memothuk hiko nãngma emoe. 
HEB.6.4	Chenrãngma ngako, henma thin putedâlem pa thinphe eka, ere mihnyan heh hung chenroh jienngak litthukmin a? Thin a poattheko Joban wenphiak nâng dângwah; ngale thinma rangkhethung wah hînhô pemin lâthat jettah, erediko Asâthôan Jumin lâchohtah; 
HEB.6.5	Thinma Joban jabkhab pa asen ngamemin lâjettah, ngale thinma ahokmin sanpoat kowah Joban chaan pemin jet eka. 
HEB.6.6	Ngale eroh komin thinma thin putedâlem pa thinphe eka! Erohwah ere mihnyan heh hung ngaklitthuk lihma ngaksiethok pa chenthumin tadang tumah, chenrãngma ngako, thinma Joban Chha ngakrittek eka, ngale nok atang methahko rêsêthuk eka.
HEB.6.7	Roantang hahtokkhoh ko rangpat ma sânkat junko hah pumma rangpatti jokeka, ngale erehahpa henhenma khoakhem lahma khiet ali khiet eka ereheh khohko Joban ma rangkoh lahma khiet ali senthuk eka, ngale ere khiet ali pa khiet alite mihnyan rãngma asen dangeka. 
HEB.6.8	Rohkomin ereko suhche chatroak ngale hin mehong phoak ako, erepa sekhota thã; ngale erehahko Joban ma tem athoak eka, ngale erepa wenma eroak phea.
HEB.6.9	Lemruchha heh, nima erohjô mejab ekomin, nima nenâng nyahrãng putedâlem eka. Ngale nima ajet nema kaamsen jôba emo en ngale kaamsen moat junko nekhomin pe eken. 
HEB.6.10	Joban pa mothô khoanglep dangmah. Nema motet moatlem heh atema lekphemah, ngale nema atenâng hun achet junko atenâng putedâlemte hehnâng chohsûtet hehmin lekphemah, ngale athâng hehwah chohsû eken hehmin atema lekphemah. 
HEB.6.11	Nima ajahthem huneki pa nekhuma athôan kotuk Joban moatlempa rokhun rahhun dangletma chenmo en ngama huneka, erohkoba nekhuma dâlem letma bemla ekenpa linlin echoh en. 
HEB.6.12	Nima nekhua ajõ dâng hunmah, rohkomin putedâlem lahma hung tâmôngloatte dangen ngama huneka, ngale eroh moletma Joban ma toamsem tahpa choh en.
HEB.6.13	Chenthu Joban ma Abraham demnâng toamsem tahko, atema chenni toamsem ekapa metkep moatrãngma châwah. Ate noma adong chenjô aho dâng phumma, atema atedede mîn keplahma toamsêm wah. 
HEB.6.14	Atema ngatwah, “Ngama nangnâng rangkoh lihma chhuchha jahmõang edangthuk e, ngama toamsem ekang.” 
HEB.6.15	Abraham ma hungmongsiet lahma bemwah, erohwah Joban ma chenni toamsem tah a epa atema chohwah. 
HEB.6.16	Chenthu nãngma toamsem ko, nãngnoma chenni komin adongmîn keplihma rângsem e, ngale erepumma ba chentô chhiakmîn eka heh phensiet eka. 
HEB.6.17	Joban ma toamsem ekapa henhenma chohmin a ereheh nâng Joban ma atema toamsem ekapa chenthumin litjâmah ngama senthemthem jetthuk huneka; erohwah atema toamsem lahma châwah. 
HEB.6.18	Erohwah leta litjâthin jatnii tonga, ngale ere wannii rãngma Joban memin mothô thômah. Erohwah nãngkhu henhen ate demnâng khope choh ekia, erehehma hung dongdong danglihma nãng makowah thien kohehi dâlem ko rongtêngtêng lolihma tôngmin. 
HEB.6.19	Nãng roandôngko ere dâlem pa tângbenthin phak rãngrãng kepeki. Ere putedâlem junma nãngkhu khope eki, ngale erepumma rangkhethung wah rangsoamhum kowah khet tângtin eka lienwah rangsoam thin asâthôan theko tãngbenwên eka. 
HEB.6.20	Melkizidik soam aroakte ma ngatah rãngrãng Jisu nãngrãngma nãngmako roantang roanjêng soam aroakte adongthôan dângrãng wãnglaeka. 
HEB.7.1	Are Melkizidik pa Salim diak Lowang dângwah, ngale Achoang thôanwah Joban nâng soam aroakte min dângwah. Abraham ma Lowang wabelii jienlahma ranwah ngakwângko, Melkizidik ma lemko chohmîn lahma atenâng rangkoh wah, 
HEB.7.2	ngale Abraham ma ran heh jienlahma chentô toantah hehwah atenâng thiak echhi kowah thiakthe kohwah. (Melkizidik khebeng mînpa “Toangtang Lowang” ngama dângwah; ngale atea Salim diak Lowang dâng phumma ate mînpa “Mêmo Lowang” ngamemîn wah.) 
HEB.7.3	Melkizidik nyong awa, ngale ate te awi heh nginkong chenmin aho; ate chhat ngale rit nginkong hehmin aho. Atea Joban Chha rãngrãng; ngale atea roantang roangjêng rãng soam aroakte.
HEB.7.4	Erohwah nema sûtan en, atea chentô dông dângwah a. Abraham nãngte nãngwa adongthôan pummemin ran heh jienlahma chentô toantah hehwah atenâng thiakthe kohwah. 
HEB.7.5	Ngale soam aroakte jat Livi chhuchha hehnâng Niemarang ma thin Isrial mihnyan hehwah thiakthe thârãng chienwah, erepa thindede mihnyan hehwah Abraham chhu achhajô medang akomin thiakthe pa thâthukwah. 
HEB.7.6	Phumma Melkizidik pa Livi heh chhuchha dangmah, rohkomin atema Abraham wah thiak echhi kowah thiakthe thâwah, ngale Joban ma toamsem tahpa chohte mihnyan ko atema rangkoh wah. 
HEB.7.7	Arepa chentôma jet, rangkohte pa jôba rangkepte noma adong. 
HEB.7.8	Soam aroakte mihnyan hehma thiak echhi kowah thiakthe choh eka, eroh komin thinmin rit rewak eka; rohkomin Joban nyapraangma ngaeka, Melkizidik dangeka roantang roanjêng ahîn tôngte danglahma thiak echhi kowah thiakthe pa thaeka. 
HEB.7.9	Ngale, chenthu Abraham ma Melkizidik nâng thiak echhi kowah thiakthe kohtahko, Livi jat (Thãkho chhahte chhuchha hehmemin thiak echhi kowah thiakthe) pa Melkizidik nâng koheka. 
HEB.7.10	Chenrãngma ngako Livi pa ere thuko machha dângwah, rohkomin chenthu ate demnâng Melkizidik chohmîntah poatko ate te awa Abraham sekkhen nâng dângwah.
HEB.7.11	Isrial mihnyan hehnâng Niemarang pa Livi jat heh soam aroakte dangthuk lahma kohwah. Phumma, Livi jat soam aroakte danglahma moeka moatlempa asen dângnomako, Melkizidik rãngrãng soam aroakte ahan lelem tumin dângwah, erepa Aron rãngrãng dangmah. 
HEB.7.12	Chenrãngma ngako chenthu soam aroakte pa melit ako, Niemarang hehmin alitre eka. 
HEB.7.13	Ngale are ngin heh dangeka nãng Teso rãng jabeka, phumma atea jathan wah dângwah, ngale ate jatwah chenthumin soam aroakte mathat dangeka. 
HEB.7.14	Arepa chentôma senthemthem jet, atea Juda jatwah hôngchhatwah; ngale chenthu Mosa ma soam aroakte dângrãngma jabtahko atema are jatkowah dângrãngma lepchhehho.
HEB.7.15	Ngale nima jabeki nginpa phenjaangjaang dangeka; Melkizidik rãngrãng soam aroate ahan hongeka. 
HEB.7.16	Atea mihnyan nyuchha niemarang junko soam aroakte rãng dângthuk dangmah, rohkomin lethôanthin roandông chaan pumma dangthuk eka. 
HEB.7.17	Chenrãngma ngako Joban nyapraangma ngaeka, “Nanga soam aroakte Melkizidik rãngrãng roantang roangjêng rãng soam aroakte dângmin.” 
HEB.7.18	Erohwah niempã heh phetah, chenrãngma ngako ereheh achhih ngale sakhota. 
HEB.7.19	Chenrãngma ngako Mosa Niemarang pumma chenjô senmomah. Ngale ade phumma dâlemthin asen kohehi, erejunko nãng Joban tânâng namhueki.
HEB.7.20	Ereleko, Joban memin toamsem eka. Chenthu ahan heh soam aroakte dangthuk tahko, ererãngrãng toamsêm pa aho dângwah. 
HEB.7.21	Rohkomin Joban ma atenâng toamsem lahma ngat junko Jisu soam aroakte rãng dangeka,
HEB.7.21	“Teso ma toamsem eka
HEB.7.21	ngale erepa chenthumin litjâmah:
HEB.7.21	‘Nanga roantang roangjêng rãng soam aroakte dângmin.’ ”
HEB.7.22	Erohwah, Jisu junma Joban ma toamsêm pa linlin asen dangeki.
HEB.7.23	Ahânmin ajatjat wientonga: Soam aroakte ahânmin dângwah, rohkomin riilahma thin moatlempa talaang momah. 
HEB.7.24	Rohkomin Jisu a roantang roangjêng rãng ahîn, ngale atema soam aroakte moatlem moeka pa mihhân nâng dienmo thukmah. 
HEB.7.25	Ngale erohwah henhen ate junma Joban tânâng hûeka ereheh atema athâng hehmin ngale roantangma eta pesiet a, chenrãngma ngako atema Joban nâng thinrãngma roatsep kohrãng roantang roangjêng rãng hin eka.
HEB.7.26	Erohwah Jisu a nãngma lem eki heh chohkohrãng Soam Aroakte Adongthôan. Atea Asâthôan; atenâng chenni achhihmin aho, ngale atenâng papmin aho; atea papi mihnyan heh demwah araangraang dangthuk eka ngale rangkho liennâng tongwãngthuk eka. 
HEB.7.27	Atea ahân soam aroakte adong heh rãngrãng dangmah; atema rangwo roakweih khebengko atedede paprãng bengjoap dikoba mihheh rãngma joapsoapkoh dangmah. Atema chenthu atedede roandông kohlahma rekthe joapsoaptah, ere rekthe joapsoap tahpa roantang roangjêng rãng joapsoap eka. 
HEB.7.28	Mosa Niemarang pumma mihnyan chhih hehmin soam aroakte adongrãng tâdâng thukwah; rohkomin Mosa Niemarang diko Joban ma ate Chhapa Soam Aroakte adong dangthuk lahma mihnyan heh demnâng toamsêm pa hôanwah, ngale ate jôba roantang roangjêng rãng nyahrãng asen dangthuk eka.
HEB.8.1	Nima chentô jabeki nginpa dangeka, nãngrãngma soam aroakte adongthôanpa rangkhethung wah Joban tôngthin dekchah ngeko tongeka. 
HEB.8.2	Atea chentô noma Asâthôan Theko soam aroakte adongthôan danglahma tongeka, erepa mihnyan nyuchha ma hôanwah ledang Joban ma hôanwah thelinlin ko tongeka.
HEB.8.3	Chentô soam aroakte adong heh Joban nâng chhahkoh ngale ngem ngah ma joapsoap thukeka, ngale erohwah nãngrãngma soam aroakte adongthôan pummemin chenni akomin kohmin. 
HEB.8.4	Atea are hahtokkhoh nâng dâng ngako soam aroakte ledang minwah, chenrãngma ngako Jews heh Niemarang junko Joban nâng hînhô kohlahma soam aroakte jat heh tonga. 
HEB.8.5	Thinma soam aroakte moatlem moeka pa rangkhethung nâng chenni moeka ere moatlem heh dâpha loloba moeka. Arepa Mosa demnâng chenroh dangtah a ererãngrãng jôba dangeka. Chenthu atema rangsoam thin The hôanrãng phûngko, Joban ma atenâng thôkoh wah, “Chentôpa nangnâng hahkongkho ko chenroh hôanrãng khesoktih a ererãngrãng hôan o.” 
HEB.8.6	Rohkomin ade phumma, chenroh atema Joban le atenâng putedâlemte ate mihnyan heh tungko toamsêm pa asen hôaneka ererãngrãng, Jisu nâng thin noma adong soam aroakte moatlempa koheka, chenrãngma ngako, erepa asen dângrãng toamsem eka.
HEB.8.7	Khema wah toamsem tahko chenjô achhih aho dângngako, khediko toam ngaksêmthin ahotu dângmin wah. 
HEB.8.8	Rohkomin Joban ma ate mihnyan heh achhih khelahma thinnâng ngaeka,
HEB.8.8	“Teso ma ngaeka, sanpoat pa lâhûera,
HEB.8.8	Ngama Isrial mihnyan ngale Juda wah mihnyan heh demnâng toamnyan esem ang.
HEB.8.9	Erepa Ngama thin te awi heh demnâng Igip wah loatsiet chhoantek jâkowah thin demnâng toamsemtek rãngrãng ledangmin.
HEB.8.9	Ngama thin demnâng toamsem tekko thinma senthemthem putedâlem ho,
HEB.8.9	ngale erohwah Ngama thinnâng ngiaksû mek.
HEB.8.10	Ade phumma, Ngama are toampa Isrial mihnyan heh demnâng
HEB.8.10	ahokmin sanpoatko esem ang, arepa Teso ma ngaeka:
HEB.8.10	Nga Niem heh Ngama thin kheri nâng ethienkoh ang ngale thinhung khennâng eraangkoh ang.
HEB.8.10	Nga a thin Joban rãng edangang,
HEB.8.10	ngale thin a Nganâng putedâlemte Nga mihnyan rãng edangwak a.
HEB.8.11	Thinma thinlemru hehnâng Teso jet en ngama hennâng min lehethômin
HEB.8.11	ngale thin tok akhung wah hehnângmin lethôkoh min,
HEB.8.11	‘Teso jet en’ ngama.
HEB.8.11	Chenrãngma ngako, arinthôan pumma thun lahma adongthôan kokiet,
HEB.8.11	chentôma Nga ejet hang.
HEB.8.12	Ngama thinpap heh map ekoh ang
HEB.8.12	ngale thinma kaamchhih motah heh Ngama thamlek thonghun tûmek.”
HEB.8.13	Toamnyan sêm junma jablahma, Joban ma khebengwah pa apã rãng hôaneka; ngale chenni akomin mepãjâ tahko ba mechienjâ tahko lemlienma emahjâa.
HEB.9.1	Amawah toamsem tahko rangsoam rãngmemin niemarang dângwah ngale mihnyan nyuchha ma hôanwah rangsoam thinthemin dângwah. 
HEB.9.2	Rangsoam the hôanwah, phumma khebeng thôan wah theko Asâthôan The ngatwah. Eretheko wentit pa toak rewah ngale erekowah khoangko Joban nâng phhekchhah pa taamkoh rewah. 
HEB.9.3	Eredi dângthe wah khetma tãngtin eka lîenkowah rangsoam Thepa Nyahrang Asâthôan The dângwah. 
HEB.9.4	Ere khenko kemwah hôanwah chaam dângwah, ere chaam ko wenthhek lahma atûmli heh tumthhekkoh rewah, ngale Toamsem Bâkoat pa phangtang kemma doaplahma dângwah, ngale ere khenko kemwah hôanlahma loak dângwah, ngale ere loak khenko mana sek lahma dângwah, erediko Aron menthun pa bãngchhong heh chhong relahma dângwah, ngale longkha khaniiko Joban wah Hôkum heh raang relahma dângwah. 
HEB.9.5	Joban tonga ngama khesokrãng Bâkoat khohko Chirubim moangachaang heh raangapaang demnâng dang rewah, ngale chirubim hehma thin rangpa pap map kohthinthe khoko têmlahma dângwah. Rohkomin, athângheh chentôpa thiepthiep thôkoh sanpoat dangmah.
HEB.9.6	Ereheh aroh khoakhêm thienwah. Rangwo roakweih soam aroakte heh khebeng thôan wah theko hûlahma soam aroakte moatlempa chîmoat hokwah, 
HEB.9.7	rohkomin soam aroakte adongthôanpa lolo akhenwah theko wãngeka, ngale atemin rangpâ ko ditthe loloba wãngeka. Soam aroakte pumma atedede rãng ngale mihnyan hehma lejet thangma pap moeka hehrãngma Joban nâng kohrãng hei kepwên eka. 
HEB.9.8	Are heh aroh khoakhem eka junko Asâthôanju ma senthemthem thôkoh ehi, chenthu tôko khebeng thôan the kowah rangsoam Thepa tongeka, nãng Nyahrang Asâthôan Theko wângthin lempa malaang kohehi. 
HEB.9.9	Are pumma thenep thejâwah sanpoat hehnâng thakthô eka. Are ngaeka pa soam aroak ngale ngem angah ma Joban nâng joapsoap junma rangsoamte mihnyan hung arin heh sensietmah, 
HEB.9.10	chenrãngma ngako thinma, jokphhek chhah ngale lirup seksâsoan niemarang heh loloba moeka. Are niemarang heh phoangrãng loloba, ngale ereheh a Joban ma niemarang anyan hôngsiet mako lolo rãngba moatwah.
HEB.9.11	Rohkomin Krista pa athâng hehwah nãngwah asenli hehrãng soam aroakte adongthôan danglahma lâkatha. Atema soam aroak eka rangsoam thepa adong ngale abâmbâm asen; erepa mihnyan dekma hôanwah rangsoam the dangmah, ngale erepa are hahtokkhoh rãngmin dangmah. 
HEB.9.12	Chenthu Krista ma rangsoam thepa dãnkhoam lahma Nyahrang Asâthôan Theko roantang roangjêng rãng rekthe lolo wãngtahko, atema soam aroak rãng kien ngale mân hei keplahma wãngho; erenoma, atedede hei keplahma nãngkhurãng roantang roanjêng khope pa tâchohwah. 
HEB.9.13	Kien ngale mân hei erediko kienchha mânchha heh wennâng jêmthhekwah lâbu heh niemarang junko mihnyan chin heh khohnâng phuhkohwah, ngale erepumma thin a niemarang junko achin dangtah heh sâsietwah. 
HEB.9.14	Phumma arepa toangtang medang ako, Krista hei pummajã chentôjah bâmsâsiet eka! Roantang roanjêng Ju junma atedede roandôngpa Joban nâng sâpoangpoang kohriieka. Ate hei pumma nãnghung arin heh ledangli niemarang hehwah esâsiet hi, erohkoba nãngma ahîn Joban nâng eta soamtôe.
HEB.9.15	Ere junkowah Krista ma toamsêm nyan pa hongsiet eka, erohwah henhen Joban ma rooeka, erehehma Joban ma toamsem tah roantang roanjêng rangpa ekepwak a. Arepa aroh tadanga, chenrãngma ngako, amawah toamsem tah junko mihnyan hehma kaamchhih molahma pap dangtah kowah Krista riilahma pesiet eka.
HEB.9.16	Henma komin ate ritdiko ate chhahkhem heh keprãng mihdemnâng kah mekhetmîn ako, ere chhahkhem kepte pumma atenâng kahkhette pa riitah ngama jetmêngmin, 
HEB.9.17	chenrãngma ngako, atenâng kohte mihnyan pa ahînthu medang ako atema kahkhetmîn ekapa sekhota; ate ritdiko koba ere kahkhetmîn tahpa tâkepmin. 
HEB.9.18	Erohwah khebengwah kahkhet mîntah pemin hei junma lolo jôba tâdangwah. 
HEB.9.19	Khebengko, Mosa ma mihnyan hehnâng Niemarang kowah chentô Hôkum raangtah heh thôkoh wah. Erediko atema mân le kien hei heh jodemnâng sak lahma, 
HEB.9.20	Atema ngatwah, “Are hei demko Joban ma toam anyan sem eka, ngale erepa nema keprãng Joban ma hôkum koh ehèn.” 
HEB.9.21	Ererãngrãng Mosa memin rangsaom The Asâ ko ngale rangsoam ko kepthin chentô sêmmak hehnâng heima hekwah. 
HEB.9.22	Linlinjô, Niemarang junko chentôpa heima jôba sâsietwah, ngale hei hôngsiet junma jôba pap hehmin map chohwah.
HEB.9.23	Ere chentôpa rangkhethung wah alinlin heh rãngrãng jôba, ngale eroh jôba sâsietmin. Rohkomin rangkhethung wah heh erenoma abâmbâm asen ma sâsiet eka. 
HEB.9.24	Chenrãngma ngako Krista a mihnyan nyuchha dekma hôanwah Asâthôan The nâng wâng dangmah, ere Asâthôan The pa rangkhethung wah alinlin The peba hehôan eka. Atea rangkhethung linlin nâng wãngeka, ngale enâng athângheh atea nãngrãngma Joban tâko tongeka. 
HEB.9.25	Jews heh soam aroakte adongthôan heh rangpâ roakweih Asâthôan Theko ngem agah hei keplahma wãngeka. Rohkomin Krista ma ate roandôngpa kohrãng rangkhethung nâng depdep wãngmah, 
HEB.9.26	eroh dângngako, atemin rang ahah hôanthu mejô butbut chêmrii lahma dângmin wah. Phumma, chentô rangkuh sanha hehrangma athôan sanpoat pa namhok phumma, atema roantang roangjêng rãng rekthe lolo kalahma, atedede roandôngpa kohlahma pap heh sâsiet kakoh ehi. 
HEB.9.27	Anga nga metkep rekru rit rêmin, ngale erediko Joban ma achhih asen pa erenhi. 
HEB.9.28	Ererãngrãng ajahthem mihnyan heh pap sâsiet kohrãng Krista ma atedede roandôngpa kohlahma ritwah. Phumma ate ademin rekthe engak kara, rohkomin erepa pap sâsietrãng dangmah, rohkomin ate bemlâte mihnyan heh papwah pêsietrãng engak kara.
HEB.10.1	Jews heh Niemarang pa alinlin pa dangmah; erepa khedi kowah hokmin alinlin asen ere moangba. Phumma Niemarang junko mãnthethin pa roantang roanjêngma rangpâ roakweih joapsoap wakeka. Eroh medang ako, aroh joapsoap junko Niemarang pumma Joban tânâng hokte mihnyan heh chenroh jiensên sietmin a? 
HEB.10.2	Phumma Niemarang junma Joban nâng soam atôte mihnyan heh thinpapwah linlin sâsietchoan danglahma ko, thinnâng pap ahotu dangminwah, ngale chentô joapsoap pemin jek retu minwah. 
HEB.10.3	Erohwah, rangpâ roakweih depdep joapsoap junko mihnyan hehnâng thinpap pa tonga jôba ngama jetthuk eka. 
HEB.10.4	Chenrãngma ngako, mân le kien heima chenthumin pap tasâsiet mah.
HEB.10.5	Erohwah, chenthu Krista are hahtokkhoh ko katrãng ngatko, atema Joban nâng ngatwah:
HEB.10.5	“Nangma soam aroak le joapsoap pa hunmoh,
HEB.10.5	rohkomin nangma Ngarãng phoangpa khoakhemkoh ehang.
HEB.10.6	Ngale nanga ngem angah heh ritphe lahma chaam khohko wennâng thhek lahma soamtô komin rinmemoh ngale pap sâsietrãng ngem angah ritphe lahma joapsoap komin rinmemoh.
HEB.10.7	Ephumma Ngama ngatwah, ‘O joban nanghung junko moatrãngma,
HEB.10.7	Nga etongang,
HEB.10.7	Eroh jôba Nga junma 
HEB.10.8	Khebengko atema ngatwah, “Nanga Niemarang junma soam aroak le joapsoap pemin hunmoh, ngale erehehnâng rinmemoh, erediko ngem angah ritphe lahma pap sâsietrãng chaam khohko wennâng thhek lahma soamtô pemin hunmoh.” Are chentô soam aroak le joapsoap pa Niemarang junkojô mehôan akomin atema arepa jabwah. 
HEB.10.9	Erediko atema ngatwah, “O Joban, nanghung junko moatrãng Nga etongang.” Ere junma Joban ma Niemarang apã junko soam aroak le joapsoap heh phe lahma, ere litko Krista litkepwah. 
HEB.10.10	Chenrãngma ngako, Joban ma chenni huneka erepa Jisu Krista ma moeka, ngale Jisu Krista ma ate phoangpa roantang roanjêng rãngma rekthe kohdi nãngwah chentô pap heh phangtang sâsiet ehi.
HEB.10.11	Chentô Jews soam aroakte hehma rangwo roakweih soam aroak eka, ngale thinma mãnthethin pa butbut joapsoap eka; rohkomin are joapsoap eka pumma chenthumin pap tasâsiet mah. 
HEB.10.12	Phumma Krista ma paprãng ditthe lolo ate roandông kohtahpa roantang roangjêng rãng lâletah, ngale erediko atea Joban dekchahko tongwãng eka. 
HEB.10.13	Ngale Joban ma ate ran heh ate daphâ khenko danek thinrãng mahôan hôankoh enâng bemeka. 
HEB.10.14	Ate roandôngpa ditthe kohlahma Krista ma papwah sâsiettah mihnyan heh roantang roangjêng rãng sâsiet eka.
HEB.10.15	Ngale Asâthôanju memin nãngnâng thôkoh ehi. Khebengko atema ngaeka,
HEB.10.16	“Ngama thin demnâng are toampa esam ang
HEB.10.16	Teso ma ngaeka, ahokmin sanpoatko:
HEB.10.16	Ngama Nga niemarang heh thinhung nâng ethienkoh ang ngale thin kheri nâng eraangkoh ang.”
HEB.10.17	Ngale erediko atema ngaeka, “Ngama thinpap heh ngale thinma kaamchhih motah heh thonghun tumek.” 
HEB.10.18	Erohwah chenthu ere pap heh map mekoh tahko, pap sâsietrãng ngem ngah ritphe lahma joapsoap pa lemtumah.
HEB.10.19	Ngalemruchha heh, erohwah, Jisu ritjunma nãngmin Nyahrang Asâthôan Theko lesoang thangma tawãnge. 
HEB.10.20	Atema nãngrãng lemnyan laangkoh ehi, erepa khet tãngtin eka lîenko wângthin ahîn lemkhô laangkoh ehi - erepa ate phoang koh lahma laangkoh ehi. 
HEB.10.21	Erohwah nãngrãngma Soam Aroakte adongthôan pumma Joban humpa pêneka. 
HEB.10.22	Erohwah nãnghung ma achhih thonghunki hehwah sâsietrii ngale nãng phoangpa josâma sâsoan wah rãngrãng danglihma hungsâ ngale senthemthem putedâlem lihma Joban tânâng namhûe. 
HEB.10.23	Ngale nãngma thôeki dâlem ko rongtêngtêng putedâlem e, chenrãngma ngako, Joban toamsêm pa Joban ma emoa ngama putedâlem eki. 
HEB.10.24	Erohwah wathema wathe nâng thonghunmîn e, ngale wathema wathe nâng chohsûmîn re e, erediko hun achet khesokmîn lihma asenli moe. 
HEB.10.25	Wanwanthe mihhan heh jek eka rãngrãng nãngkhu chohmîn nekjek eki. Erenoma, wathema wathe nâng ajah jahba hungdong sietmîn e, chenrãngma ngako, nemajet, Teso ngakkat Rangwo pa lânam hûtha.
HEB.10.26	Chenrãngma ngako, nãngnâng toangtang pa jetthuk diko nãngma jetnung nungma pap metham moeko nãngma pap moeki pa chenrãngrãng soam aroak memin tasâsiet tumah. 
HEB.10.27	Eroh junko, thinrãngma nyahrãng cheili khope rênjâ rangwopa loloba etongtua, ngale nyahrãng cheili wen pumma Joban lelatnâng dângte mihnyan heh ejemkham a! 
HEB.10.28	Henma komin Mosa Niemarang pa lekep medang ako, wanii ba warem mihnyan hâkhi demnâng athe menga tahko lemînchen thangma ritphe rewah. 
HEB.10.29	Eroh medang ako, Joban Chha lekepte mihnyan heh jãtanga chenroh dângmin a? ngale Joban ma thinpap heh sâsietrãng hei hongsiet ekapa thãjõ rãng kepte heh chenroh dângmin a? Ngale thinnâng mînchenchaan kohte Ju thãsete heh chenroh dângmin a? Thatthong hun tan en, thinma chentô chhih chêmchohmin a! 
HEB.10.30	Nãngma ajet arepa henma ngatah a erepa, “Phuh pa Ngama elit ang, Ngama engakthum ang” ngale atema arohmin ngatwah, “Teso ma ate mihnyan heh achhih asen pa eren a.” 
HEB.10.31	Ahîn Joban deknâng chathok pa chentô cheili thôan dângmin a!
HEB.10.32	Thonghuntan en, amako nedemnâng chenroh dangtah a. Ere sanpoatko, Joban wenpa nekhoh nâng phiakkat diko, nema ajahthem chêmchei chohtet, rohkomin, nea ere chêmchei pumma tajienho. 
HEB.10.33	Nea poattheko nok atang heh mathahko thãjõ lembe hôanjôan then, ngale ahan sanpoat nâng nemin nerãngrãng chêmte mihnyan heh demnâng johchêmrãng huntet. 
HEB.10.34	Nema phâtek nâng khhekritte mihnyan hehnângmin mînchen letma chohsûtet, ngale chenthu ne chhahkhem heh nyenthenko, hung leke dangtet, chenrãngma ngako, nema roantang roangjêng rãng lechhihli, ngale newah nyenthen chhahkhem noma abâmbâm asenli chenni komin choheki ngama jet eken. 
HEB.10.35	Erohwah nehung nekchha en, chenrãngma ngako, erepumma nenâng nyahrãng thãchaan khope pa ekephukoh hèn. 
HEB.10.36	Joban hung junko jienmoatrãng ngale Joban ma toamsem tahpa tâchohrãng nea hungmôngmông dangletma tôngmin. 
HEB.10.37	Chenrãngma ngako, Joban nyapraangma ngaeka,
HEB.10.37	“Chuthe diko,
HEB.10.37	hen katte a erepa ekara;
HEB.10.37	ngale atea lelektong thangma ekara.
HEB.10.38	Rohkomin, Nga demnâng toangtang danglahma tôngte mihnyan heh, putedâlem nungma ehin ejowak a;
HEB.10.38	phumma hen komin Nga tâwah mengak chhoan ako,
HEB.10.38	Nga thin demnâng hung lesenmin.”
HEB.10.39	Nãnga Joban tâwah ngakchhoan lahma mahritte mihnyan heh dangmih. Erenoma, nãnga Joban nâng putedâlem lihma khopete mihnyan.
HEB.11.1	Putedâlem pa nãngma metkep chohmin ngama dâlem ekiko ngaeki, ngale ere putedâlem pa nãng mitma lekheko metkep echoh e ngama dâlem ekiko ngaeka. 
HEB.11.2	Tewa rôanpã wah mihnyan hehnâng thinwah putedâlem junko Joban ma sênchohwah.
HEB.11.3	Nãngma Putedâlem junko are hahtokkhoh pa Joban Jabkhab ma hôanwah ngama jeteka, erohwah nãng mitma chenni khe ekia ere chhahkhem heh mitma lejien khethinwah hôanwah.
HEB.11.4	Putedâlem junma Joban nâng Abel ma Ken noma asen joapsoap wah. Ngale ate putedâlem junma Joban ma atenâng toangtang ngatwah, chenrãngma ngako, atema Joban nâng hînhô kohtah pa Joban ma asen ngatwah. Atea riichoan medang akomin, ate putedâlem junma Abel ma athâng hehmin jabeka.
HEB.11.5	Putedâlem junma Inok lerii thangma dângwah. Ngale atea Joban tânâng tôansietwên lahma henmemin ate chohkheho, chenrãngma ngako, atea Joban ma rangkhethung nâng tôansietwên wah. Joban nyapraangma ngaeka, Inok rangkhethung nâng tôansietwên mako, atema Joban rinmê thukwah. 
HEB.11.6	Henmemin putedâlem aho thangma Joban rin leta methukmin, chenrãngma ngako, henhen Joban tânâng hûeka erehehma Joban pa tonga, ngale ate lêmte hehnâng Joban ma thã kohmin ngama putedâlem min.
HEB.11.7	Putedâlem junma Noa ma atenâng Joban ma khedi wah dângwâng ngin thôkotah heh ate mitma lekhejô medang akomin Noa ma putedâlem wah. Atema Joban ngin keplahma Noa ma khôankho hôanwah, ere khôankhoko ate ngale ate humte tangkâ heh pewah. Phumma hahtokkhoh pa chhihsiet rewah, rohkomin, putedâlem junma Noa nâng Joban ma toangtang thôan ngatwah.
HEB.11.8	Putedâlem junma Abraham ma Joban ngin keplahma Joban ma atenâng kohrãng toamsem tah Diak ko wângrãng Joban ma rooko Abraham chhoanwah. Atema chennge nâng chhoan ekanga ere pejô lejetthangma ate Diak pa phethien lahma chhoanwah. 
HEB.11.9	Joban ma atenâng kohrãng toamsem tah Diak ko putedâlem junma mihwun rãngrãng danglahma sôngtôngwah. Ngale Isak le Jakob nii rãngrãng atemin tembu humnâng songwah, ngale Joban ma mãnthe toampa sêmwah. 
HEB.11.10	Chenrãngma ngako Joban ma thak amak lahma hôantah hahdaang pa Abraham ma bemwah, ngale ere hahdaang pa chenthumin leta chhihjâ thin hahdaang.
HEB.11.11	Abraham nyahrãng teka dangchoanjô medang akomin ngale Sara min chhaho jatjô medang akomin putedâlem junma Abraham a wa rãng tâdângwah. Ate ma Joban toamsem pa chenthujô themah ngama putedâlem demnâng dângwah. 
HEB.11.12	Abraham nyahrãng teka dângjunko riichoan thãthãjô medang akomin, are wathe mihnyan junma ate chhuchha heh rangkho wah merit jahtô, ngale jophawah leta roakweihli phihchha jahtô jat apat eka.
HEB.11.13	Are mihnyan hehma marii riiko putedâlem lahma tôngwah. Thinma Joban ma toamsem tahpa chohho, rohkomin thinma ataangma khelahma khuhah nâhah dângwah, ngale nima are hahtokkhoh ko mihwun ngale hum ahah hote ngama thindedema loatjabwah. 
HEB.11.14	Ere mihnyan hehma aroh loatjab junko thindede rãngma diak han lemeka ngama jeteka. 
HEB.11.15	Thinma phethien retah diakko thamngak thonghun tuho; thinma erepa thâmngak thonghun ngako, ngakkat chenre waktah. 
HEB.11.16	Rohkomin, thinma erenoma bâmbâm sen hahdaang pa lêmwah, erepa rangkhethung wah hahdaang pa lemwak eka. Ngale erohwah, Joban ma atea thin Joban ngama ngatrãng rêsêmah, chenrãngma ngako atema thinrãng hahdaang pa khoakhemkoh eka.
HEB.11.17	Chenthu Joban ma Abraham putedâlem pa jetrãng Abraham nâng nangchha Isak pa ritphe lohma Nganâng soam aroak hang ngatahko, Abraham ma putedâlem junko ate chha Isak pa ritpherãng phungwah. Abraham demnâng Joban ma toamsêm wah, rohkomin, Abraham ma ate chha wathelolo pemin ritphe lahma Joban nâng soam aroak rãng chepwah. 
HEB.11.18	Joban ma atenâng ngatwah, “Ngama nangnâng chhuchha kohrãng toamsemtih heh Isak junma echoh o.” 
HEB.11.19	Joban ma mihnyan heh ritwah tangakhinsiet a ngama Abraham ma putedâlem wah - ngale, linlinjô, Abraham ma Isak leritphe dangeka pa, Isak ritwah ngakhînsiet wah rãngrãng dangeka.
HEB.11.20	Putedâlem junma Isak ma Jakob le Isau nii roandôngko rangkohrãng toamsêm wah.
HEB.11.21	Ngale putedâlem junma Jakob ma ate ritmako Josep chha hehnâng rangkoh wah. Ngale Jakob ma ate menthun rako naajup lahma atema Joban nâng rangsoam wah.
HEB.11.22	Putedâlem junma Josep ma ate ritthângko Isrial mihnyan heh Igip wah loatchhoan wah ngin heh thôko lahma, ate ritdiko ate phoangpa chenroh rêmin a erepemin thôthien kohwah.
HEB.11.23	Putedâlem junma Mosa chhat diko ate nyong awa hehma jengrem huhriem lahma thienwah. Thinma atea nyahrãng naasen khewah, ngale thinma Lowang ngin dânran lechei dângwah.
HEB.11.24	Putedâlem junma Mosa ma ate hôngdông diko Nga a Wangcha chha ngama ngat lehun dângwah. 
HEB.11.25	Atema sanpoat poatthe chharãng pap demnâng khuhah nâhah tôngnoma atema Joban mihnyan heh demnâng johchêm peba hunwah. 
HEB.11.26	Atema Igip wah chentô chhahkhem le ngun akem heh noma Misaia rãng chêmchoh peba asen ngama hunwah, chenrãngma ngako, atema khedi wah rangkep pa adong thônghun wah.
HEB.11.27	Putedâlem junma Lowang rinkhahran lechei thangma Mosa Igip wah loatchhoan wah. Atema mitma lekhe Joban pa khe eka lele danglahma Igip nâng ngakwâng rãng lenyoak dângwah. 
HEB.11.28	Putedâlem junko atema Adankhoam lokuh pa kuhwah ngale hei pa kâsekko hutrãng chienwah, erohkoba rangkhethung wah mihritphêrãng Joban ngintatte hehma Isrial mihnyan heh humkâwah khhepho chha heh leritphe dângwah.
HEB.11.29	Putedâlem junma Isrial mihnyan hehma Josi Chek pa hahran khohma dânkhoam wah rãngrãng dânkhoam wah; phumma chenthu Igip mihnyan hehma eroh dânkhoam rãng ngatko Josi pumma phangtang phophewah.
HEB.11.30	Putedâlem junko Isrial mihnyan hehma Jeriko pantumlit jâengit tûmkhoam diko runjâwah. 
HEB.11.31	Putedâlem junko dihiaknyu phoangseng chhahte Rahab pa Joban ngin lekepte heh demnâng lejoh ritphewah, chenrãngma ngako, atema Isrial mihnyan huh jejette chienwêntah heh ate humko tôngthukwah.
HEB.11.32	Ngama ademin ahan thakthôkoh a? Rohkomin nenâng Gidion, Barak, Samson, Jepthat, Devit, Samoel, ngale mõngheh ngin thôkohrãng sanpoat aho. 
HEB.11.33	Putedâlem junma thinma diaktang demnâng ranloatmîn lahma jienwah. Thinma chenpa toangtanga erepa molahma Joban ma toamsem tahpa chohwah. Thinma Sahdong hinhoo thunkâmin tâtâng hepwah, 
HEB.11.34	nyahrãng cheili wendô hehmin tâmutsiet wah, ngale dengma ritdoak rãng ngatwah min pêwak wah. Thin a lonien dângwah, rohkomin lochaan hôngdâng wah; ngale thin a ranloatmîn poatko lochaan hongdang lahma mihdiak sipâhi heh jienwah. 
HEB.11.35	Dihiaknyu heh Putedâlem junma thinhumte tangkâ heh riichoanwah ngakhîn wah.
HEB.11.35	Khuka hehma dangeka, asenma thînphea ngat komin hunmah, chenrãngma ngako thinma chêmchei demnâng riilahma khediko roandôngsen danglahma ngakhîn peba hunwah. 
HEB.11.36	Khuka hehnâng dûmmek lahma buh awat wah, ngale khuka heh janruma khhek lahma phâtek nâng sekwah. 
HEB.11.37	Thin a longma ritpet rewah, ngale khanii korãng khadoak rewah, thin a dãngma ritdoak rewah. Thinma saakkhoan le kienkhoan heh khetrãng keplahma dângwah - tangchhih dângwah, ngale thinnâng chêmsietmin rewah, ngale hôanjôan rewah. 
HEB.11.38	Hahtokkhoh pa thinrãngma lesen dângwah! Thin a hum ahah ahote rãngrãng sehah ngale hahkong hahla jêngjêng nâng phôangkhôam wah, ngale longken le hahkenkhen hehnâng phôangsông wah.
HEB.11.39	Are chentô mihnyan heh thin putedâlem junko jet eki! rohkomin Joban ma chenni toamsem tah a erepa thinma chohmah, 
HEB.11.40	chenrãngma ngako, Joban ma nãngrãngma nyahrãng asen themawa koh ehi. Atema themawa ekapa thinmin nãngdemnâng aroam lahma meba tâsâmin.
HEB.12.1	Nãngkhu rãngma putedâlem ngenâng nãng tumlitko hâkhi hôante mihnyan jahmõang tonga. Erohwah, nãnglem kowah tengbeng thukthin chentôpa rephe e, ngale nãng lephongthuk thangma tângsiette pap hehmin rephe e, ngale nãngma wah nãngrãng thienkoh ehi toatchhoan mîn pa nyahrãng hung arin kohlihma toatchhoan mîn e. 
HEB.12.2	Nãng mitma Jisu nâng thongthong sûlihma tonge, chenrãngma ngako khebengma danglahma athôan kotuk atema jôba nãng putedâlem pa senthemthem dangthuk ehi. Atea bãngphak khohko rittekrit ran cheiho! Erenoma, Joban ma ate mawah khuhah nâhah thienkoh ekapa thonghun lahma bãngphak khohko rêsê rephe rittekrit pa chenjô dangmah ngama thônghun wah, ngale erohwah atea athângheh Joban tôngthin dekchah ngeko tongeka.
HEB.12.3	Thatthong hun tan en atema chentô chêmchoh tahpa; papi mihnyan hehma atenâng chentô mitchektah a! Erohwah nedede min hungchha rinchha nekdangen ngale ne putedâlem pa nekjek en. 
HEB.12.4	Chenrãngma ngako, nea papwah pechhoanrãng pap demko ranloatmîn wah rãngrãng loatmîn eken, eroh akomin nea ritlinlin marii eken. 
HEB.12.5	Joban ma ate chhuchha rãngrãng thonghun lahma ate jabkhab junma nenâng rîn akhah then heh lekphetet ne?
HEB.12.5	“Echha heh, chenthu Teso ma nenâng phheksiet nâsiet mehôan hènko atatre en,
HEB.12.5	ngale chenthu atema nenâng ritngat mere hènko nehung nekke en.
HEB.12.6	Chenrãngma ngako, Teso ma hennâng huneka ehehnâng phheksiet nâsiet hôaneka,
HEB.12.6	ngale atema henpa ate chharãng kepeka ehehnâng phheksiet nâsiet hôaneka.”
HEB.12.7	Nema chenni chêmchei choh eken a ereko Wama phheksiet nâsiet hôan ehang ngama thonghun letma tha en; nema chêmchoh junko Joban ma nea ate chha rãngrãng kep ehèn ngama jeteka. Henchhu henchha komin ate Wama phheksiet nâsiet lehôan thienlahma tonga? 
HEB.12.8	Nemin ate chha ahan heh hôaneka rãngrãng phheksiet nâsiet lehôan medang hènko, nea ate chha linlin dangmet, nea pâmchha. 
HEB.12.9	Nãng mihnyan nyuchha hei angem wa memin nãngnâng phheksiet nâsiet hôan ehi, ngale nãngma thin ngin kepeki. Eroh medang ako, nãngju rãngma Wa ranjã chentô bâmcheimin a! 
HEB.12.10	Nãng mihnyan nyuchha nyong awa hehma sanpoat chuthe rãngchha ba phheksiet nâsiet hôan ehi, ngale erepa thinma asen ngama thonghun lahma hôan ehi; rohkomin Joban ma nãngdede rãng sênrãngma hôan ehi, erepa ate ngewah Asâthôan demko johrûrãng hôan ehi. 
HEB.12.11	Chenthu nãngnâng phheksiet nâsiet mehôan hiko, ere sanpoat pa nãngrãngma khuhahthin ledang hungkeli dangeka. Eroh komin khediko, henhennâng phheksiet nâsiet hôan lahma punsiet eka erehehma mêmo ngale toangtang roandôngpa choh eka.
HEB.12.12	Erohwah, nedek joakjâre ekepa laangen, ngale ne dakuh tiiekapa rõngsiet en! 
HEB.12.13	Lemtin pummejû khoam en, erohkoba dachhihte heh dapa chhihjâ lere thangma asên erea.
HEB.12.14	Chentô demnâng mêmo dângrãng thonghun en, ngale roandôngko Asâma dângrãng thonghun en, chenrãngma ngako, eroh ledang kako henmemin Teso leta chohkhemin. 
HEB.12.15	Jetletma dangen, henjô Joban mînchenchaan lechoh nekchen dangeken. Ngale bãngkhah hongphoak lahma ate bii pumma bãnghan heh rângchêmsiet arãngrãng newah mihnyan chhih nekhong en. 
HEB.12.16	Ngale Isau rãngrãng dihiak dela kaamchhih moatte erediko Joban nâng lepute dâlemte nekchen hongeken, atema phhekchhah hatthe nâng atea khhepho chha dengpa sengchhahwah. 
HEB.12.17	Nema ajet khediko atema ate wa ngewah rangkeprãng hunwah; rohkomin atema erepa chohho, chenrãngma ngako, atema chenni motah a erepa ngaklitsiet rãng chenni lemkhôjô ahotu dângwah, atema mitphi demnângjô methat latrii akomin talitjâ tuho. 
HEB.12.18	Nea Isrial mihnyan heh wãngtah rãngrãng dekma jiensahloatli Sinai hahho kowah wendô dong, phoambuk nyektungtung, ngale pôngdong patdong thenâng wâng dangmet, 
HEB.12.19	ngale poakpo rahmette, erediko jabkhab tatthin thenâng wâng dangmet. Chenthu mihnyan hehma jabkhab tattahko, thinma ererãngrãng ahan nekchen tattueki ngama roatsep wah, 
HEB.12.20	chenrãngma ngako, “Ngem angah mejômin are hahkongko mesahtiet ako erepa longma ritpetmin” ngama ngaeka jabkhab pa thinma chintat ho. 
HEB.12.21	Erethepa nyahrãng cheili dângwah, ngale Mosa memin ngatwah, “Nga a nyahrãng tiichei ekang!”
HEB.12.22	Phumma nea Zion Hahkong nâng wãngeren, ngale ahîn Joban sôngthin Hahnâng wãngeren, rangkhethung wah Jeroselem nâng wãngeren, ere Theko ate ngintatte heh hahjat jatma tonga. 
HEB.12.23	Nea Joban rãngma khhephochha heh khuhah nâhah khôantôngthin thenâng wãngeren, ere mihnyan hehmînpa rangkhethung nâng raangthien lahma tonga. Nea chentô mihnyan nyuchha heh achhih asen rênte Joban tânâng hûeren, ngale mihnyansen heh Ju sênsiette Joban tânâng hûeren. 
HEB.12.24	Nea Joban le mihnyan tungko toamsem anyan hôante Jisu tânâng hûeren, ngale Abel hei pumma hongjabtah noma atewah hongeka hei pumma bâmbâm asen hôngjabte tânâng hûeren.
HEB.12.25	Erohwah jetletma dangen, ngale ere hôngjabte ngin letat nekdangen. Henhenma rangkhethung wah Joban ngin are hahtokkhoh ko thôkohte heh nginlekep dangeka ere mihnyan heh henmin leta pemin. Eroh medang ako, nãngma rangkhethung ma hahtokkhoh ko jabkatte ngin lekep medang eko chenroh jienpemin a! 
HEB.12.26	Ere sanpoatko ate jabkhab roat pumma hahtokkhoh pa ephongsiet a, rohkomin, athângheh atema toamsem eka, “Ngama ade rektheko hahtokkhoh pelolo ledang rangkhethung min ejoh phongsiet ang.” 
HEB.12.27	“Ade rekthe” ngaeka jabkhab junko chentô hôantah heh phangtang phongsiet lahma echhihsiet a, erohkoba leta phongsietthin heh ba lechhihsiet etonga.
HEB.12.28	Erohwah nãngma dangkoh a ngae, chenrãngma ngako, nãngma leta phongsietthin Hahsông choheki. Ngale nãngma Joban ngin keplihma ate ranchei nungma nãnghung nâng khuhah nâhah danglihma Joban nâng soamtô min; 
HEB.12.29	chenrãngma ngako, nãng Joban pa linlinjô ajemkhâm wen.
HEB.13.1	Kristan pho anaa rãngrãng wathema wathe nâng hun achhâmîn letma tongen. 
HEB.13.2	Nehum nâng mihwun heh lejekthuk nekdangen. Chenrãngma ngako mihnyan hehma eroh jekthukwah rangkhethung wah Joban ngintatte min lâjek thuktah. 
HEB.13.3	Nema phâtek nâng khhekritte mihnyan hehnângmin thin demnâng johkhhekrit wah rãngrãng thonghun en. Ngale chêmchete hehnâng nemin thin demnâng johchêmwah rãngrãng thonghun en.
HEB.13.4	Anga ngama nemnyansiet pa sâpoangpoang danglihma sietmin, ngale tangnyu tangwanii wathema wathe nâng toangtang tuta dângmin. Janchhô paangmih poatko kaamchhih moatte le mihdihiak dela tungnâng kaamchhih moatte hehnâng Joban ma achhih ngatmin.
HEB.13.5	Ne roandôngko ngun akem nâng hangbalin nek hun en, ngale nenâng chenni tonghèn a ere demko rinme letma tongen. Chenrãngma ngako Joban ma ngaeka, “Ngama chenthumin thinphemah; ngale Ngama chenthumin lekphemah.” 
HEB.13.6	Erohwah, nãngkhuma hungdongdong danglihma jab e,
HEB.13.6	“Teso pa Nganâng chohsokte,
HEB.13.6	erohwah Nga cheitumek.
HEB.13.6	Ngale Nganâng henma chenni taretu hanga?”
HEB.13.7	Amawah nenâng Joban nginkong thôkohte khhepho phannang heh thonghuntan en. Thin chenroh songtong lahma riitah a ereheh ngakthonghun tan en, ngale thin putedâlem rãngrãng dangen. 
HEB.13.8	Jisu Krista pa mejâ, thejâ, ngale roantang roangjêng rãng mãnthe. 
HEB.13.9	Jatrup ledangli ngin ariet heh tatletma toangtang lemkhô kowah nekke khoam en. Jokphhek chhah niemarang heh keplihma tôngnoma Joban ngewah mînchenchaan chohlihma tôngpeba asen; henhenma phhekchhah niemarang heh keplahma tongeka ereheh nângmin ere niemarang pumma chenjô chohsûmah.
HEB.13.10	Jews heh rangsoam thin kowah moatte soam aroakte hehma chaamkhoh kowah joapsoap eka heh chenjô leta phhekchhah min. 
HEB.13.11	Jews heh soam aroakte adongthôan hehma nyahrãng Asâthôan Theko ngem angah hei keplahma paprãng joapsoap hokwah; rohkomin thinma ngemsekpa hahdaang wah panthong liennâng rokthhekwah. 
HEB.13.12	Erohwah mihnyan nyuchha heh pappa ate heima sâsietrãng Jisu min hahdaang wah panthong liennâng ritwah. 
HEB.13.13	Erohwah, nãngmin hahdaang wah panthong liennâng chhoanlihma atema rêsêchoh ekako johdange. 
HEB.13.14	Chenrãngma ngako are hahtokkhoh ko nãngrãng roantang roanjêng sôngthin hahdaang aho; nãngma khedi kowah ahokmin hahdaang peba bemlaeki. 
HEB.13.15	Erohwah, Jisu junma Joban nâng nãngma roantang arô ngema joapsoap e, ngale nãngma atenâng soam aroak kohhokwah rãngrãng nãng thunma atea Teso ngama loatjab eki. 
HEB.13.16	Kaamsen moatrãng neklekphe en ngale wathema wathe nâng chohsokmîn min neklekphe en, chenrãngma ngako, ereheh jôba Joban rinmeli joapsoap.
HEB.13.17	Ne khhepho phannang heh nginkep en ngale thinma chien ehèn junko dangen. Thinma leboantong thangma ne Ju amoang heh sûare ehèn, chenrãngma ngako, thinmemin thin moatlem thãpa Joban nâng khesokmin. Nema thin ngin mekep enko, thinma thin moatlem pa khuhah nâhah emowak a; eroh ledang kako, thinma hungkeke emoa, ngale nenângmin chenthujô leta chohsûmin.
HEB.13.18	Nirãng roantang rangsoam kohhi. Nihung nirin linlin danglihma asâ, chenrãngma ngako, nima sanpoat roakweih kaamsen moat tuta huneki. 
HEB.13.19	Ngale Nga nekhu tânâng Joban ma sitsiak chenmam ngakchienkat hang ngama rangwah mamsoam kohha ngama rosep eka.
HEB.13.20+HEB.13.21	Joban ma nãng Teso Jisu Krista ritwah ngakhinsiettah, ngale ate hei junma atea Saaksokte Adongthôan dangeka, ngale erejunma roantang roangjêng rãng toamsem eka. Ate hung junko moatrãng mêmo kohte Joban ma chentô asenli heh chenchoh kohhi, ngale Jisu Krista junma atema nãngnângmin ate hungsênli moatlem moatrãng chenmam hôanhi. Erediko Krista mîn roantang roangjêng rãng chendonga! Amen.
HEB.13.22	Ngalemruchha heh, Ngama nehung dôngthukrãng rîn akhah ngin thôkoh ekako nehung môngsiet letma mamjettat en ngama rosep eka; chenrãngma ngako Ngama nenâng are sitiraang ekapa nyahrãng alo nyong dangmah. 
HEB.13.23	Ngama nenâng nãngnaa Timothi phâtek wah lâlaangtah ngama thôkoh huneka. Ngale ate sitsiak meka rako, Nga nedemnâng chohmîn katko atemin Nga demnâng ejohsiet katrâng.
HEB.13.24	Niwah salem pa ne lemsênte khhepho phannang, ngale chentô Joban mihnyan hehnângmin thôkoh en. Itali diakwah Joban nâng putedâlemte hehma thin salem matkat ehèn.
HEB.13.25	Joban mînchenchaan nekhu anga nga demnâng chentonghèn.
JAS.1.1	Joban ngale Teso Jisu Krista haa Jems ma raangeka:
JAS.1.1	Hahtokkhoh wah Joban mihnyan chentô thenâng phôangphan chhoante hehnâng salem koheka.
JAS.1.2	Ngalemruchha heh, chenthu nekhoh nâng chentô chêmchei heh mehûrako nea khuhah nâhah dangen, 
JAS.1.3	chenrãng-ma ngako, nemajet, nema chêmchei choh eken junko atadôre eken. 
JAS.1.4	Ngale rongrup nâng lethe thangma athôan kotuk rongtêngtêng mamtadô en, eroh koba nea chenni nângjô lechhih thangma rongrup nâng asen ngale apun tuta edangen. 
JAS.1.5	Phumma nekhuwah hen komin buthi mongthem aho medang enko, nema Joban nâng rangsoam en, eko Joban ma nenâng ekohhèn; chenrãngma ngako, Joban ma anga nganâng mînchen lahma chhahme ma koheka. 
JAS.1.6	Rohkomin chenthu nema rangsoam ko, nehung nâng amãnchhajô letûngmaang thangma putedâlem letma soam en. Henhenma hungnâng tungmaang lahma rangsoam eka ereheh rangsoam pa josiwah pôngma jowaak rângditwaak a rãngrãngba. 
JAS.1.7+JAS.1.8	Nemin eroh nema chenni moeken a erepa nehung nerin nâng leta phensiet metungmaang enko, nema Teso wah chenni thaeken a ereheh echoh e ngama nekthonghun en.
JAS.1.9	Tangchhih Kristan mihnyan heh chenthu Joban ma metoansiet tahko khuhah nâhah edanga, 
JAS.1.10	ngale ererãngrãng Kristan mihnyan techhu hehmin chenthu Joban ma menumsiet akomin khuhah nâhahjô edanga. Chenrãngma ngako, techhu dângpa wunwah chongpô chhihjâ rãngrãng mahjâmin. 
JAS.1.11	San pa nyahrãng chaanhong lahma bãngko ekhamsah a; phumma chongpô pa jârit erea, ngale ate phangsên pa chhihjâ erea. Ererãngrãngjô techhu hehmin thin ngun akem phoanglêmbii poatko eroh echhihjâwak a.
JAS.1.12	Henpa chêmchei chohpoat komin putedâlem nâng asen danglahma tongeka ereheh a rangkepte mihnyan, chenrãngma ngako, chenthu thinma chêmchoh ekapa metadô tahko, Joban ma atenâng hun achette mihnyan hehnâng kohrãng toamsem tah roandôngpa thinma echoh a. 
JAS.1.13	Nãngnâng arerãngrãng chêmchei junma hung methattoan hiko, nãngma, “Are chêmchoh ekangpa Joban wah chohkang” ngama lengamin. Chenrãngma ngako, Joban ma achhih ngema chenthumin nãnghung toanmahhi, ngale atema achhih ngema hen hungmin mathattoan eka. 
JAS.1.14	Rohkomin chenthu nãnghung khenwah achhih hongeka pumma kêsietchhoan junko achhih pumma nãnghung toanehi. 
JAS.1.15	Erediko thinhung khenwah achhih huneka pumma pap hongchhaeka; ngale ere pappa nyahrãng mehongdong tahko, ere pumma arit pa hongchhaeka.
JAS.1.16	Ngapho nganya heh, nekdiap chhahrii en! 
JAS.1.17	Chentô asenli ngale apunli hînhô heh rangkhethung wah kaera; erepa rangkhethung wah wenphiak Hôante Joban tâwah kaera, atea chenthumin litjâmah, ngale chenthumin rangnyek rãng litjâmah. 
JAS.1.18	Ate hung junma ngale ate toangtang jabkhab junma nãngkhu nâng roandông kohehi, erohwah atema chentô tem atiektah hehwah nãngma khebeng thôan thepa choheki.
JAS.1.19	Ngama nyahrãng ahun lemruchha heh! arepa thonghun en, Atat pa anga ngama senthemthem tat en, rohkomin jab pa ane jab en, ngale rin lemlienma nekkhah en. 
JAS.1.20	Mihnyan nyuchha rinkhah junko chenthumin Joban ma huneka rãngrãng toangtang tadangmih. 
JAS.1.21	Eroh-wah chentô jatchhih patkhah ngale chentô kaamchhih hehwah ajekre en. Ngale numnene dangletma nehung nâng Joban ma ate jabkhab khietkoh ehènpa kepen, ere jabkhab pumma nekho eta pesiet hèn.
JAS.1.22	Joban nginpa atatlolo nekjetat en; erenoma Joban jabkhab pumma chenroh ngaeka eroh mo en. 
JAS.1.23	Nema ate jabkhab ko jetatlolo jetat letma, jabkhab pumma chenroh ngaehèn a eroh lemo medang enko, nea dâpha sokmin nâng sûlahma atedede thhenpheng kheritte mihnyan rãngrãng. 
JAS.1.24	Thin a dâpha sokmin nâng thindede senthemthem kherii lahmemin khôamchhoan diko thin chenroh kheriitah a erepa lemlienma rânglekphea. 
JAS.1.25	Rohkomin nema mihnyan papwah pesiette Joban Niemarang Asenko namnam sûletma, atatlolo ledang, ere Niemarang pumma chenroh ngaeka ererãngrãng memo enko - nema chenjô memo enkomin ere kohko Joban ma rang ekohhèn.
JAS.1.26	Nekhuwah henma komin rangsoam niem kepte ngama thonghun eken a? Rangsoam niem kepte ngama ngaletma nedede thelipa lekit lorii medang enko, ne rangsoam niem pa sek ho, ngale ne dedeba diapchhahrii eken. 
JAS.1.27	Joban Wama Asâ ngale Alinlin Joban nâng soam atôte pa are hehnângba ngaeka: janthoichha hehnâng sok arête ngale janthoinyu heh chêmcheiko chohsokte, ngale are hahtokkhoh wah achhih hehnâng lechhihsietrii tôngte hehnângba ngaeka.
JAS.2.1	Ngalemruchha heh, Nãng Teso Jisu Krista mîndongthôan chohte nâng putedâlemte dangletma, nema chenthumin mihnâng rangkhoh thhenphãng sûletma achhih asen pa lengamin. 
JAS.2.2	Chenjô komin nekhu chhangko techhuwa pa kem dekkhep pa pheng ngale khetsen pa kep relahma ehûra, ngale tangchhihwa pa khetchhih keplahma min ehûra. 
JAS.2.3	Phum-ma nema khetsen keplahma hokteko ajah khoakhem letma atenâng, “Are tôngthin senko tongwãngro,” ngama rooletma, tangchhih wako, “Ire riangko chep o, ba Ngada thongko walemko tongo,” menga enko. 
JAS.2.4	Nema nedede tungko mihnyan nâng achhih asen ngama rênpên junko the eken, chenrãngma ngako erepa nema achhih ngema renpen eken.
JAS.2.5	Ngalemruchha heh, tattan en! Joban ma are hahtokkhoh wah tangchhih heh putedâlem ngenâng techhu dângrãng reneka, ngale henhenma atenâng hun achhâeka ereheh nâng kohrãng toamsem tah thepa thinnâng kohrãng reneka. 
JAS.2.6	Rohkomin nema tangchhih hehnâng thãjõ eken! Phumma ne namnek lahma chêmsiette erediko ne sekhamrãng nginpatte heh tânâng nesiethokte heh hen a? Ereheh a techhu heh ledangne! 
JAS.2.7	Ere hehma jôba nenâng mînsenthôan koh ehèn mînpa chhihthôeka.
JAS.2.8	Joban nyapraang wah choheki Joban Hahsông Niemarang pa mekep enko nema kaampunli moeken, ereko aroh raangeka, “Ne humtok humkhung wah mihnyan hehnâng nedede hunrii eken rãngrãng hun en.” 
JAS.2.9	Rohkomin nema mihnyan hehnâng thhenphãng sûletma mekhoakhem enko, nema pap lâmotet, ngale Niemarang pumma nea niemarang chhihsiette ngaehèn. 
JAS.2.10	Henma komin Niemarang kowah wanthe lekep medang ako atema phangtang chhihsiet eka. 
JAS.2.11	Chenrãngma ngako, “Dihiak dela kaamchhih nekmo en,” ngama thôkohte pumma jôba, “Mih nekritphe en,” ngamemin thôkoh ehi. Erohwah nema dihiak dela tungnâng kaamchhih lemoken komin, nema mih meritphe enko, nea niemarang chhihsiette lâdangtet. 
JAS.2.12	Chentô jab ajâ ngale moat akat nâng nãng pesiette niemarang pumma jôba achhih engahi ngama thonghun letma mo en. 
JAS.2.13	Chenrãngma ngako, mihnâng lemînchente hehnâng Joban ma thinnâng achhih asen renjâko lemînchen min; rohkomin mînchen metong hiko achhih asen rênpa nãngma tajien e.
JAS.2.14	Ngalemruchha heh, nema putedâlem eki ngaletma nemoatlem pa putedâlem junko ledang medang enko ereko chenni asen etonga? Ererãngrãng putedâlem pumma nekho tapesiet hèn a? 
JAS.2.15	Chenjô komin nãngpho anaa hehnâng thok apohrãng khet aho, erediko jokphhek chhah thinmin aho lâdangtah. 
JAS.2.16	Phumma nema thinnâng, “Joban ma rang ekohhèn! ngale lembubu tongen erediko senthemthem jokphhek chhah en!” ngama lolo ngaletma thin roandông kowah chenni lemeka ereheh lekoh medang enko - thinrãng chenni ehongsen a? 
JAS.2.17	Erohwah koh amien pemin putedâlem demko aroamma dângmin: Putedâlem lolo danglahma moatlem aho medang ako, ere pemin aritthã jôba.
JAS.2.18	Phumma wanwanthe ma enga a, “Wathenâng putedâlem, ngale ahan wathe nâng moatlem tonga.” Phumma Ngama atenâng edanthang ang, “Nganâng khesok tanhang, moat akat aho thangma putedâlem pa hennâng tongeka. Ngama nenâng Nga putedâlem ngale Nga moatlem pa khesok a.” 
JAS.2.19	Nema Joban pa wathelolo ngama putedâlem ekenle? Sen a! eroh pete joak ajo memin putedâlem eka - ngale nyahrãng tiilahma cheieka. 
JAS.2.20	Nea aba! Nenâng moatlem aho thangma putedâlem pa sekhota ngama khesok hun eken a? 
JAS.2.21	Nãngte nãngwa Abraham pa Joban demnâng chenroh toangtang jiendângwah a? Erepa moatlem junma dângwah, atema ate chha Isak pa Joban nâng joapsoap rãng ritpherãng ngatwah. 
JAS.2.22	Nema erepa khemetne? Ate putedâlem le ate moatlem nii aroamma dângwah; moatlem junko ate putedâlem pa sênsietwah. 
JAS.2.23	Ngale Joban nyapraangma aroh ngatah pa toangtang dângwah, “Abraham ma Joban nâng putedâlem wah, ngale ate putedâlem junko Joban ma atea toangtang ngatwah.” Ngale erohwah Joban ma Abraham nâng lemruchha ngatwah. 
JAS.2.24	Erohwah nema sûtan en, ne putedâlem junma lolo dangmah, moatlem junma nea Joban demnâng toangtang dangeken.
JAS.2.25	Ate phoang sengchhahte dihiaknyu Rahab demnâng min mãnthejô dângwah. Atemin Joban demnâng ate moatlem junma toangtang dângwah, atema Isrial mihnyan hehma jejette mihnyan huhchienwên tah hehnâng chohsû lahma lemhan ngema pêchhoan thukwah.
JAS.2.26	Erohwah, phoangko Ju aho medang ako phoangpa aritre eka rãngrãng, moatlem aho thangma putedâlem lolo pemin riichoanthã jôba.
JAS.3.1	Ngalemruchha heh, nekhuwah ahethôte ajah nekdangen. Nema ajet, ni ahethôte dangeki hehnâng achhih asenpa mihhan heh noma abâm erenhi. 
JAS.3.2	Nãngkhu anga ngama roantang mejô rângmôang themoe. Rohkomin henma ate jab ajâ nâng chenthujô lethe dangeka, ere mihnyan pa asen, ngale atema ate phoang phangtang kitlo lahma thieneka. 
JAS.3.3	Nãngma Mokthunko ngin chenkephi ngama ruma rângkhhek e, ngale nãngma chenko dângthuk hunekia ere ngeko rângchhoan thuk e. 
JAS.3.4	Ngale jogari hehnâng thatthong hun tan en: Jogarii pa atô chêmdongroh ngale nyahrãng pôngdongma metlahmejô mechhoan akomin, erepa jogari thunwah jankha chhupchha khhek eka pumma punchhoanthuk eka, ngale arepte pumma chennge nâng repchhoan huneka ere ngeko repchhoan eka. 
JAS.3.5	Phumma theli pemin eroh jôba: Atô arinchhajô medang akomin, erepumma dôngmõang tarângthôa.
JAS.3.5	Thatthong hun tan en, lindong lakdong pa mitchhuptô wenpôma tarokphea! 
JAS.3.6	Ngale theli pemin wen rãngrãng jôba. Chentô hahtokkhoh kowah achhih heh theli nâng tongeka, ngale atema nãng phoangko tonglahma nãngphoang phangtang chhihsiet eka. Theli pumma nãngphoang phangtang wennâng thhek eka, ngale theli pumma ere wenpa papwen wah choh eka. 
JAS.3.7	Mihnyan nyuchha ma chentô ngem angah heh tapem e, ngale apêmmin pemwak eka - wunngem, wunwo, pû anyah hehmin pemwak eka. 
JAS.3.8	Rohkomin henmemin mâmâ dede theli mathat takitloeka. Theli pa achhih ngale tâkitloatli dangmah, ngale theliko mihnyan ritphethin bii angen min ajahthem tonga. 
JAS.3.9	Nãngma theli pumma nãng Teso ngale nãng Wa Joban nâng dangkoh a min ngaeki, ngale erepumma Joban rãngrãng hôanwah mihnyan hehnângmin tem athoak eki. 
JAS.3.10	Dangkoh a ngat jabkhab le mihnâng têm athoak jabkhab pa mãnthethin thunkowah loatkaera. Ngalemruchha heh, phumma aroh pa nekchen dangeka! 
JAS.3.11	Jomit mitthe kowah jotu ngale jokhah jienroam loatjenmah. 
JAS.3.12	Ngale Ngalemruchha heh, Fugbãng kowah Olivri jienhong rimah; ngale Angurbãng kowah Fugri jienhong rimah, ngale sumjo kowah jotu jienhong jenmah.
JAS.3.13	Nekhu chhangnâng hen akomin jet ajien ngale hungchit rinchhem tongen a? Eroh metong enko nema ne roandôngko moatlemsen moletma, numnene dangletma, erediko buthi mongthemsen dangletma khesok en. 
JAS.3.14	Rohkomin nehung nâng mihphetwân, hungngek, ngale chhahnyoak, medang enko, nema ne buthi mongthem pa rângthô letma toangtang lelatnâng dangletma pap nekmo en. 
JAS.3.15	Arerãngrãng buthi mongthem pa rangkhethung wah kat dangmahra; erepa hahtokkhoh wah buthi mongthem ba, ngale erepa Joban Ju wah ledangma juchhih ngewah choh eka. 
JAS.3.16	Chenko mihphetwân ngale chhahnyoak tongeka, eretheko hahjâm tijâm ngale rongrup achhih hehmin tongeka. 
JAS.3.17	Rohkomin rangkhethung wah buthi mongthem pa khebeng thôanko hungsâ; erediko mêmo, numnene, ngale chentô demnâng lemru lemchha tuta; ngale mihnâng nyahrãng mînchen, moatlemsen tuta moeka; ereko thhensok le khoanglep aho. 
JAS.3.18	Ngale mêmo dângrãngma moatte hehma mêmoma moeka junko asenli ngale mêmo echohwak a.
JAS.4.1	Nekhu chhangnâng ran angem ngale mên ahiet pa chenwah hongeka? Ereheh nekhu hung arin khennâng roantangma khuhah nâhah chohrãng loatmîn eka junko hongeka. 
JAS.4.2	Nema chenni hunken a erepa tachohmet, erohwah nema mihritphe eken; nema chenni komin nyahrãng hunken, ere pemin nema tachohmet, erohwah nea mên ahietmîn re eken. Nema chenni hun eken a erepa nema tachohmet, chenrãngma ngako, nema erepa Joban wah thamet. 
JAS.4.3	Ngale nema metha enkomin, erepa nema chohmet, chenrãngma ngako, ne mongthem achhih demnâng thaeken; ngale nema ere sêmmak thaeken pa nedede rinmerãng keprãng thaeken. 
JAS.4.4	Joban nâng lepute dâlemte mihnyan heh! Nema jetmetne, hahtokkhoh demnâng lemruchha dangkenpa Joban demnâng ran dangeki ngama? Nema hahtokkhoh demnâng lemruchha dâng mehun enko, nema nedede a Joban ranrãng hôanrii eken. 
JAS.4.5	Nekthonghun en Joban nyapraangma ngaeka pa toangtang dangmah ngama, Joban nyapraangma aroh ngaeka, “Joban ma nãng khennâng thienkoh ehi Ju pumma nãngnâng nyahrãng hun ehi.” 
JAS.4.6	Rohkomin Joban ma nãngnâng ate mînchenchaan koh ehipa ere nomemin achaan. Joban nyapraangma ngaeka, “Joban ma ngam apoate mihnyan hehnâng hunmah, rohkomin numnene dângte mihnyan hehnâng ate mînchenchaan koheka.”
JAS.4.7	Erohwah, Joban khenko tongletma ate nginkepkep dangen. Juchhih pa junloat re en, ngale erohkoba juchhih pa newah etaangchhoan hèn. 
JAS.4.8	Joban tânâng hûren, ngale erohkoba netânâng Joban enamra. Papi mihnyan heh nedek pa sâsoan en! ngale ahuh khoanglep heh, nehung pa sâsietre en! 
JAS.4.9	Hungchhih rekmah demnâng sep ajôangre en; Ne angitre eken litpa asepre en, ngale khuhah nâhah dangeken litpa hungchhihma tongen! 
JAS.4.10	Teso mathahko numnene dangletma tongen, ngale erohkoba atema ne echoangpe hèn.
JAS.4.11	Ngalemruchha heh, wathema wathe nâng nekchhih thômîn en. Nema nelemru Kristan ahan heh chhihthô, ngale thinnâng athe melo enko, nema Joban Niemarang ko achhih ngale athe ngaeken. Ngale nema Joban Niemarang nâng athe menga enko, nea Joban Niemarang kepte dangmet, rohkomin ere Niemarang ko athe loatteba. 
JAS.4.12	Joban loloba Niemarang kohte ngale athe loatte. Ate lolo jôba tâpesiette, ngale tâchhihsiette. Mihhan nâng athe loatrãng, nang hen ngama thonghunrii eko?
JAS.4.13	Ade dangeka, aroh jabte hehma Ngangin jetat tanha, “Thejâba nènep nãngma wanthe hahdaang nâng chhoan lihma, eretheko nãng rangpâ pâtherãng tongchhoan e, ngale kaam molihma ngunwah jahmõang bie.” 
JAS.4.14	Nema nènep ne roandôngpa chenroh dângmin a erepa tumin jetmet! Nea wenkhuh chuthe chharãng hong lahma mahjâte wenkhuh rãngrãngba. 
JAS.4.15	Nema arohba tajab en: “Teso hungsi medang ako, nãng ehin e, ngale are moatlem heh emoe.” 
JAS.4.16	Rohkomin athângheh nea ngam apoarit reken, ngale rângthôrit re eken; Are chentô rângthôrii eken heh phangtang athe.
JAS.4.17	Erohwah, nãngma moatlemsen ngama jetlihma ere moatlempa lemo medang eko, erepa nãngrãngma pap.
JAS.5.1	Ngale ade dangeka, techhu hehma Ngangin ko jetat tanha! Nekhu khohnâng hokmin chêmchei hehrãngma sep ajôangre en! 
JAS.5.2	Ne ngun akem heh sãnjâtah, ngale nekhet akhu hehmin thup adõngma lâphhektah. 
JAS.5.3	Ne ngun akem hehmin chhinma lâphhek kohthen, ngale are chhin pumma chhihphhek eka junma nea achhih ngama jeteka, ngale ere chhin pumma nephoang hehmin wenma jêmkhâm rãngrãng ephhek hèn. Nema ngun akem heh are rãngkuh sanha thôanthâng sanpoatko khôanbi eken. 
JAS.5.4	Nema nepit wah dekbi biite hehnângmin dekbi thã kohmet. Thinma ne lelatnâng jabeka nginpa jetattan en! Ne chhah khôankhen kohte mihnyan heh sepjôangpa Chentô noma achaanthôan Teso Joban nânâng lâhûtah. 
JAS.5.5	Are hahtokkhoh kowah ne roangdôngko ngun akem lolo chenni nângjô lesekmah thangma khuhah nâhah tongeken. Nededema ne ritphejâ rangwo korãng tetjoakrii eken. 
JAS.5.6	Nema chenni nângjô lethete mihnyansen hehnâng achhih ngaletma ritphe eken, ngale thinma nenâng jektãng mahhèn. 
JAS.5.7	Ngalemruchha heh, Teso mangak ngaka hung arin môngmông tongen. Thatsû tan en, pitmoatte hehma thinpit wah chhah heh mamun munwãng chenroh rângbem a. Thinma rangcho chobengwah rangpat ngale chojekwah rangpat heh thin pitwah chhah hehrãngma hung arin môngmông danglahma rângbemla a. 
JAS.5.8	Ererãngrãng nemin hung arin môngmông tongen. Ne dâlem pa senthemthem dangen, chenrãngma ngako Teso ngakkat rangwopa lânamtha.
JAS.5.9	Ngalemruchha heh, wathema wathemîn nekchhih thômîn en, eroh medang enkoba Joban ma nenâng achhih ngama lenga edanghèn. Aren rangwopa lânam hutha, ngale lâhong eka. 
JAS.5.10	Ngalemruchha heh, Teso mînko jabte mõng hehnâng thatthong hun tan en. Thin chenroh hung arin môngmông dangtah a, ngale chêmchei heh chenroh tadô tah a, ereheh nâng thatsû letma nemin thin rãngrãng dangen. 
JAS.5.11	Thinma chêmchei heh tâdôdi nãngma thinnâng rangkepte ngama rooeki. Job ma chenroh tadôtah a erepa nema lâchohtattet, ngale nemajet athôanko Teso ma atenâng chentô chohkohtah a. Chenrãngma ngako Teso nâng mînchen ngale hun achet pa jahmõang tonga.
JAS.5.12	Ngalemruchha heh, chentô noma alemthôan pa, chenthu nema toamsêm poatko, rang ahah mîn kepletma min neksem en, erediko chennimîn keplet mejô neksem en. Nema meta enko, “Tamo ang” ngaen, ba letamoli medang ako, “Tamomek” ngaen, eroh medang enkoba nekhoh nâng Joban ma achhih lenga edanghèn.
JAS.5.13	Hen akomin nekhuwah chêmcheite tongen a? Eroh metong enko rangsoam en. Ngale hen akomin nekhuwah khuhahte tongen a? Eroh metong enko nema Joban nâng rôsê se en. 
JAS.5.14	Nekhuwah hen akomin khunte tongen a? nema Asâthem khhepho heh roochhoanthuk en, ngale thinma Teso mînko khunte hehnâng Oliv tienma hutko lahma rang chensoamkoh a. 
JAS.5.15	Putedâlem lahma thinrãng rangsoam koheka junko khunte pa ame erea; Teso ma thinphoang pa engaksensiet a, ngale thinma pap motah hehmin map echoh a. 
JAS.5.16	Erohwah, nepap heh wathema wathe nâng thômîn koletma map thamîn en, ngale wathema watherãng rangsoammîn koh en, erohkoba ne khoanchet heh esen en. Joban nâng putedâlemte mihnyansen heh rangsoam pa nyahrãng chaanwin. 
JAS.5.17	Ilija min nãngkhu rãngrãng mihnyan jôba dângwah. Atema nyahrãng hung kohlahma rang nekchenpat eka ngama rangsoam wah, phumma pârem khathe hahtokkhoh ko rang lepat dângwah. 
JAS.5.18	Eredikomin depthe atema rang chenpat a ngama rangsoam wah, phumma rangkho wah rangpat patka lahma hahko too achhah sênwah.
JAS.5.19	Ngalemruchha heh, nekhuwah hen komin toangtang kowah kechhoan letma mihhan wathema methe ngaksiet hû hènko, 
JAS.5.20	are nginpa thonghun en: Henma akomin papi mihnyan pa lemkhôchhih wah mengak siethû ako atema papi mihnyan Jupa ritwah pesiet eka ngale ajahthem pap hehmin map chohthuk eka.
1PE.1.1	Jisu Krista moattat chhoante Piter ngewah-
1PE.1.1	Joban ma arên mihnyan heh Pontas diak ngale Galatien, Kapadokia, Asia, ngale Bithinia, diak hehnâng phoangphan chhoan lahma hum ahah ahote heh rãngrãng phoangsông chhoante hehnâng raangeka. 
1PE.1.2	Nea Joban Wa mongthem junko ren ehèn ngale Jisu Krista ngin kepte dângrãng ngale ate hei pumma sâsietrãng Joban ma ate Juma mihnyan Asârãng hôan ehèn.
1PE.1.2	Nekhu khohnâng Joban mînchenchaan ngale mêmo ajahthem chentonghèn.
1PE.1.3	Nãng Wa Joban ngale nãng Teso Jisu Krista nâng dangkoh a ngae! Chenrãngma ngako, atema nãngkhu nâng nyahrãng mînchen junko atema Jisu Krista ritwah ngakhinsiet lahma nãngkhu nâng roandông nyan kohehi. Ere pumma nãngkhu hungnâng ahîn dâlem kohehi, 
1PE.1.4	ngale erohwah Joban ma ate mihnyan hehnâng kohrãng rangkhethung nâng thientah heh nãngma chohrãng thonghun eki, ereheh rangkhethung nâng asânmin lesãnjâmin, ngale chhihmin lechhihmin, erediko chenthujô lejien rãjâli thenâng thienkoh ehèn. 
1PE.1.5	Ereheh nekhurãng, nekhu putedâlem junko athôan sanpoatko khope chohrãng Joban chaanma pepâng lahma thien ehèn.
1PE.1.6	Erohwah rinroan letma tongen. Phumma athângheh sanpoatko nema rongrup ngema ajahthem chêmchei chohjunko hungchhih rekmah medangen komin. 
1PE.1.7	Nema chêmchoh eken junkoba ne putedâlem pa linlin dangale dangmah a erepa jienjetmin. Achhihjâli kem pemin chhih ale asen a ngama jetrãng wennâng rângthatsõa; erohwah kem nomemin abâmbâm adong ne putedâlem pemin linlin dang ale dangmah a ngama metkep thatsokmin, erohko ne putedâlem pumma chenmam tadôa. Erediko chenthu Jisu Krista hongkat Rangwo ko nema rô, ngale mîndông choangpe echoh en. 
1PE.1.8	Nema ate lekhejô medang enkomin atenâng hun achhâ eken, ngale nema athângheh ate lekhejô medang enkomin atenâng putedâlem eken. Erohwah, nea thunma tâthôli ledang khuhah nâhah dangeken, 
1PE.1.9	chenrãngma ngako nema atenâng putedâlem thã nejunâng khope choh eken.
1PE.1.10	Are khope junma mõng hehma senthemthem lâthat lemtetah, ngale Joban ma nenâng koh ehèn hînhô hehrãng memin thinma profisi chihôantah. 
1PE.1.11	Thinma erepa chenre sanpoatko dângmin a ngale erepa chenroh hokmin a ngama thatlemte wah. Ere sanpoatko thin khenwah Krista Ju tongeka pumma thinnâng Krista ma chêmchoh lahma atema ere chêmpa tadô lahma erediko atema mîndông rângthô choh eka heh jetthuk lahma loatthô thukwah. 
1PE.1.12	Joban ma ere mõng hehnâng thin moatlem pa thindede wokphoatrãng dangmah ngama loatjetthuk eka, rohkomin thinma nekhurãng moatwah, ngale rangkhethung wah chienkat era Asâthôanju chaan junma Nginkongsen phoangthôte mihnyan hehwah nema athângheh chohtat eken ngin heh thinma nekhurãng jabeka. Are heh rangkhethung wah Joban ngintatte hehmemin jet huneka.
1PE.1.13	Erohwah, nehung nerin ma moatrãng chepen. Ngale jetletma tongen, erediko Jisu Krista hôngkat jâko nema Joban mînchenchaan chohminko senthemthem dâlem letma tongen. 
1PE.1.14	Joban nginkepkep dangen, ngale nea aba dângpoatko ne hungma chenroh huntet a ereko ne roandông pa nekdang thuktu en. 
1PE.1.15	Erenoma, neroote Joban pa Sâpoangpoang dangeka rãngrãng, nememin chenjô memo enkomin Sâpoangpoang dangletma mo en. 
1PE.1.16	Joban nyapraangma ngaeka, “Asâthôan dangen, chenrãngma ngako, Nga a Asâthôan.”
1PE.1.17	Chenthu nema Joban nâng rangsoam ko nema atenâng Wa ngama rooeken, atema chentô mihnyan nâng mãntheko thieneka, ngale anga nganâng henma chenroh moeka erejunko atema achhih ba asen pa ren eka; erohwah, are hahtokkhoh ko ne roandôngko Joban ranchei letma songtongen. 
1PE.1.18	Chen-rãngma ngako, nete newa hehma nenâng roandông ko chhih akhahli moatlam thienla kohthen kowah nekhu pesietrãng chennithã thumtah a erepa nema jet. Erepa ngun akem rãngrãng chhihjâ lima thumwah dangmah; 
1PE.1.19	erepa nyahrãng thãchaan Krista roandông hei kohwah, atea mâmãn, erediko nyek alekmin aho saakchha rãngrãng dângwah. 
1PE.1.20	Atea Joban ma rang ahah hôan mama rênwah, ngale are athôan sanpoatko nekhurãng sênrãngma hongeka. 
1PE.1.21	Ate junma nekhuma ate ritwah ngakhinsiet lahma atenâng mîndongthôan kohte nâng putedâlem eken; ngale erohwah nema Joban nâng putedâlem ngale tok anâ re eken.
1PE.1.22	Ade phumma nema toangtang nginkepkep dangletma nedede lâsâ sietriitet ngale putedâlemte mihnyan ahan hehnângmin nyahrãng hung arin kohletma lâhuntet, nekhu hung arin phangtang khenwah wathema wathe nâng hun achhâmîn en. 
1PE.1.23	Chenrãng-ma ngako, roantang roanjêng ahîn Joban Jabkhab junma ne chenthujô leriite nyong awa chha rãngrãng lâthe ngakchhathen, aritte nyong awa rãngrãng heh chha rãngrãng dangtumet. 
1PE.1.24	Joban nyapraangma ngaeka rãngrãng,
1PE.1.24	“Chentô mihnyan nyuchha heh hin rãngrãng,
1PE.1.24	ngale chentô thin mîndong eka hehmin wunwah chongpô rãngrãng.
1PE.1.24	Hin heh choakjâ reka, ngale chongpô hehmin jârit reka,
1PE.1.25	rohkomin Teso jabkhab pa roantang roanjêng lechhihmin.”
1PE.1.25	Are jabkhab pa nenâng thôkohthen Nginkongsen pa.
1PE.2.1	Erohwah, nededema chentô achhih hehwah taangen; mothô khoanglep, mihphetwân, erediko mihnâng dûmmek jabkhab heh nekjabtu en. 
1PE.2.2	Naajengchha hehma roantangma nyong nyuhpoti linlin pa chhahhun rângdang arãngrãng, nememin neju rãngma Ju nyuhpoti linlin pa chhah en, ngale nema eroh mejok en koba dongletma kho epe en. 
1PE.2.3	Joban nyapraangma ngaeka, “Nema Teso pa linlinjô chentôsên a erepa lâjettet.”
1PE.2.4	Teso tânâng hûren, atea ahîn long, mihnyan nyuchha hehma achhih ngama petphe eka, rohkomin Teso ma alemli ngama ren eka. 
1PE.2.5	Ahîn long heh rãngrãng dangletma hunren, ngale nea Joban rangsoamhum hôanthin longrãng chenkep hèn, ngale ere humko soam aroakte Asâthôan dangletma nema Jisu Krista junma Joban nâng atema nyoakkepli joapsoap en. 
1PE.2.6	Chenrãngma ngako Joban nyapraangma ngaeka,
1PE.2.6	“Ngama alemli longpa ren ekang,
1PE.2.6	Erepa Ngama Zion nâng alemli thôan longrãng thien ekang;
1PE.2.6	ngale henhenma atenâng putedâlem eka ereheh chenthujô mahto nâng ledangmin.”
1PE.2.7	Henhenma putedâlem eken a ere hehrãngma ere longpa nyahrãng alemli thôan; rohkomin lepute dâlemte hehrãngma:
1PE.2.7	“Humhôante mihnyan hehma achhih ngama petphe eka longpa chentô noma alemli thôan longrãng litdangeka.”
1PE.2.8	Ngale Joban nyapraang thehân nângmin aroh ngaeka,
1PE.2.8	“Are long pumma mihnyan heh dakho ethutthuk a,
1PE.2.8	ngale are longjan pumma ekôanriithuk wak a.”
1PE.2.8	Thinma jabkhab ko lepute dâlemdi dakho thutwak eka; erepa Joban ma ate hung junko thin khohnâng eroh chendanga ngama moeka.
1PE.2.9	Rohkomin nekhua arênwah mihnyan nyuchha, ngale Lowang rãngrãng soam aroakte, Asâthôan mihnyan nyuchha, Joban mihnyan linlin, ngale Joban ma patritli moeka heh phoangthô kohrãng ren ehèn, ngale atema rangnyek khenwah atedede patritli wenphiak ko loatsietkat ehèn. 
1PE.2.10	Poattheko nea Joban mihnyan ledangwah, rohkomin ade phumma nea Joban mihnyan lâdangtet; poattheko nema Joban mînchen pa lejetwah, rohkomin ade phumma nema Joban mînchen lâchohtet.
1PE.2.11	Ngalemruchha heh, Nga a are hahtokkhoh ko mihwun ngale hum ahah ahote rãngrãng danglekma nenâng rosep eka! Hei angem phoangma huneka junko nekdangen, ereheh roantangma nangju demnâng ran rãngrãng danglahma loatmîn eka. 
1PE.2.12	Joban lejette heh mathahko ne jat apat heh sênmõang dangen, erohkoba chenthu thinma nenâng kaamchhih moeken ngama mesekham hènko, nema kaamsen moeken heh thinma chenkhe hèn, ngale erohkoba thinma Joban ngakkatjâ Rangwo ko atenâng erôa.
1PE.2.13	Teso rãng sênrângma chentô mihnyan nyuchha thôte jabte heh khenko thin nginkepkep dangen: Anga nga noma adongthôan Chofa khenko ate nginkepkep dangen. 
1PE.2.14	Ngale govono heh, thin a chentô kaamchhih moatte hehnâng phheksiet nâsiet hôanrãng, ngale kaamsen moatte hehnâng rôrãng thien eka. 
1PE.2.15	Chenrãngma ngako nema kaamsen moletma mihnyan chhih hehma aba rãngrãng phoangjab eka heh kihsietrãng hun ehèn. 
1PE.2.16	Ne hungsiko songtongen, rohkomin ne hungsiko songtong letma kaamchhih nekmo en, Joban haa rãngrãng dangletma songtongen. 
1PE.2.17	Anga nga demnâng asen tuta dangen, putedâlemte ahan hehnângmin hun achhâ en, Joban dongthuk en, ngale Chofa rancheichei dangen.
1PE.2.18	Haa hehma mâmâ dede tângtewa nginkepkep dângmin ngale thinran nyahrãng cheiletma khesok en, erepa nenâng hun achette ngale mînchênte hehnâng lolo ledang, nedemnâng achhih dângte heh demnâng min erohjô dangen. 
1PE.2.19	Nema ledangli nâng chêmchoh ekenpa metadô enko, Joban ma nenâng rang ekohhèn, chenrãngma ngako nema Joban nâng thonghun eken. 
1PE.2.20	Chenrãngma ngako nema kaamchhih moatthã mewat hènko nema chenni echoh ena? Roh akomin nema kaamsen moattha chêmchei chohletma metadô enko, Joban ma erethã nenâng rang ekohhèn. 
1PE.2.21	Eroh moatrãng jôba Joban ma ne rooehèn, chenrãngma ngako Krista atedede min nekhu rãngma chêmchoh wah ngale atema nekhu nâng eroh mo en ngama khesok ehèn, erohkoba nemin ate damãnko nekletma ate rãngrãng etadangen. 
1PE.2.22	Atema pap moho, ngale henmemin ate thunkhap wah mothô loatjab lahma chohtat ho. 
1PE.2.23	Chenthu mihnyan hehma atenâng dûmmek poatko, atema thinnâng jabkhab chhih ma ngakdân jabho; Chenthu atema chêmchoh poatko, atema ran ngakchâho, rohkomin atema toangtangma rênte Joban nâng lolo dâlem wah. 
1PE.2.24	Krista ma atedede phoangko nãngpap heh bãngphak khohko hènphetah, erohwah nãngma pap moatpa jeklihma toangtang danglihma sôngtôngmin. Ngale ate phoang wah mâmãn junko nekhu khoanchet sen eken. 
1PE.2.25	Nea lem môangphete saak heh rãngrãng dângwah, rohkomin ade phumma saaksokte ngale ne Ju heh bemte dijun rãng lângak sietthen.
1PE.3.1	Ererãngrãng tangnyu hehmin ne tangwa nginngin ko dangen, erohkoba henma akomin Joban jabkhab ko leputedâlem medang ako, ne jatsen patsen pa khelahma eputedâlem a. Nema jabkhab mejô chêmngatthin dangmah. 
1PE.3.2	Chenrãngma ngako thinma nejat apat sen pa ekhea. 
1PE.3.3	Nema phangsen chendange ngama rangkhoh nâng lolo khopa junkhit, kempa lit, ngale khet akhu sensen pa kepletma neksôa en. 
1PE.3.4	Erenoma, nehung khennâng phangsen chendangen, ngale hung khennâng sôala wah rãngrãng numnene erediko kihrinrin dangeken peba chenthumin leta chhihjâ min, ngale ere peba Joban ngenâng nyahrãng alemli thôan. 
1PE.3.5	Chenrãngma ngako, ama thuwah dihiaknyu hehma thin tangwa nginngin ko danglahma thinma Joban nâng putedâlem lahma thindede phang sênsietrit wah. 
1PE.3.6	Sara eroh dângwah; Atema Abraham nginkepkep danglahma atenâng teso ngama roowah. Erohwah chenni ranjô lechei kaamsen moletmejû medang enko, nemin Sara chha jôba.
1PE.3.7	Ererãngrãng tangwa hehmin ne tangnyu heh demnâng senthemthem dangletma hungthe rintheko songtongen, chenrãngma ngako thin a nehang achaantô dangmah. Thinnâng senthemthem khoakhem en, chenrãngma ngako thinmemin Joban ngewah roandôngpa hînhô rãngrãng nekhu demnâng aroamma choh eka. Nema eroh memo enkoba ne rangsoam ko chenni mejô tengbeng mah.
1PE.3.8	Athôanko dangeka: Nekhu anga nga hungthe rinthe ngale mãnthe tuta thonghun en; wathema wathe nâng hun achhâmin en, mînchenmîn re en, ngale wathema wathe demnâng numnene dangen. 
1PE.3.9	Nerãngma kaamchhih moatkohte hehrãng nema kaamchhih nekngak mokoh en, ngale nenâng têm athoakte hehnâng nekngak tem athoak en; erenoma, Joban ma thinnâng chenchohsûa ngama rangsoam koh en, chenrãngma ngako, Joban ma nenâng rangkoh a ngama toamsem lahma nekhu roowah. 
1PE.3.10	Joban nyapraangma ngaeka,
1PE.3.10	“Nema roandôngko khuhah nâhah dâng mehun enko ngale roandôngsen dônghun medang enko,
1PE.3.10	nema jabchhih jabkhah jabpa ajekre en ngale mothô thôpa jek rêmin.
1PE.3.11	Nema kaamchhih moatpa ajekre en ngale kaamsen mo en;
1PE.3.11	nehung nerin phangtang kohletma mêmo dângrãng latrii en.
1PE.3.12	Chenrãngma ngako Teso ma toangtang hehnâng bemsûeka ngale ereheh rangsoam ko jetat eka;
1PE.3.12	rohkomin kaamchhih moatte hehnâng atema chhihchoh re eka.”
1PE.3.13	Nema kaamsen memo enko henma nenâng ewat hèn a? 
1PE.3.14	Rohkomin nema kaamsen moattha chêm mere enko, nema rang ekepen! hen ranjô nekchei en, ngale nekpatrii en. 
1PE.3.15	Rohkomin nehung nerin nâng Krista jôba Teso ngama thienletma atenâng toak asân en. Ngale ne hungkhen wah nema dâlem eken junma henma akomin nenâng methongpha hènko ereheh nâng danthângrãng sanpoat roakweih bemkep tongen, 
1PE.3.16	rohkomin ere thôngphâte hehnâng numnene ngale senthemthem danthangen. Ngale nehung nerin sâpoangpoang thien en, erohkoba nea Krista dijunte dângdi ne jatsen patsen pa thinma mechhihthô hènko, thinma chenni jab ajaeka erethã rêsê erewak a. 
1PE.3.17	Chenrãngma ngako Joban hung junko medang ako kaamchhih moatthã chêmchoh noma kaamsen moatthã chêmchoh pa asen. 
1PE.3.18	Chenrãngma ngako nepap rãngma Krista rekthe riitah pa chentô rãngma riieka, ngale nekhu Joban tânâng sietwên rãngma papi mihnyan hehrãngma mihnyansen pa riieka. Atea phoangpa loloba ritphewah, rohkomin Ju nâng ngakhîn rewah, 
1PE.3.19	ngale ate Ju ngakhîn retah pumma phâtek nâng khhekritte ju hehnâng Joban ngin thôhok kohwah. 
1PE.3.20	Are Ju heh dangeka, Noa ma khôankho tâhôan pa Joban ma hungmôngmông danglahma bêmpoatko Joban nginlekep dangtah ju heh. Khôankho ko mihnyan amãnchha - chentô tungko waeset lolo dângwah - ereheh ba jodôngma lûmko leritphe bâwah, 
1PE.3.21	Erepa dangeka, athâng hehwah ne pesietrãng baptijem kep eken thiakpa dângwah. Ngale erepa phoangwah ngek atek heh sâsôan dangmah, rohkomin hungsen rinsen danglihma Joban demnâng toamsem eki. Erepa Jisu Krista ritwah ngakhîn junma nekhu pepâng ehèn, 
1PE.3.22	Atea rangkhethung nâng wãngtah, ngale Joban dekchah ngeko tonglahma chentô rangkhethung wah Joban ngintatte heh pêneka, ngale rangkhethung wah thôte jabte, erediko chaan ahang demnâng tôngte heh pêneka.
1PE.4.1	Krista ma phoangnâng chêmchoh wah, erohwah nememin Krista ma chenroh chêmchohtah a eroh chêmrãng thonghun letma nehung dongsiet en; chenrãngma ngako henhen phoangnâng chêmriieka erehehma papkaam momah. 
1PE.4.2	Erohwah ade phumma, are hahtokkhoh wah ne roandôngko mihnyan nyuchha hung arin junko ledang Joban hung junko songtongtu en. 
1PE.4.3	Nema amako ajahthem sanpoat Joban lejette mihnyan hehma chenroh moeka eroh moletma lâlienthuktet. Ne roandôngko pong apa rãngrãng dangletma, dihiak nâng phetwân, khemmok, kuhhôan, jokphhek chhah, ngale ahôanwah moangachaang hehnâng soamtô letma dângwah. 
1PE.4.4	Ngale ade phumma Joban lejette heh demnâng nekhua ama wah rãngrãng lejoh dangtu dâng phumma bârit rewak eka, ngale erohwah thinma nenâng mitchek ehèn. 
1PE.4.5	Rohkomin ahînthu mihnyan ngale riichoante mihnyan heh rênte Joban nâng thinmemin thindede moatlem chenroh motah a erepa ekhesok a. 
1PE.4.6	Erohwah Nginkongsen pa riichoante hehnângmin thôkoh wah, chenrãngma ngako thinma ahîn poatko chenroh motah a erejunko rên dikoba, thin Jupa Joban junko ehinwak a.
1PE.4.7	Chentô pejô athôan sanpoat pa lâhûtha. Erohwah nedede min hungmông rinmông, ngale jetletma dangen, eroh metong enkoba nema rang ejiensoam en. 
1PE.4.8	Chentô nomemin adongpa, wathema wathe nâng nyahrãng hun achhâmin en, chenrãngma ngako hun achetmîn pumma jahmõang pap heh mumsiet eka. 
1PE.4.9	Ne hum heh wathema wathe nâng lesi lenii thangma khuhah nâhah laangmînkoh en. 
1PE.4.10	Anga ngama, Joban ma mâmâ jatjat hînhô koh ehèn heh senthemthem jienkepte rãngrãng dangletma, nema Joban ngewah chohtet hînhô heh mihhan hehrãng asen dângrãngma kepmin. 
1PE.4.11	Henhenma ngin phoangthô eka ereheh memin Joban nginkongsen pa chenphoang thôa; ngale mihnâng chohsokte hehmemin Joban ma kohthen chaan junma chohsû en, eroh medang enkoba Jisu Krista junma chentô ngema Joban mîn edonga, chenrãngma ngako, ate jôba mîndông chohte ngale roantang roangjêng rãng chaan ahang demnâng tongeka. Amen.
1PE.4.12	Ngama nyahrãng ahun Ngalemruchha heh, nema nyahrãng chhâwawa chêmchohko, arerãngrãng chêmte mathatchoh ekang ngama nekpatrii en. 
1PE.4.13	Erenoma nema Krista demnâng atema chêmchoh tahko johchêm ekang ngama thonghun letma rinroan en, erohkoba chenthu Krista mîndong lahma hôngkat jâko nemin nyahrãng khuhah nâhah edangen. 
1PE.4.14	Nea Krista dijunte dângdi mihhehma mechhihchoh hènko nema rang ekepen; ngale Joban Ju, mîndongthôan Jupa nekhoh nâng tongka ehèn. 
1PE.4.15	Ngale nema mihritphedi, ba ahuhdi, kaamchhih moatthã, ngale mih chhahkhem nâng phoang nyenmîndi nekchenchêm eken. 
1PE.4.16	Rohkomin nea Kristan dângdi chêm mechoh enko, nekrêsê en, Joban nâng dangkoh a ngaen, chenrãngma ngako, nema Krista mîn kep eken.
1PE.4.17	Achhih le asen rên sanpoat pa lâhûtha, ngale Joban mihnyan hehnâng khebeng thôanko bengrênmin. Phumma nãngnâng mebengren hiko, Joban ngewah Nginkongsen ko lepute dâlemte mihnyan hehja chenroh dângmin a? 
1PE.4.18	Joban nyapraangma ngaeka,
1PE.4.18	“Mihnyansen hehmemin khope chohrãng alat medang ako;
1PE.4.18	Joban lejette papi mihnyan hehja chenroh jienpe min a?”
1PE.4.19	Erohwah, Joban hung junko thinma chêmchei mechoh ako, thin têm atiakte Joban nâng senthemthem chendâlem wak a, ngale thinma kaamsen chenmo wak a, chenrãngma ngako, thin têm atiakte Joban ma thinnâng rangkohrãng toamsem tahpa chenthujô themah.
1PE.5.1	Ngadede min Asâthem heh khhepho phannang danglekma nekhuchhang wah Asâthem heh khhepho phannang hehnâng rosep eka. Ngama Krista ma chêmchoh tahpa khetek, ngale chenthu ate mîndong lahma nãngnâng khesok jâko Ngamin ereko ejohroam ang. Ngama nenâng rosep eka 
1PE.5.2	Joban ma nenâng sokare rãng kohthen ate mihnyan heh saaksokte rãngrãng dangletma hungkoh letma Joban ma hun ehèn rãngrãng khoakhem en, erepa hung lekoh thangma metkepkep nekmo en. Ne moatlempa ngun mechoh tihko lâdangtah ngama thonghun letma nekmo en, linlin hung arinma moat hun letma mo en. 
1PE.5.3	Nema sokare rãng kohthen mihnyan heh khoko pênletma nekngam poarii en, rohkomin ere mihnyan hehnâng nema asen khesok en. 
1PE.5.4	Ngale chenthu Saaksokte adongthôanpa mehong tahko, nema aphiakthôan khophok echoh en, ngale ere khophok kowah phiak ekapa chenthumin leta mahmin.
1PE.5.5	Ererãngrãng leta lechhih hehmin ne khhepho phannang heh khenko thin nginkepkep dangen. Ngale wathema wathe nâng jienchohsok mînrãng nekhu anga nga numnene tuta dangen; chenrãngma ngako Joban nyapraangma ngaeka, “Joban ma ngam apoate mihnyan hehnâng hunmah, rohkomin numnene dangte mihnyan hehnângba senchoh eka.” 
1PE.5.6	Erohwah, Joban achaanthôan dekkhen ko nedede numnene dangletma tongen, erohkoba Joban ma sanpoatsen pa mehû theko ne echoangpe hèn. 
1PE.5.7	Ne sekmah patrit heh phangtang atenâng koh en, chenrãngma ngako, nerãngma ate sekmahkoh ehèn.
1PE.5.8	Jetletma tongen, ngale sûletma tongen! Neran, juchhih pa sahdong hinhoo rãngrãng huklahma, hen akomin chohphhek angle ngama lemsû lahma phoangkhoam eka. 
1PE.5.9	Ne putedâlem nâng rongtêngtêng tongletma ate junlo en, chenrãngma ngako, nemajet hahtokkhoh wah putedâlemte ahan hehmemin arerãngrãng mãnthe chêmchoh eka. 
1PE.5.10	Rohkomin nema poatthe chharãng chêmchoh diko, chentô mînchenchaan kohte Joban, ngale Jisu Krista demko roamletma ate mîndongko johroam thukrãng neroote Joban pumma ate dedema nekhu sâsiet lahma rongtêngtêng edangthuk hèn, ngale chaankoh lahma putedâlem senthemthem edangthuk hèn. 
1PE.5.11	Atenâng jôba roantang roangjêng rãng chaantong eka! Amen.
1PE.5.12	Ngama nenâng are siti athoanchha raang ekapa Silas ma chohsû lahma raangkat eka, Ngama jet Silas pa Kristansen. Ngama nekhu hung dôngsiet huneka, ngale Ngama nenâng arepa Joban mînchenchaan linlin ngama thôkoh huneka. Ere mînchenchaan junko Joban nâng rongtêngtêng putedâlem letma tongen.
1PE.5.13	Ne nya anaa dihiaknya Babilon wah Asâthem, ngale Joban ma rênwah hehma, nenâng thin salem matkat ehèn, ngale echha Mak memin salem matkat ehèn. 
1PE.5.14	Wathema wathe nâng Kristan hun achetmîn junko dek sitpekmîn letma rânjabmîn en.
1PE.5.14	Krista demko dângte nekhu chentô nâng mêmo chentonghèn.
2PE.1.1	Jisu Krista moattat chhoante ngale ate haa Simon Piter ngewah-
2PE.1.1	Nãng Joban toangtang junma ngale nãng Pângte Jisu Krista junma ni rãngrãng putedâlem sen chohte hehnâng raangeka:
2PE.1.2	Nema Joban ngale nãng Teso Jisu jet junma Joban mînchenchaan ngale mêmo pa mênchong chentonghèn.
2PE.1.3	Nãngma nãng roote pa jetjunko, Joban ma nãngnâng roandôngko Joban jetlihma toangtangma jien sôngtông rãng chenni lemkia ereheh phangtang kohehi, atema nãng rooehi pa atedede mîndong ngale asenli hehnâng roamlihma tôngrãng rooehi. 
2PE.1.4	Eroh jôba atema toamsem tah junko nãngnâng nyahrãng adong ngale asen hînhô pa kohehi, erohwah are hînhô heh junma hahtokkhoh hung arinma achhihli thonghun lihma chhihjâ wahmin etape en, ngale Joban rãngrãng etadangen. 
2PE.1.5	Erohwah, ne putedâlem leko nea asen dângrãngma latrii en; ngale ne asen dangkenpa Joban ma chenni huneka erepa jetletma asen dangen; 
2PE.1.6	ngale nema Joban ma hun ekepa jet eken leko nehung nerin môngmông tongen; ngale nehung nerin môngmông tôngleko atadô min rii en; ngale atadô riikenpa Joban jetletma tadô en; 
2PE.1.7	nema Joban jetleko Kristan rãngrãng mînchenmîn en; ngale Kristan rãngrãng mînchenmîn leko hun achetmîn re en. 
2PE.1.8	Are chentô jat apat heh nema lemeken, ngale ereheh nenâng ajah metong hènko, ereheh junma nema Teso Jisu Krista jet ekenpa asen edanga. 
2PE.1.9	Rohkomin nenâng ereheh aho medang hènko nea mitdoak rãngrãng, nema ataang wah khemet, ngale nema amako moatwah pap heh sâsiet kohthen pa lekphe eken.
2PE.1.10	Ngalemruchha heh, erohwah, Joban ma nekhu rooehèn le ren ehènpa roantang roangjêng rãng chendanga ngama nyahrãng latrii en; nema eroh melatrii enko, chenthumin ne putedâlem heh tamah phemet. 
2PE.1.11	Eroh koba nenâng nãng Teso ngale Pângte jisu Krista roantang roanjêng Hahsông thenâng tâwâng rãng chaan ekohhèn.
2PE.1.12	Ngale nema toangtang pa senthemthem jetletma rongtêngtêng mekep enkomin, Ngama nenâng erepa roantangma ethôkoh a. 
2PE.1.13	Ngama thonghun ekang Nga ahînma tôngpoat poatko Ngama nenâng are ngin heh roantangma thôkoh pa alemli. 
2PE.1.14	Ngama ajet are Nga hei angem roandôngpa sitsiak erii ang, ngale erepa nãng Teso Jisu Krista ma Nganâng sâpoangpoang thôkoh thang. 
2PE.1.15	Erohwah, Ngaritdi komin ne sanpoat roakweih are ngin heh chenthonghun en ngama nenâng thôthien koh a.
2PE.1.16	Nima nenâng nãng Teso Jisu Krista chaan demnâng ngakkat nginkong thôko tahheh mihnyan nyuchha ma hôanwah ngin thôkoh dangmah. Nidede mitma Jisu Krista mîndông pa khelihma thôkoh eka. 
2PE.1.17	Chenthu Wa Joban ma ate mîndong thuktah poatko nimin eretheko dângwah. Chentô noma mîndongthôan chohte pumma atenâng aroh ngatwah, “Arepa Echha linlin Ngama atenâng nyahrãng hun ekang, ngale Nga ate demnâng nyahrãng rinme ekang!” 
2PE.1.18	Chenthu ni ate demnâng Asâthôan Hahkong khoko dângpoatko nidedema are jabkhab pa rangkhethung wah jabkat lahma tatwah.
2PE.1.19	Erohwah mõng hehma thôtah nginkong hehnâng nima linlin ngama nyahrãng putedâlem eki. Nema min ere nginko hungkoh letma mejetat enko asen edanga, chenrãngma ngako erepa wentit pumma Rangwoma maleplep rangnyek ko phiaktoak rãngrãng, ngale nehung nâng rangkhah wah merit ma phiakkat wah rãngrãng edangen. 
2PE.1.20	Nema nyahrãng alemli thôan ngin jetthin pa arepa, Joban nyapraang kowah profisi hôaneka mihnyan heh hungsi junko thô dangmah. 
2PE.1.21	Chenrãngma ngako, henmemin profisi pa mihnyan nyuchha hungsima hongjabmah, rohkomin mihnyan pumma Asâthôanju chaan junma Joban ngewah kaera jabkhab pa hongjab eka.
2PE.2.1	Ama nâng Isrial mihnyan heh chhangnâng mõngmõang heh hôngwah, ngale erohjô nekhuchhang nângmin nginmõang hethôte heh ehonga. Thinma amõang ngale mihnyan chhihsiet thin niemarang heh ephoang hethôa, ngale thinma thin pêpângte Teso min lekeptu ephewak a, ngale thinma eroh molahma thindede lemlienma echhihsietrii wak a. 
2PE.2.2	Erohjô medang akomin thinma kaamchhih moekadi ajahthem mihnyan hehma ejun a; ngale thinma eroh moatjunko, ahan hehmemin toangtang Lemkhôko achhih enga a. 
2PE.2.3	Ne ngewah ngun akem heh jienkeprãng nenâng thin dedema hôanwah nginmõang heh thôkoh ehèn. Rohkomin Joban ma thinnâng chenthu thuma achhih ngama ngalahma thieneka, ngale thin Chhihsiette pa ajupmin lejup tongeka!
2PE.2.4	Joban ma rangkhethung wah ate ngintatte danglahma papkaam moatte hehnâng lemînchen thangma pap wendô nâng phekat eka, ngale ere rangnyek theko janruma khhek lahma thien eka, eko thinnâng Joban ma achhih ngama rên Rangwojâ pa bemwak eka. 
2PE.2.5	Ngale Joban ma rôanpa wah mihnyan hehnângmin mînchenho, ere poat wah Joban lejet thangma sôngtôngte mihnyan heh jodôngma lumthuk lahma ritphewah; rohkomin Joban ma toangtang ngin phoangthôte Noa demko ahan waengit mihnyan heh loloba pêsietwah. 
2PE.2.6	Joban ma Sodom le Gomora hahdaang heh wenma rokphe lahma chhihsiet wah, ngale Joban ma erepa ate lejet thangma sôngtôngte mihnyan heh eroh dângmin ngama khesok eka. 
2PE.2.7	Rohkomin Joban ma Lot pêsiet wah. Lot pa mihnyansen dângwah, ngale atea jatchhih patkhah mihnyan chhih heh junko nyahrãng chêm lahma dângwah. 
2PE.2.8	Ere mihnyansen pa mihnyan chhih heh chhangko songtong lahma rangwo roakweih atema mihnyan chhih heh jab ajâ pa tat ngale moat akat pa khelahma ate hung arin nâng nyahrãng chêmchoh wah. 
2PE.2.9	Ngale mihnyansen heh chêmchoh eka kowah chenroh pesietmin a ere pemin Joban ma ajet, ngale mihnyan chhih hehma thin Rên Rangwojâ bêmlâ poatko chenroh chêmthukmin a ere pemin ajet, 
2PE.2.10	ajahthôan pa Joban nginlekep thangma thin hei angem phoang pumma phetwân lahma huneka rãngrãng moatte heh echêmthuk a.
2PE.2.10	Are nginmõang hethôte heh hungdong rindong ngale nyahrãng angam, ngale thinma rangkhethung wah hehnângmin achhih ngatrãng cheimah; erenoma thinma rangkhethung wah hehnâng jõjêm re eka. 
2PE.2.11	Rangkhethung wah Joban ngintatte heh nginmõang phoang hethôte heh noma bâmbâm hang achaan, rohkomin thinma Teso mathahko nginmõang phoang hethôte hehnâng achhih ngamah. 
2PE.2.12	Are nginmõang phoang hethôte mihnyan heh wunngem lolihma rângritphe e rãngrãng, thin hungnâng chenjô lechhem hun thangma thinma lejet dangeka lelatnâng chhih jabwak eka; thin a wunwah ngem heh lolihma rângritphe e rãngrãng ritphemin, 
2PE.2.13	ngale thinma ajahthem mihnyan hehnâng chêmthuk tah thãpa thin memin chêm echoh a. Thinma rangwo mongtangko thin hei angem wokphoatli moatlem moeka ko hungsen wakeka; thinma moatlem chhih heh khuhah nâhah moatdiko, nekhu demnâng phhekchhah roamchhah ehènpa nerãngma rêsêli dangeka! 
2PE.2.14	Thinma dihiak dela kaamchhih moatrãng loloba phoanglem eka; thinma papkaam moatpa chenthumin jekmah. Ngale thinma diapphhek chhahla mihnyan heh diapphhek chhah lahma lemke nâng senphe eka. Ngale thin chhahnyoak lolo hethôeka. Erohwah thinma Joban wah chêm echohwak a! 
2PE.2.15	Are nginmõang phoang hethôte hehma lemtin pa phe lahma lemke nâng khoamwak eka; thinma ngun nâng hunlahma kaamchhih moatte Bior chha Balam damanko junkhoam wakeka 
2PE.2.16	ngale atema papkaam moat phumma ate Gado pumma mihnyan jabma hongjab lahma mõng pumma aba ata moatlem rãngrãng motah pa jeksietwah.
2PE.2.17	Are mihnyan heh rupjâchoan jomit rãngrãng, ngale pôngdong patdongma rângmetphea phoam rãngrãng; Joban ma thinrãngma rangnyek khenwah kenlu thôan thepa thienkoh eka. 
2PE.2.18	Thinma sekhota ngin heh jablahma ngam apoarii wakeka, ngale kaamchhih molahma sôngtôngte mihnyan heh chhangwah pechhoanrãng phungte mihnyan heh thin hei angem phoang pumma kaamchhih moeka hehnâng mãnriithuk eka. 
2PE.2.19	Are nginmõang phoang hethôte mihnyan hehma thin dedejô kaamchhih haa danglahma mihhan hehnâng khope ekoh a ngama toamsem wakeka - chenrãngma ngako nãng chenni moatlem ma jien ehia ere moatlem rãngma nãnga haa lâdangtih. 
2PE.2.20	Nãng Teso ngale Pângte Jisu Krista jetlahma henkomin are hahtokkhoh chhih kowah pechhoan lahma, eredikomin achhih hehnâng amãnmãn methe ngekriiako, ererãngrãng mihnyan pa khebengwah nomemin athôanko achhihthôan edanga. 
2PE.2.21	Ere mihnyan hehrãngma toangtang lemkhôpa jetdiko thinnâng hethôtah toangtang nginpa lekep thangma mengak chhoan ako, thinma ere toangtang lemkhôpa lechêmjet peba asen chendangtah. 
2PE.2.22	Ere mihnyan hehma chenni moeka erepa alinlinjô nginthakthô nâng thakthôeka rãngrãng moeka: “Hu pa atema phatphe eka phat tâkojô rângngak hûa” ngale “Wak pa themngekko woatrii lahma chhoan dikomin ere themngek kojô rângthe ngakwoat hûa.”
2PE.3.1	Ngalemruchha heh, Ngama are sitipa nenâng depnii rãng thedep raangeka. Siti wanniinii latnâng Ngama are ngin heh thethôkoh ekapa nehung nerin ma asenli heh chenchoh thonghun en ngama thôkohrãng raangeka. 
2PE.3.2	Chenthu thuma Asâthôan mõng hehma jabtah ngin heh nema chenthonghun en ngama huneka, ngale nãng Teso ngale Pângte ma nãngnâng chienthi ngin ate moattat chhoante ma nenâng thôkohthen heh thonghun en ngama huneka. 
2PE.3.3	Khebeng thôanko nema arepa jet en, athôan rangkuh sanhako mihnyan hehma thindede hung arinma chenni huneka ereheh lolo emowak a. Ngale thinma nenângmin dûmmek jôjêm erehèn 
2PE.3.4	ngale thinma nenâng engahèn, “Atema nenâng Nga ngakkat rêmin ngama toamsem then a? Eroh medang ako atea chenkoa? Nãngte nãngwa hehmin riitah, rohkomin chentôpa rang ahah hôanthuko chenroh dangtah a athâng hehmin phangtang ererãngrãng tuta jôba!” 
2PE.3.5	Chenthu thunâng Joban jabkhab junma rangkhethung le hahtokkhoh hôantah ngin heh thinma jetlahma lekep dangeka. Ngale Joban ma hahtokkhoh pa jo junma jowah hôanwah, 
2PE.3.6	ngale khemawah hahtokkhoh pemin jodôngma lumlahma jomejô chhihsiet wah. 
2PE.3.7	Phumma athâng hehwah rangkhethung le hahtokkhoh pemin ere mãnthe jabkhab pumma jôba wennâng rokpherãng thieneka. Ngale rangkhethung le hahtokkhoh nii chenthu Joban lejette mihnyan heh Joban ma chhihngatjâ rangwo ko chhihsietrãng thieneka.
2PE.3.8	Ngalemruchha heh, rohkomin nema are nginpa neklekphe en! Joban rãngma jâthe rangwo le hahjatthe rangwo nii mãnthe; Joban rãngma are wannii pa mãnthe. 
2PE.3.9	Wanwanthe ma thonghun eka rãngrãng, atema moatrãng toamsem tah pa Teso ma lemoma lekthien dangmah. Erenoma, ate hungpa nedemnâng môngsiet lahma tongeka, chenrãngma ngako atema henjô chhihsiet hunmah, anga nga papwah hunglit lahma chenngak hûra ngama huneka.
2PE.3.10	Rohkomin Teso ngakkatjâ Rangwo pa ahuhte hokwah rãngrãng ehûra. Erejâ Rangwo ko rangkho pemin nyahrãng linlahma emahjâa, ngale rangkho wah chentô heh wenma etthôan jemkham a, ngale hahtokkhoh demko hah khohwah chentô hehmin echhihjâa 
2PE.3.11	Phumma are chentô heh aroh mechhihsiet ako, nea chenrãngrãng mihnyan dângmin a? Ne roandôngpa Asâthôan dângmin, ngale Joban nâng koh en, 
2PE.3.12	nema Joban ngakkatjâ Rangwo bêmpoatko ere Rangwo pa sitsiak chenhûra ngama thonghun letma bem en - erejâ Rangwo ko rangkho pa wenma jemkham lahma echhihjâa, ngale rangkho wah chentô heh wenkhâm junko ajûmjâ erea. 
2PE.3.13	Rohkomin nãngma Joban ma toamsem tahpa bemlaeki: toangtang mihnyan heh sôngthin the rangkhethung nyan ngale hahtokkhoh nyan pa bemlaeki.
2PE.3.14	Ngale Ngalemruchha heh, nema ere Rangwo pa bemlâ poatko, Joban demnâng sâpoangpoang ngale chenni nângjô lechhih thangma tongen, ngale ate demnâng mêmo dangletma tongen. 
2PE.3.15	Arepa nehung nâng thien en, nãng Teso ma ate hung môngsiet lahma tongeka pa nãngkhu kho chenmam pe e ngama môngtong eka. Are nginpa nãngma nyahrãng ahun nãng lemruchha Pol nâng Joban ma buthi mongthemsen heh kohjunko atema nenâng siti nâng raangthen. 
2PE.3.16	Are heh junma ate siti chentô nâng Pol ma aroh raangwah. Pol siti nâng jetloatlat wanwanthe tonga, ereheh nokba ngale putedâlem nâng rongtêngtêng ledangte hehma ledangli ngenâng phoangke hethôeka, ngale thinma Joban nyapraang ahan hehmin eroh ledangli ngenângjô phoangke hethô lahma etonga. Eroh molahma thindede chhihsiet riiwak eka.
2PE.3.17	Ngalemruchha heh, rohkomin, nema are nginpa lâjettet. Erohwah jetletma tongen, erohkoba niemarang junko ledangte mihnyan chhih hehnâng lechhihsietrii etadangen, ngale ne khope chohthin the kowah lejârii edangen. 
2PE.3.18	Ngale nãng Teso ngale Pângte Jisu Krista mînchenchaan pa senthemthem jetletma ne putedâlem pa jêngdong dongwãng chendangen. Ate mînpa jôba athâng hehmin, ngale roantang roangjêng rãng chendonga! Amen.
1JN.1.1	Nima nenâng rangbeng hahbeng thuwah roandông Jabkhab junma thôkoh rãng raangeka. Nãngma ere Jabkhab junma chohtattih, ngale nãngma erepa nãngdede mitma chohkhetih; nãngma erepa khetih, ngale nãngdek memin ereko sahlotih. 
1JN.1.2	Chenthu erepa mitma jienkheli rãng litjâ phumma, nãngma kheki; erohwah nima erejunma thôkoh eka, ngale nãng Wa demwah roantang roanjêng roandông nãngnâng jetthukthi junma thôkoh eka. 
1JN.1.3	Nima chenni khetih a, ngale tattih a ereheh nenâng thôkoh eka, erohkoba nemin nidemnâng Wa Joban ngale ate Chha Jisu Krista demko aroamma ejoh danghi. 
1JN.1.4	Nima are raangeki pa nãngkhu nyahrãng khuhah nâhah chendange ngama raangeka.
1JN.1.5	Nima are nginpa ate Chha ngewah chohtat lihma nenâng thôkoh eka: Joban pa wenphiak, ngale atenâng rangnyek amãnchhajô aho. 
1JN.1.6	Phumma nãngma ate demnâng aroamma tongeki ngama ngalihma, nãnga rangnyek khennâng metong eko, nãngma jabkhab ngale moatlem nângmin mothô dangeki. 
1JN.1.7	Phumma ate chenroh wenphiak nâng tongeka-ererãngrãng nãngmin wenphiak nâng eroh metong eko wathema wathe demnâng aroamma tongeki, ngale ate Chha Jisu hei pumma nãngpap chentô hehwah lâsâsietthi.
1JN.1.8	Nãngma nãngnâng pap aho menga eko, nãngma nãng dedeba diapchhah riieki, ngale nãngnâng toangtang pa aho. 
1JN.1.9	Rohkomin nãngma nãngpap heh Joban wah map methaeko, atema toamsem tah junko atema toangtang emoa: atema nãngpap heh map ekohhi, ngale nãngma chentô kaamchhih motihheh phangtang esâsiet hi. 
1JN.1.10	Phumma nãngma papkaam momih mengaeko, nãngma Joban ba mothô rãng hôan eki, ngale ate Jabkhab pa nãngnâng aho.
1JN.2.1	Ngachhu Ngachha heh, Ngama nenâng are sitipa raangeka, erohkoba nema papkaam lemo edangen; phumma henma komin papkaam memo enko, nãngrãngma Wa Joban ngewah rosep lahma mapthâkohte wathe tonga, erepa Jisu Krista, atea toangtang thôan. 
1JN.2.2	Ngale Krista junma jôba nãngpap heh mapkoh ehi, ngale nãngkhu pap heh lolo mapkoh dangmah, chentô mihnyan heh pap mapkoh eka.
1JN.2.3	Nãngma Joban ngin mekep eko, linlinjô nãngma ate lâjettih. 
1JN.2.4	Phumma nãngma ate jet e ngalihma, ate nginlekep medang eko, nãnga mothô ngale nãngnâng toangtang pa aho. 
1JN.2.5	Phumma nãngma ate ngin mekep eko, nãngma atenâng linlin huneki. Eroh koba nãnga Joban demnâng linlinjô aroamma dangeki ngama ejet e: 
1JN.2.6	ngale nãngma nãnga Joban demnâng aroam mejôba dangeki mengaeko, nãngmin Jisu Krista ma chenroh motah a ererãngrãng sôngtôngmin.
1JN.2.7	Ngalemruchha heh, Ngama nenâng are ngin raangkoh ekapa hôkum nyan raangkoh dangmah; arepa hôkum apã pejôba, are hôkum pa nema rangbeng hahbeng thuma chohtet. Hôkum apã nginkongpa nema râchohtattet. 
1JN.2.8	Rohkomin, athâng hehwah Ngama nenâng raang ekapa hôkum nyan, chenrãngma ngako, ere hôkum kowah toangtang pa Krista nângmin kheki ngale nekhu dede nângmin kheka. Chenrãngma ngako rangnyek pa lienchhoantah, ngale wenphiak linlin pa lâhongphiaktah.
1JN.2.9	Phumma nãngma nia wenphiak nâng tongeki ngalihma, nãngpho anaa hehnâng mechhihchoh eko, nãnga athâng hehmin rangnyek khennâng jôba tongeki. 
1JN.2.10	Nãngma nãngpho anaa hehnâng mehun eko, nãnga wenphiak nâng tongeki, ngale nãngnâng mihhan heh pap dângthukthin chenjô aho. 
1JN.2.11	Phumma nãngma nãngpho anaa nâng mechhihchoh eko, nãnga rangnyek nâng tongeki; nãnga rangnyek nâng khoam eki ngale chennâng dangekia ere pemin jetmih, chenrãngma ngako rangnyek pumma nãngmit doaksiet ehi.
1JN.2.12	Ngachhu Ngachha heh, Ngama nenâng raangeka, chenrãngma ngako, Krista junma nepap heh map lâchohtet. 
1JN.2.13	Wa heh Ngama nenâng raangeka, chenrãngma ngako henpa rangbeng hahbeng thuma dangtah a erepa nemajet. Roandông pho anya heh Ngama nenâng raangeka, chenrãngma ngako nema Achhih pa tajien eken.
1JN.2.14	Ngachhu Ngachha heh, Ngama nenâng raangeka, chenrãngma ngako nema Wa Joban pa ajet. Wa heh Ngama nenâng raangeka, chenrãngma ngako rangbeng hahbeng thuma henpa dangtah a erepa nemajet. Roandông pho nya heh Ngama nenâng raangeka, chenrãngma ngako nea lochaan poat; ngale Joban Jabkhab pa nekhen nâng tongehèn, ngale nema Achhih pa tajien eken.
1JN.2.15	Hahtokkhoh ko nekphetwân en, ngale hahtokkhoh kowah chhahkhem chenni nângjô nekphetwân en. Nema hahtokkhoh nâng mephetwân enko, nema Wa Joban nâng hunmet. 
1JN.2.16	Hahtokkhoh thiakpa dangeka are heh - papi mihnyan nyuchha hung arinma huneka heh, mihnyan hehma chenni pa khelahma huneka ereheh, ngale chenni junma are hahtokkhoh wah mihnyan heh ngam apoarii eka ere chhahkhem heh - are heh wanthemin Joban Wa ngewah dangmah; are chentôpa phangtang hahtokkhoh ngewah hongeka. 
1JN.2.17	Hahtokkhoh ngale hahtokkhoh wah mihnyan nyuchha ma huneka chentô chhahkhem heh amahjâ rêmin; rohkomin henhenma Joban junko moeka ere mihnyan heh roantang roangjêng rãng hînmin.
1JN.2.18	Ngachhu Ngachha heh, athôan sanpoat pa lânam hûtha! Nenâng Krista Ran ehûra ngama thôkotah; ngale athângheh mejô Krista ran ajahthem lâhongtah, ngale erohwah nãngma athôan sanpoat pa lânamtha ngama jeteka. 
1JN.2.19	Are mihnyan heh linlin nãng demnâng johroamte dangmah, ngale erohwah thinma nãngkhu thinphethien ehi; thin a nãngkhu demnâng aroam dângnomako, nãng demnâng chenjoh tongthi. Rohkomin thin a nãng tâwah chhoantah, erejunko thin a wathemin nãng demnâng dangmah ngama senthemthem jeteka.
1JN.2.20	Rohkomin nekhu khohnâng Krista ma Asâthôanju kohkat ehèn, ngale erohwah nekhu anga ngama toangtang pa jet eken. 
1JN.2.21	Phumma Ngama nenâng raang ekepa nema toangtang pa jetmet ngama thonghun lekma raang dangmek; rohkomin, nema toangtang pa ajet, ngale nema toangtang pumma chenthujô mothô thômah ngamemin ajet.
1JN.2.22	Eroh medang ako mothôpa hen a? Jisu pa Misaia dangmah ngatte peba mothô. Arerãngrãng mihnyan heh Krista Ran - thinma Joban Wa ngale ate Chha wanii niinâng putedâlem mah. 
1JN.2.23	Chenrãngma ngako henhenma Chhako leputedâlem dangeka erehehma Wa nângmin putedâlem mah; ngale henhenma Chha nâng putedâlem eka erehehma Wa nângmin putedâlem eka.
1JN.2.24	Erohwah, nema nehung nâng khebengwah chenni chohtattet a ere nginkongpa senthemthem thien en. Nema ere nginkongpa senthemthem methien enko, nea roantangma Wa Achhanii demnâng aroamma edangen. 
1JN.2.25	Ngale erepa Krista ate dedema nãngnâng kohrãng toamsêm wah - erepa roantang roanjêng roandông kohrãng toamsêm wah.
1JN.2.26	Ngama nenâng are raang ekapa nenâng diapchhah lahma lemkenâng sênchhoanrãng phungte heh junma raangeka. 
1JN.2.27	Phumma nenâng Krista ma ate Ju nekhoh nâng kohkat ehèn. Chenthu ate Jupa nekhoh nâng tongehèn a eretôko nema nenâng hethôte henjô lemtumet. Chenrãngma ngako ate Ju pumma nekhu nâng rongrup heh hethô ehèn, ngale atema chenni hethô ehèn a ereheh amõang dangmah, phangtang toangtang. Juma hethô ehèn rãngrãng dangen, erediko Krista demnâng aroam mejû dangletma tongen.
1JN.2.28	Ngachhu Ngachha heh, linlinjô ate demnâng aroamma dangletma tongen, erohkoba chenthu ate meka theko, nãnghung dongdong edange, ngale ate katjâ Rangwo ko atenâng rêsê lihma lehuhtong edange. 
1JN.2.29	Nema Krista pa toangtang ngama ajet; ngale nema are pemin jet en, henma akomin kaamsen moeka atea Joban chha.
1JN.3.1	Sûtan en, nãng Wa Joban ma nãngnâng chentô hun ehia! Atema nãngnâng hunpa atôdông, nãngnâng Joban chha ngama ngaehi - ngale erohwah, linlinjô nãnga Joban chha lâdangtih. Erohwah are hahtokkhoh ma nãng jetmahhi: chenrãngma ngako thinma Joban jetmah. 
1JN.3.2	Ngalemruchha heh, ade phumma nãnga Joban chha lâdangtih, rohkomin chenrãngrãng dângmin a erepa senthemthem majeteki. Rohkomin nãngma ajet chenthu Krista mengak kathako, nãngmin ate rãngrãng edange, chenrãngma ngako nãngma Krista linlinpa meroh a eroh echohkhe e. 
1JN.3.3	Henhenma Krista nâng aroh dâlem eka, erehehma thin dedemin Krista asâ dangeka rãngrãng asâ danglahma tongeka.
1JN.3.4	Ngale henhenma papkaam moeka erehehma Joban niemarang pa chhihsiet eka, chenrãngma ngako pap pumma Joban niemarang pa chhihsiet eka. 
1JN.3.5	Nema ajet Krista pa pap heh sâsietkoh rãng hongwah, ngale ate nâng pap aho dângwah. 
1JN.3.6	Ere junma henhen Krista demnâng roamlahma songtong eka erehehma papkaam lemotumin; rohkomin henhenma papkaam pa molahma tongeka erehehma Krista mathatkheka ngale mathatjeteka.
1JN.3.7	Ngachhu Ngachha heh, nekhu hennângjô nekdiap chhahrii en! Henhenma kaamsen moeka ereheh Krista rãngrãng thinmin toangtang mihnyan. 
1JN.3.8	Ngale henhenma papkaam molahma tongeka ereheh Juchhih thiakrãng lâdangtah, chenrãngma ngako rangbeng hahbeng thuma Juchhih ma papkaam moeka. Phumma Joban Chhapa Juchhih ma chenni motah a ere moatlem heh chhihsietrãng hongeka.
1JN.3.9	Phumma Joban chha hehma papkaam thammo tumah, chenrãngma ngako, Joban ma koheka roandông nyan pa thinnâng tongeka; ngale Joban pa thin Wa dâng phumma, thinma papkaam thammo tumah. 
1JN.3.10	Are junko nãngma henpa Joban chha a, ngale henpa Joakchha a erepa sâpoangpoang jienta jetloeki: henhen pa kaamsen lemote a ngale mihnyan hannâng lehuntea ereheh Joban Chha dangmah.
1JN.3.11	Nema khebeng thuma chohtattet nginpa arepa: Nãngma wathema wathe nâng hun achetmîn min. 
1JN.3.12	Nãnga Kain rãngrãng ledangmin; atea Juchhih thiakrãng danglahma atedede pho Abel pa ritphewah. Kain ma ate pho pa chenrãngma ritphewah a? Chenrãngma ngako, atema atedede moatlempa achhih moatwah, ngale ate phoma motah moatlempa moatlemsen dângwah.
1JN.3.13	Ngalemruchha heh, are hahtokkhoh wah mihnyan heh mejô mechhihchoh hèn komin nekpatrii en. 
1JN.3.14	Nãngma ajet nãnga ritthin kowah ahin thinnâng lâdangtih; erepa nãngma mihhan hehnâng hun achet junko jeteki. Phumma henhenma mihnâng lehuntea ereheh athâng hehmin ritthin chaan khenkho tôngthu jôba. 
1JN.3.15	Mihhan nâng chinnyate mihnyan heh mihritphete, ngale nemajet mihritphete mihnyan hehnâng roantang roanjêng roandông aho. 
1JN.3.16	Are junko hun achet mînpa chennia erepa nãngma jeteki: Krista ma ate roandôngpa nãngkhurãng kohwah. Erohwah, nãngkhu memin, nãng roandôngpa mihrãngma kohmin! 
1JN.3.17	Techhu hehma ate pho anya heh chennijô aho chêmchei pa khelahme min thinnâng chohsokrãng hung lelaangte hehma Joban nâng huneki tanga mah. 
1JN.3.18	Ngachhu ngachha heh, nãng hun achetmîn pa thunkhab lolo ledangmin; nãng hun achetmîn pa hung arinma toangtangma hun achhâmîn lihma moatlem junma khesokmîn min.
1JN.3.19	Eroh medang ekoba nãnga toangtang thiakrãng lâdangtih ngama ejetriie; ngale eroh kojôba Joban mathahko dâlembe hungsensen edange. 
1JN.3.20	Phumma nãnghungma nãngnâng achhih menga hiko, nãngma ajet Joban pa nãnghung nomemin abâmbâm adong, chentôpa ajet. 
1JN.3.21	Ngale Ngalemruchha heh, nãnghungma nãngdede nâng achhih lenga medang hiko, Joban mathahko nãnghung dongdong edange. 
1JN.3.22	Nãngma atewah chenni thaekia ereheh choheki, chenrãngma ngako, nãngma ate hôkum pa kepeki ngale ate rinmeli moatlem moeki. 
1JN.3.23	Atema chien ehipa, nãngma ate Chha Jisu Krista nâng putedâlem, ngale wathema wathe nâng hun achetmîn rãng chien ehi, ngale Krista memin eroh jôba chien ehi. 
1JN.3.24	Henhenma Joban ngin kepeka ereheh Joban demnâng aroamma tongeka, ngale Joban min thin demnâng aroamma tongeka. Ngale Joban ma nãngnâng kohehi Ju junma nãngma Joban nãng demnâng aroamma tongehi ngama jeteka.
1JN.4.1	Ngalemruchha heh, ninâng Ju tonghi ngatte chentô nâng nekputedâlem en, rohkomin thin ngewah Jupa Joban wah dangale dangmah a ngama thaksokre en. Chenrãngma ngako mõngmõang heh chentô thenâng jahmõang lâphan chhoantah. 
1JN.4.2	Are junko nema arepa Joban Ju dangale dangmah a erepa tajetlo en: henhenma Jisu Krista pa mihnyan nyuchha rãngrãng danglahma katwah ngaeka ere Jupa Joban ngewah choh eka. 
1JN.4.3	Rohkomin henhenma Jisu Krista eroh kaho ngaeka ereheh nâng Joban Ju aho. Ere mihnyan heh ngewah ju pa Jisu Krista Ran ngewah ju; nema eroh ehûra ngama tattet pa athângheh are hahtokkhoh ko lâhongtah.
1JN.4.4	Ngachhu Ngachha heh, rohkomin nea Joban thiakrãng lâdangtet, ngale mõngmõang heh nema lâtajientet, chenrãngma ngako, ne ngewah Jupa are hahtokkhoh thiakrãng dângte heh ju noma bâmbâm Juchaan. 
1JN.4.5	Ere mõngmõang hehma are hahtokkhoh junma ba ngin thôeka, ngale hahtokkhoh ma thin ngin kepeka, chenrãngma ngako thin a are hahtokkhoh thiak. 
1JN.4.6	Rohkomin nãnga Joban thiakrãng lâdangtih. Ngale henhen Joban jeteka erehehma nãngngin ekephi; ngale henhen Joban thiakrãng ledangtea erehehma nãngngin kepmahhi. Erohwah are junko nãngma chenpa toangtang Jua, ngale chenpa jumõanga erepa tajetloe.
1JN.4.7	Lemruchha heh, wathema wathe nâng hun achhâmin e, chenrãngma ngako, ahun pa Joban ngewah kaera. Henhenma mihnâng hun achhâeka ereheh a Joban chha ngale thinma Joban lâjettah. 
1JN.4.8	Henhen nâng hun achet ahoa erehehma Joban jetmah, chenrãngma ngako Joban pa ahun. 
1JN.4.9	Ngale Joban ma nãngnâng ate hun pa are hahtokkhoh ko ate Chha wathelolo pa chienkat lahma khesok ehi, erohwah ate junma nãngkhuma roandông choheki. 
1JN.4.10	Ahun pa arerãngrãng: nãngma Joban nâng hun dangmih, rohkomin Joban ma nãngnâng hunlahma nãngpap heh mapkohrãng ate Chha chienkat era.
1JN.4.11	Lemruchha heh, Joban ma nãngnâng aroh mehun hiko, nãngmemin wathema wathe nâng hun achetmîn min. 
1JN.4.12	Henmejô Joban mathatkhe eka, rohkomin nãngma wathema wathe nâng mehunmîn eko, Joban nãng demnâng aroamma tongehi, ngale atewah hun pemin nãngnâng senthemthem tongehi.
1JN.4.13	Nãngma linlin jeteki nãnga Joban demnâng aroamma songtong eki, ngale Joban min nãng demnâng aroamma tongehi, chenrãngma ngako atema nãngnâng ate Ju kohehi. 
1JN.4.14	Ngale Joban Wama ate Chha are hahtokkhoh Pângte rãng chienkat erapa nima lâkhetih ngama mihhan nâng phoangthôkoh eki. 
1JN.4.15	Nãngma Jisu Krista pa Joban Chha ngama menga eko, nãnga Joban demnâng aroamma tongeki, ngale Joban min nãng demnâng aroamma tongehi. 
1JN.4.16	Ngale Joban ma nãngnâng hun ehi ngama nãng dedema ajet ngale putedâlem eki.
1JN.4.16	Joban pa ahun, ngale henhen hun achetmîn nungma songtong eka ereheh Joban demnâng aroamma tongeka, ngale Joban min thin demnâng aroamma tongeka. 
1JN.4.17	Ahun pa nãngnâng senthemthem tôngdi nãnga Arenjâ Rangwo ko hungdongdong danglihma etonge; ngale hungdongdong edange, chenrãngma ngako, are hahtokkhoh ko nãng roandôngpa Krista rãngrãng dangeki. 
1JN.4.18	Ahun nâng acheithin aho; senthemthem hun achet ma chentô achei heh junloeka. Erohwah, chephoat hehnâng hun achet pa senthemthem aho, chenrãngma ngako nãng achei mere eko nãngma kaamchhih moatthã chêmchohmin ngama jetlihma cheieki.
1JN.4.19	Joban ma nãngnâng benghundi nãngmin hun achhâmin eki. 
1JN.4.20	Nãngma Joban nâng huneki ngalihma, nãngpho anaa hehnâng memitchek eko, nãnga mothô. Chenrãngma ngako, nãngma mitma khe mihnyan hehnâng lehun medang eko, mitma lekhe Joban nângjã chenthujô jienhunmih. 
1JN.4.21	Krista ma nãngnâng arepa chien ehi: Henhenma Joban nâng huneka erehehma mâmâ pho anaa nângmin hunmin.
1JN.5.1	Henhenma Jisu pa Misaia ngama putedâlem eka ereheh a Joban Chha; ngale henhenma Joban Wa nâng huneka erehehma ate Chha nângmin huneka. 
1JN.5.2	Are junko nãngma Joban chhuchha hehnâng huneki ngama jeteka: erepa nãngma Joban nâng hun achet ngale ate nginkep junko jeteka. 
1JN.5.3	Chenrãngma ngako, nãngma Joban hunpa, ate hôkum kep ekipa. Ngale atema chien ehi pa nãngrãngma nyahrãng alat dangmah, 
1JN.5.4	chenrãngma ngako chentô Joban chha hehma rangkhen pa tâjienmin. Ngale nãng putedâlem junma nãngma hahtokkhoh pa tajieneki. 
1JN.5.5	Henma are hahtokkhoh pa tâjienmin a? Henhenma Jisu pa Joban Chha ngama putedâlem eka erehehma loloba tâjienmin.
1JN.5.6	Jo ngale hei demnâng katte pa Jisu Krista. Atea jololo demnâng katwah dangmah, jo ngale ate rit kowah hongtah hei wanniinii demnâng katwah. Ngale Juma erepa toangtang ngin ngama ngaeka, chenrãngma ngako Jupa toangtang. 
1JN.5.7	Arepa nãngnâng wanrem ma hâkhi kohehi. 
1JN.5.8	Erepa Ju, Jo, ngale hei; ngale are wanrem pumma mãnthe thôkoh ehi. 
1JN.5.9	Nãngma mihnyan hehma thôkoh nginko putedâlem eki; rohkomin, Joban ma thôkoh ehipa ere nomemin achaan, ngale Joban ma erepa ate Chha junma thôkoh ehi. 
1JN.5.10	Erohwah henhenma Joban Chha nâng putedâlem eka, ereheh hungnâng are nginpa thien eka; rohkomin henhenma Joban nâng putedâlem mah a, erehehma Joban pa mothôrãng hôan eka, chenrãngma ngako Joban ma thinnâng ate Chha junma chenni thôkotah a ereko thinma putedâlem mah. 
1JN.5.11	Atema thôkohthi nginpa arepa: Joban ma nãngnâng roantang roanjêng roandông kohehi, ngale are roantang roanjêng roandôngpa ate Chha ngewah choheki. 
1JN.5.12	Henhen nâng Chha tongeka ereheh nâng are roandông pa tonga; ngale henhen nâng Joban Chha ahoa ereheh nâng roandôngpa aho.
1JN.5.13	Ngama nenâng are raang ekapa nema ninâng roantang roanjêng roandôngpa tonghi ngama jetrãng raangeka - nema Joban Chhako putedâlem en. 
1JN.5.14	Nãnga Joban mathahko hungdongdong dangeki, chenrãngma ngako nãngma chenni akomin ate hung junko ate ngewah methaeko atema metkep echohtat hi. 
1JN.5.15	Ngale nãngma chenthu komin ate ngewah methaeko, atema nãng nginpa etat hi ngama mejet eko; nãngma ate ngewah chenni thaekia erepa atema nãngnâng kohehi ngamemin jeteki.
1JN.5.16	Chenjô komin nepho anaa ma pap molahma lâkhetet, phumma atema pap moeka pa ate ritli ledang medang ako, nema Joban nâng rangsoam koh en, eko Joban ma ere mihnyanko roandông ekoh a. Arepa thinma moeka pappa rittô ledang moatte hehrãng ngaeka. Rohkomin ritli papmin tonga, phumma Ngama ere lânriiroh papkaam moatte hehrãng Joban nâng rangsoam koh en ngat dangmah. 
1JN.5.17	Chentô kaamchhih moat pa pap, rohkomin rittô ledang papmin tonga.
1JN.5.18	Nãngma ajet Joban chha hehma henmemin papkaam thammomah, chenrãngma ngako thin a Joban Chha ma pesiet lahma thieneka, ngale Juchhih ma thinnâng chenjô taremah.
1JN.5.19	Nãngma ajet rangkhen pa phangtang Juchhih ma pênlahma ate khennângjô methien akomin nãnga Joban chha.
1JN.5.20	Nãngma ajet Joban Chhapa katha ngale nãngnâng toangtang pa jetthuk ehi, erohwah nãngma linlin toangtang Joban pa jeteki. Ngale nãnga linlin Joban demnâng aroamma tongeki - ngale ate Chha Jisu Krista demnâng aroamma tongeki. Arepa linlin toangtang Joban, ngale are pejôba roantang roanjêng roandông.
1JN.5.21	Ngachhu Ngachha heh, joban mõang atoang hehwah jetletma tongen!
2JN.1.1	Asâthem khhepho phannang hehwah-
2JN.1.1	Nima nyahrãng ahun dihiaknyu ngale ate chhuchha heh, Ngama linlin nyahrãng hun ekang hehnâng raangeka. Ngale Nga loloma hun achet dangmah, rohkomin toangtang jette chentôma hun ehèn, 
2JN.1.2	chenrãngma ngako toangtang pa nãngnâng tongehi ngale erepa roantang roangjêng rãng tongehi.
2JN.1.3	Wa Joban ngale ate Chha Jisu Krista ma, nãngnâng mînchenchaan, ahun, ngale mêmo chenkohhi; ereheh nãngkhu toangtangma hun achetmîn junko nãngrãng chendanga.
2JN.1.4	Wama nãngkhu nâng thôkohthi rãngrãng nekhu chhuchha heh toangtangma sôngtông pa khelekma Nga nyahrãng khuhah ekang. 
2JN.1.5	Ngale nyahrãng ahun dihiaknyu, Ngama nângnâng chhien eki: nãngkhu anga nga wathema wathe nâng hun achhâmin e. Arepa Ngama nangnâng hôkum nyan hôngraangkoh dangmih; arepa nãngkhuma khemama chohtih hôkum pejôba raangeki. 
2JN.1.6	Ngama are hun achetmîn ngin jabekang pa nãngkhu Joban hôkum junko senthemthem sôngtôngrãng jabekang. Are hôkum pa nema khema thumejô lâchohtattet, erepa nekhu hun achhâmin letma sôngtôngrãng ngaeka.
2JN.1.7	Mih diapphhek chhahte hahtokkhoh ko jahmõang phoangmen chhoantah, ereheh a Jisu Krista pa mihnyan nyuchha phoang rãngrãng danglahma katwah ngama lejette mihnyan heh. Arerãngrãng mihnyan heh mih diapchhahte ngale thin a Krista rãngma Ran. 
2JN.1.8	Erohwah jetletma dangen, erohkoba nema chenrãngma motet a ereheh lemahphe edangen, ngale eroh medang enkoba nema Joban wah thã echoh en.
2JN.1.9	Henhen komin Jisu Krista nginlekep thangma, alîenlîen nâng dangeka, ereheh nâng Joban aho. Rohkomin henhenma Jisu Krista ngin kepeka ereheh nâng Wa ngale Chha waniinii tonga. 
2JN.1.10	Erohwah, hen akomin netânâng are ngin heh lekep thangma mehûreko, ere mihnyan heh ne humnâng nekhûthuk en; ngale, “arânjô nekrânjab en.” 
2JN.1.11	Chenrãngma ngako henhenma thinnâng rânjab eka erehehmin thin demnâng kaamchhih nâng lâjoh rutah.
2JN.1.12	Ngama nenâng jahmõang thôkohthin ngin tonga, rohkomin erepa Ngama nenâng kakoat le sehi ma raangmah; erenoma, Ngadede netânâng kalekma jabmîn katrãng thonghun ekang, erohkoba nãngkhu nyahrãng khuhah nâhah edange.
2JN.1.13	Nekhuma nyahrãng ahun nekhu nya chhuchha hehmemin nenâng salem matkat ehèn.
3JN.1.1	Asâthem khhepho phannang wah-
3JN.1.1	Ngama linlin nyahrãng ahun Gaius nâng raangki.
3JN.1.2	Ngama nyahrãng ahun lemruchha, Ngama rangsoam ekang nang demnâng chentô pejô asen tuta chendangho, ngale nangphoang nângmin asenjô chenmam dangho - ngale Ngama ajet nanga Ju ngenâng min asen jôba dangeko. 
3JN.1.3	Chenthu Kristan mihnyan heh khuthe hûlahma Nganâng nanga toangtangko nyahrãng senthemthem putedâlem lohma tongeko ngama thôhokkoh phumma Nga nyahrãng khuhah nâhah dangekang - ngale roantang komin nanga toangtangjû danglohma songtong eko. 
3JN.1.4	Ngachhu Ngachha heh toangtang danglahma songtong eka ngama chohtatko khuhahtô Nga chenni nângjô khuhahmek.
3JN.1.5	Ngama nyahrãng ahun lemruchha, nangma lethatjette Kristan mihnyan ahan hehnângmin nyahrãng hungkoh lohma chohsûeko pa nyahrãng kaamsen moeko. 
3JN.1.6	Nangma thinnâng hun nginpa thinma anângwah Asâthem hehnâng thôkotah. Thin chhoan demkomin arohjô mamchohsûo, erepumma Joban hung esensiet a. 
3JN.1.7	Chenrãngma ngako thinma Krista moatlem moatrãng chhoan ekako Joban lejette henwahjô chenjô letha thangma chhoanwak eka. 
3JN.1.8	Erohwah, nãng Kristan mihnyan hehma are mihnyan hehnâng metkep chohsokmin, erohkoba thinma toangtang rãng moekako nãngmin ejohroam e.
3JN.1.9	Ngama Asâthem hehnâng siti athoanchha raangtek; rohkomin thin lemsênte khhepho phannang dânghunte Diotrephes ma Nga nginko nâletha edanga. 
3JN.1.10	Erohwah, chenthu Nga meka thangko, atema chentô motah heh nenâng eloatthôkoh a: atema ni lelatnâng chentô acheili ngin phoangthôtah hehmin ethôkoh a, ngale atema mothô phoangthôtah ngin hehmin ethôkoh a! Ngale atema ereheh lolomoat dangmah; chenthu Kristan mihnyan heh mehûra komin atema tãngroomah, ngale hen Kristan mihnyan ma tãngroo huneka ere mihnyan hehnângmin atema jektangeka, ngale atema ere mihnyan heh Asâthem heh demwahmin junloatrãng huneka!
3JN.1.11	Ngama nyahrãng ahun lemruchha heh, achhih ngin nek he en, chenpa asen a erengin he en. Henhenma kaamsen moeka ereheh a Joban chha; ngale henhen kaamchhih moeka erehehma Joban khemah.
3JN.1.12	Anga ngama Demetrius senthôeka; ngale toangtang pummemin ate senthôeka. Ngale nimemin atea asen ngaeki, ngale nemajet nima chenni thôekia erepa toangtang.
3JN.1.13	Ngama nenâng ajahthem ngin thôkohthin tonga, rohkomin erepa Ngama kôlem le sehima raang lekma thôkoh hunmek. 
3JN.1.14	Nga nedemnâng sitsiak echohmin hûa, ngale eko nãngkhu dedema echoh jabmîn e.
3JN.1.15	Mêmo pa nedemnâng chentonghèn
3JN.1.15	Ne lemruchha chentôma salem matkat ehèn. Nãngkhu lemruchha hehnângmin thindede phoangphoang nâng salem thôkoh en.
JUD.1.1	Jisu Krista haa, ngale Jems pho Jud ngewah-
JUD.1.1	Joban ma rooeka mihnyan, ngale Joban Wama hun achhâ lahma songtong eka mihnyan, erediko Jisu Krista ma pepâng lahma thieneka mihnyan hehnâng raangeka:
JUD.1.2	Joban ngewah mînchenchaan, mêmo, ngale hun achet pa nekhu khohnâng mênchong chentonghèn.
JUD.1.3	Ngama nyahrãng ahun lemruchha heh, nãngkhu anga ngama mãnthema choheki khope junma nekhu nâng raang huneka, ngama nekhu nâng raanghun pa Joban ma roantang roangjêng rãng ate mihnyan hehnâng kohtah putedâlem ko hungkoh letma latrii mo en ngama nekhu hungdông sietrãng raang huneka. 
JUD.1.4	Chenrãngma ngako nãngma lejet tungko nãngkhu mongnâng Joban lejette mihnyan huhluphû lahma tonga, ere mihnyan hehma Joban ngewah mînchenchaan pa thintungko dihiak dela kaamchhih moatrãng chhihsiet eka, ngale thinma nãngnâng Hethôte ngale Teso wathe lolo Jisu Krista nginmin dakwak eka. Chenthu thuma Joban nyapraangma are mihnyan chhih heh mahrit nginpa thôwah.
JUD.1.5	Chenrãngma ngako, nekhuma areheh phangtang mejô mejet enkomin, Ngama nekhu nâng ngakthôkoh huneka, Teso ma rekthe Isrial mihnyan heh Igip khenwah pêsietwah, rohkomin adiko henhenma leputedâlem dangtah a ere mihnyan heh phangtang ritphe rewah. 
JUD.1.6	Thonghuntan en Joban ngintatte heh thinnâng chaan kohtah junko ledang, thin tôngthin phethien lahma chhoante heh: thin a roantang roangjêng rãng janruma khhek lahma rangnyek khennâng thien eka, erepa Joban ma ate Rangwo dong jâko thinnâng achhih ngalahma ritpherãng thien eka. 
JUD.1.7	Sodom le Gomora, ngale ere kêanâ wah hahdaang heh thonghuntan en, Joban ngintatte hehma chhihmotah rãngrãng enângwah mihnyan hehma dihiak dela tungko kaamchhih moeka ngale rongrup achhihli hehmin moeka: thin a roantang roanjêng lemutthin papwendô ko khamrii ekapa kaamchhih moatte chentôpa eroh khâmritmin ngama khesok ehi.
JUD.1.8	Ererãngrãngjô, are mihnyan chhih hehma thindede phoangrãng pap dêngli moeka; thinma Joban hôkum min kepmah, ngale rangkhethung wah achoangthôan wah Joban ngintatte hehnângmin jõjêm eka. 
JUD.1.9	Arerãngrãng rangkhethung wah Joban ngintatte hehwah adongthôan Mikel metômin momah. Chenthu Mikel Juchhih heh demnâng Mosa phoang henma chohmin a ngama nyenmîn tahko, Mikel ma Juchhih nâng thãjô jabkhab ma ngaho, atema “Teso ma chenjet hèn!” ngama loloba ngatwah. 
JUD.1.10	Phumma are mihnyan hehma chenpa lejet dangeka ereko jõjêm wakeka; ngale thinma wunngem hehma nêm atek junko rângjet arãngrãng thinma chenni jeteka ereheh mejôba thinchhihsiet eka. 
JUD.1.11	Thinrãng chentô chhih dângmin a! Thinma Kain damãnko juntoan eka. Chenrãngma ngako, ngun junma thin dedema Balam ma chenroh kaamchhih motah a ererãngrãng kaamchhih moeka. Ngale Kora dangtah rãngrãng thinmin Joban lelatnâng dangeka, ngale thinmin Kora rãngrãng chhihsiet eka. 
JUD.1.12	Thin a rêsê thhenkhoan hothangma nekhu aroamma hun achhâmin letma jokphhek chhah ekenpa ngeksiet ehèn. Thinma thindede rãnglolo ba thonghunrii lahma sekmah wakeka. Ngale thin a rangpat aho phoam pôngma rângmetphea rãngrãng. Ngale thin a penririi rangkuh komin penri lerite bãng rãngrãng, ngale bãngthongrin ma phuphe lahma choakjâ lahma ritte bãng rãngrãng. 
JUD.1.13	Ngale thin a josi wah cheili jowaak rângwaak arãngrãng, ngale thinma rêsêli moatlem chhih moeka pa thoakwoak rânghonga rãngrãng loathongeka. Ngale thin a phoangkhôamte merit rãngrãng, ngale thinrãng Joban ma rangnyek kenluthôan thepa thienkoh eka.
JUD.1.14	Inok pa Adam chhuchha kowah roan engit ko dôngte pa dângwah, phumma atema ajahthem rangpâ mama thinjunma profisi hôanwah: “Teso ma ate ngintatte rangkhethung wah hahjat bijat sietlahma ekara 
JUD.1.15	ngale anga nga khohnâng achhih le asen a erepa eren kara, ngale kaamchhih moatte, ngale pap mihnyan hehma Joban lelatnâng chentô chhihjab tah a ereheh junko eritphea!”
JUD.1.16	Are mihnyan heh roantang mejû joang alîn ngale mihhan heh phoang chhihthôte; ngale thinma thindede hung arinwah achhih heh junko moeka; ngale thinma thindede rângthôrii eka, erediko thinma chenni huneka erepa jienchohrãng thinma mihan hehnâng phoang johchhah eka.
JUD.1.17	Ngalemruchha heh, rohkomin, amako nenâng nãng Teso Jisu Krista moattat chhoante hehma chenni thôkohthen a ereheh thonghuntan en. 
JUD.1.18	Thinma nenâng ngatwah, “Chenthu athôan sanpoat pa mehû theko, nenâng dûmmek jôjêmte mihnyan heh ehonga, ngale ere mihnyan hehma Joban lejet thangma thinhung sisiko edanga.” 
JUD.1.19	Are mihnyan hehma nemin ephoang phansiet hèn, ngale thin a thin hei angem hung arinma huneka junko edanga, ngale thinnâng Jumin aho edanga. 
JUD.1.20	Rohkomin ngalemruchha heh nema ne putedâlem khohko ne roandôngpa rongtêngtêng hôan en. Ngale Asâthôanju chaan kepletma rangsoam en, 
JUD.1.21	ngale nãng Teso Jisu Krista ma ate mînchenchaan junko nãngnâng roantang roanjêng roandông kohrãng bemlaeki poatko, nededema Joban ngewah hun achet khenko dangletma tongen.
JUD.1.22	Henhenma lechhang putedâlem dangeka ereheh nâng mînchen re en; 
JUD.1.23	ngale mihheh wenwah chaanma pêngletma pesiet en; ngale mînchen demko cheimin johkhesok en. Rohkomin thinpap ma ngeksiet wah khetngek hehnâng ba chinnya en.
JUD.1.24	Nekhu papnâng jâritwah tâpesiette, ngale ate tânâng sâpoangpoang tâsiet wênte, erediko ate aphiakthôan mathahko nekhu lethe thangma khuhah nâhah tâdângthukte Joban nâng- 
JUD.1.25	ngale nãng Teso Jisu Krista junma wathelolo nãng Pângte Joban pejôba mîndong, erediko adongthôan, achaanthôan, ngale chaan ahang kepte, ama komin, athuheh min, ngale roantang roanjêngma dângmin! Amen.
REV.1.1	Are titab ko Jisu Krista ma loatkhesok wah heh raangthien eka. Joban ma atenâng are loatkhesok ekapa atema ate haa hehnâng sitsiak chenni dângmin a ereheh khesokrãng loatkhesok wah. Krista ma areheh rangkhethung wah ate ngintatte wathe Jon tânâng chienkat lahma Jon nâng loatkhesok wah, 
REV.1.2	ngale Jon ma chentô khetah heh phangtang thôkoh eka. Are heh Joban ma atenâng thôkohtah ngin heh ngale Jisu Krista ma atenâng toangtang loatkhesok tahheh thôeka. 
REV.1.3	Are titab weihte hehma rangkepmin, ngale henhenma are profisi jabkhab pa tatlahma are titab kowah raangeka nginpa kepte hehma rangkepmin! Chenrãngma ngako areheh phangtang hôngdâng wângrãng sanpoat pa lânam hûtha.
REV.1.4	Asia diakwah Asâthem khuengit hehnâng Jon ngewah raangeka:
REV.1.4	Henpa athuhehmin Joban, khema komin Joban, ngale ahokmin sanpoat komin Joban, ngale ate Tôngthin mathah kowah waengit Jusen pumma mînchenchaan ngale mêmo chenkohhèn 
REV.1.5	ngale Jisu Krista, putedâlemli thôan hâkhi hôante, ritwah khebeng thôan ngaksatte, ngale hahtokkhoh wah lowang heh khoko pênte.
REV.1.5	Atema nãngnâng hun ehi, ngale atema roandông kohlahma pap khenwah pepâng ehi 
REV.1.6	ngale atema nãngkhu ate Wa Joban nâng soamtô rãng soam aroakte rãng hôanehi. Jisu Krista mîn pejôba roantang roangjêng rãng adong ngale chaanwin chendanga! Amen.
REV.1.7	Sûtan en, atea phoamkhoh nâng kaera! Anga ngama ate ekhe e, atenâng pahma suhtah hehmemin ekhea. Hahtokkhoh wah mihnyan nyuchha heh phangtang ate junma asep erewak a. Linlinjô eroh pa edanga!
REV.1.8	“Nga a khekhothôan pa ngale khedithôan,” ngama Teso Joban achaanthôan ma jabeka, Henpa athuhehmin, khema komin, ngale ahokmin sanpoat komin Joban.
REV.1.9	Nga a nepho Jon, ngale Jisu dijunte dângjunko ngale ate Hahsông rãng dângte hehnâng chêmchei hûeka heh nekhu demnâng aroamma hung arin môngsiet lekma tadôekang. Ngama Joban Jabkhab ngale Jisu ma loatkhesokthi toangtang nginpa phôangthôkoh junko jotungwah Patmos hahko thienwên wah. 
REV.1.10	Teso Rangwo jâko Nga demnâng Ju dângwah, ngale Ngama chaanmõang raklahma tatwah, erepa poakpopo roatwah rãngrãng Nga tokdiko jablahma tatwah. 
REV.1.11	Ere pumma aroh ngatwah, “Nangma chenni khe eko erepa raangthien o, ngale titab pa hahdaang wanengit wah Asâthem khuengit hehnâng matchhoan o: Ifisus, Samma, Pergamum, Thitira, Sardis, Filadelfia, ngale Laodika.”
REV.1.12	Nga litphong lekma henma rânjab ehanga ngama ngiaksû tekpa, kemwah hôanwah wentit toakthin wanengit chohkhe wah, 
REV.1.13	ngale ereheh mongko mihnyan nyuchha rãngrãng ate datok nâng lanleproh khetlo pohlahma dângwah, ngale ate thenkhuhko kemwah hôanlahma khetchhem pa chhem lahma dângwah. 
REV.1.14	Ate khochoo pa khetrupo, ngale mienpo rãngrãng potutu dângwah, ngale ate mitpa wen rãngrãng phiak lahma dângwah; 
REV.1.15	ngale ate dapa wennâng thhekchhoan janlin chhumhutwah rãngrãng dângwah, ngale ate roatpa longchhak wah jo jâjên katko rahwah rãngrãng dângwah. 
REV.1.16	Ate dekchahko merit wanengit dângwah, ngale ate thunka wah ronghu rongka dãngnah loatkatwah. Ngale ate thhenphãng pa rangngih mongwah san chaanphiak rãngrãng dângwah. 
REV.1.17	Chenthu Ngama ate kheko, Nga riichoan rãngrãng danglekma ate dathongko kôanjâwah. Phumma atema ate dekchah pumma Nganâng sahlo lahma ngatwah, “Nekchei! Nga a khekhothôan ngale khedithôan. 
REV.1.18	Nga a ahînte pa! Nga a ritrewah, rohkomin Nga ade phumma roantang roangjêng rãng hinekang. Ngale Nganâng arit ngale hahtokkhoh wah arit amahthin heh khohnâng chaan tonghang. 
REV.1.19	Erohwah nangma chenni kheko ereheh raangthien o, athâng hehwah nangma kheko hehmin raangthien o, ngale khedi wah dângwângthin hehmin raangthien o. 
REV.1.20	Nangma Nga dekchah kowah merit wanengit khekole kemwah hôanwah wentit toakthin wanengit khekopa areheh: Merit wanengit pa dangeka Asâthem khuengit hehrãng rangkhethung wah Joban ngintatte heh, ngale wentit toakthin wanengit pa dangeka Asâthem khuengit heh.
REV.2.1	“Ifisus wah Asâthem ngintatte hehnâng raangeka:
REV.2.1	“Are nginpa ate dekchah ngeko merit wanengit semte ngale kemwah hôanwah wentit toakthin wanengit heh mongko khôamte ngewah. 
REV.2.2	Nema chenni motet a ereheh Ngama ajet; Nema chentô chaanmotet a ereheh Ngama ajet, ngale nehung arin chentô mônglo letma tongtet a erehehmin Ngama ajet. Ngama ajet nema mihnyan chhih heh hunmet, ngale Joban moattat chhoante ledangma nia Joban moattat chhoante ngalahma netânâng hokte hehmin nema thatsû letma thin a mothô khoanglep ngama jetlotet. 
REV.2.3	Nea hung arin môngmông dangletma Ngarãng lâchêmtet, ngale nema ere chêmchei pa letadô thangma thînphemet. 
REV.2.4	Rohkomin ererãngma Ngama nenâng senchohmah: Nema Nganâng khebeng thuko huntha rãngrãng athângheh eretô hunmahha. 
REV.2.5	Thatthong hun tan en, nea chentô taangnâng mejârii chhoan en a! Nepap hehwah hungngaklit letma khemako chenroh motet a ererãngrãng mo en. Rohkomin nepap hehwah hung lengaklit thangma medang enko, Nga netânâng kalekma ne wentit toakthin heh erethe kowah ngaktôan chhoan ere ang. 
REV.2.6	Rohkomin nema arepa senchohli moeken: Nema Nikolaitan hehma moeka hehnâng, Ngama chentô chhihchoh ekanga eretô chhihchoh eken.
REV.2.7	“Nenâng nâ metong hènko, Juma, Asâthem hehnâng chenni ngaeka ereheh jetat en!
REV.2.7	“Henhenma tajien eken a ereheh nâng Ngama Joban penri thong kowah roandông chohthin bãngko penri rieka kowah echhahthuk ang.”
REV.2.8	Samma wah Asâthem heh ngintatte hehnâng raang ekang:
REV.2.8	“Are nginpa henpa khekhothôan ngale khedithôan, erediko henpa riilahma ngakhîntea ere ngewah raangeka.” 
REV.2.9	Ngama nekhu chêmpa ajet; Ngama ajet nekhua tangchhih - rohkomin linlinko nekhua techhu! Ngama ajet nia Jews mihnyan ngama ngatte mihnyan hehma ne lelatnâng nginchhih jabeka, rohkomin thin a Jews mihnyan dangmah; thin a Joak ajo demnâng aroam dângte mihnyan! 
REV.2.10	Nema chenni chêmcheijô mechoh enkomin nekchei en. Tattan en! Juchhih ma nekhuwah wawathe pa phâtek nâng khhek lahma hung ethaktoan hèn, ngale phumma ne chêm pa jâechhi rãngba eta lekchêm en. Nea lânrii rohjô mechêm enkomin, Nganâng senthemthem putedâlemha, ngale erohkoba Ngama nenâng ajien thãpa roandông ekoh a.
REV.2.11	“Erohwah, nenâng nâ metong hènko, Ju pumma Asâthem hehnâng chenni ngaeka erepa jetat en!
REV.2.11	“Henhenma tajien eka ereheh khohnâng jânthong arit pa lehumin.
REV.2.12	“Pergamum wah Asâthem ngintatte hehnâng raangeka:
REV.2.12	“Are nginpa ronghu rongka dãngnah sêmte ngewah raangeka. 
REV.2.13	Ngama nekhu chenko songtong eken a ereheh ajet, phumma eretheko joak tôngthinmin tonga. Nekhua Nga demnâng toangtang dangeken, ngale Joak tongeka theko Nganâng senthemthem putedâlem lahma Ngangin phoangthôte Antipas ritphe komin nema Nganâng putedâlem pa jekmahtha. 
REV.2.14	Rohkomin Ngama are roanche reknâng chhihchoh eka: Nekhu chhangnâng Balam ma hethôeka ngin kepte tongen, Balam ma Balak nâng Joban nâng joapsoap wah phhekchhah heh Isrial mihnyan hehnâng chhahthuk lahma chenroh papnâng dângthukmin a ereheh hethô wah, ngale dihiak dela tungko kaamchhih moatpa hethô wah. Phumma nekhu chhangnângmin erengin kepte etongen. 
REV.2.15	Ererãngrãngjô, nekhu chhangnângmin Nikolaitan hehma hethôeka ngin keptemin etongen. 
REV.2.16	Athângheh ne papwah hungngaklit en! Nehung lengaklit kenko, Nga netânâng sitsiak ekarâng, ngale Nga thunka wah hongkaera dengpa keplekma ere mihnyan heh demnâng eloatmîn karâng.
REV.2.17	“Erohwah, nenâng nâ metong hènko, Juma Asâthem hehnâng chenni ngaeka erepa jetat en!
REV.2.17	“Henhenma tajien eka ereheh nâng ahuhriam wah mana echhahthuk a. Ngale Ngama thin anga nganâng longpo ekoh ang, ere longpo ko henmejô lejetli mînnyan raanglahma tonga, ere mînpa henma choh eka erepumma loloba jetmin.
REV.2.18	“Thitira wah Asâthem heh ngintatte hehnâng raangeka:
REV.2.18	“Are nginpa Joban Chha ngewah raangeka, ate mitpa wendô rãngrãng, ngale ate dapa janlin chhumhut wah rãngrãng chhum phiakeka. 
REV.2.19	Nema chenni moeken a ereheh Ngama ajet. Ngama newah hun pemin ajet, ne putedâlem pemin ajet, nekhuma khoakhêm, ngale nekhu hungmông rinmông dangeken hehmin ajet. Ngama ajet nekhuma khemawah motet nomemin athângheh ajah moeken. 
REV.2.20	Rohkomin arepa Ngama nekhu nâng senchohmah: Nekhuma dihiaknyu Jizibil ma ate dedema Joban nginmatte ngariieka ngin kep eken. Atema hethô lahma Ngahaa hehnâng dihiak dela tungko kaamchhih mothuk re eka ngale moangachaang nâng joapsoap wah phhekchhah heh chhahthuk re eka. 
REV.2.21	Ngama atenâng ate pap wah hung ngaklitrãng sanpoat kohtek, rohkomin atema kaamchhih moatwah jekpa hunmah. 
REV.2.22	Ngale Ngama ate erediko ate demnâng dihiak dela kaamchhih moatte heh nyahrãng chêmchhih chohthin jupthinko ephekat ang. Thinma dihiaknyu demko kaamchhih moatpa lejek kako arepa Ngama athângheh emo ang. 
REV.2.23	Ngama ate dijunte hehmin eritphe ang, ngale eredikoba chentô Asâthem hehma Nga a anga nga hung arin khenwah thonghun eka heh lepjette ngama ejet hang. Ngama nekhu anga nganâng henma chenroh motet a erejunko thã engakkoh a.
REV.2.24	“Rohkomin Thitira wah ahan hehma nenâng Jizibil ma are achhihli hethô ehèn heh kepmet; mihhan hehma ‘Joak hungkhen wah alinlin ngin’ ngama ngaeka pa nema jetmet. Ngama nenâng thôkoh eka, Ngama nekhu khohnâng lihân hênlih lêhènthuk tumah. 
REV.2.25	Rohkomin nga makaka erângko, nema chenni chohtattet a ereko rongtêngtêng loletma tongen. 
REV.2.26+REV.2.27+REV.2.28	Henhenma tajien eka, ngale Ngama hun ekang rãngrãng athôankotuk moeka, ere hehnâng Ngama Ewa ngewah chohtek rãngrãng mãnthe chaanpa ekoh ang: Ngama thinnâng chentô diak akan heh khohko pênrãng chaan ekoh ang, ngale jankangma hahtit soapwat lahma chhupjâwah rãngrãng soapwatrãng thinnâng epênthuk ang. Ngale Ngama thinnâng rangkhah meritmin ekoh ang.
REV.2.29	“Nenâng nâ metong hènko, Juma, Asâthem hehnâng chenni ngaeka erepa jetat en!”
REV.3.1	“Sardis wah Asâthem ngintatte hehnâng raangeka:
REV.3.1	“Arepa hennâng Joban Ju wanengit ngale merit wanengit tongeka ere ngewah raangeka. Nema chenni moeken a ereheh Ngama ajet; ngale nea riichoanjô medang enkomin mihnyan hehma nenâng ahîn ngaehèn! 
REV.3.2	Erohwah sat en, ngale linlinjô phangtang mahrit mako nenâng chenni tonghèn a ereheh rõngsiet en. Chenrãngma ngako, nema chenni moeken a ereheh Joban rãng mapun moeken ngama khe eka. 
REV.3.3	Erohwah, nenâng chenni hethôthen a, ngale chenni chohtattet a ereheh thonghun tan en; ngale erengin heh kepletma nepap wah hungngaklit en. Phumma ne lechhin kenko, Nga nekhoh nâng ahuhte hokwah rãngrãng ekarâng, ngale Nga chenpoatko katmin a ere sanpoat pa nema lejetmin. 
REV.3.4	Rohkomin Sardis wah nekhu roanchechha hehma ne khet pa sâpoangpoang thien eken. Nea Nga demnâng khetpo kepletma ejoh khoamha, chenrãngma ngako, nea Nga demnâng eroh tâjoh khôamrãng kaamsen moeken. 
REV.3.5	Hen-henma tajien eka ereheh aroh khetpo chohkep min, ngale Ngama thinmînpa 
REV.3.6	“Erohwah, nenâng nâ metong hènko, Ju pumma Asâthem hehnâng chenni ngaeka erepa jetat en!
REV.3.7	“Filadelfia wah Asâthem heh ngintatte hehnâng raangeka:
REV.3.7	“Arepa henpa Asâthôan ngale tongtanga ere ngewah raangeka. Atenâng Devit sâbipa tonga, ngale chenthu atema kâsek melaangtah ko henmemin leta sektumin, ngale chenthu atema kâsek pa mesektah ko henmemin leta laangtumin. 
REV.3.8	Nema chenni moeken a ereheh Ngama ajet; Ngama ajet nenâng chaan ajahho; rohkomin nema Nga nginkep eha ngale Nganâng senthemthem putedâlem eha. Ngama ne mathahko kâsek dôngmõang laangkoh eka, ere kâsekpa henmemin leta sekmin. 
REV.3.9	Tattan en! Ere joak demnâng dângte mihnyan heh, thin a Jews ledang thangma nia Jews ngama ngatte mothô khoanglep heh, Ngama netânâng huthuk lekma ne dathongko ekunjup thuk ang. Ngama nenâng hun pa thin chentôma ejet a. 
REV.3.10	Chenrãngma ngako nema Nga hôkum kepletma hungmôngmông dangletma tadô eken, ngale chentô mihnyan nyuchha heh thatsokrãng hahtokkhoh ko chêmchei hok sanpoat komin Ngama nekhu pesiet lahma ethien a. 
REV.3.11	Nga a sitsiak lâkaerâng. Nenâng chenni tonghèn a ereheh senthemthem thien en, erohkoba nema tâjienthã choh ekenpa henmemin ne ngewah leta nyenmin. 
REV.3.12	Ere tâjiente heh Ngama Nga Joban rangsoamhum thõngrãng ehôan ang, ngale thinma erethepa chenthumin lephethien min. Ngama thin khohnâng Nga Joban mînpa eraang ang, ngale Nga Joban sôngthin hahdaang Jeroselem nyan mînpa eraang ang, erehahpa Nga Joban tâwah rangkhethung wah ekara. Ngale Ngama thin khohnâng Ngamîn nyan pemin eraang ang.
REV.3.13	“Erohwah, Nenâng nâ metong hènko, Juma Asâthem hehnâng chenni ngaeka erepa jetat en!
REV.3.14	“Laodika wah Asâthem heh ngintatte hehnâng raangeka:
REV.3.14	“Arepa Amen ngewah raangeka, toangtang thôan hâkhi, erediko atea Joban ma chentô hôantah heh thongpa 
REV.3.15	Nema chenni moeken a ereheh Ngama ajet; Ngama ajet nea akihmin dangmet ngale akhammin dangmet. Ngama nea are wannii kowah chenpa komin wanthe danglet mele ngama huneka! 
REV.3.16	Rohkomin nea lemtubu, akhammin dangmet, ngale akihmin dangmet, erohwah nea Ngama Ngathunkâ wah athoakphe erea! 
REV.3.17	Nema ngaeken, ‘Nga a techhu ngale chennijô thoammek; ngama chenni hunekanga ereheh phangtang tonghang ngaeken.’ Rohkomin nea chentô tangchhih a ngale chentô mînchenlia erepa jetriimet! Nea tangchhih, bôangloang, ngale mitdoak. 
REV.3.18	Erohwah, Ngama nenâng rîn eka, nea techhu dângrãng Ngawah kem, alinlin kem pa riha. Ngale ne bôangloang tongletma rêsê choh eken kowah jekrãng Ngawah khetpo ripohha. Ngale nemitko hutrãng Ngawah phem riha, eroh koba nemitma ejienkhe en. 
REV.3.19	Ngama hun achhâ wakkang chentô nâng ritngatmin re ekang ngale phheksiet nâsietmin hôan ekang. Erohwah, hungkoh letma, nepap wah hungngaklit en. 
REV.3.20	Tattan en! Nga kâsekthong ko cheplekma kâsekko rahkong ekang; henma komin Ngaroat tatlahma kâsekpa melaang ako, Nga thinhum khennâng wãnglekma thin demnâng ejoh phhekchhah wãngang, ngale thinmin Nga demnâng ejoh phhekchhah hang. 
REV.3.21	Chenroh Ngama phangtang tajien lekma Ewa tôngthin tâko ate kêko tongwãng ekang rãngrãng, henhenma phangtang tajien eka erehehmin Ngama Nga tôngthinko Nga tâko etongthuk ang.
REV.3.22	“Erohwah, nenâng nâ metong hènko Juma Asâthem hehnâng chenni ngaeka erepa jetat en!”
REV.4.1	Erediko Ngama ahan wîenthânkhe wah, ereko rangkhethung nâng kâsekpa laanglaang thienlahma khewah.
REV.4.1	Ngale poakpopo rahmetwah rãngrãng roattatwah, ere roatpa amako Nganâng aroh ngalahma tatwah, “Ngatânâng anâng wãngro, ngale arediko chenni dângmin a erepa Ngama nangnâng khesok e.” 
REV.4.2	Ngale lemlienma Jupa Nga demnâng dângwah. Ngale rangkhethung wah tôngthinko wathe tonglahma dângwah. 
REV.4.3	Ate thhen pa thãchaan long Jaspar ngale Karnelian rãngrãng phiak lahma dângwah, ngale tôngthin tumlitko phangtang nâng chaangchoi pa thãchaan longhin Imerald rãngrãng phiak lahma dângwah. 
REV.4.4	Ere tôngthin tumlitko ahan tôngthinmin roaknii wanbelii dângwah, ere tôngthin heh khohko roaknii wanbelii khhepho phannang heh khetpo keplahma thinkhoko kem khophok phok lahma tongeka. 
REV.4.5	Ere tôngthin kowah rangdeng khiapda pa liap, ngale rangmok rangphak pa hongka rewah. Ngale are tôngthin mathahko wennan wanengit dôtoak lahma dângwah, ereheh dangeka Joban Ju wanengit pa dângwah. 
REV.4.6	Ngale tôngthin mathahko sîsa khenwah jo rãngrãng, ngale longra khenwah hôangjen wah jo rãngrãng sâpoangpoang dângwah.
REV.4.6	Tôngthin tumlit sukbeliiko ahîn ngem wanbelii nâng di ama mitwin dângwah. 
REV.4.7	Khebengthôan pa sahdong hinhoo rãngrãng dângwah; ere diwah pa mânpong rãngrãng dângwah; ngale ere dikowah wanthe pa mihnyan thhenphãng rãngrãng dângwah; ngale ere diwah wanthe pa rangkho wah phoangpukte laa rãngrãng dângwah. 
REV.4.8	Ahîn ngem wanbeliilat nâng rang wanerokru dângwah, ngale thin a khoh akhen phangtang nâng mitma doap lahma dângwah. Rangwo rangnyek lejek thangma thinma sê sekohwah:
REV.4.8	“Asâ, Asâ, Asâ, pa Teso Joban Adongthôan pa,
REV.4.8	Henpa ama komin Joban dângwah,
REV.4.8	ngale athâng hehmin Joban,
REV.4.8	erediko ahokmin sanpoat rãngmin Joban.”
REV.4.9	Ahîn ngem wanbelii pumma tôngthin kowah roantang roangjêng rãng ahînma tôngte ko toak asân, soangraang, ngale dangkoh a ngatsê selahma soamtô eka. Chenthu thinma erohmoat thuko, 
REV.4.10	roaknii wanbelii khhepho phannang heh tôngthin kowah tôngte mathahko khupjup wah, ngale roantang roangjêng rãng ahînma tôngte ko soamtô wah. Thinma thin khophok heh tôngthin mathahko putphe lahma aroh ngatwah,
REV.4.11	“Ni Teso ngale Ni Joban! Nangma jôba mîndông,
REV.4.11	toak asân, ngale chaan ahang heh tâchohmin.
REV.4.11	Chenrãngma ngako, chentôpa Nangma jôba hôanwah,
REV.4.11	ngale Nanghung junko nangma hin ajo thuk eko ngale roandông koh eko.”
REV.5.1	Ngama tôngthin kowah tôngte dekchahko nyapraangten semlahma khewah; erepa ronghu rongka nâng raanglahma dângwah ngale erepa dumengit nâng pangmiem lahma dângwah. 
REV.5.2	Ngale Ngama rangkhethung wah Joban ngintatte wathema nyahrãng chaanmõang rakthô lahma tatwah, “Henma are pangmiem ekapa janphe lahma are nyapraangten pa tâjân min a?” 
REV.5.3	Rohkomin rangkhethung nângmin, ngale hahtokkhoh nângmin, erediko hahkhen nângmin are nyapraangten pa jânlahma akhen kowah tâsokte pa henjô aho. 
REV.5.4	Ngama are nyapraangten pa jânlahma akhen kowah pa tâsokte henjô lekhe dâng phumma Nga nyahrãng sepwah. 
REV.5.5	Erediko khhepho phannang kowah wathema Nganâng ngatwah, “Neksep, sûtan! Juda jatwah sahdong hinhoo pa, Devit Chha adongthôan pumma lâjientah, ngale atema dumengit pangmiem ekapa jânlahma nyapraangten pa etajân a.”
REV.5.6	Erediko Saakchha pa tongthin heh mongtangko cheplahma khewah, ngale ngem wanbelii erediko khhepho phannang heh ate tumlitko dangwah. Saakchha pa ritphe chhoan rãngrãng dângwah. Ate ngenâng rong kaengit ngale mit wanengit dângwah, ereheh a Joban Ju wanengit hahtokkhoh phangtang nâng phoang chienchhoan eka heh dangwah. 
REV.5.7	Saakchha pa wãng lahma tôngthin kowah tôngte dekchah ngekowah nyapraangten pa thâwângwah. 
REV.5.8	Atema thâwâng poatko, ahîn ngem wanbelii ngale roaknii wabelii khhepho phannang heh Saakchha mathahko khupjup wah. Thin chentô nâng pupe wanru ngale kemwah hôanwah tit wanru dângwah, ere kemwah hôanwah titko tum amêngli heh mênchong dângwah, ereheh dangeka Joban mihnyan heh rangsoam pa dângwah. 
REV.5.9	Thinma sê nyan sêwakwah:
REV.5.9	“Nangma jôba nyapraangten pa tâtôanmin
REV.5.9	ngale nangma jôba ate pangmiem ekapa jânlohma talaango.
REV.5.9	Chenrãngma ngako nanga ritphe rewah,
REV.5.9	ngale nangma roandông kohlohma riilohma Joban rãngma chentô jat apat, jab ajâ, diak akan,
REV.5.9	ngale chentô mihnyan nyuchha heh riakkoh wah.
REV.5.10	Nangma thin a nang Joban nâng soamtô rãngma soam aroakte Hahsông rãng hôan eko,
REV.5.10	ngale thinma hahtokkhoh pa epên a.”
REV.5.11	Eredikomin Ngama thesûtek pa, Ngama rangkhethung wah Joban ngintatte heh hahjat bijat roat akah tatwah! Thin a tôngthin ngale ahîn ngem wanbelii, erediko khhepho phannang heh tûmlitko chepwah, 
REV.5.12	ngale sê nyahrãng raksê wakwah:
REV.5.12	“Aritphe retah Saakchha ma jôba chaan ahang, ngun akem, buthi mongthem, chaan amân,
REV.5.12	toak asân, mîndông, ngale rô choh eka!”
REV.5.13	Ngale Ngama rangkhethung wah chentô Joban ma tem atiak tahheh, hahtokkhoh wah heh, hahkhen wah heh, ngale josi khenwah heh - ngale chentô rangkhen wah ahînte hehma - sêsewak lahma tatwah:
REV.5.13	“Tôngthin kowah tôngte ngale Saakchha,
REV.5.13	nâng lolo jôba, rô, soamtô, mîndông ngale chaan ahangpa,
REV.5.13	roantang roanjêng rãng tongeka!”
REV.5.14	Ahin ngem wanbelii pumma “Amen!” ngama dânthâng wah, Ngale khhepho phannang heh ate mathahko khupjup lahma atenâng soamtô wah.
REV.6.1	Erediko Ngama Saakchha ma dumengit pangmiemtah kowah khebeng thôan dum pa jânlahma khewah, ngale Ngama ahîn ngem wanbelii kowah wanthema rangmok rangphakwah rãngrãng chaanmõangma “Karoo!” ngama roolahma tatwah. 
REV.6.2	Ngama ngiaksûtek pa Mokpo khewah. Mokkhoh ko chhangte pumma doakhap semlahma dângwah, ngale atenâng khophok kohwah. Atema jienchoante rãngrãng Mok khohko chhangchhoan lahma ajienrãng chhoanwah.
REV.6.3	Erediko Saakchha ma khediwah nyapraangten pangmiem ekapa jânwah; ngale khedi wah ahîn ngem pumma ngalahma tatwah, “Karoo!” 
REV.6.4	Ahan Mok wanthe wîenloat katwah, erepa Mokchek dângwah. Ere Mokchek ko chhangte ko hahtokkhoh ko ran angem hôngsietrãng chaan kohwah, epa mihnyan heh thindede ritphemîn rãngkohwah. Atenâng deng dôngmõang kohwah.
REV.6.5	Erediko Saakchha ma dângrem wah nyapraangten pangmiem ekapa jânwah; ngale ere ahîn ngem pumma ngalahma tatwah, “Karoo!” phumma Ngama ngiaksûtek pa Moknyek loatka lahma khewah. Ere Moknyek khohwah chhangte pumma ate dekko toak semlahma khewah. 
REV.6.6	Ngama ahîn ngem wanbelii heh tâwah hôngloat jabkatwah rãngrãng aroh jablahma tatwah, “Jâthe dekbi thãpa ata toakthe, ngale barle toakrem pemin jâthe dekbi thã. Rohkomin, Oliv bãng ngale angurthong pa nekchhihsiet en!”
REV.6.7	Erediko Saakchha ma wanbelii kowah nyapraangten pangmiem ekapa jânwah; ngale wanbelii kowah ahîn ngem pumma, “Karoo!” ngama ngat tatwah. 
REV.6.8	Phumma Ngama ngiaksûtek pa Mok cheksem khewah. Ere Mokkhoh ko chhangte mînpa rit ngale rit amah ngama dângwah erepa ate tokdiko namnam junkhoam lahma dângwah. Thinnâng hahtokkhoh wah thiakbelii kowah thiakthe pa ran angem, rêm achhong, khoanchet, ngale wunwah ngem angah heh junma mahritthuk rãng chaan kohwah.
REV.6.9	Erediko Saakchha ma wanbangâ kowah nyapraangten pangmiem tahpa jânlahma khewah. Phumma Ngama Joban nâng joapsoap thin chaam khenko Joban jabkhab phoangthôdi, ngale thinma khetah toangtang pa phoangthôdi ritphetah mihnyan heh ju heh khewah. 
REV.6.10	Thinma chaanmõang rakwah, “Adongthôan Teso, Asâthôan ngale toangtang thôan! Nangma hahtokkhoh wah ni ritphete mihnyan hehnâng achhih ngalohma thin chêmsietrãng chentô rangwo tongtua?” 
REV.6.11	Thin anga nganâng khetpolo kohwah, ngale thinnâng ademin roanche sanpoat bemrãng ngatwah, chenrãngma ngako thin ritphetah rãngrãng ademin Teso haa ngale putedâlemte heh malaang ritphe tonga, ngama thôkoh wah.
REV.6.12	Ngale Ngama Saakchha ma wanerok kowah nyapraangten pangmiem tahpa jânlahma khewah. Ereko hah pa nyaharang tiidong tiilahma dângwah, ngale san pemin khetnyek rãngrãng nyekjâ lahma dângwah, ngale dâ pemin hei rãngrãng phangtang chekjâ lahma dângwah. 
REV.6.13	Ngale chenthu pôngdong pôngma bãngpa heklahma Fugri ahinthu heh rângjâhek a rãngrãng Merit hehmin hahtokkhoh ko jâriika rewah. 
REV.6.14	Rang pemin nyapraang nuhjâ rãngrãng mahjâ eka, ngale chentô hahkong hahla ngale jotung jokep wah hah hehmin thinthe kowah mahjâ eka. 
REV.6.15	Erediko hahtokkhoh wah lowang heh, ngale pênte heh, ngale sipâhi adong heh, techhu lowang, ngale hang achaan mihnyan heh, ngale ahan chentô mihnyan heh, haa, ngale haa ledangte hehmin, hahken ngale hahkong khowah longkapkhen hehnâng huhtong eka. 
REV.6.16	Thinma hahkong hahla ngale longjan hehnâng ngatwah, “Ni khohko jâkahi, tôngthin kowah tôngte mitkhe kowah ngale Saakchha rinkhahthun kowah mumpetkat hi! 
REV.6.17	Thin nyahrãng cheili rinkhah rangwopa lâhûtha, ngale ere demko hen tâtoatmîn min a?”
REV.7.1	Arediko Ngama rangkhethung wah Joban ngintatte wabelii pa hahtokkhoh sukbelii ko cheplahma sukbelii ngewah hahtokkhoh ko pongwut hûeka pa hahtokkhoh nângmin, erediko josi nângmin ngale chenni bãngachhong hehmin nekchenmet eka ngama tãngthin lahma khewah. 
REV.7.2	Ngale sankat ngewah ahan rangkhethung wah Joban ngintattema ahîn Joban mîn tûngthin pa semlahma kalahma wîenkhe wah. Joban ma hahtokkhoh ngale josi heh chhihsietrãng chaan kohtah Joban ngintatte wabelii ko chaanmõang rakroowah. 
REV.7.3	Ngintatte pumma ngatwah, “Nima Joban haa hehnâng thin khengko Joban mînpa matungtung ekiko nema, hahtokkhoh ngale josi erediko bãngachhong heh nekchhihsiet en.” 
REV.7.4	Ngale khengko Joban min tûngte mihnyan heh 144,000 dângmin ngama thôkoh wah. Thin a echhi jatnii Isrial mihnyan hehwah dângmin, 
REV.7.5+REV.7.6+REV.7.7+REV.7.8	Chentô jat wah echhi hahjatniiru dângwah: Juda, Riuben, Gad, Asher, Napthali, Manasi, Simion, Livi, Isekar, Zibulun, Josep, ngale Banjamin jat hehwah dângwah.
REV.7.9	Arediko Ngama sûtekpa, loangchhang dôngmõang khewah - ere mihnyan heh henmemin lephangleng roakweihtô dângwah! Thin a chentô mihnyan nyuchha jat apat, diak akan, jab ajâ, hehwah dângwah, ngale thin a khetpo pa kep ngale thin dekko pam bãngdek heh semlahma Saakchha tôngthin mathahko cheplahma dângwah. 
REV.7.10	Thinma chaanmõang rakwah: “Nãng Khope pa tôngthin kowah tôngte nãng Joban ngale Saakchha ngewah kaera!” 
REV.7.11	Rang-khethung wah Joban ngintatte chentô heh, khhepho phannang heh, ahîn ngem wanbelii heh, tôngthin tumlitko chepwah. Erediko thin dedema tôngthin mathahko thhen pa hahko kunkat lahma khupjup lahma soamtô wah, 
REV.7.12	thinma ngatwah, “Amen! Rô, mîndông, buthi mongthem, dangkoh a ngat, toak asân, chaan ahang, ngale chentô chaan ahang pa roantang roangjêng rãng nãng Joban ngenâng tonga ngama ngatwah! Amen!”
REV.7.13	Khhepho phannang hehwah wathema Nganâng chhienwah, “Are khetpo kepte mihnyan heh hen a, ngale thin a chennge wah hûera?”
REV.7.14	Ngama dânthâng wah, “Hethôte, Ngama jetmek, nangma jet ole.”
REV.7.14	Atema Nganâng ngatwah, “Are mihnyan heh dangeka thinma nyahrãng cheli chêmchoh lahma khope lahma wângte mihnyan heh. Thinma thin khet pa Saakchha heinâng lâposettah. 
REV.7.15	Eroh-wah thinma Joban tôngthin mathahko cheplahma atenâng rangwo rangnyek ate rangsoam humko soamtô eka. Tôngthin kowah tôngte pumma thin demnâng danglahma epesiet a. 
REV.7.16	Thin chenthumin rêm lerii tumin, ngale jolânmin lerii tumin; san memin ngale chenni akhamli mejô thinnâng lekham tumin, 
REV.7.17	chenrãngma ngako tôngthin mongtang kowah tôngte Saakchha pa thin sokarete dângmin, ngale thinma Saakchha ma roandông chohthin jomitko esiethûa. Ngale thinmit wah chentô mitphi heh Joban ma ehutphe koh a.”
REV.8.1	Chenthu Saakchha ma dumengit kowah pangmiem ekapa jân phumma rangkhethung nâng koantakha rãng kihchepchep dângwah. 
REV.8.2	Erediko Ngama Joban mathahko cheplahma rangkhethung wah Joban ngintatte waengit khewah, ngale thinnâng poakpopo wanengit kohlahma khewah.
REV.8.3	Ngintatte ahan wathema, kemwah hôanwah wenkhuh tûmthhek thin semlahma, kalahma joapsoap thin chaam tâko chepkatwah. Atenâng chentô Joban mihnyan heh rangsoam demko Joban tôngthin mathah kowah kemwah hôan eka joapsoap thin chaamko johtûm thhekkohrãng tûmthhekli heh jahmõang kohwah. 
REV.8.4	Joban mathah kowah chepte rangkhethung wah Joban ngintatte dekwah tûmthhekre eka wenkhuh heh Joban mihnyan heh rangsoam demko rangkho nâng johwâng wah. 
REV.8.5	Erediko rangkhethung wah Joban ngintatte ma kemwah hôanwah wenkhuh tûmthhek thinko Joban nâng joapsoap thin chaam kowah wen toanlahma seklahma hahtokkhoh ko phekatwah. Ephumma hahtokkhoh ko rangmok rangphak, rangdãng khiapda liep, ngale hahtii dângwah.
REV.8.6	Erediko rangkhethung wah Joban ngintatte wanengit pa poakpopo wanengit semlahma rahmetrãng chepwah.
REV.8.7	Khebeng wah ngintatte pumma ate poakpopo pa rahmetwah. Phumma mien ngale wen hei demnâng saakmîn lahma rangkhethung wah hahtokkhoh ko jâkatwah. Phumma hahtokkhoh wah thiakrem rãngpa wenma khâmwah, ngale bãngachhong hehwahmin thiakrem rãngpa khâmwah, erediko wunchhong hehmin jemkhâm wah.
REV.8.8	Erediko khedi kowah ngintatte pumma ate poakpopo pa rahmetwah. Phumma josiko hahkongdong lele wenma nyahrãng kham lahma lumjâ katwah. Ngale ereko josiko wah thiakrem rãngpa heirãng litjâwah, 
REV.8.9	phumma jokhenwah tôngte heh thiakrem rãngpa ritwah, ngale jogari hehmin thiakrem rãngpa chhihjâwah.
REV.8.10	Erediko wanrem kowah ngintatte pumma ate poakpopo pa rahmetwah. Phumma merit dôngmõang wennan rãngrãng dôlahma rangkhethung wah phekat lahma thiakremrãng jodongla ngale joanchha hehnâng chatjâwah. 
REV.8.11	(Ere merit mînpa “Akhahthôan” ngama dângwah.) Phumma jo hehwah thiakrem rãngpa khahjâ rewah, ngale ajahthem mihnyan heh ere jokowah joklahma ritwah, chenrãngma ngako ere jopa akhahrãng litjâwah.
REV.8.12	Wanbelii kowah ngintatte pumma ate poakpopo pa rahmetwah. Phumma san, dâ, ngale merit heh thiakrem rãngpa sahtungmîn wah, ephumma thin wenphiak kowah thiakrem rãngpa amahjâ rewah; ngale rangwo kowahmin ngale rangnyek kowahmin thiakrem rãngpa lephiaktu dângwah..
REV.8.13	Erediko Ngama sûtekpa laa rangkho choangnâng pongwutnâng pulahma chaanmõang jab lahma tatwah, “Cheili! cheili! ngale hahtokkhoh wah sôngte mihnyan hehrãngma chenthu ahan ngintatte warem pumma thin poakpopo pa merahmet tahko chentô cheili dângmin a!”
REV.9.1	Erediko wanbangâ kowah ngintatte pumma ate poakpopo pa rahmetwah. Phumma Ngama hahtokkhoh ko merit jâriika lahma khewah, ngale atenâng chenthujô lethôanthin hahkenlu ko jâkatthin sâbi pa kohlahma khewah. 
REV.9.2	Phumma merit pumma hahkenlu pa laangwah, ngale erekowah nyahrãng wendong wah khuhwah rãngrãng wenkhuh loatkhuh wângwah; ngale ere hahkenlu kowah loatkhuh wãngera wenkhuh pumma sanphiak ngale pongwut heh nyekkhuhwah. 
REV.9.3	Ngale hahtokkhoh ko wenkhuh kowah kupchhang loatkatwah, ngale thinnâng gusirong chaan rãngrãng chaan kohwah. 
REV.9.4	Thinnâng hin, bãng, ngale chenni pen awahjô lechhihsiet rãng ngatwah; thinnâng hen mihnyan hehnâng thin khengko Joban mîn tûngmãn ahoa ereheh chêmsiet en ngama chienwah. 
REV.9.5	Kupchhang hehnâng ere mihnyan heh leritphe thangma jengbangâ rãng chêmsiet en ngama chienwah. Ere kupchhang hehma chêmsiet eka kowah chetpa gusirong ma lekko chetwah rãngrãng. 
REV.9.6	Ere jengbangâ khenko thinma rit lolo ehun a, eroh komin thinma rit pa lechohlemmin; thinma rit ehun a, rohkomin rit pa thin tâwah huhchhoan rêmin.
REV.9.7	Kupchhang heh Mok rannâng katrãng chepwah rãngrãng dângwah; thinkhoko kem khophok rãngrãng phok rewah, ngale thin thhenphãng pa mihnyan thhenphãng rãngrãng dângwah. 
REV.9.8	Thin khochoo pa dihiaknyu khochoo rãngrãng dângwah, ngale thin pâheh sahdong hinhoo pâ rãngrãng dângwah. 
REV.9.9	Ngale thin thhenkhuh pa janwah hôanwah lakkhama tengkhiap wah rãngrãng dângwah, ngale thinrang ma linjep ekapa rannâng Mok - jahmõang ma mokgarii sietlahma katko rahwah rãngrãng dângwah. 
REV.9.10	Thin merako gusirong wah bii rãngrãng dângwah, ngale thinma mihnyan hehnâng jengbangâ rãng chêmsietthin chaan dângwah. 
REV.9.11	Thin khohko pênte lowang min dângwah, erepa hahkenlu thôan bemte ngintatte pa dângwah. Hibru jabma ate mînpa Abaddon ngaeka; ngale Griik jabma ate mînpa Apollyon, are ngaeka pa (“Achhihsiette”).
REV.9.12	Khebeng cheli thôanpa lâthôantah; arediko ahan cheli thôan wannii ehûra.
REV.9.13	Erediko wanerok kowah ngintatte pumma ate poakpopo pa rahmetwah. Phumma Ngama Joban mathah wah Joban nâng joapsoap thin kemwah hôaneka chaam kowah sukbelii ngewah rahjabkat lahma tatwah. 
REV.9.14	Ere jabkhab pumma wanerok ngintatte ko ngatwah, “Iufaret jokho kowah ngintatte wanbelii khhekthien eka heh jânpheo!” 
REV.9.15	Ngale ngintatte wanbelii pa jânphewah; are sanpoatko, ere jâko, ngale ere dâjeng kowah ere rangpâ ko thinma mihnyan nyuchha hehwah thiakrem rãngpa ritpherãng khhekthien wah. 
REV.9.16	Nganâng ranchep chhoante sipâhi heh chânii milion ngama thôkoh wah. 
REV.9.17	Ngale Ngama mok le mokkhoh kowah chhangte mihnyan heh thânkhewah: thinnâng lakkhapa wenchek rãngrãng dangwah, safira rãngrãng ahin, erediko sulfar rãngrãng amien dângwah. Mok heh khopa sahdong hinhoo kho rãngrãng dângwah, ngale thin thunka kowah wen, wenkhuh, ngale salfar hôngkatwah. 
REV.9.18	Ere khoanchet wanrem pumma hahtokkhoh wah mihnyan heh thiakremrãng ritphewah: wen, wenkhuh, ngale salfar heh mok heh thuka kowah hongkatwah. 
REV.9.19	Chenrãngma ngako mok hehnâng thin chaanpa thunka ngale thinme nâng dângwah. Thinme heh pû rãngrãng khowin dângwah, ngale thinma mihnyan hehnâng chêmsietrãng thinme pa kepwah.
REV.9.20	Are khoanchet wanrem pumma lechêmsiet dangtah mihnyan nyuchha heh phangtang thindede dekma chenni hôantah a ere hehwah hung ngaklitmah. Thinma joak ajo hehnâng soamtô pa jekmah, ngale lejienkhête, lejientatte, ngale lejienkhoamte, moangachaang, erediko ngun akem, long, bãng. 
REV.9.21	Ngale thinma mihritphe heh, jâdu lôam, dihiak dela kaamchhih moat, ngale huh aliek hehwahmin hung ngaklitmah.
REV.10.1	Eredikomin Ngama rangkhethung wah ahan ngintatte chaanmõang wanthe wienka lahma khewah. Atea phoamma doapbuk lahma dângwah ngale ate kho tumlitko chaangchoi dângwah; ate thhenphãng pa san rãngrãng dângwah, ngale ate da heh wentheli rãngrãng dângwah. 
REV.10.2	Ate dekko nyapraangten arinchha semlahma dângwah. Ngale ate da dachahpa josikonek, ngale ate da dahitpa bamkonek lahma dângwah, 
REV.10.3	ngale sahdong hinhoo hukwah rãngrãng chaanmõang rakroo lahma tatwah. Atema rakroo diko, rangmok wanengit pumma nyahrãng linlahma dânthâng wah. 
REV.10.4	Thinma jab rienrien ko Ngama araangrãng chepwah. Rohkomin, Ngama rangkhethung wah jabkat lahma tatwah, “Rangmok wanengit pumma chenni jabtah a ereheh huhthien reo; ereheh nekraangthien!”
REV.10.5	Erediko Ngama ngintatte ate dapa joko kathe ngale bamko kathe neklahma chepte pumma ate dek dekchah ngepa rangkhethung nâng laangwênwah 
REV.10.6	ngale atema roantang roangjêng rãng hînte, rang ahah hôante, josi hôante, ngale jokhenwah chentô hôante Joban mînko toamsêm lahma khewah. Ngintatte pumma ngatwah, “Ade phumma ajah lelek tongtumin! 
REV.10.7	Phumma chenthu wanengit kowah ngintatte pumma ate poakpopo pa merahmet tahko, Joban ma ate hungnâng chenni themawa tahheh, atema ate haa mõng hehnâng thôkotah rãngrãng phangtang emoa.”
REV.10.8	Erediko Ngama rangkhethung wah Nganâng jabkat lahma tattek jabkhab pumma Nganâng aroh ngatwah, “Wãng lohma joko kathe ngale bamko kathe neklahma chepte ngintatte dekkowah jânchoan nyapraangten pa thawãngo.”
REV.10.9	Phumma Ngama wãnglekma ngintatte ngekowah nyapraangten arinchha pa thâwângwah. Phumma atema Nganâng ngatwah, “Thahang ngale nangma phhek o; arepa nangwok khennâng asi edanga, rohkomin nang thunko arepa nyahti rãngrãng etua.”
REV.10.10	Phumma Ngama nyapraangten arinchha pa ate dekkowah thalekma phhekwah, ngale erepa Nga thunko nyahtitu rãngrãng tuwah. Rohkomin Ngama jokkat diko erepa Nga wokkhen nâng asi rãng litdâng katwah. 
REV.10.11	Erediko Nganâng thôkoh wah, “Ademin rekthe nangma Joban jabkhab pa chentô diak akan, jat apat, jab ajâ, ngale Lowang hehnâng phoangthô chhoankohmin.”
REV.11.1	Erediko Nganâng athakthin ke rãngrãng wanthe kohlahma ngatwah, “Wãnglohma Joban rangsoamhum ngale Joban nâng joapsoap thin chaam pa thakwãngo, ngale rangsoamhum kowah rangsoamte mihnyan hehmin weih o. 
REV.11.2	Rohkomin thakho rãngsâ pa nekthak, chenrãngma ngako, erethepa Joban lejette hehnâng lâkohtek, erehehma Asâthôan Hahdaang pa roakbelii jengnii rãng thindama ewoatnek a. 
REV.11.3	Ngama Nga hâkhi hôante wanii bosta khet kepthuk lekma echienkat ang, ngale thinma Joban nginkongpa 1,260 rangwo khenko ephoangthôa.”
REV.11.4	Hâkhi hôante wanii pa Oliv bãng wannii ngale hahtokkhoh wah Teso mathah kowah wentit toakthin wannii pa edanga. 
REV.11.5	Henma komin thinnâng chêmsietrãng mehun ako, thinthunkâ wah wen loatka lahma thinran heh eritkham a; ngale henhenma thin chêmsietrãng huneka ereheh eroh ritphemin. 
REV.11.6	Thinma Joban nginkongpa phôangthô poatko rangpa tãnghep lahma rang lepatthuk rãngmin thinnâng chaanwin dângmin. Ngale thinnâng jokhô jatkhô hehmin heirãng litthukrãng chaanwin; ngale thinma chenthu huneka erepoatko hahtokkhoh ko rongrup khoanchet chhih huthuk lahma chêmsietrãng min chaanwin.
REV.11.7	Chenthu thinma Joban nginkong phoangthô pa merâ tahko, hahkenlu kowah ngemchhih pa loatwãng lahma thin demnâng eloatmîn a. Ngale ngemchhih pumma jien lahma ritphe erea, 
REV.11.8	ngale thin mangpa thin Teso rittektah hahdaangdong lemko echên a. Ere hahdaangdong mînpa Sodom ba Igip ngama edanga. 
REV.11.9	Chentô diak akan, jat apat, jab ajâ, ngale chentô mihnyan nyuchha hehma thinmangko jârem khatherãng esûhûa, ngale thinmangpa leruthuk ethien a. 
REV.11.10	Are hâkhi wanii ritjunko hahtokkhoh wah mihnyan heh khuhah nâhah edanga. Thinma kuhhôan lahma wathema wathe nâng hînhô heh elit kohmînwak a, chenrãngma ngako, ere mõng wanii pumma chentô mihnyan nyuchha heh khohnâng ajahthem chêmchei pa kephokwah. 
REV.11.11	Jârem khathe diko thinkhoh nâng Joban wah roandông chohthin rek kalahma thinnâng lupkatwah, ngale ephumma thin tôanchepwah; ngale thinnâng khête heh phangtang chei rewah. 
REV.11.12	Erediko mõng wanii pumma rangkhethung wah jabkhab chaanmõangma atenii nâng jabkat lahma tatwah, “Anâng wãngrên!” Phumma thinran hehma sokjenjen ko atenii phoam khohma rangkhethung nâng wângwah. 
REV.11.13	Ere sanpoat poatko hah dôngmõang tiiwah; phumma thiak echhi rãng hahdaang heh chhihsiet wah, ngale hahjat engit mihnyan heh ritwah. Ngale mihnyan ahan hehma chei nungma rangkhethung wah Joban dongnâng rôwakwah.
REV.11.14	Lôdi kowah cheli thôanpa lâthôantah, rohkomin eredi wanrem kowah cheili thôanpa sitsiak ehûra!
REV.11.15	Erediko wanengit kowah ngintatte pumma ate poakpopa rahmetwah, ngale ephumma rangkhethung nâng aroh chaanmõang rakjab lahma dângwah, “Ade phumma rangkhen pênrãng chaanpa nãng Teso ngale ate Misaia niinâng tonga, ngale atema roantang roangjêng rãng epên a!” 
REV.11.16	Erediko ate tôngthin mathah kowah tôngte roaknii wabelii khhepho phannang hehma thindede thhenpa hahko khupjup katlahma Joban nâng soamtô wah, 
REV.11.17	thinma ngatwah,
REV.11.17	“Teso Joban Adongthôan, Henpa athâng hehmin Joban, ngale Henpa khema komin Joban dângwah!
REV.11.17	Nima nangnâng dangkoh a ngaeki,
REV.11.17	chenrãngma ngako nangma nangchaan adongthôanpa kepeko ngale nangma pên eko!
REV.11.18	Phumma Joban lejette mihnyan heh nyahrãng rinkhah wah,
REV.11.18	chenrãngma ngako nekhu rinkhah sanpoat pa hûera,
REV.11.18	ngale ritte heh rên sanpoat pa hûera.
REV.11.18	Ngale nanghaa mõng hehnâng,
REV.11.18	ngale nangran cheichei dângte mihnyan chentô nâng,
REV.11.18	adong arin lenga khoakthe ko kaamsen moatthã koh sanpoat pa hûera.
REV.11.18	Ngale henhenma hahtokkhoh pa chhihsiet eka, ereheh chhihsiet sanpoat pa hûera!”
REV.11.19	Rangkhethung wah Joban rangsoam humpa laangwah, ngale Toamsem bâkot pa eretheko khewênwah. Erediko rangmok rangphak, ngale rangdãng khiapda liap dângwah, ngale hahtii erediko miendong jâlahma dângwah.
REV.12.1	Erediko rangnâng nyahrãng adong ngale nyahrãng patritli hôngwah. Dihiaknyu wathema ate khet akhurãng san pa kep rewah, ngale ate dakhen ko dâ pa namnek, erediko ate khoko merit echhi wannii pa phok relahma hôngwah. 
REV.12.2	Dihiaknyu pa naa chhanemnem dângwah, ngale naachhat rãng wokchhâ eka junko ate seplahma dângwah.
REV.12.3	Eredikomin ahan patritli rangkho nâng wîenhông wah. Tewa wah Pûchhih cheksoaksoak wanthe atenâng kho phangengit ngale rong kaechhi ngale ate kho chentô nâng khaphok phok lahma hôngwah. 
REV.12.4	Ate me pumma rangkho wah merit heh thiakremrãng jâsiet lahma hahtokkhoh nâng phekatwah. Ngale atea dihiaknyu pumma naa jâchhatkat rienrien lemlienma naapa loatphhekrãng ngama dihiaknyu mathahko chep eka. 
REV.12.5	Erediko dihiaknyu pumma delachha chhatwah, ngale ere delachha pumma chentô diak akan heh janke semlahma epên a. Rohkomin naachha pa nyenchhoan lahma Joban ngale ate tôngthin nâng wênkohwah. 
REV.12.6	Dihiaknyu pa Joban ma aterãng khoakhem kotah sehah nâng huhchhoan wãngeka, ngale eretheko dihiaknyu pa 1, 260 rangwo khoakhem lahma ethien a.
REV.12.7	Erediko rangkhethung nâng ranloatmîn wah. Mikel le ate ngintatte heh tewa wah Pûchhih demko loatmîn wah, ngale pûchhih pummemin ate ngintatte heh demnâng roamlahma ngakloatmîn wah; 
REV.12.8	phumma pûchhih pa jienrit wah, ngale ate erediko ate ngintatte heh rangkhethung nâng letongthuk tûwah. 
REV.12.9	Pûchhih dôngmõang pa petphekat rewah-rangbeng hahbeng wah pû, ate mînpa Juchhih ba joak ngama dângwah, atema hahtokkhoh phangtang diapphhek chhahwah. Ate demko ate ngintatte heh aroamma hahtokkhoh nâng petphekat wah.
REV.12.10	Erediko Ngama rangkhethung nâng chaanmõang rakjab lahma tatwah, “Athângheh Joban ngewah khope pa lâkatha! Athângheh Joban ma ate chaanpa Lowang danglahma khesok eka! Athângheh ate Misaia pumma ate chaanpa khesok eka! Chenrãngma ngako nãng Joban mathahko cheplahma rangwo rangnyek Joban nâng putedâlemte mihnyan hehnâng sekhamte pa rangkhethung wah petphetah. 
REV.12.11	Thinma pûchhih pa Saakchha hei ngale thinma phoangthôtah toangtang ngin; ngale thinma thin roandông kohlahma ritranmin lechei danglahma jienwah. 
REV.12.12	Ngale erohwah rangkhethung erediko rangkhethung wah sôngtôngte chentô heh khuhah nâhah dangen! Rohkomin hahtokkhoh ngale josi hehrãngma chentô chhih dângmin a! Chenrãngma ngako juchhih pa jâkaera, ngale atea nyahrãng rinkhah punpun danglahma jâkaera, chenrãngma ngako, atema ajet ate mahrãng sanpoat pa ajah ahotu.”
REV.12.13	Chenthu pûchhih pumma nga rangkhethung wah lâpetphe thang ngama lepjet lahma, atema delachha chhatte dihiaknyu dijûn wah. 
REV.12.14	Ate rãng khoakhem koheka sehahko pukwâng rãng dihiaknyu ko laadong rang kanii kohwah, ngale eretheko atea pârem khathe pûchhih kowah pesiet lahma sokare min. 
REV.12.15	Ngale erediko pûchhih pumma ate thunkâ wah dihiaknyu diko dihiaknyu pa chenphophea ngama jo dôngmõang hôngphat wênwah. 
REV.12.16	Rohkomin hah ma dihiaknyuko chohsok wah; hah pumma ate thunka lahma pûchhih thunwah phatphetah jodong pa rupjokwah. 
REV.12.17	Ngale Pûchhih pa dihiaknyu demko nyahrãng rinkhah lahma ate chhuchha ahan Joban nginkepte mihnyan ngale Jisu ma loatkhesoktah hehnâng senthemthem putedâlemte mihnyan heh demnâng loatmîn chhoanwah. 
REV.12.18	Ngale pûchhih pa jophako chep wah.
REV.13.1	Erediko Ngama ngemchhih pa josi wah loatwãng lahma khewah. Ere ngemchhih ko rong kaechhi ngale kho phangengit dângwah; ate rong chentô nâng khophokwin dângwah, ngale ate kho chentô nâng Joban nâng dûmmek lahma mînraangwin dângwah 
REV.13.2	Ngemchhih pa rusah rãngrãng dângwah, ngale dapa sepba da rãngrãng dângwah, ngale thunpa sahdong hinhoo thun rãngrãng dângwah. Pûchhih pumma ngemchhih ko ate chaan, ate tôngthin, ngale ate chaan ahang heh phangtang kohwah. 
REV.13.3	Ngemchhih kowah khophang wanthe pa nyahrãng maksakdong chohlahma chetwawa buhritwah rãngrãng dângwah, rohkomin mâmãn pa mechoan dângwah. Phumma hahtokkhoh phangtang nyahrãng barii lahma ngemchhih diko junkhoam wah. 
REV.13.4	Anga ngama pûchhih ko soamtô wah, chenrãngma ngako, atema ate chaanpa ngemchhih hehnâng kohwah. Thinma ngemchhih hehnângmin soamtô lahma ngatwah, “Ngemchhih rãngrãng hen tonga? ngale ate demnâng hen tâloatmîn min a?”
REV.13.5	Ngemchhih ko nyahrãng ngam poapoa Joban nâng dûmmek thãsê jabkhab heh jabthukwah. Ngale eroh pa atenâng roakbelii jengnii rãng dângthukwah. 
REV.13.6	Atema Joban nâng tem athoak, Joban mînko tem athoak, ngale Joban sôngthin the, erediko rangkhethung nâng chentô tongeka ereheh nângmin têm athoak wah. 
REV.13.7	Atenâng Joban mihnyan heh demnâng loatmîn lahma Joban mihnyan heh jienrãng chaan kohwah, ngale atenâng chentô jat apat, diak akan, ngale jab ajâ, ngale chentô mihnyan nyuchha heh khohko pênrãng chaan kohwah. 
REV.13.8	Hahtokkhoh wah sôngte chentô mihnyan hehma atenâng esoam a, rohkomin rang ahah hôan mama henhen mînpa 
REV.13.9	“Erohwah nenâng nâ metong hènko tat en! 
REV.13.10	Henhen loatritmin a, ereheh metkep eloriia; Ngale henhen dengnâng ritdoak ritmin a, ereheh metkep dengnâng erit doakriia. Arepa Joban mihnyan hehma tadô letma Joban nâng senthemthem putedâlem rãng thôkoh eka.”
REV.13.11	Eredikomin Ngama ahan ngemchhih wîenkhe wah, erepa hahkhen wah hongwãng lahma khewah. Atenâng saakchha rong rãngrãng rong kanii dângwah, ngale atema pûchhih jablele jabwah. 
REV.13.12	Atema khebengwah ngemchhih chaan ahang dong heh phangtang kepwah. Atema hahtokkhoh ngale hahtokkhoh wah sôngtôngte mihnyan chentô hehnâng khebengwah mâ mechoan ngemchhih ko soamtô rãng metloatwah. 
REV.13.13	Are khedi kowah ngemchhih pumma patritli moatlem heh nyahrãng dôngmõang moatwah; atema anga nga mitkheko rangkhethung wah hahtokkhoh ko wen jâsietkat lahma khesokwah. 
REV.13.14	Ngale atenâng khebengwah ngemchhih mathahko patritli moatlem mothuk eka heh junko hahtokkhoh wah sôngte mihnyan heh phangtang diapchhahwah. Ngemchhih pumma thinnâng khebengwah dengma doakchoan ngemchhih rohkomin ahîn ere ngemchhih ko soamrãng ate moang hôanrãng chienwah. 
REV.13.15	Khedi kowah ngemchhih ko ama wah ngemchhih moangko rekma metlahma hînmet rãng chaan kohwah, ephumma ere moang pumma jab jienjabwah, ngale henhenma atenâng lesoam letôtea ere mihnyan heh phangtang ritphe rewah. 
REV.13.16	Ngemchhih pumma chentô mihnyan hehnâng, adong arin, techhu tangchhih, haa ngale haa ledangte, chentô nâng thin dekchah ngeko eroh ledang kako thin khengko ngemchhih mîn tûngrãng chienwah. 
REV.13.17	Hennâng ere mînpa aho dangeka erehehma ariakmin chenjô leta chohriimin, ngale asengmin leta sengmin, ere mînpa dangeka, ngemchhih mînpa dângmin, ba atemîn thiakpa nemboat dângmin.
REV.13.18	Erepa jetloatrãng nãngnâng Joban buthi mongthemwin dângmin. Henhen nâng Joban buthi mongthem tongeka erehehma ere ngemchhih nemboat pa eta jetloa, chenrãngma ngako ere nemboat pa mihnyan mîn thiakpa edanga. Ere namboat pa 666 dângmin.
REV.14.1	Erediko Ngama sutek pa, Zion hahhoko Saakchha cheplahma khewah; ate demko 144,000 mihnyan hehnâng atemîn ngale ate Wa mînpa thin khengko raang lahma khewah. 
REV.14.2	Ngale Ngama rangkhethung wah jabkhab longchhak wah jo jâjen katko rahwah rãngrãng, ngale rangmok rãngrãng jablahma tatwah. Erepa pii anong jientêmte hehma têmwah rãngrãng harps rahtem lahma tatwah. 
REV.14.3	Are 144,000 mihnyan heh Joban Tôngthin mathahko, ngale ahîn ngem wanbelii, erediko khhepho phannang heh mathahko chepwah; ngale thinma sênyan sêwakwah, ere sêpa thinma loloba tahe eka. Chentô mihnyan nyuchha wah thinlolo ba Joban ma pesietwah. 
REV.14.4	Ere mihnyan heh thin dedema dihiaknyu heh demnâng kaamchhih lethatmo sâpoangpoang dângte heh dângwah; thin a dihiak dela ngenâng asâjû dângwah. Thinma Saakchha pa chennge nâng dangeka ere ngeko junchhoante dângwah. Thin a hahtokkhoh wah chentô mihnyan nyuchha jat hehwah khopesietwah, ngale thin jôba Joban ngale Saakchha nâng joapsoapte rãng khebeng thôan dângwah. 
REV.14.5	Thinma chenthumin mothô khoanglep lethôwah; ngale thinnâng chenjô achhih aho.
REV.14.6	Erediko Ngama ahan ngintatte rangkho choangwah pongwut nâng, hahtokkhoh wah mihnyan hehnâng, chentô jat apat, jab ajâ, ngale diak akan hehnâng roantang roanjêng lethôan Nginkongsen phoangthô kohrãng phoangpu lahma khewah. 
REV.14.7	Atema chaanmõang raklahma ngatwah, “Joban nâng toak asân en, ngale ate adongthôanpa rângthô en! Chenrãngma ngako atema chentô mihnyan nyuchha heh khope rên sanpoat pa lâhûtha. Rangkhethung le hahtokkhoh erediko josi le chentô jokhô jatkhô hôante nâng soamtô en!”
REV.14.8	Khebeng wah ngintatte ma jabdiko dithong wah ngintatte pumma wîenjabwah, “Dihiaknyu pa lâjâriitah! Adongthôan Babilon pa lârunjâtah! Dihiaknyu pumma chentô mihnyan hehnâng ate ngewah khem ma lâmok jokthuktah - ere khem ngaeka pa dihiaknyu ma ate demnâng kaamchhih mothuktah ko ngaeka!”
REV.14.9	Khema wah ngintatte wannii diwah wanrem kowah ngintatte pumma chaanmõang raklahma wîenngat wah, “Henhen ngemchhih ngale ate mõangnâng soam atôtea, erediko ngemchhih mînpa thin khengko ba thin dekko tungtea ereheh 
REV.14.10	thindede ma Joban khem ejok a, ere khem ngaeka pa Joban rinkhah nâng ngaeka, ngale bâti nâng khem kienwah rãngrãng Joban ma ate rinkhah pa chaanhôan lahma chõngchõng kienlahma thinnâng ejokthuk a! Ngale ereheh phangtang Asâthôan ngintatte ngale Saakchha mathahko wen ngale salfar nâng ekhamriiwak a. 
REV.14.11	Thinnâng kham eka wen kowah wenkhuh pa roantang roanjêng ekhuh a. Henhenma ngemchhih ngale ate moangnâng soamtô eka erehehma rangwo rangnyek roantang chêm echoh a, ngale atemîn tûngte mihnyan hehmemin eroh chêm echohwak a.”
REV.14.12	Arepa Joban mihnyan ngale Joban hôkum kepte erediko Jisu nâng senthemthem putedâlemte mihnyan hehma tâdôrãng dangeka.
REV.14.13	Erediko Ngama rangkhethung wah jabkhab jabkat lahma tatwah, “Arepa raango: Henhen athâng hehma Teso moatlem molahma riieka ere mihnyan heh rangkepte dângmin!”
REV.14.13	“Arepa linlin!” ngama Juma dânthâng wah. “Thinma moatlem chaanmo lahma chêmtah kowah khuhah nâhah eboantong wak a, chenrãngma ngako, thinma moatlemsen motah heh thin demnâng rangkhethung nâng ejohwãnga.”
REV.14.14	Erediko Ngama sutek pa Ngama phoampo khewah, ngale phoam khohko mihnyan rãngrãng ate khoko kem khophok pa phok ngale ate dekko mitchha nahmõang semlahma tonglahma khewah. 
REV.14.15	Erediko ngintatte ahan wathe rangsoamhum kowah loatka lahma phoam khohko tôngte ko chaanmõang rakkatwah, “Nang mitchha pa semlohma chhah munchoan heh khôankhen o, chenrãngma ngako, sanpoat pa lâhûtha; hahtokkhoh pa khôankhen rãng lâmuntah!” 
REV.14.16	Erediko phoamkhoh wah tôngte pumma ate mitchha pa hahtokkhoh ko khenkatwah, ngale hahtokkhoh wah mun eka heh khôankhen wah.
REV.14.17	Eredikomin Ngama ahan ngintatte wathe rangkhethung wah rangsoamhum kowah loatka lahma khewah, ngale ate nângmin mitchha nahmõang dângwah.
REV.14.18	Erediko ahan ngintatte wathe, atea wen bemte pa Joban nâng joapsoap thin chaam kowah loatkatwah. Atema mitchha nahmõang sêmte ngintatte ko chaanmõang rakkatwah, “Nang mitchha pumma hahtokkhoh wah angurbãng kowah anguri heh khen o, chenrãngma ngako anguri heh lâchumtah!” 
REV.14.19	Ephumma ngintatte pumma ate mitchha pa hahtokkhoh ko khenkat lahma angurbãng hehwah anguri heh khôankhen wah, ngale khemkoakthin koanko anguri heh rângdikat arãngrãng Joban nyahrãng rinkhah thunko phekat o ngama ngatwah. 
REV.14.20	Angurri heh hahdaang kowah panlien nâng khemkoakthin koanko khihlitwah, ngale khemkoakthin koan kowah hei hôngjênwah, ngale ere heipa jodongma lumwah rãngrãng chânii meejêng ngale phut bangâ alu danglahma jênwah.
REV.15.1	Erediko Ngama rangkhethung nâng nyahrãng patritli dôngmõang hong lahma wîenkhe wah. Rangkhethung wah Joban ngintatte wanengit ngenâng khoanchet chhih wanengit dângwah, ereheh athôan akârãng hôngwah, chenrãngma ngako, erepa Joban ma ate rinkhah pa athôan rãng loatsiet eka.
REV.15.2	Erediko Ngama sîsa josi rãngrãng wen demnâng roamlahma khewah. Ngale ngemchhih erediko ngemchhih moangnâng soam atôte, ngale ngemchhih nemboat tûngte mihnyan heh henhenma jientah a ere mihnyan heh khewah. Thin a sîsa josi kêko chepwah, ngale thin dekko Joban ma kohtah harps pupe pa sem rewakwah 
REV.15.3	ngale thinma Mosa sêpase, Joban haa sêpase ngale Saakchha sêpase rewakwah:
REV.15.3	“Teso Joban Adongthôan,
REV.15.3	nangma motoh moatlem heh chentô dônga ngale chentôsên a!
REV.15.3	diak akan wah Lowang hehma, 
REV.15.3	nang lemkhô pa chentô apun ngale toangtang lemkhôa ngama ngawak eka!
REV.15.4	Nangran hen lechei dângmin a, Teso?
REV.15.4	ngale henma nangmîn adongthôan pa lerângthô tâdângmin a?
REV.15.4	Nanglolo jôba Asâthôan.
REV.15.4	Chentô diak akan heh hûlahma nangnâng esoam etô hûho,
REV.15.4	chenrãngma ngako, nangma toangtang moatlem moeko pa anga ngama lâkhetah.”
REV.15.5	Erediko Ngama rangkhethung wah Rangsoamhum pa laang lahma khewênwah, ngale erekhenko Rangsoam the Asâthôan pemin dângwah. 
REV.15.6	Erediko rangsoamhum khen wah khoanchet chhih wanengit sêmte ngintatte wanengit pa khetpo pa nyahrãng phiakjaja kep ngale thin thhenkhuh ko kemwah hôanwah khetchhem pa chhem lahma loatkatwah. 
REV.15.7	Erediko ahîn ngem wanbelii kowah wanthema ngintatte wanengit ko roantang roanjêng ahînma tôngte Joban rinkhah pa kemwah hôanwah tit wanengit nâng mênchong kienlahma chohkoh wah. 
REV.15.8	Rangsoam humpa Joban phiak ngale chaan kowah hongeka wenkhuh pumma menkhuh lahma dângwah, ngale ere rangsoamhum khenko ngintatte wanengit pumma kephûtha khoanchet chhih pa mathôan thôanko henjô leta lupwãngmin ngama dângwah.
REV.16.1	Erediko Ngama rangsoamhum kowah ngintatte wanengit ko chaanmõang jabkat lahma tatwah: “Kaletma Joban rinkhah khôanthien eka tit phangengit pa hah hahtokkhoh ko dikat en!”
REV.16.2	Khebengthôan kowah ngintatte ma kalahma ate ngewah tit pa hahtokkhoh ko dîkatwah. Ephumma henhen ngenâng ngemchhih mînpa tungeka ngale henhenma ate mõang ko soamtô eka ereheh nâng nyahrãng cheili chhâwawa mâchhih hôngmâwah.
REV.16.3	Erediko khedi kowah ngintatte pumma ate ngewah tit pa josiko dîkatwah. Ephumma jopa mihnyan ritte hei rãngrãng dângwah, ngale josi kowah chentô ahînte heh ritwah.
REV.16.4	Erediko wanrem kowah ngintatte pumma ate ngewah tit pa chentô jokhô jatkhô hehnâng dîkatwah, ngale erehehmin heirãng litjâwah. 
REV.16.5	Phumma Ngama jokhô jatkhô sok arête ngintatte pumma jablahma tatwah, “Nangma are moeko pa toangtang moeko, O Asâthôan, henpa athâng hehmin, ngale henpa khema komin Joban dângwah a erepa nang jôba! 
REV.16.6	Thinma Joban mihnyan ngale Mõng heh hei hôngsietwah, erohwah nenâng ere mihnyan heh hei pa jokthuk eka. Thinma chenni motah a ere thãpa jôba chohwak eka!” 
REV.16.7	Erediko Ngama Joban nâng joapsoap thin chaam kowah jabkhab hongjab lahma tatwah, “Teso Joban Adongthôan! Nang moatlem pa linlin toangtang ngale apun moeko!”
REV.16.8	Erediko wanbelii kowah ngintatte pumma ate ngewah tit pa sannâng dîkatwah, ephumma san pa nyahrãng cheili chaanhong lahma ere sanchaan pumma mihnyan heh ritsahwah. 
REV.16.9	Thinnâng san pa nyahrãng chaanhong lahma nyahrãng chaansah phumma thinma are sanchaan hongeka pa tâjeksiette Joban nâng tem athoak rewah. Rohkomin thinma papwah hungngaklit lahma Joban dong ngale ate chaanpa rângthô wakmah.
REV.16.10	Erediko wanbangâ kowah ngintatte pumma ate ngewah rinkhah tit pa ngemchhih tôngthinko dîkatwah. Ephumma ngemchhih ma pên eka hahsông phangtang nâng rangnyek dângwah, ngale mihnyan hehma thinnâng chet junko thin theli ko kakrii rewah, 
REV.16.11	ngale thinma thinnâng nyahrãng chet ngale mâ achâ junko rangkhethung wah tôngte Joban nâng têm athoak wah. Rohkomin thin moatlem chhih hehwah hung ngaklit mah.
REV.16.12	Erediko wanerok kowah ngintatte pumma ate ngewah tit pa Iufaret jodongko dîkatwah. Ephumma sankat ngewah kaera Lowang rãng lemhôan kohrãng jopa rupjâ rewah. 
REV.16.13	Erediko Ngama juchhih wanrem luk rãngrãng khewah. Ere wanrem pa pûchhih, ngemchhih, ngale mõngmõang heh thunka kowah loatkatwah. 
REV.16.14	Ereheh a patritli moatlem moatte joak ajo heh ju. Are ju wanrem pa hahtokkhoh wah chentô Lowang heh tânâng chhoan lahma Joban Dongthôan Rangwo jâko aroamma danglahma loatmîn rãng khôansiet mînwah.
REV.16.15	“Tattan en! Nga a ahuhte hok rãngrãng ekarâng! Henhen lejuplek thangma met hinhin tonglahma ate khet akhu heh khoakhem lahma thieneka ereheh ba rangkepte dângmin, ngale thin a nok atang heh mathahko boangloangma lephoang khoammin ngale rêsê lechohmin!”
REV.16.16	Erediko ju hehma Lowang heh Hibru jabma Armagedon ngaeka theko khôansiet hokwah.
REV.16.17	Erediko wanengit kowah ngintatte pumma ate ngewah tit pa pongwut nâng dîkatwah. Ephumma rangkhethung wah rangsoamhum kowah tôngthin kowah aroh hongjab lahma tatwah, “Arepa lâta dangtah!” 
REV.16.18	Ephumma rangmok rangphak, ngale rangdeng khiapda liap, ngale nyahrãng cheli hahtii dângwah. Arerãngrãng hahtii pa mihnyan nyuchha hôantah wahjô mathattii dângwah; chentô noma are hahtii pa achhihthôan pa dângwah! 
REV.16.19	Hahdaang dongthôan pa kharemrâng khâjâwah, ngale chentô diak akan hehwah hahdaang heh chhihjâ rewah. Joban ma Babilon dongthôan ko ate rinkhah bâti kowah ate rinkhah khem jokthuk tahpa thonghun rewah - erepa Ate nyahrãng rinkhah khem. 
REV.16.20	Jotung wah hah chentô heh mahjâ rewah, ngale chentô hahkong hahla heh mahjâ rewah. 
REV.16.21	Miendong pajâ rewah, mien wanthe pajô toak bangâ lih rangkho wah mihnyan heh khohnâng jâkatwah, ngale mihnyan hehma miendong jâkatdi Joban nâng tem athoak rewah, chenrãngma ngako ere mienjâ ekapa nyahrãng cheili dângwah.
REV.17.1	Erediko tit wanengit sêmte ngintatte wanengit kowah Ngatânâng wathe kalahma ngatwah, “Wãngro, ngale Ngama nangnâng anga ngama ajet phoang sengte dihiaknyu pa chenroh chêmsietmin a erepa khesok e, ere hahdaangdong pa jo jahmõang kênâng hôaneka. 
REV.17.2	Hahtokkhoh wah Lowang hehma ate demnâng kaamchhih moeka, ngale hahtokkhoh wah mihnyan heh ate demnâng kaamchhih moat pumma khemjok lahma mokwah rãngrãng moeka.”
REV.17.3	Jupa Nga demnâng danglahma ngintattema Nga a sehahkho nâng pêwênwah. Ereko Ngama dihiaknyu wathe ngemchhih chek khohko chhang lahma khewah, ngale ere ngemchhih chek phoang phangtang nâng Joban nâng jôjêm dûmmek mînchhih heh raanglahma dângwah; ere ngemchhih ngeko kho phangengit ngale rong kaechhi dângwah. 
REV.17.4	Dihiaknyu pa khet hin ngale khetcheksak keplahma dângwah, kem erediko thãchaan long, ngale lit hehma soangraangrii lahma dângwah. Ate dakko kemwah hôanwah koapnâng atema kaamchhih ngale moatlem chin motah heh mênchong semlahma dângwah. 
REV.17.5	Ate khengko mihhehma lejetlimîn raanglahma dângwah, ere raang ekapa: “Babilon adongthôan, nanga chentô dihiaknyu phoangseng lahma kaamchhih moatte nyong, ngale hahtokkhoh chhihsiette nyong” ngama raanglahma dângwah. 
REV.17.6	Ngale dihiaknyu pa Joban mihnyan heh hei ngale Jisu nginkepkep dângte mihnyan ritphetah heh hei pa joklahma hei pumma moklahma khewah.
REV.17.6	Chenthu Ngama ate kheko, nyahrãng bârit rewah. 
REV.17.7	Phumma ngintatte pumma Nganâng, “Chenni rãng barii ekoa?” ngama thôngphâ wah. “Ngama nangnâng mihhehma lejetthin dihiaknyu ngale ate chhangeka kho phangengit ngale rong kaechhi ngemchhih mînpa thôkoh e. 
REV.17.8	Ngemchhih pa poattheko ahîn dângwah, rohkomin ade phumma ahîn dangtumah; erepa chenthujô lethôanthin hahkenlu kowah loatwâng lâthângtah, ngale atea amahjâ erea. Hahtokkhoh wah sôngte mihnyan henhen mînpa rang ahah hôan mama 
REV.17.9	“Arepa jetloatrãng Joban buthi mongthem win dângmin. Kho phangengit pa hahkong wanengit nâng ngaeka, ngale ere khohko dihiaknyu pa tongeka. Ngale ereko Lowang wanengit pemin tongeka: 
REV.17.10	Erekowah Lowang wabangâ pa lâjâriitah, athângheh a wathe loloma pêneka, ngale ahan wathepa mahûera; chenthu ate mehû theko atema poatthechha loloba epên a. 
REV.17.11	Ngale ngemchhih poatthe ahîn dângwah rohkomin athângheh a ahîn dangtumah, erepa Lowang wanesat rãng edanga, ngale atea Lowang wanengit kowah wathe dângwah ngale atea amahjâ erea.
REV.17.12	“Nangma rong kaechhi khe ekopa Lowang waechhi, ngale thinma athângheh mapên eka, rohkomin thinnâng ngemchhih demko danglahma Lowang rãngrãng koanta theru epênthuk a. 
REV.17.13	Are Lowang waechhi latma mãnthe tuta emoa, ngale thinma thin chaan ahang heh ngemchhih ko koheka. 
REV.17.14	Thin Saakchha demnâng eloatmîn a; rohkomin Saakchha pumma atema aren reka mihnyan, ngale senthemthem putedâlem lahma ate dijunte mihnyan heh demnâng roamlahma thinma ejien a, chenrãngma ngako, atea teso hehwahmin Teso dongthôan, ngale lowang hehwah min Lowang dongthôan.”
REV.17.15	Ngintatte pumma Nganâng ngatwah, “Nangma dihiaknyu phoang sengte tonglahma kheko jo pa chentô diak akan heh, mihnyan nyuchha, jat apat, ngale chentô jab ajâ heh. 
REV.17.16	Nangma rong kaechhi khe ekole ngemchhih pumma phoang sengte dihiaknyu ko chhihchoh erea; thinma dihiaknyu ngekowah chentôpa toanchhoan lahma dihiaknyu pa boangloangma ephethien a; thinma dihiaknyu ngem pa phhek erea ngale thinma atea wennâng erokphea. 
REV.17.17	Chen-rãngma ngako, Joban ma thinhung nâng ate moatlem moatrãng chaan koheka, ngale Joban jabkhab pa toangtang madang dangka thinma jutlahma thin chaan heh ngemchhih nâng kohthuk lahma ngemchhih ko pênthuk eka.
REV.17.18	“Nangma khe eko dihiaknyu pa hahdaang dongthôan pa ngale atea hahtokkhoh wah Lowang heh khoko pênte pa.”
REV.18.1	Are dikomin Ngama ahan ngintatte wanthe rangkhethung wah kalahma khewah. Ate ngenâng chaan ahang dong dângwah, ngale atea nyahrãng phiak lahma hahtokkhoh phangtang phiakjaja phiaksiet wah. 
REV.18.2	Atema chaanmõang rakwah: “Ate lâmah jâtah! Babilon dongthõanpa lâmah jâtah! Athângheh atea joak ajo ngale juchhih hehma sôngtông thin therãng hôaneka; ngale jatrup wongek ngale chinnyali wo heh atenâng songeka. 
REV.18.3	Ngale chentô diak akan hehma ate ngewah khem kowah mokjok eka - ere khem pa ate dihiak dela tungwah kaamchhih moatpa. Hahtokkhoh wah Lowang hehma ate demnâng kaamchhih moeka, ngale hahtokkhoh wah phin athã lehte mihnyan hehmin ate demnâng dâng junko nyahrãng techhu dangeka.”
REV.18.4	Eredikomin Ngama ahan jabkhab rangkhethung wah jablahma tatwah,
REV.18.4	“Nga mihnyan heh loatkarên! Ate khenwah loatkarên!
REV.18.4	Nea ate ngewah pap demko nekjohroam en;
REV.18.4	Ngale atenâng hokmin chêmchei ko ne nekjohroam en!
REV.18.5	Chenrãngma ngako, ate pap heh rangnâng lanlep wãngroh lâchong motah,
REV.18.5	ngale atema kaamchhih moeka heh Joban ma thonghun eka.
REV.18.6	Atema nangnâng chenroh hôanjôantho ererãngrãng nangmemin atenâng hôanjôan o;
REV.18.6	atema chenni motah a erethã atenâng depnii rãng ajah ngakkoh o.
REV.18.6	Atema nangrãng khoakhem kohtho khem noma nangma aterãng dumnii khemchaan khoakhem koh.
REV.18.7	Atenâng ajahthem chêmchei ngale hungchhih ramjôang koh o chenrãngma ngako,
REV.18.7	atea nyahrãng chhu alu ngale chenni nângmin lesekmah dângwah.
REV.18.7	Chengrãngma ngako atema atedede nâng ngariieka:
REV.18.7	‘Nga a ako Wangcha rãngrãng tongekang!
REV.18.7	Nga a janthoinyu dangmek,
REV.18.7	Ngama chenthumin hungchhih ramjôang lejetmin’
REV.18.8	Erohwah jâthelemma atenâng chêmchei ehûa-
REV.18.8	khoanchet, hungchhih ramjôang,
REV.18.8	ngale rêm achhong ehûa.
REV.18.8	Ngale atea wenma ejemkham a,
REV.18.8	chenrãngma ngako atenâng achhih ngama ngatte Teso Joban pa achaanthôan.”
REV.18.9	Ate demnâng kaamchhih moatte ngale atenâng phetwânte hahtokkhoh wah lowang hehma chenthu ate jemkham wendô kowah wenkhuh heh makhetah ko hahtokkhoh wah lowang heh sep erea. 
REV.18.10	Thin a ate demnâng johchêm rancheima taangmõang nâng chepwak eka. Thinma ngaeka, “Chentô cheilia! Ngale chentô patritlia! Atôdông ngale chaan Babilon hahdaangdong pa! koanta theko nangma chêmsiet eko!”
REV.18.11	Hahtokkhoh wah phin athã lehte mihnyan hehmin ate rãngma sepjoang eka, chenrãngma ngako thin ngewah chhahkhem heh henmemin ritumah; 
REV.18.12	thin ngewah kem hehmin henmejô ritumah, erediko janlin hehmin, ngale long thãchaan jat hehmin ngale lit awen hehmin henmejô ritumah; thin ngewah khetpo khet hin, chaakri, ngale khetchek khetnyek hehmin henmejô ritumah; chentô thãchaanjat bãng, ngale poakpâ wah hôanwah chhahkhem hehmin, erediko thãchaan bãng heh, janlin heh, ngale chentô jit ajakli long hehmin henmejô ritumah; 
REV.18.13	ngale thin ngewah Sinamon, Tientumli, wennâng tûmthhekli, mirh, ngale Frankinsen hehmin henmejô ritumah; Khem ngale tien, Ata, ngale chhah, Lee amân, saak heh, mok ngale mok garii, hu ahaa, ngale mihnyan nyuchha hehmin thin ngewah henmejô ritumah. 
REV.18.14	Phin athã lehte hehma atenâng ngaeka, “Nangma chentô asenli chhahkhem kep chihuntoh heh thôanmah jâtah, ngale nangngun akem, ngale chentô jit ajakli hehmin ahotu, ngale ereheh nangma chenthumin tangak chohtumoh!” 
REV.18.15	Ere hahdaang kowah phin athãleh kaam molahma techhu dângte mihnyan hehmin hahtaang nâng chepwah, chenrãngma ngako thinmin ate demnâng johchêm ranchei rewak eka. Thin sep ajoang erea, 
REV.18.16	ngale thinma enga a, “Chentô cheilia! Ere hahdaangdong rãngma chentô cheili dângmin a! Atema khetsen khusen, khetchek khuchek ngale khet hin heh chîkepwah, erediko atema kem, thãchaan long, ngale lit awen heh keplahma chidângwah! 
REV.18.17	Ngale koanta theko are chentô ate thiak aman heh phangtang ahotu!”
REV.18.17	Ngale chentô jogari wah sahhabdong heh, jogari kowah chhangte mihnyan heh, ngale jogari repte heh, ngale thin roandôngko jowah moatphhek chhahte mihnyan hehmin ataangnâng chepwah, 
REV.18.18	ngale thinma ate jemkhâm wendô kowah wenkhuh heh khuhwâng khelahma asep re wah: “Are hahdaang rãngrãng hahdaang ahan mathat hong dângwah!” 
REV.18.19	Thinma thin khoko bum heh phuhwên lahma sepwak lahma ngatwah, “Chentô cheilia! Are hahdaangdong rãngma chentô cheilia! Are hahdaangdong khohko chentô jogari cheite hehma thin jogari pa khoamthuk lahma thin a techhu dâng phumma thinmin ate ngewah bilahma techhu dângwak wah! Phumma atema koanta theko phangtang lâmah phetah!”
REV.18.20	Rangkhethung wah heh ate mahjâ pa kheletma khuhah nâhah dangen! Joban mihnyan heh ngale moattat chhoante erediko mõngheh khuhah nâhah dangen! Chenrãngma ngako atema nenâng chêmsietdi Joban ma atenâng chêmsiettah!
REV.18.21	Erediko ngintatte chaanmõang wathema long dôngmõang toanpe lahma josiko phekatwah, atema ngatwah, “Arerãngrãng Babilon dongthôan hahdaang pa chaanma mahsietmin ngale chenthumin lethe chohkhe tumin. 
REV.18.22	Harp pupemet, mihnyan roat awa, Flut met ngale poakpopo rahmet heh nangnâng chenthumin lethe chohtat tumin! Phin athã lehte mihnyan kaam molahma nangnâng chenthumin lethe chohkhe tumin; ngale chhahthut koan rahlînmin nangnâng chenthumin lethe chohtat tumin! 
REV.18.23	Wentit phiakmin nangnâng chenthumin lethe chohkhe tumin; Nemnyan nyu awaa heh roat akahmin chenthujô lethe chohtat tumin. Nang demnâng phin athãleh kaammoatte mihnyan heh hahtokkhoh ko adongthôan dângwah, ngale nangma jâdu mõang moeko pumma hahtokkhoh wah mihnyan nyuchha heh phangtang mokwân eko!”
REV.18.24	Mõng heh hei ngale Joban mihnyan heh hei pa Babilon nâng chohkhe phumma Babilon pa mahsiet eka; ngale hahtokkhoh wah ahan mihnyan ritphetah heh hei pemin Babilon nâng chohkhe eka.
REV.19.1	Erediko Ngama rangkhethung nâng jahmõang mihnyan rak akak rãngrãng tatwah, thinma ngatwah, “Joban nâng rôe! khope, mîndông ngale chaan ahang heh nãng Joban thiak! 
REV.19.2	Atema toangtang ngale khôalemko ren eka! Erediko hahtokkhoh wah mihnyan heh ate demnâng kaamchhih mothuk lahma chhihsiette dihiaknyu komin Joban ma chêmthuk eka. Dihiaknyu pumma Joban haaheh ritphedi Joban ma atenâng chêmthuk eka.” 
REV.19.3	Eredikomin thinma rakwah, “Joban nâng rôe! Hahdaang dongthôan jemkham eka wenkhuh pa roantang roangjêng rãng rangkho nâng khuhwên eka!” 
REV.19.4	Roaknii wabelii khhepho phannang heh erediko ahîn ngem wanbelii heh Joban mathahko khupjup lahma tôngthin kowah tôngte Joban ko soamwah. Thinma ngatwah, “Amen! Joban nâng rôe!”
REV.19.5	Erediko tôngthin kowah aroh jabkhab hôngloat jabwah, “Joban nâng rôe, ate haa chentô hehma, ngale chentô mihnyan nyuchha hehma, adong arin, anga nga Joban ran cheite hehma Joban nâng rôe!” 
REV.19.6	Erediko Ngama jahmõang mihnyan heh jab rãngrãng tatwah, ngale longchhakwah jo jâjen katko rahwah rãngrãng tatwah, ngale rangmok rangphakwah rãngrãng tatwah. Thinma, “Joban nâng rôe! ngama ngawak lahma tatwah. Chenrãngma ngako, Teso nãng Joban Adongthôan pa Lowang! ngama ngawak lahma tatwah. 
REV.19.7	Nãngkhu khuhah nâhah ngale rinroan bahsa dange; Nãngkhuma ate adongthôanpa rôe! Chenrãngma ngako Saakchha nemnyansiet sanpoat pa lâhûtha, ngale ate rãngma ate nemnyannyu ma atedede khoakhemrii eka. 
REV.19.8	Nemnyannyu ko atema keprãng khetpo asâ koheka.” (Khetpo ngaeka pa Joban mihnyan hehma moatlemsen moeka hehnâng ngaeka.)
REV.19.9	Erediko ngintatte ma Nganâng ngatwah, “Arepa raango: Henhen pa Saakchha nemnyansiet kuhhôan phhekchhah nget ekako rooeka mihnyan heh rangkepte dângmin.” Ngale eredikomin ngintatte pumma ngatwah, “Are jabkhab heh a Joban ma jabwah toangtang jabkhab.”
REV.19.10	Ngama atenâng soamtô rãng ate dathongko khupjup wah, rohkomin atema Nganâng ngatwah, “Aroh nekmo! Ngamin nang rãngrãng erediko putedâlemte mihnyan ahan, ngale Jisu ma loatsiet eka hehnâng toangtangko rongtêngtêng danglahma tôngte heh rãngrãng haa jôba. Joban nângba soamtô o!”
REV.19.10	Chenrãngma ngako, Jisu ma loatsiet eka toangtang junma Mõng heh Joban ngin phoangthô rãng chaan choh eka.
REV.19.11	Erediko Ngama rangkhethung pa laang lahma khewênwah, ngale ereko Mok po dângwah. Mok po khohko chhangte pa Putedâlemsen ngale Toangtang dângwah; atema toangtangko ren eka ngale toangtangko ranloatmîn eka. 
REV.19.12	Ate mitpa wentheli rãngrãng dângwah, ngale atema ate khoko khaphok heh jahmõang phokwah. Ate khohko mînraang lahma dângwah, rohkomin ere mînraang ekapa henmemin jetmah, atema lolo jetwah. 
REV.19.13	Atema poh eka khetpa hei lolo dângwah. Ngale ate mînpa “Joban Jabkhab” ngama dângwah. 
REV.19.14	Rangkhethung wah sipâhi heh ate diko Mok po ko chhang lahma khetpo asâ heh keplahma junkhoam wah. 
REV.19.15	Ate thunkâ kowah deng nahmõang hôngkatwah, ere deng pumma atema chentô diak akan heh jieneka. Atema thin khohko janke semlahma epên a, ngale khemkoakthin koannâng angur khihlitwah rãngrãng Adongthôan Joban nyahrãng rinkhah thunko ekhihsiet a. 
REV.19.16	Ate khetko ngale ate da komin raanglahma dângwah: Ere mînpa “Lowang kowah Lowangdong thôan, ngale Teso kowah Teso dongthôan.” Ngama raangwah.
REV.19.17	Erediko Ngama ngintatte pa san khohko cheplahma khewênwah. Atema rangtung siwa wah phoangpukte wo hehnâng chaanmõang raklahma ngatwah: “Hûnren ngale aroamma Joban ma phhekdong chhahdong nget ekako roamphhek chhah e! 
REV.19.18	Hûren Lowang heh ngempa phhek hûren, sipâhi sahhabdong heh ngempa phhek hûren, ngale sipâhi heh, erediko Mok ngale mok khoh kowah chhangte mihnyan, mihnyan nyuchha, haaheh, haa ledangte, erediko adong arin anga nga mihnyan heh ngempa phhek hûren!”
REV.19.19	Erediko Ngama ngemchhih ngale hahtokkhoh wah lowang heh erediko thin sipâhi heh Mok khoh kowah chhangte ngale ate sipâhi heh demnâng loatmîn râng khôan lahma khewah. 
REV.19.20	Ngemchhih pa phâtek nâng loatkhhek wah, ngale ate demko ate mathah kowah patritli moatlem moatte mõngmõang hehmin phâtek nâng johloatkhhek wah. (Ere patritli moatlem moeka pumma Ngemchhih namboat tûngte ngale ngemchhih moang nâng soamte mihnyan heh diapchhahwah.) Ngemchhih ngale mõngmõang heh wanniinii ahînma Salfar demnâng kham eka wenko phekatwah. 
REV.19.21	Thin sipâhi heh Mokkhoh kowah chhangte thunka kowah loatka era deng pumma ritdoakwah; ngale chentô wo hehma chentô taphhek eka eretô thinmang heh phhekwah.
REV.20.1	Erediko Ngama rangkhethung wah ngintatte ate dekko chenthumin leta thôanthin hahkenlu ko katthin sâbi ngale janru dong semlahma kalahma khewah. 
REV.20.2	Atema dragon pûchhih, rangbeng hahbeng thuwah pû - erepa, juchhih nâng ngaeka, ba Joak ajo heh hahjatthe rangpâ rãng janruma khhekthien eka. 
REV.20.3	Ngintatte pumma chenthujô leta thôanthin hahkenlu ko phekat lahma kâsek pumma tangsek lahma têngmiem wah, erohkoba hahjatthe rangpâ malien lienko atema hen diak akanjô leta diapchhah edanga. Erediko atema amãnchha rãng elaangphea.
REV.20.4	Erediko Ngama tôngthin heh khewah, ngale tôngthinko tôngte mihnyan hehnâng arên rãng chaan kohwah. Eredikomin Jisu ma loatsiettah toangtang ngin phoangthôte mihnyan ngale Joban jabkhab phoangthôte mihnyan ritphetah Ju hehmin khetek. Thinma ngemchhih ngale ate moang hehnâng soamtô mah, ngale thinma thin kheng nâng ngale dek hehnâng ngemchhih nemboat hehmin tungmah. Thin ngakhin lahma Krista demnâng Lowang rãngrãng danglahma hahjatthe rangpâ pên eka. 
REV.20.5	(Ahan riichoante mihnyan heh ere hahjatthe rangpâ pa malienlien kako ngakhin mah.) Arepa aritwah khebeng ngakhîn wângpa. 
REV.20.6	Khuhah nâhah ngale ajahthem rangkepte mihnyan heh are khebeng ngakhînko johngakhînte mihnyan heh dângmin. Ere mihnyan heh ditnii lethe ngakrii tumin; thin a Joban ngale Krista rãngma soam aroakte edanga, ngale thinma ate demnâng hahjatthe rangpâ ejohpên a.
REV.20.7	Hahjatthe rangpâ pa liendiko, joakpa phâtek khenwah laangphe eka, 
REV.20.8	ngale atema phoangchhoan lahma hahtokkhoh wah phoangphan chhoan eka diak akan heh ephoang diapphhek chhah a, erepa Gog ngale Magog ngama ngaeka pa. Joak ma jophawah seheh jahtô phangtang ranloatmîn rãng ekhôansiet a. 
REV.20.9	Thin hah phangtang nâng menchhoan lahma Joban mihnyan heh nok ahah, ngale Joban ma huneka hahdaang heh ekoamwak a. Rohkomin rangkhethung wah wen jâka lahma thin jemkham wakeka. 
REV.20.10	Thin diapchhahte juchhih pa ngemchhih ngale mõngmõang heh phekat tah wen ngale salfar ko phekat eka; ngale ereko roantang roangjêng rãng rangwo rangnyek echêmriia.
REV.20.11	Erediko Ngama tôngthin po dôngmõang ngale ere tôngthinko tôngtepa khewah. Hahkho ngale rangkhopa ate tâkowah huhchhoan lahma lechoh khetu mahchhoan wah. 
REV.20.12	Ngale Ngama riichoante heh adong arin khoakthema phangtang tôngthin mathahko cheplahma khewah. Eko titab heh lakwah, ngale erediko titab ahan hehmin lakwah, 
REV.20.13	Erediko Josi hehmemin thinwah aritte mihnyan heh kohwah. Arit ngale rit amah hehmemin thinma thientah aritte mihnyan heh kohwah. Ngale chentôpa henma chenroh motah a erejunko rênwah. 
REV.20.14	Erediko arit ngale rit amah heh wennâng phekatwah. (Are wenpa depnii thêrit pa.) 
REV.20.15	Henhen mînpa 
REV.21.1	Erediko Ngama rangkhethung nyan le hahtokkhoh nyan pa khewah. Khebeng wah rangkhethung le khebengwah hahtokkhoh nii amahjâ rewah, ngale josi hehmin amahjâ rewah. 
REV.21.2	Ngale Ngama Asâthôan Hahdaang pemin khewah, erepa nemnyannyu pa ate tangwa demnâng chohmînrãng rângsôa arãngrãng sôa lahma Jeroselem nyan pa rangkhethung wah Joban tâwah jâka lahma khewah. 
REV.21.3	Ngama tôngthin kowah chaanmõang rakjab katlahma tatwah: “Ade phumma Joban humkâ pa mihnyan heh demnâng lâdangtah! Atea thin demnâng ejohsonga, ngale thinmin Joban mihnyan edanga. Joban atedede min thin demnâng ejohdanga, ngale atea thin Joban edanga. 
REV.21.4	Joban ma thinmit kowah mitphi heh ehunphekoh a. Ereko aritmin lerii tumin, sep ajoang, ngale chet akhup min ahotu dângmin. Apã heh lâmah jâtah.”
REV.21.5	Erediko tôngthin kowah tôngte pumma ngatwah, “Ngale ade phumma Ngama chentôpa anyan rãng lâhôantek!” Atema Nganângmin ngatwah, “Arepa raango, chenrãngma ngako are jabkhab pa toangtang ngale dâlemli thôan jabkhab.” 
REV.21.6	Ngale atema ngatwah, “Arepa lâta dangtah! Nga a khekhothôan, ngale khedithôan, abengthôan ngale athôanpa. Henhen jolan riieken a, ereheh nâng Ngama thãhoma roandông chohthin jo ejokthuk ang. 
REV.21.7	Henhenma tajien eka erehehma arepa Nga ngewah chohmin: Nga a thin Joban edangang, ngale thinmin Ngachhu Ngachha edangwak a. 
REV.21.8	Rohkomin chephoat, mihchen sengte, kaamchhih moatte, mihritphete, dihiak dela kaamchhih moatte, jâdu hôante, moang nâng soam atôte, ngale chentô mothô khoanglep heh - thin tôngthin thepa salfar demnâng wendô ekako tôngmin, erepa thinrãng depnii rãng ngakrit pa dângmin.”
REV.21.9	Wanengit ngintatte hehma wanengit titko athôan wah khoanchet heh chongchong sêmte hehwah Ngatânâng wathe kalahma ngatwah, “Wãngro, Ngama nangnâng Sakchha tangnyu nemnyannyu pa khesok e.” 
REV.21.10	Jupa Nga demnâng danglahma ngintatte pumma Nga a nyahrãng hahkong choangthôan khonâng sietwênwah. Atema Nganâng Asâthôan Hahdaang Jeroselem pa rangkhethung wah Joban tâwah jâka lahma khesokwah 
REV.21.11	ngale Joban phiak pumma phiakjâ lahma dângwah. Ere hahdaang pa thãchaan jat long, jaspar rãngrãng phiak lahma dângwah, erediko sîsa khenwah jokhîn rãngrãng dângwah. 
REV.21.12	Ere hahdaangko pan dôngmõang ngale chôangmõang dângwah, erediko pankâsek echhi wannii dângwah, ngale ere echhi wannii pa ngintatte echhi wanii ma bemlahma dângwah. Pankâsek hehnâng Isrial mihnyan hehwah echhi jatnii mînpa raanglahma dângwah. 
REV.21.13	Chentô ngeko pankâsek wanremru dângwah: sankat ngenâng wanrem, jome ngenâng wanrem, jokuh ngenâng wanrem, ngale sannyup ngenâng wanrem dângwah. 
REV.21.14	Hahdaang panpa echhi wannii longphang khohnâng hôanwah, ereheh khohko Saakchha moattat chhoante echhi wanii hehmîn raanglahma dângwah. 
REV.21.15	Nga demnâng jabmînte ngintatte ngeko hahdaang, ngale pankâsek heh erediko pan heh thakrãng kemwah hôanwah athakthin ke dângwah. 
REV.21.16	Hahdaang pa jêng akha tumlit nyahrãng tôde dângwah. Ngintatte pumma ere hahdaang pa ate ngewah athakthin ke pumma thakwah: ere hahdaang pa ajêngnâng hahjatthe châbangâ meejêng dângwah, ngale akha erediko achôang pemin ajêng tôjô mãnthe dângwah. 
REV.21.17	Ngintatte pumma pan pemin thakwah, ngale erepa 216 fut achôang dângwah, atema thak junko eretô dângwah. 
REV.21.18	Panpa jaspar longwah hôanwah, ngale hahdaangpa alinlin kemwah sîsa rãngrãng khînriri hôanwah. 
REV.21.19	Hahdaang pan hôanrãng thieneka long heh rongrup thãchaanjat long hehma raangapaang lahma dângwah. Khebengthôan longpa jaspar ma hôanwah, eredikowah pa Safira ma hôanwah, eredikowah pa agate longma hôanwah, eredikowah pa Imerald longhinjat dângwah, 
REV.21.20	ngale onix, Karnelian, amien jat quart, beril, topaz, Kalsidoni, turkoise, ngale athôan kowah pa amithist ma hôanwah. 
REV.21.21	Pankâsek echhi wanniipa litpha echhi phanii heh; chentô pankâsek heh litpha pharu ma hôanwah. Hahdaang kowah lemheh alinlin kemma hôanwah, ngale sîsa rãngrãng alienkhe dângwah.
REV.21.22	Ngama ere hahdaangko rangsoamhum kheho, chenrãngma ngako, erekowah rangsoamhum pa Teso Joban Adongthôan ngale Saakchha jôba rangsoamhum rãng dangeka. 
REV.21.23	Ere hahdaangko phiakrãng san ngale dâmin lemmah, chenrãngma ngako, Joban phiak pumma ere hahdaangko phiak eka, ngale Saakchhapa wentit rãngrãng dangeka. 
REV.21.24	Hahtokkhoh wah mihnyan heh ere phiakko ekhoamwak a, hahtokkhoh wah lowang hehma thin ngun akem heh ere hahdaangko ekep hûa. 
REV.21.25	Ere hahdaang kowah pankâsek heh rangwo roakweih laanglaangjû edanga; ereheh chenthumin lesekmin, chenrãngma ngako, ere hahdaangko rangnyek aho dângmin. 
REV.21.26	Chentô diak akan hehwah dongaleng ngale ngun akem techhu heh ere hahdaangko kephokmin. 
REV.21.27	Roh-komin ere hahdaangko ngek atek chenjô leta hûmin, ba rêsêli kaamchhih moatte ngale mothô khoanglep thôte hehmin leta hûmin. Henhen mînpa Saakchha ngewah ahîn titabko raangeka ere mihnyan heh loloba ere hahdaangko tâhokmin.
REV.22.1	Ngintatte pumma Nganâng roandông jokhôpa sîsa khenwah rãngrãng khînriri Joban ngale Saakchha tôngthin kowah hongjenka lahma khesokwah 
REV.22.2	ngale hahdaang mongtang kowah lempumma jênkatwah. Ngale ere jokhô akêruko roandông chohbãng dângwah, ngale ere bãngko rangpâ pâtheko echhi depnii ari riilahma dângwah, dâjeng theko ditthe riiwah; ngale ere bãngdek heh chentô diak akan wah mihnyan heh khoanchet heh mesietthin dângwah. 
REV.22.3	Ere hahdaang khenko Joban ma tem athoak eka heh chenjô lechoh khemin.
REV.22.3	Joban ngale Saakchha tôngthin pa ere hahdaangko etonga, ngale ate haa hehma atenâng esoam etôa. 
REV.22.4	Thinma ate thhenphãng pa echohkhe wak a, ngale ate mînpa thinkhengko eraanga. 
REV.22.5	Ere hahdaangko rangnyekmin ahotu dângmin, ngale thinma wentit ba sanphiakmin lelemtumin, chenrãngma ngako, Teso Joban pa thin wenphiak edanga, ngale thinma lowang heh rãngrãng roantang roangjêng rãng epên a.
REV.22.6	Erediko ngintatte pumma Nganâng ngatwah, “Are jabkhab heh toangtang ngale dâlemli. Ngale Mõng hehnâng ate Ju kohte Teso Joban ma, ate ngintatte pa ate haa hehnâng sitsiak chenni dângwângmin a ereheh khesokrãng chienkatwah.”
REV.22.7	“Tattan en!” Jisu ma ngaeka, “Nga sitsiak lâkaerâng! Henhenma are titab kowah mõngheh ngin kepeka mihnyan heh rangkepte mihnyan dângmin!”
REV.22.8	Nga a Jon, Ngama areheh tattek ngale khetek. Ngale chenthu Ngama areheh râtat râkhe diko, Nganâng areheh khesokte ngintatte dathongko atenâng soam rãng khupjup wah. 
REV.22.9	Rohkomin ngintatte pumma Nganâng ngatwah, “Aroh nekmo! Ngamin nang rãngrãng erediko nangpho anaa, ngale mõngheh, erediko are titab kowah jabkhab heh nginkepkep dângte heh rãngrãng haa jôba. Joban nângba soamtôo!” 
REV.22.10	Ngale atema Nganâng ngatwah, “Are titab kowah mõngheh jabkhab pa nek huh thien, chenrãngma ngako, are chentôpa linlin dângwâng rãng sanpoat pa lânam hûtha. 
REV.22.11	Henhen pa achhih a erehehma kaamchhih moatjûjû emowak a, ngale henhen pa ngek atek a erehehmin ngek atekjû dângmin; ngale henhen pa asen a erehehma kaamsenjû moatmin, erediko henhen pa Asâthôan a erehehmin Asâthôanjû dângmin.”
REV.22.12	“Tattan en!” Jisu ma ngaeka. “Nga sitsiak lâkaerâng! atema chenni motah a erejunko kohrãng thã demnâng ekarâng. 
REV.22.13	Nga a khekhothôan ngale khedithôan, abengthôan ngale athôanpa.”
REV.22.14	Henhenma thinkhet pa sâset eka erehehma rang ekep a, ngale thinma roandông chohthin bãngkowah penri eta chohchhah a, ngale pankâsek pumma hahdaangko eta nyupwãng wak a. 
REV.22.15	Rohkomin hahdaang khenko ledangte heh kaamchhih moatte ngale jâdu hôante mihnyan heh, dihiak dela kaamchhih moatte, mihritphete, moangachaang nâng soam atôte, ngale jab ajâ erediko moatlem nâng mothô khoanglep dângte heh hahdaang kowah panlien nâng etonga.
REV.22.16	“Nga a Jisu, Ngama Nga ngintatte pa nang tânâng nangma Asâthem hehnâng erengin heh loatthôkoh rãng chienkat erâng. Nga a Devit humkâwah; Nga a rangkhahwah nyahrãng phiakte meritpa.”
REV.22.17	Ju ngale Nemnyan pumma ngaeka, “Karoo!”
REV.22.17	Henhenma arepa tateka ereheh memin “Karoo!” ngama chennga a.
REV.22.17	Huren, henhen jolân rittea; henhenma hun eken a erehehma roandông jopa hînhô rãngrãng kepen.
REV.22.18	Nga a Jon, henhenma are titab kowah mõngngin heh tat eken a ereheh nâng thôkoh eka: arekowah raangeka leko henma komin mele bâmraang ako, are titab kowah raangeka khoanchet chhih heh thinnâng kohlahma echêmthuk a. 
REV.22.19	Ngale henma komin are titab kowah mõngngin kowah merephe ako, are titab kowah raangeka Asâthôan Hahdaang kowah thinma chohchhahthin roandông penri kowah lechohchhah thukma Joban ma erephewak a.
REV.22.20	Anga nganâng are ngin thôkohte pumma ngaeka, “Linlin! Nga sitsiak lâkaerâng!”
REV.22.20	Amen. Karoo Teso Jisu!
REV.22.21	Teso Jisu mînchenchaan pa anga ngademnâng chendanghèn. 
