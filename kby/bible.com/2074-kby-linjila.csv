MAT.1.1	Akko kitawu
MAT.1.2	Ibrahim Isakua kembo, Isaku ye Yakubaa kembo, Yakuba ye Yahuda-a awaanawanju-aa kembo, 
MAT.1.3	Yahuda ye Feres-a Jera-aa kembo, yanja Tamar, Feres ye Hesronna kembo, Hesron ye Aramba kembo, 
MAT.1.4	Aram ye Aminadabba kembo, Aminadab ye Nashonna kembo, Nashon ye Salmonna kembo, 
MAT.1.5	Salmon ye Bowossa kembo, ya Bowosse Rahab, Bowos ye Abidaa kembo, ya Abidaye Rut, Abida ye Yisaia kembo, 
MAT.1.6	Yisai ye Mai Daudaa kembo.
MAT.1.6	Mai Dauda Sulemanaa kembo, calan ya Sulemanayedǝ kamu Uriyaye, 
MAT.1.7	Sulemana ye Rehobowamba kembo, Rehobowam ye Abijaa kembo, Abija ye Asaa kembo, 
MAT.1.8	Asa ye Yosafatta kembo, Yosafat ye Yoramba kembo, Yoram ye Wojiyassa kembo, 
MAT.1.9	Wojiyas ye Yotamba kembo, Yotam ye Ahajua kembo, Ahaju ye Hejekiyassa kembo, 
MAT.1.10	Hejekiyas ye Manasea kembo, Manase ye Amonna kembo, Amon ye Josiyassa kembo, 
MAT.1.11	Josiyas ye jaman yaudiyaa dunon cadane cidi Babilayero caadǝnadǝn Yekoniyas-a awaanawanju-aa kembo.
MAT.1.12	Ngawo cidi Babilayero caadǝnayedǝlan, Yekoniyas Sheyaltiyella kembo, Sheyaltiyel ye Jorobabella kembo, 
MAT.1.13	Jorobabel ye Abihudda kembo, Abihud ye Aliyakimba kembo, Aliyakim ye Ajorra kembo, 
MAT.1.14	Ajor ye Jadokka kembo, Jadok ye Akimba kembo, Akim ye Alihudda kembo, 
MAT.1.15	Alihud ye Aliyasarra kembo, Aliyasar ye Matanna kembo, Matan ye Yakubaa kembo, 
MAT.1.16	Yakuba ye Isuwua kembo, Isuwudǝ kwa Merambe, Meram ye Isa tia Almasiwulan bowojaidǝa kembo.
MAT.1.17	Adǝgaima Nawi Ibrahimlan tai har Mai Daudaro yadero am jamannja tiloa gadegade mewu deri dasaa, koro Mai Daudalan tai har jaman yaudiyaa cidi Babilayero caadǝnaro yadero mewu deri dasaa, koro jaman adǝn tai har tambo Almasiwuyero yadero mewu deri dasaa.
MAT.1.18	Akko lawar tambo Isa Almasiwuye. Yanju Meramdǝ tǝmaji Isuwuye, amma kawu larusa cade rokko dasayiro, Ruhu Alaye cakke curoaro walyeno. 
MAT.1.19	Isuwu tǝmajinjudǝ kam jirema, fuwu jamayen tia nanguro njakko cǝraannidǝro, asǝrlan tia kolduro nia ngoyeno. 
MAT.1.20	Adǝ karwunjun duwon, malaiya Kǝmandeye laa kǝnnasimlan tiro fǝlediye: «Isuwu kaduwu Mai Daudaye, bare Meramba kamuro ngoduro rinǝmmi, Ruhu Alayeman curoaro walyeno. 
MAT.1.21	Tada kongwa cambi, ni ye tiro cu Isa
MAT.1.22	Adǝgaima awo Kǝmande kuren ci nawiyen wuljǝnadǝ wakkayeno. 
MAT.1.23	Tiye: «Akko fero kǝlayakku kwa nojǝnni curo ngoje tada kongwa cambe tia Imanuwellan bowojai,»
MAT.1.24	Kǝnǝmlan fayenniya, Isuwu awo malaiya Kǝmandeye tiro wuljǝgǝnadǝa cǝde Meramba kamuro ngoyeno. 
MAT.1.25	Amma tia kamuro nojǝnni duwon, har tada kongwa cambe Isuwu tiro cu Isa kekko.
MAT.2.1	Jaman Isa bǝla Baitalami cidi Yahudiyayen tambǝnadǝn, Hirudus ti mai duwon, ilmuwu laa cidi adinnambe cijane Jerujalembo isane: 
MAT.2.2	«Nda ti mai yaudiyaye tambǝnadǝ? Sillowunju adinnamlan culuwuna ruiye tiro ambǝttuwuro kadiye,» cane keworo. 
MAT.2.3	Mai Hirudus adǝa fangenniya, hangalnju caa ciyeno, am Jerujalembe samma ye ngai. 
MAT.2.4	Daji wurawa ɍimannaye-a malǝmba Attauraye-a sammaa bowoje ndaran Almasiwu tambiro kiworǝnniya, 
MAT.2.5	tiro: «Bǝla Baitalami cidi Yahudiyayen, akko awo nawi kuren ruwujǝnadǝ:
MAT.2.6	“Ni Baitalami cidi Yahudayedǝ,
MAT.2.6	curo bǝlawa Yahudayedǝn darajanǝm gana gǝni,
MAT.2.6	dalilnjudǝ curonǝmlaman mai culuwi,
MAT.2.6	mai duwon jamani Israyilawua cunodidǝ.”»
MAT.2.7	Daji Mai Hirudus asǝrlan ilmuwudǝa bowoje sa sillowudǝ tayiro fǝledǝgǝnadǝa cuwore tabbatkeyeranniya, 
MAT.2.8	tayia Baitalamiro cunode tayiro: «Lenowo hangallayen tadadǝa manowo! Tia fanduwiya, lawar sukkudowo, wu ye lekko tiro ambǝtkǝgǝkko!» yeno. 
MAT.2.9	Mana Maiyedǝa fangeranniya, ilmuwudǝ jawal ngojane leyera. Ledu cadi duwon, akko sillowu adinnamlan culuwe carunadǝ fuwunjaro koje leje, har na tadadǝ dǝganadǝa nayeyenniya, tak dayeno. 
MAT.2.10	Sillowudǝa kerunniya, karwunja tai daje kǝjiyeno! 
MAT.2.11	Daji fadodǝro ngasaye tadadǝ-a yanju Meram-aa carune tungurumjane tadadǝro ambǝtkeyera. Ajanja kajane tiro dinar so, kaaji so, kawudi so kedo. 
MAT.2.12	Daji Kǝmande kǝnnasimlan tayia galaje bare na Mai Hirudussero waldanni yenniya, jawal gade ngojane lardunjaro walladara.
MAT.2.13	Ngawo ilmuwudǝ saptanayen, malaiya Kǝmandeye laa kǝnnasimlan Isuwuro fǝlediye: «Cine tadadǝ-a yanju-aa ngone Masarro kasowo lenowo, nadǝn har kawu mana njadǝkkiro nammowo, dalilnjudǝ Mai Hirudus tadadǝa njejoro maji nangaro,» yeno. 
MAT.2.14	Daji Isuwu cije buneman tadadǝ-a yanju-aa ngoje Masarro lejane, 
MAT.2.15	nadǝn har karmo Mai Hirudussero napkera. Adǝgaima awo Kǝmande kuren ci nawiyen wuljǝnadǝ wakkayeno. Tiye: «Tadania Masarnin culuworo bowokkǝna,»
MAT.2.16	Mai Hirudus ilmuwudǝ tia jambajanaro asuyenniya, fum gǝrgaje wada ce kǝla sa ilmuwudǝ tiro tabbaccaanayen tadawa kongwa kǝrwu yindia-a yindi cadǝnni-a bǝla Baitalamiye-a bǝladeyanju-alan dasaana sammaa roro keyeso. 
MAT.2.17	Adǝgaima awo Kǝmande kuren ci Nawi Irimiyayen wuljǝnadǝ wakkayeno. Tiye:
MAT.2.18	«Bǝrni Ramayelan so lagaranne jauro fandi,
MAT.2.18	Rahila diye yallanjuro cikkiri.
MAT.2.18	Kanadi ta wajǝna,
MAT.2.18	bawo bawojana nangaro,»
MAT.2.19	Ngawo Mai Hirudus bawojǝnayen, Masarnin malaiya Kǝmandeye laa kǝnnasimlan Isuwuro fǝlediye: 
MAT.2.20	«Cine tadadǝ-a yanju-aa ngone lardu Israyilawuyero waldǝnowo, am duwon tadadǝa roro njejoro majaidǝ sanuna nangaro,» yeno. 
MAT.2.21	Daji Isuwu cije tadadǝ-a yanju-aa ngoje lardu Israyilawuyero walladara. 
MAT.2.22	Amma Mai Arkilawus cuju bawanju Mai Hirudussero cidi Yahudiyayea cunodidǝro fangenniya, Isuwu nadǝro ngaworo riyeno. Daji Kǝmande kǝnnasimlan tia galayenniya, cidi Galileyero leje 
MAT.2.23	bǝla laa Najarat canidǝn napkeno. Adǝgaima awo Kǝmande kuren ci nawiyayen wuljǝnadǝ wakkayeno. Tayiye: «Tia
MAT.3.1	Jaman adǝn Nawi Yahaya Kasalama fǝlediye karaa cidi Yahudiyayen jamaro kawuɍi cǝdde: 
MAT.3.2	«Tǝmmowo, *nodo bargaa Mai Samemaye del karǝnjǝna!» cǝni kǝrga. 
MAT.3.3	Tima kam duwon Kǝmande kuren ci Nawi Ishayayen kǝlanjun mana cǝdǝnadǝ wo. Tiye:
MAT.3.3	«Karaan kam laa kowo sapce:
MAT.3.3	“Kǝmandero jawal dabbargǝnowo,
MAT.3.3	koduramnju cǝkko dewo!”
MAT.3.3	cǝne wormaji.»
MAT.3.4	Yahayaye kajǝmunjudǝ kanduɍi kaɍimoyen caaada, canjanju ye ngirin tikkerǝna. Kǝmbonju ye kawi-a kǝmagǝn-a. 
MAT.3.5	Daji am bǝrni Jerujalembe-a lardu Yahudiyaye sammaye-a cidi bǝrǝm Jordaniye ngaye-a nanjuro isane 
MAT.3.6	biwunja wuljane curo bǝrǝm Jordaniyen tayiro kasala tuwaye kiddo.
MAT.3.7	Yahaya Farisawa-a Sadusiya-a kada tayiro kasala tuwaye cǝddoro nanjuro isairo kirunniya, tayiro: «Nayi kaduwu fusiyayeso! Wundu nayia ajawu isidǝro kasoworo galanja? 
MAT.3.8	Awo tuwa jireye fǝlejiyisoa dewo! 
MAT.3.9	Bare karwundon: “Andi kaduwu Nawi Ibrahimbe,” wulluwwi. Nayiro wulnjagakki, Alaye kǝnduwonju dongur kauye anilan Nawi Ibrahimbo kaduwu alaktuwuye mbeji. 
MAT.3.10	Akko kǝrmamaro bewodǝ fǝrdu kǝskayen gǝnaada. Kǝska fi duwon tada ngǝla cakkiwawodǝa caljane kannuro fijagai.
MAT.3.11	«Wudǝ tǝmmuwwa nangaro ingilan nayiro kasala ngeddǝkko, amma kam laa wua kǝnduwon kosǝna sunonju tuluwoma tikkǝni ngawonin isi. Tidǝ Ruhu Alaye-a kannu-alan nayiro kasala
MAT.3.12	Mukkonjun kǝmo laladuramba na wasturamnjuyero ise algama-a kalaɍi-a firji. Algamanjudǝa culore bǝralan gǝnaji, amma kalaɍidǝa kannu tǝmmaro nuiwawolan warji,» yeno.
MAT.3.12	______________________________________________________________________
MAT.3.12	______________________________________________________________________
MAT.3.13	Daji Isa cidi Galileyen cije bǝrǝm Jordaniyero Nawi Yahaya tiro kasala cǝddoro kadio. 
MAT.3.14	Yahaya tiro daptuwuro maje: «A! Awiro gǝle naniro isǝmidǝ? Ngǝlanjudǝ, nima diye wuro kasala sǝddǝmi,» yeno. 
MAT.3.15	Amma Isaye tiro: «Kǝrmadǝ kasadde, dalilnjudǝ awo jire sammaa diodǝ andiro jussǝna nangaro,» yenniya, Yahaya kasatkeno.
MAT.3.16	Tiro kasala cǝdde Isa ingidǝlan kiluwunniyama, same farakko fǝrǝmde Ruhu Alaye alama bullam gai tiro jǝpciyi kiro. 
MAT.3.17	Koro samelan kowo nukce: «Adǝma Tadani wo, tia raakkǝna. Tiramnin jauro karwuni kǝjijǝna!» yeno.
MAT.4.1	Daji Yiwulis tia jarapcoro Ruhu Alaye Isaa simojiye karaa dǝɍiro kiluwo. 
MAT.4.2	Kawu fidewuro bune-a kausu-aro asem kidanniya, kǝna tia kida. 
MAT.4.3	Daji Jaraptumadǝ nanjuro ise tiro: «Ni Tada Alayea, dongur kauye aniro wulgǝne kǝmboro walja!» yeno. 
MAT.4.4	Isaye: «A’a, kitawulan ruwuwada: “Kam kǝmbo baslan gǝni, mana Ala wuljǝna samman dǝgai,”»
MAT.4.5	Koro Yiwulis tia bǝrni tayirro
MAT.4.6	tiro: «Ni Tada Alayea, sǝktǝne cidiro yukkure! Awoa kitawulan ruwuwada: “Ala kǝlanǝmnin malaiyawanjuro wada ce mukkonjan kamnjagai bare sinǝm kauro gǝmdǝgǝnniro,”»
MAT.4.7	Isaye tiro: «A’a, kitawulan ruwuwada: “Bare Ala Kǝmandea rijammǝmmi!”»
MAT.4.8	Koro yaye Yiwulis tia kǝla kau kuruwu fet laayero cade tiro larduwa duniaye samma-a darajanja-aa fǝleyeyenniya, 
MAT.4.9	tiro: «Ngunǝme wuro sujada sǝddǝmia, ani sammaa niro njikki!» yeno. 
MAT.4.10	Daji Isaye tiro kalakciye: «Nani kolle, Yiwulis! Kitawulan ruwuwada: “Ala Kǝmandero sujada yidde, ti tilonjuro ambǝtkǝgǝne!”»
MAT.4.11	Daji Yiwulis tia kolyeno, malaiyawa ye isane tiro ngiskeyera.
MAT.4.12	Isa Nawi Yahayaa kosoro casakkǝnaro fangenniya, cidi Galileyero wallada. 
MAT.4.13	Bǝla Najarattea kolje leje bǝrni laa Kafarnaam canilan napkeno, bǝrni duwon ci bǝrǝmben cidi Jabulonne-a Naptaliye-alan
MAT.4.14	Adǝgaima awo Kǝmande kuren ci Nawi Ishayayen wuljǝnadǝ wakkayeno. Tiye: 
MAT.4.15	«Cidi Jabulonne-a Naptaliye-a kanji jawal bǝrǝmbe na duwon fǝde bǝrǝm Jordaniyen tiro Galile cidi kǝrdiyaye canidǝlan, 
MAT.4.16	am curo duwuyen dasaanadǝ nur kura laa caruna, koro tayi curo kaudi karmoyen dasaanadǝ yea nur wassǝna!»
MAT.4.17	Sa adǝn Isa jamaro kawuɍi kǝji wulduwu badiyeno. Tiye: «Tǝmmowo, nodo bargaa Mai Samemaye del karenjǝna!» yeno.
MAT.4.18	Yim laa Isa ci bǝrǝm Galileyea jǝgai duwon, yaana yindi Siman tiro Biturus cani-a yanjugǝna Andarawus-a buni taramnja bǝrǝmdǝro fijagai kiro. Tayidǝ buni tawu. 
MAT.4.19	Isaye tayiro: «Arowo wua sǝgaiwo, nayia kam tawuro
MAT.4.20	Sadǝman buni taramnja koljane tia geya.
MAT.4.21	Koro nadǝn fuwuyenniya, yaana yindi gade ye Yakuba tada Jabadiye-a yanjugǝna Yahaya-a bawanjan kundenno curo maarayen buni taramnja caassai kiro. Tayia bowoyenniyama, 
MAT.4.22	cijane maaradǝ-a bawanja-aa koljane tia geya.
MAT.4.23	Daji Isa bǝla bǝlaro leje dandalnjan jamaa alamje kawuɍi kǝji nodo bargaa Alaye wuljiyi, am dondia kasuwanja jiɍi fi yayen isangajiyi ngai duwon, cidi Galileye sammaa diriyeno. 
MAT.4.24	Adǝgainin lawarnju cidi Siriyaye ngaro tatargaada. Koro am larduyedǝ amnja kasuwaa-a kǝndondi jiɍi jiɍia-a karuwaa-a sedan koroyea-a tiyi canaa-a sammaa Isaro cakkude isangayeyeno. 
MAT.4.25	Jama kada tia geya, laanja cidi Galileye, laa cidi Bǝlamewuye, laa bǝrni Jerujalembe, laa cidi Yahudiyaye, laa ye ngawo bǝrǝm Jordaniye.
MAT.5.1	Isa jama kada kadami captairo kirunniya, kǝla kau kuruwu laayero juwane napkeno. Fuwurawanju ye nanjuro kadira. 
MAT.5.2	Daji tayia alamdu badiyeno.
MAT.5.3	«Barganja am karwulan talaawadǝ,
MAT.5.3	nodo bargaa Mai Samemayedǝ nuwanjadǝro.
MAT.5.4	Barganja am kǝrma cesiridǝ,
MAT.5.4	fuwun simalonja bawodǝro.
MAT.5.5	Barganja am rokura bawoadǝ,
MAT.5.5	fuwun dunia warasajaidǝro.
MAT.5.6	Barganja am kǝrma kǝna-a ngudu-aaro jire dioro ngǝnǝptaimadǝ,
MAT.5.6	fuwun kuljaidǝro.
MAT.5.7	Barganja am kanjimaɍimasodǝ,
MAT.5.7	tayi ye fuwun kanjimaɍi cawandidǝro.
MAT.5.8	Barganja am karwu bulladǝ,
MAT.5.8	fuwun Alaa caruidǝro.
MAT.5.9	Barganja am kǝrma nanlewa cawudidǝ,
MAT.5.9	fuwun tayia tadawa Alayelan
MAT.5.10	Barganja am kǝla jire dionjayen tayia basarjaidǝ,
MAT.5.10	nodo bargaa Mai Samemayedǝ nuwanjadǝro.
MAT.5.11	«Am wu nangaro nayia raranjane basarnjane diwindo jiɍi jiɍi wuljaiya, bargando! 
MAT.5.12	Kǝji dama baworo fanowo, dalilnjudǝ samelan mukowando jauro ngǝwu nangaro. Nonowo, adǝgaiman nawiya kureye burwonjanadǝa basaryera.
MAT.5.13	«Nayima manda duniaye wo. Amma mandadǝ kǝlambo walyenoa, jiɍi fin gǝle cayenju gairo walji? Awimaro faidajiwawo, tia deyan yirjane am guguwaccai. 
MAT.5.14	Nayima nur duniaye wo. Bǝrni kǝla kau kuruwuyen dǝganadǝ gǝradiwawo. 
MAT.5.15	Wunduma fatǝla wasse kǝmon tǝmjiwawo. Kam fatǝla wassiya, kǝla gǝnaduramnjuyen gǝnaje fadodǝn wundusoro nur ci. 
MAT.5.16	Adǝgaima nayi ye kollowo nurndo fuwu amben wasso, awo ngǝla diwidǝa caro Bawando Mai Samemaro daraja cadoro!
MAT.5.17	«Bare awo Attaura-a kitawuwa nawiyaye-alan ruwuwadadǝa baworo dioro kadikkoro tǝmanuwwi. A’a, tayia baworo dioro gǝni, tayi samma wakkajaro kadikko. 
MAT.5.18	Jiremaro nayiro wulnjagakki, kawu same-a cidi-a baworo waljaimaro, arawu bi sǝkkal falma Attauralan baworo waljiwawo, sai tayi samma wakkajaiya duwon. 
MAT.5.19	Wundu duwon wadawa aniye gananjaa ga waje am gade yea ngai alamjidǝ, curo am nodo bargaa Mai Samemayen tia kam daraja jauro ganaalan bowojai. Amma wundu duwon wadawa ania jǝgane am gade yea jaaro alamjidǝ, curo am nodo bargaa Mai Samemayen tia kam daraja kuraalan bowojai. 
MAT.5.20	Adǝ nangaro nayiro wulnjagakki, malǝmba Attauraye-a Farisawa-aa jire diolan konuwwawoa, tǝmmaro nodo bargaa Mai Samemayero ngawuwwawo.
MAT.5.21	«Amwurawande jaman kureyero: “Bare kam yejǝmmi, wundu duwon kamba cejǝnadǝa shararo caadi,”
MAT.5.22	Amma wu nayiro wulnjagakki, kam kamanjuro gǝrgajǝgǝnadǝa shararo caadi. Koro kam kamanjuro “Kam bowuye!” cǝne rajǝnadǝa majilis adinwuyero caadi. Koro kam duwon kamanjua waje tiro: “Batti!” cǝnnadǝa kannu jaanamayero koljagai.
MAT.5.23	«Adǝ nangaro na laya duwaduramben sadaa njǝddoro isǝmma duwon, awo kuttu laa kamanǝmbo yiddǝmmaa tangǝmia, 
MAT.5.24	fuwu laya duwaduramdǝyen sadaanǝmdǝa kolle lene ni-a kamanǝm-a solodǝnowo duwon, daji walde are sadaanǝm yidde.
MAT.5.25	«Shararambo lawalamanǝm-a rokko ledu diwi duwon, kǝla jawallen doiro kowoɍi de tawaktǝne, bare nia alkaliro sǝrǝnjǝgǝnniro. Adǝ gǝnia, alkali nia mukko sojiyero njakke, soji ye nia kosolan jannjiyi. 
MAT.5.26	Jiremaro niro wulnjǝgǝkki, nadǝn wuɍi njǝgaidǝa cotto rǝmbǝmmia, tǝmmaro luwumbawo!
MAT.5.27	«Koro tayiro: “Bare kǝnjǝna dimmi,”
MAT.5.28	Amma wu nayiro wulnjagakki, wundu duwon kamua cure mangarjǝnadǝ, karwunjun kǝnjǝna cǝdǝna. 
MAT.5.29	Simmǝm kǝmboramdǝ njakke biwu dimia, tia kulaine gǝmme. Tiyinǝm samma kannuro fidiyidǝroa, sim fal fuddǝmmadǝma niro ngalwo. 
MAT.5.30	Koro mukkonǝm kǝmboramdǝ njakke biwu dimia, tia kamme gǝmme. Tiyinǝm samma kannuro fidiyidǝroa, mukko fal fuddǝmmadǝma niro ngalwo.
MAT.5.31	«Koro waldane tayiro: “Kam kamunjua dǝpcidǝ tiro kakkadu kamu dǝptaye co,”
MAT.5.32	Amma wu nayiro wulnjagakki, wundu duwon kamunjua kǝla kǝnjǝnayen gǝni dǝpcǝnadǝ tia kǝnjǝnamaro cǝdǝna. Koro wundu duwon kamu dǝpkadaa niyajǝnadǝ, ti ye kǝnjǝna cǝdǝna.
MAT.5.33	«Koro amwurawande jaman kureyero: “Bare bowuro kansi bummi, kansi Kǝmandero yibbummadǝa de!”
MAT.5.34	Amma wu nayiro wulnjagakki, bare tǝmmaro kansi buwwi! Bare sameyen kansi buwwi, Alaye kurisnju kǝrmaiye nangaro, 
MAT.5.35	bi cidiyen, sinju gǝnaduram nangaro, bi Jerujalemben, bǝrni Mai Kuraye nangaro. 
MAT.5.36	Koro bare kǝlandoyen kansi buwwi, ranguwe kanduɍi kǝlandoye falmaa bul bi cǝlǝmbo diwwawo nangaro. 
MAT.5.37	Ngǝlanjudǝ “Aaa,” bi “A’a,” wullowo. Awi yaye adǝa kojǝnadǝ na ti Kǝladoyen
MAT.5.38	«Koro tayiro: “Kam laa sim bi timi kamanjuye fal kittuluwoa, simnju bi timinju fal ye cattuluwo!”
MAT.5.39	Amma wu nayiro wulnjagakki, bare kam kǝlado wanuwwi. Kam laa feɍinǝm kǝmboram maɍin bakcia, wailadǝ yea tiro kalakkǝgǝne. 
MAT.5.40	Koro kam laa gǝmajenǝm moworo nia shararo njadi cǝnia, kolle garinǝmdǝ yea ngojo. 
MAT.5.41	Kam laa dunodunon njakke na kilometǝr fallaro lenǝmia, na kilometǝr yindiaro ti-a rokko lenowo. 
MAT.5.42	Kam njuworǝnamadǝro ye, koro kam nanǝmnin tagari cǝraanadǝro bare dapkǝgǝmmi.
MAT.5.43	«Koro tayiro: “Kǝmaskinǝmba raye,
MAT.5.44	Amma wu nayiro wulnjagakki, kǝladowandoa rawowo, koro am nayia basarnjanadǝ yero Alaa yukkorowo, 
MAT.5.45	tadawa Bawando Mai Samemayero walloworo. Dalilnjudǝ Ala cakke kǝngal am ngǝla-a diwi-aa wassi, koro ingi sameye ye jirewu-a jirenambuwu-aro cuduriyi nangaro. 
MAT.5.46	Am nayia njaraanaa raawia, awi mukowaye diw? Akki mowomaso ye ngai gǝna cadi? 
MAT.5.47	Koro kǝramiyando runjaa lewanuwia, awi gǝle am gadesoyea kojǝna diw? Kǝrdiya ye ngai gǝna cadi? 
MAT.5.48	Adǝ nangaro Bawando Mai Samemadǝ kalkallo diomadǝ gai, nayi ye kalkallo diowuro wallowo!
MAT.6.1	«Hangal gǝnanowo, bare kǝndondo jireye federo jama nayia njaroro diwwi. Adǝ gǝnia, mukowa na Bawando Mai Samemayen fanduwwawo. 
MAT.6.2	Adǝ nangaro sadaa talaawaro yiddǝmiya, bare mǝnafǝkkaso gai am gadero awo dimmadǝa wulgǝmmi. Tayidǝ dandal so, farsam solan am tayia caro daraja cadoro sadaa cadi. Jiremaro nayiro wulnjagakki, nuwanja cawandǝna. 
MAT.6.3	Amma nidǝ sadaa talaawaro yiddǝmiya, bare mukkonǝm waila awo mukkonǝm kǝmboram cǝdidǝa nojǝnni, 
MAT.6.4	sadaanǝmdǝ asǝrlan napco. Daji Bawanǝm asǝrlan curuidǝ niro mukowa nji.
MAT.6.5	«Moduwa dimiya, bare mǝnafǝkkaso cadidǝ gai dimmi. Tayidǝ dandal so, farsam solan daada am tayia caroro moduwa cadiya, caraana. Jiremaro nayiro wulnjagakki, nuwanja cawandǝna. 
MAT.6.6	Amma nidǝ moduwa dimiya, ngimmǝmbo ngaye cinnadǝa jange Bawanǝm turuiwawodǝa kore. Daji Bawanǝm asǝrlan curuidǝ niro mukowa nji. 
MAT.6.7	Koro moduwa diwiya, bare kǝrdiyadǝ gai awo falla ngǝwuro wuwulluwwi. Mananja ngǝwu nangaro Ala tayia fanjiro tǝmajai. 
MAT.6.8	Bare tayi gairo walluwwi, dalilnjudǝ kawu tia koruwidǝmaro Bawando mǝradundosodǝa nojǝna nangaro. 
MAT.6.9	Akko ngailan moduwa dewo:
MAT.6.9	“Bawande Mai Samema,
MAT.6.9	cunǝmbo daraja tio!
MAT.6.10	Nodonǝm bargaa iso!
MAT.6.10	Awo raamma dunian tǝdo,
MAT.6.10	jiɍi same yen tǝdidǝ gai!
MAT.6.11	Kǝmbonde kuye sade.
MAT.6.12	Biwunde gawursagane,
MAT.6.12	andi ye am biwu saddǝnadǝa
MAT.6.12	gawurniyenadǝ gairo.
MAT.6.13	Bare kolsame jaraptiyende,
MAT.6.13	Kǝladodǝro kasane.
MAT.6.13	Nodo-a kǝnduwo-a daraja-a
MAT.6.13	har abadaro kaanǝmdǝma. Amin.”
MAT.6.14	«Nonowo, am biwu njaddǝnadǝa gawurnuwia, Bawando Mai Samema nayi yea gawurnjai. 
MAT.6.15	Amma tayia gawurnuwwawoa, Bawando ye biwundo gawurjiwawo.
MAT.6.16	«Asem diwiya, bare mǝnafǝkka cadidǝ gai fǝkkando dinuwwi! Tayidǝ am asemnja caroro fǝkkanja faljai. Jiremaro nayiro wulnjagakki, nuwanja cawandǝna. 
MAT.6.17	Amma nidǝ asem dimiya, kǝlanǝm ye kǝndawulan samme, fǝkkanǝm ye lamme, 
MAT.6.18	Bawanǝm turuiwaworo kajia, bare wunduma asem dimiro nojǝnniro. Daji Bawanǝm asǝrlan curuidǝ niro mukowa nji.
MAT.6.19	«Bare kǝlandoro arsiyi dunialan cammuwwi, na duwon kanam-a diwuram-a bannajai, barwuso ye faljane ngasaye ngojaidǝ. 
MAT.6.20	Kǝlandoro arsiyi samelan cammowo, na duwon kanam-a diwuram-a bannajaiwawo, barwuso ye faljane ngasaye ngojaiwawodǝ. 
MAT.6.21	Nonowo, na arsiyindo dǝganadǝman karwundo ye kǝrga.
MAT.6.22	«Simdǝ, tima fatǝla tiyiyedǝ wo. Simmǝm ngaa, tiyinǝm samma ye nurraro walji. 
MAT.6.23	Amma simmǝm jaujia, tiyinǝm samma ye duwuaro walji. To, nur nilan dǝganadǝ duwua, duwu adǝ jaumaro kura, diye!
MAT.6.24	«Wunduma rakce wolodi kam yindiyero waljiwawo. Bi fal waje fal cǝrayi, bi fal bǝrsǝmje fal bassi. Nayi ye ranguwe wolodi Ala-a wuɍi-ayero walluwwawo.
MAT.6.25	«Adǝ nangaro nayiro wulnjagakki, bare kǝla awo rondoro buwi-a yawi-ayen bi kǝla awo tiyindoro yakkuwiyen karwungai diwwi. Rodǝ kǝmboa kojǝna, koro tiyidǝ ye kajǝmua kojǝna, gǝna? 
MAT.6.26	Ngudowa sameyea ruiwo, kulo ye canadiwawo, kala ye cadiwawo, koro nema ye jawulan capcaiwawo yaye, Bawando Mai Samema tayia ambaji. Nayidǝ jauro ngudowaa darajan konuwwa, gǝna? 
MAT.6.27	Wundundo gǝle rakce karwungainjulan sa fal kawunjuro cǝrgaidǝ?
MAT.6.28	«Koro awiro kǝla kajǝmuyen karwungai diwi? Fǝɍeso karaaye jiɍi ɍijaidǝa ruiwo, ngǝnǝpcaiwawo, koro caa cadiwawo. 
MAT.6.29	Amma nayiro wulnjagakki, Mai Sulemana jauro darajaa yaye, ngaltema kajǝmu fǝɍe aniye falnjaa nanshawan najǝgǝna cakkǝnni. 
MAT.6.30	Ala fǝɍeso ku karaan ɍijai baɍi kannuro fijagai ania ngai jakcidǝ, fagatto nayi yea jannjai, nayi kambǝrse ganaadǝ!
MAT.6.31	«Adǝ nangaro bare kǝla awo aniyen karwungai diwwi, bare kǝlandoro: “Awi gǝle buiye?” bi “Awi gǝle yaiye?” bi “Awilan gǝle tiyinde jangiye?” wulluwwi. 
MAT.6.32	Kǝrdiyaso awo ania majai, amma Bawando Mai Samema nayi ye awo ani samman mǝradundoaro nojǝna. 
MAT.6.33	Attǝroa, nodo bargaa Alaye-a jirenju-a manowo duwon, awo ani samma yea nayiro njadi. 
MAT.6.34	Adǝ nangaro bare karwungai baɍiye diwwi, karwungai baɍiyedǝ kuye gǝni. Ku nguson suwol kaanjua.
MAT.7.1	«Bare wundumaro shara yidduwwi,
MAT.7.2	Jiɍi ambo shara yidduwidǝ gai, nayi yero shara njaddi. Koro jiɍi ambo ngalgǝwidǝ gai, nayi yero ngalnjagai.
MAT.7.3	«Awiro kalǝm sim kamanǝmben rumi duwon, karjǝm curo simmǝmbea asunǝmbawodǝ? 
MAT.7.4	Akko ni simmǝmlan karjǝmbadǝ, awiawin gǝle kamanǝmbo: “Kolle kalǝm simmǝmbedǝa tuluwukke,” nǝmi? 
MAT.7.5	Mǝnafǝk! Karjǝm simmǝmbedǝa tuluwumiya duwon, daji ngǝlaro rume kalǝm sim kamanǝmbedǝa tuluwumi.
MAT.7.6	«Bare awo tayirdǝa kǝriyaro yiwwi, koro bare awondo darajaa fuwu aladeyayen kolluwwi. Kolluwiya, tayia guguwaccai, kǝriya ye suwordane nayia njanjannjai.
MAT.7.7	«Korowo njadi, manowo fanduwi, cinna bangowo kanjagai. 
MAT.7.8	Wundu duwon cuworimadǝro cadi, kam majimadǝ ye cuwandi, koro kam cinna bakcimadǝ yero kajagai.
MAT.7.9	«Wundundo tadanju tia burodiro cuworiya, dongur kauye cidǝ? 
MAT.7.10	Bi buniro cuworiya, kadi cidǝ? 
MAT.7.11	Nayi diwidǝ awowa ngǝla tadawandoro njo nonuwwa, balle Bawando Mai Samema awowa ngǝla am tia caworiro cidǝ! 
MAT.7.12	Adǝ nangaro awo duwon amso nayiro njaddiya raawwadǝa nayi ye tayiro yiddowo! Adǝma maana Attaura-a kitawuwa nawiyaye-ayedǝ wo.
MAT.7.13	«Ngaworam jǝkkadǝyen ngawowo, dalilnjudǝ ngaworam farak, jawalnju ye kǝskedǝ, tima ngaworam kannuyedǝ wo, am tiyen ngasayidǝ kada. 
MAT.7.14	Amma ngaworam jǝkka, jawalnju ye jaudǝ, tima ngaworam ro sawisoyero cadimadǝ wo, am tia cawandidǝ ganama.
MAT.7.15	«Nawiya kattuwuyero hangal gǝnanowo! Tayidǝ nandoro isaiya, alamanja dimi gai, amma karwunja jauro diwi bulduye gai.
MAT.7.16	Tada casakkidǝlan tayia asunuwi. Inab coccoɍilan njakcai wa? Koro tarmu kolollan cadori wa? 
MAT.7.17	Kǝska ngǝla nguson tada ngǝla cakki, koro kǝska diwi ye tada diwi cakki. 
MAT.7.18	Kǝska ngǝladǝ rakce tada diwi cakkiwawo, koro kǝska diwidǝ ye rakce tada ngǝla cakkiwawo. 
MAT.7.19	Kǝska fi duwon tada ngǝla cakkiwawodǝa caljane kannuro fijagai. 
MAT.7.20	Adǝ nangaro tadanjalan tayia asunuwi.
MAT.7.21	«Am wuro: “Kǝma! Kǝma!” cani samma gǝni nodo bargaa Mai Samemayero ngasayi, sai kam awo Bawani Mai Samema cǝraanaa cǝdimadǝ. 
MAT.7.22	Yim adǝn
MAT.7.23	Daji wuye tayiro: “Ngaltema nayia nonjakkǝni. Wun kuruwunno lenowo, nayi diwi diomasodǝ!” nǝkki.
MAT.7.24	«Adǝ nangaro wundu duwon manani ania fanje jǝganamadǝ, ti alama kam hangalla soronju kǝla kauyen cǝdandǝnadǝ gai. 
MAT.7.25	Ingi sameye cudure bǝrǝm fala tarje, karuwa ye cije sorodǝa babakkenniya, sorodǝ wurdǝnni, dalilnjudǝ fǝrdunju kǝla kauyen tǝdandǝna nangaro. 
MAT.7.26	Amma wundu duwon manani ania fanjǝna jǝgannimadǝ, ti alama kam hangal bawoa soronju kǝla cidi kesayen cǝdandǝnadǝ gai. 
MAT.7.27	Ingi sameye cudure bǝrǝm fala tarje, karuwa ye cije sorodǝa babakkenniya, wurde tǝgǝmbo fiyada,» yeno Isaye.
MAT.7.28	Isa mana ania cǝde kerǝnniya, jama captanadǝ alamdunjudǝa ajapkera, 
MAT.7.29	dalilnjudǝ malǝmbanja Attauraye gai gǝni, kǝnduwoaro tayia alamji nangaro.
MAT.8.1	Isa kǝla kaudǝyen jǝpkenniya, am kada kadami tia geya. 
MAT.8.2	Kam barasua laa ise fuwunjun tungurumje tiro: «Kǝma, raammaa, rangǝme wua isangasǝgǝme tayirro wallǝkki,» yeno. 
MAT.8.3	Isa mukko sajiye kamdǝa leje: «Raakkǝna, tayirro walle!» yeno. Sadǝman barasudǝ tia kolje tayirro walyeno. 
MAT.8.4	Daji Isaye tiro: «Bare wundumaro adǝa wulgǝmmi, amma lene ɍimandǝro fǝledǝgǝne, koro sadaa Nawi Musa wuljǝnadǝa de, jamaro shedaro waljo!»
MAT.8.5	Isa bǝrni Kafarnaambero kǝrgaanniya, soji kura Rombe laa nanjuro ise tia lowoje: 
MAT.8.6	«Kǝma, kaɍeani dondi fadon bowada, tiyinju nuna jauro basardi,» yeno. 
MAT.8.7	Isaye tiro: «Lekke tia isangagǝkki,» yeno. 
MAT.8.8	Amma soji kuradǝye tiro: «Kǝma, nia fannin sawo tikkǝni. Biya wada ye, kaɍeani ngaji. 
MAT.8.9	Wudǝ cidiya kǝnduwo amben kǝrgakko, fǝrduni yen sojiya takkǝna. Falnjaro: “Lene!” nǝkkiya, leji. Fal laaro: “Are!” nǝkkiya, isi. Koro kaɍeaniro: “Adǝa de!” nǝkkiya, cǝdi.» 
MAT.8.10	Isa adǝa fangenniya, ajapce jama tia jagaidǝro: «Jiremaro nayiro wulnjagakki, curo jama Israyilawuyen kambǝrse kura adǝ gai fandǝkkǝni! 
MAT.8.11	Nayiro wulnjagakki, am kada adinnam-a fǝde-alan
MAT.8.12	Amma tadawa nodo bargaayedǝa
MAT.8.13	Daji Isaye soji kuradǝro: «Lene, kambǝrsenǝm nangaro awo suworǝmmadǝ wakkajo!» yeno. Kaɍeanjudǝ sa adǝman ngayeno.
MAT.8.14	Isa fado Biturussero kadinniya, ya kǝsai Biturusse kangea bowada kiro. 
MAT.8.15	Isa mukkonju leyenniya, kangedǝ tia kolje, ti ye cije Isaa sosadu badiyeno.
MAT.8.16	Yim adǝa kǝngal kikkurunniya, bǝrniwudǝ karuwamaso kada na Isayero kewudo. Mananjulaman sedannadǝa duyeno, koro am dondi sammaa isangayeyeno. 
MAT.8.17	Adǝgaima awo Kǝmande kuren ci Nawi Ishayayen wuljǝnadǝ wakkayeno. Tiye: «Kǝndondinde kǝlanjuro ngoje kasuwanden isangaseyera,»
MAT.8.18	Yim laa Isa jama kada tia dirijane kǝljanadǝa kirunniya, fuwurawanjuro wada bǝrǝmdǝa faldaye kaino. 
MAT.8.19	Daji malǝm Attauraye laa nanjuro ise tiro: «Sayinna, ndara lenǝmi yaye nia njǝgakki,» yeno. 
MAT.8.20	Isaye tiro: «Kǝluwuso bǝlaanjaa, ngudoso sameye ye fannjaa, amma Tada Kambedǝ
MAT.8.21	Koro fuwuranju laa ye tiro: «Kǝma, amarsǝgǝne lekke bawania sittǝrakkiya duwon,» yeno. 
MAT.8.22	Amma Isaye tiro: «Wua sǝgai, kolle am sanuna amanja sanunadǝa sittǝraja!» yeno.
MAT.8.23	Isa curo maarayero kǝrgaanniya, fuwurawanju ye tia jaane kasargawo. 
MAT.8.24	Sadǝman karuwa dunoa cije ingi bǝrǝmbe cambalje, har ingi maaradǝro fiduwu badiyeno. Sadǝn Isa kǝnǝm cǝdi. 
MAT.8.25	Fuwurawanjudǝ isane tia kǝnǝmnin kesangǝranniya, tiro: «Kǝma, andia samoye, nuiye!» yera. 
MAT.8.26	Isaye tayiro: «Awiro yaayew, nayi kambǝrse ganaadǝ?» yeno. Daji cije karuwadǝ-a bǝrǝmdǝ-aro kikkadǝnniya, dajane dunia gǝmbo walyeno. 
MAT.8.27	Fuwurawanjudǝ ajapcane: «A! Kam jiɍi fi attǝ? Karuwa-a bǝrǝm-ama mananju jagai!» yera.
MAT.8.28	Isa bǝrǝmdǝa falje koje cidi Gadarawuyero kadinniya, karuwama yindi kaurilalan caluwe tia kapkeyera. Tayidǝ jauro jau, har wunduma rakce jawaldǝyen kojiwawo. 
MAT.8.29	Daji yiljane: «Awi lambonǝm andiro, Tada Alaye? Sanju cǝdǝnnin andiro ajawu gǝnaduwuro wa kadim?» yera. 
MAT.8.30	Kuruwunjan alade kada newo cadi ye mbeji. 
MAT.8.31	Daji sedannadǝ Isaa lowojane: «Dusamia, aladeyadǝro dusagane curonjaro ngayiyo!» yera. 
MAT.8.32	Isaye tayiro: «To, lenowo!» yenniya, sedannadǝ caluwe curo aladeyadǝyero kasargawo. Daji aladeyadǝ samma ngǝrǝmjane kaulan jǝpcane bǝrǝmdǝro fidagane ingiye ngoje kasuno. 
MAT.8.33	Sǝniya aladeyayedǝ cagase bǝlaro lejane awo kǝla karuwamaso aniyen wakkajǝnadǝa ambo wulyeyera. 
MAT.8.34	Daji am bǝlaye samma ye Isaa kaptuwuro caluwe kerunniya, cidinja koljoro tia lowoyera.
MAT.9.1	Daji Isa maaradǝro ngaye bǝrǝmdǝa falje koje bǝrninjaro
MAT.9.2	Am laa kam tiyi nunaa kǝla bǝnaramben ngojane nanjuro kewudo. Isa kambǝrsenjadǝa kirunniya, kam tiyinju nunaadǝro: «Tadani, bare tǝma kollǝmmi, biwunǝm gawurdǝna,» yeno. 
MAT.9.3	Daji malǝmba Attauraye laa karwunjan: «Kam attǝ Alaa gaskajǝna, diye!» yera. 
MAT.9.4	Amma Isa awo karwunjaye asuje tayiro: «Awiro karwundon niadiwi dǝganadǝ? 
MAT.9.5	Ndaso gǝle budu wo: “Biwunǝm gawurdǝna” wulduma ra “Cine lene!” wulduma? 
MAT.9.6	Nonowo, Tada Kambedǝ nanjun kǝnduwo biwu ambe dunialan gawurduye mbeji!» yeno. Daji kam tiyinju nunaadǝro: «Cine bǝnarammǝm ngone fannǝmbo lene!» yeno. 
MAT.9.7	Kamdǝ cije fannjuro leyeno. 
MAT.9.8	Jama captanadǝ adǝa kerunniya, rijane Ala kǝnduwo adǝ gai ambo cinadǝa kengoro.
MAT.9.9	Isa nadǝa kolji duwon, kam laa tiro Matiyu cani kidaramnju akki mowoyen napkadaa kiro. Isaye tiro: «Wua sǝgai!» yenniya, cije tia giya.
MAT.9.10	Isa fado Matiyuyelan masǝnaro napcǝna duwon, akki mowomaso-a biwuma gadeso-a kada ye isane ti-a fuwurawanju-a rokko masǝna dioro napkera. 
MAT.9.11	Farisawa adǝa kerunniya, fuwurawanjuro: «Awiro malǝmndo akki mowomaso-a biwuma gadeso-a rokko masǝna cadidǝ?» yera. 
MAT.9.12	Isa adǝa fangenniya, tayiro: «Kam dondi gǝnia, kam ngadǝ lowotor majiwawo. 
MAT.9.13	Lenowo, mana adǝye maananju asunowo: “Bu fida gǝni, kanjimaɍima raakko.”
MAT.9.14	Daji fuwurawa Nawi Yahayaye na Isayero isane tiro: «Awiro andi-a Farisawa-a asem
MAT.9.15	Isaye tayiro: «Mai larusaye dawunjan duwon, ngaladiya karwunja kuttaji wa? A’a, amma sa ise mai larusayedǝa dawunjan cattuluwiya, sa adǝn duwon asem cadai.
MAT.9.16	«Wunduma guntu batta bǝɍinne ingiro cakke captǝnni ngoje kajǝmu dinaro cukkududiwawo. Ngai cǝdia, batta bǝɍindǝ capte kardudǝ cayemaro kuraro walji. 
MAT.9.17	Koro wunduma diben bǝɍin ngoje satki dinaro fijiyiwawo. Ngai cǝdia, satkidǝ falde,
MAT.9.18	Isa tayiro manajiyi ngai duwon, kura dandalle laa ise fuwunjun tungurumje tiro: «Kǝrmama feroni bawoyeno. Are mukkonǝm tiro gǝnagǝne, roaro walji,» yeno. 
MAT.9.19	Daji Isa cije fuwurawanju-a rokko kamdǝa geya.
MAT.9.20	Kamu laa ye nadǝn mbeji, kǝrwu mewun yindinno bu fidanju
MAT.9.21	awoa karwunjun: «To, kajǝmunju bas lekkia, ngakki,» cǝni. 
MAT.9.22	Isa suworde tia kirunniya, tiro: «Feroni, bare tǝma kollǝmmi! Kambǝrsenǝm nangaro njǝkkawo fandǝmma!» yeno. Sadǝman kamudǝ ngayeno.
MAT.9.23	Isa fado kam kura dandalledǝyero ise algaidawu lagaranneso-a jama captana kalala fijai-aa kirunniya, 
MAT.9.24	tayiro: «Luwowo lenowo! Ferodǝ bawojǝnni, kǝnǝm cǝdi,» yeno. Amma tia rujane tiro kaasu keddo. 
MAT.9.25	Jamadǝa deyaro kettuluwunniya, ngaye ferodǝa mukkoyen cǝdane ciyeno. 
MAT.9.26	Lawar adǝ cididǝ ngaro tatargaada.
MAT.9.27	Isa nadǝa kolje ledu cǝdi duwon, kambu yindi tia jaane kowo sapcane: «Isa *Tada Mai Daudaye,
MAT.9.28	Fado laaro kǝrgaanniya, kambuwadǝ nanjuro kadira. Isaye tayiro: «Rangǝkke adǝa njaddǝkkiro mǝrsasuwwa wa?» cǝne kiworo. Kambuwadǝye: «Aaa, Kǝma!» yera. 
MAT.9.29	Daji Isa simnja leje tayiro: «Kambǝrsendo nangaro, nayiro wakkanjaa!» yenniya, 
MAT.9.30	sim kewando. Isa tayiro wada ce: «Fanowo, bare wunduma adǝa nojǝnni!» yeno. 
MAT.9.31	Amma lejane lawar Isayedǝa cididǝ ngaro tataryeyera.
MAT.9.31	______________________________________________________________________
MAT.9.31	______________________________________________________________________
MAT.9.32	Tayi sim cawandǝnadǝ sapkadaranniya, am gade karuwama laa rakce manajiwawoa ngojane na Isayero kewudo. 
MAT.9.33	Isa sedandǝa duyenniya, kamdǝ manadu badiyeno. Daji jamadǝ ajapcane: «Ngaltema awo adǝ gai lardu Israyilayelan turunni!» yera. 
MAT.9.34	Amma Farisawadǝye: «Kǝnduwo mai sedannayen sedannaa duji,» yera.
MAT.9.35	Daji Isa leje dandalnjan jamaa alamje kawuɍi kǝji nodo bargaa Mai Samemaye wuljiye am dondia kasuwanja ngan isangajiyi ngai duwon, bǝla-a bǝladeya-a sammaa giya. 
MAT.9.36	Jama kada captanadǝa kirunniya, tayia njunoyeno, dalilnjudǝ jǝktane hangalnja caa cijǝna alama dimiya sǝni bawoa gai nangaro. 
MAT.9.37	Daji fuwurawanjuro: «Kaladǝ ngǝwu, amma kidawudǝ gana. 
MAT.9.38	Adǝ nangaro kǝma kalayedǝa lowonowo, kidawu gade yea tiro kala njǝddoro cunodo!» yeno.
MAT.10.1	Isa fuwurawanju mewun yindindǝa bowoje tayiro kǝnduwo sedan dudaye-a am kasuwa so, kǝndondi so jiɍi fi yayea isangaduwuye-a kaino. 
MAT.10.2	Cuwa kǝngayambanju mewun yindindǝyedǝ, tayima Siman kam tiro Biturus canidǝ, yanjugǝna Andarawus, Yakuba tada Jabadiye, yanjugǝna Yahaya, 
MAT.10.3	Filibus, Bartolomi, Toma, Matiyu akki mowoma, Yakuba tada Alfawusse, Tadawus, 
MAT.10.4	Siman kam Kan’anaye,
MAT.10.5	Isa tayi mewun yindin aniro wada ce kinodo. Tayiro: «Bare na kǝrdiyayero lenuwwi bi bǝlawa Samariyawuyero ngawuwwi, 
MAT.10.6	biya na jama Israyilawu tayi dimiya faccaanadǝ gaiyero lenowo! 
MAT.10.7	Lenuwilan, ambo: “Nodo bargaa Mai Samemaye del karǝnjǝna!” wulgǝnowo. 
MAT.10.8	Am dondia isangagǝnowo, am sanunaa roaro kalangowo, am barasuaa isangagǝnowo tayirro walja, sedanna dunowo. Dero kiwanduw, nayi ye dero yowo.
MAT.10.9	«Bare kunguna dinarre, bi ɍiwullaye, bi kulloye ngonuwwi, 
MAT.10.10	koro bare ngǝrwu, bi gǝmaje yindi, bi suno gade, bi ka ngonuwwi, kidamaro ngǝnǝwuramnju wajipcǝgǝna nangaro.
MAT.10.11	«Bǝla-a bǝladeya-a fi yayero ngawuwiya, kam ngǝlama manowo fannjun jǝmmowo nammowo, har kawu nadǝa kolluwiro. 
MAT.10.12	Fannjuro ngawuwiya, barga dǝpkǝgǝnowo. 
MAT.10.13	Am fadodǝye ngǝlaro njamoyia, bargandodǝ tayilan dǝga. Amma nayia mowo wajaia, bargandodǝ nandoro waldo. 
MAT.10.14	Wunduma nayia njamowonni bi manando ngojǝnnia, fadodǝa bi bǝladǝa kolluwiya, katti sindoye kagangowo.
MAT.10.15	Jiremaro nayiro wulnjagakki, kiyama wakkajiya, wowom am bǝla adǝyedǝ am bǝrni Sodombe-a Gomorre-adǝyea
MAT.10.16	«Fanowo, dimiya curo bulduwayero ngasaana gairo nayia njanodǝkki. Adǝ nangaro kadi gai burwoaro wallowo, koro bullam gai biwu bawoaro dǝgaiwo. 
MAT.10.17	Amsoro hangal gǝnanowo, dalilnjudǝ nayia njadane fuwu majilissero njasade dandalnjasolan kowonjai, 
MAT.10.18	koro wu nangaro fuwu gomna so, mai soyero njasadi, tayi-a kǝrdiya-aro shedaro walloworo. 
MAT.10.19	Shararo njasadiya, bare kǝla jiɍi mananuwi bi awo wulluwiyen karwungai diwwi. Ruhu Bawandoyedǝ sadǝn awo wulluwidǝa nayiro njadi, 
MAT.10.20	dalilnjudǝ nayi gǝni mananuwi, tima nayiyen manaji nangaro. 
MAT.10.21	Yaana yanjugǝnaa sǝrǝcciye roro ceyesi, bawa ye tadanjua ngai, tadawa ye bawanja-a yanja-aro tuɍu cadde casakke tayia roro ceyesi. 
MAT.10.22	Cuni nangaro
MAT.10.23	Bǝla laan nayia basarnjaiya, bǝla gadero kasowo lenowo. Jiremaro nayiro wulnjagakki, kawu Tada Kambedǝ walde isidǝro, bǝlawa Israyilawuye sammaa ga yeruwwawo.
MAT.10.24	«Fuwura malǝmnjua kojiwawo, koro wolodi kǝmanjua kojiwawo. 
MAT.10.25	Fuwura malǝmnju gairo waljiya, jussǝna. Wolodi ye kǝmanju gairo waljiya, jussǝna. Kǝma fadoyedǝa Beljabullan
MAT.10.26	«Adǝ nangaro bare tayia rinuwwi. Awima jakkada federo culuwiwawodǝ bawo, koro awima asǝrre nodiwawodǝ bawo. 
MAT.10.27	Awo curo buneyen nayiro wulnjagakkǝnadǝa kausulan wullowo, koro awo curo sǝmondoyen tatapcane fanuwwadǝ yea farsamlan kurungowo. 
MAT.10.28	Am tiyi ceyesi ro rakcane cattuluwiwawodǝa bare rinuwwi. Amma ti ro-a tiyi-a sammaa rakce kannu jahannamayen sijiyidǝa rinowo! 
MAT.10.29	Binaru yindi gursu tiloro caladi, gǝna? Adǝ yaye Bawandoye nodunjun gǝnia, falnjama cidiro cukkuriwawo. 
MAT.10.30	Nayidǝ, kanduɍi kǝlandoyema samma komgada. 
MAT.10.31	Adǝ nangaro bare rinuwwi, binaru ngǝwua darajan konuwwa. 
MAT.10.32	Wundu duwon fuwu amben wua kasansǝnamadǝ, wu ye fuwu Bawani Mai Samemayen tia kasaddǝkki. 
MAT.10.33	Amma wundu duwon fuwu amben wua angǝrsǝnamadǝ, wu ye fuwu Bawani Mai Samemayen tia angǝrnǝkki.
MAT.10.34	«Bare duniaro nanlewa kudoro kadikkoro tǝmanuwwi. A’a, nanlewa gǝni, kashagar
MAT.10.35	Awoa amba firduro kadikko, tada kǝlado bawanjuyero walji, fero ye kǝlado yanjuyero walji, kamu tadaye ye kǝlado kǝsainjuyero walji. 
MAT.10.36	Adǝgaima kambe waduwunjudǝ am fannjuyero waljai. 
MAT.10.37	Wundu duwon bawanju bi yanjua wumaa kojǝnaro cǝraanamadǝ, kakkero waldu tinni. Wundu duwon tadanju bi feronjua wumaa kojǝnaro cǝraanamadǝ, kakkero waldu tinni. 
MAT.10.38	Koro wundu duwon kǝskanju karmoye
MAT.10.39	Kam duwon ronju fando cǝraanamadǝ ronjudǝa cuwatki, amma kam duwon wu nangaro ronju cuwatkǝnamadǝ ronjudǝa cuwandi.
MAT.10.40	«Kam nayia njamowonamadǝ wumaa sǝmowo. Koro kam wua sǝmowonamadǝ ye ti wua sunodǝnadǝmaa cǝmowo. 
MAT.10.41	Kam duwon nawia ti nawi nangaro cǝmowonamadǝ mukowa nawiye cuwandi. Koro kam jiremaa ti jirema nangaro cǝmowonamadǝ mukowa kam jiremaye cuwandi. 
MAT.10.42	Wundu duwon tayi aniye gananja laaro ti fuwurani nangaro ingi kǝnjaye samsu cinamadǝ, jiremaro nayiro wulnjagakki, tǝmmaro mukowanju fucciwawo,» yeno Isaye.
MAT.11.1	Isa fuwurawanju mewun yindinno wada ce kerǝnniya, nadǝa kolje bǝla bǝlaro leje jamaa alamje tayiro kawuɍi kǝji wulduwu badiyeno. 
MAT.11.2	Nawi Yahaya kosolan awo Almasiwu cǝdidǝa fangenniya, fuwurawanju laa nanjuro cunode 
MAT.11.3	tiro: «Nima wa fuwun isimadǝ wo
MAT.11.4	Isaye tayiro: «Waldǝnowo, awo fanuwwa-a ruwwa-aa Yahayaro wulgǝnowo: 
MAT.11.5	Kambuwa sim cawandi, ngurdiyiya ye sinjan lejai, am barasua ngajane tayirro waljai, muwaso ye fanjai, am sanuna roaro waljai, koro talaawa ye kawuɍi kǝjidǝa fanjai. 
MAT.11.6	Barganju kam wu nangaro taljiwawodǝ!» yeno.
MAT.11.7	Fuwurawa Yahayayedǝ sapkadaranniya, Isa kǝla Yahayayen jamadǝro mana njǝddo badiyeno. Tiye: «Awi curo karaayen kuroro leyew? Ngǝlai laa kanji kanjiro karuwaye cakke moji cǝdi wa? 
MAT.11.8	A’a. Awi gǝle kuroro leyew? Kam kajǝmu shawa cakkǝnaa wa? A’a, am kajǝmu shawa casakkǝnadǝ mairilan kasarga. 
MAT.11.9	To, awi gǝle kuroro leyew? Nawia wa? Aaa, nayiro wulnjagakki, nawimaa kojǝna. 
MAT.11.10	Tima kam duwon kǝlanjun kitawulan adǝ ruwuwadadǝ: “Nin fuwunno kǝngayammi nodǝkke niro jawalnǝm cassai.”
MAT.11.11	Jiremaro nayiro wulnjagakki, curo kam kamulan tambǝna sammayen wunduma Yahaya Kasalamaa kojǝna bawo. Amma curo nodo bargaa Mai Samemayen tǝngǝɍidǝ tia kojǝna. 
MAT.11.12	Jaman Yahaya Kasalamayen tamiya har kuro kudero nodo bargaa Mai Samemaye kiaddin fuwu juwui, am tiro fuwu bo dapcaanadǝ kǝnduwodǝa dunodunon mowo majai. 
MAT.11.13	Dalilnjudǝ kitawuwa nawiyaye-a Attaura Nawi Musaye-a nawinawi cadǝna ngai duwon, har Yahaya kadio. 
MAT.11.14	Manadǝa ngodu kasadduwwaa, tima Nawi Iliya fuwun isimadǝ wo. 
MAT.11.15	Kam sǝmonjuamadǝ fanjo!
MAT.11.16	«Wundusoro am jaman adǝyedǝa rattalgǝkki? Tayi alama yalla ci kasuwuyen napkada kowo sapcane amanjaro: 
MAT.11.17	“Algaita nayiro funjagaiyena duwon, bikke randuwwi. Koro so lagaranne diyena duwon, yiruwwi,” cani gai. 
MAT.11.18	To, Yahaya ise juwunni ye, canni ye, “Ti karuwama!” yera. 
MAT.11.19	Koro Tada Kambedǝ ise juwui, cai, “Akko kǝmboma, kǝnjama, sawa akki mowomaso-a biwumaso-aye!” yera. Amma nanrashidudǝ kǝndonjulan asudi.»
MAT.11.20	Daji Isa am bǝrniya curonjan awo ajabba ajabba ngǝwuso cǝdǝnadǝyea kǝla tǝmjanniyen wusadu badiyeno. Tiye: 
MAT.11.21	«Kuttundo am bǝrni Korajinne! Kuttundo am bǝrni Baitsaidaye! Ca awo ajabba ajabba nandon tǝdǝnasodǝ bǝrni Tirre-a Sidonne-alan
MAT.11.22	Amma nayiro wulnjagakki, kiyama wakkajiya, wowomndo am bǝrni Tirre-a Sidonne-ayedǝa
MAT.11.23	Nayi ye am bǝrni Kafarnaambe, samero wa samnjai tǝmayew? A’a, kannuro kolnjagai. Ca awo ajabba ajabba nandon tadǝnadǝ bǝrni Sodomben tadǝnaa, kua gairo dǝgai. 
MAT.11.24	Amma nayiro wulnjagakki, kiyama wakkajiya, wowomndo bǝrni Sodombedǝa
MAT.11.25	Sa adǝn Isaye: «Bawani Kǝma same-a dunia-aye, nia njungorǝkki, dalilnjudǝ awo ania ilmuwu so, rashiduwa soro gǝraame yallaro isanogǝmma nangaro. 
MAT.11.26	Aaa, Bawa, adǝma awo jauro raammadǝ wo.
MAT.11.27	«Bawani awo sammaa mukkoniro cakkǝna. Ti gǝnia, wunduma Tadadǝa nojǝnni. Koro wunduma Bawadǝa nojǝnni, sai Tadadǝ-a am tayiro Tadadǝ isanojiyiya cǝraana-a.
MAT.11.28	«Arowo naniro, nayi kare kurwowu ngowada yimbaruwwa samma, tustu njadǝkki. 
MAT.11.29	Wudǝ rokuraa gǝni, karwu ngǝlaa nangaro, duini
MAT.11.30	Awoa duini ye kǝske, kareni ye kamboi,» yeno.
MAT.12.1	Sa adǝn yim tustuyea Isa-a fuwurawanju-a kulo algamaye rejane kojai duwon, fuwurawadǝ kǝna fanjaidǝ, kǝla algamaye ficcane ngǝro badiyera. 
MAT.12.2	Farisawa laa adǝa kerunniya, tiro: «Akko rui, fuwurawanǝm awo yim tustuyea kǝndoro haramdǝa cadi,» yera. 
MAT.12.3	Isaye tayiro: «Sa Nawi Dauda-a amnju-a kǝna fanjanadǝn, awo cǝdǝnadǝa kitawulan kǝranuwwi wa? 
MAT.12.4	Curo Fado Alayero ngaye burodi sadaaye ngoje giwo. Ɍimannaro kajia, ti-a amnju-aro burodi sadaaye ngǝrodǝ haram!
MAT.12.5	Ra, ɍimanna curo Fado Alayen awo yim tustuyea kǝndoro haram cadison,
MAT.12.6	Nayiro wulnjagakki, awo laa
MAT.12.7	Alaye: “Bu fida gǝni, kanjimaɍima raakko,”
MAT.12.8	Awoa Tada Kambedǝ kǝma yim tustuye, diye!» yeno.
MAT.12.9	Isa kǝla fuwunna leyenniya, dandalnjaro kǝrgawo. 
MAT.12.10	Nadǝn kam laa mukko canaa mbeji. Farisawadǝ Isaro ayau gǝnaduwu caraana nangaro, tiro: «Yim tustuyea kam isangaduwudǝ halal wa?» cane tia keworo. 
MAT.12.11	Isaye tayiro: «Wundundo diminju yim tustuyea bǝlaaro cukkuriya, gǝrje cuttuluwiwawodǝ? 
MAT.12.12	Adǝgaia, kam dimia darajan kojǝna nangaro, yim tustuyea ngǝla kǝndo halal,» yeno. 
MAT.12.13	Daji kamdǝro: «Mukkonǝm sane!» yeno. Sayenniya, ngaje kǝlewa salai faldǝ gairo walyeno. 
MAT.12.14	Farisawadǝ dandalnin keluwunniya, sawardane jawal Isaa njejoye mayera.
MAT.12.15	Isa adǝa asuyenniya, nadǝa kolyeno. Jama kada ye tia geya. Tayi sammaa isangajiye 
MAT.12.16	bare tia isanojaganniro sǝmonja kaskeno. 
MAT.12.17	Adǝgaima awo Kǝmande kuren ci Nawi Ishayayen wuljǝnadǝ wakkayeno. Tiye:
MAT.12.18	«Akko wakkilni kǝrenǝkkǝnadǝ, tia raakkǝna,
MAT.12.18	tima karwuni jauro kǝjijǝgǝna wo.
MAT.12.18	Ruhuni tiro yakkǝkke
MAT.12.18	jiredǝa jama duniaye sammaro isanojiyi.
MAT.12.19	Kambiwu cǝdiwawo, yiljiwawo,
MAT.12.19	kowonju farsamlan fandiwawo.
MAT.12.20	Caccau ɍimjǝnaa namjiwawo,
MAT.12.20	fatǝla no cǝdi yea cejiwawo,
MAT.12.20	har jiredǝa kǝnnasarro cuwudiro.
MAT.12.21	Koro jama duniaye samma
MAT.12.21	cunjulan tǝmanjaaro walji,»
MAT.12.22	Daji karuwama laa kambu ye, muwa ye kewudǝnniya, Isa tia isangajiye caye gai curui ye manaji yero walyeno. 
MAT.12.23	Jama samma ajapcane: «Kam adǝ, tima gǝni Tada Mai Daudayedǝ wo?» yera. 
MAT.12.24	Farisawadǝ adǝa fangeranniya, tayiye: «Kǝnduwo Beljabul
MAT.12.25	Amma Isa awo karwunjaye asuje tayiro: «Kǝrmai fi yaye kǝlanjuro yaktǝgǝnadǝ dǝgaiwawo, koro bǝla bi fado fi yaye kǝlanjuro yaktǝgǝnadǝ ye dǝgaiwawo. 
MAT.12.26	To, Yiwulis sedannanjua dujia, kǝlanjuro yaktǝgǝna. Ndayilan gǝle kǝrmainjudǝ dǝgai? 
MAT.12.27	Koro wudǝ kǝnduwo Beljabullen sedannaa dukkia, fuwurawando kǝnduwo wunduyen gǝle sedannaa dujai? Adǝmaro tayi sharawundoro waljai. 
MAT.12.28	Amma kǝnduwo Ruhu Alayeman sedannaa dukkia, daji nodo bargaa Alaye nandoro isǝna, diye!
MAT.12.29	«Wunduma rakce fado kam dunoayero ngaye kǝndanju cǝmoyiwawo, sai kam dunoadǝa cikkeriya duwon. Cikkeriya, kǝndanju cǝmoyi. 
MAT.12.30	Nonowo, kam wuro kǝldǝgǝnnidǝ lawalamani, koro kam wua banasiye rokko cammiyewawodǝ tarduma. 
MAT.12.31	Adǝ nangaro nayiro wulnjagakki, biwu dio-a Alaa bastu-a samma kambo gawurdiyi. Amma Ruhu Alayea bastudǝ gawurdiwawo. 
MAT.12.32	Wundu duwon kǝla Tada Kambedǝyen manakuttu wuljidǝ, tiro gawurdiyi. Amma wundu duwon kǝla Ruhu Alayen manakuttu wuljidǝ, dunia yen kal, leira yen kal har abadaro gawurdiwawo.
MAT.12.33	«Kǝskadǝ ngǝlaa, tadanju ye ngǝla. Kǝskadǝ diwia, tadanju ye diwi. Kǝskadǝ tadanjulan asudi. 
MAT.12.34	Nayi kaduwu fusiyayeso! Nayi jauro diwidǝ, awiawin gǝle ranguwe awo ngǝla mananuwi? Dalilnjudǝ awo karwulan dǝganadǝmaa cidǝ manaji nangaro. 
MAT.12.35	Kam ngǝladǝ awo ngǝla karwunjulan dǝganadǝyen ngǝla cǝdi, koro kam diwidǝ ye awo diwi karwunjulan dǝganadǝyen diwi cǝdi. 
MAT.12.36	Nayiro wulnjagakki, kiyama wakkajiya, Ala kǝla mana faida bawoa kam manajǝna sammayen tia cuwori. 
MAT.12.37	Awoa mananǝmlan jiremaro wallǝmi bi mananǝmlan jirenambumaro wallǝmi,» yeno.
MAT.12.38	Daji malǝmba Attauraye-a Farisawa-a laaye Isaro: «Sayinna, alama laa sameye fǝlesagame ruiyeya, rayiyena,» cane tia keworo. 
MAT.12.39	Isaye tayiro: «Am ansi Alaye jaman diwi adǝyeso alama majai, amma alama Nawi Yunusse gǝnia, alama fima tayiro fǝlediyiwawo. 
MAT.12.40	Jiɍi Nawi Yunus kuren curo buni mafǝndiyen bune-a kausu-aro kawu yakkuro dǝganadǝ gai, Tada Kambedǝ ye curo cidiyen bune-a kausu-aro kawu yakkuro dǝgai. 
MAT.12.41	Kiyama wakkajiya, am bǝrni Niniweye cijane am jaman adǝyedǝa jirenambuwuro shedajai, dalilnjudǝ tayi mana Nawi Yunusse ngojane tuwa cadǝna nangaro. Akko awo laa Nawi Yunussa kojǝna nadǝn mbeji. 
MAT.12.42	Kiyama wakkajiya, Mai kamuye lardu Anǝmbedǝ ye cije am jaman adǝyedǝa jirenambuwuro shedaji, dalilnjudǝ ti ci duniayen cije na Mai Sulemanayero nanrashidunju fanduro isǝna nangaro. Akko awo laa Mai Sulemanaa kojǝna nadǝn mbeji.
MAT.12.43	«Sedan kamlan culuwiya, leje curo karaa dǝɍiyen na naptuye maji, amma cuwandiwawo. 
MAT.12.44	Daji kǝlanjuro: “Nda fanni kollǝkkǝnadǝro waldǝkke,” cǝni. Waldiya, fadodǝa bowu fat ye, tas fǝraada ye, tassana ye najiyi. 
MAT.12.45	Daji leje sedan tulur gade tia niadiwin kojana capce cuwude ngasaane napcai. Adǝ nangaro naptu kam adǝyedǝ cayemaa kojǝnaro kuttaji. Am jaman diwi adǝye yero adǝgai wakkajiyi,» yeno.
MAT.12.46	Isa jamadǝro mana cǝddi duwon, yanju-a yanjugǝnaso-a isane ci fadoyen dajane tiro mana caddo cane keworo. 
MAT.12.47	[Kam laaye tiro: «Akko yanǝm-a yanǝmgǝnaso-a deyan daada niro mana njǝddoro majai,» yenniya,] 
MAT.12.48	Isaye kamdǝro: «Wundu yanidǝ wo?
MAT.12.49	Daji fuwurawanjua mukkon fǝlejiye: «Akko yani-a yanigǝnaso-adǝ! 
MAT.12.50	Wundu duwon awo Bawani Mai Samema cǝraanaa cǝdimadǝ, tima yani-a yanigǝna-adǝ wo!» yeno.
MAT.13.1	Yim adǝman Isa fadodǝn culuwe leje ci bǝrǝmben napkenniya, 
MAT.13.2	am kada kadami nanjun captane, har cije maararo ngaye napkeno. Amdǝ samma ye ci bǝrǝmben dajana ngai duwon, 
MAT.13.3	awo kada misalnin tayiro wulduwu badiyeno. Tiye: «Kam laa kuloro algama jǝjǝrduro kiluwo. 
MAT.13.4	Jǝjǝrji ngai duwon, kasuni laa jawalnin fiyada. Daji ngudowa isane cotto gewo. 
MAT.13.5	Kasuni laa ye na kau kaua katti ngǝwu bawoalan fiyada. Katti ngǝwu bawodǝro, sadǝman ɍiyeno. 
MAT.13.6	Amma kǝngal samero tatkenniya, kausu jauje fǝrdu bawo nangaro ɍimje ngamgeno. 
MAT.13.7	Kasuni laa ye na ngiwian fiyada. Ngiwidǝ ɍije algamadǝa kimitkeyeno. 
MAT.13.8	Amma kasuni laadǝ ye na katti ngǝlaan fiyadanniya, ɍije nema kekko, laa tada mia mia, laa firakku firakku, laa fiakku fiakku. 
MAT.13.9	Kam sǝmonjuamadǝ fanjo!» yeno.
MAT.13.10	Daji fuwurawa Isaye nanjuro isane tiro: «Awi nangaro jamadǝro misalnin managǝmidǝ?» cane tia keworo. 
MAT.13.11	Isaye: «Nayiro asǝr nodo bargaa Mai Samemaye noduro amardǝgǝna, amma tayiro amardǝgǝnni. 
MAT.13.12	Kam nanjun awoamadǝ,
MAT.13.13	Akko dalil misalnin tayiro managǝkkiyedǝ: Caruima, asujaiwawo. Fanjaima, caɍiwawo, kǝlanja yero ngayiwawo. 
MAT.13.14	Ngaima kǝlanjan awo Kǝmande kuren ci Nawi Ishayayen wuljǝnadǝ wakkaji. Tiye:
MAT.13.14	“Ngǝlaro fanuwi duwon,
MAT.13.14	kǝlandoro tǝmmaro ngayiwawo.
MAT.13.14	Koro ngǝlaro ruwi duwon,
MAT.13.14	tǝmmaro asunuwwawo.
MAT.13.15	Am ani hangalkuttuaro waljana,
MAT.13.15	kiaddin sǝmonja fanjai,
MAT.13.15	simnja yea jakcana,
MAT.13.15	bare simnjan carunni, sǝmonjan fanjanni,
MAT.13.15	koro karwunjan asujanniro.
MAT.13.15	Ngai gǝnia, naniro waldane tuwa cade
MAT.13.15	tayia isangagǝkki,”
MAT.13.16	«Amma barganja simndo, carui nangaro, sǝmondo ye, fanjai nangaro. 
MAT.13.17	Jiremaro nayiro wulnjagakki, kuren nawiya so, jirewu so kada awo ruwwadǝa kuroro jauro caraana, amma carunni. Koro awo fanuwwadǝa fanduro caraana, amma fanjanni.
MAT.13.18	«To, maana misal kasuni jǝjǝrdumayedǝyea fanowo! 
MAT.13.19	Wundu duwon mana kǝla nodo bargaadǝyen fanje kǝlanjuro ngaannimadǝ, Kǝladodǝ ise mana karwunjun fidǝnadǝa cotto cuttuluwi. Tima kasuni kǝla jawallen fidǝnadǝ wo. 
MAT.13.20	Kasuni na kauan fidǝnadǝ ye, tima kam manadǝa fanjiyama, karwu kǝjiaro cǝmoyidǝ wo. 
MAT.13.21	Amma tilan fǝrdu bawo nangaro, tussiwawo. Kǝla manadǝyen kuttu caiya, bi am tia basarjaiyama, waje kolji. 
MAT.13.22	Kasuni na ngiwian fidǝnadǝ ye, tima kam manadǝa fanjǝna duwon, karwungai dio so, arsiyi mangardu so manadǝa kǝpcane tiro faidajiyiwawodǝ wo. 
MAT.13.23	Amma kasuni na katti ngǝlaan fidǝnadǝ, tima kam manadǝa fanje kǝlanjun rojǝna tiro faidajiyi, nema laa tadanju mia mia, laa firakku firakku, laa fiakku fiakku cakkidǝ wo,» yeno.
MAT.13.24	Isa tayiro misal gade ye wuljiye: «Nodo bargaa Mai Samemayedǝ alamanju kam kulonjun kasuni algamaye ngǝla jǝjǝrjǝnadǝ gai. 
MAT.13.25	Amma am samma kǝnǝm cadi duwon, kǝladonju ise curo algamadǝyero kasuni kajimbe jǝjǝrjiye sapkadan. 
MAT.13.26	Algamadǝ ɍije kǝla fitkenniya, kajimdǝ ye asudiro walyeno. 
MAT.13.27	Kidawudǝ isane banja ngimbaro: “Barganǝmmin, ni kasuni algamaye ngǝla gǝna kulonǝmlan jǝjǝrnǝm? To, ndayilan gǝle kajimbadǝ?” cane tia keworo. 
MAT.13.28	Banja ngimbaye tayiro: “Kǝlado laa adǝa cǝdo!” yeno. Daji kidawudǝye tiro: “Leniye tuluwiyeya, raamma wa?” cane keworǝnniya, 
MAT.13.29	tiye: “A’a, lenuwe kajimdǝa tuluwuwiya, algamadǝ yea mǝnguwi. 
MAT.13.30	Kollowo, har kalaro rokko ɍija. Biyilajiya, kalawudǝro kajimdǝa kamja kǝla kǝlaro cekkero kannun warja duwon, daji algamadǝ yea capca bǝranilan gǝnaja nǝkki,”» yeno.
MAT.13.31	Koro Isa walde tayiro misal gade wuljiye: «Nodo bargaa Mai Samemayedǝ alamanju kasuni mutarre kam laa ngoje kulonjulan fijǝna gai. 
MAT.13.32	Kasuni mutarredǝ, curo kasuniya sammayen tima tǝngǝɍi wo. Amma ɍije wurajiya, kǝskawa jǝrwulan sammaro kuraro walje, har ngudoso dǝlambanjun fannja cadandi,» yeno.
MAT.13.33	Koro walde tayiro misal gade wuljiye: «Nodo bargaa Mai Samemayedǝ alamanju yis kamu laa ngoje rungo algamaye jaa yakku-a kǝlje dije, har fum fujǝna gai,» yeno.
MAT.13.34	Isa jama captanadǝro awo ani sammaa misalnin wulyeyeno. Misalnin gǝnia, awima tayiro wuljǝgǝna bawo. 
MAT.13.35	Adǝgaima awo Kǝmande kuren ci nawiyen wuljǝnadǝ wakkayeno. Tiye: «Misalnin mananǝkki, awowa tǝn dunia alaktǝnaman gǝraadadǝa wullǝkki,»
MAT.13.36	Daji Isa jamadǝa kolje fadodǝro kasargawo. Fuwurawanju ye nanjuro isane tiro: «Marne, andiro maana misal kajim kuloyedǝa fisarsagane,» yera. 
MAT.13.37	Isaye tayiro: «Kam kasuni ngǝla jǝjǝrjǝnamadǝ, tima Tada Kambedǝ wo, 
MAT.13.38	kulodǝ tima dunia wo, kasuni ngǝladǝ tayima am nodo bargaadǝa kasaccanadǝ wo. Kajimdǝ tayima am Kǝladodǝa jaanadǝ wo, 
MAT.13.39	Kǝlado kajimdǝa jǝjǝrjǝnamadǝ, tima Yiwulis wo. Biyiladǝ, tima cinowo duniaye wo, kalawusodǝ, tayima malaiyawa wo. 
MAT.13.40	Jiɍi kajimdǝa capcane kannun warjaidǝ gai, dunia cijiya, adǝgai wakkaji. 
MAT.13.41	Tada Kambedǝ malaiyawanjua juwaje lejane curo nodonju bargaayen am am gadea casakke biwu cadiso-a am diwi cadiso-a sammaa capcane 
MAT.13.42	kannuro fijagai. Nadǝn so ye tǝdi, sheɍi ye naldi. 
MAT.13.43	Daji jirewudǝ curo nodo bargaa Bawanjayen kǝngal gairo nurraro waljai. Kam sǝmonjuamadǝ fanjo!
MAT.13.44	«Nodo bargaa Mai Samemayedǝ alamanju awo laa jaumaro tamanna kulolan rǝpkada gai. Kam tia cuwandiya, caye gairo rǝpce karwu kǝjiaro leje kǝndanju sammaa cǝlade kulodǝa ciwi.
MAT.13.45	«Koro nodo bargaa Mai Samemayedǝ alamanju sawurma laa mursam ngǝla maji gai. 
MAT.13.46	Mursam jauro tamanna laa cuwandiya, leje kǝndanju sammaa cǝlade mursamdǝa ciwi.
MAT.13.47	«Koro nodo bargaa Mai Samemayedǝ alamanju buni taram laa buni tawu tia bǝrǝmbo gǝpcagane buni jiɍi jiɍi cadai gai. 
MAT.13.48	Cǝmbǝɍǝnaro waljiya, gǝrjane ci bǝrǝmbero cawudǝne napcane ngǝla ngǝladǝa kǝrejane joworo fijagai, amma batti battidǝa wajane yirjai. 
MAT.13.49	Dunia cijiya, adǝgaima wakkaji. Malaiyawa isane jirenambuwua curo jirewuyen firjane 
MAT.13.50	kannuro fijagai. Nadǝn so ye tǝdi, sheɍi ye naldi,» yeno.
MAT.13.51	Isaye fuwurawanjuro: «Awo ani samma kǝlandoro ngaana wa?» cǝne tayia kiworǝnniya, tiro: «Aaa,» yera. 
MAT.13.52	Daji tayiro: «Adǝgaima malǝm Attauraye fi yaye fuwura nodo bargaa Mai Samemayedǝro waljǝnadǝ alamanju kǝma fadoye ajaramnjun lǝman dina-a bǝɍin-a ngoje cuttuluwidǝ gai,» yeno Isaye.
MAT.13.53	Isa misal ania cǝde kerǝnniya, nadǝa kolyeno. 
MAT.13.54	Bǝla wurajǝnadǝro leje dandalnjan jamaa alamdu badiyeno. Amdǝ tia ajapcane: «Ndaran kam attǝ nanrashidu-a kǝnduwo-a ania kiwando? 
MAT.13.55	Ti gǝna tada katako karomadǝyedǝ wo? Yanjuye cunjudǝ Meram, gǝna? Yanjugǝnasodǝ ye Yakuba-a Isuwu-a Siman-a Yahusa-a, gǝna? 
MAT.13.56	Koro yanjugǝna ferowa samma-a rokko kǝrgaiye, gǝna? To, ndaran gǝle ti adǝ awo ani sammaa kiwando?» cane 
MAT.13.57	tia kasatturo wayera. Amma Isaye tayiro: «Nawi curo bǝlanjaye-a am fannjaye-aro kajia, darajanjua,» yeno. 
MAT.13.58	Kambǝrsenambunja nangaro, nadǝn awo ajabba ajabba ngǝwu cǝdǝnni.
MAT.14.1	Sa adǝn Mai Hirudus lawar Isaye fangenniya, 
MAT.14.2	kowonawanjusoro: «Kam adǝ Yahaya Kasalama, tima roaro walje cijo! Adǝma nangaro kǝnduwo awo ajabba ajabba dioye nanjun mbeji,» yeno.
MAT.14.3	Caman kǝla lamar Ya Hirudiya kamu yanjugǝna Mai Filibussen Mai Hirudus Yahayaa cǝdane cekkere kosoro kesakko, 
MAT.14.4	dalilnjudǝ Yahayaye Mai Hirudusso: «Kamu yanǝmgǝnaye mowodǝ haram!» cǝnna nangaro. 
MAT.14.5	Koro Mai Hirudus Yahayaa roro njejoro maji duwon, jamadǝa riyeno, tia nawiro ngojana nangaro.
MAT.14.6	Ngaima duwon saanduri Mai Hirudus tambǝnaye kidǝnniya, fero Ya Hirudiyaye ise fuwunjan bikke kirando. Karwu Maiye jauro kǝjije 
MAT.14.7	tiro awi yaye ronju cǝraanaa ci cǝne wadu ngoje kansi giwo. 
MAT.14.8	Ferodǝ ye leje yanju tiro gala ce walde Mairo: «Wuro na adǝn kǝla Yahaya Kasalamaye curo buwuruyen se!» yeno. 
MAT.14.9	Maidǝ karwunju jauro kuttu yaye, kansi bonju-a kusottowanju-a nangaro wada ce 
MAT.14.10	amnju cunode lejane kosolan kǝla Yahayaye kamgera. 
MAT.14.11	Daji kǝlanjudǝa buwurulan cawudǝne ferodǝro kedo, ti ye ngoje yanjuro kikkado. 
MAT.14.12	Fuwurawa Yahayaye isane kaminnju ngojane caade sittǝrayera, koro lejane Isaro lawar adǝa wulyeyera.
MAT.14.13	Isa awo wakkajǝnadǝa fangenniya, ti runju maararo ngaye nadǝa kolje karaa na wunduma baworo leyeno. Amma jamadǝ adǝa fangeranniya, tayi ye bǝlanjasolan caluwe silan Isaa geya. 
MAT.14.14	Isa maaradǝn jǝpkenniya, jama kada captanadǝa cure tayia njunoje amnja dondia isangayeyeno. 
MAT.14.15	Dunia lǝmgenniya, fuwurawanju isane tiro: «Na adǝ karaa bowu, koro dunia ye lǝmjǝna. Jamadǝa salamme, bǝladeyasoro leja awo kǝmboye cesiwo!» yera. 
MAT.14.16	Amma Isaye tayiro: «A’a! Sai lejaiya gǝni, nayima awo kǝmboye tayiro yowo!» yeno. 
MAT.14.17	Tiro: «A! Burodi uwu-a buni yindi-a gǝnia, awima gade taiyende,» yera. 
MAT.14.18	Isaye: «Wuro tayia sukkudowo!» cǝne 
MAT.14.19	wada ce jamadǝ kǝla kajimben napca yeno. Daji burodi uwudǝ-a buni yindidǝ-a ngoje kǝla samero sapce Alaro ardiyenniya, burodidǝa fǝsakce fuwurawanjuro ce, tayi ye jamadǝro kedo. 
MAT.14.20	Tayi samma jawune kulyera. Fuwurawadǝ gaptowo sammaa capkeranniya, jowo mewun yindin kesǝmbǝɍo. 
MAT.14.21	Am duwon kǝmbo adǝa jawunadǝ kamuwa-a tadawa-a dawun baworo kongwa alama dǝwu uwu gai.
MAT.14.22	Sadǝman Isa fuwurawanjudǝa cakke tin fuwunno bǝrǝmdǝa koja ci todǝro lejaro maararo kasargawo, ti ye jamadǝa salamji yeno. 
MAT.14.23	Tayia salamgenniya, ti runju moduwa dioro kǝla kau kuruwuyero giwa. Nadǝn ti tilonju lok duwon, dunia lǝmgeno. 
MAT.14.24	Koro sa adǝlan karuwa dunoa cije ingi bǝrǝmbedǝa cambalje maaradǝa babakce, har maaradǝ ci ingiyea kuruwunno leyeno. 
MAT.14.25	Sa yakku buneyen Isa kǝla ingiyen silan nanjaro kadio. 
MAT.14.26	Fuwurawadǝ Isa kǝla ingiyen silan ledu cǝdidǝa kerunniya, karwunja pǝt kamde: «Kaime kam nunaye!» cane riduro burwu kesakko. 
MAT.14.27	Sadǝman Isa tayiro manajiye: «Karwundo gerowo, wuma! Bare rinuwwi!» yeno.
MAT.14.28	Daji Biturusse tiro: «Kǝma, nimaa, amarsǝgǝne kǝla ingiyen nanǝmbo isǝkko,» yeno. 
MAT.14.29	Isaye: «Are!» yenniya, Biturus curo maaradǝyen culuwe tia naduwuro kǝla ingidǝyen silan ledu badiyeno. 
MAT.14.30	Amma karuwa dunoadǝa kirunniya, yaaje tia lǝptu badiyeno. Daji kowo sapce: «Kǝma, wua sǝmoye!» yeno. 
MAT.14.31	Sadǝman Isa mukkonju sajiye tia cǝdane: «Ni kambǝrse ganaadǝ, awiro shekku kekkǝm?» yeno. 
MAT.14.32	Daji maaradǝro kasargaanniya, karuwadǝ gǝm nǝmgeno. 
MAT.14.33	Am curo maaradǝyedǝ Isaro ambǝccagane: «Jiremaro ni Tada Alaye!» yera.
MAT.14.34	Daji bǝrǝmdǝa faljane koyeranniya, cidi Gennesaretten jǝpkera. 
MAT.14.35	Am nadǝye Isaa asuyeranniya, lawarnju cididǝ ngaro tatargaada. Amnja dondiso sammaa na Isayero cawudǝne 
MAT.14.36	ci kalwunjuyedǝmaa lejaro tia lowoyera. Am kalwunjudǝa lejana samma ngayera.
MAT.15.1	Daji Farisawa-a malǝmba Attauraye-a laa Jerujalemlan cijane na Isayero isane tiro: 
MAT.15.2	«Awiro fuwurawanǝmdǝ ada amwurawandeyea koljane mukkonja tuljannin
MAT.15.3	Isaye tayiro: «Nayidǝ nda, awiro wada Alaye kolluwe adando gawidǝ? 
MAT.15.4	Awoa Alaye: “Bawanǝm-a yanǝm-aro daraja ye!”
MAT.15.5	Amma nayiye: “Kam bawanju bi yanjuro: ‘Awo nanin nuwandoro tǝmanuwwadǝa Alaro gǝnaakkǝna,’ cǝnia, 
MAT.15.6	bare tilan bawanju-a yanju-aro ser cǝdde daraja cinni,” nuwi. Adǝgaima adando nangaro mana Alayedǝa bowuro kalakkew. 
MAT.15.7	Nayi mǝnafǝkkaso, awo Nawi Ishayaye kǝlandon wuljǝnadǝ jire. Tiye:
MAT.15.8	“Jama adǝ cilan wuro daraja sadi,
MAT.15.8	amma karwunjan nanin kuruwujana.
MAT.15.9	De sullo wua ambǝnsagai,
MAT.15.9	alamdunjadǝ wada kambe,”
MAT.15.10	Daji Isa jamadǝa nanjuro bowoje tayiro: «Fanowo, asunowo! 
MAT.15.11	Awo ci kambero ngayidǝ kamdǝa tayir gǝniro cǝdiwawo, amma awo cinjun culuwidǝ, tima kamdǝa tayir gǝniro cǝdi wo,» yeno. 
MAT.15.12	Daji fuwurawadǝ nanjuro isane tiro: «Farisawadǝ mana adǝa kutturo fanjanaro nonǝmma wa?» cane tia keworo. 
MAT.15.13	Isaye tayiro: «Kǝska fi duwon Bawani Mai Samema gǝni kokcomadǝ, fǝrduyen tia mǝkcai. 
MAT.15.14	Kollowo tayia, kambu kambua jedumaso! Kambu kambu kamanjua jejia, tayi yindi samma bǝlaaro casukkuri.» 
MAT.15.15	Daji Biturusse tiro: «Misal adǝa andiro fisarsagane,» cǝne Isaa kiworǝnniya, 
MAT.15.16	Isaye: «A! Nayi ye kuamison kǝla jakkadaa wa? 
MAT.15.17	Awi yaye ci kambero ngaanadǝ curonjuro koje daji tiyinjuyen culuwiro nonuwwi wa? 
MAT.15.18	Amma awo ci kamben culuwidǝ curo karwunjuyen isǝna, tima kamdǝa tayir gǝniro cǝdi wo. 
MAT.15.19	Dalilnjudǝ niadiwi so, kam njejo so, kǝnjǝna so, jarawa so, nambarwu so, shedakambu so, adǝlamdu so samma curo karwudǝyeman caluwi, 
MAT.15.20	anisodǝma kamdǝa tayir gǝniro cadidǝ wo. Mukko tuljǝnnin bǝri bodǝ kamdǝa tayir gǝniro cǝdiwawo,» yeno.
MAT.15.21	Daji Isa nadǝa kolje lardu bǝrni Tirre-a Sidonne-ayero leyeno. 
MAT.15.22	Kamu Kan’anama
MAT.15.23	Amma Isa tiro mana falma kalakcǝgǝnni. Daji fuwurawanju nanjuro isane tia lowojane: «Tia salamme lejo, kowo sapciaro andia sagai,» yera. 
MAT.15.24	Isaye: «Dimiya fattaana Israyilayero gǝnia, Ala wua wunduyemaro sunodǝnni,» yeno. 
MAT.15.25	Amma kamudǝ ise fuwunjun tungurumje tiro: «Kǝma, wua banasǝgǝne!» 
MAT.15.26	Isaye: «Kǝmbo yallayedǝa ngonǝme kǝrisoro njodǝ jussǝnni!» yenniya, 
MAT.15.27	kamudǝye: «Aaa, Kǝma. Adǝ yaye kǝrisodǝma kǝmbo cidiro cukkurunadǝa jawui,» yeno. 
MAT.15.28	Daji Isaye kamudǝro: «Kambǝrsenǝmdǝ jauro kura, diye! Awo raammadǝ wakkajo!» yeno. Sadǝman feronjudǝ ngayeno.
MAT.15.29	Daji Isa nadǝa kolje leje ci bǝrǝm Galileye jǝgane kǝla kau kuruwuyen juwane napkeno. 
MAT.15.30	Am kada kadami isane ngurdiyi so, kambu so, dungu so, muwa so, am dondi gade ngǝwu soa nanjuro cawude fuwunjun gǝnajane tayia isangayeyeno. 
MAT.15.31	Jamadǝ muwaso manajai, dunguso ye ngaro waljana, ngurdiyiya ye sinjan lejai, koro kambuwa ye sim cawandǝnaro kerunniya, ajapcane Ala jama Israyilayedǝa jajakkera.
MAT.15.32	Daji Isa fuwurawanjua nanjuro bowoje tayiro: «Jama kada adǝa njunokkǝna, dalilnjudǝ ku wu-a rokko kawunja yakku, koro awima kǝmboye nanjan bawo nangaro. Kǝnanjaa duwon tayia salammǝkkiya, raakkǝni, bare jawallan dunonja baworo waljǝnniro,» yeno. 
MAT.15.33	Fuwurawanjudǝye tiro: «Ndaran gǝle karaa adǝn kǝmbo sarai fandiye jama kada adǝa ambaniye?» yera. 
MAT.15.34	Isaye tayiro: «Burodi ndawu nandon?» cǝne kiworǝnniya, tiro: «Tulur buni sanana laa-a,» yera.
MAT.15.35	Daji Isa jamadǝa cakke cidin napkeranniya, 
MAT.15.36	burodi tulurdǝ-a buniyadǝ-a ngoje Alaro ardije fǝsakce fuwurawanjuro ce, tayi ye jamadǝro kedo. 
MAT.15.37	Tayi samma jawune kulyera. Fuwurawadǝ gaptowodǝa capkeranniya, jowo kalaram tulur kesǝmbǝɍo. 
MAT.15.38	Am duwon kǝmbo adǝa jawunadǝ, kamuwa-a tadawa-a dawun baworo kongwa dǝwu dewu. 
MAT.15.39	Daji Isa jamadǝa salamgenniya, maararo ngaye cidi Magadannero leyeno.
MAT.16.1	Farisawa-a Sadusiya-a isane Isaa rijapturo alama laa sameye tayiro fǝlejuworo tia keworo. 
MAT.16.2	Isaye tayiro: «Kajirijiya, nayiye: “Kasam kǝji fandiye, same kimejǝna nangaro,” nuwi. 
MAT.16.3	Koro dunia wajiya, nayiye: “Ku ingi cuduri, same keyera kime cittaro waljǝna nangaro,” nuwi. Awo samen fǝlediyidǝa fisardu nonuwwa, amma awo jaman adǝn wakkajidǝa fisardudǝ nayiro katkero! 
MAT.16.4	Am ansi Alaye jaman diwi adǝyeso alama majai, amma alama Nawi Yunusse gǝnia, alama fima tayiro fǝlediyiwawo,» yeno. Daji tayia kolje leyeno.
MAT.16.5	Fuwurawadǝ bǝrǝm faljane ci todǝro koyeranniya, ngessane burodi ngojanniro asuyera. 
MAT.16.6	Daji Isaye tayiro: «Yis Farisawa-a Sadusiya-ayero hangal gǝnanowo!» yeno. 
MAT.16.7	Tayidǝ kattenjan: «Burodi ngoniyende nangaro ngai wulji,» cane mana badiyera. 
MAT.16.8	Isa adǝa asuje tayiro: «Nayi kambǝrse ganaaso, awiro kǝla burodi nandon bawoyen kattendon mananuwidǝ? 
MAT.16.9	Ra, kua yaye asunuwwi wa? Burodi uwu am dǝwu uwuro dagargaadadǝ-a jowo ndawu cammuwwa-adǝa ngessuwwa wa? 
MAT.16.10	Ra, burodi tulur am dǝwu dewuro dagargaadadǝ-a jowo kalaram ndawu cammuwwa-adǝa ngessuwwa wa? 
MAT.16.11	To, awiro gǝle asunuwwidǝ? Wu kǝla burodiyen gǝni mananjagakki, yis Farisawa-a Sadusiya-ayero hangal gǝnanowo yekko!» 
MAT.16.12	Daji fuwurawadǝ yis burodiyero gǝni, alamdu Farisawa-a Sadusiya-ayero hangal gǝnaja wuljǝgǝnaro asuyera.
MAT.16.13	Isa cije cidi bǝrni Kaisariya Filifiyero kadinniya, fuwurawanjuro: «Wunduro Tada Kambedǝa amsodǝ ngoyera?» cǝne tayia kiworo. 
MAT.16.14	Tayiye: «Am laa Yahaya Kasalama cani, laa ye Nawi Iliya cani, laa ye Nawi Irimiya bi nawiya kureye falnja cani,» yera. 
MAT.16.15	Tiye: «Nayidǝ, wunduro wua ngosew?» cǝne tayia kiworǝnniya, 
MAT.16.16	Siman Biturusse: «Nima *Almasiwu Tada Ala Kǝndǝgaimayedǝ wo!» yeno. 
MAT.16.17	Daji Isaye tiro: «Barganǝm Siman tada Yunusse, dalilnjudǝ kam gǝni, Bawani Mai Samema adǝa isanonjǝgǝna nangaro. 
MAT.16.18	Niro wulnjǝgǝkki, nima Biturus,
MAT.16.19	Niro nodo bargaa Mai Samemaye cuwurambanju
MAT.16.20	Daji Isa sǝmonja kasse tayiro bare wundumaro tima Almasiwudǝ woro wuljaganni yeno.
MAT.16.20	______________________________________________________________________
MAT.16.21	Kua adǝn fuwun Isa fuwurawanjuro Ala kadarjǝna Jerujalembo leje mukko amwurawa-a wurawa ɍimannaye-a malǝmba Attauraye-ayen kuttu tai daje cane tia roro ceyesi, koro kawu yakkua roaro walje ciji cǝne tayia alamdu badiyeno. 
MAT.16.22	Daji Biturus tia sǝgǝriro cuttuluwe jǝkkade: «A! Ala nia adǝro damnjuwo, Kǝma! Adǝ tǝmmaro niro wakkanjiyiwawo!» yeno. 
MAT.16.23	Amma Isa suworde Biturusso: «Nani kolle, Yiwulis! Jawalnilan takkallo walsǝgǝmma. Awo karwunǝmlan tammadǝ Alaye gǝni, kambe!» yeno.
MAT.16.24	Daji Isaye fuwurawanjuro: «Kam laa wua ga cǝraanaa, mǝradu kǝlanjuye wajo kǝskanju karmoye
MAT.16.25	Dalilnjudǝ wundu duwon ronju ɍiwo cǝraanamadǝ ronjudǝa cuwatki, amma wundu duwon wu nangaro ronju cuwatkǝnamadǝ ronjudǝa cuwandi. 
MAT.16.26	Kam dunia adǝ ngaa jǝgande ronju asarjiya, nda riwanju? Ra, awi gǝle kam ce ronju cuwandi? 
MAT.16.27	Dalilnjudǝ Tada Kambedǝ curo daraja Bawanjuyen malaiyawanju-a rokko isiya, daji wundu yayero kǝla awo cǝdǝnasoyen kalkallo ci nangaro. 
MAT.16.28	Jiremaro nayiro wulnjagakki, am laa na adǝn daada mbeji, kawu kawunja dajidǝro, Tada Kambedǝye nodonju bargaa walde isi carui,» yeno.
MAT.17.1	Ngawo adǝyen kawu arakkua Isa cije Biturus-a Yakuba-a yanjugǝna Yahaya-a runjaa ngoje kǝla kau kuruwu laayero gewa. 
MAT.17.2	Fuwunjan Isaye alamanju falde fǝkkanju kǝngal gai tai daje yiyilyeno, koro kajǝmunju ye nur gai bul fokko walyeno. 
MAT.17.3	Sadǝman Nawi Musa-a Nawi Iliya-a tayiro fǝledagane Isa-a jandedu badiyera. 
MAT.17.4	Daji Biturusse Isaro: «Kǝma, andi na adǝn mbejidǝ jauro ngǝla. Raammaa, ngurwo yakku na adǝn lammǝkki: fal kaanǝm, fal Nawi Musaye, fal ye Nawi Iliyaye,» yeno. 
MAT.17.5	Manaji ngai duwon, fofou nurra ise tayia jakkeno. Curo fofoudǝyen kowo nukce: «Adǝma Tadani wo, tia jauro raakkǝna. Tima karwuni jauro kǝjijuwo. Mananju fanowo!» yeno. 
MAT.17.6	Adǝa fangeranniya, fuwurawadǝ fǝdǝryero rǝbǝt tǝmdane karwunja tai daje kamgada. 
MAT.17.7	Amma Isa ise tayia leje: «Cinowo, bare rinuwwi!» yeno. 
MAT.17.8	Kǝla sapkeranniya, Isa tilonju lon gǝnia, wundumaa carunni.
MAT.17.9	Kǝla kaudǝyen jǝpcai duwon, Isaye tayiro wada ce: «Bare awo ruwwa adǝa wundumaro wulgǝwwi, sai Tada Kambedǝ karmolan cijiya duwon,» yeno. 
MAT.17.10	Daji fuwurawadǝye tiro: «Awiro gǝle malǝmba Attaurayedǝ sai Nawi Iliya burwoje isi
MAT.17.11	Isaye tayiro: «Jiremaro Nawi Iliya ise awiso kalkallo kalakci. 
MAT.17.12	Amma nayiro wulnjagakki, Nawi Iliya isǝna duwon, tia asujanni, koro awiso kuttu ronja cǝraanaa tiro keddo. Adǝgaima Tada Kambedǝ ye mukkonjan kuttu cai,» yeno. 
MAT.17.13	Daji fuwurawadǝ kǝla Yahaya Kasalamayen tayiro mana cǝddiro asuyera.
MAT.17.14	Na jama captanadǝro kadiranniya, kam laa ise fuwu Isayen tungurumje 
MAT.17.15	tiro: «Kǝma, tadania njunone! Ti sedan koroyea jauro suwoljǝna, koro ngǝwuro kannu so, ingi soro cukkurǝna. 
MAT.17.16	Fuwurawanǝmbo tia kikkadǝkkǝniya, tia isangaduwu tayiro katkero,» yeno. 
MAT.17.17	Isaye tayiro: «Am jaman adǝyeso kambǝrsenambuwu karwu yeskadaa, har sawi gairo dawundon dǝgakki? Koro sawi gairo nayia rannjakki? Tadadǝa wuro sukkudowo!» yeno. 
MAT.17.18	Isa sedandǝro kikkadǝnniya, tadadǝa kolje culuwe sadǝman ngayeno.
MAT.17.19	Daji fuwurawadǝ na Isayero isane runjan tiro: «Awiro sedandǝa duda andiro katkero?» cane tia keworo. 
MAT.17.20	Isaye tayiro: «Kambǝrsendo gana nangaro. Jiremaro nayiro wulnjagakki, ca kambǝrsendo mbejia, kasuni mutarre gai
MAT.17.21	[Amma sedan jiɍi adǝyedǝ culuwiwawo, sai moduwa diwe asem tawiya duwon.]»
MAT.17.22	Fuwurawanju cidi Galileyelan capkadaranniya, Isaye tayiro: «Tada Kambedǝa mukko ambero sǝrǝccagane 
MAT.17.23	tia roro ceyesi, koro kawu yakkua roaro walje ciji,» yeno. Daji fuwurawadǝ karwunja jauro kuttayeno.
MAT.17.24	Bǝrni Kafarnaambero kadiranniya, akki Fado Alaye mowomaso na Biturussero isane tiro: «Malǝmndodǝ akki Fado Alayedǝa biyajiwawo wa?» cane tia keworo. 
MAT.17.25	Biturusse: «A’a, biyaji,» yeno. Fadoro kadinniya, Isaye burwon tiro: «Siman, awi tǝmanǝm? Na wundusoyen maiya duniayesodǝ akki camoyi? Na tadawanjayen ra na am gadesoyen?» cǝne tia kiworo. 
MAT.17.26	Biturusse: «Na am gadesoyen,» yenniya, Isaye tiro: «Adǝgaia, tadawanjasodǝ dawun bawo, diye! 
MAT.17.27	Adǝ yaye bare yakkiye karwunja wajǝnniro, lene bǝrǝmbo mui kolgǝne buni burwon tammadǝa ngone cinju kane. Kanǝmiya, gursu fal fandǝmi. Ngone yade akki mowomasodǝro ye, wu-a ni-ayero,» yeno.
MAT.18.1	Sa adǝn fuwurawadǝ na Isayero isane tiro: «Curo nodo bargaa Mai Samemayen wundu kura wo?» cane tia keworo. 
MAT.18.2	Daji Isa tadaana laaa bowoje dawunjan isadajiye 
MAT.18.3	tayiro: «Jiremaro nayiro wulnjagakki, karwundo falde tadawa sanana gairo walluwwia, tǝmmaro nodo bargaa Mai Samemayero ngawuwwawo. 
MAT.18.4	Adǝ nangaro wundu duwon tadaana adǝ gai kǝlanjua awimaro ngojǝnnidǝ, curo nodo bargaa Mai Samemayen tima kura wo.
MAT.18.5	«Koro wundu duwon tadaana adǝ gaia cunilan
MAT.18.6	Amma wundu duwon tadawa sanana wua mǝrsasanaso aniye falnjaa cakke talje biwu cǝdidǝ, kamdǝye daunjuro kau neduram mafǝndi lujagane bǝrǝm kuruwuro gǝpcaanama tiro ngalwo.
MAT.18.7	«Kuttunja am duniayeso, dalilnjudǝ awowa tayia casakke taljane biwu cadi mbeji. Jaraptaso kadu baworo isai, amma kuttunju kam tiyen isaidǝ! 
MAT.18.8	Mukkonǝm bi sinǝm njakke tallǝme biwu dimia, tia kamme nin kuruwunno gǝmme! Mukko yindia bi si yindia kannu tǝmmaro nuiwaworo ngawodǝroa, maskin bi dungu ro sawisoyero ngaammama niro ngalwo. 
MAT.18.9	Koro simmǝm njakke tallǝme biwu dimia, tia kulaine nin kuruwunno gǝmme! Sim yindia kannu jaanamayedǝro ngawodǝroa, sim falla ro sawisoyero ngaammama niro ngalwo.
MAT.18.10	«Hangal gǝnanowo, bare tadawa sanana aniye falnjamaro rudu gǝnagǝwwi! Nayiro wulnjagakki, samelan malaiyawanja sawisoro fǝkka Bawani Mai Samemaye carui kasarga. 
MAT.18.11	[Awoa Tada Kambedǝ awo faccǝgǝnasodǝa maje njǝkkaworo isǝna.] 
MAT.18.12	Awi gǝle tǝmanuw? Kam laa diminju miaa duwon, fal fatkeyenoa, filǝgar lǝgaridǝa kǝrisolan kolje leje fal faccǝgǝnadǝa maji, mare? 
MAT.18.13	Jiremaro nayiro wulnjagakki, kiwandoa, karwukǝji duwon kǝla faldǝyen cǝdidǝ, kǝla filǝgar lǝgari faccagannidǝyen cǝdidǝmaa kojǝna. 
MAT.18.14	Adǝgaima Bawando Samema ye tadawa sanana aniye falnjaye fattuwu cǝraanni.
MAT.18.15	«Kǝraminǝm biwu niro njǝddia, lene katte nayi yindi rundoyen tiro biwunjudǝa wulgǝne. Mananǝm fanjia, kǝraminǝmdǝa mowomma. 
MAT.18.16	Fanjiwawoa, kam fal bi yindi ngone kallo lenowo. Adǝgainin mana fi yaye ci sheda yindi bi yakkuyen tabbattiyi. 
MAT.18.17	Tayi yea fanduro wajia, jama wua gawuro wulgǝne. Koro yaye jama wua gawudǝmaa fanduro wajia, kǝrdi bi akki mowoma gairo tia ngone. 
MAT.18.18	Jiremaro nayiro wulnjagakki, awi duwon dunian geruwidǝ same yen tikkerǝna, koro awi duwon dunian wuinuwidǝ same yen wuidǝna. 
MAT.18.19	Koro nayiro wulnjagakki, dunian kamndo yindi kǝla awi yayen ardijane Bawani Mai Samemaa caworia, tayiro ci. 
MAT.18.20	Dalilnjudǝ na duwon kam yindi bi yakku cunilan captanadǝ, wu ye dawunjan,» yeno.
MAT.18.21	Daji Biturus na Isayero ise tiro: «Kǝma, kǝramini wuro biwu sǝddiya, ndawuro tia gawurnǝkki? Har gadegade tulurro?» cǝne tia kiworo. 
MAT.18.22	Isaye tiro: «A’a, har gadegade tulurro gǝni wulnjǝgǝkko, fitulur gadegade tulurro tia gawurne! 
MAT.18.23	Adǝ nangaro nodo bargaa Mai Samemaye alamanju mai laa wolodiyanju-a kǝla kasunjayen balas dio cǝraanadǝ gai. 
MAT.18.24	Maidǝ balas dio badiyenniya, kam talanti
MAT.18.25	Kamdǝ awonju rǝmboye bawodǝ, Maidǝ wada ce ti-a kamunju-a yallanju-a kǝndanju samma-aa calado kasudǝ tǝrǝmbo yeno. 
MAT.18.26	Amma kamdǝ fuwu Maidǝyen tungurumje tiro: “Barganǝmmin, kanadi tai, sammaa rǝmbǝkki, diye!” yeno. 
MAT.18.27	Daji Maidǝ tia njunoje kasudǝa wajiye tia kolje leyeno.
MAT.18.28	«Kiluwunniya, wolodi adǝ ye kamanju laa dinariyus
MAT.18.29	Daji kamanjudǝ fuwunjun tungurumje tia lowoje: “Marne, kanadi tai, rǝmbǝkki, diye!” yeno. 
MAT.18.30	Amma waje tia kosoro cakke, har kasudǝa cǝrǝmbiro yeno.
MAT.18.31	«Wolodiya amanjudǝ awo wakkajǝnadǝa kerunniya, karwunja jauro bannade lejane Maidǝro awo wakkajǝna sammaa wulyeyera. 
MAT.18.32	Daji Maidǝ koro walde wolodidǝa bowoje tiro: “Ni wolodi kǝlado! Lowosǝgǝmma nangaro, kasunǝm adǝ sammaa wangeyekko. 
MAT.18.33	Njunonjǝkkǝnadǝ gai, wolodi kamanǝmba njunodudǝ niro wajimnjǝgǝna, gǝna?” cǝne 
MAT.18.34	gǝrgaje tia mukko am tiro ajawu caddiyero cakke, har ti ye sammaa cǝrǝmbiro yeno. 
MAT.18.35	Adǝgaima wundundo yaye karwunjun kamanjua gawurjiwawoa, Bawani Mai Samema ye tiro ngaidǝmaa cǝddi,» yeno Isaye.
MAT.19.1	Isa mana ania cǝde kerǝnniya, cidi Galileyea kolje cidi Yahudiyaye ngawo bǝrǝm Jordaniyen dǝganaro leyeno. 
MAT.19.2	Jama kada kadami Isaa jaane nadǝn am dondia isangayeyeno.
MAT.19.3	Farisawa laa Isaa rijapturo isane tiro: «Kǝla dalil fiye yayen kam kamunju dǝptadǝ halal wa?» cane tia keworo. 
MAT.19.4	Isaye tayiro: «Ngaltema kitawulan adǝa kǝranuwwi wa? “Badiduramnin Alaktumadǝ tayia kongwa-a kamu-aro alakkeno.”
MAT.19.5	Koro tiye: “Dalil adǝyero kwa bawanju-a yanju-aa kolje kamunjuro kǝrdiye tayi yindiso tiyi fallo waljai,”
MAT.19.6	Adǝgaima kua adǝn fuwun tayidǝ yindi gǝni, tiloro waljana. Adǝ nangaro awo Ala kǝljǝnadǝa bare kam firjǝnni!» yeno.
MAT.19.7	Farisawadǝye tiro: «To, awiro gǝle Nawi Musa kam kamunjuro kakkadu dǝptaye co duwon koljoro wada kaino?»
MAT.19.8	Isaye tayiro: «Kǝlakibbundo nangaro Nawi Musa kamu dǝpta nayiro amarngeyera, amma badiduramnin ngai gǝni. 
MAT.19.9	Nayiro wulnjagakki, wundu duwon kamunjua kǝla kǝnjǝnayen gǝni dǝpce gade niyajǝnadǝ kǝnjǝna cǝdǝna,» yeno.
MAT.19.10	Daji fuwurawanjuye tiro: «Adǝma naptu kam kamunjuayea, niya dionambudǝma ngalwo!» yera. 
MAT.19.11	Isaye tayiro: «Kam nguson gǝni rakce mana adǝa ngoji, sai am duwon tayiro tinamasodǝ. 
MAT.19.12	Dalilnjudǝ am laa curo yanjayeman adim tayia casambǝna mbeji, am laa ye am tayia adimbo cadǝna mbeji, koro am laa ye nodo bargaa Mai Samemaye nangaro kǝlanja adimbo cadǝna mbeji.
MAT.19.13	Daji am laa Isa mukkonju kǝla yallanja sananayero gǝnajuwo moduwa cǝddoro tayia nanjuro kewudǝranniya, fuwurawadǝ amdǝa wusayera. 
MAT.19.14	Amma Isaye fuwurawanjuro: «Yalla sananadǝa kollowo naniro isa, bare tayiro dapkǝwwi! Nodo bargaa Mai Samemayedǝ am tayi gaiye nuwanja, diye!» yeno. 
MAT.19.15	Daji kǝlanjaro mukko gǝnayeyenniya, nadǝa kolje leyeno.
MAT.19.16	Daji jairo laa ise Isaro: «Sayinna, awi ngǝla dikke ro sawisoye
MAT.19.17	Isaye tiro: «Awiro kǝla awo ngǝlayen wua suworǝmidǝ? Ti ngǝladǝ tilo lon! Ro sawisoye fando raammaa, wadawadǝa gai!»
MAT.19.18	Jairodǝye: «Wada fiso?» cǝne tia kiworǝnniya, Isaye: «Bare ro kambe tuluwummi, bare kǝnjǝna dimmi, bare nambarwu dimmi, bare sheda kambu dimmi, 
MAT.19.19	bawanǝm-a yanǝm-aro daraja ye, koro kǝmaskinǝm yea kǝlanǝm gairo raye!»
MAT.19.20	Jairodǝye: «Wada ani sammaa gakkǝna, awi gǝle wua mauso?» yeno. 
MAT.19.21	Isaye: «Kalkal diomaro waldu raammaa, lene kǝndanǝm lade talaawaro ye, arsiyi samelan fandǝmi. Daji are wua sǝgai!» yeno. 
MAT.19.22	Jairodǝ mana adǝa fangenniya, ti jauro gaɍiwu nangaro karwu kuttuaro sapkadan.
MAT.19.23	Daji Isaye fuwurawanjuro: «Jiremaro nayiro wulnjagakki, gaɍiwuye nodo bargaa Mai Samemayero ngawonju jauro jau, diye! 
MAT.19.24	Koro waldǝkke nayiro wulnjagakki, gaɍiwuye nodo bargaa Alayero ngawonjudǝro kaɍimoye cuwuɍi ɍiwurayen kodunjuma budu wo!» yeno. 
MAT.19.25	Fuwurawadǝ adǝa fangeranniya, jauro ajapcane: «Assha! Adǝgaia, wundu gǝle njǝkkawo cuwandi?» yera. 
MAT.19.26	Isa tayia ninije: «Kambo yojiwawo, amma Alaro awiso yoji!» yeno. 
MAT.19.27	Daji Biturusse tiro: «Akko andi awindeso kolliye nia njǝgaiyenadǝ, awi gǝle fandiye?» yenniya, 
MAT.19.28	Isaye: «Jiremaro nayiro wulnjagakki, leira wakkaje Tada Kambedǝ kǝla kurisnju kǝrmaiye darajaayen napciya, nayi wua sǝgawwadǝ ye kuris kǝrmaiye mewun yindinlan nammuwe jiɍiya Israyilaye mewun yindindǝa noduwi. 
MAT.19.29	Koro wundu duwon cuni nangaro
MAT.19.30	Amma am burwoye ngǝwu daryeyero waljai, koro daryeye ye burwoyero waljai,» yeno.
MAT.20.1	«Nodo bargaa Mai Samemayedǝ alamanju kam laa suwa lǝp jǝrwunju inabbero kidawu madaaro culuwuna gai. 
MAT.20.2	Tayiro kidanja dabduyero dinariyus
MAT.20.3	Koro balde culuwe ci kasuwuyen am gade kida bawo napkada kiro. 
MAT.20.4	Tayiro: “Nayi ye jǝrwuniro lenowo, awo kalkaldǝa njadǝkki,” yenniya, 
MAT.20.5	cijane leyera. Kausu dawu-a duwor-a ye culuwe caye gai kido. 
MAT.20.6	Koro yaye asar kiluwunniya, ci kasuwuyen am gade napkada cuwande tayiro: “Awiro dabdu sǝrambo na adǝn bowuro nammuwidǝ?” cǝne tayia kiworo. 
MAT.20.7	Tiro: “Wunduma kida sadǝnni nangaro,” yera. Daji tayiro: “Nayi ye jǝrwuniro lenowo!” yeno.
MAT.20.8	«Dunia mairiwuyenniya, kǝma jǝrwuyedǝye wakkilnjuro: “Kidawudǝa bowone tayiro biyanja ye, am daryeyedǝn badinǝmiya burwoyedǝro yade,” yeno. 
MAT.20.9	Am dunia asar kida badijanadǝ kadiranniya, dinariyus fal fal kewando. 
MAT.20.10	Daji am burwon kida badijanadǝ kadiranniya, awo am daryeyedǝyea kojǝna cawandiro tǝmajana duwon, ndasonja ye dinariyus fal fal kewando. 
MAT.20.11	Kewandǝnniya, karwunja waje 
MAT.20.12	tiro: “A! Am daryeye ani sa fallo kida cadǝna yaye, andi-a kalkallo kidǝm! Andidǝ suwa lǝp tawaniye dabdu sǝrambo kausu jau fit kǝlandenna ngǝnǝptiyena, diye!” yera. 
MAT.20.13	Amma kǝma jǝrwuyedǝye falnjaro: “Sawa, awima diwi njǝddǝkkǝni. Dinariyus fallo kida dabduye dioro kasaddǝmma, gǝna? 
MAT.20.14	Awo kaanǝmdǝa ngone lene, njikkǝnadǝ gairo kam daryeye yero yikkiya, raakko. 
MAT.20.15	Kǝndanilan rangǝkke awo roni cǝraana dikkiwawo wa? Ra, karwuni ngǝladǝro, wua sim diwin surumi?” yeno. 
MAT.20.16	Adǝgaima am daryeyedǝ burwoyero waljai, koro burwoyedǝ ye daryeyero waljai,» yeno.
MAT.20.17	Isa Jerujalembo ledu cǝdi duwon, kǝla jawallen fuwurawanju mewun yindindǝa sǝgǝriro cuttuluwe tayiro: 
MAT.20.18	«Fanowo, Jerujalembo leniye, Tada Kambedǝa mukko wurawa ɍimannaye-a malǝmba Attauraye-aro sǝrǝccagane shara ro tuluwoye tiro cadde 
MAT.20.19	mukko kǝrdiyayero casakke, tayi ye tia rujane kirwolan jajarjane kǝskaro jajagane roro ceyesi. Koro kawu yakkua roaro walje ciji,» yeno.
MAT.20.20	Daji ya tadawa Jabadiye tadawanju yindi-a kallo na Isayero isane fuwunjun tungurumje awo laa cǝrawo cǝne tia kiworo. 
MAT.20.21	Isaye tiro: «Awi raam?» cǝne tia kiworo. Kamudǝye tiro: «Marne, kǝrmainǝm fandǝmiya, kolle tadawani yindi ania napca, fal kǝmborammǝmlan, fal ye wailanǝmlan!» yeno. 
MAT.20.22	Isaye tayiro: «Awo koruwwadǝmaa nonuwwi. Ranguwe kǝnjaram
MAT.20.23	Isaye tayiro: «Jire, kǝnjarammin yawi. Amma kǝmborammilan so, wailanilan so naptadǝ, wu gǝni kambo amargǝkki, Bawani am kǝrejǝnadǝro tayia dabbarjǝgǝna,» yeno. 
MAT.20.24	Fuwurawa mewu gapcanadǝ adǝa fangeranniya, yaana yindidǝro gǝrgayeyera. 
MAT.20.25	Daji Isa tayi sammaa bowoje tayiro: «Nonuwwa, maiya kǝrdiyaye talaawanjaa jauro raccaana, koro fuwumanjaso ye amnjaro kǝnduwo fǝlejagai. 
MAT.20.26	Amma dawundon ngai gǝni. Wundu duwon dawundon kuraro waldu cǝraanamadǝ wolodindoro waljo! 
MAT.20.27	Koro wundu duwon fuwumandoro waldu cǝraanamadǝ kaɍeandoro waljo! 
MAT.20.28	Adǝgaima Tada Kambedǝ tiro nanwolodi caddoro gǝni kadio, tidǝma nanwolodi cǝdo ronju co am ngǝwu merujoro kadio,» yeno.
MAT.20.29	Isa-a fuwurawanju-a bǝla Jerikoyelan keluwunniya, am kada kadami tia geya. 
MAT.20.30	Kambu yindi ci jawallen napkada duwon, Isa kojiro fangeranniya, kowo sapcane: «Kǝma, Tada Mai Daudaye, andia njunosane!» yera. 
MAT.20.31	Jamadǝ tayiro jakkade mǝdǝk napca yera, amma cayea kojǝnaro kowo sapcane: «Kǝma, Tada Mai Daudaye, andia njunosane!» yera. 
MAT.20.32	Daji Isa daje tayia bowoje: «Awi nayiro njaddǝkkiya, rawuw?» cǝne tayia kiworo. 
MAT.20.33	Tayiye: «Kǝma, sim fandiyeya, rayiye!» yera. 
MAT.20.34	Daji Isa tayia njunoje simnja leyeno. Sadǝman sim cawande Isaa geya.
MAT.21.1	Jerujalemba karǝnjane bǝla Baitfajeyero na Kau Jaitunnedǝro kadiranniya, Isa fuwurawanjuye yindi cunode 
MAT.21.2	tayiro: «Bǝla fuwundoyedǝro lenowo! Ngawuwiyama, koro laa kuttanjua tuwada nagǝwi. Fǝrangowo kudowo! 
MAT.21.3	Kam laaye nayiro awo laa cǝnia, tiro: “Kǝmadǝ tayilan mǝradunjua,” wulgǝnowo! Sadǝman tayia juwajiyi,» yeno. 
MAT.21.4	Adǝgaima awo Kǝmande kuren ci nawiyen wuljǝnadǝ wakkayeno. 
MAT.21.5	Tiye: «Fero Siyonnero
MAT.21.6	Fuwurawadǝ lejane awo Isa tayiro wuljǝgǝnadǝa kedo. 
MAT.21.7	Daji korodǝ-a kuttanju-a na Isayero cawude kalwunja kǝladǝro ferjagane Isa juwane napkeno. 
MAT.21.8	Jama kada ye kalwunja kǝla jawallen feryera, laa ye dǝlam kǝɍi kǝskaye kamjane kǝla jawallen sǝrǝtkera. 
MAT.21.9	Am fuwu gǝrjana so, ngawonju jaana so kowo sapcane: «Hosanna,
MAT.21.10	Isa Jerujalembo kǝrgaanniya, am bǝlaye samma hangalnja caa cijǝna: «Wundu kam attǝ?» cane keworo. 
MAT.21.11	Jamadǝye: «Tima Nawi Isa kam bǝla Najarat cidi Galileyedǝ wo!» yera.
MAT.21.12	Daji Isa balballa Fado Alayero ngaye ladomaso-a njuwomaso-a sammaa duje tewur wuɍi canjimasoye-a napturam tattawar ladomasoye-a yea tǝmbalyeno. 
MAT.21.13	Tayiro: «Kitawulan ruwuwada: “Fannidǝa fado moduwayelan bowojai,”
MAT.21.14	Daji Fado Alayen kambuwa-a ngurdiyiya-a na Isayero isane tayia isangayeyeno. 
MAT.21.15	Wurawa ɍimannaye-a malǝmba Attauraye-a awo ajabba ajabba Isa cǝdidǝa carune, koro tadawa sanana ye Fado Alayen yiljane: «Hosanna, Tada Mai Daudayero daraja tio!» canidǝa fangeranniya, jauro gǝrgajane 
MAT.21.16	tiro: «Awo tadawa sanana ani wuljaidǝa fanǝmma wa?» yera. Isaye tayiro: «Aaa, fakkǝna. Ngaltema adǝa kitawulan kǝranuwwi wa? “Tadawa sanana-a timalla-a yakkǝme nia jajannjai!”»
MAT.21.17	Daji Isa tayia kolje bǝrnidǝn culuwe bǝla Baitaniyero leje boyeno.
MAT.21.18	Wajǝnanjua suwa lǝp Isa bǝrniro waldi duwon, kǝna tia kida. 
MAT.21.19	Ci jawallen ya tarmuye kirunniya, nanjuro kadio, amma kalu gǝnia, awima cuwandǝnni. Daji Isaye tarmudǝro: «Bare gadero tada yakkǝmmi!» yeno. Sadǝman tarmudǝ ngau ngamgeno. 
MAT.21.20	Fuwurawadǝ adǝa kerunniya, ajapcane: «Awiawin tarmu adǝ samdǝn ngau ngamgeno?» cane keworo. 
MAT.21.21	Isaye: «Jiremaro nayiro wulnjagakki, nayi shekku bawoa kambǝrsendoaa, ranguwe awo tarmudǝro yiddǝkkǝnadǝa diwi, koro adǝa kojǝnaro kau kuruwu adǝro: “Cine bǝrǝmbo fidǝgǝne!” wulluwiya, wakkaji. 
MAT.21.22	Kambǝrsendoaa, awi yaye moduwalan koruwiya, fanduwi,» yeno.
MAT.21.23	Isa Fado Alayero kǝrgaanniya, jamaa alamji duwon, wurawa ɍimannaye-a amwurawa jamaye-a nanjuro isane tiro: «Kǝnduwo filan awo ania dimi? Wundu niro kǝnduwo adǝa njo?» cane tia keworo. 
MAT.21.24	Isaye tayiro: «Wu ye nayiro koro fal njaddǝkki. Jaawudǝa siwia, wu ye kǝnduwo filan awo ania dikkidǝa nayiro wulnjagakki. 
MAT.21.25	Kasala Yahaya jamaro cǝddǝnadǝ, sameyen kadio ra kamben?» cǝne tayia kiworo. Daji kattenjan sawardane: «“Sameyen” wulliyea, andiro: “To, awiro gǝle tia kasadduwwidǝ?” cǝne sawori. 
MAT.21.26	Amma “kamben” wulliyea, jamadǝa riniyena, dalilnjudǝ am samma Yahayaa nawiro ngojana nangaro.» 
MAT.21.27	Daji Isaro: «Noniyende,» yera. Isaye tayiro: «Wu ye kǝnduwo filan awo ania dikkidǝa wulnjagakkiwawo,» yeno.
MAT.21.28	«To, awi tǝmanuw? Kam laa tadanju yindia. Yim laa na tada burwoyedǝro leje tiro: “Tadani, ku lene jǝrwuni inabben kida de!” yeno. 
MAT.21.29	Tadadǝye: “A’a, raakkǝni!” yeno, amma ngawo adǝyen tǝmje leyeno. 
MAT.21.30	Koro bawadǝ na tada yindiyedǝro leyenniya, ti yero caye gai wulyeyeno. Tadadǝye: “To, bawa, lekki,” yeno, amma lejǝnni. 
MAT.21.31	Kǝrma tayi yindi aniyen wundunja awo bawanju cǝraanadǝa cǝdo?» cǝne tayia kiworo. Tiro: «Burwoyedǝma,» yeranniya, Isaye: «Jiremaro nayiro wulnjagakki, akki mowomaso-a jawarraso-a nayin burwonno nodo bargaa Alayero ngasayi. 
MAT.21.32	Dalilnjudǝ Yahaya nandoro ise jawal jireye fǝlengeyeranniya, nayi tia kasadduwwi, amma akki mowomaso-a jawarraso-adǝ tia kasatkera. Adǝa ruwwa yaye, tǝmmuwe tia kasadduwwi.
MAT.21.33	«Akko misal gade yea fanowo! Kam laa kǝma jǝrwuye mbeji, jǝrwu inabbe cǝde garje curodǝn bǝlaa ingi inabbe tuluwoye laje soro kuruwu juworoye kidando. Daji jǝrwudǝa jǝrwuwu laaro agǝrijiye bǝlawuroro sapkada. 
MAT.21.34	Sa fǝrdoye karǝngenniya, nuwanju cuwandoro kaɍeawanju laaa na jǝrwuwudǝyero kinodo. 
MAT.21.35	Amma jǝrwuwudǝ kaɍeawanjudǝa keda. Faldǝa bakkera, faldǝ yea roro keyeso, faldǝ yero dongur kauye gǝpcagane kano. 
MAT.21.36	Koro walde cayemaa kojǝnaro kaɍeawa gade kinodǝnniya, caye gai tayi yero keddo. 
MAT.21.37	Darye kǝma jǝrwudǝye: “Tadaniro daraja cadi,” cǝne tadanju nanjaro kinodo. 
MAT.21.38	Amma jǝrwuwudǝ tadanjudǝa kerunniya, kattenjan: “Adǝma warasamadǝ wo! Arowo tia yejiyo, warasanjudǝa ngoniyo!” yera. 
MAT.21.39	Daji tia cadane jǝrwudǝlan cattuluwe roro keyeso. 
MAT.21.40	To, kǝma jǝrwuyedǝ isiya, awi jǝrwuwu aniro cǝddi?» cǝne tayia kiworǝnniya, 
MAT.21.41	tiro: «Am jauro kǝlado aniro ajawu jau fǝlejiye roro ceyesi, koro am gade sa fǝrdoyen tiro nemanju cadimadǝro jǝrwunjudǝa agǝrijiyi,» yera.
MAT.21.42	Daji Isaye tayiro: «Ngaltema awo kitawulan ruwuwada adǝa kǝranuwwi wa?
MAT.21.42	“Kau duwon fado tandomaso wajanamadǝ,
MAT.21.42	tima kau tandoye sammaro faidaaro waljǝnadǝ wo.
MAT.21.42	Adǝ kǝndo Kǝmandeye,
MAT.21.42	andiro jauro ajabba!”
MAT.21.43	Adǝ nangaro nayiro wulnjagakki, Ala nodonju bargaa mukkondon cǝmoye mukko jama gade awo ti cǝraana cadimadǝyero cakki. 
MAT.21.44	[Nonowo, kam kǝla kau adǝyero cukkurǝnamadǝ nanamdi, koro kaudǝ kambo cukkuriya, kǝluwuro kalakci,» yeno.]
MAT.21.45	Wurawa ɍimannaye-a Farisawa-a misallanju fangeranniya, kǝlanjaman mana kidoro asuyera. 
MAT.21.46	Daji jawal tia taye majai duwon, jamadǝa riyera, dalilnjudǝ amdǝ samma tia nawiro ngojana nangaro.
MAT.22.1	Koro Isa walde misalnin tayiro wulyeyeno. Tiye: 
MAT.22.2	«Nodo bargaa Mai Samemayedǝ alama mai laa tadanju nangaro masǝna larusaye dabbarjǝna gai. 
MAT.22.3	Maidǝ wolodiyanju laaa am masǝnaro dojǝnadǝa bowoja isaro nanjaro kinodǝnniya, kǝndero wayera. 
MAT.22.4	Koro walde wolodiya gadea cunode tayiro: “Am dokkǝnadǝro wullowo: ‘Akko masǝnanidǝ deyada. Dalowani so, kǝnnawani kaisua so duwajana, awiso kǝrma dabbargada. Arowo masǝna larusayero!’” yeno. 
MAT.22.5	Amma am dojǝnadǝ mananjudǝa awimaro ngojanni sapkadara. Laa kulonjaro, laa saniaramnjaro leyera. 
MAT.22.6	Am gapcǝnasodǝ ye wolodiyadǝa cadane basarjane roro keyeso. 
MAT.22.7	Maidǝ gǝrgaje sojiyanju cunode kamceji ania roro ceyese bǝlanja kannun waryera. 
MAT.22.8	Daji Maidǝye wolodiyanjuro: “Akko masǝna larusayedǝ dabbargada, amma am dokkǝnadǝ martawa tia boye cadanni. 
MAT.22.9	Adǝ nangaro lenowo lai laisolan am fanduwwa sammaa masǝna larusayero bowonowo isa!” yeno. 
MAT.22.10	Daji wolodiyadǝ lejane lai lai jaane am cawandǝna sammaa ngǝlan diwin capcane isane, har larusaramdǝ damgeno.
MAT.22.11	«Maidǝ am dojǝnadǝa kuroro kǝrgaanniya, curonjan kam laa kalwu larusaye lujǝnni kiro. 
MAT.22.12	Maidǝye tiro: “Sawa, awiawin kalwu larusaye bawoa na adǝro kǝrgaam?” cǝne tia kiworǝnniya, kamdǝro awo wulduye katkero. 
MAT.22.13	Daji Maidǝye wolodiyanjuro: “Tia si-a mukko-alan gerowo deyan curo duwu cǝlǝm pǝttero gǝpkǝnowo, nadǝn so ye tǝdi, sheɍi ye naldi,” yeno. 
MAT.22.14	Nonowo, am bowojǝnadǝ ngǝwu, amma tayi kǝrejǝnadǝ gana,» yeno.
MAT.22.15	Daji Farisawadǝ lejane sawardane jawal Isaro curo mananjuyen bǝlaa laduwuye mayera. 
MAT.22.16	Fuwurawanja-a am Mai Hirudussa jaana laa-aa nanjuro canode tiro: «Sayinna, ni kam jirema ye, jawal Alaye kalkallo yikkǝrami yero noniyena, dalilnjudǝ wundumaa rinǝmmi ye, gayirnǝmmi ye nangaro. 
MAT.22.17	To, awi tǝmanǝm? Kaisarro
MAT.22.18	Amma Isa niadiwinjadǝa asuje tayiro: «Mǝnafǝkka! Awiro wua rijamsuwi? 
MAT.22.19	Wuro dinariyus tilan akki biyanuwidǝa fǝlesǝgǝnowo rukke!» cǝne dinariyus tiro kekkudo. 
MAT.22.20	Tayiro: «Cu-a kǝla-a wunduye tilan dasaa?» cǝne tayia kiworǝnniya, 
MAT.22.21	tiro: «Kaisarre,» yera. Daji Isaye tayiro: «Ngaimaa, awo Kaisarredǝa Kaisarro yowo, koro awo Alayedǝa Alaro yowo!» yeno. 
MAT.22.22	Adǝa fangeranniya, tia jauro ajapcane koljane sapkadara.
MAT.22.23	Yim adǝman Sadusiya laa, tayi cinowo duniaye bawo wuljaidǝ, na Isayero isane tiro koro cadde: 
MAT.22.24	«Sayinna, Nawi Musaye: “Kam laa tada bawo bawoje kamu koljia, yanjugǝna kamunjudǝa niyajo tiro kaduwu majuwo!”
MAT.22.25	Akko curonden yaana tulur mbeji. Burwoyedǝ kamu ngoje tada cuwandǝnnin bawoje kamunjudǝa yanjugǝnaro kolyeyeno. 
MAT.22.26	Yindiyedǝ-a yakkuyedǝ-a yero ngai wakkajiye, har ti tulurredǝ kamudǝa cǝmoye bawoyeno. 
MAT.22.27	Ngawo adǝyen kamudǝ ye bawoyeno. 
MAT.22.28	To, tayi tulurso tia camowonadǝ, cinowo duniayen kamu wundunjayero walji?» cane tia keworo.
MAT.22.29	Isaye tayiro: «Nayidǝ fattuwuwwa, dalilnjudǝ kitawu bi kǝnduwo Alaye nonuwwi nangaro. 
MAT.22.30	Cinowo duniayen larusa so, niya so cadiwawo, tayi alama malaiyawa samelan dasaanadǝ gairo waljai.
MAT.22.31	Koro karmon cidudǝ, awo Ala kitawulan nayiro wulnjaanadǝa kǝranuwwi wa? 
MAT.22.32	Tiye: “Wuma Ala Ibrahimbe-a Isakuye-a Yakubaye-a wo,”
MAT.22.33	Jamadǝ adǝa fangeranniya, tai dajane alamdunjudǝa ajapkera.
MAT.22.34	Farisawadǝ Isa Sadusiyadǝa manan yapcǝgǝnaro fangeranniya, captane nanjuro kadira. 
MAT.22.35	Curonjan malǝm Attauraye laa tia rijapturo tiro: 
MAT.22.36	«Sayinna, wadawa curo Attaura Nawi Musayedǝn finja kura wo?» cǝne tia kiworo. 
MAT.22.37	Isaye tiro: «“Ala Kǝmanǝmba karwunǝm ngan, ronǝm ngan, hangalnǝm ngan raye!”
MAT.22.38	Adǝma wada kura burwoye wo! 
MAT.22.39	Koro yindiyedǝ ye ti gai: “Kǝmaskinǝm yea kǝlanǝm gairo raye!”
MAT.22.40	Wada yindi anima fǝrdu Attaura Nawi Musaye-a kitawuwa nawiyaye-a sammaye!» yeno.
MAT.22.41	Farisawadǝ nadǝn captana duwon, Isaye tayiro: 
MAT.22.42	«Awi kǝla Almasiwudǝyen tǝmanuw? Ti tada wunduye?» cǝne tayia kiworo. Tiro: «Tada Mai Daudaye!»
MAT.22.43	Daji Isaye tayiro: «Adǝgaimaa, ndayilan gǝle Mai Dauda Ruhu Alayen tia Kǝmalan bowoyeno? Tiye: 
MAT.22.44	“Kǝmandeye Kǝmaniro: ‘Namme kǝmborammilan duwon, kǝladowanǝmba cidiya sinǝmbero yakkǝkko!’ cǝnna.”
MAT.22.45	Mai Daudaye tia Kǝmalan bowojǝnadǝ, ndayilan gǝle Almasiwudǝ tadanjuro walji?» yenniya, 
MAT.22.46	wundunjama rakce tiro jaawu cinni. Koro adǝn fuwun wunduma gadero cinju mudu kaje tiro koro cǝddǝnni.
MAT.23.1	Daji Isaye jamadǝ-a fuwurawanju-aro: 
MAT.23.2	«Malǝmba Attauraye-a Farisawa-adǝ napturam Nawi Musayen napkada.
MAT.23.3	Adǝ nangaro awo nayiro wulnjagai sammaa dewo gaiwo. Amma bare kǝndonjadǝa diwwi, dalilnjudǝ awo wuljanadǝa cadiwawo nangaro. 
MAT.23.4	Katkun kurwowu dama bawo casakkere ngawana ambero gǝnajagai, amma tayi kǝlanja ngulondonjama casange tayia banajagaiwawo. 
MAT.23.5	Kǝndonja sammaa am tayia caroro cadi. Layanja mana Alaye ye fatatallo cadi, gǝsǝr kalwunjaye ye kuruwuro cadi.
MAT.23.6	Masǝna kuralan na darajaa-a dandallan napturam fuwuye-a caraana, 
MAT.23.7	koro kasuwulan am tayiro lewa darajaye cadde tayia Sayinnalan bowojaiya, jaumaro caraana.
MAT.23.8	«Amma nayidǝ, bare Sayinnalan bowonjanni, dalilnjudǝ malǝmndo fal, nayi samma ye kǝramiya nangaro. 
MAT.23.9	Koro dunia adǝn bare wundumaa Bawalan bowonuwwi, dalilnjudǝ Bawando fal, ti samelan dǝganadǝ.
MAT.23.10	Koro bare fuwumalan bowonjanni, dalilnjudǝ fuwumando fal, ti Almasiwudǝ. 
MAT.23.11	Kam curondon kuramadǝ wolodindoro walji. 
MAT.23.12	Nonowo, wundu yaye kǝlanjua jajakcǝnamadǝ, tia bassai. Koro wundu yaye kǝlanjua awimaro ngojǝnnimadǝ, tia jajakcai.
MAT.23.13	«Kuttundo malǝmba Attauraye-a Farisawa-a, nayi mǝnafǝkkaso! Cinna nodo bargaa Mai Samemayero ngawoyedǝa ambo jakkǝgǝwwa. Nayi kǝlando ye ngawuwwi, koro am tiyen ngaworo majaidǝ yero dapkǝgǝwwa. 
MAT.23.14	[Kuttundo malǝmba Attauraye-a Farisawa-a, nayi mǝnafǝkkaso! Kamu kwa faccǝgǝnaasoye kǝndanja sammaa buwi ye, halndo gǝraduro fuwu jamayen moduwa kuruwuro gǝrnuwi ye. Adǝ nangaro ajawundo leiran jauro kura!]
MAT.23.15	«Kuttundo malǝmba Attauraye-a Farisawa-a, nayi mǝnafǝkkaso! Kǝrdi falla adinndoro kalakturo bǝrǝm kura kura konuwe lardu lardu gawi. Tǝmjiya, tia kannuma nayimaa jauro konjanaro kalanguwi. 
MAT.23.16	Kuttundo simoduwu kambuwaso! Nayiye: “Wundu duwon kǝla Fado Alayelan kansi juwuidǝ, awima gǝni. Amma kam kǝla dinar Fado Alayen dǝganadǝyelan kansi juwuiya, kansinju tia cǝdai!” nuwi. 
MAT.23.17	Nayi kambuwa hangal bawoaso! Ndasonja gǝle kura wo, dinardǝ ra Fado Alaye dinardǝa tayirro kalakciyidǝ? 
MAT.23.18	Koro nayiye: “Wundu duwon kǝla laya duwadurambelan kansi juwuidǝ, awima gǝni. Amma kam kǝla sadaa laya duwaduramdǝn gǝnaadadǝyen kansi juwuiya, kansinju tia cǝdai!” nuwi. 
MAT.23.19	Nayi kambuwaso! Ndasonja gǝle kura wo, sadaadǝ ra laya duwaduram sadaadǝa tayirro kalakciyidǝ? 
MAT.23.20	Adǝ nangaro kam kǝla laya duwaduramben kansi juwunamadǝ kǝla laya duwadurambe-a awo kǝlanjun gǝnaada samma-ayen kansi giwo. 
MAT.23.21	Koro kam kǝla Fado Alayen kansi juwunamadǝ kǝla Fado Alaye-a ti curonjun dǝganama-ayen kansi giwo. 
MAT.23.22	Koro kam kǝla sameyen kansi juwunamadǝ kǝla kuris kǝrmaiye Alaye-a ti kǝladǝn napcǝnama-ayen kansi giwo.
MAT.23.23	«Kuttundo malǝmba Attauraye-a Farisawa-a, nayi mǝnafǝkkaso! Karasu so, bulu kaskasi so, nana soman jakka tuluwuwi, amma awo Attauralan adǝa nankuran kojǝnadǝa kolluwwa: jire dio so, kanjimaɍi fǝleduwu so, aman roda so.
MAT.23.24	Nayi simoduwu kambuwaso! Kandana cejenuwi, amma kaɍimo yunduwi!
MAT.23.25	«Kuttundo malǝmba Attauraye-a Farisawa-a, nayi mǝnafǝkkaso! Nayi ngawo tasaye-a gǝmdowolombe-adǝa tulluwe tayirro kalanguwi, amma curonjudǝ awo ndallada so, ndǝlambe solan cǝmbǝɍǝna. 
MAT.23.26	Farisa kambu! Burwon curo tasaye-a gǝmdowolombe-adǝa tulle duwon, ngawodǝ ye tayirro waljo!
MAT.23.27	«Kuttundo malǝmba Attauraye-a Farisawa-a, nayi mǝnafǝkkaso! Nayi alama kauri garuda bullan cingada gai, ti ngawoyen kuroro shawa, amma curon silla am sanunaye-a awo tayirnambuye jiɍi jiɍi-an cǝmbǝɍǝna. 
MAT.23.28	Ngaima nayidǝ, am ngawondo carune jirewuro ngonjai, amma curondodǝ nanmǝnafǝk-a nandiwi-an cǝmbǝɍǝna.
MAT.23.29	«Kuttundo malǝmba Attauraye-a Farisawa-a, nayi mǝnafǝkkaso! Kauriya nawiya kureye tanduwi, taktuwuram jirewuye ye janenuwi. 
MAT.23.30	Nayiye: “Ca jaman amwurawandesoyen kǝrgaiyea, tayiro kǝldǝgǝiye bu nawiyayedǝa finiyende,” nuwi. 
MAT.23.31	Ngainin nayima kaduwu am nawiyadǝa ceyesǝnaye nuwe shedanuwi. 
MAT.23.32	To, kǝndo diwi amwurawandoyedǝa tǝmogǝnowo! 
MAT.23.33	Nayi kadiya, kaduwu fusiyayeso! Ndayilan gǝle ranguwe ajawu kannuyero kanuwi? 
MAT.23.34	Adǝ nangaro wudǝ nawiya-a rashiduwa-a malǝmba Attauraye-a nayiro juwanjagakki. Laanjaa kǝskaro jagǝwe roro yejuwi, laanja yea dandallandon kirwolan kowonuwe bǝla bǝlan tayia basarnuwi. 
MAT.23.35	Adǝma nangaro jirewuye dunia adǝye bunja samma kǝlandoro cukkuri, bu duwon jaman Nawi Haabila jiremadǝyen tamiya har jaman Nawi Jakariya tada Barakaye katte Fado Alaye-a laya duwadurambe-ayen ronju tuluwuwwadǝyero kudero samma fidǝnadǝ. 
MAT.23.36	Jiremaro nayiro wulnjagakki, awo ani samma am jaman adǝyemaro wakkajiyi.
MAT.23.37	«Jerujalem, Jerujalem, nayi duwon nawiyadǝa roro yejuwe am juwanjaanadǝro dongur kauye gǝgǝpkǝwe sanuidǝ! Alama kuwui tadawanju fefedowanjun jakcidǝ gai, ngǝwuro nayia nanin captundo raakkǝna, amma wayew. 
MAT.23.38	Akko fanndo de sul kolnjaana.
MAT.23.39	Nayiro wulnjagakki, gadero wua suruwwawo, har nayiye: “Bargaa ti cu Kǝmandeyen isimadǝ!” wulluwiro.»
MAT.24.1	Isa Fado Alayen culuwuna leji duwon, fuwurawanju nanjuro isane tiro tando tando Fado Alayedǝa fǝleduwuro badiyera. 
MAT.24.2	Amma Isaye tayiro: «Awo ani sammaa ruwwa, gǝna? Jiremaro nayiro wulnjagakki, kau ani sammaa wurjane fijai, har tiloma kǝla kamanjuyen gapciwaworo walji,» yeno.
MAT.24.3	Isa kǝla Kau Jaitunnen napcǝna duwon, fuwurawanju runjan isane tiro: «Andiro wulsagane, sawi awo ani wakkajai? Koro sa kǝndenǝm-a sidu duniaye-aye cǝdiya, awi alama duwon ambo fǝlediyidǝ wo?» cane tia keworo. 
MAT.24.4	Isaye tayiro: «Hangal gǝnanowo, bare wunduma nayia njawatkǝnni! 
MAT.24.5	Am ngǝwu cunilan
MAT.24.6	Kǝriwu na karǝnso-a kuruwuso-alan nukcǝnaro fanuwiya, bare hangalndo cijǝnni! Sai awo ani burwon wakkajaiya duwon, amma sa njerorambe kua yaye cǝdǝnni. 
MAT.24.7	Lardu-a lardu gade-a lawaladai, koro kǝrmai-a kǝrmai gade-a ye kattenjan kǝriwu gǝrjai. Kǝna ye na naro ngayi, koro cidi ye na gadegaden loloji. 
MAT.24.8	Awo ani samma badiduram boneye bas, alama kamu tia curo lejǝna gai.
MAT.24.9	«Daji nayia njadane basarnjane roro njeyesi, koro cuni nangaro
MAT.24.10	Daji am ngǝwu ye wua ganja koljai. Laa aman amanjaye jawui, laa gade yea wajai. 
MAT.24.11	Koro nawiya kattuwuye isane am kadaa jambajane cawatki. 
MAT.24.12	Kǝla jirenambu tǝrganayen kǝrawo am ngǝwuye tǝgǝrdi. 
MAT.24.13	Amma kam mǝrje har sa njerorambero
MAT.24.14	Koro kawuɍi kǝji nodo bargaaye adǝ ye jama duniaye sammaro shedaro wuldiyi duwon, daji njeroramdǝ isi.
MAT.24.15	«Adǝ nangaro sa duwon awo waada jauro batti masiwa kudoma lawarnju Nawi Daniyel ruwujǝnadǝ na jauro darajaan daada ruwiya,
MAT.24.16	daji am lardu Yahudiyayen dasaanadǝ cija kauro cagaso leja! 
MAT.24.17	Kam kǝla soronjuyen dǝganadǝ bare jǝpce kare ngoduro curo sorodǝyero ngaanni! 
MAT.24.18	Koro kam kulolan dǝganadǝ ye bare kalwunju ngoduro waldǝnni! 
MAT.24.19	Yim anin kamu curoa so, nganji cǝmbia sodǝ, kuttunja! 
MAT.24.20	Bare kasondo nangǝɍilan
MAT.24.21	Dalilnjudǝ sadǝn bone jauro kuttu mbeji, bone duwon sa dunia alaktǝnadǝn tai kuro kudero ngaltema jiɍinju tuwandǝnni fuwu yen fagat tuwandiwawo nangaro. 
MAT.24.22	Koro ca Kǝmande bone adǝye kawunju fulujǝnnia, wunduma njǝkkawo cuwandiwawo. Amma am kǝrejǝnadǝ nangaro kawudǝa fuluji. 
MAT.24.23	Sa adǝn kam laaye nayiro: “Akkonju Almasiwudǝ!” bi “Towonju ti!” cǝnia, bare tia yasarawwi! 
MAT.24.24	Dalilnjudǝ almasiwuwa kattuwuyeso-a nawiya kattuwuyeso-a isane alama kura so, awo ajabba ajabba so cadǝne, yoyenoa, har am kǝrejǝnadǝmaa jambajane cawatki. 
MAT.24.25	Akko kawu wakkajidǝro, adǝa nayiro wulnjagakkǝna. 
MAT.24.26	Adǝ nangaro am laaye nayiro: “Towonju ti karaalan!” cania, bare lenuwwi. Bi “Akkonju ti curo ngimben!” cania, bare tayia yasarawwi. 
MAT.24.27	Jiɍi same adinnamlan har fǝdero cuwalde wassidǝ gai, kǝnde Tada Kambedǝ ye ngai. 
MAT.24.28	Na ɍiwa dǝganalan kowuwaso ye captai.
MAT.24.29	«Sadǝman ngawo bone yim aniyen kǝngal cǝlǝmbo walji, kumbal ye nurnju ciwawo, sillowuwaso ye samelan casuri, koro kǝnduwowa sameye ye jauro lolojai. 
MAT.24.30	Daji alama Tada Kambedǝ samelan fǝlediyi. Daji jama duniaye samma karwunja kuttaji, koro Tada Kambe kǝnduwoa-a jauro darajaa-a kǝla fofou sameyen isi carui.
MAT.24.31	Adǝgaima malaiyawanjua nuktu kura kangadiyen cunode talgǝmo duniaye dewu samman tai ci dajiram sameyesoro yade amnju kǝrejǝnadǝa capcai.
MAT.24.32	«Ya tarmuyen misal adǝa asunowo! Sa fǝktu badije kalu ɍijiya, nangǝɍi karǝnjǝnaro nonuwwa. 
MAT.24.33	Ngaima awo ani samma wakkajai ruwiya, ti cinnalan del karǝnjǝnaro
MAT.24.34	Jiremaro nayiro wulnjagakki, am jaman adǝye sanuiwawo, sai awo ani samma wakkajaiya duwon. 
MAT.24.35	Same-a cidi-a baworo waljai, amma manani tǝmmaro baworo waljiwawo.
MAT.24.36	«Amma yim bi sa duwon awo ani wakkajaidǝa wunduma nojǝnni. Bawadǝro kajia, malaiyawa samelan dasaana ye nojanni, Tadadǝ ye nojǝnni. 
MAT.24.37	Kǝnde Tada Kambedǝye alamanju jaman Nawi Nuhuye gai. 
MAT.24.38	Awoa jaman adǝn kawu ingi tufanaye isidǝro, amso jawui ye, casai ye, larusa so, niya so cadi ye ngai duwon, har yim ise Nawi Nuhu curo maaradǝyero kǝrgawo. 
MAT.24.39	Nanjama nangi duwon, ingi tufanaye ise tayi sammaa siyeyeno. Kǝnde Tada Kambedǝye ye adǝgairo walji. 
MAT.24.40	Daji yim adǝn kongwa yindi kulolan duwon, fal ngojane fal koljai. 
MAT.24.41	Koro kamu yindi ye nedu cadi duwon, fal ngojane fal koljai.
MAT.24.42	«Adǝ nangaro faadaro dǝgaiwo, dalilnjudǝ yim Kǝmando isidǝa nonuwwi nangaro. 
MAT.24.43	Amma adǝa nonowo, ca kǝma fadoyedǝ sa barwu bune fannjuro isidǝa nojǝnaa, faadaro dǝgane tia kolje fannjuro ngayiwawo. 
MAT.24.44	Adǝgaima nayi ye faadaro dǝgaiwo, dalilnjudǝ sa tǝmanuwwilan Tada Kambedǝ isi nangaro.
MAT.24.45	«Wundu gǝle wolodi amanna ye, hangalla yedǝ wo, ti duwon kǝmanja tia kǝreje wolodiya amanjuro nuwanja kǝmboye sa tǝraanan njoro galajǝnadǝ? 
MAT.24.46	Kǝjinju wolodi kǝmanju waldiya, ngai cǝdi najiyidǝ! 
MAT.24.47	Jiremaro nayiro wulnjagakki, kǝmadǝ kǝndanju sammaa mukko wolodi adǝyero cakki. 
MAT.24.48	Amma ca wolodi adǝ ti kam batti duwon karwunjun: “Kǝmani duwan isiwawo,” cǝne 
MAT.24.49	wolodiya amanjua babaktu badije mbalmaso-a kallo jawune casairo walyenoa, 
MAT.24.50	daji wolodi adǝye kǝmanju yim tǝmajǝnni-a sa nojǝnni-alan ise 
MAT.24.51	tia kirwolan jajarje curo mǝnafǝkkayero cakki. Nadǝn so ye tǝdi, sheɍi ye naldi.
MAT.25.1	«Sa adǝn
MAT.25.2	Curonjan uwu hangal bawoa, uwu ye hangalla. 
MAT.25.3	Tayi hangal bawoadǝ fatǝlanja ngoyeranniya, kǝndawu ngojanni. 
MAT.25.4	Amma tayi hangalladǝ fatǝlanja-a kalwo curon kǝndawu gadea-a ngoyera. 
MAT.25.5	Mai larusayedǝ duwan isǝnnidǝ, tayi sammaa kǝnǝm ngoyeno. 
MAT.25.6	Dawu buneyen kowo laa nukce: “Akkonju mai larusayedǝ! Luwowo tia kapkǝnowo!” yeno. 
MAT.25.7	Daji kǝlayakku ani samma cijane fatǝlanja dabbardu badiyera. 
MAT.25.8	Amma tayi hangal bawoadǝye hangalladǝro: “Andiro kǝndawu gana sadowo, fatǝlawande no cadi!” yeranniya, 
MAT.25.9	hangalladǝye: “A’a, andi-a nayi-aa sadiwawo. Lenowo na ladomasoyen yiwowo!” yera. 
MAT.25.10	Kǝndawu njuworo ledu cadi duwon, mai larusayedǝ kadio. Tayi dabbardanadǝ ti-a kallo na ngǝmǝri larusayero ngasaane cinnadǝ jakkera. 
MAT.25.11	Ngawo adǝyen kǝlayakku gapcanadǝ ye isane tiro: “Barganǝmmin, barganǝmmin, andiro cinnadǝa fǝrǝmsaganeye!” yera. 
MAT.25.12	Amma mai larusayedǝye: “Jiremaro nayiro wulnjagakki, nayia nonjakkǝni,” yeno. 
MAT.25.13	To, nayi ye faadaro dǝgaiwo, dalilnjudǝ yimnju bi sanju nonuwwi nangaro.
MAT.25.14	«Koro nodo bargaa Mai Samemaye alamanju kam laa bǝlawuro cǝdi cǝne wolodiyanjua bowoje kǝndanju mukkonjaro cakkǝnadǝ gai. 
MAT.25.15	Wundunja yayero kǝla raktunjuyen talanti
MAT.25.16	Sadǝman kam talanti uwu cǝmowonamadǝ leje tayilan sawur cǝde riwa uwuye kiwando. 
MAT.25.17	Kam yindi cǝmowonamadǝ ye adǝgai cǝde riwa yindiye kiwando. 
MAT.25.18	Amma kam talanti fal cǝmowonamadǝ leje bǝlaa laje wuɍi kǝmanjuye gǝrayeno.
MAT.25.19	«Ngawo kawu kadayen kǝma wolodiya aniyedǝ bǝlawuron kadinniya, tayi-a balas kedo. 
MAT.25.20	Kam talanti uwu cǝmowonamadǝ ise gade uwu cuwude tiro: “Barganǝmmin, talanti uwu simmadǝ, akko gade uwu riwaro fandǝkkǝna,” yeno. 
MAT.25.21	Kǝmanjuye tiro: “Wuse, wolodi ngǝlama, amanma! Awo ganan aman dimmadǝ, awo ngǝwu mukkonǝmbo yakkǝkki. Are kallo kǝji faniyo!” yeno. 
MAT.25.22	Kam talanti yindi cǝmowonamadǝ ye ise tiro: “Barganǝmmin, talanti yindi simmadǝ, akko gade yindi riwaro fandǝkkǝna,” yenniya, 
MAT.25.23	kǝmanjuye tiro: “Wuse, wolodi ngǝlama, amanma! Awo ganan aman dimmadǝ, awo ngǝwu mukkonǝmbo yakkǝkki. Are kallo kǝji faniyo!” yeno. 
MAT.25.24	Daji kam talanti fal cǝmowonamadǝ ye ise tiro: “Barganǝmmin, ni kam jauro nokkǝna. Na nadǝmmilan kalanǝmi, koro na kasuni finǝmmilan mowomi nangaro, 
MAT.25.25	rinjǝkke lekke bǝlaa lakke wuɍinǝmdǝa gǝrayekko. Akko awonǝm,” yeno. 
MAT.25.26	Amma kǝmanjuye tiro: “Ni wolodi kǝlado, kam bowuye! Na nadǝkkǝnilan kalanǝkki, koro na kasuni finǝkkǝnilan mowokkiro nonǝmma, gǝna? 
MAT.25.27	Ca wuɍinidǝa bankilan gǝnanǝmmaa, waldunidǝn wuɍini riwanjua mowokkǝna. 
MAT.25.28	To, talanti faldǝa nanjun mowowo, kam nanjun mewuadǝro yowo! 
MAT.25.29	Wundu duwon nanjun awoamadǝ,
MAT.25.30	Wolodi faida bawoa adǝa deyan curo duwu cǝlǝm pǝttero gǝpkǝnowo, nadǝn so ye tǝdi, sheɍi ye naldi,” yeno.
MAT.25.31	«Sa Tada Kambedǝ darajanjua malaiyawa samman kundenno walde isiya, kǝla kurisnju kǝrmaiye darajaayen napci. 
MAT.25.32	Jama duniaye samma fuwunjun captai, jiɍi sǝni dimiya-a kaniya-aa firjidǝ gai, kam kamanju-aa firje tayia kǝwu yindiro yakci. 
MAT.25.33	Dimiyadǝa kǝmboramnjuro cakki, kaniyadǝ yea wailanjuro. 
MAT.25.34	Daji Maidǝye tayi kǝmboramnjuyedǝro: “Nayi Bawani barga dǝmnjaanadǝ, arowo nodo bargaa duwon kawu dunia alaktǝnayen nayiro dabbargaadadǝa gandowo! 
MAT.25.35	Awoa kǝnania duwon, awo kǝmboye sew. Ngudunia yen, awo kǝnjaye sew. Wu kusotto yen, sisawuw. 
MAT.25.36	Kajǝmuni bawo yen, awo jaktuye sew. Wu dondi yen, kisseyew. Kosoro sasakkǝna yen, naniro kadiw,” cǝni. 
MAT.25.37	Daji am jirewu aniye tiro: “Kǝma, yimbi nia kǝnanǝmba ngiruiye duwon, awo kǝmboye ngeiye? Ra, ngudunǝmba duwon, awo kǝnjaye ngeiye? 
MAT.25.38	Yimbi kusottoro walyem duwon, njuriye nia ngisayiye? Ra, kajǝmunǝm bawo duwon, awo jaktuye ngeiye? 
MAT.25.39	Yimbi ni dondi bi kosolan duwon, njuriye nanǝmbo kadiye?” cani. 
MAT.25.40	Maidǝye: “Jiremaro nayiro wulnjagakki, sawi duwon kǝramiyani aniye gananjaro ser yidduwiya, wumaro sidduw,” cǝni. 
MAT.25.41	Daji Maidǝye tayi wailanjuyedǝro: “Nayi baskuwadadǝ, nani kollowo kannu tǝmmaro nuiwawo Yiwulis-a malaiyawanju-aro dabbarjaanadǝro ngawowo! 
MAT.25.42	Awoa kǝnania duwon, awo kǝmboye siwwi. Ngudunia yen, awo kǝnjaye siwwi. 
MAT.25.43	Wu kusotto yen, sǝsaawwi. Kajǝmuni bawo yen, awo jaktuye siwwi. Wu dondi yen, kosolan yen naniro isuwwi,” cǝni. 
MAT.25.44	Daji tayi ye tiro: “Kǝma, yimbi kǝnanǝmba nia ngiruiye? Bi ngudunǝmba, bi kusotto, bi kajǝmunǝm bawoa, bi dondi, bi kosolan duwon, nia njuruiye niro ngistuwuro wayeiye?” caniya, 
MAT.25.45	Maidǝye: “Jiremaro nayiro wulnjagakki, sawi duwon tayi aniye gananjaro ser njǝddoro wanuwiya, wumaro njǝddoro wanuw,” cǝni. 
MAT.25.46	Daji tayidǝ ajawu sawisoyero ngasayi, amma jirewudǝ ro sawisoyero ngasayi,» yeno Isaye.
MAT.26.1	Isa mana ani sammaa cǝde kerǝnniya, fuwurawanjuro: 
MAT.26.2	«Sala Laya Njǝkkayirambero kawu yindi gapcoro nonuwwa, koro Tada Kambedǝa mukko ambero sǝrǝccagane kǝskaro tia jajagane roro ceyesi,» yeno.
MAT.26.3	Daji wurawa ɍimannaye-a amwurawa jamaye-a fado ɍiman kura tiro Kaifas caniyen captane 
MAT.26.4	sawardane Isaa nangalan tame roro njejoye nia ngoyera. 
MAT.26.5	Amma tayiye: «Sai sala kojiya duwon, bare jama hangalsango casangǝnni!» yera.
MAT.26.6	Isa bǝla Baitaniyelan fado Siman dǝɍimayen
MAT.26.7	masǝna cǝdi duwon, kamu laa sǝndal curonjun kawudi jauro tamannaa ngoje ise kawudidǝa kǝla Isayero fiyeyeno. 
MAT.26.8	Fuwurawadǝ adǝa kerunniya, kutturo carune kattenjan: «Awiro kawudidǝa basarjidǝ? 
MAT.26.9	Ca adǝa wuɍi kadaro calade wuɍidǝa talaawaro cadǝna!» yera. 
MAT.26.10	Isa adǝa asuje tayiro: «Awiro kamu adǝa suwolluwi? Wuro awo jauro ngǝla sǝddǝna. 
MAT.26.11	Talaawasodǝ sawisoro curondon mbeji, amma wudǝ sawisoro gǝni curondon dǝgakki. 
MAT.26.12	Kawudi adǝa tiyiniro fiduwunjudǝ, sittǝraniro wua dabbarseyeno. 
MAT.26.13	Jiremaro nayiro wulnjagakki, ndaran yaye curo dunia ngayen kawuɍi kǝji adǝa wuljai nguson, kamu adǝa takturo awo sǝddǝnadǝ yea wuljai,» yeno.
MAT.26.14	Daji mewun yindindǝye falnja, kam tiro Yahusa Iskariyot canidǝ, na wurawa ɍimannayero leje 
MAT.26.15	tayiro: «Isaa mukkondoro yakkǝkkia, awi wuro siwi?» cǝne tayia kiworǝnniya, cungo ɍiwullaye fiakku mukkonjuro kesakko. 
MAT.26.16	Daji sa adǝn Yahusa dama Isaa tayiro sǝrǝttuwuye mada badiyeno.
MAT.26.17	Yim burwoye sala Burodi Yis Bawoaye kidǝnniya, fuwurawadǝ na Isayero isane tiro: «Ndaran masǝna layayedǝa niro dabbarnjǝgǝiye bumi?» cane tia keworo. 
MAT.26.18	Isaye: «Bǝrnidǝro ngawowo, na kam laayero lenowo tiro wullowo: “Sayinnaye niro sanju del karǝnjǝna, fuwurawanju-a rokko masǝna layayedǝa fannǝmlan cadi,” yeno.» 
MAT.26.19	Daji fuwurawadǝ jiɍi Isa tayiro wuljǝgǝnadǝ gai kedo. Adǝgaima masǝna layayedǝa dabbaryera.
MAT.26.20	Kǝngal kikkurǝnniya, Isa mewun yindindǝ-a rokko masǝnaro napkera. 
MAT.26.21	Masǝna cadi duwon, Isaye: «Jiremaro nayiro wulnjagakki, kamndo fal wua mukko kǝladowayero sǝrǝnsiyi,» yeno. 
MAT.26.22	Karwunja jauro kuttaje fal fallen wundu yaye: «Kǝma, wuma wa?» cǝne tia koro badiyeno. 
MAT.26.23	Isaye tayiro: «Kam duwon wu-a buwururo mukko yakkiyenadǝ, tima wua sǝrǝttuwumadǝ wo. 
MAT.26.24	Tada Kambedǝ saptidǝma,
MAT.26.25	Daji Yahusa kam tia sǝrǝttuwumadǝye: «Sayinna, wuma wa?» yenniya, Isaye tiro: «Nimaye wullǝmma,» yeno.
MAT.26.26	Masǝna cadi duwon, Isa burodi ngoje Alaro ardiyenniya, fǝsakce fuwurawadǝro ce: «Ngonowo buiwo, adǝ tiyini,» yeno. 
MAT.26.27	Koro kǝnjaram ngoje Alaro ardiyenniya, tayiro ce: «Nayi samma yaiwo, 
MAT.26.28	dalilnjudǝ adǝma buni aman ndǝptaye
MAT.26.29	Nayiro wulnjagakki, na adǝn fuwun gadero ingi inabbe
MAT.26.30	Daji aiya Alaa njungoroye yeyeranniya, caluwe Kau Jaitunnero leyera.
MAT.26.31	Daji Isaye fuwurawanjuro: «Bune adǝman nayi samma kǝla wuyen ngaworo walduwi, akko awo kitawulan ruwuwadadǝ: “Sǝnidǝa bangǝkkiya, dimiya bǝriyedǝ tatardai.”
MAT.26.32	Amma karmolan cikkiya, nayia burwonjakke cidi Galileyero lekki,» yeno. 
MAT.26.33	Biturusse tiro: «Tayi samma kǝla niyen ngaworo waldai yaye, wudǝ tǝmmaro ngaworo waldǝkkiwawo!» yeno. 
MAT.26.34	Isaye: «Jiremaro niro wulnjǝgǝkki, ku bune adǝman kawu gudowom kokkore cakkidǝro, wua yakkuro angǝrsǝmi,» yeno. 
MAT.26.35	Amma Biturusse tiro: «Dole ni-a rokko nuiyero walyeno yaye, tǝmmaro nia angǝrnjǝkkiwawo!» yeno. Fuwurawa samma ye ngai wulyera.
MAT.26.36	Isa fuwurawanju-a na tiro Gessemani canidǝro kadiranniya, tayiro: «Na adǝn nammowo duwon, na todǝro lekke moduwa dikke,» yeno. 
MAT.26.37	Daji Biturus-a tada yindi Jabadiyedǝ-aa ngoje rokko lejane karwunju kuttaje ronju jauro bannadu badiyeno. 
MAT.26.38	Tayiro: «Karwuni jauro kuttajǝna, har nukki gai. Na adǝn danowo, faadaro wu-a kallo dǝgaiwo!» yeno. 
MAT.26.39	Gana laa kuruwuje fǝdǝryero tǝmde moduwa cǝde: «Bawani, yojia, kǝnjaram
MAT.26.40	Na fuwurawanjuyero walladanniya, kǝnǝm cadi nayeyeno. Biturusso: «Assha! Sa fallo ranguwe wu-a kallo faadaro dǝgawwawo wa? 
MAT.26.41	Bare jaraptuwwiro faadaro dǝgaiwo, moduwa dewo! Ruhudǝ
MAT.26.42	Koro walde yindiyero leje moduwa cǝde: «Bawani, kǝnjaram adǝa wulan ngonǝmbawo sai yakkiyamaa, rawonǝmdǝma tǝdo!» yeno. 
MAT.26.43	Nanjaro walladanniya, caye gai kǝnǝm cadi nayeyeno, simnja nga kurwowujǝna nangaro. 
MAT.26.44	Koro walde tayia kolje yakkuyero leje mananju cayedǝlan moduwa kido. 
MAT.26.45	Daji na fuwurawadǝyero walladanniya, tayiro: «Kuamison kǝnǝmbo bowadando tussuwi wa? Sadǝ cǝdǝna, Tada Kambedǝa mukko biwumasoyero sǝrǝccaana. 
MAT.26.46	Cinowo, leniyo! Akkonju kam wua sǝrǝnsiyimadǝ del karǝnjǝna!» yeno.
MAT.26.47	Isa mana cǝdi ngai duwon, Yahusa mewun yindindǝye falnja kadio. Jama kada ye na wurawa ɍimannaye-a amwurawa jamaye-ayen kashagar so, ka so mukkonna ti-a rokko kadira. 
MAT.26.48	Caman ti sǝrǝttuwumanjudǝ tayiro bǝlaanan isanojiye: «Kam tiro lewa darajaye yiddǝkkidǝ, tima! Tia taiwo!» cǝnna. 
MAT.26.49	Sadǝman Yahusa na Isayero ise: «Wuse, sayinna!» cǝne tiro lewa darajaye kiddo. 
MAT.26.50	Isaye tiro: «Sawani, awo kǝndoro isǝmmadǝa de!» yeno. Daji amdǝ fuwujane Isaa mukkon dap keda. 
MAT.26.51	Am na Isayen dajanadǝye falnja mukko sajiye kashagar ficce wolodi ɍiman kurayea bakce sǝmonju tǝn kamgeno. 
MAT.26.52	Daji Isaye tiro: «Kashagarnǝmba fannjuro kalange! Wundu duwon kashagar ficcǝnamadǝ kashagarlaman nui. 
MAT.26.53	Ra, nonǝmmi wa rangǝkke Bawania bowonǝkke sadǝman wuro malaiyawa kǝwu mewun yindinmaa
MAT.26.54	Adǝgai gǝnia, jiɍi fin gǝle awo Ala caman kadarje kitawulan wuljǝnadǝ wakkaji?» yeno. 
MAT.26.55	Sa adǝn Isaye jamadǝro: «A! Nayi kashagar so, ka so mukkonna wua gǝndema gai taro wa isuwidǝ? Yim nguson Fado Alayen napkada jamaa alammǝkki duwon, wua sǝdawwi. 
MAT.26.56	Amma awowa nawiya kitawulan ruwujanasodǝ wakkajaro awo ani samma tadǝna,» yeno. Daji fuwurawanju samma tia koljane keyaso.
MAT.26.57	Daji am Isaa cadanadǝ tia na Kaifas ɍiman kuradǝyero kesado, na duwon malǝmba Attauraye-a amwurawa jamaye-a ye captanadǝ. 
MAT.26.58	Biturus ye katte kaskadaaro har balballa fado ɍiman kurayedǝro tia jǝgane kǝrgaanniya, awo wakkajidǝa kuroro dawu gureduwu Fado Alayen napkeno. 
MAT.26.59	Wurawa ɍimannaye-a majiliswu samma-a Isaa roro njejoro sheda bowuye mayera, 
MAT.26.60	shedawu kattuwuye kada isana yaye, cawandǝnni. Darye am yindi isane: 
MAT.26.61	«Kam adǝye rakce Fado Alayedǝa wurje curo kawu yakkuyen cǝdandi cǝnna,» yera. 
MAT.26.62	Daji ɍiman kuradǝ cije daje Isaro: «Jaawunǝm bawo wa? Awi gǝle am ani kǝlanǝmnin shedajaidǝ?» cǝne tia kiworo. 
MAT.26.63	Amma Isa cinju kajǝnni. Koro ɍiman kuradǝ walde tiro: «Ala Kǝndǝgaima nangaro, jire wulsagane! Nima wa Almasiwu Tada Alayedǝ wo?» cǝne tia kiworo. 
MAT.26.64	Isaye tiro: «Nima wullǝm, wuma! Koro nayiro wulnjagakki, kua adǝn fuwun Tada Kambedǝ mukko kǝmboram Mai Kǝnduwomayen napkada ye, curo fofou sameyen kǝnde cǝdi ye ruwi,»
MAT.26.65	Daji ɍiman kuradǝ kalwunju karje:
MAT.26.66	Awi gǝle tǝmanuw?» cǝne tayia kiworǝnniya, tiro: «Ronju tuluwoma jusso!» yera. 
MAT.26.67	Daji laanja fǝkkanjuro lallaɍi tǝwatǝwajagane tia babakkera, laanja ye maɍin bakcane 
MAT.26.68	tiro: «Ha! Almasiwu, nawinawi de! Wundu nia bannjo?» yera.
MAT.26.69	Biturus balballa fadoyedǝn napkada duwon, kir laa ise tiro: «Ni ye Isa kam cidi Galileye-a rokko kǝrgaw!» yeno. 
MAT.26.70	Amma Biturus fuwu tayi sammayen angǝrje: «Awo wullǝmidǝa nokkǝni,» yeno. 
MAT.26.71	Daji cinna ngaworambo kiluwunniya, kir gade tia cure am nadǝn dasaanadǝro: «Kam adǝ ye Isa kam Najaratte-a rokko!» yeno. 
MAT.26.72	Koro Biturus walde tia angǝrje kansi juwe: «Tia nokkǝni,» yeno. 
MAT.26.73	Gana sam kidǝnniya, am nadǝn dasaanadǝ isane Biturusso: «Fagatto ni ye kamnja fal, tǝlammǝmlan asungeiye,» yera. 
MAT.26.74	Amma Biturus kǝlanju baskuje kansi juwe: «Kam adǝa nokkǝni!» yeno. Sadǝman gudowom kokkore kekko. 
MAT.26.75	Daji Biturus awo Isa tiro wulnjǝgǝnadǝa takkeno. Isaye: «Kawu gudowom kokkore cakkidǝro, wua yakkuro angǝrsǝmi,» cǝnna. Takkenniya, deyaro culuwe tai daje so ngoyeno.
MAT.27.1	Dunia wayenniya, wurawa ɍimannaye-a amwurawa jamaye-a samma cinja kǝljane Isaa roro ceyesi yera. 
MAT.27.2	Daji Isaa cekkere caade mukko Gomna Bilatussero kesakko.
MAT.27.3	Yahusa sǝrǝttuwumanjudǝ shara karmoye Isaro caddiro kirunniya, tuwaje leje cungo ɍiwullaye fiakkudǝa wurawa ɍimannaye-a amwurawa-aro ce 
MAT.27.4	tayiro: «Biwu dikkǝna, kam biwunju bawoa sǝrǝnjagakkǝna,» yeno. Tiro: «Awi andia sasakko? Nima awonǝm nonǝm,» yeranniya, 
MAT.27.5	Yahusa wuɍidǝa Fado Alayero gǝpciye nadǝa kolje leje kǝlanju kǝskaro rodiye kano. 
MAT.27.6	Wurawa ɍimannayeso wuɍidǝa capkeranniya, amanjaro: «Baitǝmbal Fado Alayero fiduwunjudǝ haram, wuɍi buye nangaro,» yera. 
MAT.27.7	Daji nia ngojane wuɍidǝn cidi duwurammaye casiwe kaurila kusottowayero kedo. 
MAT.27.8	Adǝma nangaro ku kundenno nadǝa Cidi Buyelan bowojaidǝ. 
MAT.27.9	Adǝgaima awo Kǝmande kuren ci Nawi Irimiyayen wuljǝnadǝ wakkayeno. Tiye: «Cungo ɍiwullaye fiakku, wuɍi duwon jama Israyilaye taman kǝlanjun kasaccanayedǝa ngojane 
MAT.27.10	cidi duwurammayedǝa kesiwo, Kǝmande wulsǝgǝnadǝ gai,»
MAT.27.11	Isa fuwu Gomna Bilatussen dajǝna duwon, gomnaye tiro: «Nima wa Mai Yaudiyayedǝ wo?» cǝne tia kiworo. Isaye: «Nima wullǝm, wuma!» yeno. 
MAT.27.12	Amma wurawa ɍimannaye-a amwurawa-a tia burwuyeranniya, awima tayiro kalakcǝgǝnni. 
MAT.27.13	Daji Bilatusse tiro: «Awo kadan burwunjanadǝa fanǝmmi wa?» cǝne tia kiworo. 
MAT.27.14	Amma Isa awima tiro kalakcǝgǝnni, har gomnadǝ jauro ajapkeno.
MAT.27.15	Caman kǝrwu nguson sala adǝlan gomnadǝ adanju jǝgane kosoma fal jama caraanadǝa tayiro salamjiyi. 
MAT.27.16	Sa adǝn kosoma laa jauro nowada mbeji, cunju Barabbas. 
MAT.27.17	Daji jama capkadaranniya, Bilatusse tayiro: «Wundua nayiro salamnjagakkiya, rawuw? Barabbassa ra Isa kam tia Almasiwulan bowojaidǝa?» 
MAT.27.18	Awoa nandǝɍinja nangaro Isaa mukkonjuro sǝrǝtkeyeraro nojǝna. 
MAT.27.19	Ngaima Bilatus kǝla kurisnju sharayen napkada duwon, kamunju kam laaa cunode tiro: «Bare kam jirema adǝro awima yiddǝmmi, kǝla tiyen ku kǝnnasimlan jauro bone yakkǝna nangaro,» yeno. 
MAT.27.20	Amma wurawa ɍimannaye-a amwurawa-a jamadǝa casakke Barabbassa tayiro salamjuwo Isaa roro cejo yera. 
MAT.27.21	Koro gomnadǝ walde tayiro: «Tayi yindi anilan wundunjaa nayiro salamnjagakkiya, rawuw?» cǝne tayia kiworo. Tiro: «Barabbas!» yera. 
MAT.27.22	Bilatusse tayiro: «Awi gǝle Isa kam tia Almasiwulan bowojaidǝro yiddǝkki?» cǝne tayia kiworo. Tayi sammaye: «Kǝskaro tia jagǝne no!» yera. 
MAT.27.23	Bilatusse: «Awiro? Ayau awiye cǝdo?» yenniya, caye baworo kowo sapcane: «Kǝskaro tia jagǝne no!» yera.
MAT.27.24	Bilatus curo lamar adǝyen awima rakce cǝdiwawo ye, kalala ngǝwuji yero kirunniya, ingi ngoje fuwunjan mukkonju tulje tayiro: «Bu kam adǝyen mukkoni bawo, nayima awondo nonuw!» yeno. 
MAT.27.25	Amma jama sammaye: «Bunju kǝla andi-a kaduwunde-ayen dǝga!» yera. 
MAT.27.26	Daji Bilatus tayiro Barabbassa salamgeyeno. Amma sojiyanjudǝa cakke Isaa kirwolan jajaryeranniya, tia kǝskaro jajaaro mukkonjaro kekko.
MAT.27.27	Daji sojiya Bilatussedǝ Isaa curo gomnariyero caade kǝwunja sojiyaye sammaa fuwunjun capkera. 
MAT.27.28	Tia ɍingeranniya, kalwu kime
MAT.27.29	aɍiawu kaɍiyiye
MAT.27.30	Koro lallaɍi tiro tǝwajagane kadǝa camoye tilan kǝlanju babakkera. 
MAT.27.31	Tiro rudu gǝnajagane kerǝnniya, kalwu kimedǝa ɍinjane kajǝmunju cayedǝa lujagane tia kǝskaro jaduwuro kesado.
MAT.27.32	Caluwuna lejai duwon, kam laa bǝla Kuraneye cunju Siman-a kǝla kǝlyera. Sojiyadǝ dunodunon tia casakke kǝska Isayedǝa ngoje 
MAT.27.33	na tiro Golgota canidǝro leyera, Golgotaye maananjudǝ Na Buwo Kǝlaye. 
MAT.27.34	Isaro diben curonjun awo laa mir cani
MAT.27.35	Tia kǝskaro jayeyeranniya, kajǝmunju ngojane walawala cade kattenjan dagaryera. 
MAT.27.36	Daji nadǝn tia kuroro napkera. 
MAT.27.37	Kǝlakajinjudǝro allo ayaunju kǝlan ruwuwadadǝa royeyera: TI ADƎMA ISA MAI YAUDIYAYEDƎ WO. 
MAT.27.38	Gǝndewu yindi yea ti-a rokko jayeyera, faldǝ kǝmboramnjulan, faldǝ ye wailanjulan. 
MAT.27.39	Am kamjana kojaisodǝ tiro rudu gǝnajagane kǝlanja kalakalakcane 
MAT.27.40	tiro: «Ap! Ni Fado Alayea wurnǝme curo kawu yakkuyen tandǝmidǝ, nda kǝlanǝm moye! Ni Tada Alayea, kǝskadǝn jǝmme!» cani. 
MAT.27.41	Wurawa ɍimannaye ye malǝmba Attauraye-a amwurawa-a rokko adǝgai tiro rudu gǝnajagane amanjaro: 
MAT.27.42	«Am gadea cǝkkaana, amma rakce kǝlanju cǝmoyiwawo! Tima Mai Israyilawuyedǝ woa, kǝskadǝn kǝrmama jǝpco, tia kasaddiye. 
MAT.27.43	Alaa mǝrsajǝna. To, Ala tia cǝraanaa, kǝrmama tia cǝmowo, tiye: “Wu Tada Alaye,” cǝnna nangaro,» cani. 
MAT.27.44	Jiɍi adǝ gainin gǝndewu yindi ti-a rokko jajaanadǝ ye Isaa rarayera.
MAT.27.45	Kausu kǝla dawu duwon, dunia nga tǝmje cǝlǝmbo walje, har sa yakku kajiriyero kiado. 
MAT.27.46	Sa yakku kajiriyedǝ Isa kowo dunoaro sapce: «Eloi, Eloi, lama sabaktani?» yeno, maananjudǝ «Alani, Alani, awiro wua kolsem?» 
MAT.27.47	Am nadǝn dajanadǝ adǝa fangeranniya, laanjaye: «Nawi Iliyaa bowoji!» yera. 
MAT.27.48	Sadǝman falnja cǝgase leje soso ngoje diben comcombo lǝpciye cuttuluwe karo lassiye Isaro sayeyeno. 
MAT.27.49	Amma am gapcanadǝye: «Nda kollowo, Nawi Iliya ise tia cǝkkayia, ruiyo!» yera. 
MAT.27.50	Daji Isa walde kowo dunoaro sapce ro kirǝmbo.
MAT.27.51	Sa adǝn juwa curo Fado Alayen dǝganadǝ
MAT.27.52	kauriya ye fǝrǝmdane kamin muminnaye kada karmolan ciyera. 
MAT.27.53	Isa roaro ciyenniya, kaurilan caluwe bǝrni tayirro
MAT.27.54	Kajalladǝ sojiyanju Isaa gurejaimadǝ-a rokko cidi loloje awo wakkajǝnaa kerunniya, karwunja kamde: «Jiremaro ti Tada Alayedǝma!» yera.
MAT.27.55	Kamuwa kada ye kuruwunin awo ania lawarjai mbeji. Cidi Galileyen Isaa jaane banajagai. 
MAT.27.56	Curonjan Meram Magdala so, Meram Yakuba-a Isuwu-aye yanja so, tadawa Jabadiye yanja so mbeji.
MAT.27.57	Dunia kajiriyenniya, gaɍiwu laa kam Arimatiyaye cunju Isuwu kadio, ti ye fuwura Isaye. 
MAT.27.58	Na Bilatussero leje kamin Isayedǝa tiro cadoro kiworǝnniya, Bilatus wada ce kamindǝa tiro kaino. 
MAT.27.59	Daji Isuwu leje kamindǝa ngoje lowowon batta linnen kǝkǝrje 
MAT.27.60	kaurinju bǝɍin curo kauyen lajǝnadǝro cakke sǝnaje ci kauridǝyero kau kura tǝmbaljiye leyeno. 
MAT.27.61	Meram Magdala-a Meram faldǝ-a ye fuwu kauriyedǝn napcana mbeji.
MAT.27.62	Yim dabbarduye
MAT.27.63	tiro: «Barganǝmmin, jambama adǝ ronjualan: “Ngawo kawu yakkuyen roaro wallǝkke cikki!” cǝnnadǝa kǝlan taiyena. 
MAT.27.64	Adǝ nangaro wada ye sojiyanǝm kauridǝa kawu yakkuro gureja, bare fuwurawanjuso isane kaminnjudǝa ndaljane ambo: “Karmolan cijǝna!” wuljanniro. Jamba daryeyedǝ burwoyedǝa koji,» yera. 
MAT.27.65	Bilatusse tayiro: «Sojiyaa ngonowo lenowo, jiɍi nonuwwadǝ gairo kauridǝa gureja!» yeno. 
MAT.27.66	Daji kauridǝro lejane kau kura ci kauriyedǝro tawaa bakcagane sojiyadǝa gadiro gǝnayera.
MAT.28.1	Yim tustuye koyenniya, mawuye yim burwoyea
MAT.28.2	Sadǝman cidi loloyeno, malaiya Kǝmandeye laa samelan jǝpce kau kuradǝa tǝmbalje kǝladǝn napkeno. 
MAT.28.3	Camunonju mǝlǝkci gai, kajǝmunju ye bul fok. 
MAT.28.4	Sojiyadǝ ridunjuro jauro lolojane am sanuna gairo walyera. 
MAT.28.5	Amma malaiyadǝye kamuwadǝro: «Bare rinuwwi! Isa kam kǝskaro jajaanadǝa manuwiro nokkǝna. 
MAT.28.6	Wuljǝnadǝ gai, ti na adǝn bawo, cijǝna! Arowo na tia sǝnajanadǝa ruiwo! 
MAT.28.7	Daji duwan lenowo fuwurawanjuro: “Karmolan cijǝna. Ti nayia burwonjane cidi Galileyero leji, nadǝn tia ruwi,” wulgǝnowo. Akko adǝa nayiro wulnjagakkǝna,» yeno. 
MAT.28.8	Daji kamuwadǝ karwunja kamdǝna ye, jauro kǝji fanjai yero kauridǝn caluwe cagase lawardǝa fuwurawanjuro njadoro leyera. 
MAT.28.9	Sadǝman Isa tayia kapciye: «Wusowo!» yenniya, nanjuro isane sinjuro kamdagane tiro ambǝtkeyera. 
MAT.28.10	Daji Isaye tayiro: «Bare rinuwwi! Lenowo kǝramiyaniro wulgǝnowo cidi Galileyero leja, nadǝn wua sarui,» yeno.
MAT.28.11	Kamuwadǝ ledu cadi duwon, sojiya gureduwuye laanja bǝrnidǝro waldane wurawa ɍimannayedǝro awo wakkajǝna sammaa wulyeyera. 
MAT.28.12	Tayi ye amwurawadǝ-a rokko captane nia ngoyeranniya, wuɍi ngǝwu sojiyadǝro cade 
MAT.28.13	tayiro: «Akko awo wulluwidǝ: “Bune kǝnǝm diye duwon, fuwurawanjuso isane kaminnjudǝa ndalyera.” 
MAT.28.14	Koro gomnadǝ awo adǝa fanjia, tia lowoniye nayia njamoyiye,» yera. 
MAT.28.15	Daji sojiyadǝ wuɍidǝa camoye lejane tayiro wuljaanadǝ gai kedo. Adǝgaima ku kundenno mana adǝ curo yaudiyayen tatargada.
MAT.28.16	Daji fuwurawa mewun tilondǝ cidi Galileyero lejane kau kuruwu Isa tayiro wuljǝgǝnadǝro kadira. 
MAT.28.17	Tia kerunniya, tiro ambǝtkeyera, amma laanja dakkera. 
MAT.28.18	Daji Isa nanjaro ise tayiro: «Kǝnduwo sameye-a cidiye-a sammaa wuro sadǝna. 
MAT.28.19	Adǝma nangaro lenowo jama duniaye sammaa fuwurawaniro dewo, tayiro cu Bawadǝye-a Tadadǝye-a Ruhudǝye-alan kasala yiddowo. 
MAT.28.20	Koro wadawa nayiro njadǝkkǝna sammaa jaaro tayia alammowo. Nonowo, wu sawisoro nayi-a rokko, har cidu duniayero,» yeno.
MRK.1.1	Akko badiduram kawuɍi kǝji Isa Almasiwu Tada Alayeyedǝ. 
MRK.1.2	Kuren curo kitawu Nawi Ishayayen ruwuwadadǝ gai:
MRK.1.2	«Nin fuwunno kǝngayammi nodǝkke
MRK.1.2	niro jawalnǝm cassai.
MRK.1.3	Tidǝ kam laa karaan kowo sapce:
MRK.1.3	“Kǝmandero jawal dabbargǝnowo,
MRK.1.3	koduramnju cǝkko dewo!”
MRK.1.3	cǝne wormaji.»
MRK.1.4	Nawi Yahaya Kasalama fǝlediye karaan jamaro kawuɍi kasala tuwaye biwuwa gawurduye cǝddi kǝrga. 
MRK.1.5	Adǝgaima am lardu Yahudiyaye-a bǝrni Jerujalembe-a samma nanjuro isane biwunja wuljane curo bǝrǝm Jordaniyen tayiro kasala tuwaye kiddo. 
MRK.1.6	Yahayaye kajǝmunjudǝ kanduɍi kaɍimoyen caaada, canjanju ye ngirin tikkerǝna. Kǝmbonju ye kawi-a kǝmagǝn-a. 
MRK.1.7	Jamaro kawuɍi cǝdde: «Kam laa wua kǝnduwon kosǝna je sunonjuye ngunǝme wuiduma tikkǝni ngawonin isi. 
MRK.1.8	Wudǝ ingilan nayiro kasala ngeddǝkko, amma tidǝ Ruhu Alayelan nayiro kasala njaddi,» yeno.
MRK.1.9	Yim anin Isa bǝla Najarat cidi Galileyedǝn cije bǝrǝm Jordaniyero ise Nawi Yahaya tiro kasala kiddo. 
MRK.1.10	Isa ingidǝlan kiluwunniyama, same farakko fǝrǝmde Ruhu Alaye alama bullam gai tiro jǝpciyi kiro. 
MRK.1.11	Koro samelan kowo nukce: «Nima Tadani wo, njǝraakkǝna. Niramnin jauro karwuni kǝjijǝna!» yeno. 
MRK.1.12	Sadǝman Ruhu Alayedǝ tia cakke karaa dǝɍiro kiluwo. 
MRK.1.13	Karaadǝn kawu fidewuro Yiwulis tia jarapci kǝrga. Ti bundiya karaaye-a rokko, malaiyawa ye tiro ngissagai.
MRK.1.14	Ngawo Nawi Yahayaa kosoro casakkǝnayen, Isa cidi Galileyero walde jamaro kawuɍi kǝji Alaye wulduwu badiyeno. 
MRK.1.15	Tiye: «Sadǝ cǝdǝna, nodo bargaa Alaye del karǝnjǝna! Tǝmmowo, kawuɍi kǝji Alayedǝa kasaddowo!» yeno.
MRK.1.16	Yim laa Isa ci bǝrǝm Galileyea jǝgai duwon, Siman-a yanjugǝna Andarawus-a buni taramnja bǝrǝmdǝro fijagai kiro. Tayidǝ buni tawu. 
MRK.1.17	Isaye tayiro: «Arowo wua sǝgaiwo, nayia kam tawuro njadǝkki,
MRK.1.18	Sadǝman buni taramnja koljane tia geya.
MRK.1.19	Koro gana fuwuyenniya, Yakuba tada Jabadiye-a yanjugǝna Yahaya-a curo maarayen buni taramnja caassai kiro. 
MRK.1.20	Sadǝman tayia bowoje cijane bawanja Jabadi-a kidawunju-aa curo maaradǝyen koljane tia geya.
MRK.1.21	Daji Isa-a fuwurawanju-a bǝrni Kafarnaambero kadira. *Yim tustuye kidǝnniyama, Isa dandallo ngaye jamaa alamdu badiyeno. 
MRK.1.22	Jamadǝ alamdunjudǝa ajapkera, dalilnjudǝ alamdunjudǝ malǝmba Attaurayedǝ gai gǝni, kǝnduwoaro manaji nangaro. 
MRK.1.23	Sa adǝn curo dandalnjadǝyen karuwama laa burwu cakke: 
MRK.1.24	«A! Isa kam Najaratte, awi lambonǝm andiro? Andia siduwuro wa kadim? Nia asunjǝkkǝna, nima Tayir Alayedǝ wo!»
MRK.1.25	Amma Isa sedandǝro jǝkkade mana dapciye: «Cinǝm jange kamdǝa kolle luwe!» yeno. 
MRK.1.26	Daji sedandǝ burwu dunoa cakke kamdǝa jǝjǝkce kolje kiluwo. 
MRK.1.27	Tayi samma ajapcane amanjaro: «Attǝ awi? Alamdu jiɍi bǝɍin, diye! Kǝnduwoaro sedansoro wada ciya, jagai!» cani. 
MRK.1.28	Sadǝman lawar Isaye cidi Galileye ngaro tatargaada.
MRK.1.28	______________________________________________________________________
MRK.1.28	______________________________________________________________________
MRK.1.29	Dandaldǝn keluwunniyama, Isa-a Yakuba-a Yahaya-a rokko fado Simanne-a Andarawusse-aro leyera. 
MRK.1.30	Ya kǝsai Simannedǝ dondi bowada, kange tia cǝdana. Daji Isaro lawarnju wulyeyeranniya, 
MRK.1.31	nanjuro leje mukkonju cǝdane tia kisango. Kangedǝ tia kolje, ti ye tayia sosadu badiyeno.
MRK.1.32	Yim adǝa kǝngal kikkurunniya, am dondi-a karuwamaso-a sammaa na Isayero kewudo. 
MRK.1.33	Am bǝrnidǝye samma ci fadodǝyen captana duwon, 
MRK.1.34	Isa am kada kasuwa jiɍi jiɍia isangayeyeno, koro sedanna kada duyeno. Amma sedannadǝro manadu amarjǝgǝnni, ti wunduro nojana nangaro.
MRK.1.35	Wajǝnanjua suwa lǝp Isa tawaje culuwe na wunduma baworo leje nadǝn moduwa kido. 
MRK.1.36	Siman-a amanju-a ye tia madaro keluwo. 
MRK.1.37	Kewandǝnniya, tiro: «Am samma nia manjai,» yera. 
MRK.1.38	Isaye tayiro: «Bǝlawa gadero leniyo, amnja yero mana Alaye yiddǝkko! Adǝma nangaro kadikko,» yeno. 
MRK.1.39	Adǝgaima Isa bǝla bǝlaro leje dandalnjan ambo mana Alaye wuljiyi, sedanna ye duji ngai duwon, cidi Galileye sammaa diriyeno.
MRK.1.40	Kam barasua laa na Isayero ise tungurumje tia lowoje: «Raammaa, rangǝme wua isangasǝgǝme tayirro wallǝkki,» yeno. 
MRK.1.41	Isa kamdǝa njunoje mukko sajiye tia leje: «Raakkǝna, tayirro walle!» yeno. 
MRK.1.42	Sadǝman barasudǝ tia kolje tayirro walyeno. 
MRK.1.43	Daji Isa tiro marmarea cǝdde tia salamgeno. 
MRK.1.44	Tiro: «Bare awima wundumaro wulgǝmmi, amma lene ɍimandǝro fǝledǝgǝne. Tayirro wallǝmmadǝ, sadaa Nawi Musa wuljǝnadǝa de, jamaro shedaro waljo!» yeno. 
MRK.1.45	Adǝ yaye kamdǝ leje ngǝwuro manaje lawardǝa ndarasoro tataryeyeno, har Isa bǝla fimaro rakce federo ngayiwawo, sai karaa wunduma bawolan dǝgai. Koro jama ndarasoyen yaye nanjuro isai.
MRK.2.1	Ngawo kawu ganayen Isa bǝrni Kafarnaambero walladanniya, jamadǝ ti fadonno fangera. 
MRK.2.2	Am ngǝwu isane captane, har cinnaman na baworo walyeno. Tayiro mana Alaye cǝddi duwon, 
MRK.2.3	am dewu kam tiyi nunaa laa ngojane isane nanjuro kewudo. 
MRK.2.4	Amma jama captana nangaro rakcane Isaa karǝnjaiwawodǝ, daji sorodǝro jawane kǝla sorodǝye na Isa dǝganadǝn kajane kamdǝa kǝla bǝnaramnjuyen sayeyera. 
MRK.2.5	Isa kambǝrsenjadǝa kirunniya, kam tiyinju nunaadǝro: «Tadani, biwunǝm gawurdǝna,» yeno.
MRK.2.6	Daji malǝmba Attauraye laa nadǝn napkada karwunjan: 
MRK.2.7	«Awiro kam attǝ ngai wulji? Alaa gaskajǝna, diye! Ala gǝnia, wunduma kambo biwu gawurjiyi bawo, mare?» cani. 
MRK.2.8	Sadǝman Isa awo karwunjaye asuje tayiro: «Awiro karwundon awo ania wulluwidǝ? 
MRK.2.9	Ndaso gǝle kam tiyinju nunaa adǝro budu wo: “Biwunǝm gawurdǝna” wulduma ra “Cine bǝnarammǝm ngone lene!” wulduma? 
MRK.2.10	Nonowo, Tada Kambedǝ
MRK.2.11	«Niro wulnjǝgǝkki, cine bǝnarammǝm ngone fannǝmbo lene!» yeno. 
MRK.2.12	Sadǝman kamdǝ fuwu am sammayen cije bǝnaramnju ngoje leyeno. Tayi samma jauro ajapcane Alaa congorǝne: «Awo adǝ gai ngaltema ruiyende!» yera.
MRK.2.13	Koro Isa walde ci bǝrǝmbero kadio. Am kada kadami nanjuro isane tayia alamgeno. 
MRK.2.14	Kodu cǝdi duwon, Lewi tada Alfawusse kidaramnju akki mowoyen napkadaa kiro. Isaye tiro: «Wua sǝgai!» yenniya, cije tia giya.
MRK.2.15	Isa fado Lewiyen masǝnaro napcǝna duwon, akki mowomaso-a biwuma gadeso-a kada ye ti-a fuwurawanju-a rokko masǝna dioro napkera, tayi gai kada tia jaana nangaro. 
MRK.2.16	Malǝmba Attauraye kǝwu Farisawaye laa Isa biwumaso-a akki mowomaso-a rokko masǝna cadiro kerunniya, fuwurawanjuro: «Awiro Isa akki mowomaso-a biwuma gadeso-a rokko masǝna cadidǝ?» yera. 
MRK.2.17	Isa adǝa fangenniya, tayiro: «Kam dondi gǝnia, kam ngadǝ lowotor majiwawo. Jiremasoa gǝni, biwumasoa bowoduro
MRK.2.18	Fuwurawa Nawi Yahayaye-a Farisawaye-a asem
MRK.2.19	Isaye tayiro: «Mai larusaye dawunjan duwon, ngaladiya asem cadai wa? A’a, mai larusaye dawunjan duwon, asem cadaiwawo. 
MRK.2.20	Amma sa ise mai larusayedǝa dawunjan cattuluwiya, sa adǝn duwon asem cadai.
MRK.2.21	«Wunduma guntu batta bǝɍinne ingiro cakke captǝnni ngoje kajǝmu dinaro cukkududiwawo. Ngai cǝdia, batta bǝɍindǝ dinadǝyen capte kardudǝ cayemaro kuraro walji. 
MRK.2.22	Koro wunduma diben bǝɍin ngoje satki dinaro fijiyiwawo. Ngai cǝdia, dibendǝ satkidǝa falji.
MRK.2.23	Yim tustuyea laa Isa-a fuwurawanju-a kulo algamaye rejane kojai duwon, fuwurawadǝ kǝla algamaye fifirdu badiyera. 
MRK.2.24	Farisawa laaye tiro: «Akko rui, awiro fuwurawanǝm awo yim tustuyea kǝndoro haramdǝa cadidǝ?» yera. 
MRK.2.25	Isaye tayiro: «Sa Nawi Dauda-a amnju-a kǝna fanjanadǝn, awo cǝdǝnadǝa ngaltema kitawulan kǝranuwwi wa? 
MRK.2.26	Jaman Abiyatar ɍiman kurayedǝn curo Fado Alayero ngaye burodi sadaaye ngoje jǝgǝre amnju yero ce gewo. Ɍimannaro gǝnia, am gadero burodi sadaaye ngǝrodǝ haram!»
MRK.2.27	Daji Isaye tayiro: «Ala kamdǝa yim tustuye nangaro alakcǝnni, yim tustuyedǝa kam nangaro alakkeno. 
MRK.2.28	Adǝ nangaro Tada Kambedǝ kǝma yim tustuye, diye!» yeno.
MRK.3.1	Koro Isa walde dandallo kǝrgawo. Nadǝn kam laa mukko canaa mbeji. 
MRK.3.2	Am laa ye Isaro ayau gǝnaduwu caraana nangaro hangalnjayen tia ninijai, yim tustuyeaman kamdǝa isangayeyenoaro. 
MRK.3.3	Daji Isa kam mukko canaadǝro: «Cine dawunden dane!» yeno. 
MRK.3.4	Koro jamadǝro: «Yim tustuyea ngǝla kǝndo ra diwi kǝndoma halal wo? Ro njǝkkawo ra ro tuluwoma halal wo?» cǝne kiworo. Amma gǝm kedo. 
MRK.3.5	Isa gǝrgaje kǝla karwukibbanjayen karwunju jauro kuttaje tayia ninije kamdǝro: «Mukkonǝm sane!» yeno. Sayenniya, mukkonju kǝlewa salairo walyeno. 
MRK.3.6	Farisawadǝ dandaldǝn keluwunniyama, lejane am Mai Hirudusse-a rokko sawardane jawal Isaa njejoye mayera.
MRK.3.7	Daji Isa-a fuwurawanju-a cijane ci bǝrǝmbero leyera. Cidi Galileyen am kada kadami tia geya. Koro am lardu Yahudiyaye-a 
MRK.3.8	Jerujalembe-a lardu Idumiyaye-a cidi adinnam bǝrǝm Jordaniye-a cidi bǝrni Tirre-a Sidonne-ason kada kadami ye awo Isa cǝdisodǝa fanjane nanjuro kadira. 
MRK.3.9	Adǝgaima Isaye fuwurawanjuro bare am kada captanadǝ tia gǝgǝrǝpcaganniro maara tiro dabbarjaa yeno. 
MRK.3.10	Isa am kada isangajǝgǝna nangaro, am kasuwaasodǝ tia lejaro gǝgǝrǝptagai. 
MRK.3.11	Sedanso ye tia caruiya, fuwunjun tungurumjane ngujane yiljane: «Ni Tada Alaye!» cani. 
MRK.3.12	Amma bare tia isanojaganniro tayiro jauro kikkado.
MRK.3.13	Daji Isa kǝla kauyero juwane am tayilan mǝradunjuadǝa bowoje nanjuro kadira. 
MRK.3.14	Curonjan mewun yindin kǝreje tayia kǝngayambanjuro galayeno. Nianjudǝ ti-a rokko napca, tayia cunodo leja kawuɍinjua jamaro wuljaa, 
MRK.3.15	kǝnduwo sedan dudaye cawando. 
MRK.3.16	Akko am mewun yindin galajǝnadǝ, tayima Siman kam tiro cu Biturus cakkǝnadǝ, 
MRK.3.17	Yakuba tada Jabadiye, yanjugǝna Yahaya-a, tayi yindi yero cu Bonaji cakkǝna, maananjudǝ tadawa raduye,
MRK.3.18	koro Andarawus, Filibus, Bartolomi, Matiyu, Toma, Yakuba tada Alfawusse, Tadawus, Siman kam Kan’anaye,
MRK.3.19	Yahusa Iskariyot kam mukko kǝladowayero Isaa sǝrǝttuwumadǝ.
MRK.3.20	Daji Isa fadoro wallada. Jama kada ye caye gai captane, har Isa-a fuwurawanju-aro masǝna kǝmboro katkero. 
MRK.3.21	Kǝramiyanju adǝa fangeranniya, tia taro leyera, hangal tia maujǝna cani nangaro. 
MRK.3.22	Koro malǝmba Attauraye Jerujalemlan isanadǝye: «Beljabul
MRK.3.23	Daji Isa tayia bowoje misalnin tayiro wuljiye: «Awiawin Yiwulis rakce Yiwulissa duji? 
MRK.3.24	Kǝrmai duwon kǝlanjuro yaktiyia, rakce dǝgaiwawo. 
MRK.3.25	Fado duwon kǝlanjuro yaktiyia, fadodǝ ye rakce dǝgaiwawo. 
MRK.3.26	Yiwulis ye kǝlanju lawalaje yaktiyia, rakce dǝgaiwawo, dunonju cerǝna. 
MRK.3.27	Wunduma rakce fado kam dunoayero ngaye kǝndanju cǝmoyiwawo, sai kam dunoadǝa cikkeriya duwon. Cikkeriya, kǝndanju cǝmoyi.
MRK.3.28	«Jiremaro nayiro wulnjagakki, biwu dio-a Alaa bastu-a samma kambo gawurdiyi. 
MRK.3.29	Amma kam Ruhu Alayea bassimadǝ, tǝmmaro tiro gawurdiyiwawo. Biwu har abadaro gawurdiwawo cǝdo!» yeno. 
MRK.3.30	Adǝa wuldunjudǝ, ti karuwama cani nangaro.
MRK.3.31	Isaye yanju-a yanjugǝnaso-a isane ci fadoyen dajane am tia bowojaro kenodo. 
MRK.3.32	Am kada ye Isaa dirijane kǝljane napcana duwon, tiro: «Yanǝm-a yanǝmgǝnaso-a deyan nia manjai,» yera. 
MRK.3.33	Isaye tayiro: «Wunduso yani-a yanigǝnaso-adǝ wo?»
MRK.3.34	am nadǝn napcanadǝa ninije: «Akko yani-a yanigǝnaso-adǝ! 
MRK.3.35	Wundu duwon awo Ala cǝraanaa cǝdimadǝ, tima yani-a yanigǝna-adǝ wo!» yeno.
MRK.4.1	Koro Isa walde ci bǝrǝmben jamaa alamdu badiyeno. Am kada kadami nanjun captane, har maararo ngaye napkeno. Amdǝ samma ye cidilan ci bǝrǝmdǝyen dajana ngai duwon, 
MRK.4.2	awo kadan misalnin jamaa alamgeno. Curo alamdunjuyen tayiro: 
MRK.4.3	«Fanowo, kam laa kuloro algama jǝjǝrduro kiluwo. 
MRK.4.4	Jǝjǝrji ngai duwon, kasuni laa jawalnin fiyada. Daji ngudowa isane cotto gewo. 
MRK.4.5	Kasuni laa ye na kau kaua katti ngǝwu bawoalan fiyada. Katti ngǝwu bawodǝro, sadǝman ɍiyeno. 
MRK.4.6	Amma kǝngal samero tatkenniya, kausu jauje fǝrdu bawo nangaro ɍimje ngamgeno. 
MRK.4.7	Kasuni laa ye na ngiwian fiyada. Ngiwidǝ ɍije algamadǝa kimicciye, kǝla cakkǝnni. 
MRK.4.8	Amma kasuni laadǝ ye na katti ngǝlaan fiyadanniya, ɍije kǝla ficce nema tai daje kekko, laa tada fiakku fiakku, laa firakku firakku, laa mia mia,» yeno. 
MRK.4.9	Daji Isaye tayiro: «Kam sǝmonjuamadǝ fanjo!» yeno.
MRK.4.10	Na Isayen wunduma gade baworo walyenniya, tayi mewun yindindǝ-a amnju gade tia dirijane kǝljanadǝ-a kǝla misalladǝyen tia keworo. 
MRK.4.11	Isaye: «Nayiro asǝr nodo bargaa Alaye noduro amardǝgǝna, amma tayi dawundon bawomasodǝro awiso misalnin wuldiyi. 
MRK.4.12	Ngaima: “Caruima, asujaiwawo. Fanjaima, caɍiwawo. Adǝ gǝnia, Alaro waldane biwunja gawurdǝna!”»
MRK.4.13	Koro Isa walde tayiro: «Misal adǝa asunuwwi wa? Awiawin gǝle misal gade asunuwi? 
MRK.4.14	Kasuni jǝjǝrdumadǝ mana Alaye jǝjǝrjo. 
MRK.4.15	Kasuni kǝla jawallen fidǝnasodǝ, tayima am manadǝa fanjana duwon, sadǝman Yiwulis ise mana tayilan fidǝnadǝa cuttuluwidǝ wo. 
MRK.4.16	Tayi na kauan fidanasodǝ ye, tayima am manadǝa fanjaiyama, karwu kǝjiaro camoyidǝ wo. 
MRK.4.17	Amma tayilan fǝrdu bawo nangaro, tussaiwawo. Kǝla manadǝyen kuttu casaiya, bi am tayia basarjaiyama, wajane koljai. 
MRK.4.18	Am laaso ye kasuni na ngiwian fidǝnasodǝ, tayima am manadǝa fanjana duwon, 
MRK.4.19	karwungai dio so, arsiyi mangardu so, awo gade luwaptu so karwunjaro ngasaane manadǝa kǝpcane tayiro faidajiyiwawodǝ wo. 
MRK.4.20	Amma tayi na katti ngǝlaan fidanasodǝ, tayima am manadǝa fanjane ngojane karwunjan rojana tayiro faidajiyi, nema laa tadanju fiakku, laa firakku, laa mia mia casakkidǝ wo.»
MRK.4.21	Koro Isa walde: «Fatǝladǝa kǝmon tǝmdaro ra cidiya dǝgǝllen gǝnaduro cawudi wa? A’a, tia kǝla gǝnaduramnjuyen gǝnaji. 
MRK.4.22	Awima gǝraada federo culuwiwawodǝ bawo, koro awima asǝrre isanodiwawodǝ ye bawo. 
MRK.4.23	Kam sǝmonjuamadǝ fanjo!» 
MRK.4.24	Koro tayiro: «Awo fanuwiro hangal gǝnanowo! Jiɍi ambo ngalgǝwwadǝ gai, nayi yero ngalnjagai, koro adǝa kojǝna nayiro njasargai. 
MRK.4.25	Kam nanjun awoamadǝ,
MRK.4.26	Koro Isa walde: «Nodo bargaa Alayedǝ alamanju kam laa kasuni cidiro fijiyi gai. Fijiyiya, 
MRK.4.27	bune yen kal, kausu yen kal bonewane cǝdi, kasunidǝ ye ɍije wuraji, amma jiɍi fin tǝdi nojǝnni. 
MRK.4.28	Kattidǝma cakke nema culuwi. Burwon kal cǝdiya, kǝla ficci. Kǝla cuttuluwiya, sim cǝdi. 
MRK.4.29	Bafiyama, tawida ngoje cǝwǝrdi, sa kalaye isǝna nangaro.»
MRK.4.30	Koro Isa walde: «Awiro nodo bargaa Alayea rattalgǝiye? Misal fin gǝle tia fisarniye? 
MRK.4.31	Alamanju kasuni mutarre gai. Kasuni mutarredǝ, curo kasuniya am cidilan fijai sammayen tima tǝngǝɍi wo. 
MRK.4.32	Amma fijaiya, ɍije kǝskawa jǝrwulan sammaro kura woro walje, dǝlam kura kura cǝde, har ngudoso rakcane kaudinjun fannja cadandi,» yeno.
MRK.4.33	Kǝla raktunja fanduyen Isa tayiro mana Alayea misal kada jiɍi adǝ gainin wulyeyeno. 
MRK.4.34	Misalnin gǝnia, awima tayiro wuljǝgǝnni. Amma sa nanjun jama baworo waljiya, fuwurawanjuro awiso fisarjiyi.
MRK.4.35	Yim adǝa dunia lǝmdu cǝdi duwon, Isaye fuwurawanjuro: «Leniyo bǝrǝmdǝa falliyo ci ingiye todǝro koniyo!» yeno. 
MRK.4.36	Daji jamadǝa kolyeranniya, maaradǝn Isaa ngojane leyera. Maara gade ye rokkonjun mbeji. 
MRK.4.37	Daji karuwa dunoa cije ingi bǝrǝmbe cambalje maaradǝro fidiye, har maaradǝa lǝptu mayeno. 
MRK.4.38	Sadǝn Isa ngawo maaradǝyen kǝlanju birlan kǝnǝm cǝdi. Fuwurawanjudǝ tia kǝnǝmnin kesangǝranniya, tiro: «Sayinna, nuiye, ni lambonǝm bawo wa?» yera. 
MRK.4.39	Isa cije karuwadǝro jǝkkade ingi bǝrǝmbedǝro: «Waldǝne gǝm bone!» yenniya, karuwadǝ daje dunia gǝmbo walyeno. 
MRK.4.40	Daji Isaye tayiro: «Awiro yaayew? Kua yaye kambǝrsendo bawo wa?» yeno. 
MRK.4.41	Fuwurawanjudǝ jauro rijane amanjaro: «A! Wundu gǝle kam attǝ? Karuwa-a bǝrǝm-ama mananju jagai!» yera.
MRK.5.1	Daji Isa-a fuwurawanju-a bǝrǝmdǝa faljane kojane cidi Gǝrasawuyero kadira. 
MRK.5.2	Isa maaradǝlan jǝpkenniyama, karuwama laa kaurilalan culuwe tia kapkeyeno. 
MRK.5.3	Kamdǝ kaurilalan kǝrga, koro wunduma rakce tia cikkeriwawo. Saɍgalaman tia geroro yojiwawo. 
MRK.5.4	Calan ngǝwuro sinju-a mukkonju-aro saɍga casakkǝna yaye, kullum kǝjan kǝjanno kakamji. Wunduma rakce tia rojiwawo. 
MRK.5.5	Bune-a kausu-a curo kaurila-a kauwa-ayen burwu cakke tiyinju kaunin rereji kǝrga.
MRK.5.6	Kamdǝ Isaa kuruwun kirunniya, cǝgase ise fuwunjun tungurumje nguje 
MRK.5.7	dunonjuro yilje: «Awi lambonǝm wuro, Isa Tada Ala Mai Samemayedǝ? Fuwu Alayen lowonjǝkkǝna, bare wuro ajawu gǝnasǝgǝmmi!» yeno. 
MRK.5.8	Adǝa wuldunjudǝ, Isaye calan tiro: «Sedan, kamdǝa kolle luwe!» cǝnna nangaro. 
MRK.5.9	Daji Isaye tiro: «Wundu cunǝm?» cǝne kiworǝnniya, tiye: «Cuni Kǝwu Sojiyaye,
MRK.5.10	Bare tayia cididǝlan dujǝnniro Isaa ngǝwuro lowoyeno. 
MRK.5.11	Nadǝn alade kada kǝla kau kuruwuyen newo cadi ye mbeji. 
MRK.5.12	Koro sedannadǝ Isaa lowojane: «Aladeyadǝro dusagane curonjaro ngayiyo!» yera. 
MRK.5.13	Tayiro amarjiye caluwe curo aladeyadǝyero kasargawo. Daji aladeyadǝ alama dǝwu yindi gai ngǝrǝmjane kaulan jǝpcane bǝrǝmdǝro fidagane ingiye ngoje kasuno.
MRK.5.14	Sǝniya aladeyayedǝ cagase lejane bǝladǝ-a karaanju-alan lawardǝa ambo wulyeyera. Amdǝ ye awo wakkajǝnadǝa kuroro keluwo. 
MRK.5.15	Na Isayero isane kam duwon tilan kǝwu sedannaye caluwunadǝ kajǝmunju ye lujǝna, hangalnju ye kalkaljǝna napkada kerunniya, riyera. 
MRK.5.16	Tayi lamar adǝa carunadǝ awo karuwamadǝ-a aladeyadǝ-aro wakkajǝgǝnadǝa amdǝro wulyeyera. 
MRK.5.17	Daji amdǝ ye Isa cidinja koljoro tia lowodu badiyera. 
MRK.5.18	Isa maaradǝro ngayi duwon, kam tilan sedanna caluwunadǝ ye Isaa lowoje kasacco rokkonjun dǝga yeno. 
MRK.5.19	Isa tiro amarjǝgǝnni, tiro: «Waldǝne fannǝmbo, ser kura Kǝmande niro njǝddǝnadǝ-a jiɍi nia njunonjǝnadǝ-a tayiro satkǝgǝne!» yeno. 
MRK.5.20	Daji kamdǝ leje cidi Bǝlamewuyen ser kura Isa tiro cǝddǝnadǝa ambo wulduwu badiyeno. Tayi samma ajapkera.
MRK.5.21	Koro Isa walde maaradǝn bǝrǝmdǝa falje koyenniya, jama kada isane tia dirijane kǝlyera. Isa ci bǝrǝmben duwon, 
MRK.5.22	kam laa wurawa dandaldǝye falnja cunju Jairus nadǝro kadio. Isaa kirunniya, fuwunjun tungurumje 
MRK.5.23	tia jauro lowoje: «Feroni kǝlayakku no cǝdi. Are mukkonǝm tiro gǝnagǝne, ngajo roaro dǝgaro!» yeno. 
MRK.5.24	Isa cije kamdǝ-a rokko leyera. Koro jama kada jaane tiro kǝkǝldagane tia gǝgǝrǝpkeyera.
MRK.5.25	Kamu laa ye nadǝn mbeji, kǝrwu mewun yindinno bu fidanju
MRK.5.26	Mukko karwunma ngǝwusoyen jauro leiya cana, koro kǝndanju sammaa cuwatkǝna yaye, kalkalnju cuwandǝnni, kasuwadǝ fuwu juwui. 
MRK.5.27	Daji lawar Isayedǝa fangenniya, kamudǝ ise ngawoyen susuje kalwunjudǝa leyeno, 
MRK.5.28	awoa karwunjun: «To, kajǝmunju bas lekkia, ngakki,» cǝni. 
MRK.5.29	Sadǝman bu fidanju dayeno, koro nanlewa cuwandǝnaro tiyinjun fangeno. 
MRK.5.30	Sadǝman Isa ye kǝnduwo tilan culuwunaro asuje dawu jamadǝyen suworde: «Wundu kalwuni lejo?» cǝne kiworo. 
MRK.5.31	Fuwurawanjudǝye tiro: «A! Jamadǝ niro kǝkǝldagane gǝgǝrǝmnjaana rumma duwon, wundu nia lenjoro korǝmidǝ?» yera. 
MRK.5.32	Amma Isa memeje kam adǝa cǝdǝnadǝa kuroro mayeno. 
MRK.5.33	Kamudǝ awo tiro wakkajǝgǝnadǝa nojǝna nangaro, rije lolojiaro ise fuwunjun tungurumje tiro jiredǝ ngaa wulyeyeno. 
MRK.5.34	Daji Isaye tiro: «Feroni, kambǝrsenǝm nangaro njǝkkawo fandǝmma! Kǝlewan lene, nanlewa yade!» yeno.
MRK.5.35	Isa tiro manajiyi ngai duwon, am laa fado kam kura dandaldǝyen isane tiro: «Feronǝm bawojǝna. Awiro malǝmdǝa gadero suwollǝmi?» yera. 
MRK.5.36	Amma Isa awo wuljaidǝa fangenniya, kura dandalledǝro: «Bare rinǝmmi, biya yasarai!» yeno. 
MRK.5.37	Biturus-a Yakuba-a yanjugǝna Yahaya-a gǝnia, bare wunduma gade tia jǝganni yeno. 
MRK.5.38	Fado kam kura dandalledǝyero kadiranniya, Isa jama captana kalala fijai kiro, laa so cadi, laa waiyo cani. 
MRK.5.39	Kǝrgaanniya, Isaye tayiro: «Awiro kalala finuwi ye, so diwi yedǝ? Ferodǝ bawojǝnni, kǝnǝm cǝdi,» yeno. 
MRK.5.40	Amma tia rujane tiro kaasu keddo.
MRK.5.40	Amdǝ sammaa deyaro kittuluwunniya, ferodǝye bawa-a ya-a am tia casadduwunadǝ-aa ngoje na ferodǝyero kasargawo. 
MRK.5.41	Ferodǝa mukkoyen kidanniya, tiro: «Talita kum!» yeno, maananjudǝ: «Feroma, niro wulnjǝgǝkki, cine!» 
MRK.5.42	Sadǝman ferodǝ cije dadadu badiyeno. Tidǝ kǝrwunju mewun yindin. Adǝa kerunniya, jauro ajapkera. 
MRK.5.43	Daji Isa wada ce tayiro bare wunduma lawar adǝa fanjǝnni yeno. Koro awo kǝmboye ferodǝro cado yeno.
MRK.6.1	Daji Isa nadǝa kolje bǝla wurajǝnadǝro kadio. Fuwurawanju ye tia geya. 
MRK.6.2	Yim tustuyea dandallan jamaa alamdu badiyeno. Am tia kǝrǝnjana ngǝwuso ajapcane: «Ndaran kam attǝ awo ania kiwando? Nanrashidu tiro tina attǝ awi? Koro ndayilan awo ajabba ajabba mukkonjuyen tǝdi? 
MRK.6.3	Ti gǝna katako karoma, tada Merambe, yeiya Yakubaye-a Josiye-a Yahusaye-a Simanne-adǝ wo? Koro yanjugǝna ferowadǝ-a rokko kǝrgaiye, mare?» cane tia kasatturo wayera. 
MRK.6.4	Isaye tayiro: «Nawi curo bǝlanjaye-a durnjuye-a am fannjaye-aro kajia, darajanjua,» yeno. 
MRK.6.5	Adǝ nangaro nadǝn awo ajabba ajabba rakce cǝdǝnni, sai am dondi gana laaro mukkonju gǝnajiye tayia isangayeyeno. 
MRK.6.6	Adǝgaima Isa kǝla kambǝrsenambunjayen ajapkeno. Daji bǝla bǝlaro leje jamaa alamdu badiyeno.
MRK.6.7	Daji Isa mewun yindindǝa bowoje tayiro kǝnduwo kǝla sedannayen ce tayia yindi yindiyen nodo badiyeno. 
MRK.6.8	Tayiro wada ce bǝlawurodǝro ka gǝnia, bare awima ngojanni: kǝmbo, bi ngǝrwu, bi wuɍi, 
MRK.6.9	koro suno casakko, amma bare gǝmaje yindi ngojanni yeno. 
MRK.6.10	Koro tayiro: «Ndaran yaye fado ngawuwwadǝn nammowo, har kawu nadǝa kolluwiro. 
MRK.6.11	Amma ndaran yaye nayia njamowonni bi manando fandu wayeraa, nadǝa kolluwiya, katti sindoye kagangowo,
MRK.6.12	Adǝgaima kǝngayambanjudǝ lejane ambo kawuɍi cadde tuwa cado yera. 
MRK.6.13	Sedan kada duyera, koro am dondi kadaro kǝndawu jaitunne fijagane samjagane tayia isangayeyera.
MRK.6.14	Mai Hirudus lawar ani sammaa fangeno, dalilnjudǝ cu Isayedǝ ndarasoro tatardǝgǝna nangaro. Am laaye: «Yahaya Kasalama roaro walje cijo! Adǝma nangaro kǝnduwo awo ajabba ajabba dioye nanjun mbeji,» cani. 
MRK.6.15	Laaye: «Ti Nawi Iliya,» cani. Laaye: «Ti nawi, nawiya kureye falnja gai,» cani. 
MRK.6.16	Amma Mai Hirudus adǝa fangenniya, tiye: «Yahaya kam kǝlanju kammǝkkǝnadǝ roaro walje cijo!» yeno.
MRK.6.17	Caman Mai Hirudus Ya Hirudiyaa, ti kamu yanjugǝna Mai Filibusse duwon, kamuro cǝmowona. Ti nangaro, Mai Hirudus cakke Yahayaa cadane cekkere kosoro kesakko, 
MRK.6.18	dalilnjudǝ Yahayaye Mai Hirudusso: «Kamu yanǝmgǝnaye mowodǝ haram!» cǝnna nangaro. 
MRK.6.19	Koro Ya Hirudiya Yahayaa wul wajǝna, har tia roro njejoro maji. Amma jawal cuwandǝnni, 
MRK.6.20	dalilnjudǝ Mai Hirudus Yahayadǝ jirema ye, kam Alaye yero asujiye tia rije cǝɍiwi nangaro. Mai Hirudus tia kǝrǝnjiya, hangalnju ciji, adǝ yaye mananju fanduro cǝraana.
MRK.6.21	Ngaima duwon Ya Hirudiyaye sanju kadio.
MRK.6.22	Fero Ya Hirudiyaye ise bikke kirandǝnniya, Mai Hirudus-a kusottowanju-a ye karwunja jauro kǝjiyeno. Mai Hirudusse ferodǝro: «Awi yaye ronǝm cǝraanadǝa suwore niro njikke!» yeno. 
MRK.6.23	Kansi juwune tiro: «Kore! Awodǝ reda cidiniyero walyeno yaye, niro njikki,» yeno. 
MRK.6.24	Daji ferodǝ culuwe yanjuro: «Yani, awiro tia korǝkki?» yenniya, Ya Hirudiyaye: «Kǝla Yahaya Kasalamaye!» yeno. 
MRK.6.25	Sadǝman ferodǝ dǝgalje na Maidǝyero walde tiro: «Wuro kǝrmamaro kǝla Yahaya Kasalamaye curo buwuruyen simiya, raakko!» yeno. 
MRK.6.26	Maidǝ karwunju jauro kuttu yaye, kansi bonju-a kusottowanju-a nangaro ferodǝro daptuwu cǝraanni. 
MRK.6.27	Sadǝman kowonanju laaro wada ce kǝla Yahayayedǝa cuwudo yeno. Kowonadǝ leje kosolan kǝla Yahayaye kamje 
MRK.6.28	kǝlanjudǝa buwurulan cuwude ferodǝro kaino, ti ye ngoje yanjuro kaino. 
MRK.6.29	Fuwurawa Yahayaye lawar adǝa fangeranniya, isane kaminnju ngojane caade kauriro casakke sǝnayera.
MRK.6.30	Kǝngayambadǝ na Isayen captane awo cadǝna-a jiɍi jamaa alamjana-a sammaa tiro wulyeyera. 
MRK.6.31	Isaye tayiro: «Arowo runde karaa na wunduma bawo laaro leniyo, tussowo!» yeno, dalilnjudǝ am kada kadami nanjaro isane waldai, har dama masǝna dioyemaa cawandǝnni nangaro. 
MRK.6.32	Daji tayi runja maararo ngasaye karaa na wunduma baworo leyera. 
MRK.6.33	Amma ledu cadilan am kada tayia carune asujane bǝla samman caluwe silan cagase tayin fuwunno nadǝro leyera. 
MRK.6.34	Isa maaradǝn jǝpkenniya, jama kada captanadǝa cure tayia njunoyeno, tayi alama dimiya sǝni bawoa gai nangaro. Daji awo kadan tayia alamdu badiyeno. 
MRK.6.35	Dunia lǝmgenniya, fuwurawanju isane tiro: «Na adǝ karaa bowu, koro dunia ye lǝmjǝna. 
MRK.6.36	Jamadǝa salamme, bǝla-a bǝladeya-asoro leja awo kǝmboye cesiwo!» yera. 
MRK.6.37	Amma Isaye tayiro: «Nayima awo kǝmboye tayiro yowo!» yeno. Tayiye: «A! Leniye kǝmbo dinariyus
MRK.6.38	Isaye: «Burodi ndawu taw? Lenowo ruiwo!» yeno. Lejane kerunniya, tiro: «Uwu buni yindi-a,» yera. 
MRK.6.39	Daji Isa wada ce jamadǝa yakca kǝwu kǝwuro kǝla kajim kǝɍiyen napca yeno. 
MRK.6.40	Adǝgai amdǝ yaktane laa mia mia, laa fiwu fiwuro napkera. 
MRK.6.41	Daji burodi uwudǝ-a buni yindidǝ-a ngoje kǝla samero sapce Alaro ardiyenniya, burodidǝa fǝsakce fuwurawanjuro ce fuwu jamadǝyen gǝnayera. Koro buni yindidǝ yea tayi sammaro dagaryeyeno. 
MRK.6.42	Tayi samma jawune kulyera. 
MRK.6.43	Fuwurawadǝ gaptowo burodiye-a buniye-aa capkeranniya, jowo mewun yindin kesǝmbǝɍo. 
MRK.6.44	Am burodi adǝa jawunadǝ kongwa dǝwu uwu.
MRK.6.45	Sadǝman Isa fuwurawanjudǝa cakke tin fuwunno bǝrǝmdǝa koja ci todǝro bǝla Baitsaidayero lejaro maararo kasargawo, ti ye jamadǝa salamji yeno. 
MRK.6.46	Tayia salamgenniya, moduwa dioro kǝla kau kuruwuyero giwa. 
MRK.6.47	Kǝngal kikkurǝnniya, maaradǝ dawu ingiyen, Isa ye ti tilonju lok kǝla kauyen. 
MRK.6.48	Karuwa dunoa nangaro fuwurawanju kiaddin fuwuro lejairo kirunniya, Isa sa yakku buneyen kǝla ingiyen silan nanjaro kadio. Karǝnnjayen kodu cǝraana duwon, 
MRK.6.49	Isa kǝla ingiyen silan ledu cǝdidǝa kerunniya, kaime kam nunaye cane burwu kesakko. 
MRK.6.50	Tayi samma tia caruna ye, karwunja kamdǝna ye. Sadǝman Isa tayiro manajiye: «Karwundo gerowo, wuma! Bare rinuwwi!» yeno. 
MRK.6.51	Daji tayiro kǝldiye maaradǝro kǝrgaanniya, karuwadǝ gǝm nǝmgeno. Tai dajane ajapcana, 
MRK.6.52	dalilnjudǝ maana lamar burodi uwuyedǝa asujanni, kǝlanja tikkerǝna nangaro.
MRK.6.53	Daji bǝrǝmdǝa faljane koyeranniya, cidi Gennesarettero isane maaradǝa kekkero. 
MRK.6.54	Maaradǝn jǝpkeranniyama, am cididǝye Isaa asuyera. 
MRK.6.55	Adǝgaima amdǝ cagase cididǝ ngaro tatardagane amnja dondiso kǝla bǝnaramnjayen ngojane ndara yaye na ti mbeji fanjanadǝro njado badiyera. 
MRK.6.56	Bǝladeya, bi bǝla, bi bǝla kuloye, biya ndara duwon na lejǝna ngasoro am dondisodǝa ngojane cawudǝne ci kalwunjuye runju lejaro tia lowoyera. Am kalwunjudǝa lejana samma ngayera.
MRK.7.1	Farisawa-a malǝmba Attauraye laa-a Jerujalemlan isane na Isayen capkadaranniya, 
MRK.7.2	fuwurawanju laa mukkonja tayir gǝni bǝri jawui kero, maananjudǝ mukkonja tuljanni. 
MRK.7.3	Wotte Farisawadǝ-a yaudiya samma-a ada amwurawanjayea jaane mukkonja kalkallo tuljannia, kǝmbo jawuiwawo. 
MRK.7.4	Kasuwulan isaiya, kasaldannia, kǝmbo jawuiwawo. Koro ada gade kada cadana cadi mbeji, gǝmdowolom so, tasa so, kulo so tulda gai. 
MRK.7.5	Daji Farisawa-a malǝmba Attauraye-aye Isaro: «Awiro fuwurawanǝmdǝ ada amwurawayedǝa koljane mukkonja tayir gǝnin kǝmbo jawuidǝ?» cane tia keworo. 
MRK.7.6	Isaye tayiro: «Nayi mǝnafǝkkaso, awo Kǝmande kuren ci Nawi Ishayayen kǝlandon wuljǝnadǝ jire, kitawulan ruwuwadadǝ gai. Tiye:
MRK.7.6	“Jama adǝ cilan wuro daraja sadi,
MRK.7.6	amma karwunjan nanin kuruwujana.
MRK.7.7	De sullo wua ambǝnsagai,
MRK.7.7	alamdunjadǝ wada kambe,”
MRK.7.8	Wada Alaye kolluwe ada kambe gawwa.»
MRK.7.9	Koro tayiro: «Fagat, wada Alaye wanuwe adando garo jauro nonuwwa! 
MRK.7.10	Kuren Nawi Musaye: “Bawanǝm-a yanǝm-aro daraja ye!”
MRK.7.11	Amma nayiye: “Kam bawanju-a yanju-aro: ‘Awo nanin nuwandoro tǝmanuwwadǝa Alaro gǝnaakkǝna,’ cǝnia, 
MRK.7.12	bare gadero bawanju-a yanju-aro banajǝgǝnni,” nuwi. 
MRK.7.13	Adǝgaima adando tatarnuwe mana Alayedǝa bowuro kalakkew. Koro awo kada jiɍi adǝ gai diwi,» yeno.
MRK.7.14	Daji Isa walde jamadǝa nanjuro bowoje tayiro: «Nayi samma fanowo, asunowo! 
MRK.7.15	Awima awo deyalan curo kambero ngaye kamdǝa tayir gǝniro cǝdima bawo, amma awowa curo kamben caluwidǝ, tayima kamdǝa tayir gǝniro cadi wo. 
MRK.7.16	[Kam sǝmonjuamadǝ fanjo!]» 
MRK.7.17	Isa jamadǝa kolje fadoro kǝrgaanniya, fuwurawanjudǝ kǝla misal adǝyen tia keworo. 
MRK.7.18	Isaye tayiro: «A! Nayi ye kǝla jakkadaa wa? Awi yaye deyalan curo kambero ngaanadǝ kamdǝa tayir gǝniro cǝdiwaworo nonuwwi wa? 
MRK.7.19	Dalilnjudǝ karwunjuro gǝni, curonjuro ngaye tiyinjuyen culuwi,» yeno. Adǝgainin kǝmbo samma halallo asuyeyeno. 
MRK.7.20	Isaye walde tayiro: «Awo curo kamben culuwidǝ, tima kamdǝa tayir gǝniro cǝdi wo. 
MRK.7.21	Dalilnjudǝ niadiwi so, jarawa so, nambarwu so, kam njejo so, 
MRK.7.22	kǝnjǝna so, mangar so, nankǝlado so, curoyindi so, nanjane so, nandǝɍi so, ngadar so, rokura so, hangalnambu so karwu kambedǝman caluwi. 
MRK.7.23	Awo diwi ani samma curo karwudǝyen caluwe kamdǝa tayir gǝniro cadi,» yeno.
MRK.7.24	Daji Isa cije nadǝa kolje lardu bǝrni Tirre-a Sidonne-ayero
MRK.7.25	Kamu laa feronju kǝlayakku karuwaa lawar Isaye fangenniya, ise fuwunjun tungurumgeno. 
MRK.7.26	Kamudǝ lardu Gǝresse tia cidi Siri-Fenisiyelan kesambo. Daji Isa sedandǝa feronjulan dujoro tia ngǝwuro lowoyeno. 
MRK.7.27	Isaye tiro: «Kolle burwon yalla jawo kulja, kǝmbo yallayedǝa ngonǝme kǝrisoro njodǝ jussǝnni!» yenniya, 
MRK.7.28	kamudǝ tiro kalakciye: «Aaa, Kǝma. Adǝ yaye kǝrisodǝma kǝmbo yalla koljane cidiro cukkurunadǝa jawui,» yeno. 
MRK.7.29	Daji Isaye tiro: «Kǝla mananǝm adǝyen lene, sedandǝ feronǝmlan culuwuna,» yeno. 
MRK.7.30	Adǝgaima kamudǝ fadoro walladanniya, feronju kǝla dǝgǝllen bowada nayeyeno, koro sedandǝ tilan culuwuna.
MRK.7.31	Daji Isa lardu bǝrni Tirredǝa kolje cidi bǝrni Sidonneyen koje bǝrǝm Galileye cidi Bǝlamewudǝyero kadio. 
MRK.7.32	Nadǝn tiro kam laa muwa ye, kǝgǝnji ye cakkude Isaa lowojane mukkonju tiro gǝnajuwo yera. 
MRK.7.33	Isa kamdǝa dawu am captanayen sǝgǝriro kittuluwunniya, ngulondonju curo sǝmo yindi kamdǝyero cakke lallaɍi tǝwaje tǝlam kamdǝyea leyeno. 
MRK.7.34	Daji Isa kǝla samero sapce captiye sinje: «Efata!» yeno, maana efatayedǝ fǝrǝmdǝne. 
MRK.7.35	Sadǝman sǝmo kamdǝye fǝrǝmde, awo tǝlamnjuro mana dapcǝgǝna ye wuide, farakko manadu badiyeno. 
MRK.7.36	Isa amdǝro wada ce bare wundumaro wuljaganni yeno. Amma wada ce sapciyi yaye, cayemaa kojǝnaro manajaidǝma. 
MRK.7.37	Amdǝ jauro naa kojǝnaro ajapcane: «Awisoa kalkallo cǝdǝna, har muwasoa fanjairo cǝdi ye, kǝgǝnjisoa manajairo cǝdi ye!» cani.
MRK.8.1	Yim anin caye gai jama kada na Isayen mbeji, koro awima kǝmboye nanjan bawo. Daji Isa fuwurawanjua nanjuro bowoje tayiro: 
MRK.8.2	«Jama kada adǝa njunokkǝna, dalilnjudǝ ku rokkonilan kawunja yakku, koro awima kǝmboye nanjan bawo nangaro. 
MRK.8.3	Kǝnanjaa duwon tayia fannjaro lejaro salammǝkkia, jawallan dunonja baworo walji, laanja kuruwun isana nangaro,» yeno. 
MRK.8.4	Fuwurawadǝye tiro: «Ndaran gǝle karaa adǝn kam rakce kǝmbo cuwande jama ania ambaji?» yera. 
MRK.8.5	Isaye tayiro: «Burodi ndawu nandon?» cǝne kiworǝnniya, tiro: «Tulur,» yera.
MRK.8.6	Daji Isa jamadǝa cakke cidin napkera. Burodi tulurdǝa ngoje Alaro ardiyenniya, fǝsakce fuwurawanjuro ce fuwu jamadǝyen gǝnaja cǝne fuwunjan gǝnayera. 
MRK.8.7	Buni sanana ye nanjan mbeji. Isa bunidǝ yea ngoje Alaro ardiyenniya, fuwurawanjuro ce fuwu amdǝyen gǝnaja yeno. 
MRK.8.8	Jamadǝ jawune kulyera. Fuwurawadǝ gaptowodǝa capkeranniya, jowo kalaram tulur kesǝmbǝɍo. 
MRK.8.9	Nadǝn am alama dǝwu dewu gai mbeji. Daji Isa jamadǝa salamgenniyama, 
MRK.8.10	ti-a fuwurawanju-a maararo ngasaye cidi Dalmanutayero leyera.
MRK.8.11	Daji Farisawa laa isane kambiwu Isaro njǝddo badiyera. Tia rijapturo alama laa sameye tayiro fǝlejuworo mayera. 
MRK.8.12	Amma Isa captiye sinje: «Awiro am jaman adǝye alama majaidǝ? Jiremaro nayiro wulnjagakki, alama fima am jaman adǝyero fǝlediyiwawo,» yeno. 
MRK.8.13	Daji tayia kolje maaradǝro walde ngaye bǝrǝm falje kanji todǝro koyeno.
MRK.8.14	Fuwurawadǝ ngessane burodi ngojanni. Burodi fal curo maaradǝyen gǝnia, nanjan awo kǝmboye bawo. 
MRK.8.15	Isa sǝmonja kasse tayiro: «Yis Farisawaye-a Mai Hirudusse-aro hangal gǝnanowo!» yeno. 
MRK.8.16	Tayidǝ kattenjan kǝla burodinja bawoyen mana badiyera. 
MRK.8.17	Isa adǝa asuje tayiro: «Awiro kǝla burodi nandon bawoyen mananuwidǝ? Ra, kua yaye ruwe asunuwwi wa? Nayi kǝla tikkerǝnaa wa? 
MRK.8.18	Simndoa duwon ruwwawo wa? Sǝmondoa duwon fanuwwawo wa? Ra, nayi ngeskada? 
MRK.8.19	Burodi uwu am dǝwu uwuro fǝsakkeyekkǝniya, gaptowodǝn jowo ndawu yimbǝɍuw?» yeno. Tiro: «Mewun yindin,» yera. 
MRK.8.20	Isaye: «Koro burodi tulur am dǝwu dewuro fǝsakkeyekkǝniya, gaptowodǝn jowo kalaram ndawu yimbǝɍuw?» Tiro: «Tulur,» yera. 
MRK.8.21	Daji tayiro: «To, kua yaye asunuwwi wa?» yeno.
MRK.8.22	Isa-a fuwurawanju-a bǝla Baitsaidayero kadiranniya, am laa kambu laaa cawude Isaa lowojane kamdǝa lejo yera. 
MRK.8.23	Daji Isa mukko kambudǝyea cǝdane tia jeje ngawo bǝlayero kittuluwo. Simnjuro lallaɍi tǝwajiye tiro mukko gǝnajiye: «Awo laa rumi wa?» cǝne tia kiworo. 
MRK.8.24	Kambudǝ kǝla sapce: «Aaa, am rukki, amma alamanja kǝska dadajai gai,» yeno. 
MRK.8.25	Koro Isa walde simnjuro mukko gǝnayeyenniya, ricce sim cuwande awiso farakko curuiro walyeno. 
MRK.8.26	Daji Isaye: «Bare bǝladǝmaro waldǝme ngaammi!» cǝne kamdǝa salamje fadoro lejo yeno.
MRK.8.27	Isa-a fuwurawanju-a bǝladeyaso cidi bǝrni Kaisariya Filifiyen dasaanadǝro leyera. Kǝla jawallen duwon, Isaye fuwurawanjuro: «Wunduro wua amsodǝ ngosera?» cǝne tayia kiworo. 
MRK.8.28	Tayiye: «Am laa Yahaya Kasalama cani, laa ye Nawi Iliya cani, laa ye nawiya kureye falnja cani,» yera. 
MRK.8.29	Daji Isa walde: «Nayidǝ, wunduro wua ngosew?» cǝne tayia kiworǝnniya, Biturusse: «Nima Almasiwudǝ wo!» yeno. 
MRK.8.30	Amma Isa sǝmonja kasse tayiro bare wundumaro ti wunduro wuljaganni yeno.
MRK.8.31	Koro Isa fuwurawanjuro Ala kadarjǝna *Tada Kambedǝ kuttu tai daje cane amwurawa-a wurawa ɍimannaye-a malǝmba Attauraye-a tia wajane roro ceyesi, koro kawu yakkua roaro walje ciji cǝne tayia alamdu badiyeno. 
MRK.8.32	Adǝa federo tayiro wulyeyeno. Biturus tia sǝgǝriro cuttuluwe tiro njǝkkado badiyeno. 
MRK.8.33	Amma Isa suworde fuwurawanjua kirunniya, Biturusso jǝkkade: «Nani kolle, Yiwulis! Awo karwunǝmlan tammadǝ Alaye gǝni, kambe!» yeno.
MRK.8.34	Daji Isa jamadǝ-a fuwurawanju-aa nanjuro bowoje tayiro: «Kam laa wua ga cǝraanaa, mǝradu kǝlanjuye wajo kǝskanju karmoye
MRK.8.35	Dalilnjudǝ wundu duwon ronju ɍiwo cǝraanamadǝ ronjudǝa cuwatki, amma wundu duwon wu-a kawuɍi kǝji Alaye-a nangaro ronju cuwatkǝnamadǝ ronjudǝa cǝɍiwi. 
MRK.8.36	Kam dunia adǝ ngaa jǝgande ronju asarjiya, nda riwanju? 
MRK.8.37	Awi gǝle kam ce ronju cuwandi? 
MRK.8.38	Wundu duwon jaman diwi Alaro nan’ansi njǝddoye adǝn kǝla wu-a manani-ayen nangujǝnamadǝ, Tada Kambedǝ ye daraja Bawanjuyen malaiyawa sameye-a rokko isiya, tia nanguji,» yeno.
MRK.9.1	Koro Isa walde: «Jiremaro nayiro wulnjagakki, am laa na adǝn daada mbeji, kawu kawunja dajidǝro, nodo bargaa Alaye kǝnduwoaro walde isi carui,» yeno.
MRK.9.1	______________________________________________________________________
MRK.9.1	______________________________________________________________________
MRK.9.2	Ngawo adǝyen kawu arakkua Isa cije Biturus-a Yakuba-a Yahaya-a runjaa ngoje kǝla kau kuruwu laayero gewa. Fuwunjan Isaye alamanju falde 
MRK.9.3	kajǝmunju ye bul fok tai daje yiyiljiro walyeno, jiɍi wunduma dunialan kare tulje rakce buljiwawodǝ gai. 
MRK.9.4	Koro Nawi Iliya-a Nawi Musa-a tayiro fǝledagane Isa-a jandedu badiyera. 
MRK.9.5	Daji Biturusse Isaro: «Sayinna, andi na adǝn mbejidǝ jauro ngǝla. Kolle ngurwo yakku lammiyo: fal kaanǝm, fal Nawi Musaye, fal ye Nawi Iliyaye,» yeno. 
MRK.9.6	Awo wuljidǝmaa nojǝnni, tayi rijana nangaro. 
MRK.9.7	Daji fofou ise tayia jakkeno. Curo fofoudǝyen kowo nukce: «Adǝma Tadani wo, tia jauro raakkǝna. Mananju fanowo!» yeno. 
MRK.9.8	Sadǝman memeyeranniya, Isa tilonju lon gǝnia, wundumaa carunni.
MRK.9.9	Kǝla kaudǝyen jǝpcai duwon, Isa tayiro sapciye bare awo caruna adǝa wundumaro wuljaganni, sai Tada Kambedǝ karmolan cijiya duwon yeno. 
MRK.9.10	Tayi ye lamar adǝa curonjan royera, amma awi maana karmolan ciduyedǝ woro kattenjan tawori kasarga. 
MRK.9.11	Daji fuwurawadǝye tiro: «Awiro malǝmba Attaurayedǝ sai Nawi Iliya burwoje isi
MRK.9.12	Isaye tayiro: «Jiremaro Nawi Iliya burwon ise awiso kalkallo kalakci. Awiro gǝle kitawulan Tada Kambedǝ tai daje kuttu cane am tia rujane wajai ruwuwadadǝ? 
MRK.9.13	Amma nayiro wulnjagakki, Nawi Iliya isǝna, koro awiso kuttu ronja cǝraanaa tiro keddo, jiɍi kǝlanjun kitawulan ruwuwadadǝ gai,» yeno.
MRK.9.14	Na fuwurawa gapcanadǝyero kadiranniya, am kada kadami tayia dirijane kǝljana, koro malǝmba Attauraye ye tayiro kambiwu caddi kero. 
MRK.9.15	Jamadǝ Isaa kerunniyama, tayi samma ajapcane cagase isane tia lewayera. 
MRK.9.16	Daji Isaye fuwurawadǝro: «Kǝla awiyen tayi-a kambiwu diwi?» cǝne tayia kiworo. 
MRK.9.17	Curo jamadǝyen kam laaye tiro: «Sayinna, tadani niro njukkudǝkko. Ti karuwaa, sedandǝ tiro mana dapcǝgǝna. 
MRK.9.18	Ndaran yaye karuwadǝ tia cǝdaiya, tia cidiro bǝp gǝpce, cinju nga bilwua sheɍinju nalje suduji. Sedandǝa dujaro fuwurawanǝmba lowoyekkǝniya, tayiro katkero,» yeno. 
MRK.9.19	Isaye tayiro: «Am jaman adǝyeso kambǝrsenambuwu, har sawi gairo dawundon dǝgakki? Koro sawi gairo nayia rannjakki? Tadadǝa wuro sukkudowo!» yeno. 
MRK.9.20	Daji tadadǝa tiro kekkudo. Sedandǝ Isaa kirunniyama, tadadǝa bakce, kar kar loloje cidiro cure cinju nga bilwua fǝrwǝryeno. 
MRK.9.21	Isaye bawa tadadǝyedǝro: «Tǝn sawi gai adǝ tiro wakkajiyi?» cǝne tia kiworo. Kamdǝye tiro: «Gananjun. 
MRK.9.22	Tia njejoro ngǝwuro kannu so, ingi soro gǝpcǝgǝna. Rangǝmia, marne njunosane andia sasane!» yeno. 
MRK.9.23	Daji Isaye tiro: «A! Rangǝmia? Kam duwon mǝrsajǝnamadǝro awiso yoji!» 
MRK.9.24	Sadǝman bawa tadadǝye kowo sapce: «Mǝrsanjǝkkǝna, marne kambǝrsenambunin banasǝgǝne!» yeno. 
MRK.9.25	Isa am kada nadǝro cagase isairo kirunniya, sedandǝro jǝkkade: «Nima sedan muwa kǝgǝnjima, wada njikki, tia kolle luwe, bare gadero tiro ngaammi!» yeno. 
MRK.9.26	Daji sedandǝ burwu cakke tadadǝa tai daje bakce fǝrdakce kolje kiluwo. Tadadǝ alama kamin gairo walje, har am ngǝwuye: «Ti bawo, nuna!» yera. 
MRK.9.27	Amma Isa tia mukkoyen cǝdane sapkenniya, tadadǝ cije dayeno.
MRK.9.28	Isa fadoro kǝrgaanniya, fuwurawanjuye runjan tiro: «Awiro sedandǝa duda andiro katkero?» cane tia keworo. 
MRK.9.29	Isaye tayiro: «Moduwan gǝnia, jawal sedan jiɍi adǝa duduye bawo,» yeno.
MRK.9.30	Daji Isa-a fuwurawanju-a nadǝa koljane cidi Galileyen koyera. Isa wunduma nojiya cǝraanni, 
MRK.9.31	dalilnjudǝ fuwurawanjua alamji nangaro. Tayiro: «Tada Kambedǝa mukko ambero sǝrǝccagane tia roro ceyesi. Ngawo tia ceyesǝnayen kawu yakkua roaro walje ciji,» yeno. 
MRK.9.32	Amma fuwurawadǝ mana adǝa asujanni, koro tia kororo riyera.
MRK.9.33	Daji Isa-a fuwurawanju-a bǝrni Kafarnaambo kadira. Isa curo fadoyen duwon, tayiro: «Kǝla awiyen jawallan kambiwu diwidǝ?» cǝne tayia kiworo. 
MRK.9.34	Amma tayi cinja kajanni, dalilnjudǝ jawallan kambiwu kǝla wundunja kura woyen cadǝna nangaro. 
MRK.9.35	Daji Isa napce tayi mewun yindindǝa bowoje tayiro: «Kam laa fuwumaro waldu cǝraanaa, jama sammaye ngawoma-a wolodinja-aro waljo!» 
MRK.9.36	Daji tadaana laaa ngoje dawunjan isadayeyeno. Tadadǝa nganjiro ngoyenniya, tayiro: 
MRK.9.37	«Wundu duwon tadaana adǝ gaia cunilan
MRK.9.38	Yahayaye Isaro: «Sayinna, kam laa sedanso cunǝmlan duji kiruiyendeya, andia saanni nangaro, tiro dapkeyeiye!» yeno. 
MRK.9.39	Amma Isaye: «Bare tiro dapkǝwwi, dalilnjudǝ wunduma cunilan awo ajabba cǝdidǝ rakce diwini wuljiwawo. 
MRK.9.40	Awoa kam lawalamande gǝnidǝ kaande. 
MRK.9.41	Wundu duwon nayi Almasiwuye nangaro ingi kǝnjaye gǝmdowolom fal njadǝnamadǝ, jiremaro nayiro wulnjagakki, tǝmmaro mukowanju fucciwawo.
MRK.9.42	«Wundu duwon tadawa sanana wua mǝrsasanaso aniye falnjaa cakke talje biwu cǝdidǝ, kamdǝye daunjuro kau neduram mafǝndi lujagane bǝrǝmbo gǝpcaanama tiro ngalwo. 
MRK.9.43	Mukkonǝm njakke tallǝme biwu dimia, tia kamme! Mukko yindia kannu tǝmmaro nuiwaworo ngawodǝroa, maskin ro sawisoyero ngaammama niro ngalwo. 
MRK.9.44	[Curo jaannamayedǝn kuɍi tiyidǝa jawuidǝ sanuiwawo, koro kannudǝ ye tǝmmaro nuiwawo.] 
MRK.9.45	Koro sinǝm njakke tallǝme biwu dimia, tia kamme! Si yindia kannuro nia gǝptuwudǝroa, dungu ro sawisoyero ngaammama niro ngalwo. 
MRK.9.46	[Curo jaannamayedǝn kuɍi tiyidǝa jawuidǝ sanuiwawo, koro kannudǝ ye tǝmmaro nuiwawo.] 
MRK.9.47	Koro simmǝm njakke tallǝme biwu dimia, tia kulaine! Sim yindia kannuro nia gǝptuwudǝroa, sim falla nodo bargaa Alayero ngaammama niro ngalwo. 
MRK.9.48	Curo jaannamayedǝn kuɍi tiyidǝa jawuidǝ sanuiwawo, koro kannudǝ ye tǝmmaro nuiwawo.
MRK.9.49	«Wunduso kannulan mandaaro walji.
MRK.9.50	Mandadǝ ngǝla, amma kǝlambo walyenoa, jiɍi fin gǝle cayenju gairo walji? Adǝ nangaro nayi kǝlando mandaaro wallowo, amando-a ye nanlewan dǝgaiwo!»
MRK.10.1	Daji Isa nadǝa kolje cidi Yahudiyaye ngawo bǝrǝm Jordaniyen dǝganaro leyeno. Caye gai jama kada tiro captagane, koro walde tayia alamdu badiyeno. 
MRK.10.2	Farisawa laa Isaa rijapturo isane tiro: «Kam kamunju dǝptadǝ halal wa?» cane tia keworo. 
MRK.10.3	Isaye tayiro: «Awi Nawi Musa nayiro wadaro njado?» yeno. 
MRK.10.4	Tiro: «Nawi Musa kakkadu kamu dǝptaye ruwunǝme tia koldu kwaro amarjǝgǝna,»
MRK.10.5	Isaye tayiro: «Kǝlakibbundo nangaro Nawi Musa wada adǝa nayiro ruwungeyera. 
MRK.10.6	Amma badiduramnin: “Ala tayia kongwa-a kamu-aro alakkeno.”
MRK.10.7	“Dalil adǝyero kwa bawanju-a yanju-aa kolje kamunjuro kǝrdiye 
MRK.10.8	tayi yindiso tiyi fallo waljai.”
MRK.10.9	Adǝ nangaro awo Ala kǝljǝnadǝa bare kam firjǝnni!» yeno.
MRK.10.10	Tayi fadon duwon, fuwurawanju kǝla mana adǝyen tia keworo. 
MRK.10.11	Isaye tayiro: «Wundu duwon kamunjua dǝpce gade niyajǝnadǝ tiro biwu cǝdde kǝnjǝna cǝdǝna. 
MRK.10.12	Koro kamu duwon kwanjua dǝpce gade niyajǝnadǝ, ti ye kǝnjǝna cǝdǝna,» yeno.
MRK.10.13	Am laa Isa yallanja sananaa mukkon lejoro nanjuro cawudi duwon, fuwurawadǝ amdǝa wusayera. 
MRK.10.14	Isa adǝa kirunniya, karwunju waje fuwurawanjuro: «Yalladǝa kollowo naniro isa, bare tayiro dapkǝwwi! Nodo bargaa Alayedǝ am tayi gaiye nuwanja, diye! 
MRK.10.15	Jiremaro nayiro wulnjagakki, wundu duwon tadaana gai nodo bargaa Alayedǝa kasaccǝnnidǝ tǝmmaro ngayiwawo!» yeno. 
MRK.10.16	Daji yalladǝa nganjiro ngoje kǝlanjaro mukko gǝnajiye tayiro barga dǝpkeyeno.
MRK.10.17	Isa cije jawal kidanniya, kam laa cǝgase ise fuwunjun tungurumje tiro: «Malǝm ngǝlama, awi dikke ro sawisoye
MRK.10.18	Isaye tiro: «Awiro wua ngǝlaman bowosǝmi? Ala gǝnia, wunduma ngǝla bawo. 
MRK.10.19	Wadawadǝa nonǝmma:
MRK.10.20	Kamdǝye: «Sayinna, tǝn gananilan wada ani sammaa gakkǝna,» yeno. 
MRK.10.21	Isa tia ninije kirawo. Tiro: «Awo fal nia maunjǝna. Lene kǝndanǝm sammaa lade talaawaro ye, arsiyi samelan fandǝmi. Daji are wua sǝgai!» yeno. 
MRK.10.22	Kamdǝ mana adǝa fangenniya, ti jauro gaɍiwu nangaro fǝkkanju kǝrje karwu kuttuaro sapkadan.
MRK.10.23	Isa memeje fuwurawanjuro: «Gaɍiwuye nodo bargaa Alayero ngawonju jauro jau, diye!» yeno. 
MRK.10.24	Fuwurawadǝ mana adǝa ajapkera. Amma Isa walde tayiro: «Tadawani, nodo bargaa Alayero ngawodǝ jauro jau! 
MRK.10.25	Gaɍiwuye nodo bargaa Alayero ngawonjudǝro kaɍimoye cuwuɍi ɍiwurayen kodunjuma budu wo!» yeno. 
MRK.10.26	Fuwurawadǝ cayemaa kojǝnaro ajapcane amanjaro: «Assha! Adǝgaia, wundu gǝle njǝkkawo cuwandi?» yera. 
MRK.10.27	Isa tayia ninije: «Kambo yojiwawo, amma Alaro gǝni. Alaro awiso yoji!» yeno. 
MRK.10.28	Daji Biturusse tiro: «Akko andi awindeso kolliye nia njǝgaiyena,» yenniya, 
MRK.10.29	Isaye: «Jiremaro nayiro wulnjagakki, wunduma cuni-a kawuɍi kǝji Alayedǝ-a nangaro fado, bi yeiya, bi kanna, bi bawa, bi ya, bi yalla, bi kulo koljǝnadǝ 
MRK.10.30	dunia adǝman fado, yeiya, kanna, ya, yalla, kulo gadegade mia mia kuttu-ason cuwandiwawoma bawo. Koro leira wakkajiya, ro sawisoye ye cuwandi. 
MRK.10.31	Amma am burwoye ngǝwu daryeyero waljai, koro daryeye ye burwoyero waljai,» yeno.
MRK.10.32	Isa-a fuwurawanju-a jawal Jerujalembe ngojana duwon, Isa tayin fuwunno ledu cǝdi. Fuwurawadǝ ajapcana, koro am tia jagaisodǝ ye rijana. Koro Isa walde mewun yindindǝa sǝgǝriro cuttuluwe awo tiro fuwun wakkajiyidǝa tayiro wulduwu badiyeno. 
MRK.10.33	Tayiro: «Fanowo, Jerujalembo leniye, Tada Kambedǝa mukko wurawa ɍimannaye-a malǝmba Attauraye-aro sǝrǝccagane shara ro tuluwoye tiro cadde mukko kǝrdiyayero casakke, 
MRK.10.34	tayi ye tia rujane tiro lallaɍi tǝwajagane kirwolan jajarjane roro ceyesi. Koro kawu yakkua roaro walje ciji,» yeno.
MRK.10.35	Daji tadawa Jabadiye Yakuba-a Yahaya-a na Isayero isane tiro: «Sayinna, awo njuworiyemadǝa andiro saddǝmiya, rayiye!» yera. 
MRK.10.36	Isaye tayiro: «Awi nayiro njaddǝkkiya, rawuw?» cǝne tayia kiworo. 
MRK.10.37	Tiro: «Marne, kǝrmainǝm darajaa fandǝmiya, kolsane nammiyo, fal kǝmborammǝmlan, fal ye wailanǝmlan!» yera. 
MRK.10.38	Isaye tayiro: «Awo koruwwadǝmaa nonuwwi. Ranguwe kǝnjaram yakkidǝn yawi wa? Koro ranguwe kasala dikkidǝa diwi wa?»
MRK.10.39	tiro: «Aaa, rangiye!» yera. Isaye tayiro: «Kǝnjaram yakkidǝn yawi ye, kasala dikkidǝa diwi ye. 
MRK.10.40	Amma kǝmborammilan so, wailanilan so naptadǝ, wu gǝni kambo amargǝkki, na anidǝ am tayiro dabbargaadaye,» yeno. 
MRK.10.41	Fuwurawa mewu gapcanadǝ adǝa fangeranniya, Yakuba-a Yahaya-aro gǝrgayeyera. 
MRK.10.42	Daji Isa tayi sammaa bowoje tayiro: «Nonuwwa, curo jama kǝrdiyasoyen am duwon jama tayia maiyaro ngojanasodǝ talaawanjaa jauro raccaana, koro fuwumanjaso ye amnjaro kǝnduwo fǝlejagai. 
MRK.10.43	Amma dawundon ngai gǝni. Wundu duwon dawundon kuraro waldu cǝraanamadǝ wolodindoro waljo! 
MRK.10.44	Koro wundu duwon fuwumandoro waldu cǝraanamadǝ kaɍea nayi sammayero waljo! 
MRK.10.45	Awoa Tada Kambedǝma tiro nanwolodi caddoro gǝni kadio, nanwolodi cǝdo ronju co am ngǝwu merujoro kadio,» yeno.
MRK.10.46	Isa-a fuwurawanju-a bǝla Jerikoyero kadira. Jama kada-a rokko Jerikolan keluwunniya, kambu laa cunju Bartimawus tada Timawusse ci jawallen napkada lowo cǝdi mbeji. 
MRK.10.47	Isa kam Najarattedǝ kojiro fangenniya, kowo saptu badije: «Isa, Tada Mai Daudaye,
MRK.10.48	Am ngǝwu tiro jakkade mǝdǝk napco yera, amma cayea kojǝnaro kowo sapce: «Tada Mai Daudaye, wua njunosǝne!» yeno. 
MRK.10.49	Daji Isa daje: «Tia bowonowo iso!» yeno. Kambudǝa bowojane: «Bare tǝma kollǝmmi! Cine nia bowonji,» yera. 
MRK.10.50	Kambudǝ awonju jaktuye gǝpce cije na Isayero kadio. 
MRK.10.51	Isaye tiro: «Awi niro njǝddǝkkiya, raam?» cǝne tia kiworo. Kambudǝye: «Sayinna, sim fandǝkkiya, raakko!» yeno. 
MRK.10.52	Daji Isaye tiro: «Lene, kambǝrsenǝm nangaro njǝkkawo fandǝmma!» yeno. Sadǝman sim cuwande jawallan Isaa ga badiyeno.
MRK.11.1	Jerujalemba karǝnjane gǝre bǝlawa Baitfaje-a Baitani-aye na Kau Jaitunnedǝro kadiranniya, Isa fuwurawanjuye yindi cunode 
MRK.11.2	tayiro: «Bǝla fuwundoyedǝro lenowo! Ngawuwiyama, koro kutta wunduma tiro ngalte juwanni tuwada nagǝwi. Fǝrangowo kudowo! 
MRK.11.3	Kam laaye nayiro: “Awiro adǝa diwi?” cǝnia, tiro: “Kǝmadǝ tilan mǝradunjua, kǝrmama kalakci,” wulgǝnowo!» 
MRK.11.4	Daji lejane kuttadǝ lailan ci fadoyen tuwada nayeyera. Kuttadǝa fǝrakcai duwon, 
MRK.11.5	am laa nadǝn daadaye tayiro: «Awi diwi? Awiro kuttadǝa fǝranguwi?» yera. 
MRK.11.6	Jiɍi Isa tayiro wuljǝgǝnadǝ gairo jaawu cadǝne amdǝ ye tayia kolyera. 
MRK.11.7	Daji kuttadǝa
MRK.11.8	Jama kada ye kalwunja kǝla jawallen feryera, laa ye ngǝlai karaan kamjanadǝa sǝretkera. 
MRK.11.9	Am fuwu gǝrjana so, ngawonnju jaana so kowo sapcane: «Hosanna!
MRK.11.10	Nodo bawande Mai Daudaye isimadǝa bargaajo! Hosanna, Mai Samemaro daraja tio!»
MRK.11.11	Adǝgaima Isa Jerujalembo ise Fado Alayero kǝrgawo. Awiso kirunniya, dunia lǝmjǝna nangaro, tayi mewun yindindǝ-a rokko caluwe bǝla Baitaniyero leyera.
MRK.11.12	Wajǝnanjua Isa fuwurawanju-a bǝla Baitaniyelan keluwunniya, kǝna tia kida. 
MRK.11.13	Kuruwun ya tarmuye kalunjua kirunniya, waneye tada cuwandi cǝne nadǝro kadio. Kadinniya, kalu gǝnia, awima cuwandǝnni, dalilnjudǝ sa tarmuye gǝni nangaro. 
MRK.11.14	Daji Isaye tarmudǝro: «Bare wunduma gadero tadanǝm juwunni!» yeno. Koro fuwurawanju adǝa fangera.
MRK.11.15	Daji Isa-a fuwurawanju-a Jerujalembo kadira. Isa balballa Fado Alayero ngaye ladomaso-a njuwomaso-aa dudu badiyeno. Tewur wuɍi canjimasoye-a napturam tattawar ladomasoye-aa tǝmbalje 
MRK.11.16	wundu yayero Fado Alayedǝyen karea kodu dapkeyeno. 
MRK.11.17	Daji jamadǝa alamje tayiro: «Kitawulan ruwuwada: “Fannidǝa fado moduwaye jama dunia sammayelan bowojai,”
MRK.11.18	Wurawa ɍimannaye-a malǝmba Attauraye-a adǝa fangeranniya, jawal Isaa njejoye madu badiyera. Isaa rijana, dalilnjudǝ jama samma alamdunjudǝa ajapcana nangaro. 
MRK.11.19	Dunia lǝmgenniya, Isa-a fuwurawanju-a bǝrnidǝn keluwo.
MRK.11.20	Wajǝnanjua suwa lǝp jawaldǝyen kojai duwon, ya tarmuyedǝa har fǝrdunjuro ngau ngamjǝna kero. 
MRK.11.21	Daji Biturus takce Isaro: «Sayinna, akko rui! Tarmu baskunǝmmadǝ ngamjǝna!» yeno. 
MRK.11.22	Isaye tayiro: «Alaa mǝrsanowo! 
MRK.11.23	Jiremaro nayiro wulnjagakki, wundu duwon kau kuruwu adǝro: “Cine bǝrǝmbo fidǝgǝne!” cǝne karwunjun shekku baworo awo wuljǝnadǝ wakkajiro mǝrsajiya, wakkaji. 
MRK.11.24	Adǝ nangaro nayiro wulnjagakki, awi yaye moduwalan koruwiya, tia fanduwwaro mǝrsanowo, kaandoji. 
MRK.11.25	Moduwaro danuwwa duwon, kam laa karwun tawwaa, tia gawurnowo! Bawando Mai Samema ye biwundo gawurnjagai. 
MRK.11.26	[Amma tia gawurnuwwia, Bawando Mai Samema ye biwundo gawurnjagaiwawo.]»
MRK.11.27	Koro Isa-a fuwurawanju-a waldane Jerujalembo kadira. Isa curo Fado Alayen dadaji duwon, wurawa ɍimannaye-a malǝmba Attauraye-a amwurawa-a nanjuro isane 
MRK.11.28	tiro: «Kǝnduwo filan awo ania dimi? Wundu niro kǝnduwo awo ania dioyedǝa njo?» cane tia keworo. 
MRK.11.29	Isaye tayiro: «Wu ye nayiro koro fal njaddǝkki, wuro jaawudǝa sewo. Siwia, wu ye kǝnduwo filan awo ania dikkidǝa nayiro wulnjagakki. 
MRK.11.30	Kasala Yahaya jamaro cǝddǝnadǝ, sameyen kadio ra kamben? Wuro jaawudǝa sewo!» yeno. 
MRK.11.31	Daji kattenjan sawardane: «“Sameyen” wulliyea, andiro: “To, awiro gǝle tia kasadduwwidǝ?” cǝne sawori. 
MRK.11.32	Amma “kamben” wulliye wa?» yera. Adǝa wuldunjadǝ, jamadǝa rijana, dalilnjudǝ am samma Yahayaa nawiro ngojana nangaro. 
MRK.11.33	Daji Isaro: «Noniyende,» yera. Isaye tayiro: «Wu ye kǝnduwo filan awo ania dikkidǝa wulnjagakkiwawo,» yeno.
MRK.12.1	Daji Isa misalnin wurawa adinwuyesoro manaduwu badiyeno. Tayiro: «Kam laa jǝrwu inabbe cǝde garje curodǝn bǝlaa ingi inabbe tuluwoye laje soro kuruwu juworoye kidando. Daji jǝrwudǝa jǝrwuwu laaro agǝrijiye bǝlawuroro sapkada. 
MRK.12.2	Sa fǝrdoye kidǝnniya, nuwanju cuwandoro kaɍeanju laaa na jǝrwuwudǝyero kinodo. 
MRK.12.3	Amma jǝrwuwudǝ tia cadane bakcane mukko dea duyera. 
MRK.12.4	Koro walde kaɍea gade kinodo. Ti yea cadane kǝlanju bakcane tia basaryera. 
MRK.12.5	Koro walde kaɍea gade kinodǝnniya, tia roro keyeso. Koro kaɍeawa gade kada kinodo. Laanjaa bakkera, laanjaa keyeso. 
MRK.12.6	Kamnju falma tiro gapcuwo, tadanju jauro cǝraanadǝ. Darye tiye: «Tadaniro daraja cadi,» cǝne tia nanjaro kinodo. 
MRK.12.7	Amma jǝrwuwudǝ kattenjan: «Adǝma warasamadǝ wo! Arowo tia yejiyo, warasadǝ kaandero walji!» yera. 
MRK.12.8	Daji tia cadane roro ceyese ngawo jǝrwudǝyen gǝpkera. 
MRK.12.9	To, kǝma jǝrwuyedǝ awi cǝdi? Ise jǝrwuwu ania roro ceje am gadero jǝrwunjudǝa ci. 
MRK.12.10	Awo kitawulan ruwuwada adǝa kǝranuwwi wa?
MRK.12.10	“Kau duwon fado tandomaso wajanamadǝ,
MRK.12.10	tima kau tandoye sammaro faidaaro waljǝnadǝ wo.
MRK.12.11	Adǝ kǝndo Kǝmandeye,
MRK.12.11	andiro jauro ajabba!”»
MRK.12.12	Jawal tia taye majai duwon, jamadǝa riyera, dalilnjudǝ kǝlanjaman misaldǝa kidoro asujana nangaro. Daji tia koljane sapkadara.
MRK.12.13	Daji wurawa adinwuyesodǝ Isaro curo mananjuyen bǝlaa lajaa cane Farisawa laa-a am Mai Hirudussa jaana laa-aa nanjuro kenodo. 
MRK.12.14	Kadiranniya, tiro: «Sayinna, ni kam jirema ye, wundumaa rinǝmbawo yero noniyena, dalilnjudǝ gayirnǝmbawo, jawal Alaye kalkallo yikkǝrami nangaro. To, Kaisarro
MRK.12.15	Amma Isa nanmǝnafǝknjadǝa asuje tayiro: «Awiro wua rijamsuwi? Wuro dinariyus
MRK.12.16	dinariyus tiro kekkudo. Tayiro: «Cu-a kǝla-a wunduye tilan dasaa?» cǝne tayia kiworǝnniya, tiro: «Kaisarre,» yera. 
MRK.12.17	Daji Isaye tayiro: «Awo Kaisarredǝa Kaisarro yowo, koro awo Alayedǝa Alaro yowo!» yeno. Adǝgaima tia jauro ajapkera.
MRK.12.18	Sadusiya laa, tayi cinowo duniaye bawo wuljaidǝ, na Isayero isane tiro koro cadde: 
MRK.12.19	«Sayinna, Nawi Musaye: “Kam laa yanjugǝna tada bawo bawoje kamu koljia, kamu yanjugǝna faccǝgǝnayedǝa niyajo yanjugǝnaro kaduwu majuwo!”
MRK.12.20	Akko yaana tulur mbeji. Burwoyedǝ kamu ngoje tada cuwandǝnnin bawoyeno. 
MRK.12.21	Yindiyedǝ ye kamudǝa niyaje tada cuwandǝnnin bawoyeno. Yakkuyedǝ ye ngai. 
MRK.12.22	Adǝgaima tayi tulurdǝ tada cawandǝnnin bawoyera. Darye kamudǝ ye bawoyeno. 
MRK.12.23	To, tayi tulurso tia camowonadǝ, cinowo duniayen kamu wundunjayero walji?» cane tia keworo.
MRK.12.24	Isaye tayiro: «Dalil nayi fattuwuwwayedǝ, kitawu bi kǝnduwo Alaye nonuwwi, mare? 
MRK.12.25	Karmolan cijaiya, larusa so, niya so cadiwawo, tayi alama malaiyawa samelan dasaanadǝ gairo waljai.
MRK.12.26	Koro karmon cidudǝ, Attaura Nawi Musayen kǝranuwwi wa? Kitawulan na kannu dawu kǝska cambiyedǝn Alaye Musaro: “Wuma Ala Ibrahimbe-a Isakuye-a Yakubaye-a wo,”
MRK.12.27	Ti Ala am nunaye gǝni, am roaye, diye! Nayidǝ tai danuwe fattuwuwwa!» yeno.
MRK.12.28	Malǝmba Attauraye falnja isǝna kambiwunjadǝa kǝrǝnji duwon, Isa tayiro jaawu ngǝla cinaro asuyenniya, tiro: «Wadawa samman finja kura wo?» cǝne tia kiworo. 
MRK.12.29	Isaye tiro: «Sammaro kura wodǝ, tima: “Jama Israyilawuye fanowo, Ala Kǝmandedǝ ti tilonju lok. 
MRK.12.30	Ala Kǝmanǝmba karwunǝm ngan, ronǝm ngan, hangalnǝm ngan, dunonǝm ngan raye!”
MRK.12.31	Koro yindiyedǝ: “Kǝmaskinǝm yea kǝlanǝm gairo raye!”
MRK.12.32	Malǝm Attaurayedǝye tiro: «Jirenǝm, sayinna! Awo wullǝmmadǝ fagat: Aladǝ ti tilonju. Ti gǝnia, Ala gade bawo. 
MRK.12.33	Tia karwunǝm ngan, hangalnǝm ngan, dunonǝm ngan raame kǝmaskinǝm yea kǝlanǝm gairo rawodǝ, layaso-a sadaaso-a sammaro kura wo!» yeno. 
MRK.12.34	Isa malǝmdǝ hangal kǝjiaro juwapcǝgǝna kirunniya, tiro: «Ni-a nodo bargaa Alaye-a kattendo kuruwu gǝni!» yeno. Ngawo adǝyen wunduma cinju mudu kaje tiro koro gade cǝddǝnni.
MRK.12.35	Fado Alayen Isa jamadǝa alamdu cǝdi duwon, tayiro: «Ndayilan malǝmba Attaurayedǝye Almasiwudǝ Tada Mai Daudaye
MRK.12.36	Mai Dauda kǝlanjuma Ruhu Alayen manaje: “Kǝmandeye Kǝmaniro: ‘Namme kǝmborammilan duwon, kǝladowanǝmba cidiya sinǝmbero yakkǝkko!’ cǝnna.”
MRK.12.37	Mai Dauda kǝlanjuma tia Kǝmalan bowojǝnadǝ, ndayilan gǝle Almasiwudǝ tadanjuro walji?» yeno. Jama jauro kada karwu kǝjiaro tia kǝrǝnjai.
MRK.12.38	Curo alamdunjuyen Isaye: «Malǝmba Attaurayero hangal gǝnanowo! Kalwu kuruwua dadadu caraana, koro kasuwulan lewa darajaa-a 
MRK.12.39	dandallan bi masǝna kuralan na darajaa-a jaumaro caraana. 
MRK.12.40	Kamu kwa faccǝgǝnaasoye kǝndanja sammaa jawui ye, halnja gǝraduro fuwu jamayen moduwa kuruwuro gǝrjai ye. Am aniye ajawunja leiran jauro kura!» yeno.
MRK.12.41	Isa karǝn sanduwu sadaa fidaaramben napkenniya, jamadǝ curo sanduwudǝyero wuɍi fijagai lawarji duwon, arsiyiwu kada isane wuɍi ngǝwu fijagai kiro. 
MRK.12.42	Koro kamu ngudi kwa faccǝgǝnaa laa ye ise gursu kime
MRK.12.43	Daji Isa fuwurawanjua bowoje: «Jiremaro nayiro wulnjagakki, kamu ngudi kwa faccǝgǝnaa adǝ sadaa am gadeye sammaa kojǝnaro fijǝgǝna. 
MRK.12.44	Tayi samma arsiyinjalan ngojane fiyeyera, amma ti ngudi duwon kǝndanju sammaa fiyeyeno. Awo ronju ɍiwoye ngaa fiyeyeno,» yeno.
MRK.13.1	Isa Fado Alayen luwo cǝdi duwon, fuwurawanjuye fal tiro: «Sayinna, akko rui kau ani-a soro ani-a jaumaro ajabba!» yeno. 
MRK.13.2	Isaye tiro: «Soro mafǝndi mafǝndi ania rumma, gǝna? Kau ani sammaa wurjane fijai, har tiloma kǝla kamanjuyen gapciwaworo walji,» yeno.
MRK.13.3	Isa kǝla Kau Jaitunnen na Fado Alaye turuidǝn napcǝna duwon, Biturus-a Yakuba-a Yahaya-a Andarawus-a runjan isane tiro: 
MRK.13.4	«Andiro wulsagane, sawi awo ani wakkajai? Koro awo ani sammaye sanja cǝdiya, awi alama duwon ambo fǝlediyidǝ wo?» cane tia keworo. 
MRK.13.5	Isaye tayiro: «Hangal gǝnanowo, bare wunduma nayia njawatkǝnni! 
MRK.13.6	Am ngǝwu cunilan
MRK.13.7	Kǝriwu na karǝnso-a kuruwuso-alan nukcǝnaro fanuwiya, bare hangalndo cijǝnni! Sai awo ani burwon wakkajaiya duwon, amma sa njerorambe kua yaye cǝdǝnni. 
MRK.13.8	Lardu-a lardu gade-a lawaladai, koro kǝrmai-a kǝrmai gade-a ye kattenjan kǝriwu gǝrjai. Cidi ye na gadegaden loloji, koro kǝna ye na naro ngayi. Awo ani samma badiduram boneye bas, alama kamu tia curo lejǝna gai.
MRK.13.9	«Hangal gǝnanowo! Fuwu majilissero njasade dandalsolan kowonjai, koro wu nangaro fuwu gomna so, mai soyen danuwi, tayiro shedaro walloworo. 
MRK.13.10	Adǝgaima sai kawuɍi kǝji Alayedǝ jama duniaye sammaro wuldiyiya duwon. 
MRK.13.11	Nayia njadane shararo njasadiya, bare kǝla awo wulluwiyen karwungai diwwi. Awo wulduye Ruhu Alaye sadǝn nayiro njadidǝa mananowo, dalilnjudǝ nayi gǝni, tima manaji nangaro. 
MRK.13.12	Yaana yanjugǝnaa sǝrǝcciye roro ceyesi, bawa ye tadanjua ngai, tadawa ye bawanja-a yanja-aro tuɍu cadde casakke tayia roro ceyesi. 
MRK.13.13	Cuni nangaro
MRK.13.14	«Sa duwon awo waada jauro batti masiwa kudoma na tia jussǝnnilan daada ruwiya,
MRK.13.15	Kam kǝla soronjuyen dǝganadǝ bare jǝpce kare ngoduro curo sorodǝyero ngaanni! 
MRK.13.16	Koro kam kulolan dǝganadǝ ye bare kalwunju ngoduro waldǝnni! 
MRK.13.17	Yim anin kamu curoa so, nganji cǝmbia sodǝ, kuttunja! 
MRK.13.18	Bare awo adǝ nangǝɍilan
MRK.13.19	Dalilnjudǝ yim anin bone jauro kuttu mbeji, bone duwon sa Ala dunia alakcǝnayen tai kuro kudero ngaltema jiɍinju tuwandǝnni fuwu yen fagat tuwandiwawo nangaro. 
MRK.13.20	Koro ca Kǝmande bone adǝye kawunju fulujǝnnia, wunduma njǝkkawo cuwandiwawo. Amma am kǝrejǝnadǝ nangaro kawudǝa fulujǝna. 
MRK.13.21	Sa adǝn kam laaye nayiro: “Akkonju Almasiwudǝ!” bi “Towonju ti!” cǝnia, bare tia yasarawwi! 
MRK.13.22	Dalilnjudǝ almasiwuwa kattuwuyeso-a nawiya kattuwuyeso-a isane alama so, awo ajabba ajabba so cadǝne, yoyenoa, har am kǝrejǝnadǝmaa jambajane cawatki. 
MRK.13.23	Nayidǝ, hangal gǝnanowo! Kawu wakkajidǝro, awo sammaa nayiro wulnjagakkǝna.
MRK.13.24	«Amma ngawo bone yim aniyen kǝngal cǝlǝmbo walji, kumbal ye nurnju ciwawo, 
MRK.13.25	sillowuwaso ye samelan casuri, koro kǝnduwowa sameye ye jauro lolojai. 
MRK.13.26	Daji Tada Kambedǝ jauro kǝnduwoa-a darajaa-a curo fofouyen isi carui.
MRK.13.27	Adǝgaima malaiyawanjua cunode talgǝmo duniaye dewu samman ci dajiram duniayen tai ci dajiram sameyero yade amnju kǝrejǝnadǝa capcai.
MRK.13.28	«Ya tarmuyen misal adǝa asunowo! Sa fǝktu badije kalu ɍijiya, nangǝɍi karǝnjǝnaro nonuwwa. 
MRK.13.29	Ngaima awo ani wakkajai ruwiya, ti cinnalan del karǝnjǝnaro
MRK.13.30	Jiremaro nayiro wulnjagakki, am jaman adǝye sanuiwawo, sai awo ani samma wakkajaiya duwon. 
MRK.13.31	Same-a cidi-a baworo waljai, amma manani tǝmmaro baworo waljiwawo.
MRK.13.32	«Amma yim bi sa duwon awo ani wakkajaidǝa wunduma nojǝnni. Bawadǝro kajia, malaiyawa samelan dasaana ye nojanni, Tadadǝ ye nojǝnni. 
MRK.13.33	Hangal gǝnanowo, faadaro dǝgaiwo, sanju nonuwwi nangaro. 
MRK.13.34	Alamanju kam bǝlawuro cǝdi gai. Kǝnduwo fannjuro kistuwuyedǝa wolodiyanjuro koljiye wundunja yayero kidanju ce cinna guredumaro faadaro dǝga cǝne sapkadano. 
MRK.13.35	Adǝ nangaro faadaro dǝgaiwo, dalilnjudǝ sa kǝma fadoye isidǝa nonuwwi nangaro, kajiri, bi bune, bi fajar, bi suwa, 
MRK.13.36	bare yekkinndo bawo kǝnǝm diwi nayia nanjaganni! 
MRK.13.37	Awo nayiro wulnjagakkǝnadǝa wundusoro wulgǝkki, faadaro dǝgaiwo!» yeno Isaye.
MRK.14.1	Sala Laya Njǝkkayirambe-a sala Burodi Yis Bawoaye-aro kawu yindi gapco. Koro wurawa ɍimannaye-a malǝmba Attauraye-a jawal Isaa nangalan tame roro njejoye majai. 
MRK.14.2	Tayiye: «Sai sala kojiya duwon, bare jama hangalsango casangǝnni!» yera.
MRK.14.3	Isa bǝla Baitaniyelan fado Siman dǝɍimayen
MRK.14.4	Am laa awo adǝa kutturo carune kattenjan: «Awiro kawudidǝa basarjidǝ? 
MRK.14.5	Ca kawudi adǝa dinariyus
MRK.14.6	Amma Isaye tayiro: «Tia kollowo! Awiro tia suwolluwi? Wuro jauro ser sǝddǝna. 
MRK.14.7	Talaawasodǝ sawisoro curondon mbeji, koro sawi yaye, raawwaa, ranguwe tayia banagǝwi, amma wudǝ sawisoro gǝni curondon dǝgakki. 
MRK.14.8	Kamu adǝ awo rakcǝnadǝa cǝdo. Kawudi adǝa tiyiniro fijiye sittǝraniro wua dabbarseyeno. 
MRK.14.9	Jiremaro nayiro wulnjagakki, ndaran yaye curo dunia ngayen kawuɍi kǝji Alayedǝa wuljai nguson, kamu adǝa takturo awo sǝddǝnadǝ yea wuljai,» yeno.
MRK.14.10	Daji Yahusa Iskariyot mewun yindindǝye falnja Isaa mukko wurawa ɍimannayero sǝrǝttuwuro nanjaro leyeno. 
MRK.14.11	Adǝa fangeranniya, karwunja kǝjije tiro wuɍi cadi cane wadu ngoyera. Yahusadǝ dama Isaa tayiro sǝrǝttuwuye mada badiyeno.
MRK.14.12	Yim burwoye sala Burodi Yis Bawoayen, yim duwon ngǝlaro Laya Njǝkkayirambedǝa
MRK.14.13	Daji Isa fuwurawanjuye yindi cunode tayiro: «Bǝrnidǝro ngawowo, kam laa bule ingia ngojǝna-a kǝla kǝlluwi. Tia gaiwo, 
MRK.14.14	fado duwon ngaanaye kǝmadǝro wulgǝnowo: “Sayinnaye kusottoram na fuwurawanju-a rokko masǝna layayedǝa cadidǝ ndaran?” 
MRK.14.15	Nayiro soro sameye ngim kura curon karea dabbargada fǝlenjagai. Nadǝn masǝnadǝa andiro dabbarsaganowo!» yeno. 
MRK.14.16	Daji fuwurawadǝ lejane bǝrnidǝro ngasaye jiɍi Isa tayiro wuljǝgǝnadǝ gai awiso kewando. Adǝgaima masǝna layayedǝa dabbaryera.
MRK.14.17	Kǝngal kikkurǝnniya, Isa mewun yindindǝ-a rokko kadira. 
MRK.14.18	Napcana masǝna cadi duwon, Isaye: «Jiremaro nayiro wulnjagakki, kamndo fal wua mukko kǝladowayero sǝrǝnsiyi, rokkomaro masǝna diye,» yeno. 
MRK.14.19	Karwunja jauro kuttaje fal fallen wundu yaye: «Wuma wa?» cǝne tia koro badiyeno. 
MRK.14.20	Isaye tayiro: «Curo mewun yindindǝyen kǝrga, kam duwon wu-a buwururo mukko yakkiyenadǝ. 
MRK.14.21	Tada Kambedǝ saptidǝma,
MRK.14.22	Masǝna cadi duwon, Isa burodi ngoje Alaro ardiyenniya, fǝsakce tayiro ce: «Ngonowo, adǝ tiyini,» yeno. 
MRK.14.23	Koro kǝnjaram ngoje Alaro ardiyenniya, tayiro ce tilan tayi samma kesano. 
MRK.14.24	Isaye tayiro: «Adǝma buni aman ndǝptaye
MRK.14.25	Jiremaro nayiro wulnjagakki, na adǝn fuwun gadero ingi inabbe
MRK.14.26	Daji aiya Alaa njungoroye yeyeranniya, caluwe Kau Jaitunnero leyera.
MRK.14.27	Isaye fuwurawanjuro: «Nayi samma ngaworo walduwi, akko awo kitawulan ruwuwadadǝ: “Sǝnidǝa bangǝkkiya, dimiyadǝ tatardai.”
MRK.14.28	Amma karmolan cikkiya, nayia burwonjakke cidi Galileyero lekki,» yeno. 
MRK.14.29	Biturusse tiro: «Tayi samma ngaworo waldai yaye, wudǝ ngaworo waldǝkkiwawo!» yeno. 
MRK.14.30	Isaye: «Jiremaro niro wulnjǝgǝkki, ku bune adǝman kawu gudowom yindiro kokkore cakkidǝro, wua yakkuro angǝrsǝmi,» yeno. 
MRK.14.31	Amma Biturusse kowo dunoaro sapce tiro: «Dole ni-a rokko nuiyero walyeno yaye, tǝmmaro nia angǝrnjǝkkiwawo!» yeno. Tayi samma ye ngai wulyera.
MRK.14.32	Na tiro Gessemani canidǝro kadiranniya, Isaye fuwurawanjuro: «Na adǝn nammowo duwon, moduwa dikke,» yeno. 
MRK.14.33	Daji Isa Biturus-a Yakuba-a Yahaya-aa ngoje rokko lejane karwunju kuttaje ronju jauro bannadu badiyeno. 
MRK.14.34	Tayiro: «Karwuni jauro kuttajǝna, har nukki gai. Na adǝn danowo, faadaro dǝgaiwo!» yeno. 
MRK.14.35	Gana laa kuruwuje cidiro tǝmdiye, yojia, sa boneyedǝ tia cǝdanniro moduwa dio badiyeno. 
MRK.14.36	Tiye: «Bawani, awiso niro yoji. Kǝnjaram adǝa
MRK.14.37	Na fuwurawanjuyero walladanniya, kǝnǝm cadi nayeyeno. Biturusso: «Siman, kǝnǝm wa dimi? Assha! Sa fallo rangǝme faadaro dǝgambawo wa? 
MRK.14.38	Bare jaraptuwwiro faadaro dǝgaiwo, moduwa dewo! Ruhudǝ cǝraana, amma tiyidǝ duno kǝskea!» yeno.
MRK.14.39	Koro walde leje mana cayedǝlan moduwa kido. 
MRK.14.40	Nanjaro walladanniya, caye gai kǝnǝm cadi nayeyeno, simnja nga kurwowujǝna nangaro. Awo tiro wulduwuyema nojanni. 
MRK.14.41	Yakkuyero walladanniya, tayiro: «Kuamison kǝnǝmbo bowadando tussuwi wa? Cerǝna! Sadǝ cǝdǝna, Tada Kambedǝa mukko biwumasoyero sǝrǝccaana. 
MRK.14.42	Cinowo, leniyo! Akkonju kam wua sǝrǝnsiyimadǝ del karǝnjǝna!» yeno.
MRK.14.43	Sadǝman Isa mana cǝdi ngai duwon, Yahusa mewun yindindǝye falnja kadio. Jama kada ye na wurawa ɍimannaye-a malǝmba Attauraye-a amwurawa jamaye-ayen kashagar so, ka so mukkonna ti-a rokko kadira. 
MRK.14.44	Caman ti sǝrǝttuwumanjudǝ tayiro bǝlaanan isanojiye: «Kam tiro lewa darajaye yiddǝkkidǝ, tima! Tia taiwo, fǝrǝstiwaworo yadowo!» cǝnna. 
MRK.14.45	Daji Yahusa kadinniyama, na Isayero ise: «Sayinna!» cǝne tiro lewa darajaye kiddo. 
MRK.14.46	Daji Isaa mukkon dap keda. 
MRK.14.47	Am nanjun dajanadǝye falnja kashagar ficce wolodi ɍiman kurayea bakce sǝmonju tǝn kamgeno. 
MRK.14.48	Isaye tayiro: «A! Nayi kashagar so, ka so mukkonna wua gǝndema gai taro wa isuwidǝ? 
MRK.14.49	Yim nguson nandon Fado Alayen dǝgaiye jamaa alammǝkki duwon, wua sǝdawwi. Amma awo kitawulan ruwuwadadǝ wakkajo!» yeno. 
MRK.14.50	Daji fuwurawanju samma tia koljane keyaso.
MRK.14.51	Jairo laa mayafi gǝnia, awima tiyinjun bawo Isaa jǝgana mbeji. Amdǝ tia kedanniya, 
MRK.14.52	mayafidǝa koljiye de sul kiyaso.
MRK.14.53	Daji Isaa ngojane na ɍiman kurayero kesado. Nadǝn wurawa ɍimannaye-a amwurawa jamaye-a malǝmba Attauraye-a samma ye capkadara. 
MRK.14.54	Biturus ye katte kaskadaaro har balballa fado ɍiman kurayedǝro tia jǝgane kǝrgaanniya, kannu gǝttoro dawu gureduwu Fado Alayen napkeno.
MRK.14.55	Wurawa ɍimannaye-a majiliswu samma-a sheda Isaa roro njejoro mayera yaye, cawandǝnni. 
MRK.14.56	Am kada kǝlanjun sheda bowuye cadǝna, amma cinja tilojǝnni. 
MRK.14.57	Daji am laa cijane sheda bowuye cade: 
MRK.14.58	«Tiye: “Wudǝ Fado Alaye mukko kamben tǝdandǝna adǝa wurnǝkke curo kawu yakkuyen mukko kamben gǝni gade tandǝkki,” ngai cǝne fangeiye,» yera. 
MRK.14.59	Amma kǝla adǝyeman cinja tilojǝnni.
MRK.14.60	Daji ɍiman kuradǝ cije dawunjan daje Isaro: «Jaawunǝm bawo wa? Awi gǝle am ani kǝlanǝmnin shedajaidǝ?» cǝne tia kiworo. 
MRK.14.61	Amma Isa cinju kaje jaawu cinni. Koro ɍiman kuradǝ walde tiro: «Nima wa Almasiwu Tada Ti Bargaayedǝ wo?» cǝne tia kiworo. 
MRK.14.62	Isaye: «Wuma! Koro Tada Kambedǝ mukko kǝmboram Mai Kǝnduwomayen napkada ye, curo fofou sameyen kǝnde cǝdi ye ruwi,»
MRK.14.63	Daji ɍiman kuradǝ kalwunju karje:
MRK.14.64	Alaa gaskadunjudǝa fanuwwa. Awi gǝle tǝmanuw?» cǝne tayia kiworǝnniya, tayi samma tiro shara kamjagane ronju tuluwoma jusso yera. 
MRK.14.65	Daji laanja tiro lallaɍi tǝwatǝwajagane simnju jakcane tia babaktu badiyera. Tiro: «Nawinawi de!» cani. Adǝgaima gureduwudǝ ye tia cadane maɍin babakkera.
MRK.14.66	Biturus balballa fadoyedǝn cidiyan duwon, kir ɍiman kuraye laa nadǝro kadio. 
MRK.14.67	Biturus kannu jǝgǝtti kirunniya, tia ngǝlaro ninije: «Ni ye Isa kam Najaratte-a rokko kǝrgaw!» yeno. 
MRK.14.68	Amma Biturus angǝrje: «Awo wullǝmidǝmaa nokkǝni, asukkǝni!» yeno. Daji cinna ngaworambo culuwe gudowom kokkore kekko. 
MRK.14.69	Kirdǝ walde tia cure am nadǝn dasaanadǝro: «Kam adǝ ye falnja!» yeno. 
MRK.14.70	Koro Biturus walde angǝryeno. Gana sam kidǝnniya, am nadǝn dasaanadǝye Biturusso: «Fagatto ni ye kamnja fal, ni kam lardu Galileye nangaro!» yera. 
MRK.14.71	Amma Biturus kǝlanju baskuje kansi juwe: «Kam kǝlanjun mananuwi adǝa nokkǝni!» yeno. 
MRK.14.72	Sadǝman gudowom yindiyero kokkore kekko. Daji Biturus awo Isa tiro wuljǝgǝnadǝa takkeno. Isaye: «Kawu gudowom yindiro kokkore cakkidǝro, wua yakkuro angǝrsǝmi,» cǝnna. Takkenniya, tai daje so ngoyeno.
MRK.15.1	Dunia wayenniyama, wurawa ɍimannaye-a amwurawa jamaye-a malǝmba Attauraye-a majiliswu samma-a ci tiloaro sawari kedo. Daji Isaa cekkere caade mukko Gomna Bilatussero kesakko. 
MRK.15.2	Bilatusse Isaro: «Nima wa Mai Yaudiyayedǝ wo?» cǝne tia kiworo. Isaye: «Nima wullǝm, wuma!» yeno. 
MRK.15.3	Wurawa ɍimannayedǝ awo kadan Isaa burwuyera. 
MRK.15.4	Daji Bilatus walde tiro: «Kalakkǝmbawo wa? Awo kadan burwunjanadǝa fanǝmmi wa?» cǝne tia kiworo. 
MRK.15.5	Amma Isa kua yaye tiro kalakcǝgǝnni, har Bilatus ajapkeno.
MRK.15.6	Caman kǝrwu nguson sala adǝlan gomnadǝ kosoma fal jama caworǝnadǝa tayiro salamjiyi. 
MRK.15.7	Sa adǝn kam laa amanju-a tuɍu cade kam ceyese kosolan rojana mbeji, cunju Barabbas. 
MRK.15.8	Daji jama na gomnayedǝro isane awo caman tayiro caddidǝa njǝddoro tia koro badiyera. 
MRK.15.9	Bilatusse tayiro: «Mai Yaudiyayedǝa wa nayiro salamnjagakkiya, rawuw?» cǝne tayia kiworo. 
MRK.15.10	Awoa nandǝɍinja nangaro wurawa ɍimannayedǝ Isaa mukkonjuro sǝrǝtkeyeraro nojǝna. 
MRK.15.11	Amma wurawa ɍimannayedǝ jamadǝa casakke cuju Isayero Barabbassa tayiro salamjuwo yera. 
MRK.15.12	Bilatusse walde tayiro: «Awi gǝle kam tia Mai Yaudiyayelan bowonuwwadǝro yiddǝkki?» cǝne tayia kiworo. 
MRK.15.13	Kowo sapcane: «Kǝskaro tia jagǝne no!» yera. 
MRK.15.14	Bilatusse: «Awiro? Ayau awiye cǝdo?» yenniya, caye baworo kowo sapcane: «Kǝskaro tia jagǝne no!» yera. 
MRK.15.15	Daji Bilatus awo ronjaye cǝdiya cǝraana nangaro, tayiro Barabbassa salamgeyeno. Amma cakke Isaa kirwolan jajaryeranniya, tia kǝskaro jajaaro mukkonjaro kekko.
MRK.15.16	Daji sojiyadǝ Isaa curo balballa gomnariyero caade kǝwunja sojiyaye sammaa bowojane capkera. 
MRK.15.17	Kalwu kime
MRK.15.18	Daji tiro: «Ala ngǝwuro, Mai Yaudiyaye!» wulduwu badiyera. 
MRK.15.19	Kalan kǝlanju babakcane lallaɍi tiro tǝwajagane fuwunjun tungurumjane tiro daraja kedo. 
MRK.15.20	Tiro rudu gǝnajagane kerǝnniya, kalwu kimedǝa ɍinjane kajǝmunju cayedǝa lujagane tia kǝskaro jaduwuro kesado.
MRK.15.21	Kam laa bǝla Kuraneye mbeji, cunju Siman, tidǝ Aleksanda-a Rufus-aye bawanja. Karaan cijǝna kodu cǝdi duwon, sojiyadǝ dunodunon tia casakke kǝska Isayedǝa ngoje leyera. 
MRK.15.22	Isaa na tiro Golgota canidǝro kesado, Golgotaye maananjudǝ Na Buwo Kǝlaye. 
MRK.15.23	Isaro diben curonjun awo laa mir cani
MRK.15.24	Daji tia kǝskaro jajagane kajǝmunju ngojane wundunja yaye nuwanju cuwandoro walawala cade kattenjan dagaryera. 
MRK.15.25	Sa Isaa jajaanadǝ, sa lǝgar suwaye. 
MRK.15.26	Allo ayaunju kǝlan ruwuwadadǝ: MAI YAUDIYAYE. 
MRK.15.27	Gǝndewu yindi yea ti-a rokko jayeyera, faldǝ kǝmboramnjulan, faldǝ ye wailanjulan. 
MRK.15.28	[Adǝgaima awo kitawulan ruwuwadadǝ wakkayeno. Tiye: «Amso tia biwumaro ngoyera,»
MRK.15.29	Am kamjana kojaisodǝ tiro rudu gǝnajagane kǝlanja kalakalakcane tiro: «Ap! Ni Fado Alayea wurnǝme curo kawu yakkuyen tandǝmidǝ, 
MRK.15.30	nda kǝskadǝn jǝmme kǝlanǝm moye!» cani. 
MRK.15.31	Wurawa ɍimannaye ye malǝmba Attauraye-a rokko adǝgai tiro rudu gǝnajagane amanjaro: «Am gadea cǝkkaana, amma rakce kǝlanju cǝmoyiwawo! 
MRK.15.32	Almasiwu Mai Israyilawuyedǝ kǝskadǝn kǝrma jǝpco, ruiyo tia kasaddiyo!» cani. Gǝndewu yindi ti-a rokko jajaanadǝ ye Isaa rarayera.
MRK.15.33	Kausu kǝla dawu duwon, dunia nga tǝmje cǝlǝmbo walje, har sa yakku kajiriyero kiado. 
MRK.15.34	Sa yakku kajiriyedǝ Isa kowo dunoaro sapce: «Eloi, Eloi, lama sabaktani?» yeno, maananjudǝ «Alani, Alani, awiro wua kolsem?» 
MRK.15.35	Am nadǝn dajanadǝ adǝa fangeranniya, laanjaye: «Fanowo, Nawi Iliyaa bowoji!» yera. 
MRK.15.36	Daji falnja cǝgase leje soso ngoje diben comcombo lǝpciye cuttuluwe karo lassiye Isaro sayeyeno. Tiye: «Nda kollowo, Nawi Iliya ise tia kǝskadǝn cǝsayia, ruiyo!» yeno. 
MRK.15.37	Daji Isa kowo dunoaro sapce ro kirǝmbo.
MRK.15.38	Sa adǝn juwa curo Fado Alayen dǝganadǝ
MRK.15.39	Kajalla sojiyaye fuwu Isayen daadadǝ jiɍi Isa bawojǝnadǝa kirunniya, tiye: «Jiremaro kam adǝ Tada Alayedǝma!» yeno.
MRK.15.40	Kamuwa laa ye kuruwunin awo ania lawarjai mbeji. Curonjan Meram Magdala-a Meram Yakuba Gana-a Josi-aye yanja-a Salomi-a. 
MRK.15.41	Sa Isa cidi Galileyedǝn tia jaane banajagai. Koro kamuwa gade kada Isaa jaane Jerujalembo isana ye nadǝn mbeji.
MRK.15.42	Yim adǝ yim dabbarduye.
MRK.15.43	Isuwu kam Arimatiyaye, ti curo majiliswudǝyen jauro kam kura ye, nodo bargaa Alayedǝye kǝndenju gureji ye, na Gomna Bilatussero ridu bawoaro leje kamin Isayedǝa tiro cadoro kiworo. 
MRK.15.44	Bilatus Isa nagatto bawojǝnadǝa ajapce kajalla sojiyayedǝa bowoje Isa tussǝna wa bawojǝnadǝro kiworo. 
MRK.15.45	Kajalladǝyen Isa bawojǝnaro asuyenniya, kaminnjudǝa Isuwuro kaino. 
MRK.15.46	Daji Isuwu leje lowowon batta linne ciwe kamindǝa kǝskadǝlan cǝsaye battadǝn kǝkǝrje kauri curo kauyen lajana laaro cakke sǝnaje ci kauridǝyero kau kura tǝmbalyeyeno. 
MRK.15.47	Meram Magdala-a Meram Josiye yanju-a ye lawarjane na Isaa sǝnajanadǝa kero.
MRK.16.1	Yim tustuye koyenniya, Meram Magdala-a Meram ya Yakubaye-a Salomi-a lejane kawudi kamin Isayedǝro fidaaro kesiwo. 
MRK.16.2	Mawuye yim burwoyea
MRK.16.3	Kattenjan: «Wundu gǝle ci kauridǝyen kau kuradǝa andiro tǝmbalji?» cani. 
MRK.16.4	Amma kǝla sapkeranniya, akko kau mafǝndidǝ tǝmballada kero. 
MRK.16.5	Kauridǝro kasargaanniya, jairo laa kalwu bulla kǝmboramnin napkada kero. Tia kerunniya, karwunja tai daje kamgadano. 
MRK.16.6	Jairodǝye tayiro: «Bare karwundo kamdǝnni! Isa kam Najaratte ti kam kǝskaro jajaanadǝa manuwi. Ti na adǝn bawo, cijǝna! Akko na tia sǝnajanadǝa ruiwo! 
MRK.16.7	Amma lenowo fuwurawanju-a Biturus-aro: “Ti nayia burwonjane cidi Galileyero leji. Nayiro wulnjaanadǝ gai, nadǝn tia ruwi,” wulgǝnowo,» yeno. 
MRK.16.8	Daji karwunja kamdǝna kar kar lolojaiaro kauridǝn caluwe cagase leyera. Jauro rijana nangaro, wundumaro awima wuljaganni.
MRK.16.9	[Mawuye yim burwoyea suwa lǝp karmolan ciyenniya, Isa burwon Meram Magdala kamu tilan sedan tulur dujǝnadǝro fǝleyaada. 
MRK.16.10	Meram ye leje am calan Isa-a rokko dasaanadǝ karwukuttaro cesiridǝa najiye tayiro wulyeyeno. 
MRK.16.11	Amma Isa roaro waljǝna ye, Meram tia curuna yero fangeranniya, njasarairo wayera.
MRK.16.12	Ngawo adǝyen jiɍi gaden Isa amnja yindi karaaro ledu cadidǝro fǝleyaada. 
MRK.16.13	Tayi yindidǝ ye waldane amnja gapcanadǝro wulyeyera, amma tayi yea njasarairo wayera.
MRK.16.14	Koro fuwurawanju mewun tilondǝ masǝna cadi duwon, Isa tayi yero fǝlediye kǝla njasarainambunja-a kǝlakibbunja-ayelan tayiro kikkado, dalilnjudǝ am ngawo cijǝnayen tia carunadǝa njasarairo wayera. 
MRK.16.15	Daji Isaye tayiro: «Dunia ngaro lenowo, kawuɍi kǝji Alayedǝa adamgǝna sammaro wulgǝnowo! 
MRK.16.16	Kam kasacce tiro kasala caddǝnamadǝ njǝkkawo cuwandi, amma kam kasatturo wajǝnamadǝ wowom Alaye tia cǝdai. 
MRK.16.17	Am kasaccanamadǝ akko alama rakcane cadidǝ: Cunilan sedanna dujai, tǝlamba gade bǝɍin manajai, 
MRK.16.18	kadi mukkon ngojai. Sum casaia, tayia lorujiwawo. Mukkonja am dondiro gǝnajagaiya, nanlewa cawandi,» yeno.
MRK.16.19	Kǝma Isa mana adǝa tayiro cǝddǝnaye ngawon, tia samero casade kǝmboram Alayen napkeno. 
MRK.16.20	Tayi ye lejane ndara yayero kawuɍi kǝji Alayedǝa wuljagai adǝgai duwon, Kǝmadǝ tayia banajiye alama kadan manadǝa jirero tabbacciyi kǝrga.]
LUK.1.1	Tiyofalas, Ala ngǝwuro! Amnde ngǝwu gǝrgam kǝla lamarra dawunden wakkajana aniyen ruwuduro ngǝssana, 
LUK.1.2	jiɍi am duwon tǝn badiduramnin awo ania simnjan caruna-a mana Alaye sattuwumasoro waljana-adǝ andiro isanosaanadǝ gai. 
LUK.1.3	Barganǝmmin, tǝn badiduramnjan awo ani sammaa gakke hangallayen kokorǝkke fakkǝna nangaro, wu ye tayia sawinǝkke niro kitawulan ruwunjǝgǝkki yekko. 
LUK.1.4	Ngainin awowa niro njakkarana sammaa tabbatto nonǝmi.
LUK.1.5	Jaman Mai Hirudus lardu Yahudiyaye cunodidǝn, ɍiman laa mbeji kǝwu ɍimanna Abiyayen kǝrga, cunju Jakariya. Kamunju ye kaduwu Nawi Harunaye, cunju Alisabatu. 
LUK.1.6	Tayi yindiso na Alayen jirewu, wada Kǝmandeye sammaa taldu baworo jaana. 
LUK.1.7	Tada cawandǝnni, Alisabatu rakce cambiwawo nangaro, koro tayi yindi kawu ngǝwu jawuna.
LUK.1.8	Kǝwu Abiyaye sanja dirije kidǝnniya, Jakariya ye kidanju nanɍimanne fuwu Alayen badiyeno. 
LUK.1.9	Kǝla ada ɍimannadǝyen kamnja fal Fado Alaye na darajaaro ngawo kaaji cakkoro walawala cade Jakariyaa kǝreyera. 
LUK.1.10	Sa kaaji njakkoyen jama samma balballadǝn captana moduwa cadi duwon, 
LUK.1.11	malaiya Kǝmandeye laa kǝmboram kaaji njakkoramben daada tiro fǝleyaada. 
LUK.1.12	Jakariya tia kirunniya, hangalnju jade karwunju pǝt kamgada. 
LUK.1.13	Amma malaiyadǝye tiro: «Jakariya, bare rinǝmmi, Ala moduwanǝm cǝmowona. Kamunǝm Alisabatu niro tada kongwa njǝkkambi, tiro cu Yahaya yakke. 
LUK.1.14	Tiramnin jauro karwunǝm kǝjiji, koro tambonjudǝye am kada ye kǝji fanjai. 
LUK.1.15	Ti na Kǝmandeyen kam darajaaro walji. Bare diben bi mbal fimaa canni,
LUK.1.16	Kaduwu Israyilaye kadaa jawal Ala Kǝmanjayero kalakciyi. 
LUK.1.17	Tidǝ ro-a kǝnduwo-a Nawi Iliyayelan Kǝmadǝa burwoje ise bawaso-a tadawanjaso-a soloji, am ansiya Alaye ye hangal jirewuyero kalakciyi. Adǝgaima Kǝmadǝro jamaa dabbarjiyi,» yeno. 
LUK.1.18	Amma Jakariyaye malaiyadǝro: «Awiawin mana adǝa jirero nokki? Akko wu kiarinǝkkǝna, kamuni ye kǝmurjojǝnadǝ,» yeno. 
LUK.1.19	Daji malaiyadǝye tiro: «Wuma Jibǝrilla fuwu Alayen dadumadǝ wo. Tima wua nanǝmbo lawar kǝji adǝa njukkudǝkkoro sunodo. 
LUK.1.20	Amma manani yasarammidǝ, har awo ani wakkajaidǝro, mǝdǝk nammǝme mana dimbaworo wallǝmi. Awo wulnjǝgǝkkǝna adǝ sanju cǝdiya, tabbatto wakkaji.» 
LUK.1.21	Jama Jakariyaa gurejai ngai duwon, na darajaadǝn jauro tussǝnadǝa ajapkera. 
LUK.1.22	Kiluwunniya, mana tayiro njǝddo tiro tiyero. Jamadǝ awo ajabba laa na darajaalan tiro fǝledǝgǝnaro asuyera. Muwamuwan gǝnia, tayiro rakce manajiyiwawo, mǝdǝk napkeno. 
LUK.1.23	Kida nanɍimanne sanju kerǝnniya, fadoro wallada.
LUK.1.24	Ngawo kawu aniyen kamunju Alisabatu curo ngoyeno. Kǝndawu uwuro kuwulero kǝlanju cakke karwunjun: 
LUK.1.25	«Akko ser Kǝmande sǝddǝna. Kawu anin kanjimaɍinju wuro fǝlesiye dawu amben nanguni cuttuluwuna,» yeno.
LUK.1.26	Alisabatu curo ngojǝnaye kǝndawu arakkua Ala malaiya Jibǝrillaa bǝla Najarat cani cidi Galileyedǝro cunode 
LUK.1.27	na fero kǝlayakku laa tǝmajinju
LUK.1.28	Malaiyadǝ na Merambero ise tiro: «Wuse, ni Kǝmande jauro barga dǝmnjǝgǝnamadǝ! Kǝmadǝ ni-a rokko,» yeno. 
LUK.1.29	Merambe hangalnju kǝla lewa adǝyen jauro cije awi maananjuro kǝlanju cuwori duwon, 
LUK.1.30	malaiyadǝye tiro: «Meram, bare rinǝmmi, Ala niro barga dǝmnjǝgǝna. 
LUK.1.31	Akko curo ngonǝme tada kongwa yambǝmi, tiro cu Isa yakke. 
LUK.1.32	Ti kam darajaaro walje tia Tada Mai Samemayelan bowojai. Ala Kǝmande tiro kǝrmai kaarinju Mai Daudayedǝa ci. 
LUK.1.33	Adǝgaima jama Yakubayea
LUK.1.34	Daji Merambe malaiyadǝro: «Awiawin attǝ yoji, wu ngaltema kwa nokkǝnidǝ?» cǝne tia kiworo. 
LUK.1.35	Malaiyadǝye tiro: «Ruhu Alaye kǝlanǝmbo jǝpciye kǝnduwo Mai Samemaye nia fofou gairo jannji. Adǝ nangaro tada tayir nilan tambidǝa *Tada Alayelan bowojai. 
LUK.1.36	Akko kǝraminǝm Alisabatu ye nankǝmurjonjun curo ngojǝna. Kamu rakce cambiwawo canidǝ, kǝrma curonju kǝndawu arakkuyea. 
LUK.1.37	None, awima Alaro tiyeri bawo!» 
LUK.1.38	Merambe: «Wu kanji Kǝmandeye. Kǝla mananǝmben wakkajo!» yeno. Daji malaiyadǝ tia kolje sapkadan.
LUK.1.38	______________________________________________________________________
LUK.1.38	______________________________________________________________________
LUK.1.39	Yim anin Meram cije duwaduwan bǝla cidi Yahudaye curo kauwa kura kurayen dǝgana laaro leje 
LUK.1.40	fado Jakariyayero ngaye Alisabaturo salamgeyeno. 
LUK.1.41	Alisabatu salamnjudǝa fangenniya, tada curonjuyedǝ moji kido. Ruhu Alaye Alisabaturo jǝpciye 
LUK.1.42	kowo dunoaro sapce: «Curo kamuwayen nima bargaa wo, tada curonǝmbedǝ ye bargaa! 
LUK.1.43	Koro awiro gǝle Kǝmande wuro ser sǝdde, har ya Kǝmaniye naniro isidǝ? 
LUK.1.44	Akko salammǝmdǝa fangekkǝniyama, tada curoniyedǝ karwukǝjiro moji kido. 
LUK.1.45	Awo Kǝmande niro wulnjǝgǝnadǝ wakkajiro mǝrsanǝmmadǝ, barganǝm!» yeno.
LUK.1.46	Daji Merambe:
LUK.1.46	«Karwuni Kǝmandea jajakci,
LUK.1.47	roni Ala Njǝkkayimanilan kǝji fanji.
LUK.1.48	Wu kanjinjudǝa curo nantalaaniyen
LUK.1.48	Na adǝn fuwun am jaman sammaye wua bargaalan bowosai,
LUK.1.49	Mai Kǝnduwoma ser kura wuro sǝddǝna nangaro.
LUK.1.49	Cunju darajaa.
LUK.1.50	«Jaman kureyen tai jaman ngusoro
LUK.1.50	kanjimaɍinju am tia rijanaro fǝlejiyi.
LUK.1.51	Kǝmande mukkonjun kǝrmai fǝleje,
LUK.1.51	am karwunjan rokuraa tarjǝna.
LUK.1.52	Maiyaso kǝrmailan cǝsaye sǝlje,
LUK.1.52	talaawaso yea darajaaro cǝdǝna.
LUK.1.53	Am kǝnanjaasoa awo ngǝlan ambaje,
LUK.1.53	gaɍiwuwaso yea mukko dea dujǝna.
LUK.1.54	Kǝmande kanjimaɍinju fǝledu koljǝnni,
LUK.1.54	kanjinju Israyilaa banajǝgǝna,
LUK.1.55	amwurawande Nawi Ibrahim-a kaduwunju
LUK.1.55	har abada-aro wuljǝgǝnadǝ gai.»
LUK.1.56	Meram fado Alisabatuyen kǝndawu yakku gairo napkenniya, fannjuro wallada.
LUK.1.57	Alisabatu sanju njamboye kidǝnniya, tada kongwa kembo. 
LUK.1.58	Am fannjuye-a kǝmaskiyanju-a ser kura Kǝmande tiro cǝddǝnadǝa fangeranniya, karwukǝjinja tiro fǝleyeyera. 
LUK.1.59	Kawu wuskua jama kajanjuro kadiranniya, tiro cu bawanju Jakariyaye njakko mayera, 
LUK.1.60	amma yanjuye: «A’a, tia Yahayalan bowojai,» yeno. 
LUK.1.61	Tayiye tiro: «Wunduma curo kǝramiyanǝmben cu adǝa bawo!» yera. 
LUK.1.62	Daji muwamuwan bawanjuro cu fi tadadǝro cakkiya cǝraworo keworo. 
LUK.1.63	Jakariya allo cuwore tilan “Cunju Yahaya” ruwuyenniya, tayi samma ajapkera. 
LUK.1.64	Sadǝman Jakariya ci ye cuwande, tǝlamnju ye wuide, Alaa cungoriaro mana badiyeno. 
LUK.1.65	Daji kǝmaskiyanja samma riyera, koro lawar adǝ cidinja Yahudiyaye kauwa kura kuraa sammaro tatargaada. 
LUK.1.66	Jama adǝa fanjana samma karwunjan rojana, amanjaro: «Tadaana adǝ, awiro gǝle walji?» cani. Fagatto mukko Kǝmandeyedǝ
LUK.1.67	Daji Ruhu Alaye Jakariyaro jǝpciye nawinawi cǝde:
LUK.1.68	«Ala Kǝma Israyilawuyedǝa yungoriyo!
LUK.1.68	Nguwu jamanjuyero ngaye tayia merujǝna,
LUK.1.69	andiro curo kaduwu kanjinju Mai Daudayen Njǝkkayima kǝnduwoa galasaana.
LUK.1.70	Kǝmande kuren ci nawiyanju kǝrejǝnayen wuljǝnadǝ gai,
LUK.1.71	mukko kǝladowande-a waduwunde samma-ayen samoye
LUK.1.72	amannju bargaa koljǝnnilan amwurawandero kanjimaɍinju fǝlejiyi.
LUK.1.73	Akko kansi duwon bawande Nawi Ibrahimbo jǝbbunadǝ:
LUK.1.74	Mukko kǝladowandeyen andia samoyiya, andi ye ridu bawoaro rangiye tia gaiye
LUK.1.75	fuwunjun nanmumin-a jire-alan kawunde samman tiro ambǝtkǝiye.
LUK.1.76	«Ni ye tadanidǝ, nia nawi Mai Samemayen bowonjai.
LUK.1.76	Kǝmadǝn fuwunno lenǝme tiro jawal dabbargǝmi,
LUK.1.77	jamanjuro biwunja gawurduyen njǝkkawodǝa isanogǝmi.
LUK.1.78	Ala Kǝmande kanjimaɍima ye, serma ye nangaro,
LUK.1.78	cakke Nur Kudoma nandero samelan ise
LUK.1.79	am duwu-a kaudi karmoye-alan dasaanadǝa wassi,
LUK.1.79	koro andiro jawal nanlewayedǝa fǝlesagai.»
LUK.1.80	Adǝgaima tadadǝ wuraji ye, Ruhu Alayen dunoaji ye, har yim jama Israyilayero fǝledǝgǝnaro karaan kǝrga.
LUK.2.1	Jaman adǝn Kaisar
LUK.2.2	Sa kom burwoye adǝa cadidǝn, Kǝriniyus tima gomna cidi Siriyaye wo. 
LUK.2.3	Daji am samma bǝlanja bǝlanjaro tayia komjaro leyera. 
LUK.2.4	Ngaima duwon Isuwu ye, ti kaduwu Mai Daudaye nangaro, bǝla Najarat cidi Galileyelan cije bǝla Mai Daudaye Baitalami cani cidi Yahudiyayedǝro leji cǝne 
LUK.2.5	tǝmajinju Meram curoadǝa ngoje tayia komjaro kallo leyera. 
LUK.2.6	Tayi Baitalamilan duwon, Merambe sanju njamboye kidǝnniya, 
LUK.2.7	tada kongwa karuro kembo. Kusottoramnin
LUK.2.8	Cidi adǝn sǝniya laa karaan dasaana lǝmannanja bune gurejai duwon, 
LUK.2.9	malaiya Kǝmandeye laa tayiro fǝlediye daraja Kǝmandeye nur gai tayia wasse dirije kǝlyenniya, tai dajane riyera. 
LUK.2.10	Amma malaiyadǝye tayiro: «Bare rinuwwi, akko kawuɍi kǝji nayiro wulnjagakki, kawuɍi duwon jama sammaye karwu kǝjijiyidǝ. 
LUK.2.11	Ku bǝla Mai Daudayen Njǝkkayimando tambǝna. Tima Almasiwu Kǝmadǝ wo! 
LUK.2.12	Akko awo nayiro naptu alamaye cǝdidǝ: Timal jenen kǝleyada curo kalwo kǝmboram lǝmannayen bowada nagǝwi,» yeno. 
LUK.2.13	Sadǝman malaiyadǝro malaiyawa kǝriwuwu Kǝmandeye kǝldagane Alaa congorǝne: 
LUK.2.14	«Samelan Alaro daraja tio, dunia yen am ngurnojǝnaro nanlewa jǝpcuwo!» yera.
LUK.2.15	Malaiyawadǝ tayia koljane samero walladaranniya, sǝniyadǝye kattenjan: «Ciniyo Baitalamiro leniyo, awo wakkaje Kǝmande andiro isanosaana adǝa ruiyo!» yera. 
LUK.2.16	Daji duwaduwan lejane Meram-a Isuwu-a timal curo kalwo kǝmboram lǝmannayen bowadadǝ-aa nayeyera. 
LUK.2.17	Tia kerunniya, tayi ye awo malaiyadǝ kǝla tadadǝyen tayiro wuljǝgǝnadǝa isanoyera. 
LUK.2.18	Am lawar sǝniyadǝ tayiro wuljaanadǝa fanjanadǝ nga ajapkera. 
LUK.2.19	Meram ye awo ani sammaa karwunjun rojǝna tayia takci kǝrga. 
LUK.2.20	Daji awo malaiyadǝ tayiro wuljǝgǝna sammaa kalkallo fanjana ye caruna ye nangaro, sǝniyadǝ Alaa congorǝne tiro daraja cadiaro karaanjaro walladara.
LUK.2.21	Kawu mawua yim tadadǝa kajaduye kidǝnniya, tiro cu Isa kesakko, cu duwon malaiyadǝ kawu yanju curo ngojiro wuljǝnadǝ.
LUK.2.22	Kǝla Attaura Nawi Musayen sanja tayirro walduye
LUK.2.23	Attauralan ruwuwadadǝ gai: «Tada kongwa karu tambǝna nguson Kǝmandeyero waljo!»
LUK.2.24	Koro sadaa yea kǝla awo Attauralan wuldǝnadǝyen kedo: «Bullam yindi bi tattawar sanana yindi.»
LUK.2.25	Sa adǝn Jerujalemlan kam laa mbeji, cunju Simiyon. Tidǝ jirema ye, adinma ye, sa simalo jama Israyilaye cinduyedǝa gureji, koro Ruhu Alaye tilan kǝrga. 
LUK.2.26	Caman Ruhu Alayedǝ tiro Almasiwu Kǝmandeyedǝa curunni duwon nuiwawo wuljǝgǝna. 
LUK.2.27	Ngaima duwon Ruhu Alayedǝ Simiyonna cakke balballa Fado Alayero kǝrgawo. Isuwu-a Meram-a awo Attaura wuljǝnadǝa dioro Isaa kewudǝnniya, 
LUK.2.28	Simiyon tia nganjiro ngoje Alaa cungore:
LUK.2.29	«Kǝmande, wuro wulsǝgǝmmadǝ gai,
LUK.2.29	kǝrma wu kanjinǝmba kolsǝne kǝlewan nukko!
LUK.2.30	Akko njǝkkawonǝm simmin rukkǝna,
LUK.2.31	njǝkkawo duwon fuwu jama duniaye sammayen dabbarnǝmmadǝ.
LUK.2.32	Adǝ jama kǝrdiyayero nur Alaye njukkudoma ye,
LUK.2.32	jamanǝm Israyilawuyero daraja njoma ye,» yeno.
LUK.2.33	Bawanju-a yanju-a awo kǝlanjun wuljǝnadǝa fangeranniya, ajapkera. 
LUK.2.34	Simiyon tayiro barga dǝpciye Merambo: «Akko Ala kadarjǝna tada adǝ nangaro curo jama Israyilawuyen am kada ye cijai, kada ye casuri. Ti naptu alama waadaye cǝdi, 
LUK.2.35	karwu am kadayen gǝraada federo culuworo. Nidǝ ye, kashagar karwunǝm sukci,» yeno.
LUK.2.36	Nadǝn nawi kamuye laa ye mbeji, cunju Hannatu. Ti fero Fanuwelle ye, kaduwu Asherre ye. Kawu ngǝwu juwuna, kǝlayakkun kwanju-a rokko kǝrwu tulurro napkenniya, 
LUK.2.37	kwadǝ bawoyeno, ngawo adǝyen runju napce, har kǝrwu fiskun lukko dewun kiwando. Ngaltema Fado Alayedǝa koljǝnni, asem-a moduwa-a cǝdilan bune-a kausu-a Alaa ambǝcciyi kǝrga. 
LUK.2.38	Sa adǝn Hannatu ye ise Alaro ardije kǝla tadadǝyen am duwon Jerujalem merudu gurejai sammaro mana kiddo.
LUK.2.39	Daji kǝla wada Kǝmandeyen awo sammaa kedǝnniya, Isuwu-a Meram-a bǝlanja Najaratte cidi Galileyero walladara. 
LUK.2.40	Adǝgaima tadadǝ wuraji ye, dunoaji ye, jauro rashiduji ye, koro barga Alaye tilan kǝrga.
LUK.2.41	Saa nguson Isaye bawanju-a yanju-a Jerujalembo sala Laya Njǝkkayirambero lejai. 
LUK.2.42	Ngai duwon Isa kǝrwunju mewun yindin
LUK.2.43	Ngawo sala kojǝnayen, fadoro waldai duwon, nojannilan tada Isadǝ Jerujalemnin napkeno. 
LUK.2.44	Ti dawu jamadǝyen cane ledu kawu falle kedǝnniya, curo kǝramiyanja-a sawawanja-ayen tia madu badiyera. 
LUK.2.45	Cawandǝnnidǝ, Jerujalembo tia maduro walladara.
LUK.2.46	Ngawo kawu yakkuyen Isa Fado Alayen dawu malǝmbayen napkada tayia kǝrǝnji ye, cuwori ye nayeyera. 
LUK.2.47	Am tia kǝrǝndu cadi samma kǝla hangalkǝjinju-a jaawunju-ayen ajapcana. 
LUK.2.48	Bawanju-a yanju-a tia kerunniya, jauro ajapcane yanjuye tiro: «Tadani, awiro adǝa andiro seddǝm? Wu-a bawanǝm-a hangalnde nga cijǝna nia manjiye,» yeno. 
LUK.2.49	Isaye tayiro: «Awiro wua masew? Fado Bawaniyedǝn naptudǝ wuro wajipdǝro nonuwwi wa?» yeno. 
LUK.2.50	Amma mananju adǝa asujanni.
LUK.2.51	Daji Isa tayia jǝgane kallo bǝla Najarattero waldane mananja ngoji kǝrga. Yanju awo ani sammaa karwunjun royeno. 
LUK.2.52	Adǝgaima Isa wuraji ye, rashiduji ye, na Alaye-a ambe-an ardiya cuwandi ye kǝrga.
LUK.3.1	Nodo Kaisar
LUK.3.2	koro Annas-a Kaifas-a ye wurawa ɍimannaye. Jaman adǝn mana Alaye karaan Nawi Yahaya tada Jakariyayero jǝpkeyeno. 
LUK.3.3	Daji Yahaya cidi bǝrǝm Jordaniye sammaa jǝgane jamaro kawuɍi cǝdde kasala tuwaye biwuwa gawurduye wormaji kǝrga. 
LUK.3.4	Adǝgaima awo Nawi Ishaya curo kitawunjuyen ruwujǝnadǝ wakkayeno. Tiye:
LUK.3.4	«Karaan kam laa kowo sapce:
LUK.3.4	“Kǝmandero jawal dabbargǝnowo,
LUK.3.4	koduramnju cǝkko dewo!
LUK.3.5	Ngorso rǝpkadaro walja,
LUK.3.5	kǝri-a kau-aso ye sanaadaro walja.
LUK.3.5	Jawal kǝriyadaso cǝkko walja,
LUK.3.5	batti ye tassa.
LUK.3.6	Ngainin adamgǝna samma njǝkkawo Alayedǝa carui,”
LUK.3.6	cǝne wormaji.» 
LUK.3.7	Jama kada na Yahayayero tayiro kasala tuwaye cǝddoro isai duwon, Yahayaye tayiro: «Nayi kaduwu fusiyayeso! Wundu nayia ajawu isidǝro kasoworo galanja? 
LUK.3.8	Awo tuwa jireye fǝlejiyisoa dewo! Bare karwundon: “Andi kaduwu Nawi Ibrahimbe,” wulluwwi. Nayiro wulnjagakki, Alaye kǝnduwonju dongur kauye anilan Nawi Ibrahimbo kaduwu alaktuwuye mbeji. 
LUK.3.9	Akko kǝrmamaro bewodǝ fǝrdu kǝskayen gǝnaada. Kǝska fi duwon tada ngǝla cakkiwawodǝa caljane kannuro fijagai,» yeno.
LUK.3.10	Daji jama captanadǝye tiro: «Awi gǝle diye?» cane tia keworo. 
LUK.3.11	Yahayaye tayiro: «Kam nanjun gǝmaje yindiadǝ kam cǝdanniro fal co, koro kam nanjun kǝmboadǝ ye ngai cǝdo!» yeno. 
LUK.3.12	Akki mowomaso ye tayiro kasala tuwaye cǝddoro nanjuro isane tiro: «Sayinna, awi gǝle diye?» cane tia keworo. 
LUK.3.13	Tayiro: «Bare awo wowom wulnjaanadǝa kojǝnaro mowuwwi!» yeno. 
LUK.3.14	Koro sojiya ye tiro: «Andi nda, awi gǝle diye?» cane tia keworǝnniya, tayiro: «Bare dunon bi jirenambun wuɍi kambe mowuwwi, amma kǝla biyandoyen danowo!» yeno.
LUK.3.15	Jamadǝ tǝmanjaa karwunjan Yahayama wa Almasiwudǝ woro cawori duwon, 
LUK.3.16	Yahayaye tayi sammaro: «Wu ingilan nayiro kasala ngeddǝkko, amma kam laa wua kǝnduwon kosǝna je sunonjuye wuiduma tikkǝni isi. Tidǝ Ruhu Alaye-a kannu-alan nayiro kasala njaddi. 
LUK.3.17	Akko mukkonjun kǝmo laladuramba na wasturamnjuyero ise algama-a kalaɍi-a firji. Algamanjudǝa culore bǝralan gǝnaji, amma kalaɍidǝa kannu tǝmmaro nuiwawolan warji,» yeno. 
LUK.3.18	Adǝgaima mana kadan Yahaya jamadǝa galaje tayiro kawuɍi kǝji Alayedǝa wulyeyeno.
LUK.3.19	Calan Yahaya Mai Hirudusso kamu yanjugǝnaye Ya Hirudiyaa kamuro cǝmowona-a awo diwi kada cǝdǝnadǝ-a nangaro jǝkkadǝna. 
LUK.3.20	Daji Mai Hirudus biwunjuro biwu gade cǝrgane Yahayaa kosoro kekko.
LUK.3.21	Jaman Nawi Yahaya jama sammaro kasala tuwaye cǝddidǝn, Isa yero kasala kiddo. Daji Isa moduwa cǝdi duwon, same farakko fǝrǝmde 
LUK.3.22	Ruhu Alaye alama bullam gai tiro jǝpciye samelan kowo nukce: «Nima Tadani wo, njǝraakkǝna. Niramnin jauro karwuni kǝjijǝna!» yeno.
LUK.3.23	Isa kǝrwunju fiakku gai duwon, kidanju badiyeno. Jamadǝ tia tada Isuwuyero ngoyera. Isuwudǝ tada Eliye, 
LUK.3.24	Eli ye tada Mattaye, Matta ye tada Lewiye, Lewi ye tada Malkiye, Malki ye tada Jannaye, Janna ye tada Isuwuye, 
LUK.3.25	Isuwu ye tada Mattatiyaye, Mattatiya ye tada Amosse, Amos ye tada Nahumbe, Nahum ye tada Esliye, Esli ye tada Naggaiye, 
LUK.3.26	Naggai ye tada Maatte, Maat ye tada Mattatiyaye, Mattatiya ye tada Semeyinne, Semeyin ye tada Yosakke, Yosak ye tada Yodaye, 
LUK.3.27	Yoda ye tada Yohanaye, Yohana ye tada Resaye, Resa ye tada Jorobabelle, Jorobabel ye tada Sheyaltiyelle, Sheyaltiyel ye tada Neriye, 
LUK.3.28	Neri ye tada Malkiye, Malki ye tada Addiye, Addi ye tada Kosambe, Kosam ye tada Almadamaye, Almadama ye tada Yeriye, 
LUK.3.29	Yeri ye tada Yushawuye, Yushawu ye tada Aliyejerre, Aliyejer ye tada Yerimaye, Yerima ye tada Mattaye, Matta ye tada Lewiye, 
LUK.3.30	Lewi ye tada Simiyonne, Simiyon ye tada Yahudaye, Yahuda ye tada Isuwuye, Isuwu ye tada Jonamiye, Jonami ye tada Aliyakimbe, 
LUK.3.31	Aliyakim ye tada Malayaye, Malaya ye tada Mannaye, Manna ye tada Mattataye, Mattata ye tada Natanne, Natan ye tada Mai Daudaye, 
LUK.3.32	Mai Dauda ye tada Yisaiye, Yisai ye tada Abidaye, Abida ye tada Bowosse, Bowos ye tada Salmonne, Salmon ye tada Nashonne, 
LUK.3.33	Nashon ye tada Aminadabbe, Aminadab ye tada Adaminne, Adamin ye tada Arambe, Aram ye tada Hesronne, Hesron ye tada Feresse, Feres ye tada Yahudaye, 
LUK.3.34	Yahuda ye tada Yakubaye, Yakuba ye tada Isakuye, Isaku ye tada Nawi Ibrahimbe, Nawi Ibrahim ye tada Tarahuye, Tarahu ye tada Nahorre, 
LUK.3.35	Nahor ye tada Serukke, Seruk ye tada Rewuye, Rewu ye tada Felekke, Felek ye tada Abiruye, Abiru ye tada Shelaye, 
LUK.3.36	Shela ye tada Kenanne, Kenan ye tada Arfajadde, Arfajad ye tada Samuye, Samu ye tada Nawi Nuhuye, Nawi Nuhu ye tada Lamekke, 
LUK.3.37	Lamek ye tada Matusalembe, Matusalem ye tada Idǝrisaye, Idǝrisa ye tada Jaredde, Jared ye tada Mahalalelle, Mahalalel ye tada Kenanne, 
LUK.3.38	Kenan ye tada Yenosse, Yenos ye tada Shituye, Shitu ye tada Nawi Adambe, Nawi Adam ye Alaye.
LUK.4.1	Ruhu Alaye Isalan dǝgana duwon, Isa bǝrǝm Jordaniye kolje Ruhu Alaye tia simojiye karaa dǝɍiro culuwe 
LUK.4.2	kawu fidewuro Yiwulis tia jarapci kǝrga. Yim anin Isa awima juwunni, ngawo adǝyen kǝna tia kida. 
LUK.4.3	Daji Yiwulisse tiro: «Ni Tada Alayea, dongur kauye adǝro wulgǝne kǝmboro waljo!» yeno. 
LUK.4.4	Isaye: «A’a, kitawulan ruwuwada: “Kam kǝmbo baslan gǝni dǝgai,”»
LUK.4.5	Koro Yiwulis tia na toɍi laaro cade samdǝn tiro larduwa duniaye sammaa fǝleyeyenniya, tiro: 
LUK.4.6	«Kǝnduwo-a daraja-a larduwa ani sammayedǝa niro njikki. Awo ania wuro sadǝna, wu ye kam raakkǝnaro tayia yikki. 
LUK.4.7	Wuro sujada sǝddǝmia, ani samma kaanǝmbo waljai,» yeno. 
LUK.4.8	Isaye: «A’a, kitawulan ruwuwada: “Ala Kǝmandero sujada yidde, ti tilonjuro ambǝtkǝgǝne!”»
LUK.4.9	Koro yaye Yiwulis tia Jerujalembo cade loiloiram Fado Alayen gǝnayenniya, tiro: «Ni Tada Alayea, na adǝn sǝktǝne cidiro yukkure! 
LUK.4.10	Awoa kitawulan ruwuwada: “Ala malaiyawanjuro wada ce nia njaɍiwi,” 
LUK.4.11	koro: “Nia mukkonjan kamnjagai bare sinǝm kauro gǝmdǝgǝnniro,”»
LUK.4.12	Isaye tiro kalakciye: «A’a, kitawu ye wuljǝna: “Bare Ala Kǝmandea rijammǝmmi!”»
LUK.4.13	Tia jarapce kerǝnniya, Yiwulis tia har sa gade laaro kolyeno.
LUK.4.14	Daji Isa kǝnduwo Ruhu Alayea cidi Galileyero wallada. Lawarnju ye lardu sammaro tatargaada. 
LUK.4.15	Dandal dandallo leje jamaa alamgenniya, wunduso tia jajakkeno.
LUK.4.16	Ngai duwon Isa Najarat bǝla wurajǝnadǝro kadio. Kǝla adanjuyen yim tustuyea dandallo ngaye jamadǝro kǝra njǝddoro cije dayeno. 
LUK.4.17	Tiro kitawu Nawi Ishayaye cade kayenniya, na adǝ ruwuwadadǝa kiwando. Tiye:
LUK.4.18	«Ruhu Kǝmandeye wulan kǝrga,
LUK.4.18	tima kawuɍi kǝji talaawaro wulgǝkkoro
LUK.4.18	wua galasǝna nangaro.
LUK.4.18	Am cadane kaɍearo waljanaro
LUK.4.18	nankam kǝlaye cawandi,
LUK.4.18	kambuwa yero sim cawandi wulduwuro
LUK.4.18	wua sinodo.
LUK.4.18	Koro am curo jǝktuyen dasaanaye asǝrnja jakturo
LUK.4.18	wua sinodo.
LUK.4.19	Ngaima “Sa ser Kǝmandeye fandoye cǝdǝna!”
LUK.4.19	jamaro wulgǝkke wormaduro kadikko,»
LUK.4.20	Daji kitawudǝa jakce kistuwumadǝro kalakciye napkeno.
LUK.4.21	tayiro: «Kuma awo kitawulan ruwuwada sǝmondon fanuwwa adǝ wakkajǝna,» yeno. 
LUK.4.22	Tayi samma kǝla mana serra cinjun culuwuna adǝyen ajapcane tia jajakcane amanjaro: «A! Kam attǝ tada Isuwuyedǝma, gǝna?» cani. 
LUK.4.23	Daji Isaye tayiro: «Fagatto karau adǝa sǝdduwe: “Karwunma, kǝlanǝm isangaane!” Koro wuro: “Awo ajabba ajabba bǝrni Kafarnaamben dimma faniyenadǝa bǝlande yen de, ruiye!” nuwi. 
LUK.4.24	Jiremaro nayiro wulnjagakki, nawi fimaa bǝla wurajǝnalan kasaccanni.
LUK.4.25	«Jiremaro nayiro wulnjagakki, kuren jaman Nawi Iliyayen lardu Israyilayen kamuwa kwa faccaanaa kada mbeji, koro kǝrwu yakku redaaro ingi duro waje lardu sammaro kǝna kura kǝrgawo. 
LUK.4.26	Adǝ yaye kamu kwa faccǝgǝnaa laa bǝla Sarepta lardu Sidonnedǝro
LUK.4.27	Koro jaman Nawi Iliyasayen lardu Israyilayen am barasua kada mbeji. Adǝ yaye Naaman kam lardu Siriyayea
LUK.4.28	Adǝa fangeranniya, am dandalnin dasaana samma tiro fum gǝrgayeyera. 
LUK.4.29	Cijane tia cadane ngawo bǝlayero cattuluwe ci kau kura bǝlanja kǝladǝn garjanadǝyero kesado. Nadǝn tia cidiyaro gǝptuwu majai duwon, 
LUK.4.30	Isa dawunjayen reje koje leyeno.
LUK.4.31	Daji Isa bǝrni Kafarnaambe cidi Galileyero kadio. Yim tustuye kidǝnniya, dandallo ngaye jamaa alamdu badiyeno. 
LUK.4.32	Jamadǝ alamdunjudǝa ajapkera, kǝnduwoaro manaji nangaro. 
LUK.4.33	Curo dandaldǝyen karuwama laa mbeji, kamdǝ burwu dunoaro cakke: 
LUK.4.34	«A! Isa kam Najaratte, awi lambonǝm andiro? Andia siduwuro wa kadim? Nia asunjǝkkǝna, nima Tayir Alayedǝ wo!»
LUK.4.35	Amma Isa sedandǝro jǝkkade mana dapciye: «Cinǝm jange kamdǝa kolle luwe!» yeno. Sedandǝ kamdǝa dawunjan cidiro yapkeyenniya, tia lorujǝnnin kolje kiluwo. 
LUK.4.36	Tayi samma ajapcane amanjaro: «Attǝ mana jiɍi fi? Kǝnduwoaro sedansoro wada ciya, caluwi!» cani. 
LUK.4.37	Lawar Isaye cididǝ ngaro tatargaada.
LUK.4.38	Isa dandaldǝn kiluwunniya, fado Simannero leyeno. Ya kǝsai Simannedǝ dondi, kange tia jauro cǝdana. Daji Isaro lawarnju wulyeyeranniya, 
LUK.4.39	ise tiro ngujiye kangedǝro kikkado. Kangedǝ tia kolje, ya kǝsai ye sadǝman cije tayia sosayeno.
LUK.4.40	Kǝngal kikkurunniya, amnja dondi kasuwa jiɍi jiɍia sammaa na Isayero kewudo. Wundunja yayero mukko gǝnajiye isangayeyeno. 
LUK.4.41	Sedanna ye am ngǝwun caluwe yiljaiaro: «A! Ni Tada Alaye!» cani. Amma Isa tayiro jǝkkade manadu amarjǝgǝnni, ti Almasiwuro nojana nangaro.
LUK.4.42	Wajǝnanjua suwa lǝp Isa cije culuwe na wunduma baworo leyeno. Am ngǝwu tia madaro keluwo. Kewandǝnniya, bare tayia koljǝnniro tia roduro mayera. 
LUK.4.43	Amma Isaye tayiro: «Dole bǝlawa gadero lekke kawuɍi kǝji nodo bargaa Alayedǝa wulgǝkki. Adǝma nangaro Ala wua sinodo,» yeno. 
LUK.4.44	Adǝgaima cidi Yahudiyaye yen dandalnjan jamaro kawuɍi kǝjidǝa wulyeyeno.
LUK.5.1	Yim laa Isa ci bǝrǝm Genesaretten daada, am ngǝwu ye mana Alaye fanduro gǝgǝrǝptagane tia kimiccagai ngai duwon, 
LUK.5.2	maara yindi ci ingidǝyen tuwada kiro. Buni tawudǝ jǝpcana, karenja buni taye tuldu cadi. 
LUK.5.3	Daji Isa leje maara Simannedǝro ngaye tiro: «Ci ingidǝyen ganaro lene!» yeno. Ngai kidǝnniya, Isa ci maaradǝyen napce koro yaye jamadǝa alamdu badiyeno.
LUK.5.4	Mana cǝde kerǝnniya, Simanno: «Maaradǝa na kuruwuro yade, buni taramndo figǝnowo buni taiwo!» yeno. 
LUK.5.5	Simanne tiro: «Malǝm, bune farai ngǝnǝptiye diyenason, awima taiyende! Amma wulsǝgǝmmadǝro, buni taramdǝa ingidǝro figǝkki,» yeno. 
LUK.5.6	Fiyeyeranniya, buni kada kadami cadane, har buni taramnjadǝ kakamdu badiyeno. 
LUK.5.7	Daji amanja maara toyedǝa mukkon cǝgapcane isa tayia banajaaro bowoyera. Isane maara yindi sammaa bunin kek casǝmbǝɍe, har maara yindiso lǝpturo mayera.
LUK.5.8	Siman tiro Biturus canidǝ adǝa kirunniya, fuwu Isayen tungurumje: «Kǝma, marne nani kolle! Wu biwuma, diye!» yeno. 
LUK.5.9	Awoa ti-a am rokkonjuye-aso kǝla buni ngǝwu cadanadǝyen ajapkera. 
LUK.5.10	Koro sawawanju kidaye Yakuba-a Yahaya-a tadawa Jabadiye ye ajapkera. Daji Isaye Simanno: «Bare rinǝmmi, kua adǝn fuwun kam tamaro wallǝmi!»
LUK.5.11	Maaranja ci ingiyero kewudǝnniya, awonja sammaa koljane tia geya.
LUK.5.12	Isa bǝla laan duwon, kam laa tiyinju ngan barasua mbeji. Isaa kirunniya, fǝdǝryero tǝmde tia lowoje: «Kǝma, raammaa, rangǝme wua isangasǝgǝme tayirro wallǝkki,» yeno. 
LUK.5.13	Isa mukko sajiye kamdǝa leje: «Raakkǝna, tayirro walle!» yeno. Sadǝman barasudǝ tia kolyeno. 
LUK.5.14	Daji Isa tiro wada ce: «Bare wundumaro adǝa wulgǝmmi, amma lene ɍimandǝro fǝledǝgǝne. Tayirro wallǝmmadǝ, sadaa Nawi Musa wuljǝnadǝa de, jamaro shedaro waljo!» yeno. 
LUK.5.15	Adǝson lawar Isaye cayea kojǝnaro ndarasoro tatargaada. Am kada kadami tia kǝrǝndu-a kasuwanjan ngadu-aro nanjuro capkadara. 
LUK.5.16	Amma Isa ngǝwusoro karaa wunduma baworo leje moduwa cǝdi.
LUK.5.17	Yim laa Isa fado laan jamaa alamdu cǝdi duwon, Farisawa-a malǝmba Attauraye-a nadǝn napkada ye mbeji. Tayidǝ bǝlawa samma cidi Galileye-a Yahudiyaye-a bǝrni Jerujalembe-alan isana, koro na Isayen kǝnduwo Kǝmandeye am dondi isangaduwuye mbeji. 
LUK.5.18	Daji am laa kam tiyi nunaa kǝla bǝnaramben ngojane kadira. Kamdǝa cawude fuwu Isayen gǝnajai cane mayerason, 
LUK.5.19	jama captana nangaro rakcane nanjuro isaiwawodǝ, daji sorodǝro jawane kajane kamdǝa kǝla bǝnaramnjuyen dawu jamayen fuwu Isayero sayeyera. 
LUK.5.20	Isa kambǝrsenja kirunniya, kamdǝro: «Kam, biwunǝm gawurdǝna,» yeno.
LUK.5.21	Daji malǝmba Attauraye-a Farisawa-adǝ karwunjan: «Wundu gǝle kam Alaa gaskajǝna attǝ? Ala gǝnia, wunduma kambo biwu gawurjiyi bawo, mare?» cani. 
LUK.5.22	Amma Isa awo karwunjaye asuje tayiro: «Awiro karwundon ngai wulluwidǝ? 
LUK.5.23	Ndaso gǝle budu wo: “Biwunǝm gawurdǝna” wulduma ra “Cine lene!” wulduma? 
LUK.5.24	Nonowo, Tada Kambedǝ
LUK.5.25	Sadǝman kamdǝ fuwu jamadǝyen cije bǝnaramnju ngoje Alaa cungoriaro fannjuro leyeno. 
LUK.5.26	Tayi samma jauro ajapcane rijane Alaa congorǝne: «Ku awo ajabba ajabba ruiyena!» yera.
LUK.5.27	Ngawo adǝyen Isa culuwe akki mowoma laa cunju Lewi kidaramnjun napkadaa kiro. Isaye tiro: «Wua sǝgai!» yenniya, 
LUK.5.28	cije kare sammaa kolje tia giya.
LUK.5.29	Daji Lewi fannjun Isaro masǝna kura dabbaryeyeno. Akki mowomaso-a am gadeso-a kada ye Isa-a fuwurawanju-a rokko masǝna dioro napkera. 
LUK.5.30	Farisawa-a malǝmbanja Attauraye-a adǝa kerunniya, karwunja waje fuwurawanjuro: «Awiro akki mowomaso-a biwuma gadeso-a rokko masǝna diwidǝ?» yera. 
LUK.5.31	Isaye tayiro: «Kam dondi gǝnia, kam ngadǝ lowotor majiwawo. 
LUK.5.32	Jiremasoa gǝni, biwumasoa bowokke tuwa cadoro kadikko,» yeno.
LUK.5.33	Am laaye Isaro: «Fuwurawa Nawi Yahayaye-a Farisawaye-a ngǝwusoro asem
LUK.5.34	Isaye tayiro: «Mai larusaye dawunjan duwon, ngaladiyaa yakkuwe asem cadai wa? 
LUK.5.35	A’a, amma sa ise mai larusayedǝa dawunjan cattuluwiya, sa adǝn duwon asem cadai.»
LUK.5.36	Koro walde tayiro misal adǝa cǝdde: «Wunduma kajǝmu bǝɍin karje guntu ngoje kajǝmu dinaro cukkududiwawo. Ngai cǝdia, kajǝmu bǝɍin ye kardǝna, guntu bǝɍin ye dinadǝro candǝnni. 
LUK.5.37	Koro wunduma diben bǝɍin ngoje satki dinaro fijiyiwawo. Ngai cǝdia, diben bǝɍindǝ satkidǝa falje
LUK.5.38	A’a, amso diben bǝɍindǝa satki bǝɍinno fijagai. 
LUK.5.39	Koro wunduma diben dina canadǝ bǝɍindǝa majiwawo, tiye: “Diben dinadǝ kǝji,” cǝni nangaro.»
LUK.6.1	Yim tustuyea laa Isa-a fuwurawanju-a kulo algamaye rejane kojai duwon, fuwurawadǝ kǝla algamaye ficcane mukkonjan kǝmǝssane ngǝro badiyera. 
LUK.6.2	Farisawa laaye tayiro: «Awi nangaro awo yim tustuyea kǝndoro haramdǝa diwidǝ?» yera. 
LUK.6.3	Isaye tayiro: «Sa Nawi Dauda-a amnju-a kǝna fanjanadǝn, awo cǝdǝnadǝa kitawulan kǝranuwwi wa? 
LUK.6.4	Curo Fado Alayero ngaye burodi sadaaye ngoje jǝgǝre amnju yero ce gewo. Ɍimannaro gǝnia, am gadero burodi sadaaye ngǝrodǝ haram!»
LUK.6.5	Daji Isaye tayiro: «Tada Kambedǝ kǝma yim tustuye, diye!» yeno.
LUK.6.6	Koro yim tustuyea laa Isa dandallo ngaye jamaa alamdu badiyeno. Nadǝn kam laa mukkonju kǝmboram canaa mbeji. 
LUK.6.7	Malǝmba Attauraye-a Farisawa-a Isaro ayau gǝnaduwu majai nangaro hangalnjayen tia ninijai, yim tustuyeaman kamdǝa isangayeyenoaro. 
LUK.6.8	Amma Isa awo karwunjaye asuje kam mukko canaadǝro: «Cine dawunden dane!» yeno. Kamdǝ cije dayenniya, 
LUK.6.9	Isaye jamadǝro: «Nayia njaworǝkki, yim tustuyea ser dio ra niadiwi dioma halal wo? Ro kambe njǝkkawo ra ro tuluwoma halal wo?» 
LUK.6.10	Isa memejiaro tayi sammaa curui duwon, kamdǝro: «Mukkonǝm sane!» yeno. Sayenniya, mukkonju kǝlewa salairo walyeno. 
LUK.6.11	Malǝmba Attauraye-a Farisawa-a jauro gǝrgajane sawardane awo Isaro njǝddoye mayera.
LUK.6.12	Yim anin Isa leje kǝla kauyero juwane bune farai moduwa kido. 
LUK.6.13	Dunia wayenniya, fuwurawanjua bowoje curonjan mewun yindin kǝreje tayia kǝngayambanjuro galayeno. 
LUK.6.14	Tayima Siman kam tiro cu Biturus cakkǝnadǝ, yanjugǝna Andarawus, Yakuba, Yahaya, Filibus, Bartolomi, 
LUK.6.15	Matiyu, Toma, Yakuba tada Alfawusse, Siman tiro kam lardunju rawoma canidǝ, 
LUK.6.16	Yahusa tada Yakubaye, Yahusa Iskariyot kam fuwun aman bomaro waljǝnadǝ.
LUK.6.17	Isa kǝngayambanju-a rokko kaudǝlan jǝpce faya laan na fuwurawanju kada captanalan dayeno. Koro jama gade jauro ngǝwu bǝrni Jerujalembe-a lardu Yahudiyaye samma-a bǝrniya ci tekuye Tir so, Sidon so-alan ye 
LUK.6.18	mananju kǝrǝndu-a kasuwanjan ngadu-aro nanjuro kadira. Am duwon karuwa tayia basarjaidǝ ngayera. 
LUK.6.19	Jama samma Isaa leduro mayera, dalilnjudǝ kǝnduwo tiyinjun culuwe tayi sammaa isangajiyi nangaro.
LUK.6.20	Daji Isa fuwurawanjua niniyenniya, tayiro:
LUK.6.20	«Bargando nayi talaawadǝ,
LUK.6.20	nodo bargaa Alayedǝ nuwandodǝro.
LUK.6.21	Bargando nayi kǝrma kǝnandoadǝ,
LUK.6.21	fuwun kulluwidǝro.
LUK.6.21	Bargando nayi kǝrma yiruwidǝ,
LUK.6.21	fuwun kaasu diwidǝro.
LUK.6.22	«Am Tada Kambedǝ nangaro nayia wanjane dunjane raranjane diwindo wuljaiya, bargando! 
LUK.6.23	Sa adǝn kǝji fanowo, bikke ye farnowo, dalilnjudǝ samelan mukowando jauro ngǝwu nangaro. Nonowo, adǝgaiman amwurawanja kureyeso nawiyaro keddo.
LUK.6.24	«Kuttundo nayi gaɍiwuwadǝ,
LUK.6.24	nuwando dunialan fanduwwadǝro.
LUK.6.25	Kuttundo nayi kǝrma kulluwwadǝ,
LUK.6.25	fuwun kǝna fanuwidǝro.
LUK.6.25	Kuttundo nayi kǝrma kaasu diwidǝ,
LUK.6.25	fuwun karwukutta nayia njadane yiruwidǝro.
LUK.6.26	«Am samma ngǝlando wuljaiya, kuttundo! Nonowo, adǝgaiman amwurawanja kureyeso nawiya kattuwuyero keddo.
LUK.6.27	«Amma nayi manani fanuwidǝro wulnjagakki, kǝladowandoa rawowo, waduwundoro ser yiddowo, 
LUK.6.28	am nayia baskunjanadǝro barga dǝpkǝnowo, koro am nayia basarnjanadǝ yero Alaa yukkorowo. 
LUK.6.29	Kam feɍinǝm maɍin bakcia, feɍi faldǝ yea fǝlegǝne. Koro kam kalwunǝm gari ngojia, bare gǝmajedǝa dapkǝmmi. 
LUK.6.30	Wundu duwon njuworǝnadǝro ye, koro kam karenǝm ngojǝnadǝro bare yukkorǝmmi. 
LUK.6.31	Jiɍi am nayiro njaddiya raawwadǝ gai, nayi ye tayiro yiddowo!
LUK.6.32	«Am nayia njaraanaa raawia, awi mukowaye diw? Biwumaso ye am tayia caraanadǝa caraana. 
LUK.6.33	Am nayiro ser njaddiro ser yidduwia, awi mukowaye diw? Biwumaso ye ngai cadi. 
LUK.6.34	Am nayiro njakkarǝmbiro kasu yiwia, awi mukowaye diw? Biwumaso ye tayiro kalkal kalakcaaro amanjaro kasu cadi. 
LUK.6.35	Amma nayidǝ, kǝladowandoa rawowo, ser yiddowo, kasu yiwiya, bare awima fanduwiro tǝmanuwwi. Daji mukowando ngǝwuro walje, nayi ye tadawa Mai Samemayero walluwi, dalilnjudǝ ti am kǝladowa so, sernambuwu soye serma nangaro. 
LUK.6.36	Bawando kanjimaɍimadǝ gai, nayi ye amba njunonowo!»
LUK.6.37	«Bare wundumaro shara yidduwwi,
LUK.6.38	Yowo, nayi yero njadi, jakka kek cǝmbǝɍǝna, har fidun fidi gairo nayiro njadi. Jiɍi ambo ngalgǝwidǝ gai, nayi yero ngalnjagai.»
LUK.6.39	Daji Isa tayiro misal adǝa ce: «Kambu kambu kamanjua jeji wa? Tayi yindi samma bǝlaaro casukkuri, mare? 
LUK.6.40	Fuwura malǝmnjua kojǝnni. Amma fuwura fi yaye ngǝlaro alamgadaro waljiya, malǝmnju gairo walji.
LUK.6.41	«Awiro kalǝm sim kamanǝmben rumi duwon, karjǝm curo simmǝmben asunǝmbawodǝ? 
LUK.6.42	Akko ni simmǝmlan karjǝmbadǝ, awiawin gǝle kamanǝmbo: “Sawani, kolle kalǝm simmǝmbedǝa tuluwukke,” nǝmi? Mǝnafǝk! Karjǝm simmǝmbedǝa tuluwumiya duwon, daji ngǝlaro rume kalǝm sim kamanǝmbedǝa tuluwumi.
LUK.6.43	«Kǝska ngǝla tada diwi cakkiwawo, koro kǝska diwi ye tada ngǝla cakkiwawo. 
LUK.6.44	Kǝska fi yaye tadanjulan asudi. Tarmu kolollan cadoriwawo, koro inab ye coccoɍilan njakcaiwawo. 
LUK.6.45	Kam ngǝladǝ awo ngǝla karwunjulan dǝgana nangaro ngǝla cǝdi, koro kam diwidǝ ye awo diwi karwunjulan dǝgana nangaro diwi cǝdi. Adǝgaima awo karwulan dǝganadǝmaa ci manaji.
LUK.6.46	«Awiro wua Kǝma, Kǝmalan bowosuwi, amma awo wullǝkkǝnadǝa diwwawodǝ? 
LUK.6.47	Wundu duwon naniro ise manani fanje jǝganamadǝ, nayiro camunonju fǝlenjagakki. 
LUK.6.48	Ti alama kam soro cǝdandi cǝne leje kuruwuro laje fǝrdudǝa kǝla kauyen gǝnajǝnadǝ gai. Ingi bǝrǝmbe ngǝwuje fala tarje sorodǝa babakkenniya, wurjǝnni, dalilnjudǝ sorodǝ ngǝlaro tǝdandǝna nangaro. 
LUK.6.49	Amma kam duwon manani fanjǝna jǝgannimadǝ, ti alama kam soro fǝrdu bawo cidilan cǝdandǝnadǝ gai. Ingi bǝrǝmbe ngǝwuje fala tarje sorodǝa bakkenniyama, wurgada. Wurdu sorodǝye jauro diwi,» yeno Isaye.
LUK.7.1	Isa mananju samma jamaro cǝdde kerǝnniya, bǝrni Kafarnaambero leyeno. 
LUK.7.2	Nadǝn soji kura Rombe laa kaɍeanju jaumaro cǝraana dondi no cǝdi mbeji. 
LUK.7.3	Soji kuradǝ lawar Isaye fangenniya, amwurawa yaudiyaye laaa nanjuro cunode tia lowoja iso kaɍeanju isangajuwo yeno. 
LUK.7.4	Na Isayero kadiranniya, tia jauro lowojane: «Marne, adǝa tiro yiddǝmiya jussǝna, 
LUK.7.5	dalilnjudǝ jamande yaudidǝa cǝraana, har dandal andiro settando,» yera. 
LUK.7.6	Daji Isa tayi-a rokko leyera. Isa fadodǝa karǝngenniya, soji kuradǝ sawawanju laaa na Isayero cunode tiro: «Soji kuraye yeno: “Kǝma, bare suwoldǝmmi, nia fannin sawo tikkǝni. 
LUK.7.7	Nanǝmbo kǝndema ye tikkǝni. Biya wada ye, kaɍeani ngaji. 
LUK.7.8	Wudǝ cidiya kǝnduwo amben kǝrgakko, fǝrduni yen sojiya takkǝna. Falnjaro: ‘Lene!’ nǝkkiya, leji. Fal laaro: ‘Are!’ nǝkkiya, isi. Koro kaɍeaniro: ‘Adǝa de!’ nǝkkiya, cǝdi.”» 
LUK.7.9	Isa adǝa fangenniya, ajapce suworde jama tia jagaidǝro: «Nayiro wulnjagakki, curo jama Israyilawuyeman kambǝrse kura adǝ gai fandǝkkǝni!» 
LUK.7.10	Daji am soji kura cunodǝnadǝ fadodǝro walladaranniya, kaɍeadǝa kǝlewanju salai nayeyera.
LUK.7.11	Ngawo adǝyen tussǝnni Isa bǝla laa Nayin canidǝro leyeno. Fuwurawanju-a am ngǝwu-a ye tia casadduwe leyera. 
LUK.7.12	Ngaworam bǝlayedǝa karǝnjana duwon, kam laa nuna ngojana kaurilaro casadi. Yanjudǝ tada gade cǝdanni, kwanju ye faccǝgǝna, koro jama kada bǝladǝye yadǝa casadduwi. 
LUK.7.13	Kǝmadǝ tia kirunniya, njunoje tiro: «Bare yirǝmmi!» yeno. 
LUK.7.14	Balangardǝa karǝnje leje am tia ngojanadǝ gǝm dayera. Isaye: «Jairo, niro wulnjǝgǝkki, cine!» yenniya, 
LUK.7.15	kam nunadǝ cije napce mana badiyeno. Daji Isa tia yanjuro kalakkeyeno. 
LUK.7.16	Am samma rijane Alaa congorǝne: «Fagat, nawi kura curonden culuwuna, Ala jamanjua banaduwuro isǝna!» yera. 
LUK.7.17	Lawar Isaye adǝ cidi Yahudiyaye-a larduwa tia dirijane kǝljana-a sammaro tatargaada.
LUK.7.18	Fuwurawa Nawi Yahayaye awo ani sammaa tiro wulyeyera. Daji Yahaya curonjan yindi bowoje 
LUK.7.19	na Kǝma Isayero koro adǝa njǝddoro kinodo: «Nima wa fuwun isimadǝ wo
LUK.7.20	Na Isayero kadiranniya, tiro: «Yahaya Kasalama andia nanǝmbo koro adǝa njǝddoro sanodo: “Nima wa fuwun isimadǝ wo ra gade gureniye?”» cane tia keworo. 
LUK.7.21	Sa adǝn Isa am kǝndondia-a kasuwaa-a karuwaa-a kada isangajiyi, koro kambuwa ngǝwua simbaro cǝdi. 
LUK.7.22	Daji Isaye fuwurawa Yahayayero: «Waldǝnowo, awo ruwwa-a fanuwwa-aa Yahayaro wulgǝnowo: Kambuwa sim cawandi, ngurdiyiya ye sinjan lejai, am barasua ngajane tayirro waljai, muwaso ye fanjai, am sanuna roaro waljai, koro talaawa ye kawuɍi kǝjidǝa fanjai. 
LUK.7.23	Barganju kam wu nangaro taljiwawodǝ!» yeno.
LUK.7.24	Fuwurawa Yahayayedǝ sapkadaranniya, Isa kǝla Yahayayen jamadǝro mana njǝddo badiyeno. Tiye: «Awi curo karaayen kuroro leyew? Ngǝlei laa kanji kanjiro karuwaye cakke moji cǝdi wa? 
LUK.7.25	A’a. Awi gǝle kuroro leyew? Kam kajǝmu shawa cakkǝnaa wa? A’a, am kajǝmu shawa casakke curo larasuyen dasaanadǝ mairilan kasarga. 
LUK.7.26	To, awi gǝle kuroro leyew? Nawia wa? Aaa, nayiro wulnjagakki, nawimaa kojǝna. 
LUK.7.27	Tima kam duwon kǝlanjun kitawulan adǝ ruwuwadadǝ: “Nin fuwunno kǝngayammi nodǝkke niro jawalnǝm cassai.”
LUK.7.28	Nayiro wulnjagakki, curo kam kamulan tambǝna sammayen wunduma Yahayaa kojǝna bawo. Amma curo nodo bargaa Alayen tǝngǝɍidǝ tia kojǝna.» 
LUK.7.29	(Jama samma akki mowomason kundenno caman kawuɍi Yahayaye fanjanadǝ, Alaa jiremaro asujane kasaccane tayiro kasala tuwaye kiddo. 
LUK.7.30	Amma Farisawa-a malǝmba Attauraye-a awo Ala tayiro niajǝgǝnadǝa wajane kasala tuwaye Yahayayedǝa kasaccanni.)
LUK.7.31	«Wundusoro am jaman adǝyedǝa rattalgǝkki? Awi gǝle tayi-a camun wo? 
LUK.7.32	Tayi alama yalla ci kasuwuyen napkada kowo sapcane amanjaro: “Algaita nayiro funjagaiyena duwon, bikke randuwwi. Koro so lagaranne diyena duwon, yiruwwi,” cani gai. 
LUK.7.33	To, Yahaya Kasalama ise burodi ye juwunni, diben ye canni, “Ti karuwama!” yew. 
LUK.7.34	Koro Tada Kambedǝ ise juwui, cai, “Akko kǝmboma, kǝnjama, sawa akki mowomaso-a biwumaso-aye!” yew. 
LUK.7.35	Amma nanrashidudǝ kǝndonju ngan asudi.»
LUK.7.36	Farisa laa Isaa masǝna dioro doyenniya, Isa fannjuro ngaye masǝnaro napkeno. 
LUK.7.37	Bǝladǝn kamu biwuma laa mbeji. Isa fado Farisadǝyen masǝna cǝdiro fangenniya, sǝndal curonjun kawudi tamannaa ngoje ise 
LUK.7.38	ngawo Isayen daje ciriaro si Isayero simalo kokoljiye kanduɍi kǝlanjuyen cinje ka cinjuye gǝnajiye kawudidǝa fijiye samgeyeno. 
LUK.7.39	Adǝa kirunniya, Farisa Isaa dojǝnadǝ karwunjun: «Ca kam adǝ nawia, kamu tia lejidǝ biwumaro noji,» yeno. 
LUK.7.40	Isaye tiro kalakciye: «Siman, awo laa niro wulnjǝgǝkkiya, raakkǝna,» yenniya, tiye: «Sayinna, wulle!» yeno. 
LUK.7.41	Isaye: «Am yindi kam laayen wuɍi tagariyera. Faldǝ kasuro dinariyus
LUK.7.42	Cawande carǝmbǝnnidǝ, kamdǝ kasudǝa tayi yindi sammaro wayeyeno. Wundunja gǝle tia jaumaro cǝrayi?» cǝne tia kiworo. 
LUK.7.43	Simanne: «Tǝmanidǝn kam tiro ngǝwu wajǝgǝnadǝma,» yenniya, Isaye: «Jire wullǝm,» yeno. 
LUK.7.44	Daji Isa kanji kamudǝyero suworde Simanno: «Kamu adǝa rumma, gǝna? Fannǝmbo ngaakkǝnadǝn, ingi si tuldaye sukkudǝmmi, amma kamu adǝ simalonju siniro kokoljiye kanduɍi kǝlanjuyelan cingeno. 
LUK.7.45	Feɍiniro ka cinǝmbe gǝnaame kaptuwu darajaa ye sǝddǝmmi, amma ngaakkǝnaman, ti wuro sinilan lewa darajaye njǝddo koljǝnni. 
LUK.7.46	Ni kǝlaniro kǝndawu jaitunnema figǝmmi, amma ti siniro kawudi tamanna fijiye samgeyeno. 
LUK.7.47	Adǝ nangaro niro wulnjǝgǝkki, biwunju ngǝwu gawurdǝnaro kǝrawo kura wuro fǝlesǝgǝna, amma kam biwu ganaa gawurdǝnadǝ kǝrawo ganama fǝlejiyi.» 
LUK.7.48	Daji Isaye kamudǝro: «Biwunǝm gawurdǝna,» yeno. 
LUK.7.49	Am masǝna dioro ti-a kallo napcanadǝye amanjaro: «Wundu kam biwu gawurduma attǝ?» yera. 
LUK.7.50	Daji Isaye kamudǝro: «Kambǝrsenǝm nangaro njǝkkawo fandǝmma, kǝlewan lene!» yeno.
LUK.8.1	Ngawo adǝyen tussǝnni Isa bǝla kuran ganansoa jǝgane jamaro kawuɍi kǝji nodo bargaa Alaye wulyeyeno. Fuwurawanju mewun yindindǝ-a 
LUK.8.2	kamuwa laa karuwa so, kasuwa son isangajǝgǝna-a tia kesadduwo. Kamuwadǝ tayima Meram kamu tilan sedan tulur caluwuna tia Magdalan bowojai-a 
LUK.8.3	Yanna kamu Ba Kuja cuwuramma Mai Hirudusse-a Susanna-a kamu gade ngǝwu-a. Koro kamuwa laa gade ngǝwu kǝndanjalan Isa-a fuwurawanju-aa banajagai kasarga.
LUK.8.4	Am kada kadami bǝla bǝlan isai duwon, jama ngǝwu na Isayen capkadaranniya, tayiro misal adǝa wulyeyeno. 
LUK.8.5	Tiye: «Kam laa kuloro algama jǝjǝrduro kiluwo. Jǝjǝrji ngai duwon, kasuni laa jawalnin fiyada. Daji am koduwu guguwaccane ngudowa isane cotto gewo. 
LUK.8.6	Kasuni laa ye na kau kauan fiyada. Ɍiyenniya, noso nambu nangaro ɍimje ngamgeno. 
LUK.8.7	Kasuni laa ye na ngiwian fiyada. Ngiwidǝ ti-a kallo ɍije algamadǝa kimitkeyeno. 
LUK.8.8	Amma kasuni laadǝ ye na katti ngǝlaan fiyadanniya, ɍije tada mia mia kekko,» yeno. Isa adǝa wulyenniya, kowo sapce: «Kam sǝmonjuamadǝ fanjo!» yeno.
LUK.8.9	Fuwurawanju maana misal adǝyedǝa keworǝnniya, 
LUK.8.10	Isaye: «Nayiro asǝr nodo bargaa Alaye noduro amardǝgǝna, amma am gadesodǝro misalnin wuldiyi. Ngaima: “Caruima, asujaiwawo. Fanjaima, caɍiwawo.”
LUK.8.11	«Akko maana misaldǝye: Kasunidǝ mana Alaye. 
LUK.8.12	Kasuni kǝla jawallen fidanasodǝ, tayima am manadǝa fanjana duwon, bare kasaccane njǝkkawo cawandǝnniro, Yiwulis ise manadǝa karwunjan cuttuluwidǝ wo. 
LUK.8.13	Kasuni na kauan fidanasodǝ, tayima am manadǝa fanjaiya, karwu kǝjiaro camoyidǝ wo. Amma tayilan fǝrdu bawo nangaro, kawu ganaro kasaccai yaye, kǝla manadǝyen kuttu casaiya, wajane koljai. 
LUK.8.14	Kasuni na ngiwian fidanasodǝ, tayima am manadǝa fanjana duwon, karwungai dio so, arsiyi mangardu so, duniaaram so karwunjaro ngasaane kun baɍin manadǝa kǝpcane tayiro faidajiyiwawodǝ wo. 
LUK.8.15	Amma kasuni na katti ngǝlaan fidanasodǝ, tayima am manadǝa fanjane ngojane karwunja ngǝlan rojana tayiro faidajiyi, kanadin nema laa casakkidǝ wo.
LUK.8.16	«Wunduma fatǝla wasse kǝmon tǝmjiwawo bi cidiya dǝgǝllen gǝnajiwawo. Kam fatǝla wassiya, am ngasayidǝ nurdǝa caroro tia kǝla gǝnaduramnjuyen gǝnaji. 
LUK.8.17	Awima gǝraada federo culuwiwawodǝ bawo, koro awima asǝrre isanodiwawodǝ ye bawo. 
LUK.8.18	Adǝ nangaro jiɍi manani fanuwiro hangal gǝnanowo! Kam nanjun awoamadǝ,
LUK.8.19	Daji Isaye yanju-a yanjugǝnaso-a nanjuro kadira, amma jama ngǝwu nangaro rakcane tia gǝrejanni. 
LUK.8.20	Am laaye tiro: «Yanǝm-a yanǝmgǝnaso-a deyan daada nia manjai,» yeranniya, 
LUK.8.21	Isaye tayiro: «Nonowo, yani-a yanigǝnaso-adǝ,
LUK.8.22	Yim laa Isa fuwurawanju-a rokko curo maarayero ngasaane tayiro: «Leniyo bǝrǝmdǝa falliyo ci ingiye todǝro koniyo!» cǝne ledu badiyera. 
LUK.8.23	Lejai duwon, kǝnǝm Isaa ngoyeno. Daji karuwa dunoa cije ingi maaradǝa lǝptu maje, har masiwa tayia fando karǝngeno. 
LUK.8.24	Fuwurawadǝ isane tia kǝnǝmnin kesangǝranniya, tiro: «Malǝm, malǝm, nuiye!» yera. Isa cije karuwadǝ-a cambaldu ingiyedǝ-aro kikkadǝnniya, dajane dunia gǝmbo walyeno. 
LUK.8.25	Daji Isaye tayiro: «Nda kambǝrsendodǝ?» yeno. Fuwurawanjudǝ rijane ajapcane amanjaro: «A! Wundu gǝle kam attǝ? Karuwa-a ingi-amaro wada ciya, jagai!» yera.
LUK.8.26	Daji Isa-a fuwurawanju-a bǝrǝmdǝa faljane kojane cidi Gǝrasawuye fuwu cidi Galileyero kadira. 
LUK.8.27	Isa maaradǝlan jǝpkenniyama, karuwama laa bǝladǝn ise tia kapkeyeno. Tussǝna kamdǝ kajǝmu ye lujǝnni, fado yen napcǝnni, kaurilalan kǝrga.
LUK.8.28	Kamdǝ Isaa kirunniya, burwu cakke fuwunjun tungurumje nguje dunonjuro yilje: «Awi lambonǝm wuro, Isa Tada Ala Mai Samemayedǝ? Lowonjǝkkǝna, bare wuro ajawu gǝnasǝgǝmmi!» yeno. 
LUK.8.29	Adǝa wuldunjudǝ, Isa burwoje sedandǝro wada ce kamdǝa koljo culuwo cǝnna nangaro. Calan ngǝwuro sedandǝ kamdǝa cǝdana. Mukkonju-a sinju-a saɍgasolan tasakkerǝna yaye, tayia tǝn kakamje sedandǝ tia karaaro cuttuluwi. 
LUK.8.30	Daji Isaye tiro: «Wundu cunǝm?» cǝne kiworǝnniya, tiye: «Kǝwu Sojiyaye,»
LUK.8.31	Bare tayia na ajawuyedǝro dujǝgǝnniro sedannadǝ Isaa lowoyera. 
LUK.8.32	Nadǝn alade kada kǝla kau kuruwuyen newo cadi ye mbeji. Koro sedannadǝ Isaa lowojane tayia koljo curo aladeyadǝyero ngasaworo. Tayiro amarjiye 
LUK.8.33	kamdǝn caluwe curo aladeyadǝyero kasargawo. Daji aladeyadǝ ngǝrǝmjane kaulan jǝpcane bǝrǝmdǝro fidagane ingiye ngoje kasuno.
LUK.8.34	Sǝniya aladeyayedǝ awo wakkajǝnadǝa kerunniya, cagase lejane bǝladǝ-a karaanju-alan lawardǝa ambo wulyeyera. 
LUK.8.35	Daji amdǝ ye awo wakkajǝnadǝa kuroro keluwo. Na Isayero isane kam duwon tilan sedanna caluwunadǝ kajǝmunju ye lujǝna, hangalnju ye kalkaljǝna fuwu Isayen napkada nayeyeranniya, riyera. 
LUK.8.36	Am lamar adǝa carunadǝ jiɍi karuwamadǝ nanlewa cuwandǝnadǝa tayiro wulyeyera. 
LUK.8.37	Karwunja jauro kamdǝna nangaro, am cidi Gǝrasawuye samma Isa cidinja koljoro tia lowoyera. Daji ci bǝrǝmbe todǝro walduro Isa maaradǝro kǝrgawo. 
LUK.8.38	Kam tilan sedanna caluwunadǝ ye Isaa lowoje kasacco rokko leja yeno. Amma Isa tia salamje: 
LUK.8.39	«Waldǝne fannǝmbo, ser kura Ala niro njǝddǝnadǝa tayiro satkǝgǝne!» yeno. Daji kamdǝ leje bǝlanja sammalan ser kura Isa tiro cǝddǝnadǝa ambo wulyeyeno.
LUK.8.40	Isa cidi Galileyero walladanniya, jamadǝ cijane mukko yindin tia kemowo, tayi samma tia gurejai nangaro. 
LUK.8.41	Daji kura dandalle laa cunju Jairus na Isayero ise fuwunjun tungurumje fannjuro isoro tia jauro lowoyeno, 
LUK.8.42	dalilnjudǝ feronju tok tilo kǝrwu mewun yindinna gai no cǝdi nangaro. Isa ledu cǝdi duwon, jamadǝ jauro tiro kǝkǝldagane tia gǝgǝrǝpkeyera.
LUK.8.43	Kamu laa ye nadǝn mbeji, kǝrwu mewun yindinno bu fidanju
LUK.8.44	Daji kamudǝ ise ngawo Isayen susuje ci kalwunjuyedǝa leyeno. Sadǝman bu fidanju dayeno. 
LUK.8.45	Isaye: «Wundu wua leso?» cǝne kiworo. Wundu yaye ti gǝni yenniya, Biturusse: «Malǝm, jamadǝ nia dirinjane kǝlnjana gǝgǝrǝmnjagai, diye!» yeno. 
LUK.8.46	Amma Isaye: «Kam laa wua lesǝna, kǝnduwo wulan culuwunaro asukkǝna,» yeno. 
LUK.8.47	Kamudǝ rakce gǝradiwaworo kirunniya, lolojiaro ise fuwunjun tungurumje tiro fuwu jama sammayen dalil tia lejena-a jiɍi nanlewa sadǝman cuwandǝna-adǝa wulyeyeno. 
LUK.8.48	Isaye tiro: «Feroni, kambǝrsenǝm nangaro njǝkkawo fandǝmma! Kǝlewan lene!» yeno.
LUK.8.49	Isa manaji ngai duwon, kam laa fado Jairussen ise tiro: «Feronǝm bawojǝna, bare gadero malǝmdǝa suwollǝmmi,» yeno. 
LUK.8.50	Amma Isa adǝa fangenniya, tiro: «Bare rinǝmmi, biya yasarai, ngaji,» yeno. 
LUK.8.51	Fadodǝro kadiranniya, Isaye Biturus-a Yahaya-a Yakuba-a ferodǝye bawa-a ya-a ani gǝnia, bare wunduma ti-a rokko ngaanni yeno. 
LUK.8.52	Sa adǝn am samma kǝla ferodǝyen karwukuttaro casiri. Daji Isaye tayiro: «Bare yiruwwi. Ferodǝ bawojǝnni, kǝnǝm cǝdi,» yeno. 
LUK.8.53	Amma ferodǝ nuna nojanadǝro, tia rujane tiro kaasu keddo. 
LUK.8.54	Daji ferodǝa mukkoyen cǝdane kowo sapce: «Feroma, cine!» yeno. 
LUK.8.55	Ferodǝ ro cuwande sadǝman ciyeno. Isaye awo kǝmboye ferodǝro cado yeno. 
LUK.8.56	Bawanju-a yanju-a jauro ajapkera. Amma Isa wada ce tayiro bare wundumaro awo wakkajǝnadǝa wuljaganni yeno.
LUK.9.1	Daji Isa mewun yindindǝa bowoje tayiro kǝnduwo sedan sammaa dudaye-a am kasuwaa isangaduwuye-a ce 
LUK.9.2	tayiro leja kawuɍi kǝji nodo bargaa Alaye jamaro wuljaa am dondi yea isangajaa yeno. 
LUK.9.3	Tayiro: «Bǝlawurodǝro bare awima ngonuwwi: ka, bi ngǝrwu, bi kǝmbo, bi wuɍi, bi gǝmaje yindi. 
LUK.9.4	Ndaran yaye fado ngawuwwadǝn nammowo, har kawu nadǝa kolluwiro. 
LUK.9.5	Amma ndaran yaye nayia njamowonnia, bǝlanja kolluwiya, katti sindoye kagangowo, tayiro shedaro waljo!»
LUK.9.6	Adǝgaima kǝngayambanjudǝ saptane bǝla bǝlaro lejane kawuɍi kǝji Alaye jamaro wulyeyera, koro ndarasolan am dondi isangayeyera.
LUK.9.7	Mai Hirudus awo wakkajǝna sammaa fangenniya, hangalnju caa cijǝna, dalilnjudǝ am laaye: «Yahaya Kasalama roaro walje cijo!» cani, 
LUK.9.8	laaye: «Nawi Iliya ambo walde fǝleduwo!» cani, laaye: «Nawiya kureye falnja roaro walje cijo!» cani. 
LUK.9.9	Mai Hirudusse: «Wuma kǝla Yahayayedǝa kammǝkko. Wundu gǝle kam awo kada kǝlanjun fakki attǝ?» yeno. Adǝgaima Isaa kuroro maji.
LUK.9.10	Kǝngayambadǝ walladaranniya, awo cadǝna sammaa Isaro wulyeyera. Daji tayi runjaa ngoje karaa bǝla laa Baitsaida canidǝyero leyera. 
LUK.9.11	Amma jama adǝa asuyeranniya, tia geya. Isa jamadǝa cǝmoye tayiro mana kǝla nodo bargaa Alayen wuljiye amnja dondidǝa isangayeyeno. 
LUK.9.12	Dunia lǝmdu badiyenniya, tayi mewun yindindǝ isane tiro: «Na dǝgaiyenadǝ karaa. Jamadǝa salamme, bǝladeya-a bǝla-asoro leja bǝnaram-a kǝmbo-a maja!» yera. 
LUK.9.13	Amma Isaye tayiro: «Nayima awo kǝmboye tayiro yowo!» yeno. Tayiye: «A! Burodi uwu-a buni yindi-a gǝnia, awima gade taiyende. Leniye kǝmbo jama ani sammaro yikkiwiye wa?» yera. 
LUK.9.14	Nadǝn kongwa alama dǝwu uwu gai mbeji. Isaye fuwurawanjuro: «Jamadǝa yakkowo, kǝwu fiwu fiwuyero napca,» yeno. 
LUK.9.15	Adǝgai cade am samma napkera. 
LUK.9.16	Daji burodi uwudǝ-a buni yindidǝ-a ngoje kǝla samero sapce Alaro ardiyenniya, burodidǝa fǝsakce fuwurawanjuro ce fuwu jamadǝyen gǝnayera. 
LUK.9.17	Tayi samma jawune kulyera. Fuwurawadǝ gaptowodǝa capkeranniya, jowo mewun yindin kesǝmbǝɍo.
LUK.9.18	Yim laa Isa runju moduwa cǝdi, fuwurawanju ye rokkonjun duwon, tayiro: «Wunduro wua amsodǝ ngosera?» cǝne tayia kiworo. 
LUK.9.19	Tayiye: «Am laa nima Yahaya Kasalama wo cani, laa ye Nawi Iliya cani, laa ye nawiya kureye falnja roaro waljo cani,» yera. 
LUK.9.20	Daji Isa walde: «Nayidǝ, wunduro wua ngosew?» cǝne tayia kiworǝnniya, Biturusse: «Nima Almasiwu Alayedǝ wo!» yeno. 
LUK.9.21	Amma Isa sǝmonja kasse tayiro wada ce bare wundumaro adǝa wuljaganni yeno.
LUK.9.22	Koro Isa walde tayiro: «Ala kadarjǝna Tada Kambedǝ kuttu tai daje cane amwurawa-a wurawa ɍimannaye-a malǝmba Attauraye-a tia wajane roro ceyesi, koro kawu yakkua roaro walje ciji,» yeno.
LUK.9.23	Daji Isaye tayi sammaro: «Kam laa wua ga cǝraanaa, mǝradu kǝlanjuye wajo wajisoro kǝskanju karmoye
LUK.9.24	Dalilnjudǝ wundu duwon ronju ɍiwo cǝraanamadǝ ronjudǝa cuwatki, amma kam duwon wu nangaro ronju cuwatkǝnamadǝ ronjudǝa cǝɍiwi. 
LUK.9.25	Kam dunia adǝ ngaa jǝgande ronju asarjiya, nda riwanju? 
LUK.9.26	Wundu duwon kǝla wu-a manani-ayen nangujǝnamadǝ, Tada Kambedǝ ye darajanju-a daraja Bawadǝye-a malaiyawanjuye-aa isiya, tia nanguji. 
LUK.9.27	Jiremaro nayiro wulnjagakki, am laa na adǝn daada mbeji, kawu kawunja dajidǝro, nodo bargaa Alaye carui,» yeno.
LUK.9.28	Ngawo Isa awo ania wuljǝnayen kawu wusku gaia, moduwa dioro cije Biturus-a Yahaya-a Yakuba-a ngoje kǝla kau kuruwu laayero gewa. 
LUK.9.29	Moduwa cǝdi duwon, alama fǝkkanjuye falde kajǝmunju ye bul fok tai daje yiyiljiro walyeno. 
LUK.9.30	Sadǝman am yindi Isa-a jandejai mbeji, tayima Nawi Musa-a Nawi Iliya-a. 
LUK.9.31	Jauro nurra fǝledagane kǝla karmo Isaye Jerujalemnin wakkajiyen manajai. 
LUK.9.32	Biturus-a amanju-aa kǝnǝm dama bawo ngojǝna duwon, fayeranniya, Isaye darajanjudǝ-a am yindi nanjun daadadǝ-aa kero. 
LUK.9.33	Sa am yindidǝ nanjun saptaidǝn, Biturusse Isaro: «Malǝm, andi na adǝn mbejidǝ jauro ngǝla. Kolle ngurwo yakku lammiyo: fal kaanǝm, fal Nawi Musaye, fal ye Nawi Iliyaye,» yeno, amma awo wuljidǝmaa nojǝnni. 
LUK.9.34	Manaji ngai duwon, fofou ise tayia jakkeno. Fofou tayia jakcǝnaro kerunniya, riyera. 
LUK.9.35	Daji curo fofoudǝyen kowo nukce: «Adǝma Tadani wo, tia kǝrenǝkkǝna. Mananju fanowo!» yeno. 
LUK.9.36	Kowodǝ nǝmgenniya, Isaa tilonju lon kero. Yim anin wundumaro awo carunadǝa wuljaganni gǝm napkera.
LUK.9.37	Wajǝnanjua Isa-a fuwurawanju yakkudǝ-a kaudǝn jǝpkeranniya, am kada kadami nanjuro isane tia kapkeyera. 
LUK.9.38	Daji curo jamadǝyen kam laa kowo sapce: «Sayinna, nia lowonjǝkkǝna, tadania njunone! Ti gǝnia, gade takkǝni. 
LUK.9.39	Sedan tia cǝdaiya, sadǝman burwu cakke cinju nga bilwua kar kar loloji. Tussǝnaro basarjǝnnia, tia koljiwawo. 
LUK.9.40	Sedandǝa dujaro fuwurawanǝmba lowoyekkǝniya, tayiro katkero,» yeno. 
LUK.9.41	Isaye tayiro: «Am jaman adǝyeso kambǝrsenambuwu karwu yeskadaa, har sawi gairo dawundon dǝgakke nayia rannjakki?» yenniya, kamdǝro: «Tadanǝm kude!» yeno. 
LUK.9.42	Tadadǝ kǝnde cǝdi duwon, sedandǝ tia babakce cure fǝrdaktu badiyeno. Amma Isa sedandǝro jǝkkade tadadǝa isangajiye bawanjuro kalakkeyeno. 
LUK.9.43	Jama samma kǝnduwo Alayedǝa jauro ajapkera.
LUK.9.43	Jamadǝ awo Isa cǝdi ngaa ajapcana duwon, Isaye fuwurawanjuro: 
LUK.9.44	«Awo kǝrma wulnjagakkidǝa ngǝlaro kǝlandon taiwo, Tada Kambedǝa mukko ambero sǝrǝccagai,» yeno. 
LUK.9.45	Amma fuwurawadǝ mana adǝa asujanni, maananju tayiro gǝraaada, koro kǝla mana adǝyen tia kororo riyera.
LUK.9.46	Daji kattenjan kambiwu kǝla wundunja kura woyen ciyeno. 
LUK.9.47	Isa awo karwunjaye asuje tadaana laaa ngoje gǝrenjun isadajiye 
LUK.9.48	tayiro: «Wundu duwon cunilan
LUK.9.49	Yahayaye Isaro: «Malǝm, kam laa sedanso cunǝmlan duji kiruiyendeya, andia saanni nangaro, tiro dapkeyeiye!» yeno. 
LUK.9.50	Amma Isaye: «Bare tiro dapkǝwwi, awoa kam lawalamando gǝnidǝ kaando,» yeno.
LUK.9.51	Isaye sanju samero saptaye karǝngenniya, nia Jerujalembo leduye tai daje ngoyeno. 
LUK.9.52	Kǝngayamba tin fuwunno cunode tiro jǝpturam dabbarduwuro lejane bǝla laa cidi Samariyayero kasargawo. 
LUK.9.53	Amma Jerujalembo leji nangaro, am bǝladǝye tia saworo wayera.
LUK.9.54	Fuwurawanju Yakuba-a Yahaya-a adǝa kerunniya, tiro: «Kǝma, wada yiye samelan kannu jǝpce tayia juwuiya, raamma wa?» cane tia keworo. 
LUK.9.55	Amma Isa suworde tayiro kikkado. 
LUK.9.56	Daji bǝla gadero koyera.
LUK.9.57	Jawalnin lejai ngai duwon, kam laaye Isaro: «Ndara lenǝmi yaye nia njǝgakki,» yeno. 
LUK.9.58	Isaye tiro: «Kǝluwuso bǝlaanjaa, ngudoso sameye ye fannjaa, amma Tada Kambedǝye nanju tustuyema bawo,» yeno. 
LUK.9.59	Isaye kam laaro: «Wua sǝgai!» yenniya, kamdǝye tiro: «Kǝma, amarsǝgǝne lekke bawania sittǝrakkiya duwon,» yeno. 
LUK.9.60	Amma Isaye tiro: «Kolle am sanuna amanja sanunadǝa sittǝraja! Amma nidǝ, lene nodo bargaa Alayedǝa ambo satkǝgǝne!» yeno. 
LUK.9.61	Koro kam laaye Isaro: «Kǝma, nia njǝgakki, amma amarsǝgǝne lekke jamania alakǝlewakkiya duwon,» yeno. 
LUK.9.62	Daji Isaye tiro: «Kam barero ngujǝna duwon ngawo curuimadǝ, nodo bargaa Alayedǝn faidanju bawo,» yeno.
LUK.10.1	Ngawo adǝyen Kǝmadǝ curo fuwurawanjuyen am fitulur yindin gade kǝreje tayia yindi yindiyen cunode bǝla so, bǝladeya so, na leji sammaro tin fuwunno leyera. 
LUK.10.2	Tayiro: «Kaladǝ ngǝwu, amma kidawudǝ gana. Adǝ nangaro kǝma kalayedǝa lowonowo, kidawu gade yea tiro kala njǝddoro cunodo! 
LUK.10.3	Lenowo, dimiya curo bulduwayero ngasaana gairo nayia njanodǝkki. 
LUK.10.4	Bare wuɍi, bi ngǝrwu, bi suno gade ngonuwwi, koro bare kǝla jawallen danuwe wundumaa lewanuwwi. 
LUK.10.5	Fado fi yayero ngawuwiya, burwon ambo: “Fado adǝ barga cuwando!” wulgǝnowo. 
LUK.10.6	Kam nanlewaye nadǝn mbejia, bargandodǝ tilan dǝgai. Amma bawoa, bargandodǝ nandoro waldi. 
LUK.10.7	Fado adǝn jǝmmowo nammowo, awo njadǝnadǝa buiwo yaiwo, kidamaro ngǝnǝwuramnju wajipcǝgǝna nangaro. Bare fado adǝa kolluwe fado fadoro lenuwwi. 
LUK.10.8	Bǝla fi yayero ngawuwe nayia njamoyiya, awo njadǝnadǝa buiwo, 
LUK.10.9	amnja dondi nadǝn isangagǝnowo, koro jamadǝro: “Nodo bargaa Alaye nayia karǝnnjana!” wulgǝnowo. 
LUK.10.10	Amma sa bǝla laaro ngawuwe nayia mowo wajaiya, farsambo luwowo tayiro: 
LUK.10.11	“Katti bǝlandoye sindero tandǝgǝnadǝmaa cinniye nayiro kolnjagaiye! Amma adǝa nonowo, nodo bargaa Alaye karǝnjǝna!” wulgǝnowo. 
LUK.10.12	Nayiro wulnjagakki, kiyama wakkajiya, wowom am bǝla adǝyedǝ am bǝrni Sodombea
LUK.10.13	«Kuttundo am bǝrni Korajinne! Kuttundo am bǝrni Baitsaidaye! Ca awo ajabba ajabba nandon tǝdǝnasodǝ bǝrni Tirre-a Sidonne-alan
LUK.10.14	Amma kiyama wakkajiya, wowomndo am bǝrni Tirre-a Sidonne-ayedǝa
LUK.10.15	Nayi ye am bǝrni Kafarnaambe, samero wa samnjai tǝmayew? A’a, kannuro kolnjagai.
LUK.10.16	«Kam manando ngojǝnamadǝ mananimaa ngojo. Kam nayia wanjanamadǝ wumaa waso. Koro kam wua wasǝnamadǝ ye ti wua sunodǝnadǝmaa wajo,» yeno.
LUK.10.17	Fuwurawanju fitulur yindindǝ karwu kǝjiaro walladaranniya, Isaro: «Kǝma, cunǝmlan sedannama manande jaana,» yera. 
LUK.10.18	Isaye tayiro: «Yiwulis radu gai samelan curi kirukko. 
LUK.10.19	Fanowo, nayiro kǝnduwo kadi so, kǝlanji so guwattuye njadǝkkǝna, koro kǝnduwo kǝla duno kǝladodǝye sammayen njadǝkkǝna. Awima rakce nayiro njaddiwawo. 
LUK.10.20	Adǝ yaye bare sedanna manando jagaidǝro karwundo kǝjijǝnni, cundo samelan ruwuwadadǝro kǝjijo!»
LUK.10.21	Sa adǝn Ruhu Alaye cakke karwu Isaye tai daje kǝjije: «Wusenjǝkkǝna, Bawani, Kǝma same-a dunia-aye, dalilnjudǝ awo ania rashiduwa so, ilmuwu soro gǝraame tadawa sananaro isanogǝmma nangaro. Aaa Bawa, adǝma awo raamma wo.
LUK.10.22	«Bawani awo sammaa mukkoniro cakkǝna. Ti gǝnia, wunduma Tadadǝa nojǝnni. Koro wunduma Bawadǝa nojǝnni, sai Tadadǝ-a am tayiro Tadadǝ isanojiyiya, cǝraana-a,» yeno.
LUK.10.23	Isa suworde fuwurawanju runjaro: «Sim duwon awo ruwwadǝa caruidǝ, barganja! 
LUK.10.24	Nayiro wulnjagakki, kuren nawiya so, maiya so kada awo ruwwadǝa kuroro caraana, amma carunni. Koro awo fanuwwadǝa fanduro caraana, amma fanjanni,» yeno.
LUK.10.25	Malǝm Attauraye laa Isaa rijapturo cije tiro: «Sayinna, awi dikke ro sawisoye
LUK.10.26	Isaye tiro: «Awi curo Attaurayen ruwuwadadǝ? Ndayiro tia kǝrayem?» yeno. 
LUK.10.27	Tiye: «“Ala Kǝmandea karwunǝm ngan, ronǝm ngan, dunonǝm ngan, hangalnǝm ngan raye!
LUK.10.28	Isaye: «Kalkallo wulyem. Adǝa de, ro fandǝmi,» yeno.
LUK.10.29	Amma malǝm Attaurayedǝ ti jiremaro fǝleduwuro maje Isaro: «To, wundu gǝle kǝmaskini wo?» yeno. 
LUK.10.30	Daji Isaye tiro: «Kam laa Jerujalemnin cijǝna bǝla Jerikoyero leji duwon, jawalkorjimaso tia kapcagane ɍinjane babakcane tia nuna gai koljane leyera. 
LUK.10.31	Adǝgai duwon, ɍiman
LUK.10.32	Lewi
LUK.10.33	Kam cidi Samariyaye laa ye bǝlawuro cǝdi duwon, nadǝro kadio. Tia kirunniya, jauro njunoje 
LUK.10.34	ise tunowanjuro kǝndawu-a diben-a karwunno fijiye kǝlekǝleyeno. Daji tia koronjuro dam gǝnajiye kusottorambo cuwude tiro kiskeyeno. 
LUK.10.35	Wajǝnanjua dinariyus yindi cuttuluwe kǝma kusottorambero ce tiro: “Kam adǝro kiskǝne. Waldǝkkiya, wuɍi kojǝnaro yejǝmma sammaa niro kalannjǝgǝkki,” yeno.
LUK.10.36	«To, malǝm, niyen wa curo am yakku aniyen wundunja kǝmaski kam jawalkorjimaso kapcaanadǝye wo?» cǝne tia kiworo. 
LUK.10.37	Malǝm Attauraye: «Kam tia njunojǝnadǝma,» yenniya, Isaye tiro: «Ni ye lene, ti gai de!» yeno.
LUK.10.38	Isa-a fuwurawanju-a lejai duwon, bǝla laaro kadiranniya, kamu laa cunju Marta tia fannjun kisawo. 
LUK.10.39	Yanjugǝna cunju Meram fuwu Kǝmadǝyen napkada mananju kǝrǝndu cǝdi duwon, 
LUK.10.40	Martaro kida sosaye ngǝwujiye hangalnju jauro jaada. Daji Marta na Isayero ise tiro: «Kǝma, yanigǝna wua kolsǝna runi kida dikkidǝ, ni lambonǝm gǝni wa? Tiro wulgǝne wua banasuwo!» yeno. 
LUK.10.41	Kǝmadǝye tiro: «Marta, Marta, awo ngǝwuro hangalnǝm jadi, 
LUK.10.42	amma awo faidaadǝ falma, diye! Meram awo ngalwodǝa kǝrejo, koro wunduma nanjun cǝmoyiwawo.»
LUK.11.1	Yim laa Isa na laan moduwa cǝde kerǝnniya, fuwurawanjuye falnja tiro: «Kǝma, andiro moduwa dio sakkarai, jiɍi Yahaya fuwurawanjuro cǝkkǝranadǝ gai,» yeno. 
LUK.11.2	Isaye tayiro: «Sa moduwa diwiya, ngai wullowo:
LUK.11.2	“Bawa, cunǝmbo daraja tio!
LUK.11.2	Nodonǝm bargaa iso!
LUK.11.3	Yimbi yaye kǝmbonde sade.
LUK.11.4	Biwunde gawursagane,
LUK.11.4	andi ye am biwu saddǝnadǝa gawurniye nangaro.
LUK.11.4	Bare kolsame jaraptiyende.”»
LUK.11.5	Koro Isa walde tayiro: «Kamndo laa sawanjua duwon dǝrdu fannjuro leje tiro: “Sawa, burodi yakku tagarisǝgǝne. 
LUK.11.6	Kǝrmama sawani laa curo bǝlawuroyen duwon, nanin jǝpkeno, koro wu ye awima tiro yikke juwui bawo,” yenniya, 
LUK.11.7	sawanjudǝ curo fadodǝyen tiro: “Kolsǝne, bare suwolsǝmmi! Cinna ye jakkada, koro wu-a yallani-a ye boniyena. Rangǝkke cikke njikkiwawo,” cǝni wa? 
LUK.11.8	Nayiro wulnjagakki, nansawanja nangaro gǝni, dolero cije awo cǝraana sammaa ci. Dalilnjudǝ kamdǝ nangujǝnni tia cuworiya, cuwori nangaro.
LUK.11.9	«Koro nayiro wulnjagakki, korowo njadi, manowo fanduwi, cinna bangowo kanjagai. 
LUK.11.10	Wundu duwon cuworimadǝro cadi, kam majimadǝ ye cuwandi, koro kam cinna bakcimadǝ yero kajagai. 
LUK.11.11	Bawa fi curondon tadanju tia buniro cuworiya, cujunjuro kadi cidǝ? 
LUK.11.12	Bi ngǝwullo cuworiya, kǝlanji cidǝ? 
LUK.11.13	Nayi diwidǝ awowa ngǝla tadawandoro njo nonuwwa, balle Bawa Mai Samema Ruhunjudǝmaa am tia caworiro juwajiyidǝ!» yeno.
LUK.11.14	Yim laa Isa sedan kam laaa muwaro cǝdǝnaa duje kiluwunniya, kamdǝ mana badiyeno. Jamadǝ ajapkera, 
LUK.11.15	amma laaye: «Kǝnduwo Beljabul
LUK.11.16	Laanja ye tia rijapturo alama laa sameye tayiro fǝlejuworo mayera.
LUK.11.17	Amma Isa awo karwunjaye asuje tayiro: «Kǝrmai fi yaye kǝlanjuro yaktǝgǝnadǝ dǝgaiwawo, koro fado duwon kǝlanjuro yaktǝgǝnadǝ dǝgaiwawo. 
LUK.11.18	Wu sedannaa kǝnduwo Beljabullen dukki nuwwa. To, Yiwulis ye kǝlanjuro yaktiyia, ndayilan gǝle kǝrmainjudǝ dǝgai? 
LUK.11.19	Koro wudǝ kǝnduwo Beljabullen sedannaa dukkia, fuwurawando kǝnduwo wunduyen gǝle sedannaa dujai? Adǝmaro tayi sharawundoro waljai. 
LUK.11.20	Amma kǝnduwo Alayeman sedannaa dukkia, daji nodo bargaa Alaye nandoro isǝna, diye!
LUK.11.21	«Kam dunoa mukkon baɍimia fannju gurejiya, kǝndanju samma kǝlewa. 
LUK.11.22	Amma kam laa tia dunon kojǝna ise tia lawalaje nasardiya, baɍiminju ardijǝnadǝa cǝmoye kǝndanju sammaa ngoje dagarji. 
LUK.11.23	Nonowo, kam wuro kǝldǝgǝnnidǝ lawalamani, koro kam wua banasiye rokko cammiyewawodǝ tarduma.
LUK.11.24	«Sedan kamlan culuwiya, leje curo karaa dǝɍiyen na naptuye maji, cuwandiwawodǝ, daji kǝlanjuro: “Nda fanni kollǝkkǝnadǝro waldǝkke,” cǝni. 
LUK.11.25	Waldiya, fadodǝa tas fǝraada ye, tassana ye najiyi. 
LUK.11.26	Daji leje sedan tulur gade tia niadiwin kojana capce cuwude ngasaane napcai. Adǝ nangaro naptu kam adǝyedǝ cayemaa kojǝnaro kuttaji,» yeno.
LUK.11.27	Isa manaji ngai duwon, kamu laa curo jamadǝyen kowo sapce: «Bargaa kamu nia njambe kiam njinadǝ!» yeno. 
LUK.11.28	Isaye: «Attǝroa, barganja am mana Alaye fanjane jaanadǝ!» yeno.
LUK.11.29	Jamadǝ na Isayen cacaptai adǝgai duwon, Isaye: «Am jaman adǝye jauro diwi. Alama laa sameye majai, amma alama Nawi Yunusse gǝnia, alama fima tayiro fǝlediyiwawo. 
LUK.11.30	Jiɍi Nawi Yunus kuren am bǝrni Niniweyero alamaro waljǝnadǝ gai,
LUK.11.31	Kiyama wakkajiya, Mai kamuye lardu Anǝmbedǝ cije am jaman adǝyedǝa jirenambuwuro shedaji, dalilnjudǝ ti ci duniayen cije na Mai Sulemanayero nanrashidunju fanduro isǝna nangaro. Akko awo laa Mai Sulemanaa kojǝna nadǝn mbeji. 
LUK.11.32	Kiyama wakkajiya, am bǝrni Niniweye ye cijane am jaman adǝyedǝa jirenambuwuro shedajai, dalilnjudǝ tayi mana Nawi Yunusse ngojane tuwa cadǝna nangaro. Akko awo laa Nawi Yunussa kojǝna nadǝn mbeji.
LUK.11.33	«Wunduma fatǝla wasse na turuiwawolan bi kǝmon tǝmjiwawo. Kam fatǝla wassiya, am ngasayidǝ nurdǝa caroro tia kǝla gǝnaduramnjuyen gǝnaji. 
LUK.11.34	Simmǝmdǝ, tima fatǝla tiyinǝmbe wo. Simmǝm ngaa, tiyinǝm samma ye nurraro walji. Amma simmǝm kuttua, tiyinǝm samma ye duwuaro walji. 
LUK.11.35	To, hangal gǝnane, bare nur nilan dǝganadǝ duwuro waljǝnniro! 
LUK.11.36	Tiyinǝmlan ndarama duwu bawo samma nurraa, alama fatǝla nurnjulan nia wasnjidǝ gai kǝrgam.»
LUK.11.37	Isa mana cǝdi ngai duwon, Farisa laa fannjuro tia masǝna dioro doyeno. Leje fadodǝro ngaye masǝnaro napkera. 
LUK.11.38	Farisadǝ kǝla Isa mukkonju tulje tayirro cǝdǝnnin masǝnaro napcǝnayen ajapkeno. 
LUK.11.39	Daji Kǝmaye tiro: «Nayi Farisawadǝ ngawo tasaye-a gǝmdowolombe-adǝa tulluwe tayirro kalanguwi, amma curondodǝ kare kambe luwaptu so, niadiwi solan cǝmbǝɍǝna. 
LUK.11.40	Nayi hangal kuttua! Ti ngawodǝa alakcǝnadǝ curodǝ yea alakcǝnni wa? 
LUK.11.41	Karwu tiloaro sadaa yowo, daji awiso nayiro tayirro walnjagai.
LUK.11.42	«Kuttundo nayi Farisawa! Bulu kaskasi so, nana so, kǝɍijuwo samma solan
LUK.11.43	Kuttundo nayi Farisawa! Dandallan napturam fuwuye-a kasuwulan lewa darajaa-a raawwa. 
LUK.11.44	Kuttundo, nayi alama kauri noduram bawoa
LUK.11.45	Malǝmba Attauraye falnjaye tiro: «Sayinna, adǝgai wullǝmiya, andi yea rasamma, diye!» yeno. 
LUK.11.46	Daji Isaye tiro: «Nayi ye kuttundo, malǝmba Attauraye! Katkun kurwowu dama bawo ambo gǝnagǝwi, amma nayi ngulondoma sanguwe tayia banagǝwwawo. 
LUK.11.47	Kuttundo! Kauriya nawiya kureye tanduwi, koro amwurawandodǝma tayia ceyeso! 
LUK.11.48	Ngainin awo amwurawando cadǝna sammaa kasadduwwaro shedanuwi, dalilnjudǝ tayi nawiyaa ceyesǝna, nayi ye kauriyanja tanduwwa! 
LUK.11.49	Adǝ nangaro nanrashidunjulan Alaye: “Nawiya-a kǝngayamba-a tayiro juwaakki. Laanjaa ceyesi, laanja yea basarjai,” cǝnna. 
LUK.11.50	Adǝma nangaro bu nawiya sammaye kawu dunia alaktǝnaman am jaman adǝyero cukkuri, 
LUK.11.51	bu duwon jaman Nawi Haabilayen tamiya har jaman Nawi Jakariya katte laya duwadurambe-a Fado Alaye-ayen bawojǝnadǝyero kudero samma fidǝnadǝ. Ai, nayiro wulnjagakki, kǝla am jaman adǝyemaro cukkuri. 
LUK.11.52	Kuttundo, malǝmba Attauraye! Cuwuram ilmuye ngonuwi. Nayi kǝlando ye ngawuwwi, koro am tia ngaworo majaidǝ yero dapkǝwwa.»
LUK.11.53	Isa nadǝa kolyenniya, malǝmba Attauraye-a Farisawa-a tiro jauro gǝrgajagane koro kǝla awo ngǝwuyelan tia jǝkcane 
LUK.11.54	jawal mananjulan tia taye madu badiyera.
LUK.12.1	Sa adǝn am kada kadami isane captane, har amanjaa guguwaccai duwon, Isa burwolan fuwurawanjuro manaduwu badiyeno. Tayiro: «Farisawadǝro hangal gǝnanowo, nanmǝnafǝknja yis gai. 
LUK.12.2	Awima gǝraada federo culuwiwawodǝ bawo, koro awima asǝrre isanodiwawodǝ ye bawo. 
LUK.12.3	Adǝgaima awo curo buneyen wulluwwadǝa kausulan fanjai, koro awo curo ngimben tatapkǝwwadǝa farsamlan kurukcai.
LUK.12.4	«Sawawani, nayiro wulnjagakki, bare am ro kambe cattuluwe ngawo adǝyen awima gade rakcane cadiwawodǝa rinuwwi. 
LUK.12.5	Amma ti rinuwimadǝa nayiro fǝlenjagakki: Rinowo ti duwon ngawo ro kambe cuttuluwunayen kǝnduwo tia kannuro njakkoye cǝdana. Aaa, nayiro wulnjagakki, Alaa rinowo! 
LUK.12.6	Binaru uwu gursu yindiro caladi, gǝna? Adǝ yaye Ala falnjamaa cǝpciyiwawo. 
LUK.12.7	Nonowo, kanduɍi kǝlandoyema samma komgada. Bare rinuwwi, binaru ngǝwua darajan konuwwa.
LUK.12.8	«Nayiro wulnjagakki, wundu duwon fuwu amben ti kakke cǝnnamadǝ, Tada Kambedǝ ye fuwu malaiyawa Alayen kamdǝ kaanju cǝni. 
LUK.12.9	Amma kam duwon fuwu amben wua angǝrsǝnamadǝ fuwu malaiyawa Alayen angǝrdi. 
LUK.12.10	Wundu duwon kǝla Tada Kambedǝyen manakuttu wuljidǝ, tiro gawurdiyi. Amma kam Ruhu Alayea bassimadǝ, tiro gawurdiyiwawo. 
LUK.12.11	Sa nayia dandallo, bi jujuriro, bi mairiro njasadiya, kǝla awo wulluwiyen bi jiɍi kǝlando mowuwiyen bare hangalndo cijǝnni, 
LUK.12.12	dalilnjudǝ sa adǝn Ruhu Alaye awo wulduyedǝa nayiro njakkarai nangaro,» yeno.
LUK.12.13	Curo jamadǝyen kam laaye Isaro: «Sayinna, yeiyaniro wulgǝne, curo warasandeyen nuwani sio!» yenniya, 
LUK.12.14	Isaye tiro: «A! Wundu wua shara kamdamandoro bi warasa dagardumandoro sǝdo?» yeno. 
LUK.12.15	Daji jamadǝro: «Hangal gǝnanowo! Arsiyi luwapturo kanowo, kam lǝman ngǝwu jǝgandǝna nangaro gǝni roa dǝgai,» yeno. 
LUK.12.16	Daji tayiro misal cǝdde: «Gaɍiwu laa kulonju nema jauro kekkǝnniya, 
LUK.12.17	kǝlanjuro: “Na nemani adǝa cammǝkke njakkoye bawodǝ, awi gǝle dikki?” yeno. 
LUK.12.18	Daji walde: “Akko awo dikkidǝ: Jawuwanisoa wurnǝkke gade kura kura tandǝkke curonjan algamani-a awo gade gandǝkkǝna samma-a cammǝkke yakkǝkki. 
LUK.12.19	Daji wuye karwunin: ‘Akko kǝmboso kǝrwu kadaye takkǝna. Garal nammǝkke bukke yakke, kǝji fakki!’ nǝkki.” 
LUK.12.20	Amma Alaye tiro: “Ni hangal bawoa! Bune adǝman kawunǝm daje numi! Daji awo ani kǝlanǝmbo capkǝmmadǝ, wundu gǝle tayia jǝgandi?” yeno. 
LUK.12.21	Ngaima kam kǝlanjuro arsiyi capcǝgǝna, amma na Alayen gaɍiwuro waljǝnnimadǝ, ti yero wakkajiyi,» yeno.
LUK.12.22	Daji Isaye fuwurawanjuro: «Adǝ nangaro nayiro wulnjagakki, bare kǝla awo rondoro buwiyen bi kǝla awo tiyindoro yakkuwiyen karwungai diwwi. 
LUK.12.23	Rodǝ kǝmboa kojǝna, koro tiyidǝ ye kajǝmua kojǝna. 
LUK.12.24	Ngawusoa ruiwo, kulo ye canadiwawo, kala ye cadiwawo, koro ngajiram-a jawu-a ye cadanni yaye, Ala tayia ambaji. Nayidǝ jauro ngudowaa darajan konuwwa, diye! 
LUK.12.25	Wundundo gǝle rakce karwungainjulan sa falma kawunjuro cǝrgai? 
LUK.12.26	To, ranguwe awo kǝske adǝmaa diwwawoa, awiro gǝle kǝla awowa gadedǝyen karwungai diwi?
LUK.12.27	«Fǝɍeso jiɍi ɍijaidǝa ruiwo, ngǝnǝpcaiwawo, koro caa cadiwawo. Amma nayiro wulnjagakki, Mai Sulemana jauro darajaa yaye, ngaltema kajǝmu fǝɍe aniye falnjaa nanshawan najǝgǝna cakkǝnni. 
LUK.12.28	Ala fǝɍeso ku karaan ɍijai baɍi kannuro fijagai ania ngai jakcidǝ, fagatto nayi yea jannjai, nayi kambǝrse ganaadǝ! 
LUK.12.29	Bare awo buwi-a yawi-aa manuwwi, bare karwungai diwwi. 
LUK.12.30	Jama duniaye samma awo ania majai, amma Bawando nayi ye awo anin mǝradundoaro nojǝna. 
LUK.12.31	Attǝroa, nodonju manowo duwon, awo ani yea nayiro njadi.
LUK.12.32	«Nayi jama gana, bare rinuwwi, Bawando nodonju bargaa nayiro njoro cǝraana nangaro. 
LUK.12.33	Kǝndando ladowo, wuɍidǝa talaawaro yowo. Kǝlandoro aɍitta dinjiwawo yikkududowo, arsiyindo samelan har abadaro ceriwawo, na duwon barwu ye lejiwawo, kanam ye juwuiwawodǝ. 
LUK.12.34	Nonowo, na arsiyindo dǝganadǝman karwundo ye kǝrga.
LUK.12.35	«Canjando ye gerowo, fatǝlawando ye waskada kollowo! 
LUK.12.36	Wolodiya waldu kǝmanjaye gurejai gairo dabbardǝnowo. Sa kǝmanja larusadin ise cinnadǝa bakciyama, tiro kajagai. 
LUK.12.37	Barganja wolodiya kǝmanja ise tayia faada najiyidǝ! Jiremaro nayiro wulnjagakki, dabbarde tayia cakke masǝna dioro napcane ise ti kǝlanju kǝmbo tayiro sajiyi. 
LUK.12.38	Bune dǝrdu bi dǝrdu kojǝnaman kadioro walyenoa, tayia faada najiyia, barganja! 
LUK.12.39	Amma adǝa nonowo, ca kǝma fadoyedǝ sa barwu fannjuro isidǝa nojǝnaa, tia kolje fannjuro ngayiwawo. 
LUK.12.40	Nayi ye faadaro dǝgaiwo, dalilnjudǝ sa tǝmanuwwilan Tada Kambedǝ isi nangaro,» yeno.
LUK.12.41	Daji Biturusse: «Kǝma, misal adǝa andiro wa wulsagami, ra jama sammaro?» cǝne tia kiworo. 
LUK.12.42	Kǝmaye tiro: «Wundu gǝle wolodi amanna ye, hangalla yedǝ wo, ti duwon kǝmanja tia kǝreje wolodiya amanjuro nuwanja kǝmboye sa tǝraanan njoro galajidǝ? 
LUK.12.43	Kǝjinju wolodi kǝmanju waldiya, ngai cǝdi najiyidǝ! 
LUK.12.44	Jiremaro nayiro wulnjagakki, kǝmadǝ kǝndanju sammaa mukko wolodi adǝyero cakki. 
LUK.12.45	Amma ca wolodi adǝ karwunjun: “Kǝmani duwan isiwawo,” cǝne wolodiya amanjua kamun kwan babaktu badije juwe diben cane sagarandi kǝrgaro walyenoa, 
LUK.12.46	daji wolodi adǝye kǝmanju yim tǝmajǝnni-a sa nojǝnni-alan ise tia kirwolan jajarje curo aman bowuyero cakki. 
LUK.12.47	Wolodi mǝradu kǝmanjuye nojǝna duwon dabbarduro bi mǝradu kǝmanjuyedǝa galduro wajǝnamadǝ, jauro tia kowojai. 
LUK.12.48	Amma wolodi awo kǝmanju cǝraana nojǝnni duwon awo tiro wowom gǝnaduwuye cǝdǝnamadǝ, tia ganamaro kowojai. Wundu duwon tiro awo ngǝwu cadǝnadǝ, nanjun ngǝwu cawori. Koro kam mukkonjuro awo jauro ngǝwu casakkǝnadǝ, nanjun ngǝwudǝmaa kojǝna cawori.
LUK.12.49	«Kannu duniaro njǝttaro kadikko. Kannudǝ kǝrmaman cambǝnaa, jauro raakko! 
LUK.12.50	Wuro kasala laaa
LUK.12.51	Duniaro nanlewa wa kudoro kadikkoro tǝmayew? A’a, nayiro wulnjagakki, nanlewa gǝni, firda. 
LUK.12.52	Na adǝn fuwun fado falnin kam uwu firdai, yakkudǝ kǝlado am yindiyero waljai, yindidǝ ye kǝlado am yakkuyero waljai. 
LUK.12.53	Adǝgaima firdai, bawa kǝlado tadanjuyero walji, tada ye bawanjuyero, ya kǝlado feronjuyero walji, fero ye yanjuyero, ya kǝsai kǝlado kamu tadanjuyero walji, kamu tadaye ye kǝsainjuyero.»
LUK.12.54	Daji Isaye jamadǝro: «Keyera fǝden cijǝna ruwiya, sadǝman nayiye: “Ingi fandiye,” nuwi, adǝgaima wakkaji. 
LUK.12.55	Koro karuwa anǝmbe cijǝna ruwiya, nayiye: “Ku jauro kausuaro walji,” nuwi, adǝgaima wakkaji. 
LUK.12.56	Nayi mǝnafǝkkaso! Awo same-a cidi-alan fǝlediyidǝa fisardu nonuwwadǝ, awiro gǝle awo jaman adǝn wakkajidǝa fisardu nonuwwidǝ?
LUK.12.57	«Awi nangaro nayidǝ kǝlandoro kommuwe awo dioye jussǝnadǝa nonuwwawodǝ? 
LUK.12.58	Sa lawalamanǝm-a rokko shararambo lenuwiya, kǝla jawalledǝman kowoɍi de tawaktǝne, bare nia fuwu alkaliyero njadǝnniro. Adǝ gǝnia, alkali nia mukko sojiyero njakke, soji ye nia kosolan jannjiyi. 
LUK.12.59	Niro wulnjǝgǝkki, nadǝn tǝmmaro luwumbawo, sai wuɍidǝa cotto rǝmbǝmiya duwon,» yeno.
LUK.13.1	Sa adǝn am laa na Isayero isane lawar am cidi Galileye bu fida cadi duwon, Gomna Bilatus cakke tayia ceyesǝnayedǝa tiro kekkudo. 
LUK.13.2	Isaye tayiro: «Galilewu ani bone ngai casana nangaro, Galilewu gade sammaa biwunin kojanaro tǝmanuwwa wa? 
LUK.13.3	A’a, nayiro wulnjagakki, nayi tuwa diwwawoa, nayi samma ye nuwi. 
LUK.13.4	Ra, am mewun wuskun soro kuruwu lakka Silowambe wurde kǝlanjaro cukkure sanunadǝ, am gade Jerujalemnin dasaanadǝa biwunin kojanaro tǝmanuwwa wa? 
LUK.13.5	A’a, nayiro wulnjagakki, nayi tuwa diwwawoa, nayi samma ye nuwi.»
LUK.13.6	Daji Isa tayiro misal adǝa cǝdde: «Kam laa curo jǝrwunju inabbeyen ya tarmuye kokcǝna duwon, tada madaro kadinniya, cuwandǝnni. 
LUK.13.7	Daji jǝrwu njattomadǝro: “Akko ku kǝrwu yakku kǝska adǝn tada madaro isǝkkiya, awima fandǝkkiwawodǝ. Calle tia! Awiro bowuro na cǝmoyi?” 
LUK.13.8	Amma jǝrwu njattomadǝye tiro: “Bani ngimba, kasadde kǝmǝne adǝ tia kolle, fǝrdunju tammǝkko muɍi figǝkko. 
LUK.13.9	Baɍiminna tada kekkoa, ngǝla. Bawoa, callǝmi,”» yeno.
LUK.13.10	Yim tustuyea laa Isa dandalnin jamaa alamji duwon, 
LUK.13.11	kamu laa nadǝn mbeji, karuwa tia leje maskinno cǝdǝna kǝrwu mewun wuskunno nguwada rakce cǝkko dajiwawo. 
LUK.13.12	Isa tia kirunniya, bowoje tiro: «Yani, nanmaskinnǝm-a fainjakkǝna!» yeno. 
LUK.13.13	Tiro mukkonju gǝnayeyenniyama, kamudǝ cije cǝkko daje Alaa jajaktu badiyeno. 
LUK.13.14	Amma Isa yim tustuyea kamudǝa isangajǝgǝna nangaro, kura dandaldǝye gǝrgaje jamaro: «Curo mawuyen kawu arakku kidaye kambo amardǝgǝna. Yim tustuyea gǝni, yim animaa arowo isanganjaa!» yeno. 
LUK.13.15	Kǝmaye tiro kalakciye: «Mǝnafǝkka! Wundundo yaye yim tustuyea dalonju bi koronju wuije cade catti, gǝna? 
LUK.13.16	To, kamu adǝ, kaduwu Nawi Ibrahimbe duwon Yiwulis kǝrwu mewun wuskunno tia cikkerǝnadǝ nda? Yim tustuyea tia wuidu wuro wajimsǝgǝnni wa?» yeno. 
LUK.13.17	Adǝa wulyenniya, waduwunju sammaa nangu kida, amma jama gade samma awo ajabba ajabba cǝdidǝye kǝji fanjai.
LUK.13.18	Daji Isaye: «Nodo bargaa Alayedǝ, awi camunonju wo? Awiro tia rattalgǝkki? 
LUK.13.19	Alamanjudǝ kasuni mutarre kam laa ngoje jǝrwunjulan fije ɍije kǝska kuraro walje, har ngudoso dǝlambanjun fannja cadandǝnadǝ gai,» yeno.
LUK.13.20	Koro Isa walde tayiro: «Awiro nodo bargaa Alayedǝa rattalgǝkki? 
LUK.13.21	Alamanjudǝ yis kamu laa ngoje rungo algamaye jaa yakku-a kǝlje dije, har fum fujǝnadǝ gai,» yeno.
LUK.13.22	Isa jawal Jerujalembe jǝgailan bǝla kuran gǝnansolan jamadǝa alamji ngai duwon, 
LUK.13.23	kam laaye tiro: «Kǝmani, am ganama wa njǝkkawo cawandi?» cǝne tia kiworo. Isaye jamaro: 
LUK.13.24	«Cinna jǝkkadǝyen jǝktǝnowo ngawowo, nayiro wulnjagakki, am kada ngaworo majai, amma rakcaiwawo. 
LUK.13.25	Fanowo, sa kǝma fadoye cije cinnadǝa kǝrǝp jakciya, nayi deyan daadadǝ cinna banguwe: “Kǝma, kasagane!” nuwi, amma tiye: “Nayia nonjakkǝni ndaran kadiwmaro,” cǝni. 
LUK.13.26	Daji nayi ye: “A! Ni-a kallo buiyena ye, yaiyena ye, koro farsam bǝlandeyeson jamaa alammǝmma, diye!” nuwi, 
LUK.13.27	amma tiye: “Nayia nonjakkǝni ndaran kadiwmaro.” Wun kuruwunno lenowo, nayi diwi diomaso!» cǝne kalannjagai.
LUK.13.28	«Nadǝn so ye tǝdi, sheɍi ye naldi, sa adǝn Nawi Ibrahim-a Nawi Isaku-a Nawi Yakuba-a nawiya gade samma-a nodo bargaa Alayen ruwi, amma nayi kǝlandodǝa deyaro gǝmnjagai. 
LUK.13.29	Am laa adinnam-a fǝde-a yala-a anǝm-alan
LUK.13.30	Adǝgaima am laa daryeyedǝ burwoyero waljai, koro laa burwoyedǝ ye daryeyero waljai,» yeno.
LUK.13.31	Sa adǝn Farisawa laa na Isayero isane tiro: «Lene, na adǝa kolle! Mai Hirudus nia njejoro manji,» yera. 
LUK.13.32	Isaye tayiro: «Lenowo, dǝla jambamadǝro: “Akko ku-a baɍi-a sedanna dukki, am yea isangagǝkki, kawu yakkua kidanidǝa tumogǝkki,” wulgǝnowo. 
LUK.13.33	Fagatto ku-a baɍi-a waare-a jawalni gakki. Jerujalemlan gǝnia, na gaden nawi fimaa ceyesiwawo,» yeno.
LUK.13.34	Koro Isa walde: «Jerujalem, Jerujalem, nayi duwon nawiyadǝa roro yejuwe am juwanjaanadǝro dongur kauye gǝgǝpkǝwe sanuidǝ! Alama kuwui tadawanju fefedowanjun jakcidǝ gai, ngǝwuro nayia nanin captundo raakkǝna, amma wayew. 
LUK.13.35	Akko fanndo de sul kolnjaana.
LUK.14.1	Yim tustuyea laa Isa masǝna dioro fado Farisawaye kuranja laayero leyenniya, amdǝ jauro Isaa ninijai duwon, 
LUK.14.2	kam laa tiyinju nga fuwadaa fuwunjun kiro. 
LUK.14.3	Isaye malǝmba Attauraye-a Farisawa-aro: «Yim tustuyea kamba isangaduwuma halal ra haram?» cǝne tayia kiworo. 
LUK.14.4	Gǝm kedǝnniya, Isa kamdǝa cǝdane isangajiye salamje leyeno. 
LUK.14.5	Daji tayiro: «Wundundo tadanju bi dalonju yim tustuyea barambo cukkuriya, sadǝman cuttuluwiwawodǝ?» yeno. 
LUK.14.6	Koro mana tiro kalaktuwuye tayiro katkero.
LUK.14.7	Isa am masǝna dioro dojanadǝ na darajaa kǝrejane napcai kirunniya, tayiro misal cǝdde: 
LUK.14.8	«Kam laa masǝna larusayero nia donjiya, bare na darajaadǝn nammǝmmi, dalilnjudǝ waneye sosamanǝm kam nia darajan konjǝna laaa dojǝna. 
LUK.14.9	Adǝgaia, sosamandodǝ nanǝmbo ise niro: “Cine nadǝa tiro kolgǝne!” cǝni. Daji nangunǝmbaro cinǝme lenǝme na daraja bawodǝlan nammǝmi. 
LUK.14.10	Amma kam laa nia donjiya, lene na daraja bawolan namme. Daji sosamanǝmdǝ isiya, niro: “Sawani, are na darajaan namme!” cǝne fuwu jama dojǝna sammayen daraja fandǝmi. 
LUK.14.11	Nonowo, wundu duwon kǝlanjua jajakcǝnamadǝ, tia bassai. Koro kam kǝlanjua awimaro ngojǝnnimadǝ, tia jajakcai.»
LUK.14.12	Daji Isaye sosamanjudǝro: «Ngǝmǝri masǝna kausuye bi lesaye dabbarnǝmiya, bare sawawanǝm, bi yanǝmgǝna, bi kǝramiyanǝm, bi kǝmaskiyanǝm gaɍiwuwa donǝmmi. Adǝgai kidǝmba, tayi ye nia donjane njakkarǝmbi. 
LUK.14.13	Amma ngǝmǝri masǝna dioye dabbarnǝmiya, ngudiya so, maskinna so, ngurdiyiya so, kambuwa soa done. 
LUK.14.14	Adǝgainin bargaaro wallǝmi, tayi rakcane niro njakkarǝmbiwawo nangaro. Yim cinowo jirewuyea Ala niro njǝkkǝrǝmbi.»
LUK.14.15	Curo masǝnawuyen falnja adǝa fangenniya, Isaro: «Barganju kam nodo bargaa Alayen masǝna juwuidǝ!» yeno. 
LUK.14.16	Isaye tiro: «Kam laa masǝna ngǝmǝriye cǝdi cǝne am kada doyeno. 
LUK.14.17	Sa masǝnayedǝ kidǝnniya, wolodinjua cunode am dojǝnadǝro: “Arowo, awiso kǝrma dabbargada!” yeno. 
LUK.14.18	Amma tayi samma wajane fal fallen gawara koro ngǝskera. Burwoyedǝ tiro: “Lowonjǝkkǝna gawurso, kulo yiwukkǝna dolero lekke rukki,” yeno. 
LUK.14.19	Fal ye: “Lowonjǝkkǝna gawurso, dalo bareye mewu yiwukkǝna lekke tayia rijammǝkki,” yeno. 
LUK.14.20	Faldǝ ye: “Bǝɍinmaro larusa kidǝkko. Adǝmaro rangǝkke lekkiwawodǝ,” yeno. 
LUK.14.21	Daji wolodidǝ na kǝmanjuyero walde awo ani sammaa wulyeyeno. Adǝa fangenniya, kǝma fadoyedǝ gǝrgaje wolodinjudǝro: “Duwan luwe bǝlaye farsam farsam so, lai lai so gai, talaawa-a maskinna-a kambuwa-a ngurdiyiya-a sammaa mane kude!” 
LUK.14.22	Daji wolodidǝ walde tiro: “Kǝmani, awo wullǝmmadǝ tǝdǝna, amma koro yaye na gapcǝna mbeji,” yeno. 
LUK.14.23	Koro kǝmadǝye wolodinjuro: “Bǝlan luwe jawal kuran gananso gai amba yakke isa, fanni cappo cǝmbǝɍo! 
LUK.14.24	Nayiro wulnjagakki, am burwon dokkǝnadǝye falnjama masǝnani juwuiwawo, diye!”»
LUK.14.25	Am kada kadami Isaa casadduwuna kallo ledu cadi duwon, Isa suworde tayiro: 
LUK.14.26	«Kam laa naniro ise bawanju-a yanju-a, kamunju-a yallanju-a, yeiyawanju-a kannawanju-a, har ronjudǝmaa wajǝnnia, rakce fuwuraniro waljiwawo. 
LUK.14.27	Koro wundu duwon kǝskanju karmoye
LUK.14.28	Wundundo gǝle soro sameye tando cǝraana duwon, dunonju koji ra kojiwaworo nojoro napce wuɍi ceji sammaa burwon komjǝnni tando badijidǝ? 
LUK.14.29	Ngai gǝnia, fǝrdudǝa gǝnaje rakce sorodǝa tǝmojǝgǝnniro walyenoa, am caruna samma rudu tiro gǝnajagane: 
LUK.14.30	“Ruiwo, kam adǝ soro tando badijǝna duwon, tumoduwu tiro katkero!” cani. 
LUK.14.31	Koro mai laa amnju dǝwu mewua duwon mai kamanju am dǝwu findiaro kǝriwu njǝkkado majia, burwon napce rakce tayia kǝriwun juwui ra juwuiwawodǝa curui, mare? 
LUK.14.32	Tia jawuiro kiroa, lawalamanju kuruwunin duwon, naptu nanlewaye kororo am cukkunodi. 
LUK.14.33	Adǝgaima kam duwon kǝndanju ngaa wajǝnnidǝ rakce fuwuraniro waljiwawo.
LUK.14.34	«Mandadǝ ngǝla, amma kǝlambo walyenoa, jiɍi fin gǝle cayenju gairo walji? 
LUK.14.35	Manda kǝlamdǝ kattiro bi muɍiro fiduwuro faidaa gǝni, tia deyan yirjai. Kam sǝmonjuamadǝ fanjo!» yeno.
LUK.15.1	Yim laa akki mowomaso-a biwuma gadeso-a Isaa kǝrǝnduro nanjuro isai duwon, 
LUK.15.2	Farisawa-a malǝmba Attauraye-a adǝa kutturo carune kattenjan: «Kam adǝ biwumasoa kasacce, har tayi-a rokko masǝna cadi,» yera.
LUK.15.3	Daji Isa tayiro misal adǝa cǝdde: 
LUK.15.4	«Kamndo laa diminju miaa duwon, fal fatkeyenoa, filǝgar lǝgaridǝa karaalan kolje leje fal faccǝgǝnadǝa maje, har cuwandi, mare? 
LUK.15.5	Cuwandiya, karwu kǝjiaro ngawanan ngoje 
LUK.15.6	fannjuro waldi. Daji sawawanju-a kǝmaskiyanju-aa bowoje tayiro: “Wu-a nayi-a karwukǝjinde kallo fǝleniyo, dimini faccǝgǝnadǝa fandǝkkǝna nangaro,” cǝni. 
LUK.15.7	Nayiro wulnjagakki, adǝgaima samelan karwukǝji duwon kǝla biwuma fal tuwa cǝdǝnayen tǝdidǝ, kǝla jirewu filǝgar lǝgari jawallan caluwunnidǝmayen kojǝnaro tǝdi.
LUK.15.8	«Koro kamu laa cungonju mewua duwon, fal fatkeyenoa, fatǝla wasse fadodǝa fǝraje hangallayen kulasse, har cuwandi, mare? 
LUK.15.9	Cuwandiya, koiyanju-a kǝmaskiyanju-aa bowoje tayiro: “Wu-a nayi-a karwukǝjinde kallo fǝleniyo, cungoni faccǝgǝnadǝa fandǝkkǝna nangaro,” cǝni. 
LUK.15.10	Nayiro wulnjagakki, adǝgaima biwuma fal tuwa cǝdiya, malaiyawa Alaye ye kǝji fanjai.»
LUK.15.11	Koro Isa walde: «Kam laa tada yindia duwon, 
LUK.15.12	tǝngǝɍimadǝye tiro: “Bawa, nuwani warasaye se!” yenniya, bawadǝ tayiro kǝndanju dagaryeyeno. 
LUK.15.13	Ngawo kawu ganayen tǝngǝɍimadǝ awonju sammaa capce lardu kuruwu laaro leje nadǝn nanjairo cǝde kǝndanju basaryeno. 
LUK.15.14	Wuɍinju sammaa ceje cot kerǝnniya, kǝna jau lardudǝro ngaye lambimaro walyeno. 
LUK.15.15	Daji cije kam larduye laaro napciye aladeya neworo kulowanjuro tia kinodo. 
LUK.15.16	Tada kǝskaye aladeya jawuidǝa juwune curonju njǝmbǝɍoro jauro mangarjǝna, amma wunduma tiro cinni. 
LUK.15.17	Daji kǝla naptunju adǝyen tuwore karwunjun: “Kai! Kidama bawaniye fi yaye kǝmbo juwe, har kulji, amma akko wua na adǝn kǝnaye sesi. 
LUK.15.18	Kolle cikke bawaniyero lekke tiro: ‘Bawa, Mai Samema yero biwu yiddǝkkǝna, ni yero biwu njǝddǝkkǝna. 
LUK.15.19	Kua wua tadanǝmlan bowoduro yittǝkkǝni. Marne, kasadde kidawunǝmbe falnja gairo wallǝkko!’ nǝkki.” 
LUK.15.20	Daji cije na bawanjuyero leyeno. Amma bawanjudǝ kuruwun tia kirunniya, jauro njunoje cǝgase daunjuro kamdiye lewa kǝrawoye tiro kiddo. 
LUK.15.21	Daji tadadǝye tiro: “Bawa, Mai Samema yero biwu yiddǝkkǝna, ni yero biwu njǝddǝkkǝna. Kua wua tadanǝmlan bowoduro yittǝkkǝni,” yeno. 
LUK.15.22	Amma bawadǝye wolodiyanjuro: “Duwan lenowo, kalwu gari ngalwodǝa kudowo tiro luwunowo. Ngulondonjuro kulum yakkowo, sinju yero suno yakkowo. 
LUK.15.23	Koro kǝnna kaisuadǝa kudowo duwanowo. Bǝri ngǝmǝriye buiyo, bikke diyo, 
LUK.15.24	dalilnjudǝ tadani adǝ nuna duwon roaro walyeno, faccǝgǝna duwon tia kiwandǝkko nangaro,” yeno. Daji karwunja jauro kǝjije ngǝmǝri badiyera.
LUK.15.25	«Sa adǝn tada kuramadǝ kulon. Fado karǝngenniya, ganga-a algaita-a nukcai fangeno. 
LUK.15.26	Wolodi laaa bowoje awo wakkajǝnadǝa kiworo. 
LUK.15.27	Tiye: “Kannanǝm diye walde iso. Bawanǝm tia kǝlewa salai cuwandǝna nangaro, kǝnna kaisuadǝa duwajǝna,” yeno. 
LUK.15.28	Daji tada kuramadǝ gǝrgaje fadodǝro ngawo wayeno. Bawanju cije culuwe tia lowodu ngǝskeno. 
LUK.15.29	Amma tiye bawanjuro: “Akko kǝrwu kadaro kaɍea gairo ngǝnǝptǝkke niro kida njǝddǝkki, koro sawiso mananǝm ngokki yaye, ngaltema wuro kani tǝngǝɍima sime sawawani-a ngǝmǝri diyende. 
LUK.15.30	Amma tadanǝm adǝ, arsiyinǝm sammaa jawarraro rǝmǝs cikkeje basarje walde kadinniyama, tiro kǝnna kaisuadǝa duwayeyem!” 
LUK.15.31	Daji bawadǝye tiro: “Tadani, ni sawiso nanin kǝrgam, koro awo kakke samma kaanǝm. 
LUK.15.32	Ngǝmǝri dio-a kǝji fanda-a ani andiro wajimsaana diye, dalilnjudǝ kannanǝm adǝ nuna duwon roaro walyeno, faccǝgǝna duwon tia kiwandiye nangaro,” yeno.»
LUK.16.1	Koro Isa walde fuwurawadǝro: «Gaɍiwu laa wakkilnjua duwon, am nanjuro isane wakkilnjudǝa ngadarjane arsiyinju basarji yera. 
LUK.16.2	Gaɍiwudǝ tia bowoje: “Awi kǝlanǝmlan wuljai fakkǝnadǝ? Balas sǝdde, kua adǝn fuwun ni wakkilni gǝni,” yeno. 
LUK.16.3	Daji wakkildǝye karwunjun: “Bani ngimba nanwakkilnin wua suttuluwunadǝ, awi gǝle dikki? Dunoni bareye bawo, koro lowo dio ye wuro nangua. 
LUK.16.4	To, awo wua kidanin suttuluwiya dikke am fannjan samoyidǝa nokkǝna,” yeno. 
LUK.16.5	Daji am duwon banju ngimba kasuro jǝgai sammaa tilo tiloyen bowoje burwoyedǝro: “Ndawuro bani ngimba nia njǝgai?” cǝne tia kiworo. 
LUK.16.6	Tiye: “Kǝndawu jaitunne tono miaro,” yenniya, wakkildǝye tiro: “Kakkadunǝm kasuye ngone duwan namme fiwu ruwune.” 
LUK.16.7	Koro kam gadero: “Ni nda, ndawuro nia njǝgai?” yeno. “Algama buwu miaro,” yenniya, wakkildǝye: “Kakkadunǝm ngone fisku ruwune,” yeno. 
LUK.16.8	Banju ngimbadǝ wakkil jire bawoa kǝla nanganju adǝyen kingoro, dalilnjudǝ duniawu arsiyinjalan nanga kam fandoyen jama Alayea kojana nangaro. 
LUK.16.9	Nayiro wulnjagakki, arsiyi dunia adǝyelan sawawa fandowo. Sa dajǝnalan, nayia kǝndǝgairam sawisoyen ngǝlaro njamoyi.
LUK.16.10	«Kam awo ganan jireadǝ, ngǝwu yen jirea. Koro kam awo ganan jire bawoadǝ, ngǝwu yen jire bawoa. 
LUK.16.11	Arsiyi dunia adǝyen jirenambu diwwaa, wundu gǝle arsiyi jireye sameyedǝa mukkondoro cakki? 
LUK.16.12	Koro lǝman kaando gǝnidǝlan jirenambu diwwaa, wundu gǝle nayiro nuwa kaando njadi? 
LUK.16.13	Wolodi fima rakce wolodi kǝma yindiyero waljiwawo. Bi fal waje fal cǝrayi, bi fal bǝrsǝmje fal bassi. Nayi ye ranguwe wolodi Ala-a wuɍi-ayero walluwwawo.»
LUK.16.14	Farisawa tayi wuɍi rawowu nangaro awo ani sammaa fangeranniya, Isaro rudu gǝnayeyera. 
LUK.16.15	Isaye tayiro: «Nayi fuwu amben kǝlandoa jirewuro ngonuwwa, amma Ala awo karwundoye nojǝna. Awo fuwu amben ngǝlaro jajakcaidǝ na Alayen waada.
LUK.16.16	«Attaura-a kitawuwa nawiyaye-adǝ dasaana duwon har jaman Yahaya Kasalamaye kadio. Tǝn sa adǝn kawuɍi kǝji nodo bargaa Alaye ambo wuldiyi, koro wundu yaye tiro ngaworo mǝldi. 
LUK.16.17	Adǝ yaye sǝkkal fal Attauraye baworo waldudǝro same-a cidi-a baworo walduma budu wo. 
LUK.16.18	Wundu duwon kamunjua dǝpce gade niyajǝnadǝ kǝnjǝna cǝdǝna. Koro kam duwon kamu dǝpkadaa niyajǝnadǝ, ti ye kǝnjǝna cǝdǝna.
LUK.16.19	«Gaɍiwu laa mbeji, yim nguson kajǝmu kime so, kaila linne ngalwo so luji ye, kullum tamtam-a daraja-alan napci ye. 
LUK.16.20	Cinna fannjuyen ngudi laa ye bowada tiyinju samma tunoa mbeji, cunju Lajarus. 
LUK.16.21	Kǝnanjuadǝro, kǝmbo tewur gaɍiwudǝyen cidiro fidǝnadǝa boro mangarji kǝrga, koro kǝriyama isane tunowanjudǝa mǝmǝlaccai. 
LUK.16.22	Ngudidǝ bawoyenniya, malaiyawa tia ngojane gǝre Nawi Ibrahimbero kesado. Gaɍiwudǝ ye bawoje tia sittǝrayera. 
LUK.16.23	Curo kannuyen ajawu jauro cai duwon, kǝla sapkenniya, kuruwun Nawi Ibrahim-a gǝrenjun Lajarus-aa kiro. 
LUK.16.24	Daji yilje: “Bawande Ibrahim, wua njunosǝne Lajarussa node ci ngulondonjuye ingiro lǝpcuwo tǝlammi samjo, curo kannu adǝyen jauro bone yakki, diye!” yeno. 
LUK.16.25	Amma Nawi Ibrahimbe tiro: “Tadani, tange sa dunialan jauro kǝji yamidǝ, Lajarus ye jauro kuttu caidǝ. Amma kǝrma ti na adǝn ronju bowada, ni ye curo boneyen kǝrgam. 
LUK.16.26	Koro ngawo adǝyeman kattenden bǝlaa kura kuruwu fetta, bare nanden wunduma cije nandoro lejǝnni, bi nando yen wunduma nandero isǝnni nangaro!” yeno. 
LUK.16.27	Tiye: “Marne, Bawa, lowonjǝkkǝna, Lajarussa fado bawaniyero node, 
LUK.16.28	yaanani uwu mbeji. Kolle lejo tayia galajo, bare tayi ye na ajawuye adǝro isanniro!” 
LUK.16.29	Amma Nawi Ibrahimbe tiro: “Attaura-a kitawuwa nawiyaye-a nanjan mbeji. Kolle tayia fanja!” yeno. 
LUK.16.30	Koro tiye: “A’a, Bawa Ibrahim! Amma kam laa karmolan cije nanjaro leyenoa, tuwa cadi,” yenniya, 
LUK.16.31	Nawi Ibrahimbe: “Attaura-a kitawuwa nawiyaye-a fanduro wayeraa, kam nuna roaro walje cijǝnama kasaccaiwawo.”»
LUK.17.1	Daji Isaye fuwurawanjuro: «Awowa casakke am taljane biwu cadidǝ kadu baworo isai, amma kuttunju kam tiyen isaidǝ! 
LUK.17.2	Kamdǝye daunjuro kau neduram mafǝndi lujagane bǝrǝmbo gǝpcaanama tiro ngalwo, tadawa sanana aniye falnjaa cakke talje biwu cǝdidǝro. 
LUK.17.3	Hangal gǝnanowo! Kǝraminǝm biwu niro njǝddia, tiro wulgǝne. Tǝmjia, tia gawurne. 
LUK.17.4	Curo kawu fallen tulurro biwu ngiddo yaye, tulurro walde ise niro: “Tǝmmǝkkǝna,” cǝnia, tia gawurne.»
LUK.17.5	Daji kǝngayambadǝye Kǝmadǝro: «Kambǝrsendedǝa yirgai!» yeranniya, 
LUK.17.6	Kǝmaye tayiro: «Ca kambǝrsendo mbejia, kasuni mutarre gai tǝngǝɍima yaye, ranguwe kǝska kura adǝro: “Mǝktǝne, curo bǝrǝmben koktǝne!” wulgǝwiya, manando jǝgai.
LUK.17.7	«Kamndo laa kaɍeanju kulo baredu bi lǝman neworo leje karaan walde isiya, tiro: “Duwan are namme bǝri bui!” cǝni wa? A’a! 
LUK.17.8	Tiro: “Bǝri desǝgǝne, kajǝmunǝm kadawu bawoa yakkǝmiya, are kǝmboni kude fisǝgǝne. Bukke yakkiya duwon, ni ye bui yai,” cǝni. 
LUK.17.9	Koro kaɍeanju awo tiro wuljǝgǝnadǝa cǝdǝna nangaro, tia wuseji wa? A’a! 
LUK.17.10	To, nayi ye awo Ala wulnjaana sammaa diwe ceriya, adǝgai wullowo: “Andi kaɍeawa faida bawoa, awo wajimsaana bas kidiye!”»
LUK.17.11	Isa bǝrni Jerujalembero ledu cǝdi duwon, kaɍangi katte cidi Samariyaye-a Galileye-aa giya. 
LUK.17.12	Bǝladeya laa karǝngenniya, kongwa barasua mewu tia kapkeyera. Kuruwun dajane 
LUK.17.13	kowo sapcane tiro: «Sayinna Isa, marne andia njunosane!» yera. 
LUK.17.14	Isa tayia kirunniya, tayiro: «Lenowo, ɍimannadǝro fǝledǝgǝnowo!» yeno. Lejai ngai duwon, ngajane tayirro walyera. 
LUK.17.15	Falnja ngajǝnaro asuyenniya, kowo sapce Alaa cungoriaro walde 
LUK.17.16	fuwu Isayen tungurumje ngumnju cidin gǝnaje tia wuseyeno. Tidǝ kam Samariyaye. 
LUK.17.17	Daji Isaye: «Tayi mewu samma ngajana, mare? To, nda tayi lǝgardǝ? 
LUK.17.18	Kusotto adǝro kajia, wundunjama walde Alaa wuseji bawo wa?» 
LUK.17.19	Daji kamdǝro: «Cine lene! Kambǝrsenǝm nangaro njǝkkawo fandǝmma,» yeno.
LUK.17.20	Yim laa Farisawaso Isaro kǝla yimbi nodo bargaa Alaye duniaro isiyen keworǝnniya, tayiro: «Nodo bargaa Alaye asuduramsolan gǝni isi, 
LUK.17.21	koro wundumaye: “Akko ti!” bi “Towo ti!” wuljiwawo. Nonowo, nodo bargaa Alayedǝ dawundoman kǝrga,» yeno.
LUK.17.22	Daji Isaye fuwurawadǝro: «Sa ise kawu fal yayero Tada Kambedǝa kuroro jauro raawwa, amma tia ruwwawo. 
LUK.17.23	Amsoye nayiro: “Akkonju!” bi “Towonju!” caniya, bare lenuwe tayia gawwi. 
LUK.17.24	Jiɍi same ci fallan har todǝro cuwalde wassidǝ gai, yim kǝndenjuyedǝn Tada Kambedǝ ye ngai. 
LUK.17.25	Amma Ala kadarjǝna, sai jauro bone cane am jaman adǝyedǝ tia wajaiya duwon.
LUK.17.26	«Jaman Tada Kambedǝye alamanju jaman Nawi Nuhuye gai. 
LUK.17.27	Sadǝn amso jawui ye, casai ye, larusa so, niya so cadi ye ngai duwon, har yim Nawi Nuhu maaradǝro ngaye ingi tufanaye ise tayi sammaa siyeyeno. 
LUK.17.28	Koro alamanjudǝ jaman Nawi Lutuye gai. Amso jawui ye, casai ye, kasuwun luwa so, lado so cadi ye, kulo barejai, fado casandi ye kasarga. 
LUK.17.29	Daji yim Nawi Lutu bǝla Sodomben culuwunadǝn, dǝlawu kannuye-a kauwa kannuaye-a samen cudure tayi sammaa siyeyeno. 
LUK.17.30	Yim duwon Tada Kambedǝ fǝlediyidǝn adǝgaima wakkaji.
LUK.17.31	«Yim adǝn kam duwon kǝla soronjuyen karenju ye curo soroyen dǝganadǝ bare jǝpce kare ngoje leji cǝne curo sorodǝyero ngaanni! Koro kam kulolan dǝganadǝ ye bare fadoro waldǝnni! 
LUK.17.32	Tangowo kamu Lutuyea! 
LUK.17.33	Wundu duwon ronju ɍiwo cǝraanamadǝ ronjudǝa cuwatki, amma wundu duwon ronju
LUK.17.34	Nayiro wulnjagakki, yim adǝn bune am yindi dǝgǝl tilon bowada duwon, fal ngojane fal koljai. 
LUK.17.35	Koro kamu yindi ye kallo nedu cadi duwon, fal ngojane fal koljai. 
LUK.17.36	[Kongwa yindi ye kulon duwon, fal ngojane fal koljai.]»
LUK.17.37	Daji fuwurawanjuye tiro: «Kǝma, ndaran awo adǝ wakkaji?» cane tia keworǝnniya, tayiro: «Na ɍiwa dǝganalan kowuwaso ye captai,» yeno.
LUK.18.1	Daji Isa fuwurawanjuro kǝla sawiso tǝma koljannilan moduwa cadoyen misal adǝa kiddo. 
LUK.18.2	Tayiro: «Bǝla laan alkali laa Ala yea rijǝnni, kam yea nangujǝnni mbeji. 
LUK.18.3	Koro curo bǝla adǝyen kamu kwa faccǝgǝnaa laa ye mbeji. Kullum na alkalidǝyero ise tia lowoje: “Wuro shara kǝla kǝladoniyen sǝdde!” cǝni. 
LUK.18.4	Tussǝna sonju cǝmowonni, amma ngawo adǝyen alkalidǝ karwunjun: “Ala yea rikkǝni, kam yea nangunǝkkǝni yaye, 
LUK.18.5	kamu adǝ kullum wua suwolsǝna nangaro, tiro shara yiddǝkki, bare kǝnde ngǝwunjudǝn karwuni tǝgǝmbo jajǝnniro!” yeno.» 
LUK.18.6	Daji Kǝmadǝye: «Awo alkali jirenambuma adǝ wuljǝnadǝa fanowo! 
LUK.18.7	To, Ala nda, am kǝrejǝna bune-a kausu-aro tiro sonja caddidǝro shara kǝla kǝladowanjayen cǝddiwawo wa? Ra, kawu kadaro tussǝna duwon, tayia banajiyi? 
LUK.18.8	Nayiro wulnjagakki, duwaman sharanja kamji. Adǝ yaye sa Tada Kambedǝ duniaro walde isiya, koro yaye kambǝrse dunialan cuwandi wa?»
LUK.18.9	Daji Isa am tayi kǝlanjaa jirewuro ngojane am gadea rujanaro misal adǝa kiddo: 
LUK.18.10	«Am yindi moduwa dioro Fado Alayero lejane kasargawo. Kam faldǝ Farisa, faldǝ ye akki mowoma. 
LUK.18.11	Farisadǝ cije daje karwunjun moduwa cǝde: “Ala, wu am gade-a gade nangaro wusenjǝkkǝna. Wu barwu gǝni, diwi dioma gǝni, kǝnjǝnama gǝni, bi akki mowoma adǝ gai gǝni. 
LUK.18.12	Wudǝ curo mawuyen yindiro asem dikki, koro awo fandǝkkǝna ngan fal curo mewuyen sadaaro yikki,” yeno. 
LUK.18.13	Amma ti akki mowomadǝ, ngawolan daada kǝlama sapcǝnnin nganjinju bakciaro:
LUK.18.14	Nayiro wulnjagakki, Farisadǝa gǝni, akki mowomadǝa Ala jiremaro ngojo. Nonowo, wundu duwon kǝlanjua jajakcǝnamadǝ, tia bassai. Koro kam kǝlanjua awimaro ngojǝnnimadǝ, tia jajakcai,» yeno.
LUK.18.15	Am laa Isa yallanja sananaa mukkon lejoro nanjuro cawudi duwon, fuwurawadǝ adǝa kerunniya, amdǝa wusayera. 
LUK.18.16	Amma Isa yalla sananadǝa bowoje fuwurawanjuro: «Yalladǝa kollowo naniro isa, bare tayiro dapkǝwwi! Nodo bargaa Alayedǝ am tayi gaiye nuwanja, diye! 
LUK.18.17	Jiremaro nayiro wulnjagakki, wundu duwon tadaana gai nodo bargaa Alayedǝa kasaccǝnnidǝ tǝmmaro ngayiwawo!» yeno.
LUK.18.18	Kam kura laaye Isaro: «Malǝm ngǝlama, awi dikke ro sawisoye fandǝkki?» cǝne tia kiworo. 
LUK.18.19	Isaye tiro: «Awiro wua ngǝlaman bowosǝmi? Ala gǝnia, wunduma ngǝla bawo. 
LUK.18.20	Wadawadǝa
LUK.18.21	Kamdǝye: «Tǝn gananilan wada ani sammaa gakkǝna,» yeno. 
LUK.18.22	Isa adǝa fangenniya, tiro: «Koro yaye awo fal nia maunjǝna. Kǝndanǝm sammaa lade talaawaro dagargǝne, arsiyi samelan fandǝmi. Daji are wua sǝgai!» yeno. 
LUK.18.23	Kamdǝ adǝa fangenniya, ti jauro gaɍiwu nangaro karwukutta tia tai daje kida. 
LUK.18.24	Isa karwukuttanjudǝa kirunniya, tiye: «Gaɍiwuye nodo bargaa Alayero ngawonju jauro jau, diye! 
LUK.18.25	Gaɍiwuye nodo bargaa Alayero ngawonjudǝro kaɍimoye cuwuɍi ɍiwurayen kodunjuma budu wo!» yeno. 
LUK.18.26	Am adǝa fanjanadǝye tiro: «Assha! Adǝgaia, wundu gǝle njǝkkawo cuwandi?» yera. 
LUK.18.27	Isaye: «Awo kambo yojiwawodǝ Alaro yoji!» yeno. 
LUK.18.28	Daji Biturusse tiro: «Akkonde awindeso kolliye nia njǝgaiyena,» yenniya, 
LUK.18.29	Isaye: «Jiremaro nayiro wulnjagakki, wunduma nodo bargaa Alaye nangaro fado, bi kamu, bi yaana, bi bawa, bi ya, bi yalla koljǝnadǝ, 
LUK.18.30	dunia adǝman awo koljǝnadǝmaa ngǝwuro kojǝna cuwandiwawodǝma bawo. Koro leira wakkajiya, ro sawisoye ye cuwandi,» yeno.
LUK.18.31	Isa mewun yindindǝa sǝgǝriro cuttuluwe tayiro: «Fanowo, Jerujalembo leniye, koro awo nawiyaso kǝla Tada Kambedǝyen ruwujana samma wakkaji. 
LUK.18.32	Am tia cadane mukko kǝrdiyayero casakke, tayi ye tia rujane rarajane tiro lallaɍi tuwajagane 
LUK.18.33	kirwolan jajarjane roro ceyesi. Koro kawu yakkua roaro walje ciji,» yeno. 
LUK.18.34	Amma fuwurawadǝ awima asujanni. Maananju tayiro gǝraaada nangaro, awo wuljǝnadǝa nojanni.
LUK.18.35	Isa bǝla Jerikoye karǝngenniya, kambu laa ci jawallen napkada lowo cǝdi mbeji. 
LUK.18.36	Jama kojairo fangenniya, awi wakkajoro kiworo. 
LUK.18.37	Tiro: «Isa kam Najaratte kodu cǝdi,» yera. 
LUK.18.38	Daji kowo sapce: «Isa Tada Mai Daudaye,
LUK.18.39	Am fuwu gǝrjana lejaidǝ tiro jakkade mǝdǝk napco yera, amma cayea kojǝnaro kowo sapce: «Tada Mai Daudaye, wua njunosǝne!» yeno. 
LUK.18.40	Daji Isa daje tia nanjuro cawudo yeno. Kewudǝnniya, tiro: 
LUK.18.41	«Awi niro njǝddǝkkiya, raam?» cǝne tia kiworo. Tiye: «Kǝma, sim fandǝkkiya, raakko!» yeno. 
LUK.18.42	Daji Isaye tiro: «Sim fande! Kambǝrsenǝm nangaro nanlewa fandǝmma,» yeno. 
LUK.18.43	Sadǝman sim cuwande Alaa cungoriaro Isaa giya. Jama samma adǝa kerunniya, tayi ye Alaa jajaktu badiyera.
LUK.19.1	Isa bǝla Jerikoyero ngaye reje kodu badiyeno. 
LUK.19.2	Bǝladǝn kam laa mbeji, cunju Jakaya. Ti kura akki mowomasoye ye, jauro gaɍiwu ye. 
LUK.19.3	Wundu ti Isa wo cǝne tia kuroro maji, amma kǝla jama kadayen rangǝme kuroro tiro katkero, ti kori nangaro. 
LUK.19.4	Daji Isaa kuroro cǝgase fuwuro leje na Isa kojidǝyen kǝla tarmu laayero tatkeno. 
LUK.19.5	Isa nadǝro kadinniya, kǝla sapce tiro: «Jakaya, duwan jǝmme, ku sai fannǝmlan jǝmmǝkkiya!» yeno. 
LUK.19.6	Jakaya ganje jǝpce karwu kǝjiaro tia kapciye sosayeno. 
LUK.19.7	Jamadǝ adǝa kerunniya, karwunja waje: «Fado biwumayen jǝpcǝna!» cani. 
LUK.19.8	Amma Jakaya cije daje Kǝmadǝro: «Kǝma, reda kǝndaniyedǝa talaawaro yikki. Koro kam laayen wuɍi cukkowonaro mowokkǝnaa, kawak dewu tiro kalakkǝgǝkki,» yeno. 
LUK.19.9	Daji Isaye: «Ku fado adǝn njǝkkawo jǝpcǝna, dalilnjudǝ kam adǝ ye kaduwu Nawi Ibrahimbe
LUK.19.10	Nonowo, Tada Kambedǝ am faccaanaa maje njǝkkaworo kadio,» yeno.
LUK.19.11	Jamadǝ awo ania kǝrǝnjai ngai duwon, Isa tayiro misal wulduwu badiyeno, dalilnjudǝ Jerujalemba karǝnjǝna ye, koro tayidǝ nodo bargaa Alaye sadǝman duniaro jǝpciyiro tǝmajana ye nangaro. 
LUK.19.12	Tayiro: «Maina laa lardu kuruwu laaro leje kǝrmai lardunjuye cuwande walde isi cǝne sapturo ciyeno. 
LUK.19.13	Daji wolodiyanju mewu bowoje wundunja yayero mina
LUK.19.14	Amma am lardudǝye tia wajane, har ngawonjun am canode: “Kam adǝ maindero waljidǝa rayiyende!” yera.
LUK.19.15	«Maije kadinniya, wada ce wolodiyanju tayiro wuɍi cinadǝa bowoja isa awiso sawurlan cawandoro nojo yeno. 
LUK.19.16	Burwoyedǝ ise tiro: “Barganǝmmin, akko mina simmadǝn mina gade mewu fandǝkko,” yeno. 
LUK.19.17	Maiye tiro: “Wuse, wolodi ngǝlama! Awo ganan aman dimma nangaro, nia lawan bǝla mewuyero galanjǝkki,” yeno. 
LUK.19.18	Yindiyedǝ ye ise tiro: “Barganǝmmin, mina simmadǝn gade uwu fandǝkko,” yenniya, 
LUK.19.19	Maiye: “Nia lawan bǝla uwuyero galanjǝkki,” yeno. 
LUK.19.20	Daji wolodi gade ye ise tiro: “Barganǝmmin, akko minanǝm. Tia kesolan kǝrnǝkke dam gǝnayekko. 
LUK.19.21	Ni kam jau nangaro, ringekko. Awo gǝnanǝmmidǝa ngonǝmi, awo nadǝmmidǝ yea kalanǝmi,” yeno. 
LUK.19.22	Maiye tiro: “Mana cinǝmben shara njǝddǝkki, wolodi kǝlado! Wu kam jau, awo gǝnakkǝni ngokki, koro awo nadǝkkǝni kalakkiro nonǝmma, gǝna? 
LUK.19.23	To, awiro gǝle wuɍinidǝa bankilan gǝnanǝmmidǝ? Ca ngai dimmaa, waldunidǝn wuɍini riwanjua mowokkǝna,” yeno. 
LUK.19.24	Daji Maiye am nadǝn daadadǝro: “Minadǝa nanjun mowowo, kam nanjun mewuadǝro yowo!” yeno. 
LUK.19.25	Tayiye: “A! Barganǝmmin, nanjun mewu mbeji, diye!” yeranniya, 
LUK.19.26	Maiye: “Nayiro wulnjagakki, wundu duwon nanjun awoamadǝ,
LUK.19.27	Kǝladowani mainjaro wallǝkkiro wajanadǝa kudowo fuwunin roro yejowo!” yeno.»
LUK.19.28	Ngawo Isa adǝa wuljǝnayen, koro walde kǝla fuwunna Jerujalembo ledu badiyeno. 
LUK.19.29	Gǝre bǝlawa Baitfaje-a Baitani-aye na Kau Jaitunne canidǝa karǝngeranniya, Isa fuwurawanjuye yindi cunode 
LUK.19.30	tayiro: «Bǝla fuwundoyedǝro lenowo! Ngawuwiyama, koro kutta wunduma tiro ngalte juwanni tuwada nagǝwi. Fǝrangowo kudowo! 
LUK.19.31	Kam laaye: “Awiro fǝranguwi?” cǝne nayia njaworia, tiro: “Kǝmadǝ tilan mǝradunjua,” wulgǝnowo!» 
LUK.19.32	Daji am tayia cunodǝnadǝ lejane Isa tayiro wuljǝgǝnadǝ gai nayeyera. 
LUK.19.33	Kuttadǝa fǝrakcai duwon, kǝmanjusoye tayiro: «Awiro fǝranguwi?» yeranniya, 
LUK.19.34	tayiye: «Kǝmadǝ tilan mǝradunjua,» yera. 
LUK.19.35	Daji kuttadǝa
LUK.19.36	Leji adǝgai duwon, am kalwunja kǝla jawallen feryera. 
LUK.19.37	Na jawal Kau Jaitunnedǝn jǝpcidǝa karǝngenniya, fuwurawanju samma karwu kǝjiaro kowo sapcane kǝla awo ajabba ajabba carunayen Alaa njungoro badiyera. 
LUK.19.38	Tayiye: «Bargaa mai cu Kǝmandeyen isimadǝ! Kǝrma duwon katte Ala-a amnju-ayen nanlewa kǝrga, Mai Samemaro daraja tio!»
LUK.19.39	Curo jamadǝyen Farisawa laaye Isaro: «Sayinna, fuwurawanǝmbo wulgǝne gǝm cado!» yeranniya, 
LUK.19.40	tiye: «Nayiro wulnjagakki, nǝmgeraa, dongur kauyesoma burwu casakki,» yeno.
LUK.19.41	Isa Jerujalemba del karǝnje bǝrnidǝa kirunniya, tiro kikkiro. 
LUK.19.42	Bǝrnidǝro: «Kai! Ca ku awo nanlewa njukkudidǝa nonǝmmaa, amma kǝrma nodu adǝ niro gǝraaadaro waljǝna. 
LUK.19.43	Adǝ nangaro yim laa ise kǝladowanǝm dirinjane kǝlnjane kanji fiyen yaye kikiminjagane garunǝmbo cidi capcagane tiyen kojane 
LUK.19.44	ni-a am curonǝmlan dasaana-a sammaa tǝgǝmbo sinjagai, har kau falma kǝla kamanjuyen gǝnaada baworo cadi, dalilnjudǝ sa Kǝmande amnjua cǝkkayiye isǝnaro nonǝmmi nangaro,» yeno.
LUK.19.45	Daji Isa balballa Fado Alayero kǝrgaanniya, kare ladomasoa dudu badiyeno. 
LUK.19.46	Tayiro: «Kitawulan ruwuwada: “Fannidǝ fado moduwaye!”,
LUK.19.47	Yim nguson Isa Fado Alayen jamaa alamdu cǝdi duwon, wurawa ɍimannaye-a malǝmba Attauraye-a amwurawa jamaye-a tia njejoro majai, 
LUK.19.48	amma jawal cawandǝnni, dalilnjudǝ jama samma hangalnja nanjun tia fanjana nangaro.
LUK.20.1	Yim laa Isa Fado Alayen jamaa alamje tayiro kawuɍi kǝji Alayedǝa wuljiyi duwon, wurawa ɍimannaye-a malǝmba Attauraye-a amwurawa-a nanjuro isane 
LUK.20.2	tiro: «Andiro wulsagane, kǝnduwo filan awo ania dimi? Wundu niro kǝnduwo adǝa njo?» cane tia keworo. 
LUK.20.3	Isaye tayiro: «Wu ye nayiro koro fal njaddǝkki, wulsǝgǝnowo! 
LUK.20.4	Kasala Yahaya jamaro cǝddǝnadǝ, sameyen kadio ra kamben?» cǝne tayia kiworo. 
LUK.20.5	Daji kattenjan sawardane: «“Sameyen” wulliyea, andiro: “To, awiro gǝle tia kasadduwwidǝ?” cǝne sawori. 
LUK.20.6	Amma “Kamben” wulliyea, jama samma andiro kau gǝgǝmsagane seyesi, dalilnjudǝ Yahayaa nawiro ngojana nangaro.» 
LUK.20.7	Daji Isaro ndaran kadiomaro nojanni yera. 
LUK.20.8	Isaye tayiro: «Wu ye kǝnduwo filan awo ania dikkidǝa wulnjagakkiwawo,» yeno.
LUK.20.9	Daji Isa misal adǝa jamaro manaduwu badiyeno. Tayiro: «Kam laa jǝrwu inabbe cǝde jǝrwuwu laaro agǝrijiye bǝlawuro kawu kadayero sapkada. 
LUK.20.10	Sa fǝrdoye kidǝnniya, nuwanju cuwandoro kaɍeanju laaa na jǝrwuwudǝyero kinodo. Amma jǝrwuwudǝ tia cadane bakcane mukko dea duyera. 
LUK.20.11	Koro walde kaɍea gade kinodo. Ti yea cadane bakcane basarjane mukko dea duyera. 
LUK.20.12	Koro walde kaɍea yakkuye kinodǝnniya, caye gai ti yea larujane duyera. 
LUK.20.13	Daji kǝma jǝrwudǝye: “Awi gǝle dikki? Tadani raakkǝnadǝmaa nodǝkki. Waneye tiro daraja cadi,” yeno. 
LUK.20.14	Amma jǝrwuwudǝ tadanjudǝa kerunniya, kattenjan: “Adǝma warasamadǝ wo! Tia yejiyo, warasadǝ kaandero waljo!” yera. 
LUK.20.15	Daji tia cadane jǝrwudǝlan cattuluwe roro keyeso.
LUK.20.15	«To, kǝma jǝrwuyedǝ awi cǝdi? 
LUK.20.16	Ise jǝrwuwu ania roro ceje am gadero jǝrwunjudǝa ci,» yeno. Jamadǝ adǝa fangeranniya, tayiye: «Suwana! Bare ngairo waljǝnni!» 
LUK.20.17	Amma Isa tayia ninije: «To, awi maana awo kitawulan ruwuwada adǝye?
LUK.20.17	“Kau duwon fado tandomaso wajanamadǝ,
LUK.20.17	tima kau tandoye sammaro faidaaro waljǝnadǝ wo.”
LUK.20.18	Nonowo, kam kǝla kau adǝyero cukkurǝnamadǝ nanamdi,
LUK.20.18	koro kaudǝ kambo cukkuriya, kǝluwuro kalakci,»
LUK.20.19	Malǝmba Attauraye-a wurawa ɍimannaye-a jawal tia taye majai duwon, jamadǝa riyera, dalilnjudǝ kǝlanjaman misaldǝa kidoro asujana nangaro.
LUK.20.20	Daji wurawa adinwuye ani Isaa mǝlastu badijane curo mananjuyen cada mukko gomnayero casakkoro am laa jirewu gairo kǝlanja kalakcanaa nanjuro kenodo. 
LUK.20.21	Tiro: «Sayinna, mana wuldunǝm-a jamaa alamdunǝm-a samma jirero noniyena, koro wundumaa gayirnǝmbawo ye, jawal Alaye kalkallo yikkǝrami ye. 
LUK.20.22	To, Kaisarro
LUK.20.23	Amma Isa niadiwinjadǝa asuje tayiro: 
LUK.20.24	«Wuro dinariyus
LUK.20.25	Daji Isaye tayiro: «Ngaimaa, awo Kaisarredǝa Kaisarro yowo, koro awo Alayedǝa Alaro yowo!» yeno. 
LUK.20.26	Adǝgaima rakcane fuwu jamayen Isaa curo mananjuyen cadanni. Jaawunjudǝa jauro ajapcane mǝdǝk napkera.
LUK.20.27	Sadusiya laa, tayi cinowo duniayea kasaccannidǝ, na Isayero isane 
LUK.20.28	tiro koro cadde: «Sayinna, Nawi Musaye: “Kam laa yanjugǝna tada bawo bawoje kamu koljia, kamu yanjugǝna faccǝgǝnayedǝa niyajo yanjugǝnaro kaduwu majuwo!”
LUK.20.29	Akko yaana tulur mbeji. Burwoyedǝ kamu ngoje tada cuwandǝnnin bawoyeno. 
LUK.20.30	Yindiyedǝ ye kamudǝa niyayenniya, ngai. 
LUK.20.31	Yakkuyedǝ ye ngai. Adǝgaima tayi tulurso tada cawandǝnnin bawoyera. 
LUK.20.32	Ngawo adǝyen kamudǝ ye bawoyeno. 
LUK.20.33	To, tayi tulurso tia camowonadǝ, cinowo duniayen kamu wundunjayero walji?» cane tia keworo.
LUK.20.34	Isaye tayiro: «Am jaman adǝye larusa so, niya so cadi, 
LUK.20.35	amma am duwon leira-a karmon cidu-aa cawandǝnadǝ larusa so, niya so cadiwawo. 
LUK.20.36	Karmon cidudǝn nuwanjaa nangaro, tayidǝ tadawa Alaye, malaiyawa gai rakcane gadero sanuiwawo.
LUK.20.37	Koro Nawi Musa kǝlanjuma kitawulan na kannu dawu kǝska cambiyedǝn am bawojana cijaidǝa tabbaccǝgǝna. Tidǝ Kǝmandea Ala Ibrahimbe-a Ala Isakuye-a Ala Yakubaye-alan bowoyeno.
LUK.20.38	Kǝmandedǝ Ala am nunaye gǝni, am roaye, nanjun tayi samma ronjaa nangaro,» yeno. 
LUK.20.39	Daji malǝmba Attauraye laaye tiro: «Sayinna, jaawunǝmdǝ kalkal!» yera, 
LUK.20.40	Adǝgaima wunduma cinju mudu kaje tiro koro gade cǝddǝnni.
LUK.20.41	Daji Isaye tayiro: «Ndayilan Almasiwudǝ Tada Mai Daudaye
LUK.20.42	Mai Dauda kǝlanjuma kitawu Jawurayelan manaje: “Kǝmandeye Kǝmaniro: ‘Namme kǝmborammilan duwon, 
LUK.20.43	kǝladowanǝmba cidiya sinǝmbero yakkǝkko!’ cǝnna.”
LUK.20.44	Mai Daudaye tia Kǝmalan bowojǝnadǝ, ndayilan gǝle Almasiwudǝ tadanjuro walji?» yeno.
LUK.20.45	Jama samma tia kǝrǝnjai duwon, Isaye fuwurawanjuro: 
LUK.20.46	«Malǝmba Attaurayero hangal gǝnanowo! Kalwu kuruwua dadadu caraana, koro kasuwulan lewa darajaa-a dandallan bi masǝna kuralan na darajaa-a jaumaro caraana. 
LUK.20.47	Kamu kwa faccǝgǝnaasoye kǝndanja sammaa jawui ye, halnja gǝraduro fuwu jamayen moduwa kuruwuro gǝrjai ye. Am aniye ajawunja leiran jauro kura!» yeno.
LUK.21.1	Isa kǝla sapkenniya, arsiyiwu laa curo sanduwu sadaa fidaarambedǝro wuɍi fijagai kiro. 
LUK.21.2	Koro kamu ngudi kwa faccǝgǝnaa laa ye gursu kime yindi
LUK.21.3	Daji Isaye: «Jiremaro nayiro wulnjagakki, kamu ngudi kwa faccǝgǝnaa adǝ tayi sammaa kojǝnaro fijǝgǝna. 
LUK.21.4	Tayi samma arsiyinjalan ngojane fiyeyera, amma ti ngudi duwon awo ronju ɍiwoye ngaa fiyeyeno,» yeno.
LUK.21.5	Fuwurawanju laaye kǝla jiɍi Fado Alayedǝa kauwanju shawa shawa-a sadaa Alaro sadakcaana-alan janejanadǝye kǝlan manajai duwon, Isaye: 
LUK.21.6	«Awo ruwi anidǝ, sanja cǝde kau ani sammaa wurjane fijai, har tiloma kǝla kamanjuyen gapciwaworo walji,» yeno. 
LUK.21.7	Tayiye: «Sayinna, sawi awo ani wakkajai? Koro awo ani sammaye sanja cǝdiya, awi alama duwon ambo fǝlediyidǝ wo?» cane tia keworo. 
LUK.21.8	Isaye tayiro: «Hangal gǝnanowo, bare wunduma nayia njawatkǝnni! Am ngǝwu cunilan
LUK.21.9	Kǝriwu so, hangalsango soye lawar fanuwiya, bare yaanuwwi! Sai awo ani burwon wakkajaiya duwon, amma sa njerorambe kua yaye cǝdǝnni.»
LUK.21.10	Koro Isa walde tayiro: «Lardu-a lardu gade-a lawaladai, koro kǝrmai-a kǝrmai gade-a ye kattenjan kǝriwu gǝrjai. 
LUK.21.11	Cidi ye na gadegaden jauro loloji, wowa-a kǝna-a ye na naro ngasayi. Koro awowa riduye-a alama ajabba ajabba-a ye samelan fǝledagai. 
LUK.21.12	Amma kawu awo ani samma wakkajaidǝro, nayia njadane basarnjane dandalnin sǝrǝnjagai, kosoro njasakki, koro cuni nangaro
LUK.21.13	Ngainin dama shedaro walduye fanduwi. 
LUK.21.14	Adǝ nangaro kawudǝro nia ngonowo, bare kǝla awo kǝlando moworo wulluwiyen karwungai diwwi, 
LUK.21.15	dalilnjudǝ wuma awo kalkal wulluwidǝa njadǝkki, koro curo waduwundoyen wundunjama rakce nayia kambiwunjaiwawo. 
LUK.21.16	Bawando-a yando-a so, yaanawando so, kǝramiyando so, sawawando so nayia njadane laandoa roro ceyesi. 
LUK.21.17	Cuni nangaro am samma nayia wanjai, 
LUK.21.18	amma kanduɍi kǝlandoyema facciyiwawo. 
LUK.21.19	Kanadi ngonuwiya, njǝkkawo fanduwi.
LUK.21.20	«Sa sojiya kada isane bǝrni Jerujalembea dirijane kǝljana ruwiya, wurdunju karǝnjǝnaro nonowo. 
LUK.21.21	Sa adǝn am lardu Yahudiyayen dasaanadǝ cija kauro cagaso leja! Am curo bǝrnidǝyen dasaanadǝ ye caluwo, koro am karaanjulan dasaanadǝ ye bare bǝrnidǝro ngasaanni! 
LUK.21.22	Dalilnjudǝ adǝma sa ajawu gǝnaduwuyedǝ wo, ngainin awo kitawulan ruwuwada samma wakkajai.
LUK.21.23	Yim anin kamu curoa so, nganji cǝmbia sodǝ, kuttunja! Masiwa kura lardudǝro ngayi, Ala jama adǝro gǝrgajǝgǝna nangaro. 
LUK.21.24	Laanjaa kashagarsolan ceyesi, laanja yea cadane kaɍea gai larduwa gade sammaro casadi. Kǝrdiyadǝ Jerujalemba wurjai, har sa Ala tayiro kadarjǝgǝnadǝ cǝdiya.
LUK.21.25	«Samelan alamaso kǝngal-a kumbal-a sillowuwa-alan tarui, dunia yelan nuktu tekuye-a cambaldunju-a casakke jama larduwaye hangalnja ciji. 
LUK.21.26	Kǝla awo dunialan wakkajiyen ambe karwunja kamde, har muwajai, kǝnduwowa sameye jauro lolojai nangaro. 
LUK.21.27	Daji Tada Kambedǝ kǝnduwoa-a jauro darajaa-a curo fofouyen isi carui.
LUK.21.28	Awo ani wakkadu badijaiya, danowo kǝlando sangowo, sa nayia meruduye karǝnjǝna nangaro.»
LUK.21.29	Daji Isa tayiro misal adǝa cǝdde: «Akko ya tarmuye-a kǝska gadeso samma-a ruiwo! 
LUK.21.30	Sa kaluwanja ɍidu badijana ruwiya, nayi kǝlando nangǝɍi karǝnjǝnaro nonuwwa. 
LUK.21.31	Ngaima awo ani wakkajai ruwiya, nodo bargaa Alaye karǝnjǝnaro nonowo! 
LUK.21.32	Jiremaro nayiro wulnjagakki, am jaman adǝye sanuiwawo, sai awo ani samma wakkajaiya duwon. 
LUK.21.33	Same-a cidi-a baworo waljai, amma manani tǝmmaro baworo waljiwawo.
LUK.21.34	«Hangal gǝnanowo! Bare curo njǝmbǝɍo so, sagarandu so, duniasuwol so hangalndo ngojane yim adǝ ise kel gai tadu bawo nayia rǝp njadanni. 
LUK.21.35	Nonowo, yim adǝ am dunialan dasaana sammaro cukkuri. 
LUK.21.36	Faadaro dǝgaiwo, duno awo wakkaji sammaro kanuwe fuwu Tada Kambedǝyen daduye fandoworo sawisoro Alaa korowo,» yeno Isaye.
LUK.21.37	Adǝgaima yim nguson kausu Isa Fado Alayen jamaa alamji, bune bǝrnidǝn culuwe leje na Kau Jaitunne canidǝyen waji. 
LUK.21.38	Koro jama samma tawajane tia kǝrǝnduro Fado Alayero isai kasarga.
LUK.22.1	Sala Burodi Yis Bawoaye tia sala Laya Njǝkkayiramben bowojaidǝ karǝnjǝna. 
LUK.22.2	Koro wurawa ɍimannaye-a malǝmba Attauraye-a jawal Isaa njejoye majai, amma jamadǝa rijana.
LUK.22.3	Daji Yiwulis Yahusa kam tiro Iskariyot cani mewun yindindǝye falnjaro kǝrgawo. 
LUK.22.4	Yahusa leje wurawa ɍimannaye-a wurawa Fado Alaye gureduwuye-a rokko jande kǝla jawal Isaa mukkonjaro sǝrǝttuwuyen keddo. 
LUK.22.5	Karwunja jauro kǝjije tiro wuɍi cadi yeranniya, 
LUK.22.6	Yahusa kasacce dama Isaa tayiro jama nojannilan sǝrǝttuwuye mada badiyeno.
LUK.22.7	Sala Burodi Yis Bawoayen, yim duwon ngǝlaro Laya Njǝkkayirambedǝa
LUK.22.8	Isa Biturus-a Yahaya-aa cunode tayiro: «Lenowo, masǝna layayedǝa andiro dabbarsaganowo, buiyo!» yeno. 
LUK.22.9	Tiro: «Ndaran tia dabbarniyeya, raam?» cane tia keworo. 
LUK.22.10	Isaye tayiro: «Akko bǝrnidǝro ngawuwiya, kam laa bule ingia ngojǝna-a kǝla kǝlluwi. Fado ngayidǝro tia gaiwo ngawowo, 
LUK.22.11	kǝma fadoyedǝro wulgǝnowo: “Sayinnaye kusottoram na fuwurawanju-a rokko masǝna layayedǝa cadidǝ ndaran?” 
LUK.22.12	Nayiro soro sameye ngim kura curon karea fǝlenjagai. Nadǝn masǝnadǝa dabbarnowo!» yeno. 
LUK.22.13	Daji fuwurawadǝ lejane jiɍi Isa tayiro wuljǝgǝnadǝ gai awiso kewando. Adǝgaima masǝna layayedǝa dabbaryera.
LUK.22.14	Sa kidǝnniya, Isa kǝngayambanju-a rokko masǝnaro napkera. 
LUK.22.15	Isaye tayiro: «Caman masǝna Laya Njǝkkayirambe adǝa kawu bone yakkidǝro nayi-a rokko buiyeya, jaumaro raakkǝna. 
LUK.22.16	Nayiro wulnjagakki, na adǝn fuwun tia bukkiwawo, sai jiremaro nodo bargaa Alayelan maananju wakkajiya duwon,» yeno. 
LUK.22.17	Kǝnjaram curon dibenna ngoje Alaro ardiyenniya, tayiro: «Kǝnjaram adǝa taiwo, wundundo yaye ca! 
LUK.22.18	Nayiro wulnjagakki, na adǝn fuwun ingi inabbe
LUK.22.19	Daji burodi ngoje Alaro ardiyenniya, fǝsakce tayiro ce: «Adǝ tiyini nayi nangaro tinadǝ. Wua takturo adǝa dewo!» yeno. 
LUK.22.20	Adǝgai koro ngawo masǝnayen kǝnjaram ngoje tayiro ce: «Kǝnjaram adǝ aman bǝɍin bunilan ndǝpkada,
LUK.22.21	Kam duwon wua mukko kǝladowaniyero sǝrǝnsiyidǝ, akkonju wu-a rokko masǝna diye. 
LUK.22.22	Tada Kambedǝ saptidǝma,
LUK.22.23	Daji kattenjan kǝla wundunja awo adǝa dioma woyen koro badiyera.
LUK.22.24	Daji fuwurawadǝ kattenjan kambiwu kǝla wundunja kura woyen cadi duwon, 
LUK.22.25	Isaye tayiro: «Maiya dunia adǝye talaawanjaa raccagai, koro am tayiro serma canidǝ ye kǝnduwonja fǝlejai. 
LUK.22.26	Amma nayidǝ, ngai gǝni. Kuramandodǝ tǝngǝɍi gairo waljo, koro kam nayia njanodimadǝ wolodi gairo waljo! 
LUK.22.27	Wundu gǝle kura wo? Kam masǝnaro napcǝnamadǝ ra wolodinjudǝ? Kam masǝnaro napcǝnamadǝ, mare? Amma wudǝ curondon wolodindo gai.
LUK.22.28	«Curo jaraptani sammayen nayima gǝrenin nammuw. 
LUK.22.29	Jiɍi Bawani wuro kǝrmai sinadǝ gai, wu ye nayiro njadǝkke 
LUK.22.30	curo kǝrmainiyen wu-a rokko buwe yawe, koro kǝla kuris kǝrmaiyen nammuwe jiɍiya mewun yindin Israyilawuyero shara yidduwi.
LUK.22.31	«Siman, Siman, fane! Yiwulis jiɍi am argǝm lalajaidǝ gairo nayia laladuro Alaa cuworǝna,
LUK.22.32	amma bare kambǝrsenǝm kollǝmmiro Alaa ngikkorǝkko. Ni ye waldǝmiya, kǝramiyanǝmdǝa dunoagǝne!» 
LUK.22.33	Biturusse tiro: «Kǝma, koso bi karmoro dabbardǝkkǝna, ni-a rokko leniyo!» yenniya, 
LUK.22.34	tiye: «Biturus, niro wulnjǝgǝkki, gudowom ku kokkore cakkiwawo, sai yakkuro wua angǝrsǝmiya,» yeno.
LUK.22.35	Koro Isa walde tayiro: «Sa nayia wuɍi bawoa, ngǝrwu bawoa, suno gade ye bawoa njanodǝkkǝnadǝn, awo laa maunjana wa?» cǝne tayia kiworǝnniya, «Mausanni,» yera. 
LUK.22.36	Daji tayiro: «To, amma kǝrma kam wuɍinjuadǝ ngojo, kam ngǝrwunjuadǝ ye ngai, koro kam kashagarnju bawoadǝ ye kalwunju gari cǝlado fal ciwo. 
LUK.22.37	Nayiro wulnjagakki, sai awo kitawulan ruwuwada adǝ wulan wakkajiya: “Amso tia biwumaro ngoyera.”
LUK.22.38	Tiro: «Kǝma, akko kashagar yindi,» yeranniya, tayiro: «Kollowo, cǝdǝna,» yeno.
LUK.22.39	Isa bǝrnilan culuwe cayedǝ gairo Kau Jaitunnero leyeno, fuwurawanju ye tia geya. 
LUK.22.40	Nadǝro kadinniya, tayiro: «Bare jaraptuwwiro moduwa dewo!» yeno. 
LUK.22.41	Daji tayia kolje gana laa kuruwuje tungurumje moduwa dio badiyeno. 
LUK.22.42	Tiye: «Bawani, kasaddǝmmaa, kǝnjaram adǝa
LUK.22.43	[Daji malaiya laa samelan ise tiro fǝlediye karwunju kibbayeyeno. 
LUK.22.44	Isa jǝktu dama baworo fanji duwon, cayea kojǝnaro tai daje moduwa kido, har kǝmuwunju bu cidiro fidiyi gairo tok tok fiyadan.] 
LUK.22.45	Ngai moduwa kidǝnniya, cije na fuwurawanjuyero walde ise tayia karwukuttaro casambarǝna kǝnǝm cadi najiye 
LUK.22.46	tayiro: «Awiro kǝnǝm diwidǝ? Cinowo, bare jaraptuwwiro moduwa dewo!» yeno.
LUK.22.47	Isa mana cǝdi ngai duwon, jama kada kam tiro Yahusa cani mewun yindindǝye falnja fuwu gǝrjiaro kadira. Yahusadǝ Isaro lewa darajaye njǝddoro tia karǝngenniya, 
LUK.22.48	Isaye tiro: «Yahusa, lewa darajayelan wa Tada Kambedǝa sǝrǝtkǝgǝmi?» yeno. 
LUK.22.49	Am nanjuyedǝ awo wakkajidǝa kerunniya, tiro: «Kǝma, kashagarlan tayia cacalliyea, nda!» cane 
LUK.22.50	falnja wolodi ɍiman kurayea bakce sǝmonju kǝmboramdǝa tǝn kamgeno. 
LUK.22.51	Amma Isaye tayiro: «Danowo! Cǝdǝna!» yenniya, sǝmonju leje isangayeyeno. 
LUK.22.52	Daji Isaye wurawa ɍimannaye-a wurawa Fado Alaye gureduwuye-a amwurawa jamaye-a tia taro isanadǝro: «A! Nayi kashagar so, ka so mukkonna wua gǝndema gai taro kadiw? 
LUK.22.53	Yim nguson nayi-a rokko Fado Alayen dǝgaiye duwon, wua sǝdawwi. Amma adǝma sando wo, sa duwon duwu kǝrmainju cunodidǝ.»
LUK.22.54	Daji Isaa cadane balballa fado ɍiman kurayedǝro kesado. Biturus ye katte kaskadaaro tayia giya. 
LUK.22.55	Dawu balballayen kannu fujane napkeranniya, Biturus ye dawunjan napkeno. 
LUK.22.56	Daji kir laa Biturussa nur kannuyedǝn napkada kirunniya, tia ngǝlaro ninije: «Kam adǝ ye Isa-a rokko,» yeno. 
LUK.22.57	Amma Biturus angǝrje: «Feroma, wu tia nokkǝni!» yeno. 
LUK.22.58	Gana sam kidǝnniya, kam laa ye tia cure: «Ni ye falnja!» yeno. Biturusse: «Kai! Wu gǝni!» yeno. 
LUK.22.59	Alama sa fal gai cǝde kam laa gade: «Fagatto kam adǝ ye Isa-a rokko, ti ye kam lardu Galileye nangaro!» yenniya, 
LUK.22.60	Biturusse tiro: «Kaiya! Awo wullǝmidǝa nokkǝni!» yeno. Sadǝman manaji ngai duwon, gudowom kokkore kekko. 
LUK.22.61	Daji Kǝmadǝ suworde Biturussa niniyeno. Biturus ye awo Kǝma tiro wuljǝgǝnadǝa takkeno. Kǝmaye: «Ku kawu gudowom kokkore cakkidǝro, wua yakkuro angǝrsǝmi,» cǝnna. 
LUK.22.62	Takkenniya, deyaro culuwe tai daje so ngoyeno.
LUK.22.63	Adǝgai duwon am Isaa gurejaidǝ tia rurujane babaktu badiyera. 
LUK.22.64	Simnju jakcane tiro: «Nawinawi de! Wundu nia bannjo?» yera. 
LUK.22.65	Koro radu kada tiro keddo.
LUK.22.66	Dunia wayenniya, amwurawa jamaye-a wurawa ɍimannaye-a malǝmba Attauraye-a majilislan captane casakke Isaa fuwunjaro kewudo. 
LUK.22.67	Tiro: «Nima wa Almasiwudǝ wo? Andiro wulsagane!» cane tia keworo. Amma Isaye tayiro: «Wulnjagakkia, kasadduwwawo. 
LUK.22.68	Koro njaddǝkkia, jaawu siwwawo. 
LUK.22.69	Amma kua adǝn fuwun Tada Kambedǝ mukko kǝmboram Ala Kǝnduwomayen napkada dǝgai,»
LUK.22.70	Daji tayi sammaye tiro: «Nima gǝle Tada Alayedǝ wo?» yeranniya, tayiro: «Nayima wulluw, wuma!» yeno. 
LUK.22.71	Daji tayiye: «A! Sheda jiɍi fi gǝle gade maniye? Andi kǝlande mana cinjulan culuwuna adǝa faniyena,» yera.
LUK.23.1	Daji majiliswu samma cijane Isaa fuwu Gomna Bilatussero caade 
LUK.23.2	ayau gǝnaduwu badiyera. Tayiye: «Kam adǝ jamandea tuɍu cadoro tǝmbaljiyi nayeyeiye. Kaisarro akki njo dapciyi, koro tima Almasiwu maidǝ wo cǝni,» yera. 
LUK.23.3	Bilatusse tiro: «Nima wa Mai Yaudiyayedǝ wo?» cǝne tia kiworo. Isaye: «Nima wullǝm, wuma!» yeno. 
LUK.23.4	Daji Bilatusse wurawa ɍimannaye-a jama captanadǝ-aro: «Kam adǝlan ayau fima fandǝkkǝni,» yeno. 
LUK.23.5	Amma amdǝ cayea kojǝnaro kowo sapcane: «Alamdunjun jamande cidi Yahudiyaye sammaa jawallan cuttuluwi, cidi Galileyen badije har na adǝro kadio,» yera.
LUK.23.6	Bilatus adǝa fangenniya, Isa kam Galileye waro kiworo. 
LUK.23.7	Isa kam Galile cidi duwon Mai Hirudus cunodidǝyero asuyenniya, cakke Isaa na maidǝyero kesado, sa adǝn ti ye Jerujalemnin nangaro. 
LUK.23.8	Mai Hirudus Isaa kirunniya, karwunju jauro kǝjiyeno. Tussǝna ti-a tado cǝraana, dalilnjudǝ calan lawarnju fanjǝna, koro alama laa sameye tiyen kuroro tǝmajǝna nangaro. 
LUK.23.9	Koro kada tiro kiddo, amma Isa awima tiro kalakcǝgǝnni. 
LUK.23.10	Wurawa ɍimannaye-a malǝmba Attauraye-a ye nadǝn daada tia jauro burwujai. 
LUK.23.11	Mai Hirudus ye sojiyanju-a rokko tiro rudu gǝnajagane rarayera. Daji kalwu darajaa tiro lujagane na Bilatussero kalakkera. 
LUK.23.12	Caman Mai Hirudus-a Gomna Bilatus-aye kattenja kuttu duwon, yim adǝman kǝjijane sawaro walyera.
LUK.23.13	Daji Gomna Bilatus wurawa ɍimannaye-a amwurawa jamaye-a jamadǝ-aa bowoje 
LUK.23.14	tayiro: «Kam adǝ jamadǝa tuɍu cadoro tǝmbaljiyi nuwe naniro kiwuduw. Fuwundon tiro koro kiddǝkkǝniya, ayau tiro gǝnagǝwwadǝn falma fandǝkkǝni. 
LUK.23.15	Koro Mai Hirudus ye cuwandǝnni nangaro, cakke tia kalakkera. Akko awima tia roro njejoye cǝdǝna bawo. 
LUK.23.16	Adǝ nangaro yakkǝkke tia kirwon jajarjane salammǝkki,» yeno. 
LUK.23.17	[Caman kǝla adayen sala adǝn kosoma fal tayiro salamjiyi.]
LUK.23.18	Daji jama samma ci tiloaro kowo sapcane: «A’a! Kam adǝye ronju tuluwe! Barabbassa andiro salamsagane!» yera. 
LUK.23.19	Ti Barabbasdǝ, bǝrnilan tuɍu cade kam laaa ceyesǝnadǝro, tia kosoro casakkǝna. 
LUK.23.20	Bilatus Isaa salamjiya cǝraanadǝ, walde tayiro manayeyeno, 
LUK.23.21	amma kowo sapcane: «Kǝskaro tia jagǝne! Kǝskaro tia jagǝne no!» cani. 
LUK.23.22	Yakkuyedǝn walde tayiro: «Awiro? Ayau awiye cǝdo? Awima roro njejoye tilan fandǝkkǝni. Adǝ nangaro yakkǝkke tia kirwon jajarjane salammǝkki,» yeno. 
LUK.23.23	Amma jamadǝ caye baworo kowo sapcane Isaa kǝskaro jajuwo no cane, har kowonjan nasargadara. 
LUK.23.24	Daji Bilatus shara kamje awo caworǝnadǝa tǝdi yeno. 
LUK.23.25	Kam tia caworǝna, kam duwon tuɍu-a kam njejo-a nangaro kosoro casakkǝnadǝa salamgeno, amma Isaa awo caraanadǝa cadoro mukkonjaro kekko.
LUK.23.26	Sojiya Isaa caadi duwon, kam laa bǝla Kuraneye cunju Siman karaan isidǝa cadane kǝska karmoyedǝa ngoje ngawo Isaye jǝgane leyera. 
LUK.23.27	Curo jama tǝrǝm ngawonju jagaidǝyen kamuwa kada ti nangaro karwukuttaro nganji bakcai ye, casiri ye mbeji. 
LUK.23.28	Daji Isa suworde tayiro: «Kamuwa Jerujalembe, bare wu nangaro yiruwwi! Kǝlando-a njuɍiyando-aro yikkirowo! 
LUK.23.29	Nonowo, sa laa cǝde ambe: “Barganja kamuwa rakcane casambiwawodǝ! Barganja kamuwa ngaltema casambǝne tǝgam cadǝnnidǝ!” cani. 
LUK.23.30	Sadǝn kauwa kuruwuro: “Kǝlandero yukkurowo!” koro kǝriso yero: “Andia jansanowo!” wuldu badijai. 
LUK.23.31	Awoa kǝska kǝɍidǝro ngai caddia, awi gǝle kǝska ngamdudǝro wakkajiyi?»
LUK.23.32	Sojiyadǝ gǝndewu yindi yea ti-a rokko njejoro kesado. 
LUK.23.33	Na tiro Buwo Kǝlaye canidǝro kadiranniya, nadǝn Isaa kǝskadǝro jayeyera. Gǝndewu yindidǝ yea jayeyera, faldǝ kǝmboramnjulan, faldǝ ye wailanjulan. 
LUK.23.34	Daji Isaye: «Bawani, tayia gawurne, awo cadi nojanni nangaro,» yeno. Sojiyadǝ kajǝmunju ngojane walawala cade dagaryera. 
LUK.23.35	Jamadǝ nadǝn daada carui ngai duwon, amwurawadǝ tiro rudu gǝnajagane: «Am gadea cǝkkaana. Tima Almasiwu Ala kǝrejǝnaa, nda kǝlanju cǝmowo!» cani. 
LUK.23.36	Sojiyadǝ ye tia rujane nanjuro isane tiro diben comcom sajagane: 
LUK.23.37	«Ni Mai Yaudiyayedǝa, kǝlanǝm moye!» cani. 
LUK.23.38	Kǝlakajinjun adǝa allolan ruwuwada: TI ADƎMA MAI YAUDIYAYE WO.
LUK.23.39	Gǝndewu yindi jajaanadǝye falnja Isaro manakuttu cǝdde: «Nima gǝna Almasiwudǝ wo? Nda kǝlanǝm moye, andi yea sakkaye!» 
LUK.23.40	Amma faldǝ ye kamanjuro jǝkkade: «A! Ni yero shara ro tuluwoye njaddǝnama, Alaa rinǝmbawodǝ? 
LUK.23.41	Kaandedǝ jussǝna, diwi diyena nangaro ajawu gǝnasaana, amma kam adǝ awima diwi cǝdǝnni,» yeno. 
LUK.23.42	Daji walde: «Isa, kǝrmainǝm fandǝmiya, wua kǝlan sǝdai,» yenniya, 
LUK.23.43	Isaye: «Jiremaro niro wulnjǝgǝkki, kumaro wu-a rokko jannalan dǝgaiye,» yeno.
LUK.23.44	Kausu kǝla dawu duwon, dunia nga tǝmje cǝlǝmbo walje, har sa yakku kajiriyero kiado, 
LUK.23.45	kǝngal ye wasturo wayeno. Sa adǝn juwa curo *Fado Alayen dǝganadǝ farak yindiro kargadan. 
LUK.23.46	Daji Isa kowo dunoaro sapce: «Bawani, roni curo mukkonǝmbero yakkǝkki,» yenniya, ro kirǝmbo. 
LUK.23.47	Kajalla sojiyayedǝ awo wakkajǝna sammaa kirunniya, Alaa jajakce: «Fagatto kam adǝ jirema!» yeno. 
LUK.23.48	Jama kada na lamar adǝyen captanadǝ ye awo wakkajǝna sammaa kerunniya, karwukuttaro nganji bakcaiaro walladara. 
LUK.23.49	Amma am Isaa nojanadǝ-a kamuwa tia cidi Galileyen jaane isanadǝ-a kuruwunin daada awo ania lawarjai kasarga.
LUK.23.49	______________________________________________________________________
LUK.23.49	______________________________________________________________________
LUK.23.50	Kam laa nadǝn mbeji, cunju Isuwu. Tidǝ kam ngǝlama ye, jirema ye, 
LUK.23.51	kam Arimatiya cidi Yahudiyaye, koro nodo bargaa Alayedǝa gureji. Ti majiliswudǝye falnja yaye, awo amanju niajane Isaro caddǝnadǝa kasaccǝnni. 
LUK.23.52	Daji Isuwu na Gomna Bilatussero leje kamin Isayedǝa kiworo. 
LUK.23.53	Kamindǝa kǝskadǝlan cǝsaye lowowon batta linnen kǝkǝrje kauri duwon curo kauyen laada wundumaa casakkǝnniro cakke sǝnayeno. 
LUK.23.54	Yimdǝ yim dabbarduye,
LUK.23.55	Kamuwa duwon Isa-a rokko cidi Galileyen isanadǝ ye jaane kauridǝa lawarjane jiɍi kaminnju sǝnajanadǝa kero. 
LUK.23.56	Daji waldane kawudi-a kǝndawu-a dabbaryera. Yim tustuyea kǝla wadayen tuskera.
LUK.24.1	Mawuye yim burwoyea
LUK.24.2	kau kuradǝ ci kauriyedǝn tǝmballada nayeyera. 
LUK.24.3	Kasargaanniya, kamin Kǝma Isayedǝa cawandǝnni. 
LUK.24.4	Kǝla adǝyen hangalnja cijǝna duwon, kongwa yindi kajǝmu yiyiljia gǝrenjan daada tayiro fǝleyaadara. 
LUK.24.5	Karwunja kamde kǝla cidiyaro kesakkǝranniya, kongwawadǝye tayiro: «Awi nangaro kam roa curo am sanunayen manuwidǝ? 
LUK.24.6	Ti na adǝn bawo, cijǝna! Awo Isa sa ti cidi Galileyen nayiro wulnjaanadǝa tangowo: 
LUK.24.7	“Ala kadarjǝna, Tada Kambedǝa mukko biwumasoyero casakke kǝskaro jajagane ceyesi, koro kawu yakkua roaro walje ciji.”» 
LUK.24.8	Daji mananjudǝa takkera. 
LUK.24.9	Kauridǝn walladaranniya, awo ani sammaa mewun tilondǝ-a fuwurawa gadesodǝ-aro wulyeyera. 
LUK.24.10	Kamuwa awo ania kǝngayambadǝro wuljaanadǝ, tayima Meram Magdala-a Yanna-a Meram ya Yakubaye-a kamuwa gadeso-a wo. 
LUK.24.11	Amma mananjadǝa kǝla bawoaro ngojane tayia njasarairo wayera. 
LUK.24.12	Adǝ yaye Biturus cije cǝgase kauridǝro leyeno. Nguje lotkeyenniya, batta linne gǝnia, awima gade curunni.
LUK.24.13	Yim adǝman fuwurawanjuye yindinja cijane bǝla laa Imawus cani kilometǝr mewun yindin gai Jerujalemlan dǝganadǝro lejai duwon, 
LUK.24.14	kǝla awo wakkajana ani sammayen jande badiyera. 
LUK.24.15	Jandejane gasipcai duwon, Isa kǝlanju karǝnje tayi-a rokko leyera. 
LUK.24.16	Amma simnjan tia carunama, ti wunduro asuduro dapkaada. 
LUK.24.17	Isaye tayiro: «Kǝla awiyen jawallan jandenuwidǝ?» cǝne tayia kiworǝnniya, karwu kuttua gǝm dayera. 
LUK.24.18	Falnja cunju Kǝleyofas tiro: «Curo kusottowa Jerujalembe sammayen ni tilonǝm awo kawu anin wakkajǝnadǝa nonǝmmi wo?» yeno. 
LUK.24.19	Tayiro: «Awi gǝle wakkajo?» yenniya, tiro: «Awo Isa kam Najarattero wakkajǝgǝnadǝ! Ti nawi kura fuwu Ala-a jama samma-ayen awo cǝdi-a manaji-a samma kǝnduwoa duwon, 
LUK.24.20	wurawande ɍimannaye-a amwurawande-a wowom karmoye tiro gǝnajaaro tia sǝrǝccagane kǝskaro jayeyera. 
LUK.24.21	Amma tima kam duwon jama Israyilayea merujimadǝ woro tǝmaniyena. Akko awo ani wakkajanadǝ ku kawu yakku. 
LUK.24.22	Koro kamuwa laa curonden lawar ajabba andiro sakkudǝna. Ku suwa lǝp kauridǝro leyeranniya, 
LUK.24.23	kaminnjudǝa cawandǝnni. Daji waldane isane andiro malaiyawa tayiro nadǝn fǝledagane ti ronjua cane wulseyera. 
LUK.24.24	Adǝgaima amnde laa ye kauridǝro leyeranniya, kamuwadǝ wuljanadǝ gai, awo sammaa kalkallo nayeyera, amma tidǝa carunni!» 
LUK.24.25	Daji Isaye tayiro: «Am hangal bawoa! Kua yaye awo nawiyaso wulnjaanadǝa njasarai wanuwwa. 
LUK.24.26	Ala kadarjǝna, ti Almasiwudǝ bone adǝa cane duwon daraja na Alayen cuwandiwawo wa?» yeno. 
LUK.24.27	Daji Attaura Nawi Musayen tamiya har kitawuwa nawiyaye gadedǝro kudero awo kǝlanjun kitawu samman ruwuwadadǝa tayiro fisaryeyeno.
LUK.24.28	Bǝla lejaidǝa karǝngeranniya, Isa fuwuro koji gairo kido. 
LUK.24.29	Amma tia lowojane: «Marne, andi-a rokko jǝmmiyo! Kǝngal njukkuro cǝdi, dunia lǝmdu maji,» yeranniya, ngaye tayi-a rokko jǝpkera. 
LUK.24.30	Masǝna dioro napkeranniya, burodi ngoje Alaro ardije fǝsakce tayiro keno. 
LUK.24.31	Daji kǝlanja fǝrǝmde tia asuyera, amma tayiro fatkeyeno. 
LUK.24.32	Kattenjan: «Kǝla jawallen mana sadde kitawu Alaye fisarsagai duwon, karwunde tai daje kǝjijǝnni wa?» yera. 
LUK.24.33	Sadǝman cijane Jerujalembo waldane kǝngayamba mewun tilondǝ-a amanja gade-a captana nayeyeranniya, 
LUK.24.34	jamaye tayiro: «Jiremaro Kǝmadǝ karmolan cijǝna, har Simanno fǝledǝgǝna!» yera. 
LUK.24.35	Daji tayi yindidǝ ye awo kǝla jawallen wakkajǝna-a jiɍi burodi fǝsakce dagarjǝnalan tia asujana-adǝa wulyeyera.
LUK.24.36	Fuwurawadǝ kǝla awo aniyen jande cadi ngai duwon, Isa kǝlanju dawunjan daje tayiro: «Salam aleikum!» yeno. 
LUK.24.37	Kaime kam nunaye laa caro cane karwunja pǝt kamgada. 
LUK.24.38	Amma Isaye tayiro: «Awiro hangalndo cijǝnadǝ? Awi nangaro kǝla wuyen danguwi? 
LUK.24.39	Akko mukkoni-a sini-a ruiwo, wu kǝlanima! Lesǝnowo ruiwo, kaimelan silla-a da-a bawo, amma wu takkǝnaro ruwi,» yeno. 
LUK.24.40	Adǝa wulyenniya, mukkonju-a sinju-a tayiro fǝleyeyeno. 
LUK.24.41	Daji karwunja tai daje kǝjijǝna yaye, ajapcane tia mǝrsajannidǝ, Isaye: «Na adǝn awo laa kǝmboye mbeji wa?» cǝne tayia kiworo. 
LUK.24.42	Njango buni wargadaye tiro kekkudǝranniya, 
LUK.24.43	cǝmoye fuwunjan gigǝro.
LUK.24.44	Daji Isaye tayiro: «Akko manani sa dawundon dǝgakkǝnadǝn nayiro wulnjagakkǝnadǝ: “Ala kadarjǝna, awowa duwon kǝlanin curo Attaura Nawi Musaye-a kitawuwa nawiyaye-a Jawura-ayen ruwuwadadǝ sai wakkajaiya,”» yeno. 
LUK.24.45	Daji Isa kǝlanja fǝrǝmje kitawuwadǝa tayiro bayinduwu badiyeno. 
LUK.24.46	Tayiro: «Akko awo kitawulan ruwuwadadǝ: “Almasiwudǝ bone cai, kawu yakkua karmolan ciji, 
LUK.24.47	koro Jerujalemnin tamiya har jama duniaye sammaro kudero cunjulan kawuɍi tuwa dio-a gawara fando-ayedǝa wuljagai.” 
LUK.24.48	Nayima shedawu awo aniye wo. 
LUK.24.49	Wudǝ awo Bawani wadu ngoje nayiro njadi cǝnnadǝa
LUK.24.50	Daji Isa tayia bǝrnidǝn cuttuluwe karǝn bǝla Baitaniyero kiwudǝnniya, mukkonju yindi sapce tayiro barga dǝpkeyeno. 
LUK.24.51	Tayiro barga dǝpciyi ngai duwon, nanja kolje tia samero kesado. 
LUK.24.52	Tiro ambǝtkeyeranniya, karwukǝjinja dama bawo Jerujalembo walladara. 
LUK.24.53	Adǝgaima kullum Fado Alayen Kǝmandea congori kasarga.
JHN.1.1	Badiduramnin Kalma, Kalmadǝ Ala-a rokko, Kalmadǝ Ala kǝlanjudǝma. 
JHN.1.2	Badiduramnin Ala-a rokko kasarga. 
JHN.1.3	Awiso tiyelan alaktǝna. Curo awo alaktǝnadǝ sammayen, tiyen gǝnia, awo alaktǝna falma bawo. 
JHN.1.4	Tilan ro kǝrga,
JHN.1.5	Nurdǝ curo duwuyen yiyilji, amma duwudǝ tia cǝmowonni.
JHN.1.6	Kam laa Ala cunodǝna mbeji, cunju Yahaya.
JHN.1.7	Tidǝ shedaro kadio. Am samma tiyelan kasaccaro, nurdǝa shedajoro kadio. 
JHN.1.8	Ti kǝlanju gǝni nurdǝ wo, amma nurdǝa shedajoro kadio.
JHN.1.9	Nur adǝ tima nur jireye wo, duniaro ise am sammaa wassimadǝ. 
JHN.1.10	Tidǝ dunialan duwon, duniadǝ ye tiyelan alaktǝna yaye, duniadǝ tia nojǝnni. 
JHN.1.11	Na jamanjuyero kadio, amma jamanju tia camowonni. 
JHN.1.12	Amma am duwon tia camoye cunju kasaccanamasodǝro kǝnduwo tadawa Alayero walduye kaino. 
JHN.1.13	Tayidǝ buyen gǝni, bi kǝrawo tiyiyen gǝni, bi kǝrawo kamben gǝni, amma Alayen katambǝra.
JHN.1.14	Kalmadǝ kambo walje dawunden napkeno. Ti jauro serra ye, jirea ye. Koro darajanjua ruiyena, daraja duwon daraja Tada tilo lok na Bawayen isǝnayedǝ gai. 
JHN.1.15	Yahaya tia shedaje kowo sapce: «Tima kam kǝlanjun wuye: “Kam ngawonin isidǝ wua kosǝna, wun burwonno ti mbeji nangaro,” wullǝkkǝnadǝ.» 
JHN.1.16	Barga dǝptuwunju dama bawodǝro andi samma ser cinju bawo kiwandiye. 
JHN.1.17	Wadadǝ Nawi Musayen kadio, amma ser-a jire-adǝ Isa Almasiwuyen kadira. 
JHN.1.18	Wunduma ngalte Alaa curuna bawo, amma Tada tilo lok, tidǝ Ala ye, na Bawayen dǝganama ye, tima Aladǝa andiro isanosaa.
JHN.1.19	Sa yaudiya Jerujalemnin na Yahayayero ɍimanna-a Lewiya-aa ti wunduro kororo canodǝnadǝn, akko sheda Nawi Yahayayedǝ. 
JHN.1.20	Angǝrjǝnnin federo wulje tayiro: «Wu gǝni Almasiwudǝ wo!» yeno. 
JHN.1.21	Daji tiro: «Ni wundu gǝle? Nima wa Nawi Iliya wo?» cane tia keworo. Tayiro: «A’a, wu gǝni,» yeno. Tiro: «Ni nawidǝ wa?» yeranniya, tayiro: «A’a,» yeno. 
JHN.1.22	Daji tiro: «To, ni wundu gǝle? Jaawu am andia sanodǝnadǝro yikkadiyoro, awi gǝle kǝlanǝmlan wullǝmi?» cane keworo. 
JHN.1.23	Yahayaye tayiro: «Wuma “kam karaan kowo sapce: ‘Jawal Kǝmandeye cǝkko dewo!’ cǝni,”
JHN.1.24	Curo kǝwu Farisawaye yen am laaa canodǝna. 
JHN.1.25	Tayiye Yahayaro: «Ni Almasiwu gǝni, Nawi Iliya ye gǝni, nawidǝ ye gǝni, awiro gǝle ambo kasala
JHN.1.26	Tayiro: «Wudǝ ingilan ambo kasala kiddǝkko, amma dawundon kam laa daada nonuwwi mbeji, 
JHN.1.27	tidǝ kam je sunonjuye wuiduma tikkǝni ngawonin isi,» yeno. 
JHN.1.28	Awo ani bǝla Baitani ci bǝrǝm Jordaniye todǝn na duwon Yahaya ambo kasala cǝddidǝn wakkayera.
JHN.1.29	Wajǝnanjua Yahaya nanjuro Isa kǝnde cǝdi kirunniya, tiye: «Akko Tama Alaye
JHN.1.30	Tima kam kǝlanjun wuye: “Kam ngawonin isidǝ wua kosǝna, wun burwonno ti mbeji nangaro,” wullǝkkǝnadǝ. 
JHN.1.31	Wu kǝlani tia nokkǝni, amma ingilan ambo kasala njǝddoro kadikko, ti jama Israyilayero fǝleduworo.» 
JHN.1.32	Yahaya shedaje: «Ruhu Alaye alama bullam gai samelan jǝpce kǝlanjun napci kirukko. 
JHN.1.33	Wu kǝlani tia nokkǝni, amma Ala wua ingilan ambo kasala yiddǝkkoro sunodǝnadǝye wuro: “Ruhudǝ samelan jǝpce kǝla kam laayen napci rumi. Tidǝ Ruhu Alayen ambo kasala cǝddi,” cǝnna. 
JHN.1.34	Wu kǝlani rukkǝna ye, shedanǝkkǝna ye, tima Tada Alayedǝ wo!» yeno.
JHN.1.35	Wajǝnanjua Yahaya fuwurawanjuye yindi-a rokko nadǝn dajana duwon, 
JHN.1.36	Yahaya Isa koji kirunniya, tiye: «Akko Tama Alaye!» yeno. 
JHN.1.37	Fuwurawa yindidǝ mana adǝa fanjane Isaa geya. 
JHN.1.38	Isa suworde tia jagai kirunniya, tayiro: «Awi manuwi?» cǝne kiworo. Tiro: «Rabbi, ndaran kǝrgam?» cane tia keworo. Maana rabbiyedǝ sayinna. 
JHN.1.39	Isaye tayiro: «Arowo ruiwo!» cǝne lejane na dǝganadǝa carune nadǝn ti-a rokko dabduyera. Sadǝ ye sa dewu kajiriye gai. 
JHN.1.40	Tayi yindi mana Yahayayedǝa fanjane Isaa jaanadǝye falnjaye cunju Andarawus, yaana Siman Biturusse. 
JHN.1.41	Burwon leje yaananju Simanna maje tiro: «Almasiwudǝa fandiyena!» yeno. Maana Almasiwuyedǝ kam tiro Kǝristi cani. 
JHN.1.42	Daji Simanna na Isayero kiwudo. Isa tia kirunniya, tiro: «Nima Siman tada Yahayaye, na adǝn fuwun nia Kefasnin bowonjai,» yeno. Maana Kefassedǝ Biturus.
JHN.1.43	Wajǝnanjua Isa cidi Galileyero leduro nia ngoyeno. Filibussa kiwandǝnniya, tiro: «Wua sǝgai!» yeno. 
JHN.1.44	Filibusdǝ kam Baitsaidaye bǝla Andarawus-a Biturus-aye. 
JHN.1.45	Daji Filibus ye leje Nataniyella maje tiro: «Kam duwon kǝlanjun Nawi Musa curo Attaurayen ruwuje nawiya kitawulan ruwujanadǝa fandiyena! Tidǝ Isa kam bǝla Najaratte, tada Isuwuye,» yeno. 
JHN.1.46	Nataniyelle tiro: «A! Najaratlan awo laa ngǝla culuwi wa?» yenniya, Filibusse: «Are rui!» yeno. 
JHN.1.47	Isa Nataniyel nanjuro kǝnde cǝdi kirunniya, Isa kǝlanjun manaje: «Akko Israyilama jireye, tilan awo jirenambuye bawo!» yeno. 
JHN.1.48	Nataniyelle tiro: «Ndayin wua nosem?» cǝne tia kiworo. Isaye tiro: «Kawu Filibus nia bowonjimaro, ni cidiya tarmuyen duwon, njurukkǝna,» yeno. 
JHN.1.49	Daji Nataniyelle tiro: «Sayinna, nima Tada Alayedǝ wo! Nima Mai Israyilawuyedǝ wo!» yeno. 
JHN.1.50	Isaye tiro: «Cidiya tarmuyen njurukkǝna niro wulnjǝgǝkkǝnadǝro wa wua kasansem? Awo ania kojana rumi,» yeno. 
JHN.1.51	Daji Isaye: «Jiremaro nayiro wulnjagakki, same kaada malaiyawa Alaye kǝla Tada Kambedǝyen
JHN.2.1	Yimbe yakkua bǝla Kana cidi Galileyen larusa kedo. Ya Isaye nadǝn mbeji, 
JHN.2.2	koro Isa-a fuwurawanju-a yea larusadǝro dojana. 
JHN.2.3	Diben cotto kerǝnniya, ya Isaye tiro: «Diben bawo cerǝna,» yeno. 
JHN.2.4	Amma Isaye: «Yani, awiro naniro kadim? Sani koroma cǝdǝnni, diye!» yeno. 
JHN.2.5	Yanjuye wolodiyadǝro: «Awi yaye nayiro wulnjagaidǝa dewo!» yeno. 
JHN.2.6	Nadǝn gǝmdo kauye arakku gǝnaada mbeji. Yaudiyaye adanja nantayirro faidadai, gǝmdo fi yaye alama bule yindi bi yakku gai ngoji. 
JHN.2.7	Daji Isaye wolodiyadǝro: «Gǝmdowadǝa ingilan yimbǝɍowo!» cǝne tayia fer ferro kesǝmbǝɍo. 
JHN.2.8	Isaye tayiro: «Kǝrma kurummowo, kǝma ngǝmǝriyedǝro yadowo!» cǝne kurumjane kekkado. 
JHN.2.9	Kǝma ngǝmǝriyedǝ ingi dibenno waljǝnadǝa kidambǝnniya, ndaran kewudomaro nojǝnni, amma wolodiya ingidǝa kurumjanadǝ nojana. Daji mai larusayedǝa bowoje 
JHN.2.10	tiro: «Wundu yaye burwon diben kǝji con ci, sagarandaiya, diben burwoyedǝa najǝgǝnni ci. Amma nidǝ har kǝrmaro diben kǝji condǝa gǝnayem!» yeno. 
JHN.2.11	Adǝma awo Isa bǝla Kana cidi Galileyelan cǝdǝnadǝ, tima alamanju ajabba burwoye wo. Adǝgainin darajanjua fǝlejiye fuwurawanju tia kasatkera.
JHN.2.12	Ngawo adǝyen ti-a yanju-a yanjugǝnaso-a fuwurawanju-a rokko bǝrni Kafarnaambero lejane kawu ganaro nadǝn napkera.
JHN.2.13	Sala yaudiyaye Laya Njǝkkayirambe sanju karǝngenniya, Isa Jerujalembo leyeno. 
JHN.2.14	Curo Fado Alayen am dalo so, ngǝlaro so, tattawar so caladi ye, canjimaso napkada yea nayeyeno. 
JHN.2.15	Daji Isa jelan kirwo catte tayi sammaa ngǝlaro-a dalo-a kundenno Fado Alayedǝn duyeno. Koro wuɍi canjimasoyedǝa cidiro fije tewurnjadǝa tǝmbalje 
JHN.2.16	tattawar ladomasodǝro: «Ngonowo ani ngaa na adǝn tuluwowo! Bare Fado Bawaniyedǝa kasuwuro kalanguwwi!» yeno. 
JHN.2.17	Daji fuwurawanjudǝ awo kitawulan ruwuwada adǝa takkera: «Kǝla fannǝmba raakkǝnayen kuttuye wua sesi.»
JHN.2.18	Daji yaudiyadǝye
JHN.2.19	Isaye tayiro: «Fado Alaye adǝa wurnowo, wu ye curo kawu yakkuyen waldǝkke tia tandǝkki,» yeno. 
JHN.2.20	Daji yaudiyadǝye tiro: «A! Fado Alaye adǝa tandoro kǝrwu fidewun arakkun cado duwon, ni curo kawu yakkuyen waldǝme tandǝmi?» yera. 
JHN.2.21	Amma fado duwon Isa kǝlanjun mana cǝdǝnadǝ tiyinju. 
JHN.2.22	Adǝ nangaro Isa walde karmolan cijǝnaye ngawon, fuwurawanju ye mana adǝa wuljǝnadǝa takcane kitawudǝ-a mana Isayedǝ-a kasatkera.
JHN.2.23	Adǝgaima Isa sala Laya Njǝkkayirambero Jerujalemnin dǝgana duwon, am kada alama ajabba ajabba Isa cǝdidǝa carune tia kasatkera. 
JHN.2.24	Amma Isa am sammaa jauro nojǝna nangaro, wundumaa mǝrsajǝnni. 
JHN.2.25	Koro kǝla kamben shedaro wundumaa majǝnni, ti kǝlanju awo karwu kambedǝa nojǝna nangaro.
JHN.3.1	Kǝwu Farisawayen kam laa kura yaudiyaye mbeji, cunju Nikodimus. 
JHN.3.2	Curo buneyen na Isayero ise tiro: «Sayinna, nidǝ malǝm na Alayen kadimbo noniyena, dalilnjudǝ wunduma Ala-a rokko gǝnia, rakce alama dimi ania cǝdiwawo,» yeno. 
JHN.3.3	Isaye: «Jiremaro niro wulnjǝgǝkki, kam duwon bǝɍinno tambǝnnidǝ, rakce nodo bargaa Alayedǝa curuiwawo,» yeno. 
JHN.3.4	Nikodimusse: «Ndayin gǝle kam kiarijǝnadǝa rakcane casambi? Curo yanjuyero wa walde yindiyero ngaye tia casambi?» yeno.
JHN.3.5	Isaye: «Jiremaro niro wulnjǝgǝkki, kam duwon ingi-a Ruhu Alaye-alan tambǝnnidǝ, rakce nodo bargaa Alayedǝro ngayiwawo. 
JHN.3.6	Awo kamben tambǝnamadǝ kamdǝma, amma awo Ruhu Alayen tambǝnamadǝ ruhudǝma. 
JHN.3.7	Bare ajammǝmmi kǝla “Sai bǝɍinno tambuwiya,” wulnjǝgǝkkǝna adǝyen. 
JHN.3.8	Karuwa cijiya, na cǝraanaro fuji. Kowonju fanǝmi, amma na culuwuna-a na leji-adǝa nonǝmmi. Adǝgaima kam duwon Ruhu Alayen tambǝnamadǝ ye.»
JHN.3.9	Nikodimusse tiro: «Jiɍi filan attǝ yoji?» cǝne kiworo. 
JHN.3.10	Isaye tiro: «Ni malǝm nowada Israyilawuye duwon awo ania nonǝmmi? 
JHN.3.11	Jiremaro niro wulnjǝgǝkki, andi awo noniyena mananiye, koro awo ruiyena shedaniye, amma nayi kua yaye shedandedǝa kasatturo wanuwwa. 
JHN.3.12	Nayiro awowa duniayeso wulnjagakkǝna kasadduwwi duwon, sameyesodǝa wulnjagakkia, ndayilan gǝle kasadduwi? 
JHN.3.13	Wunduma samero taccǝnni, Tada Kambe samelan jǝpcǝnadǝ gǝnia. 
JHN.3.14	Jiɍi Nawi Musa karaan kadi rojǝgǝnadǝ gai, sai ngairo Tada Kambedǝ yea rojagaiya, 
JHN.3.15	kǝla adǝyen wundu duwon tia kasaccǝnamadǝ ro sawisoye
JHN.3.16	«Awoa Ala duniadǝa jaumaro cǝraye Tadanju tilo lok kaino, wundu duwon tia kasaccǝnamadǝ bare faccǝgǝnni, amma ro sawisoye cuwando nangaro. 
JHN.3.17	Ala duniaro shara njǝddoro gǝni Tadanjudǝa kinodo, amma tilaman duniadǝa cǝkkaworo. 
JHN.3.18	Wundu duwon tia kasaccǝnamadǝ, tia shara cǝdaiwawo, amma wundu duwon tia kasaccǝnnimadǝ, caman tia shara cǝdana, dalilnjudǝ cu Tada tilo lok Alayedǝa kasaccǝnni nangaro. 
JHN.3.19	Adǝma sharadǝ wo: Nurdǝ duniaro isǝna, amma am nurdǝa wajane duwudǝa kerawo, kǝndonjaso diwi nangaro. 
JHN.3.20	Diwi dioma fi yaye nurdǝa waje na nurdǝyero isiwawo, bare kǝndonju diwidǝa am federo carunniro. 
JHN.3.21	Amma jire diomadǝ na nurdǝyero isi, kǝndonjudǝ Alayen tǝdoro fǝlediyi nangaro.»
JHN.3.22	Ngawo adǝyen Isa-a fuwurawanju-a cidi Yahudiyayero lejane kawu ganaro tayi-a rokko napce ambo kasala kiddo. 
JHN.3.23	Yahaya ye na Ainon cani karǝn bǝla Salimben ambo kasala cǝddi, nadǝn ingi ngǝwu mbeji nangaro. Am nanjuro isane tayiro kasala cǝddi. 
JHN.3.24	Sadǝn Yahayaa kosoro casakkǝnni duwon.
JHN.3.25	Daji fuwurawa Yahayaye laa-a yaudi laa-a kǝla nantayirro walduyen kambiwu badiyera. 
JHN.3.26	Na Yahayayero isane tiro: «Sayinna, kam ni-a rokko ci bǝrǝm Jordaniye todǝyen napkada duwon kǝlanjun shedanǝmmadǝ, akkonju ambo kasala cǝddi, koro am samma nanjuro lejai,» yera. 
JHN.3.27	Yahayaye tayiro: «Kam rakce awima cuwandiwawo, awo samelan tiro tinadǝ gǝnia. 
JHN.3.28	Nayi kǝlandoma wu adǝa wullǝkkǝnaro shedasuwi: “Wu gǝni Almasiwudǝ wo, amma wu kam Ala tin fuwunno cunodǝnadǝ.” 
JHN.3.29	Kam njuduamadǝ tima mai larusayedǝ wo. Koro sawa gǝrenjun daada tia kǝrǝnjimadǝ kowo sawanjuye fanjiya, karwunju jauro kǝjiji. Wu ye adǝgai karwuni jauro kǝjije dama baworo waljǝna. 
JHN.3.30	Sai tidǝ kuraje, wu ye tǝngǝɍinǝkkiya.
JHN.3.31	«Kam duwon samelan isǝnamadǝ sammaa kojǝna. Kam duwon cidilan dǝganamadǝ cidiyedǝma, koro awo cidiyedǝmaa manaji. Kam duwon samelan isǝnamadǝ sammaa kojǝna. 
JHN.3.32	Awo curuna-a fanjǝna-aa shedaji, amma wunduma shedanju kasacciwawo. 
JHN.3.33	Kam duwon shedanju kasaccǝnamadǝ Alaa jiremaro tabbaccǝna. 
JHN.3.34	Awoa kam Ala cunodǝnamadǝ mana Alaye manaji, Ala tiro Ruhunju dadu bawoaro cina nangaro. 
JHN.3.35	Bawadǝ Tadadǝa cǝraana, koro awo sammaa mukkonjuro cakkǝna. 
JHN.3.36	Kam Tadadǝa kasaccǝnamadǝ ro sawisoye cuwandǝna. Amma kam Tadadǝa kasattu wajǝnamadǝ ro cuwandiwawo, gǝrgadu Alaye tilan dǝgai,» yeno.
JHN.4.1	Isa Yahayaa kojǝnaro fuwurawa cuwande tayiro kasala cǝddidǝa Farisawa fanjanaro Isa asuyeno. 
JHN.4.2	Adǝ yaye Isa ti kǝlanju gǝni, fuwurawanju ambo kasala caddi. 
JHN.4.3	Daji cidi Yahudiyayea kolje cidi Galileyero wallada. 
JHN.4.4	Amma sai cidi Samariyayen reje kojiya duwon. 
JHN.4.5	Adǝgaima Isa bǝla laa cidi Samariyaye tiro Sakar cani karǝn kulo Nawi Yakuba tadanju Nawi Isuwuro cinadǝro kadio. 
JHN.4.6	Nadǝn baram Yakubaye mbeji, koro kausu kǝla dawu, Isa ye bǝlawuroro cǝmbarǝna, ise ci baramdǝyen napkeno.
JHN.4.7	Kamu Samariyaye laa ingi gudoro kadio. Isaye tiro: «Ingi se yakke!» yeno. 
JHN.4.8	Sa adǝn fuwurawanju awo kǝmboye njuworo bǝlaro lejana. 
JHN.4.9	Amma kamu Samariyayedǝye tiro: «Ni yaudi, wu ye kamu Samariyaye, awiawin wua ingi kǝnjayero suworǝmi?» Awoa caman yaudiya-a Samariyawu-a tawaktaiwawo. 
JHN.4.10	Isaye tiro: «Ca kǝnjo Alayea-a wundu ingi kǝnjayero njuworǝnaa-a nonǝmmaa, nima tia korǝme ingi roye niro nji,» yeno. 
JHN.4.11	Kamudǝye tiro: «Kǝma, karwi ye tammi, baram ye kuruwu. Ndaran ingi roye adǝa fandǝmi? 
JHN.4.12	Ra, nidǝ kaarinde Nawi Yakuba ti duwon andiro baram adǝa sade ingi ti kǝlanju cane tadawanju-a lǝmannanju-a ye casanadǝmaro wa kura wo?» 
JHN.4.13	Isaye tiro: «Wundu duwon ingi adǝa canadǝ nangadembo ngudu fanji, 
JHN.4.14	amma wundu duwon ingi tiro yikkidǝa canadǝ tǝmmaro ngudu fanjiwawo. Ingi tiro yikkidǝ curonjun sim ingi royero walje har ro sawisoyero bǝlbǝldi.» 
JHN.4.15	Kamudǝye tiro: «Kǝma, ingi adǝa wuro se, kua adǝn fuwun bare ngudu fakke ingi gudoro na adǝro waldǝkke isǝkkǝniro,» yeno.
JHN.4.16	Isaye tiro: «Lene kwanǝm bowone, na adǝro arowo!» yeno. 
JHN.4.17	Kamudǝye: «Kwa takkǝni,» yenniya, Isaye tiro: «“Kwa takkǝni,” nǝmmadǝ, jirenǝm. 
JHN.4.18	Amma kwa uwu dim, koro ti kǝrma rokko dǝgawwadǝ kwanǝm gǝni. Awo wullǝmmadǝ jire,» yeno. 
JHN.4.19	Daji kamudǝye tiro: «Kǝma, ni nawiro asunǝkkǝna. 
JHN.4.20	Kaariyandeso
JHN.4.21	Isaye kamudǝro: «Wua sasarai, sa laa ise Bawadǝro kǝla kau kuruwu adǝyen gǝni bi Jerujalemlan gǝni ambǝtkǝwi. 
JHN.4.22	Nayidǝ awo nonuwwiro ambǝtkǝwi. Andidǝ awo noniyenaro ambǝtkǝiye, awoa njǝkkawodǝ yaudiyayen isi. 
JHN.4.23	Amma sadǝ isi har isǝnama, ambǝttuwuwu jireyedǝ Bawadǝro curo ruhu-a jire-ayen ambǝccagai, dalilnjudǝ Bawadǝ am jiɍi anima tiro ambǝccaaro maji nangaro. 
JHN.4.24	Aladǝ Ruhu, am tiro ambǝccagaidǝ sai curo ruhu-a jire-ayen ambǝccaa!» 
JHN.4.25	Kamudǝye tiro: «Almasiwu kam tiro Kǝristi canidǝ isiro nokkǝna. Isiya, andiro awo sammaa isanosagai,» yeno. 
JHN.4.26	Daji Isaye tiro: «Wu niro mananjǝgǝkkidǝ, wuma ti wo!» yeno.
JHN.4.27	Sa adǝn fuwurawanju isane Isa kamuro mana cǝddidǝa ajapkera, amma wundunjama kamudǝro: «Awi raam?» bi Isaro: «Awiro tiro managǝmi?» wuljǝnni. 
JHN.4.28	Daji kamudǝ bulenju kolje bǝlaro walde ambo: 
JHN.4.29	«Arowo, kam awo dikkǝna sammaa wulsǝgǝnaa ruiwo! Waneye tima Almasiwudǝ wo?» yeno. 
JHN.4.30	Jamadǝ na Isayero leduro bǝladǝn keluwo.
JHN.4.31	Sa adǝn fuwurawadǝ tia lowojane: «Sayinna, masǝna de!» cani. 
JHN.4.32	Amma tayiro: «Kǝmboni nonuwwi mbeji,» yenniya, 
JHN.4.33	fuwurawadǝ kattenjan: «Kam laa tiro kǝmbo cukkudǝna wa?» cani. 
JHN.4.34	Isaye tayiro: «Kǝmbonidǝ, tima awo ti wua sunodǝnamadǝ cǝraanadǝa dio-a kidanju tumoduwu-adǝ wo. 
JHN.4.35	Nayiye: “Kaladǝro kǝndawu dewu gapco,” nuwi, gǝna? Wu nayiro wulnjagakki, kǝla sammowo kulowadǝ kaladǝro basawunaro ruiwo! 
JHN.4.36	Kam kalajimadǝ alwasi cuwande nema ro sawisoyero capci. Adǝgaima kam cǝnadimadǝ-a kam kalajimadǝ-a rokko karwunja kǝjiji. 
JHN.4.37	Kǝla adǝyen awo wuldǝnadǝ jire: “Kam laa cǝnadi, kam laa ye kalaji.” 
JHN.4.38	Nayia awo kidanuwwi kaladuro ngenodǝkko. Am gade kidadǝa cado, nayi ye barga kidanjaye kiwanduw.»
JHN.4.39	Samariyawu bǝla adǝn dasaana kada Isaa kasatkera, kamudǝye shedaje: «Awo dikkǝna sammaa wulsǝgǝna!» cǝnna nangaro. 
JHN.4.40	Nanjuro kadiranniya, nanjan napcoro tia lowojane Isa kawu yindiro napkeno. 
JHN.4.41	Mananju nangaro am kada ye cayema kojǝnaro tia kasatkera. 
JHN.4.42	Daji kamudǝro: «Kǝrma awo wullǝmmadǝ gǝni nangaro tia kasatkeiye. Andi kǝlandema ye tia faniyena, koro jiremaro tima Njǝkkayima duniayedǝ woro noniyena!» yera.
JHN.4.43	Ngawo kawu yindiyen Isa bǝladǝa kolje cidi Galileyero leyeno. 
JHN.4.44	Caman Isa kǝlanjuma nawi bǝlanjan daraja cǝdanni cǝnna. 
JHN.4.45	Cidi Galileyero kadinniya, am cididǝye tia ngǝlaro sosayera. Tayidǝ awo Isa Jerujalemnin sa salayen cǝdǝna sammaa caruna, dalilnjudǝ tayi ye saladǝro lejana nangaro.
JHN.4.46	Daji Isa walde bǝla Kana cidi Galileye na ingia dibenno kalakcǝnadǝro kadio. Bǝrni Kafarnaambelan kowona laa mbeji, tadanju dondi. 
JHN.4.47	Kowonadǝ Isa cidi Yahudiyayea kolje Galilero isǝnaro fangenniya, nanjuro leje tia lowoje iso tadanju no cǝdidǝa isangajuwo yeno. 
JHN.4.48	Isaye tiro: «Alama so, awo ajabba ajabba so kiruw gǝnia, tǝmmaro yasarawwawo!» yeno. 
JHN.4.49	Kowonadǝye tiro: «Kǝma, kawu tadani nuiro are!» yeno. 
JHN.4.50	Isaye tiro: «Lene, tadanǝm ronjua!» yenniya, kamdǝ mana Isa tiro wuljǝgǝnadǝa kasacce leyeno.
JHN.4.51	Ledu cǝdi duwon, wolodiyanju tia kapcagane tiro: «Tadanǝm ronjua,» yera. 
JHN.4.52	Sa tadanju ngajǝnadǝa kiworǝnniya, tiro: «Bikka sa fal kajiriyen kangedǝ tia kolyeno,» yera. 
JHN.4.53	Bawadǝ sa adǝman Isaye tiro: «Tadanǝm ronjua!» cǝnnadǝro asuyeno. Daji ti-a am fannjuye samma-a Isaa kasatkera. 
JHN.4.54	Adǝma alama ajabba yindiye Isa ngawo cidi Yahudiyayea kolje cidi Galileyero isǝnayen cǝdǝnadǝ wo.
JHN.5.1	Ngawo adǝyen ngǝmǝri yaudiyaye laa kidǝnniya, Isa Jerujalembo leyeno. 
JHN.5.2	Jerujalemlan karǝn Ngaworam Dimiyayedǝn falwu ingiye ngurwo uwua mbeji, tǝlam yaudiyaudin tiro Baitsata cani. 
JHN.5.3	Ngurwo anin am dondi kada bowada mbeji: kambuwa so, ngurdiyiya so, am tiyinja nuna so. [Ingidǝye bǝljǝmdunju gurejai, 
JHN.5.4	dalilnjudǝ sa laa sa laan malaiya Kǝmandeye jǝpce ingidǝa bǝljǝmji nangaro. Wundu duwon ingi bǝljǝmjǝnadǝro burwon ngaanamadǝ, kǝndondi jiɍi fi tilan dǝga yaye, ngaji.] 
JHN.5.5	Nadǝn kam laa kǝrwu fiakkun wuskunno dondi mbeji. 
JHN.5.6	Isa kamdǝa bowada kirunniya, koro nadǝn jauro tussǝnaro nojǝnadǝ, tiro: «Ngadu raamma wa?» cǝne kiworo. 
JHN.5.7	Kam dondidǝye tiro: «Kǝma, sa ingidǝ bǝljǝmjiya, kam nanin wua ingidǝro sakki bawo. Koro ledu dikki duwon, kam gade wua burwose ngayi,» yeno. 
JHN.5.8	Isaye tiro: «Cine bǝnarammǝm ngone lene!» yeno. 
JHN.5.9	Sadǝman kamdǝ ngaje bǝnaramnju ngoje ledu badiyeno.
JHN.5.9	Yim adǝ yim tustuye. 
JHN.5.10	Adǝ nangaro yaudiyaye kam ngajǝnadǝro: «Yim tustuyea bǝnarammǝm ngodu niro amardǝgǝnni,» yera. 
JHN.5.11	Tayiro: «Kam duwon wua isangasǝgǝnadǝ, tima wuro: “Bǝnarammǝm ngone lene!”» yeno. 
JHN.5.12	Tayiye tiro: «Wundu kam duwon niro bǝnarammǝm ngone lene cǝnnadǝ?» cane keworo. 
JHN.5.13	Amma kam ngajǝnadǝ ti wundumaro nojǝnni, Isa curo jamadǝyero kǝldǝgǝna nangaro. 
JHN.5.14	Ngawo adǝyen Isa kamdǝa Fado Alayen najiye tiro: «Akko nganǝmma! To, biwu dio kolle, bare awo laa jauro diwi adǝa kojǝna nia njuwandǝnniro,» yeno. 
JHN.5.15	Daji kamdǝ leje yaudiyadǝro Isama tia isangajuwo yeno.
JHN.5.16	Isa awo ania yim tustuyea cǝdǝna nangaro, yaudiyadǝ tiro niadiwi fǝleduwu badiyera. 
JHN.5.17	Amma Isaye tayiro: «Bawani ku kundenno kida cǝdi, wu ye kida dikki,» yeno. 
JHN.5.18	Adǝ nangaro yaudiyadǝ cayema kojǝnaro tia roro njejoro mayera. Yim tustuyea awo dioro dapkada runju gǝni cǝdo, koro Aladǝma Bawanju wo cǝne Alaa gaskayeno.
JHN.5.19	Daji Isaye yaudiyadǝro: «Jiremaro nayiro wulnjagakki, Tadadǝ kǝlanju awima rakce cǝdiwawo, sai awo Bawadǝ cǝde curunadǝa. Koro awi yaye Bawadǝ cǝdidǝa Tadadǝ ye cǝdi. 
JHN.5.20	Awoa Bawadǝ Tadadǝa cǝraana awo ti kǝlanju cǝdi sammaa tiro fǝlejiyi. Koro kǝndo animaa kojǝna tiro fǝlejiyi, nayi ye jauro ajammoworo. 
JHN.5.21	Jiɍi Bawadǝ am sanunaa cǝsange tayiro ro cidǝ gai, Tadadǝ ye kam cǝraanaro ro ci. 
JHN.5.22	Bawadǝ wundumaro shara cǝddiwawo, amma shara sammaa mukko Tadadǝyero cakkǝna, 
JHN.5.23	am nga Tadadǝro daraja cado, jiɍi Bawadǝro daraja cadidǝ gai. Kam Tadadǝro daraja ciwawomadǝ Bawa tia cunodǝnadǝro daraja ciwawo. 
JHN.5.24	Jiremaro nayiro wulnjagakki, kam manani fanje ti wua sunodǝnadǝa kasaccǝnamadǝ ro sawisoye cuwandǝna. Shara tia cǝdaiwawo, amma karmoro kaje ro cuwandǝna.
JHN.5.25	«Jiremaro nayiro wulnjagakki, sadǝ isi har isǝnama, sa duwon am sanuna kowo Tada Alayedǝa fanjai, koro tayi fanjanamadǝ roa dasayi. 
JHN.5.26	Jiɍi Bawadǝ fǝrdu royedǝ gai, ngaima cakke Tadadǝ ye fǝrdu royero waljǝna. 
JHN.5.27	Koro kǝnduwo shara kamdaye tiro cina, dalilnjudǝ tima Tada Kambedǝ wo nangaro. 
JHN.5.28	Bare adǝa ajammuwwi, sa ise am kaurilan samma kowonju fanjane 
JHN.5.29	caluwi. Am duwon awo ngǝla cadǝnamasodǝ roaro cijai, amma am duwon awo diwi cadǝnamasodǝ shararo cijai.
JHN.5.30	«Wu runi awima rangǝkke dikkiwawo. Jiɍi fakkidǝ gai, shara dikki. Koro sharani ye jire, dalilnjudǝ awo raakkǝna gǝni, awo ti wua sunodǝnamadǝ cǝraanaa dioro makki nangaro.
JHN.5.31	«Wu kǝlanin kǝlani shedadumaro walyekkoa, shedanidǝ jire gǝni. 
JHN.5.32	Shedamani gade mbeji, koro sheda kǝlanin cǝdidǝ jirero nokkǝna. 
JHN.5.33	Yahayaro am yikkunoduwwa, ti ye jiredǝa shedajo. 
JHN.5.34	Wudǝ kamben gǝni sheda makki, amma njǝkkawo fandoworo awo ania wullǝkki. 
JHN.5.35	Yahayadǝ fatǝla waskada nur ci. Sa ganaro karwukǝjia curo nurnjuyen nammuwwa. 
JHN.5.36	Amma shedani sheda Yahayayea nankuran kojǝna, dalilnjudǝ kǝndo Bawadǝ wuro tumowokkoro sinadǝ, kǝndodǝmaa dikko, tayima Bawadǝ wua sunodǝnaro kǝlanin shedasai nangaro. 
JHN.5.37	Koro Bawa wua sunodǝnadǝ, tima kǝlanin shedajǝna. Amma nayidǝ ngaltema kowonju ye fanuwwi bi fasalnju ye ruwwi, 
JHN.5.38	koro mananju ye karwundon napcǝnni, dalilnjudǝ kam cunodǝnadǝa kasadduwwi nangaro. 
JHN.5.39	Kitawuwadǝa kǝla hangallayen kǝranuwi, tayilan ro sawisoye fanduwiro tǝmanuwwa nangaro. Kitawuwa anidǝ, tayima kǝlanin sheda cadi. 
JHN.5.40	Adǝ yaye naniro isuwe ro sawisoye fandoro wayew.
JHN.5.41	«Amben gǝni daraja makki. 
JHN.5.42	Amma nayia nonjakkǝna, kǝrawo Alaye karwundon bawo. 
JHN.5.43	Cu Bawaniyen kadikko, amma wua moworo wasew. Kam gade cu kǝlanjuyen kadioa, tia mowuwi. 
JHN.5.44	Nayi daraja kattendon manuwi, amma daraja Ala runjuyen isidǝa manuwwawodǝ, ndayilan gǝle ranguwe wua sasarawi? 
JHN.5.45	Bare wuma nayia na Bawadǝyen ngadarnjakkiro tǝmanuwwi. Ngadarmandodǝ, tima Nawi Musa wo, kam duwon tǝmando tiro yakkuwwadǝ. 
JHN.5.46	Ca Nawi Musaa jiremaro yasarawwaa, wu yea sasarawi, kǝlanin ruwujǝna nangaro. 
JHN.5.47	Amma awo ruwujǝnadǝa yasarawwia, ndayin gǝle manani yasarawi?» yeno.
JHN.6.1	Ngawo adǝyen Isa bǝrǝm Galileye tia bǝrǝm Tiberiyaslan bowojaidǝye cinju todǝro koyeno. 
JHN.6.2	Jama kada ye tia geya, alama ajabba ajabba kǝla am dondiyen cǝdi caruna nangaro. 
JHN.6.3	Daji Isa kǝla kau kuruwu laayero juwane fuwurawanju-a rokko napkera. 
JHN.6.4	Akko sala Laya Njǝkkayirambe sala yaudiyayedǝ karǝnjǝna. 
JHN.6.5	Isa kǝla sapce jama kada nanjuro isairo kirunniya, Isaye Filibusso: «Ndaran burodi yuwiye am ani jaworo?» cǝne kiworo. 
JHN.6.6	Adǝa wuldunjudǝ Filibussa rijapturo, dalilnjudǝ Isa kǝlanjuma awo cǝdidǝa nojǝna nangaro. 
JHN.6.7	Daji Filibusse tiro: «Wundunja yaye burodi gana laa cuwandoro dinariyus
JHN.6.8	Fuwurawadǝye falnja Andarawus yaana Siman Biturusse tiro: 
JHN.6.9	«Akko na adǝn tadaana laa burodi sayirre uwu-a buni yindi-a cǝdana mbeji, amma am ngǝwu aniro awi cǝddi?» yeno. 
JHN.6.10	Isaye tayiro: «Jamadǝa yakkowo napca,» yeno. Nadǝn kajim kǝɍi tǝnas mbeji nangaro, amdǝ napkera. Tayi kongwadǝ alama dǝwu uwu gai. 
JHN.6.11	Daji burodidǝa ngoje Alaro ardiyenniya, am napkadadǝro dagaryeyeno. Bunidǝ yen ngai cǝde, har mǝradunja galyeno. 
JHN.6.12	Jawune kulyeranniya, Isaye fuwurawanjuro: «Njongowa gapcanadǝa cammowo, bare awima faccǝgǝnniro,» yeno. 
JHN.6.13	Adǝgaima njongo burodi uwu sayirre am jawune koljanayedǝa capcane jowo mewun yindin kesǝmbǝɍo. 
JHN.6.14	Jamadǝ alama ajabba Isa cǝdǝnadǝa kerunniya, tayiye: «Jiremaro kam adǝ tima nawi duniaro isimadǝ wo!»
JHN.6.15	Adǝ nangaro isane tia dunodunon cadane mairo cadiro asuyenniya, Isa tayia kolje runju tok kǝla kaudǝyero walde giwa.
JHN.6.16	Dunia kajiriyenniya, fuwurawa Isayedǝ ci bǝrǝmbero jǝpcagane 
JHN.6.17	maararo ngasaye kanji bǝrni Kafarnaambero faljane kodu badiyera. Dunia lǝmjǝna, Isa ye koroma tayia najǝgǝnni. 
JHN.6.18	Karuwa dunoa cije fuje, har bǝrǝmdǝ jauro camballadan. 
JHN.6.19	Kilometǝr uwu bi arakku gairo ledu kedǝnniya, Isa kǝla ingiyen silan leje maaradǝa karǝnji kero. Kerunniya, jauro riyera. 
JHN.6.20	Amma Isaye tayiro: «Wuma, bare rinuwwi!» yeno. 
JHN.6.21	Daji fuwurawadǝ karwu kǝjiaro curo maaradǝyen tia camoye kǝrgaanniyama, maaradǝ na lejaidǝro kadio.
JHN.6.22	Wajǝnanjua jama ci bǝrǝmbe todǝn napcanadǝ maara falma nadǝn dǝgaro asuyera. Koro Isa maaradǝro fuwurawanju-a rokko ngaanni, amma runja leyeraro nojana. 
JHN.6.23	Daji maarawa gade bǝla Tiberiyasselan karǝn na Kǝma Isa Alaro ardije burodi jawunadǝyero kadira. 
JHN.6.24	Jamadǝ Isa ye bawo, fuwurawanju ye baworo kerunniya, daji maarawadǝro ngasaye bǝrni Kafarnaambero tia maduro leyera.
JHN.6.25	Jamadǝ ci bǝrǝmbe todǝn Isaa kewandǝnniya, tiro: «Sayinna, sawi na adǝro kadim?» cane keworo. 
JHN.6.26	Isaye: «Jiremaro nayiro wulnjagakki, alama ajabba ajabba ruwwa nangaro gǝni, burodi buwe kulluwwa nangaro wua masuwi. 
JHN.6.27	Bare kǝmbo njǝpci adǝro kida diwwi, amma kǝmbo ro sawisoyero kida dewo, kǝmbo duwon Tada Kambedǝ nayiro njadidǝ, awoa Ala Bawadǝ tawa kǝnduwonjuyedǝa Tada Kambedǝro gǝnajǝgǝna.» 
JHN.6.28	Daji tiro: «Kida Alayedǝa dioro awi gǝle diye?» cane keworo. 
JHN.6.29	Isaye tayiro: «Kida Alayedǝ, tima kam cunodǝnadǝa kasaddowo!» yeno.
JHN.6.30	Tiro: «Alama ajabba ajabba jiɍi fi dime ruiye nia kasannjiye? Awi gǝle dimi? 
JHN.6.31	Kaariyande kǝmbo tiro man canidǝa karaalan jawuna, kitawulan ruwuwadadǝ gai: “Tayiro kǝmbo samelan isǝnadǝa jaworo kaino.”»
JHN.6.32	Isaye: «Jiremaro nayiro wulnjagakki, Nawi Musa gǝni kǝmbo samelan isǝnadǝa njado, amma Bawanima nayiro kǝmbo jireye sameyedǝa njadi. 
JHN.6.33	Kǝmbo Alayedǝ, tima kam samelan jǝpce duniaro ro sawisoye njomadǝ wo!» 
JHN.6.34	Daji tiro: «Kǝma, sawisoro kǝmbo adǝa andiro sadǝne!» yera.
JHN.6.35	Isaye tayiro: «Wuma kǝmbo royedǝ wo! Kam naniro isǝnamadǝ tǝmmaro kǝna fanjiwawo, koro kam wua mǝrsasǝnamadǝ ye tǝmmaro ngudu fanjiwawo. 
JHN.6.36	Amma nayiro wulnjagakkǝna, wua suruwwa duwon, njasarai wayew. 
JHN.6.37	Am duwon Bawadǝ wuro sina samma naniro isai, koro kam naniro isǝnadǝa tǝmmaro wakkiwawo. 
JHN.6.38	Awo karwuni cǝraana gǝni, awo ti wua sunodǝnadǝ cǝraana dioro samelan jǝpkekko. 
JHN.6.39	Akko awo ti wua sunodǝnadǝ cǝraanadǝ, tima bare curo am wuro sinadǝyen falma kollǝkkǝniro, yim daryeyea
JHN.6.40	Akko awo Bawani cǝraanadǝ, wundu duwon Tadadǝa cure kasaccǝnadǝ ro sawisoye cuwandi, koro yim daryeyea wu ye tia karmolan sangǝkki,» yeno.
JHN.6.41	Tima kǝmbo samelan isǝnadǝ wo cǝnna nangaro, yaudiyadǝ karwunja waje: 
JHN.6.42	«Ti adǝ Isa tada Isuwuye, gǝna? Bawanju-a yanju-aa noniyena, gǝna? Ndayin gǝle samelan kadikko cǝni?» yera. 
JHN.6.43	Isaye tayiro: «Bare karwundo wajǝnni! 
JHN.6.44	Wunduma rakce naniro isiwawo, sai Bawa wua sunodǝnamadǝ tia gǝrjiyiya. Wu ye yim daryeyea tia karmolan sangǝkki. 
JHN.6.45	Akko awo curo kitawu nawiyayen ruwuwadadǝ: “Tayi sammaa Ala alamji.”
JHN.6.46	Wunduma Bawadǝa curunni, ti Alayen isǝnadǝro kajia. Tidǝ Bawadǝa curuna. 
JHN.6.47	Jiremaro nayiro wulnjagakki, kam wua mǝrsasǝnamadǝ ro sawisoye cuwandi.
JHN.6.48	«Wuma kǝmbo royedǝ wo! 
JHN.6.49	Kaariyando kǝmbo tiro man canidǝa karaan jawuna, koro sanuna. 
JHN.6.50	Amma kam duwon kǝmbo samelan isidǝa juwuidǝ, nuiwawo. 
JHN.6.51	Wuma kǝmbo roye samelan isǝnadǝ wo. Kam kǝmbo adǝa juwuia, sawisoro dǝgai. Kǝmbo duwon duniaro ro sawisoye cawandoro yikkidǝ, tima da tiyiniye wo.»
JHN.6.52	Adǝ nangaro yaudiya kattenjan kambiwu cade: «Ndayin gǝle rakce da tiyinjuye sade ngǝriyo?» cani. 
JHN.6.53	Isaye: «Jiremaro nayiro wulnjagakki, da tiyi Tada Kambedǝa ngǝruwwawoa, bunju ye yawwawoa, nayilan ro bawo. 
JHN.6.54	Kam duwon dani jǝgǝre buni caimadǝ ro sawisoye cuwandǝna, koro wu ye yim daryeyea tia karmolan sangǝkki. 
JHN.6.55	Dani ye kǝmbo jireye, buni ye kǝnja jireye. 
JHN.6.56	Kam dani jǝgǝre buni caimadǝ wulan dǝgai, wu ye tilan dǝgakki. 
JHN.6.57	Jiɍi Bawa Kǝndǝgaima wua sunode ti nangaro wu ye roa dǝgakkidǝ gai, kam duwon wu kǝmbonju womadǝ, wu nangaro ti ye roa dǝgai. 
JHN.6.58	Adǝma kǝmbo jireye samelan isǝnadǝ wo, jiɍi kaariyandoso jawune sanunadǝ gai gǝni. Kam kǝmbo adǝa juwunamadǝ sawisoro dǝgai,» yeno. 
JHN.6.59	Curo dandal bǝrni Kafarnaamben jamadǝa alamji duwon, Isa awo ania wulyeyeno.
JHN.6.60	Fuwurawa Isaye ngǝwunja adǝa fangeranniya, tayiye: «A! Mana adǝ jauro jau! Wundu gǝle rakce tia fanji?» yera. 
JHN.6.61	Isa karwunja mana adǝa wajiro asuyenniya, tayiro: «Adǝ cakke talluwi wa? 
JHN.6.62	To, Tada Kambedǝ nanju caye dǝganadǝro walde juwai ruwia, nda? 
JHN.6.63	Ruhu Alaye tima ro njomadǝ wo, kǝnduwo kambedǝ awimaro faidajiwawo. Mana nayiro wulnjagakkǝnadǝ ruhu ye, ro ye. 
JHN.6.64	Amma curondon am laa kasaccanni mbeji,» yeno. Tǝn badiduramnin Isa am tia kasaccannidǝ-a kam tia sǝrǝcciyidǝ-aa nojǝna. 
JHN.6.65	Daji Isaye: «Adǝma nangaro nayiro wulngeyerakko, wunduma rakce naniro isiwawo, sai Bawadǝ tiro amarjiyiya duwon,» yeno.
JHN.6.66	Kǝla adǝyen fuwurawa Isaye ngǝwunja tia ga koljane ngaworo walladara. 
JHN.6.67	Daji Isaye mewun yindindǝro: «Nayi ye wua kolsuwiya, raawwa wa?» cǝne tayia kiworo. 
JHN.6.68	Siman Biturusse tiro: «Kǝma, na wunduyero gǝle leniye? Nima mana ro sawisoyea wo! 
JHN.6.69	Yasaraiyena ye, noniyena ye, nima Tayir Alayedǝ wo!»
JHN.6.70	Isaye tayiro: «Wu gǝna nayi mewun yindindǝa kǝrenjakko? Amma kamndo fal sedan!» yeno. 
JHN.6.71	Adǝa kǝla Yahusa tada Siman Iskariyotten wulyeno, dalilnjudǝ tima mewun yindindǝye falnja mukko kǝladowayero Isaa sǝrǝcciyidǝ wo.
JHN.7.1	Ngawo adǝyen Isa cidi Galileyen didiriyeno. Cidi Yahudiyayen didiridu cǝraanni, yaudiyadǝ tia roro njejoro majai nangaro. 
JHN.7.2	Ngǝmǝri Leimaye sanju karǝngenniya, 
JHN.7.3	yaanawa Isaye tiro: «Na adǝn cine cidi Yahudiyayero lene, fuwurawanǝmsodǝ ye kida dimidǝa caroro. 
JHN.7.4	Kam nowadaro waldu cǝraanamadǝ awo cǝdidǝa gǝrajiwawo. Awo ania dimia, duniaro fǝledǝgǝne!» yera. 
JHN.7.5	Ase, yaananjudǝma tia kasaccanni. 
JHN.7.6	Daji Isaye tayiro: «Sani koroma cǝdǝnni, amma sandodǝ sawiso dabbargada. 
JHN.7.7	Duniadǝ rakce nayia wanjaiwawo, amma wua wasǝna, dalilnjudǝ kǝndonju diwi wullǝkki nangaro. 
JHN.7.8	Nayidǝ na ngǝmǝridǝyero lenowo, wudǝ ngǝmǝri adǝro lekkiwawo, sani koroma cǝdǝnni nangaro,» yeno. 
JHN.7.9	Awo ania tayiro wulyeyenniya, cidi Galileyen napkeno.
JHN.7.10	Amma yaanawanjudǝ na ngǝmǝridǝyero leyeranniya, Isa ye federo gǝni, asǝrlan cije leyeno. 
JHN.7.11	Yaudiyadǝ na ngǝmǝridǝyen tia majane: «Ti ndaran?» cani. 
JHN.7.12	Koro curo jamadǝyen am kada kǝlanjun kambiwu kedo. Laaye: «Ti kam ngǝla,» cani, laa ye: «A’a, amba cuwatki,» cani. 
JHN.7.13	Amma wunduma kǝla Isayen federo mana cǝdiwawo, yaudiyadǝa rijana nangaro.
JHN.7.14	Daji ngǝmǝridǝ dawunjun duwon, Isa Fado Alayero ngaye jamaa alamdu badiyeno. 
JHN.7.15	Yaudiyadǝ ajapcane: «Kam adǝ ngaltema kǝrajǝnnidǝ, ndayin kitawudǝa noyeno?» cani. 
JHN.7.16	Isaye tayiro: «Alamdunidǝ wuye gǝni, ti wua sunodǝnadǝye. 
JHN.7.17	Kam awo Ala cǝraanadǝa dio cǝraanaa, alamdudǝ wuye gǝni, Alayero noji. 
JHN.7.18	Kam ngumnjun mana cǝdimadǝ daraja kǝlanjuye maji, amma kam tia cunodǝnadǝye daraja majidǝ, tidǝ jirema, koro tilan jirenambu bawo. 
JHN.7.19	Nawi Musa nayiro Attauradǝa njadǝna, gǝna? Amma wundundoma wadawanjudǝa jǝgaiwawo. Awiro wua roro njejoro manuwi?» yeno. 
JHN.7.20	Jamadǝ tiro: «Ni karuwama! Wundu nia njejoro maji?» yera. 
JHN.7.21	Isaye tayiro: «Awo ajabba fal kidǝkkǝniya, nayi samma ajapkew! 
JHN.7.22	Nawi Musa wada kajaduye njadǝnadǝ, kajadǝ tiyen gǝni, amma kaariyandoyen kadio, adǝ yaye yim tustuyea kam kajanuwi. 
JHN.7.23	Bare wada Nawi Musaye ganambu tǝdǝnniro yim tustuyea kam kajanuwia, awiro gǝle kǝla yim tustuyea kam sǝramba isangagǝkkǝnayen wuro gǝrgasuwi? 
JHN.7.24	Bare kuro simben shara diwwi, amma kǝla jireyen shara dewo!» yeno.
JHN.7.25	Daji am Jerujalembe laaye: «Tima gǝna kam duwon tia roro njejoro majaidǝ? 
JHN.7.26	Akkonju federo mana cǝdi duwon, awima tiro wuljaanni. Ra, jiremaro wurawandedǝ tia Almasiwuro asujana wa? 
JHN.7.27	Na kam adǝ isǝnadǝa noniyena. Amma Almasiwudǝ isiya, wunduma na isǝnadǝa nojiwawo,» yera. 
JHN.7.28	Daji Isa Fado Alayen jamadǝa alamdu cǝdi duwon, kowo sapce: «Wua nosuwwa, koro na isǝkkǝnadǝ yea nonuwwa. Ngumnin gǝni kadikko, amma ti wua sunodǝnamadǝ jirema. Tia nonuwwi. 
JHN.7.29	Wu tia nokkǝna, dalilnjudǝ nanjun kadikko, koro tima wua sunodo,» yeno. 
JHN.7.30	Adǝ nangaro Isaa taro mayera, amma wunduma tiro mukko gǝnajǝgǝnni, sanju koroma cǝdǝnni nangaro. 
JHN.7.31	Curo jamadǝyen ngǝwunja tia kasaccane: «Almasiwu isiya, awo ajabba ajabba kam adǝ cǝdǝnadǝa kojǝna cǝdi wa?» cani.
JHN.7.32	Farisawa jamadǝ awo ania kǝla Isayen wuljai fangeranniya, wurawa ɍimannaye-a Farisawa-a Isaa taro gureduwu Fado Alayea juwayera. 
JHN.7.33	Isaye tayiro: «Kawu gana laaro nayi-a rokko dǝgakki, ngawo adǝyen na ti wua sunodǝnadǝyero waldǝkki. 
JHN.7.34	Wua masuwi, amma suwanduwwawo. Na dǝgakkiro ranguwe isuwwawo.» 
JHN.7.35	Daji yaudiyadǝ kattenjan: «Ndara leji na duwon rangiye tia fandiyewawodǝ? Ra, yaudiya curo am lardu Gǝressero tatardaanadǝyero wa leje am Gǝressedǝa alamji? 
JHN.7.36	Awi maana awo wuljǝnadǝye? “Wua masuwi, amma suwanduwwawo. Na dǝgakkiro ranguwe isuwwawo.”»
JHN.7.37	Yim daryeye yim kura ngǝmǝridǝyea Isa cije daje kowo sapce: «Kam duwon ngudunjuamadǝ, naniro iso ca! 
JHN.7.38	Kam wua kasansǝnamadǝ, kitawulan ruwuwadadǝ gai: “Ingi roye bǝrǝm gai karwunjun culuwe falalaji!”»
JHN.7.39	Adǝa wuldunjudǝ, kǝla Ruhu Alaye am tia kasaccanamadǝ fuwun cawandiyen wulyeno. Amma sa adǝn Ruhudǝ koroma tinni, dalilnjudǝ Isa koroma darajanjuro ngaanni nangaro.
JHN.7.40	Jamadǝ mana ania fangeranniya, laanjaye: «Kam adǝ tima jiremaro nawidǝ wo!» cani. 
JHN.7.41	Laaye: «Kam adǝ tima Almasiwudǝ wo!» cani. Amma laaye koro: «Almasiwudǝ cidi Galileyen wa isi? 
JHN.7.42	Ra, kitawulan Almasiwudǝ ti kaduwu Mai Daudaye, koro bǝla Baitalami na Mai Dauda dǝganadǝn isi
JHN.7.43	Adǝgaima kǝla Isayen jamadǝ kǝwu yindiro yakkadara. 
JHN.7.44	Curonjan laanja tia taro mayera, amma wunduma tiro mukko gǝnajǝgǝnni.
JHN.7.45	Gureduwu Fado Alaye walladaranniya, wurawa ɍimannaye-a Farisawa-a tayiro: «Awiro Isaa kuduwwidǝ?» cane keworo. 
JHN.7.46	Gureduwuye: «Ngalte wunduma kam adǝ gairo mana cǝdǝnni!» yera. 
JHN.7.47	Daji Farisawaye tayiro: «Nayi yea jambanjana wa? 
JHN.7.48	*Wurawa adinwuye bi Farisawaye kam laa tia kasaccǝna mbeji wa? 
JHN.7.49	Amma jama Attaura Nawi Musaye nojanni adǝ baskuwada!» yera.
JHN.7.50	Daji Nikodimus, ti duwon Farisawaye falnja na Isayero calan lejǝnadǝ, tayiro: 
JHN.7.51	«Kǝla wadandeyen kambe cinjun faniye awo cǝdidǝa noniyendelan tiro shara yiddiyewawo, gǝna?» cǝne kiworo. 
JHN.7.52	Amma tiro: «Ni ye kam Galileye wa? Kitawudǝa kǝrane rui, nawi fima cidi Galileyen culuwunni!» 
JHN.7.53	[Daji wundu yaye fannjuro walladan.
JHN.7.53	______________________________________________________________________
JHN.7.53	______________________________________________________________________
JHN.8.1	Isa Kau Jaitunnero leyeno. 
JHN.8.2	Suwa lǝp koro walde Fado Alayero leyeno. Am samma nanjuro isai duwon, napce tayia alamdu badiyeno. 
JHN.8.3	Daji malǝmba Attauraye-a Farisawa-a kamu laa kǝnjǝna dio cǝdi cadanaa cawude dawunjan tia casakke dayeno. 
JHN.8.4	Tayiye Isaro: «Sayinna, kamu adǝ kǝnjǝna dio cǝdi duwon, tia keda. 
JHN.8.5	Attauralan Nawi Musaye andiro wada sade jiɍi aniro kau gǝpkǝiyo tayia roro yejiyo cǝnna.
JHN.8.6	Adǝa wuldunjadǝ, Isaa rijapturo awo laa tiro burwuduye cada nangaro. Amma Isa nguje ngulondon cidi kurda badiyeno. 
JHN.8.7	Tiro dama baworo koro caddi duwon, cije tayiro: «Kam curondon biwu bawomadǝ kamudǝro burwon kau gǝpcuwo!» yeno. 
JHN.8.8	Koro walde nguje cidi kurda badiyeno. 
JHN.8.9	Adǝa fangeranniya, kuran tamiya ganaro kudero fal fallen saptane, har Isa runju kamu fuwunjun daadadǝa kolyera. 
JHN.8.10	Isa cije dayenniya, kamudǝro: «Ndaran tayi? Wunduma niro wowom gǝnanjǝgǝnni wa?» cǝne tia kiworo. 
JHN.8.11	Tiye: «Kǝma, wunduma wowomsǝnni,» yeno. Daji Isaye tiro: «Wu ye niro wowom gǝnanjǝgǝkkiwawo. Lene, amma adǝ fuwun bare gadero biwu dimmi!» yeno.]
JHN.8.12	Koro Isa walde jamadǝro mana cǝdde: «Wu nur duniaye. Wundu duwon wua sǝganamadǝ tǝmmaro curo duwuyen lejiwawo, nur roye cuwandi,» yeno. 
JHN.8.13	Farisawaye tiro: «Ni kǝlanǝmlan kǝlanǝm shedanǝmi nangaro, shedanǝmdǝ jire gǝni,» yera. 
JHN.8.14	Isaye tayiro: «Sheda kǝlaniye dikki yaye, shedanidǝ jire, dalilnjudǝ na isǝkkǝna-a na lekki-adǝa nokkǝna nangaro. Amma nayidǝ na isǝkkǝna-a na lekki-adǝa nonuwwi. 
JHN.8.15	Nayidǝ ambo shara kuro kamben yidduwi, amma wu kam fimaro shara yiddǝkkiwawo. 
JHN.8.16	Amma shara dikki yaye, sharanidǝ jire, dalilnjudǝ wu runi gǝni, Bawa wua sunodǝnadǝ-a rokko sharaniye nangaro. 
JHN.8.17	Wadandoman ruwuwada sheda kam yindiyedǝ jire.
JHN.8.18	Wuma sheda kǝlaniye dikki, koro Bawa wua sunodǝnadǝ ye kǝlanin sheda cǝdi,» yeno. 
JHN.8.19	Daji tiro: «Bawanǝmdǝ ndaran?» yeranniya, Isaye: «Wua nosuwwi, Bawani yea nonuwwi. Ca wua nosuwwaa, Bawani yea nonuwi,» yeno. 
JHN.8.20	Isa Fado Alayen alamdu cǝdi duwon, na sadaa fidaramben mana ania wulyeno. Amma wunduma tia cǝdanni, sanju koroma cǝdǝnni nangaro.
JHN.8.21	Koro Isa walde tayiro: «Wu lekki, koro wua masuwi, koro curo biwundoyen nuwi. Na lekkidǝro nayidǝ ranguwe lenuwwawo,» yeno. 
JHN.8.22	Kǝla adǝyen yaudiyadǝye: «Kǝlanju ceji wa? Adǝmaro wa: “Na lekkidǝro nayidǝ ranguwe lenuwwawo,” cǝnidǝ?» yera. 
JHN.8.23	Isaye tayiro: «Nayi cidiye, amma wu sameye. Nayi dunia adǝye, amma wu dunia adǝye gǝni. 
JHN.8.24	Adǝma nangaro nayiro curo biwuwandoyen nuwi wulngeyerakko. Wuma ti woro kasadduwwia, curo biwuwandoyen nuwi,» yeno.
JHN.8.25	Tiro: «Ni wundu?» cane keworǝnniya, Isaye tayiro: «Awo tǝn badiduramnin wulnjagakkǝnadǝma. 
JHN.8.26	Awo ngǝwu kǝlandon wulduye-a sharaduye-a takkǝna, amma ti wua sunodǝnadǝ jirema, koro awo tiyen fakkǝnadǝmaa duniaro wulgǝkki,» yeno. 
JHN.8.27	Amma kǝla Bawadǝyen tayiro manajiyidǝro asujanni. 
JHN.8.28	Daji Isaye tayiro: «Tada Kambedǝa rogǝwiya, wuma ti woro nonuwi, koro awima kǝlaniro dikkiwawo, amma Bawa wua alamsǝnadǝ gai, awo ania wullǝkkiro nonuwi. 
JHN.8.29	Ti wua sunodǝnadǝ wu-a rokko. Wua runi kolsǝnni, dalilnjudǝ sawisoye awowa cǝraanadǝa dikki nangaro,» yeno. 
JHN.8.30	Sa Isa adǝa wuljidǝn, am kada tia kasatkera.
JHN.8.31	Daji Isaye yaudiya tia kasaccanamadǝro: «Manani gawia, nayi jiremaro fuwurawani. 
JHN.8.32	Jiredǝa nonuwi, jiredǝ ye nayiro nankam kǝlaye njadi,» yeno. 
JHN.8.33	Tiro: «Andi kaduwu Nawi Ibrahimbe, koro kaɍea wunduyemaro ngaltema walliyende! Ndayin nankam kǝlaye fandiye nǝmi?» yera. 
JHN.8.34	Isaye: «Jiremaro nayiro wulnjagakki, wundu duwon biwu cǝdimadǝ kaɍea biwuye. 
JHN.8.35	Kaɍeadǝ sawisoro gǝni fadon dǝgai, amma tadadǝ sawisoro dǝgai. 
JHN.8.36	Adǝ nangaro Tadadǝ nankam kǝlaye njadiya, nankam kǝlayedǝa fanduwi, diye! 
JHN.8.37	Nayi kaduwu Nawi Ibrahimbero nokkǝna, amma wua njejoro manuwi, dalilnjudǝ karwundoro manani ngayiwawo nangaro. 
JHN.8.38	Wu awo na Bawaniyen rukkǝnadǝa wullǝkki, amma nayi awo bawandoyen fanuwwadǝa diwi,» yeno.
JHN.8.39	Tiro: «Bawandedǝ tima Nawi Ibrahimdǝ wo!» yera. Isaye tayiro: «Ca nayi kaduwu Nawi Ibrahimbea, kǝndo Nawi Ibrahim cǝdǝnadǝa diwi. 
JHN.8.40	Kǝrma wu nayiro jire Alayen fakke wulnjagakkǝna duwon, wua njejoro manuwi. Nawi Ibrahim ngaltema adǝa cǝdǝnni! 
JHN.8.41	Nayi kǝndo bawandoyedǝa diwi,» yenniya, tiro: «Andia ngǝriwu gǝni sesambo, bawande tilo Ala kǝlanjudǝma!» yera.
JHN.8.42	Isaye tayiro: «Ca Ala bawandoa, wua sǝraawi, dalilnjudǝ akkoni na Alayen kadikko. Kǝlani nangaro gǝni kadikko, tima wua sunodo. 
JHN.8.43	Awiro awo nayiro wulnjagakkidǝa asunuwwawodǝ? Dalilnjudǝ mananidǝa ranguwe fanuwwawo nangaro. 
JHN.8.44	Bawando tima Yiwulis wo, awo bawando cǝraanadǝa diwiya, raawwa. Tǝn badiduramnin ti kamceji, koro kǝla jireyen dajǝnni, tilan jire bawo nangaro. Kattuwu kamjiya, halnju fǝleji, dalilnjudǝ ti kattuwuma, koro bawa kattuwuye nangaro. 
JHN.8.45	Amma wudǝ jire wullǝkkidǝro, wua kasansuwwawo. 
JHN.8.46	Wundundo biwu dikkǝnaro shedaji? Jire wullǝkkia, awiro wua kasansuwwawo? 
JHN.8.47	Kam Alayedǝ mana Alayedǝa fanji. Dalil nayi fannuwwawoyedǝ, nayi Alaye gǝni nangaro,» yeno.
JHN.8.48	Daji yaudiyadǝye tiro: «Ni kam Samariyaye karuwama niyenadǝ, jirende, gǝna?» yera. 
JHN.8.49	Isaye tayiro: «A’a, wulan sedan bawo. Bawaniro daraja yikki, amma nayi wuro daraja njo wanuwwa. 
JHN.8.50	Kǝlaniro darajadǝa magǝkkiwawo, amma Fal laa tia maji mbeji, tima sharamadǝ wo. 
JHN.8.51	Jiremaro nayiro wulnjagakki, kam duwon mananidǝa ngojǝnamadǝ tǝmmaro nuiwawo,» yeno.
JHN.8.52	Yaudiyadǝye tiro: «Kǝrma nilan sedannaro noniyena! Nawi Ibrahim nuna, nawiya gade ye sanuna, amma niye: “Kam mananidǝa ngojǝnamadǝ tǝmmaro nuiwawo!” nǝmi. 
JHN.8.53	Ni bawande Nawi Ibrahimdǝa konǝmma wa? Ti nuna, nawiya gade ye sanuna. Ni wunduro kǝlanǝm ngoyem?» yeranniya, 
JHN.8.54	Isaye: «Kǝlaniro daraja yikkia, darajani faidanju bawo. Bawani daraja wuro si, ti duwon tiro Alando nuwidǝ. 
JHN.8.55	Tia ngaltema nonuwwi, amma wu tia nokkǝna. “Tia nokkǝni,” wullǝkkia, kattuwuma nayi gairo wallǝkki. Amma tia nokkǝna, koro mananju ngokki. 
JHN.8.56	Bawando Nawi Ibrahim karwu jauro kǝjiaro jamanni kuroro cǝraana. Tia cure karwunju kǝjijǝna,» yeno.
JHN.8.57	Daji yaudiyadǝye tiro: «Kǝrwu fiwuma tammi duwon, Nawi Ibrahimba rumma?» 
JHN.8.58	Isaye: «Jiremaro nayiro wulnjagakki, kawu Nawi Ibrahim tambimaro, wu mbeji!» yeno. 
JHN.8.59	Adǝ nangaro dongur kauye tiro gǝptuwuro ngoyera, amma Isa gǝrade Fado Alayen kiluwo.
JHN.9.1	Isa kodu cǝdi duwon, kam laa kambu tambǝnaa kiro. 
JHN.9.2	Fuwurawanjuye tiro: «Sayinna, wundu biwu cǝde kam adǝ kambu katambo? Tima ra bawanju-a yanju-a?» cane tia keworo. 
JHN.9.3	Isaye tayiro: «Biwunju nangaro gǝni bi biwu bawanjuye-a yanjuye-a nangaro gǝni, Ala tilan kǝndonju fǝlejoro kam adǝ kambu katambo. 
JHN.9.4	Kausu duwon, dole kida ti sunodǝnadǝyedǝa diyo! Bunejiya, wunduma rakce kida cǝdiwawo. 
JHN.9.5	Wu dunialan dǝgakki duwon, wu nur duniaye,» yeno.
JHN.9.6	Awo ania wulyenniya, kanduɍi cidiro tuwajiye dije ngoje sim kambudǝyero cingeyeno. 
JHN.9.7	Isaye tiro: «Lene, falwu ingi Silowamben lamdǝne!» yeno. Maana Silowamdǝ tunodǝna. Daji kambudǝ leje lamgadanniya, sim cuwande walladan.
JHN.9.8	Kǝmaskiyanju-a am calan tia lowo cǝdi caruna-adǝye: «Tima gǝna kam napkada lowo cǝdidǝ?» cane keworo. 
JHN.9.9	Laaye: «Tima!» cani, laa ye: «A’a, ti gǝni, camunonju,» cani. Amma kamdǝye: «Wuma, diye!» cǝni. 
JHN.9.10	Adǝ nangaro tiro: «Ndayin gǝle sim kiwandǝm?» cane keworo. 
JHN.9.11	Tayiro: «Kam tiro Isa canidǝ cidi dije simmiro cinjiye wuro: “Lene, Silowamlan lamdǝne!” yeno. Daji lekke lamgadakkǝniya, sim kiwandǝkko!» yeno. 
JHN.9.12	Tiro: «Kam attǝ ndaran?» yeranniya, tayiro: «Nokkǝni,» yeno.
JHN.9.13	Daji kam calan kambudǝa na Farisawayero kewudo. 
JHN.9.14	Yim duwon Isa cididǝa dije sim kambudǝye kajǝnadǝ yim tustuye. 
JHN.9.15	Koro Farisawadǝ waldane kamdǝa jiɍi fin sim kiwandoro keworo. Tayiro: «Cidi dije simmiro cinjiye lamgadakkǝniya, rukki,» yeno. 
JHN.9.16	Farisawadǝye laanjaye: «Kam adǝ Alayen gǝni kadio, yim tustuyero daraja cinni nangaro,» cani. Amma laanjaye: «Awiawin biwuma rakce awo ajabba ajabba ngai cǝdi?» cani. Daji tayi kǝwu yindiro yakkadara. 
JHN.9.17	Koro Farisawadǝ waldane kambudǝro: «Awi kǝla kam simmǝm kajǝnadǝyen wullǝmi?» cane keworǝnniya, tiye: «Ti nawi,» yeno.
JHN.9.18	Amma yaudiyadǝ ti kambu duwon curuiro waljǝnadǝa njasarai wajane har bawanju-a yanju-aa bowoyera. 
JHN.9.19	Tayiro: «Adǝ tadando wa? Ti kambu katambo nuwidǝ? To, awiawin kǝrma curuiro walyeno?» cane keworo. 
JHN.9.20	Bawanju-a yanju-aye: «Ti tadande ye, kambu katambo yero noniyena. 
JHN.9.21	Amma jiɍi fin kǝrma curuiro bi wundu simnju kajoro noniyende. Ti tadaana gǝni, tia korowo! Cinjuman wulji,» yera. 
JHN.9.22	Bawanju-a yanju-a adǝa wuldunjadǝ, yaudiyadǝa rijana nangaro. Caman tayidǝ wundu duwon Isa Almasiwuro kasaccidǝa dandallan cattuluwi canna. 
JHN.9.23	Adǝma nangaro bawanju-a yanju-adǝye: «Ti tadaana gǝni, tia korowo!» yera.
JHN.9.24	Koro caye baworo waldane yaudiyadǝ kam calan kambudǝa bowojane tiro: «Alaro daraja ye!
JHN.9.25	Tayiro: «Ti biwuma bi biwuma gǝniro nokkǝni. Awo fal nokkǝna, wu kambu duwon kǝrma rukki,» yeno. 
JHN.9.26	Daji tiro: «Awi niro njǝddo? Ndayin simmǝm kayeno?» cane keworǝnniya, 
JHN.9.27	tayiro: «Wulnjagakkǝnama, fannuwwi. Awiro gademinno fandu rawuw? Nayi ye fuwurawanjuro wa waldu rawuw?» yeno. 
JHN.9.28	Tia rarajane tiro: «Nima fuwuranju wo, amma andidǝ fuwurawa Nawi Musaye! 
JHN.9.29	Ala Nawi Musaro mana cǝddǝnaro noniyena, amma ti adǝ ndaran kadiomaro noniyende!» yera.
JHN.9.30	Kamdǝye tayiro: «Simmi kajǝnama, ndaran kadioro nonuwwidǝ jauro ajabba! 
JHN.9.31	Ala biwuwua kǝrǝnjiwaworo noniyena, amma wundu duwon Alaro daraja ce awo cǝraanaa cǝdimadǝ, Ala tia kǝrǝnji. 
JHN.9.32	Tǝn dunia alaktǝnayeman wunduma kam kambu tambǝnaye sim kajǝnadǝa ngalte fanjǝnni. 
JHN.9.33	Kam adǝ Alayen gǝni kadioa, awima rakce cǝdiwawo!» yeno. 
JHN.9.34	Tayiye tiro: «A! Ni curo biwuyen tambǝmma duwon andia alamsami!» cane tia deyaro kettuluwo.
JHN.9.35	Isa kamdǝa dandaldǝn cattuluwunaro fangeno. Tia kattadǝranniya, tiro: «Tada Kambedǝa kasaddǝmma wa?» yeno. 
JHN.9.36	Kamdǝye: «Kǝma, wundu ti wo, tia kasaddǝkki?» cǝne kiworo. 
JHN.9.37	Isaye tiro: «Tia rumma, koro tima niro mananjiyidǝ wo!» yenniya, 
JHN.9.38	daji kamdǝye: «Kǝma, kasaddǝkkǝna,» cǝne tiro ambǝtkeyeno.
JHN.9.39	Daji Isaye: «Shara kamduro dunia adǝro kadikko, am caruiwawomadǝ caroro, koro am caruimadǝ kamburo waljaro!» yeno. 
JHN.9.40	Farisawa nanjun dasaana laa mana adǝa fangeranniya, tiro: «A! Andi ye kambu wa?» yera. 
JHN.9.41	Isaye tayiro: «Ca nayi kambua, biwundo bawo, amma kǝrma: “Ruiye!” nuwi nangaro, biwundoa dǝgawi,» yeno.
JHN.10.1	«Jiremaro nayiro wulnjagakki, kam duwon bǝri dimiyayero cinnayen ngayiwawo na gadeyen tacce ngayimadǝ, ti barwu ye, jawalkorjima ye. 
JHN.10.2	Amma kam cinnayen ngayimadǝ, tima sǝni dimiyadǝyedǝ wo. 
JHN.10.3	Cinna guredumadǝ tiro kajiyi, dimiyadǝ ye kowonju fanjai. Dimiya kaanjua cunjalan bowoje cuttuluwi. 
JHN.10.4	Kaanju sammaa cuttuluwiya, fuwunjaro koje dimiyadǝ tia jagai, kowonju nojana nangaro. 
JHN.10.5	Tǝmmaro kusotto jagaiwawo, tin kuruwunno ngǝrǝmjai, kowo kusottowaye nojanni nangaro,» yeno. 
JHN.10.6	Isa tayiro misal adǝa wulyeyeno, amma maananjudǝa asujanni.
JHN.10.7	Koro Isa walde: «Jiremaro nayiro wulnjagakki, wuma cinna dimiyayedǝ wo. 
JHN.10.8	Am burwosane isanadǝ samma barwuwa ye, jawalkorduwu ye, amma dimiyadǝ tayia fanjanni. 
JHN.10.9	Wudǝ cinna. Kam wuyen ngayia, njǝkkawo cuwandi. Ngaye culuwi, sǝniram ye cuwandi. 
JHN.10.10	Barwudǝ ndaldu so, njejo so, bannadu so gǝnia, awima gadero isiwawo. Amma wudǝ am ro har tayilan gapcǝna cawandoro kadikko.
JHN.10.11	«Wu sǝni ngǝlama. Sǝni ngǝlamadǝ dimiya nangaro ronju ci. 
JHN.10.12	Kidamadǝ sǝni gǝni, dimiyadǝ ye kaanju gǝni. Buldu kǝnde cǝdi curuiya, dimiyadǝa kolje cǝgasi, daji buldudǝ ise tayia cǝdane tatarji. 
JHN.10.13	Tidǝ kidama nangaro, dimiyadǝro lambonju bawo.
JHN.10.14	«Wu sǝni ngǝlama. Dimiyanidǝa nokkǝna, tayi ye wua nosana, 
JHN.10.15	jiɍi Bawa wua nosǝna, wu ye tia nokkǝnadǝ gai. Dimiyadǝ nangaro roni yikki. 
JHN.10.16	Koro dimiya gade bǝri adǝye gǝni takkǝna. Tayi yea dole kudǝkki, koro kowoni fanjai. Daji bǝri fal ye, sǝni fal yero waljai. 
JHN.10.17	Bawadǝ wua sǝraana, roni yikkiya, waldǝkke mowokki nangaro. 
JHN.10.18	Wunduma rakce roni ngojiwawo, amma rawonin tia yikki. Kǝnduwo nanin tia njoye mbeji, koro kǝnduwo nanin tia mowoye mbeji. Adǝma wada Bawaniyen fandǝkkǝnadǝ,» yeno.
JHN.10.19	Kǝla mana aniyen yaudiyadǝ caye baworo kǝwu yindiro yakkadara. 
JHN.10.20	Ngǝwunjaye: «Kai! Ti karuwama, joɍi! Awiro tia kǝrǝnnuwi?» cani. 
JHN.10.21	Am laaye: «Adǝ mana karuwamaye gǝni. Karuwama rakce kambuye sim kaji wa?» cani.
JHN.10.22	Binǝm Jerujalemnin Ngǝmǝri Barga Dǝptaye cadi duwon, 
JHN.10.23	Isa balballa Fado Alayen tiro Ngurwo Nawi Mai Sulemanaye canilan dadaji. 
JHN.10.24	Daji yaudiyadǝ tia dirijane kǝljane tiro: «Har sawiro andia curo duwuyen kolsami? Nima Almasiwudǝ woa, federo wulsagane!» yera. 
JHN.10.25	Isaye tayiro: «Nayiro wulnjagakkǝna, amma wua kasansuwwi. Kǝndo cu Bawaniyen dikkidǝ wua shedasi. 
JHN.10.26	Amma wua kasansuwwawo, nayi curo dimiyaniyen bawo nangaro. 
JHN.10.27	Dimiyanidǝ kowoni fanjai. Tayia nokkǝna, wua sagai. 
JHN.10.28	Tayiro ro sawisoye yikki, koro tǝmmaro sanuiwawo. Wunduma tayia mukkonin cǝmoyiwawo. 
JHN.10.29	Bawani tayia wuro sinadǝ sammaa nankuran kojǝna. Wunduma rakce tayia mukko Bawadǝyen cǝmoyiwawo. 
JHN.10.30	Wu-a Bawadǝ-a tilo,» yeno.
JHN.10.31	Daji yaudiyadǝ tia roro njejoro waldane dongur kauye tiro gǝptuwuro ngoyera. 
JHN.10.32	Isaye tayiro: «Kǝndo ngǝla kada Bawaniye nayiro fǝlenjagakkǝna. Finja nangaro wuro dongur kauye gǝmsuwe sesuwi?» cǝne kiworo. 
JHN.10.33	Yaudiyadǝye tiro: «Kǝla kǝndo ngǝlayen gǝni, kǝla Alaa gaskadunǝmben njejiye. Ni kam duwon kǝlanǝm Alaro ngonǝmidǝ!» 
JHN.10.34	Isaye tayiro: «Kitawundon ngai ruwuwada, gǝna? “Wuye: Nayi alawa!”
JHN.10.35	Kitawu Alayedǝ rakce baworo tǝdiwawo. Ala am duwon tayiro mananju cinadǝro alawa cǝnnaa, 
JHN.10.36	awiro wu duwon Ala kǝrese duniaro sunodǝnadǝro Alaa gaskakkǝna nuwi, wu Tada Alaye nǝkkǝnadǝro? 
JHN.10.37	Kǝndo Bawaniyedǝa dikkiwawoa, bare wua kasansuwwi. 
JHN.10.38	Amma tayia dikkia, kasansuwwawo yaye, kǝndodǝa kasaddowo, nonowo asunowo Bawa curonin kǝrga, wu ye curo Bawayen kǝrgakkoro.» 
JHN.10.39	Koro waldane tia taro mayera, amma mukkonjan kiluwo.
JHN.10.40	Koro Isa walde ngawo bǝrǝm Jordaniyen na Nawi Yahaya kasala tuwaye cǝdǝnadǝro leje napkeno. 
JHN.10.41	Daji am kada nanjuro isane: «Nawi Yahaya awo ajabba falma cǝdǝnni, amma awo Yahaya kǝla kam adǝyen wuljǝna samma jire!» yera. 
JHN.10.42	Adǝgaima am kada nadǝn Isaa kasatkera.
JHN.11.1	Curo bǝla Baitaniyen na Meram-a yanjugǝna Marta-a dasaanadǝn kam laa dondi mbeji, cunju Lajarus. 
JHN.11.2	Ti Lajarusdǝ yanjugǝna Meram kamu duwon kawudi si Kǝmayedǝro fijiye kanduɍinjun cinjǝnadǝye. 
JHN.11.3	Yaana yindidǝ kam laa na Isayero canode: «Kǝma, kam raammadǝ dondi,» yeno. 
JHN.11.4	Adǝa fangenniya, Isaye: «Kǝndondi adǝye njeroramnju karmo gǝni, Alaro daraja ci, koro Tada Alaye ye tiyen daraja cuwandoro!» yeno.
JHN.11.5	Isa Marta-a yanjugǝna-a Lajarus-aa cǝraana. 
JHN.11.6	Daji Lajarus dondiro fangenniya, na dǝganadǝn koro kawu yindiro napkeno. 
JHN.11.7	Ngawo adǝyen Isaye fuwurawanjuro: «Cinowo cidi Yahudiyayero waldiyo!» yeno. 
JHN.11.8	Fuwurawanjuye tiro: «Sayinna, tussǝnni yaudiyadǝ nia dongur kauyen njejoro mangera, koro nadǝro waldǝmi?» yera. 
JHN.11.9	Isaye tayiro: «Dabdulan sa mewun yindin dǝga, mare? Kam kausu lejia, taljiwawo, nur dunia adǝyedǝa curui nangaro. 
JHN.11.10	Amma kam bune lejia, talji, tilan nur bawo nangaro,» yeno.
JHN.11.11	Adǝa wulyenniya, Isaye tayiro: «Sawande Lajarus kǝnǝm cǝdi, lekke tia sangǝkki,» yeno. 
JHN.11.12	Fuwurawadǝye tiro: «Kǝma, kǝnǝm cǝdia, ngaji,» yera. 
JHN.11.13	Isa kǝla karmo Lajarussen manajǝna, amma tayidǝ kǝla kǝnǝmben manajiro tǝmayera. 
JHN.11.14	Daji Isaye federo tayiro: «Lajarus nuna. 
JHN.11.15	Nayi nangaro wu nadǝn bawodǝro kǝji fakki, wua kasansoworo. Cinowo nanjuro leniyo!» 
JHN.11.16	Daji Toma kam tiro Kawu canidǝ fuwurawa gadedǝro: «Andi ye leniyo Isa-a rokko nuiyo!» yeno.
JHN.11.17	Isa kadinniya, ase Lajarus kawunju dewu rai curo kauriyen. 
JHN.11.18	Bǝla Baitaniyedǝ karǝn Jerujalemben, kattenja alama kilometǝr yakku gai, 
JHN.11.19	koro yaudiya kada na Marta-a Meram-ayero kǝla karmo yanjagǝnayen tayia tajiduro isana. 
JHN.11.20	Marta Isa kǝnde cǝdiro fangenniya, cije tia kapkeyeno, amma Meram fadon napkeno.
JHN.11.21	Martaye Isaro: «Kǝma, ca ni na adǝnna, yanigǝna bawojǝnni. 
JHN.11.22	Amma kǝrmamaro awi yaye Alaa korǝmiya, Ala njiro nokkǝna,» yeno. 
JHN.11.23	Isaye tiro: «Yanǝmgǝna karmolan walje ciji,» yeno. 
JHN.11.24	Martaye: «Yim daryeye yim cinowo duniayea karmolan walje cijiro nokkǝna,» yeno. 
JHN.11.25	Isaye tiro: «Wuma karmolan cinowo-a ro-adǝ wo! Kam wua kasansǝnamadǝ, bawoji yaye, roa dǝgai.
JHN.11.26	Koro wundu duwon roa dǝgane wua kasansǝnamadǝ tǝmmaro nuiwawo. Adǝa yasaramma wa?» yenniya, 
JHN.11.27	tiro: «Aaa, Kǝma, nima Almasiwu Tada Alaye duniaro isǝnadǝ woro kasaddǝkkǝna,» yeno.
JHN.11.28	Adǝa wulyenniya, Marta leje yanjugǝna Meramba bowoje asǝrlan tiro: «Sayinna isǝna, nia bowonji,» yeno. 
JHN.11.29	Meram adǝa fangenniya, nagatto cije nanjuro leyeno. 
JHN.11.30	Isadǝ bǝlaro ngaanni, kuami yaye na Marta tia kapcǝgǝnadǝn kǝrga. 
JHN.11.31	Yaudiya duwon curo fadoyen tia tajijanadǝ Meram nagatto cije culuwunaro kerunniya, tia geya. Kauriro so dioro lejiro tǝmayera.
JHN.11.32	Daji Meram na Isa dǝganadǝro ise tia kirunniya, fuwunjun tungurumje tiro: «Kǝma, ca ni na adǝnna, yanigǝna bawojǝnni,» yeno. 
JHN.11.33	Isa Meram-a yaudiya ti-a rokko isanadǝ-a casiriro kirunniya, karwunju kuttaje hangalnju caa ciyeno. 
JHN.11.34	Tayiro: «Ndararo tia kekkuw?» cǝne kiworǝnniya, tayiye tiro: «Kǝma, are rui!» yera. 
JHN.11.35	Daji Isa so ngoyeno. 
JHN.11.36	Yaudiyaye: «Jiɍi tia cǝraanadǝa ruiwo!» yera. 
JHN.11.37	Amma laanjaye: «Ti kambuye sim kajǝnadǝ rakce Lajarussa karmoro cǝkkayiwawo wa?» yera.
JHN.11.38	Koro Isa karwunju jauro bannadǝna duwon, kauridǝro leyeno. Kauridǝ kul kauye, koro cinju kau kuralan jakkada. 
JHN.11.39	Isaye: «Kaudǝa tuluwowo!» yeno. Marta yaana kam bawojǝnadǝye tiro: «Kǝma, jauro kinaji, bawojǝnaye kawu dewu rai, diye!» yeno. 
JHN.11.40	Isaye tiro: «Wulnjǝgǝkkǝni wa? Yasarammaa, daraja Alaye rumi,» yeno. 
JHN.11.41	Daji kaudǝa kettuluwo. Isa kǝla samero sapce: «Bawa, wua kǝrǝnsǝmmadǝro wusenjǝkkǝna. 
JHN.11.42	Sawiso wua kǝrǝnsǝmiro nokkǝna, amma jama na adǝn dajanadǝ nangaro adǝa wulyekko, nima wua sunodǝmdǝa kasaccaro,» yeno. 
JHN.11.43	Adǝa wulyenniya, kowo dunoaro sapce: «Lajarus, luwe!» yeno. 
JHN.11.44	Daji kam bawojǝnadǝ kiluwo, si-a mukko-a batta linnen tikkerǝna, fǝkka ye batta linnen jakkada. Isaye tayiro: «Tia wuinowo, lejo!» yeno.
JHN.11.45	Adǝ nangaro yaudiya kada na Merambero isana duwon awo Isa cǝdǝnaa carunadǝ tia kasatkera. 
JHN.11.46	Amma curonjan laa na Farisawayero lejane awo Isa cǝdǝnadǝa tayiro wulyeyera. 
JHN.11.47	Daji wurawa ɍimannaye-a Farisawa-a majilisdǝa capcane tayiro: «Kam adǝ alama ajabba ajabba kada cǝdidǝ, awi gǝle diye? 
JHN.11.48	Tia kolliye adǝgai cǝdia, wundu yaye tia kasacci. Daji Romanwudǝ isane nande-a jamande-a sammaa camoyi,» yera. 
JHN.11.49	Daji falnja cunju Kaifas, tima saa adǝn ɍiman kura wo, tayiro: «Awima nonuwwi. 
JHN.11.50	Jamadǝ samma sanuiro kam fal nunama nayiro ngalworo asunuwwi wa?» yeno. 
JHN.11.51	Mana adǝa ngumnjun gǝni wulyeno, amma saa adǝn ti ɍiman kuradǝ, nawinawi cǝde Isa fuwun jamadǝ nangaro nui yeno, 
JHN.11.52	koro jamadǝ runju gǝni nangaro, tadawa Alaye tatardanadǝa capce fallo waljaro. 
JHN.11.53	Daji tǝn yim adǝn nia Isaa roro njejoye ngoyera.
JHN.11.54	Adǝma nangaro Isa federo fuwu yaudiyayen culuwiwawo, amma cidi karǝn karaayedǝro leje bǝla laa Ifǝrayim canidǝn fuwurawanju-a rokko napkeno.
JHN.11.55	Ngǝmǝri yaudiyaye sala Laya Njǝkkayirambedǝ karǝngenniya, am kada bǝladeyalan cijane Jerujalembo kǝlanja tayirro kalakcaro leyera. 
JHN.11.56	Fado Alayen dajana Isaa majai duwon, kattenjan: «Awi tǝmanuw? Ngǝmǝridǝro isiwawo wa?» cani. 
JHN.11.57	Caman wurawa ɍimannaye-a Farisawa-a wada cade kam laa na Isa dǝganadǝa nojǝnaa, iso tayiro wuljuwo tia cada canna.
JHN.12.1	Sala Laya Njǝkkayirambero kawu arakku gapcoa, Isa bǝla Baitaniye na Lajarus kam duwon karmolan cǝsangǝnadǝ dǝganadǝro leyeno. 
JHN.12.2	Nadǝn Isaro masǝna dabbaryeyera. Marta masǝnadǝa dagarji, Lajarus ye am Isa-a rokko masǝna boro napcanadǝye falnja. 
JHN.12.3	Daji Meram sǝndal curonjun kawudi jauro tamanna cunju nardi ngoje si Isayero fijiye kanduɍi kǝlanjuyen cinje, har buwuttu kawudidǝyedǝ fado ngaa kimowo. 
JHN.12.4	Fuwurawanjuye falnja Yahusa Iskariyot cani kam duwon tia fuwun kǝladowanjuro sǝrǝcciyidǝye: 
JHN.12.5	«Awiro kawudi adǝa dinariyus yer yakkuro calade wuɍidǝa talaawaro cadǝnnidǝ?» yeno. 
JHN.12.6	Adǝa wuldunjudǝ, talaawaro kissǝgǝna gǝni, ti barwu, koro aɍittanja ye mukkonjun awo curodǝro casakkidǝa ndalji nangaro. 
JHN.12.7	Isaye tiro: «Tia kolle! Kawudi adǝa gǝnadunjudǝ, yim sittǝraniyero wua dabbarduwuro adǝa kido. 
JHN.12.8	Talaawasodǝ sawisoro curondon mbeji, amma wudǝ sawisoro gǝni curondon dǝgakki,» yeno.
JHN.12.9	Jama yaudiya kada kadami Isa nadǝn mbejiro fangeranniya, cijane ti runjua gǝni, Lajarus kam karmolan cǝsangǝnadǝ yea kuroro kadira. 
JHN.12.10	Daji wurawa ɍimannaye nia Lajarus yea roro njejoye ngoyera, 
JHN.12.11	dalilnjudǝ yaudiya kada kǝla tiyen tayia koljane Isaa kasaccana nangaro.
JHN.12.12	Wajǝnanjua jama kada ngǝmǝridǝro isanadǝ Isa Jerujalembo isiro fangeranniya, 
JHN.12.13	ngǝlai diwinoye ngojane tia kaptuwuro keluwo. Kowo sapcane: «Hosanna!
JHN.12.14	Daji Isa koro kutta cuwande juwane kǝlanjun napkeno, kitawulan ruwuwadadǝ gai: 
JHN.12.15	«Bare rinǝmmi, fero Siyonne!
JHN.12.16	Fuwurawanju awo ania awimaro burwon asujanni, amma Ala Isaro daraja kenniya, daji awo ani kǝlanjun kitawulan ruwudǝna ye, tiro caddǝna yea takkera. 
JHN.12.17	Jama duwon Isa-a rokko sa Lajarussa curo kauriyen bowoje karmolan cǝsangǝnadǝn dasaanadǝ sheda cadi. 
JHN.12.18	Dalil jama kada tia kaptuwuro caluwunayedǝ alama adǝa cǝdǝna fanjana nangaro. 
JHN.12.19	Daji Farisawaye kattenjan: «Ruwi wa? Awima ranguwe diwwawo. Akko dunia nga ngawonju jaana!» yera.
JHN.12.20	Curo am Alaa ambǝttuwuro sa ngǝmǝriye Jerujalembo isanadǝyen am lardu Gǝresse laa ye mbeji. 
JHN.12.21	Na Filibus kam bǝla Baitsaida cidi Galileyero isane tiro: «Malǝm, Isaa kuroro maniye,» yera. 
JHN.12.22	Filibus leje Andarawusso wuljiye, Andarawus-a Filibus-a ye na Isayero lejane tiro wulyeyera.
JHN.12.23	Isaye tayiro: «Sa cǝdǝna, sa duwon Tada Kambe daraja cuwandidǝ. 
JHN.12.24	Jiremaro nayiro wulnjagakki, kasuni algamaye cidiro cure nuiwawoa, runju napci. Amma nuia, nema kada cakki. 
JHN.12.25	Kam duwon ronju cǝraanamadǝ ronjudǝa cuwatki, koro kam duwon dunia adǝn ronjua wajǝnamadǝ tia har ro sawisoyero cǝɍiwi. 
JHN.12.26	Kam laa nanwolodi wuro sǝddia, wua sǝga! Koro na dǝgakkǝnadǝn wolodini ye dǝgai. Kam laa nanwolodi wuro sǝddia, Bawadǝ daraja tiro ci.
JHN.12.27	«Kǝrma karwuni kuttu. Awi gǝle wullǝkki? Bawa, sa adǝro
JHN.12.28	Bawa, cunǝmbo daraja ye!» yeno. Daji kowo samelan nukce: «Tiro daraja yikkǝna, koro yaye daraja yikki,» yeno. 
JHN.12.29	Jama nadǝn daadadǝ kowodǝa fangeranniya, gǝrdu keyeraye cani, laaye: «Malaiya laa tiro mana cǝddo,» cani. 
JHN.12.30	Isaye tayiro: «Kowo adǝ wu nangaro gǝni, nayi nangaro nukkeno,» yeno. 
JHN.12.31	Kǝrmama dunia adǝro shara kamdiyi, kǝrma maina dunia adǝyea
JHN.12.32	Wudǝ, wua rosǝgǝwiya, am sammaa naniro gǝrgǝkki. 
JHN.12.33	Adǝa wuldunjudǝ, karmo jiɍi fin fuwun nuidǝa fǝleyeno.
JHN.12.34	Daji jamadǝye tiro: «Curo Attaurayen Almasiwudǝ sawisoro dǝgairo faniyena.
JHN.12.35	Daji Isaye tayiro: «Nurdǝ koro yaye dawundon sa ganaro mbeji. Nur tawwa duwon, dadanowo, bare duwu nayia njawandǝnniro. Kam duwon curo duwuyen lejimadǝ na leji nojǝnni. 
JHN.12.36	Nurdǝa tawwa duwon, nurdǝa kasaddowo, tadawa nurrero walloworo,» yeno. Isa awo ania wulyenniya, nadǝa kolje tayilan gǝraadan.
JHN.12.37	Isa fuwu jamayen alama ajabba ajabba kada cǝdǝna yaye, tia kasaccanni. 
JHN.12.38	Adǝgaima awo Nawi Ishaya kitawulan wuljǝnadǝ wakkayeno. Tiye: «Kǝmande, wundu kawuɍindedǝa kasacco? Koro wunduro Kǝmande mukkonju kǝnduwoa fǝlejuwo?»
JHN.12.39	Adǝma nangaro rakcane kasaccaiwawo. Koro yaye Nawi Ishayaye:
JHN.12.40	«Ala simnja jakce kǝlanja kibbajǝgǝna,
JHN.12.40	bare simnjan carunni, koro karwunjan asujanniro.
JHN.12.40	Ngai gǝnia, naniro waldane tuwa cade,
JHN.12.40	tayia isangagǝkki,»
JHN.12.41	Nawi Ishaya daraja Isaye curuna ye, kǝlanjun manajǝna ye nangaro, awo ania wulyeno.
JHN.12.42	Adǝ yaye curo wurawa yaudiyadǝyen ngǝwu Isaa kasaccana. Amma Farisawa nangaro federo wuljaiwawo, bare Farisawadǝ tayia dandallan cattuluwunniro, 
JHN.12.43	awoa daraja kambedǝa Alayemaa kojǝnaro caraana.
JHN.12.44	Daji Isaye kowo sapce: «Kam wua kasansǝnamadǝ, wua gǝni, ti wua sunodǝnadǝa kasacco! 
JHN.12.45	Koro kam wua suruimadǝ ti wua sunodǝnadǝa curui. 
JHN.12.46	Wu duniaro nur gai kadikko, wundu duwon wua kasansǝnamadǝ, bare curo duwuyen dǝganniro. 
JHN.12.47	Kam duwon manani fanje ngoduro wajǝnamadǝ, wu gǝni shara tiro yiddǝkki, dalilnjudǝ am duniayero shara njǝddoro gǝni, duniadǝa njǝkkaworo kadikko nangaro. 
JHN.12.48	Kam duwon wua wase manani ngoduro wajǝnamadǝ sharamanju mbeji. Mana wullǝkkǝnadǝ yim daryeyea tia sharaji. 
JHN.12.49	Kǝlanin gǝni mana kidǝkko, amma Bawa wua sunodǝnadǝ awo wullǝkkidǝ-a jiɍi tia wullǝkkidǝ-a wada wuro sina. 
JHN.12.50	Koro wadanjudǝ ro sawisoyero nokkǝna. Adǝma nangaro awo wullǝkkidǝ, jiɍi Bawa wulsǝgǝnadǝ gairo wullǝkki,» yeno.
JHN.13.1	Kawu sala Laya Njǝkkayirambedǝro, Isa sanju dunia adǝa kolǝme na Bawanjuyero leduye cǝdǝnaro nojǝna duwon, jamanju dunia adǝyea cǝraana nangaro, tayiro kǝrawonju cotto fǝleyeyeno. 
JHN.13.2	Yiwulis calan nia Isaa sǝrǝttuwuye curo karwu Yahusa Iskariyot tada Simannero cakkǝna. Bǝri lesayelan, 
JHN.13.3	Isa Bawadǝ awo sammaa mukkonjuro cakkǝna ye, na Alayen kadio na Alayero waldi yero nojǝna duwon, 
JHN.13.4	daji cije kajǝmunju gǝnaje batta laa ngoje canjanjuro kikkero. 
JHN.13.5	Ngawo adǝyen ingi tasaro fijiye si fuwurawanjuyedǝa tuldu badije batta canjanjuro cikkerǝnadǝn cinji ngai duwon, 
JHN.13.6	na Siman Biturussero kadinniya, Biturusse tiro: «Kǝma, nima wa sini tullǝmi?» yeno. 
JHN.13.7	Isaye tiro: «Awo dikkidǝa kǝrma asunǝmbawo, amma fuwun asunǝmi,» yeno. 
JHN.13.8	Biturusse tiro: «A’a, tǝmmaro sini tullǝmbawo!» yenniya, Isaye: «Tullǝkkǝnia, nanilan nuwanǝm bawo,» yeno. 
JHN.13.9	Siman Biturusse: «Kǝma, sini runju gǝni, mukkoni-a kǝlani-a yea tulle!» yeno. 
JHN.13.10	Isaye tiro: «Kam kasaldǝnadǝ, sinju tulda gǝnia, kadawu tilan bawo. Nayi tayir, amma nayi samma gǝni,» yeno. 
JHN.13.11	Isa sǝrǝttuwumanjudǝa nojǝna, adǝma nangaro tiye: «Nayi samma gǝni tayir wo,» yeno.
JHN.13.12	Sinja tulje kerǝnniya, Isa kajǝmunju ngoje luje walde napce tayiro: «Awo njadǝkkǝnadǝa asunuwwa wa? 
JHN.13.13	Wua sayinna-a Kǝma-alan bowosuwi, jirendoa, wuma ti wo nangaro. 
JHN.13.14	Daji wu Kǝmando ye, sayinnando ye duwon sindo tullǝkkǝnadǝ, si amandoye tulda nayi yero wajimnjaana. 
JHN.13.15	Nayiro misal ngedǝkko, nayi ye jiɍi njaddǝkkǝnadǝ gai amandoro yiddowo! 
JHN.13.16	Jiremaro nayiro wulnjagakki, wolodi banju ngimbaa kojiwawo, koro kadunoma ye kam duwon tia cunodǝnadǝa kojiwawo. 
JHN.13.17	Awo ania nonuwwadǝ, bargando, tayia diwia. 
JHN.13.18	Kǝla nayi sammayen gǝni mananǝkki, am kǝrenǝkkǝnadǝa nokkǝna. Amma dole sai awo kitawulan ruwuwadadǝ wakkajiya: “Kam wu-a rokko masǝna diyedǝ kǝladoniro waljǝna.”
JHN.13.19	Kǝrma kawu wakkajiro nayiro wulnjagakki, sa wakkajiya, wuma ti woro kasaddoworo. 
JHN.13.20	Jiremaro nayiro wulnjagakki, wundu duwon kam nodǝkkǝnadǝa cǝmowonadǝ wumaa sǝmowo. Koro wundu duwon wua sǝmowonadǝ ti wua sunodǝnamaa cǝmowo,» yeno.
JHN.13.21	Awo ania wulje kerǝnniya, Isa hangalnju jauro cije: «Jiremaro nayiro wulnjagakki, kamndo laa wua mukko kǝladowaniyero sǝrǝnsiyi,» yeno. 
JHN.13.22	Fuwurawadǝ kattenjan ninidane kǝla wunduyen manajimaro nojanni. 
JHN.13.23	Falnja ti duwon Isa jauro cǝraanadǝ gǝre Isayen giriskada mbeji. 
JHN.13.24	Daji Siman Biturus kǝla wunduyen manajiro tia cuwororo bǝlaana kam giriskadadǝro kiddo. 
JHN.13.25	Daji Isaa karǝnje tiro: «Kǝma, wundu?» cǝne kiworo. 
JHN.13.26	Isaye: «Kam duwon tiro burodi adǝa yigapkǝkke yikkimadǝ, tima!» yeno. Burodidǝa kigapkenniya, Yahusa tada Siman Iskariyottero kaino. 
JHN.13.27	Njangodǝa kimowonniya, Yiwulis karwunjuro kǝrgawo. Isaye tiro: «Awo dimidǝa duwan de!» yeno. 
JHN.13.28	Amma curo am masǝnaro napcanayen falnjama awiro adǝa tiro wulyeyenoro asujǝnni. 
JHN.13.29	Yahusa aɍittadǝ mukkonjun nangaro, laanja Isaye tiro lejo kare ngǝmǝriyedǝa cuwo bi awo laa talaawaro co wuljoro tǝmayera. 
JHN.13.30	Yahusa njangodǝa kimowonniyama, kiluwo. Sadǝ bune.
JHN.13.30	______________________________________________________________________
JHN.13.30	______________________________________________________________________
JHN.13.31	Yahusa kiluwunniya, Isaye: «Kǝrma duwon Tada Kambedǝ daraja cuwandi, koro Ala ye tiyen daraja cuwandi. 
JHN.13.32	Tiyen Ala daraja cuwandia, Ala kǝlanju ye tiro daraja ci, koro sadǝman tiro daraja ci. 
JHN.13.33	Tadawani sanana, sa gana laaro curondon dǝgakki. Wua masuwi, koro yaudiyaro wulgǝkkǝnadǝ gai nayi yero kǝrma wulnjagakki, na lekkidǝro ranguwe lenuwwawo. 
JHN.13.34	Nayiro wada bǝɍin njadǝkki: Amandoa rawowo! Jiɍi nayia njaraakkǝnadǝ gai, nayi ye amandoa rawowo! 
JHN.13.35	Amandoa raawwaa, adǝgainin am samma nayi fuwurawaniro nojai,» yeno.
JHN.13.36	Siman Biturusse tiro: «Kǝma, ndararo lenǝmi?» cǝne kiworǝnniya, Isaye tiro: «Na lekkidǝro rangǝme kǝrma wua sǝgambawo, amma fuwun sǝgami,» yeno. 
JHN.13.37	Biturusse tiro: «Kǝma, awiro kǝrma rangǝkke njǝgakkiwawodǝ? Ni nangaro roni yikki,» yeno. 
JHN.13.38	Isaye tiro: «Wu nangaro ronǝm yimi? Jiremaro niro wulnjǝgǝkki, ku kawu gudowom kokkore cakkidǝro, wua yakkuro angǝrsǝmi,» yeno.
JHN.14.1	«Bare karwundo kuttajǝnni. Alaa kasaddowo, wu yea kasansǝnowo! 
JHN.14.2	Fado Bawaniyen na naptuye kada mbeji. Adǝ gǝnia, wulnjagakkiwawo. Lekke nayiro na dabbarnjagakki. 
JHN.14.3	Lekke na dabbarnjagakkiya, waldǝkke isǝkke naniro njasadǝkki, na wu dǝgakkidǝn nayi ye dǝgaiworo. 
JHN.14.4	Koro jawal na lekkiyedǝa nonuwwa,» yeno. 
JHN.14.5	Tomaye tiro: «Kǝma, na lenǝmidǝa noniyende. Ndayilan rangiye jawaldǝa noniye?» yeno. 
JHN.14.6	Isaye tiro: «Wuma jawaldǝ wo, wuma jiredǝ wo, wuma rodǝ wo. Wuyen gǝnia, wunduma na Bawadǝyero isiwawo. 
JHN.14.7	Wua nosuwwaa, Bawani yea nonuwi. Na adǝn fuwun tia nonuwwa ye, ruwwa ye,» yeno.
JHN.14.8	Filibusse tiro: «Kǝma, Bawadǝa fǝlesagane, adǝ mǝradunde galji,» yenniya, 
JHN.14.9	Isaye tiro: «Wu tussǝna nayi-a rokko duwon, koroma wua nosǝmmi, Filibus? Kam wua surunadǝ Bawadǝa curuna. To, ndayin gǝle Bawadǝa fǝlesagane nǝmi? 
JHN.14.10	Wu Bawadǝn kǝrgakko, Bawadǝ ye wulan kǝrgaro kasaddǝmmi wa? Mana wu wulnjagakkidǝa ngummin gǝni wullǝkki, Bawa wulan dǝganadǝ, tima kǝndonju cǝdidǝ wo. 
JHN.14.11	Wu Bawadǝn kǝrgakko, Bawadǝ ye wulan kǝrgaro kasaddowo, bi kǝndodǝ nangaro kasaddowo!
JHN.14.12	«Jiremaro nayiro wulnjagakki, kam wua kasansǝnamadǝ ye kǝndo dikkidǝa cǝdi. Koro kǝndo animaa kojǝna cǝdi, na Bawadǝyero lekki nangaro. 
JHN.14.13	Awi yaye cunilan koruwiya, dikki, Bawadǝ Tadadǝn daraja cuwandoro. 
JHN.14.14	Awo laaro cunilan wua suworuwia, dikki.
JHN.14.15	«Wua sǝraawwaa, wadawani gawi. 
JHN.14.16	Daji Bawadǝa korǝkke nayiro Banama gade nayi-a rokko sawisoro dǝgaro njadi. 
JHN.14.17	Tima Ruhu jireyedǝ wo. Duniadǝ rakce tia cǝmoyiwawo, tia carunni bi nojanni nangaro. Amma nayidǝ tia nonuwwa, dalilnjudǝ nayi-a rokko kǝrga, koro karwundon dǝgai.
JHN.14.18	«Nayia ngǝni kolnjakkiwawo, waldǝkke nandoro isǝkki. 
JHN.14.19	Sa gana cǝdiya, duniadǝ gadero suruiwawo, amma nayi wua suruwi. Wu roa dǝgakki nangaro, nayi ye roa dǝgawi. 
JHN.14.20	Yim adǝn wu Bawadǝn kǝrgakkoro nonuwi, nayi ye wulan kǝrgaw, wu ye nayin kǝrgakkoro nonuwi. 
JHN.14.21	Kam wadawani ngoje jǝgaimadǝ, tima kam wua sǝraanadǝ wo. Koro kam wua sǝraanadǝa Bawani cǝrayi, wu ye tia raakke tiro fǝledǝgǝkki,» yeno.
JHN.14.22	Yahusa tada Iskariyotte gǝnidǝ tiro: «Kǝma, ndayilan duniadǝro gǝni, andiro fǝledǝgǝmi?» cǝne kiworo. 
JHN.14.23	Isaye tiro: «Kam laa wua sǝraanaa, manani jǝgai. Bawani tia cǝrayi, nanjuro isiye ti-a rokko nammiye. 
JHN.14.24	Kam wua sǝraannimadǝ manani jǝgaiwawo. Koro mana fanuwidǝ kakke gǝni, Bawa wua sunodǝnadǝye.
JHN.14.25	«Awo ania wu curondon dǝgakkǝna duwon nayiro wulngerakko. 
JHN.14.26	Banamadǝ, Ruhu Alaye ti duwon Bawa cunilan cunodidǝ, nayiro awisoa alamnjagai, koro awo wulnjagakkǝna sammaa tanjagai. 
JHN.14.27	Nanlewa kolnjagakki, nanlewani nayiro njadǝkki. Jiɍi dunia cidǝ gainin gǝni nayiro njadǝkki. Bare hangalndo cijǝnni bi rinuwwi! 
JHN.14.28	Nayiro: “Wu lekki, koro waldǝkke nandoro isǝkki,” wulnjagakkǝnadǝa fanuwwa. Wua sǝraawwaa, na Bawadǝyero lekkiro kǝji fanuwi, Bawadǝ wua kosǝna nangaro. 
JHN.14.29	Kǝrma kawu wakkajiro nayiro wulnjagakkǝna, sa wakkajǝnadǝn, kasaddoworo. 
JHN.14.30	Ngǝwuro nayiro mananjagakkiwawo, maina duniayedǝ
JHN.14.31	Amma duniadǝ Bawadǝa raakkǝnaro nojoro awo Bawadǝ wua sakkǝnadǝa dikki. Cinowo, leniyo!» yeno.
JHN.15.1	«Wuma ya inabbe jireyedǝ wo, Bawanidǝ tima jǝrwumadǝ wo. 
JHN.15.2	Dǝlam wulan tada cakkiwawo fi yayea calji, koro dǝlam tada cakki fi yayea tada kada cakkoro sǝrakci. 
JHN.15.3	Nayidǝ mana wulnjagakkǝnadǝ nangaro kǝrmadǝma tayirro walluwwa. 
JHN.15.4	Wulan dǝgaiwo, wu ye nayin dǝgakki. Jiɍi dǝlam runju ya inabbero tandǝgǝnnin rakce tada cakkiwawodǝ gai, nayi ye wulan dǝgawwawoa, ranguwe tada yakkuwwawo. 
JHN.15.5	Wuma ya inabbedǝ wo, nayima dǝlambadǝ wo. Kam wulan dǝgana koro wu ye tilan dǝgakkǝnamadǝ tada kada cakki, dalilnjudǝ wulan gǝni kǝrgawwa, awima ranguwe diwwawo nangaro. 
JHN.15.6	Kam duwon wulan dǝgannimadǝ, tia dǝlam gai deyaro gǝpcagane ngamji. Daji tayia capcane kannuro fijagane warjai. 
JHN.15.7	Amma nayi wulan dǝgawe manani ye nayilan dǝgaia, awo raawwaa korowo, fanduwi. 
JHN.15.8	Akko awo Bawaniro daraja cidǝ: Tada kada yakkuwiya, adǝgainin nayi fuwurawani jireyero walluwi. 
JHN.15.9	Jiɍi Bawadǝ wua sǝraanadǝ gai, wu ye njaraakkǝna. Curo kǝrawoniyen dǝgaiwo! 
JHN.15.10	Wadawani gawia, curo kǝrawoniyen dǝgawi, jiɍi wu ye wadawa Bawaniye gakke curo kǝrawonjuyen dǝgakkǝnadǝ gai. 
JHN.15.11	Karwukǝjini nayilan dǝga, karwukǝjindo ye tai daje kǝjijoro adǝa nayiro wulnjagakkǝna.
JHN.15.12	«Akko wadanidǝ: Amandoa rawowo, jiɍi wu ye nayia njaraakkǝnadǝ gai. 
JHN.15.13	Sawawanju nangaro ronju njodǝ, kǝrawo adǝa nankuran kojǝna bawo. 
JHN.15.14	Wada nayiro njadǝkkǝnadǝa gawia, nayi sawawani. 
JHN.15.15	Nayia wolodiyalan gadero bowonjagakkiwawo, wolodi awo banju ngimba cǝdidǝa nojǝnni nangaro. Amma nayia sawawalan bowonjagakki, awo Bawaniyen fakkǝna sammaa isanonjagakkǝna nangaro. 
JHN.15.16	Nayi gǝni wua kǝresuw, wuma nayia kǝrenjakke lenowo tada yakkowo tadando dǝgaro galangerakko. Daji awi yaye cunilan Bawadǝa koruwi ngaa nayiro njadi. 
JHN.15.17	Akko wada nayiro njadǝkkǝnadǝ: Amandoa rawowo!
JHN.15.18	«Duniadǝ nayia wanjanaa, wumaa nayin burwonno wassoro nonowo! 
JHN.15.19	Ca nayidǝ duniayea, duniadǝ kaanjudǝa cǝrayi. Amma nayi duniaye gǝni, curo duniayen nayia kǝrenjakkǝna nangaro, duniadǝ nayia wanjana. 
JHN.15.20	Mana wulnjagakkǝnadǝa tangowo: “Wolodi banju ngimbaa kojiwawo.” Wua basarsanaa, nayi yea basarnjai. Manani jaanaa, kaando yea jagai. 
JHN.15.21	Amma awo ani sammaa kǝla cuniyen nayiro njaddi, ti wua sunodǝnadǝa nojanni nangaro. 
JHN.15.22	Ca isǝkke mana tayiro yiddǝkkǝnia, biwunja bawo. Amma kǝrma dalil biwunja bawo caniye bawo. 
JHN.15.23	Kam wua wasǝnamadǝ Bawani yea wajǝna. 
JHN.15.24	Ca kǝndo wunduma gade cǝdǝnni curonjan dikkǝnia, biwunja bawo. Amma kǝrma wu-a Bawani-aa saruna ye, wasana ye, 
JHN.15.25	mana wadanjalan ruwuwadadǝ wakkajo: “Dalil bawoalan wua wasera.”
JHN.15.26	«Banama na Bawadǝyen nayiro njakkunodǝkkidǝ, tima Ruhu jireye na Bawadǝyen isidǝ wo. Isiya, kǝla wuyen sheda ci. 
JHN.15.27	Nayi ye kǝla wuyen sheda yiwi, dalilnjudǝ tǝn badiduramnin wu-a rokko dǝgawwa nangaro.
JHN.16.1	«Bare talluwwiro awo ania wulnjagakkǝna. 
JHN.16.2	Dandallan nayia njattuluwi. Ai, sa ise wundu yaye nayia roro njeyesiya, kida Alaye cǝdoro tǝmaji. 
JHN.16.3	Ngai cadi, Bawadǝa nojanni bi wua nosanni nangaro. 
JHN.16.4	Amma awo ania nayiro wulduwunidǝ, sanja cǝdiya, tayia wulnjagakkǝnaro tangoworo. Badiduramnin awo ania nayiro wulnjagakkǝni, wu-a nayi-a rokko dǝgaiye nangaro.
JHN.16.5	«Amma kǝrma na ti wua sunodǝnadǝyero waldǝkki, koro curondon wunduma wuro: “Ndararo lenǝmi?” cǝne suworǝnni. 
JHN.16.6	Amma awo ania wulnjagakkǝna nangaro, karwundo ngaso kuttajǝna. 
JHN.16.7	Adǝ yaye jire wulnjagakki, waldǝkkǝnama nayiro ngalwo. Waldǝkkiwawoa, Banama nandoro isiwawo. Amma waldǝkkia, tia nayiro juwanjagakki. 
JHN.16.8	Isiya, duniadǝro kǝla biwu-a jire-a shara-ayen kǝndonja diwiro tawakciyi. 
JHN.16.9	Kǝla biwuyen, wua kasansanni nangaro. 
JHN.16.10	Kǝla jireyen, na Bawadǝyero waldǝkki, koro gadero suruwwawo nangaro. 
JHN.16.11	Kǝla sharayen, maina dunia adǝyedǝro
JHN.16.12	«Koro yaye awo kada nayiro wulduwuye takkǝna, amma kǝrmadǝro ranguwe tayia ngonuwwawo. 
JHN.16.13	Ruhu jireye isiya, nayia jawal jireye sammaro simonjagai. Ti ngumnjun gǝni manaji, awo fanjǝna runju manaji, koro awo fuwun wakkaji ye nayiro wulnjagai. 
JHN.16.14	Wuro daraja si, dalilnjudǝ awo kakke ngoje nayiro isanonjagai nangaro. 
JHN.16.15	Awo Bawaye samma kakke. Adǝma nangaro awo kakke ngoje nayiro isanonjagai yekko.
JHN.16.16	«Gana tussiya, gadero wua suruwwawo, koro gana tussiya, gademinno wua suruwi,» yeno. 
JHN.16.17	Daji fuwurawanjuye laanja kattenjan: «Awi maana awo wulsagaiyedǝ wo? “Gana tussiya, gadero wua suruwwawo, koro gana tussiya, gademinno wua suruwi,” koro “Na Bawadǝyero waldǝkki nangaro,”» yera. 
JHN.16.18	Daji tayiye: «Awi maana awo wulji adǝye wo? “Gana tussiya,” kǝla awiyen manajimaro noniyende!» yera. 
JHN.16.19	Isa kǝla adǝyen tia koro caraanaro asuje tayiro: «Kǝla adǝyeman wa amandoa kokoruwi? “Gana tussiya, gadero wua suruwwawo, koro gana tussiya, gademinno wua suruwi,”» yeno. 
JHN.16.20	«Jiremaro nayiro wulnjagakki, yiruwi ye, njǝmmuwi ye, amma duniadǝ kǝji fanji. Karwundo kuttaji, amma karwukuttando karwukǝjiro walji. 
JHN.16.21	Kamu tada cambiya, jauro laiya cai, sanju cǝdǝna nangaro. Amma tadadǝa cambiya, laiya canadǝa takciwawo, karwukǝji tada tambǝnadǝye nangaro. 
JHN.16.22	Nayi ye kǝrma karwundo kuttaji. Amma gademinno nayia njarukkiya, karwundo jauro kǝjiji, koro wunduma karwukǝjindo adǝa cuttuluwiwawo. 
JHN.16.23	Yim adǝn awimaro wua suworuwwawo. Jiremaro nayiro wulnjagakki, awi yaye Bawadǝa cunilan koruwwadǝa nayiro njadi. 
JHN.16.24	Koroma awima cunilan koruwwi. Korowo fanduwi, karwukǝjindo tai daje kǝjijoro!
JHN.16.25	«Awo ania misalnin wulnjagakkǝna. Sa ise nayiro misalnin wulnjagakkiwawo, amma federo kǝla Bawadǝyen wulnjagakki. 
JHN.16.26	Yim adǝn cunilan koruwi, koro nayiro Bawadǝa njakkorǝkki nǝkkiwawo. 
JHN.16.27	Bawa kǝlanju nayia njaraana, dalilnjudǝ wua sǝraawwa ye, wu Alayen kadikkoro kasadduwwa ye nangaro. 
JHN.16.28	Bawadǝyen isǝkke duniaro kadikko, koro duniadǝa kollǝkke na Bawadǝyero waldǝkki,» yeno.
JHN.16.29	Daji fuwurawanjuye tiro: «Akko kǝrma misalnin gǝni, federo wullǝmi. 
JHN.16.30	Kǝrma awisoa nonǝmma ye, koro kam niro koro njǝddoro mǝradunǝm bawo yero noniyena. Adǝmaro Alayen kadimbo kasaddiyena,» yera. 
JHN.16.31	Isaye tayiro: «Kǝrma kasadduwwa wa? 
JHN.16.32	Akko sa isi har isǝnama, sa duwon nayia tatarnjane wundundo yaye fannjuro leje wua runi kolsidǝ. Amma wudǝ runi gǝni, Bawadǝ rokkonin nangaro. 
JHN.16.33	Awo ania nayiro wulnjagakkǝna, wulan nanlewa fandoworo. Dunialan bone yawi, amma karwundo gerowo! Kǝla duniayen kǝnnasar fandǝkkǝna,» yeno.
JHN.17.1	Isa awo ania wulyenniya, kǝla samero sapce: «Bawa, sadǝ cǝdǝna. Tadanǝm daraja niro njoro tiro daraja ye, 
JHN.17.2	awoa am tiro yimma sammaro ro sawisoye coro, tiro kǝnduwo kǝla adamgǝna fi yayen kem. 
JHN.17.3	Ro sawisoyedǝ, adǝma ni Ala jireye tok tilodǝa nonja, koro Isa Almasiwu ti nodǝmmadǝ yea noja. 
JHN.17.4	Kida dioro simmadǝa tumowokkilan dunialan daraja njikkǝna. 
JHN.17.5	To, Bawa, daraja duwon ni-a rokko kawu dunia alaktǝnaman takkǝnadǝa wuro se!
JHN.17.6	«Am dunia adǝn wuro simmadǝro cunǝm isanogǝkkǝna. Tayi kaanǝm, tayia wuro sime mananǝm jaana. 
JHN.17.7	Kǝrma awo wuro simma samma nanǝmnin kadioro nojana. 
JHN.17.8	Mana wulsǝgǝmmadǝa tayiro wulgǝkkǝna. Manadǝa camoye wu nanǝmnin kadikkoro jiremaro nojana, koro nima wua sunodǝmdǝa kasaccana. 
JHN.17.9	Tayiro moduwa yiddǝkki. Duniadǝro gǝni, tayi duwon wuro simmadǝro moduwa yiddǝkki, tayi kaanǝm nangaro. 
JHN.17.10	Awo kakke samma kaanǝm, awo kaanǝm samma ye kakke. Koro tayilan daraja fandǝkkǝna. 
JHN.17.11	Wudǝ dunialan gadero dǝgakkiwawo, amma tayidǝ koro yaye dunialan dasayi, koro wu ye nanǝmbo isǝkki. Bawa Tayir,
JHN.17.12	Sa wu tayi-a rokkodǝ, cunǝm duwon wuro simmalan tayia royekko. Tayia rokkǝna, koro awo kitawulan ruwuwadadǝ wakkajoro ti faccǝgǝnamadǝro kajia, falnjama faccǝgǝnni.
JHN.17.13	Amma kǝrma nanǝmbo isǝkki. Awo ania curo duniayen wullǝkki, karwukǝjini jauro tayilan dǝgaro. 
JHN.17.14	Tayiro mananǝm yikkǝna. Duniadǝ tayia wayeno, tayi duniaye gǝni nangaro, jiɍi wu ye duniaye gǝnidǝ gai. 
JHN.17.15	Tayia dunialan tuluwero gǝni njuworǝkki, amma tayia ti Kǝladolan
JHN.17.16	Tayi duniaye gǝni, jiɍi wu ye duniaye gǝnidǝ gai. 
JHN.17.17	Jirelan tayia tayirro
JHN.17.18	Jiɍi wua duniaro sunodǝmmadǝ gai, wu ye tayia duniaro kinodǝkko. 
JHN.17.19	Tayi nangaro kǝlania niro njikkǝna, tayi ye jirelan tayirro waljaro!
JHN.17.20	«Tayi runjaro gǝni, koro tayi duwon mananjalan wua kasansaidǝ yero moduwa yiddǝkki. 
JHN.17.21	Bawa, tayi samma tiloro walja, jiɍi ni wulan, wu ye nilandǝ gai. Tayi ye andilan tiloro walja, duniadǝ nima wua sunodǝmbo kasaccoro. 
JHN.17.22	Koro daraja wuro simmadǝa tayiro yikkǝna, tayi tiloro walja, jiɍi andi tilodǝ gai. 
JHN.17.23	Wu tayilan, ni ye wulan. Adǝgainin tiloro walja, duniadǝ nima wua sunodǝm ye, koro jiɍi wua sǝraammadǝ gai tayia raamma yero nojoro. 
JHN.17.24	Bawa, tayi wuro simmadǝ yea wu-a rokko na dǝgakkǝnadǝn napcaiya, raakko. Adǝgaima darajani carui, daraja duwon wuro simma, kawu dunia alaktiman wua sǝraamma nangaro. 
JHN.17.25	Bawa Jirema, duniadǝ nia nonjǝnni. Amma wu nia nonjǝkkǝna, koro tayi ani nima wua sunodembo nojana. 
JHN.17.26	Cunǝm tayiro isanogǝkkǝna, koro fuwun isanogǝkki, kǝrawo tilan sǝraammadǝ curonjan dǝgaro, wu ye tayilan dǝgakkoro,» yeno Isaye.
JHN.18.1	Isa awo ania wulyenniya, fuwurawanju-a rokko cijane ngawo ngor tiro Kidiron caniye nadǝn jǝrwu laa mbeji lejane kasargawo. 
JHN.18.2	Yahusa sǝrǝttuwumanjudǝ ye nadǝa nojǝna, Isa-a fuwurawanju-a nadǝn ngǝwuro captana nangaro. 
JHN.18.3	Daji Yahusa kǝwu laa sojiyaye-a gureduwu wurawa ɍimannaye-a Farisawaye-aa ngoje jǝrwudǝro fatǝla so, ka cambi so, baɍimi so mukkonna kadira. 
JHN.18.4	Daji Isa awo tiro wakkajiyi ngaa nojǝnadǝ karǝnje tayiro: «Wundua manuwi?» yeno. 
JHN.18.5	Tiro: «Isa kam Najarattea,» yeranniya, tayiro: «Wuma,» yeno. Yahusa tia sǝrǝccǝgǝnamadǝ ye tayi-a rokko daada. 
JHN.18.6	Isaye tayiro: «Wuma,» yenniya, ngawosǝsǝm cade cidiro kesuro. 
JHN.18.7	Koro Isa walde tayiro: «Wundua manuwi?» cǝne kiworǝnniya, tiro: «Isa kam Najarattea,» yera. 
JHN.18.8	Isaye tayiro: «Wuma ti woro wulnjagakkǝna. Wumaa masuwia, am ania kollowo leja!» yeno. 
JHN.18.9	Adǝgaima mana wuljǝnadǝ wakkayeno. Tiye: «Curo am wuro simmadǝyen falma yuwatkǝkkǝni,» cǝnna. 
JHN.18.10	Daji Siman Biturus mukkon kashagarra ficce wolodi ɍiman kuradǝyea bakce sǝmonju kǝmboramdǝa tǝn kamgeno. Wolodidǝye cunju Malkus. 
JHN.18.11	Amma Isaye Biturusso: «Kashagarnǝmba fannjuro kalange! Kǝnjaram Bawadǝ wuro sinadǝn yakkiwawo wa?» yeno.
JHN.18.12	Daji kǝwu sojiyayedǝ-a kajallanja-a gureduwu yaudiyayedǝ-a Isaa cadane kekkero. 
JHN.18.13	Burwon tia na Annas ba kǝsai Kaifassero kesado. Saa adǝn Kaifasdǝ ɍiman kura, 
JHN.18.14	koro tima yaudiyadǝro gala ce kam fal jamadǝro nunama tayiro ngalwo cǝnnadǝ wo.
JHN.18.15	Daji Siman Biturus-a fuwura gade-a Isaa geya. Ɍiman kuradǝ fuwura adǝa nojǝna nangaro, ti ye Isa-a rokko balballa fado ɍiman kuradǝyero kasargawo, 
JHN.18.16	amma Biturus deyan cinna fadoyedǝn dayeno. Daji fuwura duwon ɍiman kura tia nojǝnadǝ walde kir cinna guredumadǝro manajiye Biturussa fadodǝro kekko. 
JHN.18.17	Kir cinna guredumadǝye Biturusso: «Ni ye fuwurawa kam adǝye falnja gǝni?» yenniya, tiye: «A’a, wu gǝni!» yeno. 
JHN.18.18	Dunia kakua nangaro, wolodiya-a gureduwu-a kannu fujane nadǝn daada jagatti. Biturus ye tayi-a rokko daada kannu jǝgǝtti.
JHN.18.19	Daji ɍiman kuradǝ Isaro kǝla fuwurawanju-a alamdunju-ayen koro njǝddo badiyeno. 
JHN.18.20	Isaye tiro: «Federo duniadǝro wulgǝkkǝna. Kullum dandalla-a Fado Alaye-alan na yaudiya samma captaidǝn alammǝkkǝna. Awima asǝrlan wullǝkkǝni. 
JHN.18.21	Awiro koro sǝddǝmi? Am kǝrǝnsanaro kǝla awo tayiro wulgǝkkǝnayen koro yidde! Ai, awo wullǝkkǝnadǝa nojana,» yeno. 
JHN.18.22	Awo ania wulyenniya, gureduma laa nadǝn daadadǝ Isaa maɍin bakce tiro: «Adǝgainin ɍiman kuradǝro jaawu kalakkǝmi?» yeno. 
JHN.18.23	Isaye tiro: «Awo wullǝkkǝnadǝ diwia, kǝla diwidǝyen shedane. Amma jirea, awiro wua bansǝmi?» yeno. 
JHN.18.24	Daji Annas Isaa tikkerǝna na Kaifas ɍiman kuradǝyero juwayeyeno.
JHN.18.25	Siman Biturus nadǝn daada kannu jǝgǝtti duwon, tiro: «Ni ye fuwurawanjuye falnja gǝni?» yera. Biturusse angǝrje: «Wu gǝni!» yeno. 
JHN.18.26	Wolodiya ɍiman kuraye falnja kǝrami kam duwon Biturus sǝmo kamjǝnadǝye tiro: «Curo jǝrwudǝyen ti-a rokko njarukkǝni wa?» yenniya, 
JHN.18.27	koro Biturus walde angǝryeno. Sadǝman gudowom kokkore kekko.
JHN.18.28	Daji suwa lǝp Isaa fado Kaifassen cattuluwe gomnariro kesado. Tayi kǝlanja gomnaridǝro ngasaanni, bare tayir gǝniro waljane masǝna salayedǝa tayiro bo tiyerǝnniro. 
JHN.18.29	Adǝma nangaro Gomna Bilatus culuwe nanjaro ise tayiro: «Awi burwundo kǝla kam adǝyen?» yeno. 
JHN.18.30	Tiro: «Kam adǝ diwi dioma gǝnia, tia niro sǝrǝnnjiyewawo!» yera. 
JHN.18.31	Daji Bilatusse tayiro: «Nayi kǝlandoma tia taiwo, wadandolan tiro shara yiddowo!» yeno. Yaudiyadǝye tiro: «Andiro kam roro njejoro amardǝgǝnni,» yera. 
JHN.18.32	Adǝgaima mana Isa kǝla jiɍi nuiyen wuljǝnadǝ jirero walyeno.
JHN.18.33	Koro Bilatus walde gomnariro ngaye Isaa bowoje tiro: «Nima wa Mai Yaudiyayedǝ wo?» yeno. 
JHN.18.34	Isaye tiro: «Ni kǝlanǝm adǝa wullǝm ra am laa kǝlanin adǝa wulngeyera?» yeno. 
JHN.18.35	Bilatusse: «Wu yaudi wa? Am lardunǝmbe-a wurawa ɍimannaye-a nia mukkoniro ngesakko. To, awi gǝle dim?» yeno. 
JHN.18.36	Isaye: «Nodo bargaanidǝ dunia adǝye gǝni. Ca nodoni dunia adǝyea, wolodiyani cijane bare wua mukko yaudiyayero sasakkǝnniro lawala cadǝna. Amma nodoni dunia adǝye gǝni,» yeno. 
JHN.18.37	Daji Bilatusse tiro: «Adǝgaimaa, ni mai?» yenniya, Isaye tiro: «Nima wullǝm, wu mai. Dalil tamboni-a duniaro kǝndeni-adǝ jiredǝa sattuwuro. Wundu duwon jireyemadǝ kowoni fanji,» yeno.
JHN.18.38	Bilatusse tiro: «Awi jiredǝ wo?» yeno. Adǝa wulyenniya, koro walde na yaudiyadǝyero culuwe tayiro: «Ayau fima kam adǝn fandǝkkǝni.
JHN.18.39	«Amma kǝla adandoyen kosoma fal sala Laya Njǝkkayirambedǝn nayiro salamnjagakki. Mai Yaudiyayedǝa wa nayiro salamnjagakkiya, rawuw?» cǝne tayia kiworo. 
JHN.18.40	Koro waldane yiljane: «A’a, ti gǝni, Barabbas!» yera. Ti Barabbasdǝ jawalkorjima.
JHN.19.1	Daji Bilatus cakke Isaa kirwolan jajaryera. 
JHN.19.2	Sojiyadǝ aɍiawu kaɍiyiye
JHN.19.3	Daji nanjuro isane tiro: «Ala ngǝwuro, Mai Yaudiyaye!» cane maɍin babakkera.
JHN.19.4	Koro Bilatus walde na yaudiyadǝyero culuwe tayiro: «Akko tia nandoro tuluwukki, ayau fima tilan fandǝkkǝniro nonowo!» yeno. 
JHN.19.5	Daji Isa aɍiawu kaɍiyiyedǝa kalwu kimedǝ luwadaa kiluwunniya, Bilatusse tayiro: «Akko kamdǝ!» yeno. 
JHN.19.6	Wurawa ɍimannaye-a gureduwudǝ-a tia kerunniya, kowo sapcane: «Kǝskaro tia jagǝne! Kǝskaro tia jagǝne no!» yera. Bilatusse tayiro: «Nayi kǝlando tia ngonowo, kǝskaro jaganowo! Wudǝ ayau tilan fandǝkkǝni,» yeno. 
JHN.19.7	Yaudiyadǝye tiro: «Wadande mbeji, kǝla wadadǝyen karmo tiro wajipcǝgǝna, ti kǝlanjua Tada Alayero ngojǝna nangaro,» yera.
JHN.19.8	Bilatus mana adǝa fangenniya, cayea kojǝnaro riyeno. 
JHN.19.9	Koro gomnariro walde ngaye Isaro: «Ndaran kadim?» cǝne kiworo. Amma Isa awima tiro kalakcǝgǝnni. 
JHN.19.10	Daji Bilatusse tiro: «Wuro manasǝgǝmbawo wa? Nanilan kǝnduwo nia kolduye-a kǝnduwo nia kǝskaro jaduwuye-a mbejiro nonǝmmi wa?» cǝne kiworo. 
JHN.19.11	Isaye tiro: «Sameyen njadǝnnia, kǝnduwonǝm kǝlanin bawo. Adǝmaro kam niro sǝrǝnsǝgǝnadǝye biwunju kaanǝmdǝa kojǝna,» yeno.
JHN.19.12	Sa adǝn fuwun Bilatus Isaa salamdu mayeno, amma yaudiyadǝ kowo sapcane: «Kam adǝa salammǝmia, ni sawa Kaisarre gǝni! Wundu duwon kǝlanjua mairo ngojǝnamadǝ Kaisarra wajǝna,» yera. 
JHN.19.13	Mana adǝa fangenniya, Bilatus deyaro Isaa cuttuluwe kǝla kurisnju sharayen na farsam kaulan tǝdǝna tǝlam yaudiyaudin tiro Gabbata canidǝn napkeno. 
JHN.19.14	Yimdǝ yim dabbardu sala Laya Njǝkkayirambe, kausu kǝla dawu gai. Bilatusse yaudiyadǝro: «Akko maindo!» yeno. 
JHN.19.15	Amma kowo sapcane: «Ronju tuluwe! Ronju tuluwe! Kǝskaro tia jagǝne!» yera. Bilatusse tayiro: «A! Maindoa kǝskaro jagǝkki?» yenniya, wurawa ɍimannaye tiro: «Kaisar gǝnia, mainde gade bawo!» yera. 
JHN.19.16	Daji Bilatus Isaa kǝskaro jajaaro mukkonjaro kekko.
JHN.19.16	Daji Isaa cadane kesado. 
JHN.19.17	Isa kǝlanjuma kǝskanju karmoye ngoje na tia Buwo Kǝlayelan bowojai tǝlam yaudiyaudin tiro Golgota canidǝro leyeno. 
JHN.19.18	Nadǝn ti-a am gade yindi-a rokko kǝskaro jayeyera, sǝgǝri fi yayen kam fal fal, ti Isadǝ dawunjan. 
JHN.19.19	Bilatus kǝla alloyen ruwuje kǝskadǝro royeyeno. Akko awo ruwuwadadǝ: ISA KAM NAJARATTE, MAI YAUDIYAYE. 
JHN.19.20	Yaudiya kada awo allo adǝn ruwuwadadǝa kǝrayera, na Isaa kǝskaro jajaanadǝ karǝn bǝrnidǝyen, koro awo adǝa tǝlam yaudiyaye-a Rombe-a Gǝresse-alan ruwujana nangaro. 
JHN.19.21	Daji wurawa ɍimanna yaudiyaye Bilatusso: «Bare “Mai Yaudiyaye” ruwunǝmmi, “Kam adǝye wu Mai Yaudiyaye cǝnna” ruwune,» yera. 
JHN.19.22	Bilatusse tayiro: «Awo ruwunǝkkǝnadǝa ruwunǝkkǝna,» yeno.
JHN.19.23	Sojiyadǝ Isaa kǝskaro jayeyeranniya, kajǝmunju ngojane ci dewuro yakcane soji fi yaye nuwanju ngoyeno. Kalwunju kuruwu tududǝnni samen tai cidiyaro yadero caaadadǝ yea ngoyera. 
JHN.19.24	Sojiyadǝye kattenjan: «Bare karniyende, walawala diyo, kam cuwandidǝa ruiyo!» yera. Adǝgaima awo kitawulan ruwuwadadǝ wakkayeno. Tiye: «Kajǝmuni kattenjan yakkera, koro kalwuniro walawala kedo,»
JHN.19.25	Karǝn kǝska Isayedǝn yanju-a yaana yanjuye-a Meram kamu Kǝlofasse-a Meram Magdala-a daada mbeji. 
JHN.19.26	Isa yanju-a fuwura jauro cǝraanadǝ-a nadǝn daada kirunniya, yanjudǝro: «Ya, akko tadanǝm!» yeno. 
JHN.19.27	Daji fuwuradǝro: «Akko yanǝm!» yeno. Tǝn sa adǝn fuwuradǝ tia fannjuro kiwudo.
JHN.19.28	Ngawo adǝyen awo samma kǝrma cerǝnaro asuyenniya, awo kitawulan ruwuwada wakkajoro, Isaye: «Ngudu fakki,»
JHN.19.29	Nadǝn kalwo curonjun diben comcom mbeji. Daji sojiyadǝ soso ngojane dibendǝro lǝpcagane cattuluwe karo lassagane cinjuro sayeyera. 
JHN.19.30	Isa cujungenniya, tiye: «Cǝdǝna!» yeno. Daji kǝla cidiyaro cakke ro kirǝmbo.
JHN.19.31	Yim adǝ yim dabbarduye,
JHN.19.32	Daji sojiyadǝ isane burwoyedǝyea kam ti-a rokko kǝskaro jajaanadǝye siyelnju namgera, yindiyedǝye ye ngai. 
JHN.19.33	Na Isayero kadiranniya, siyelnju namjanni, ti bawo bawojǝnaro caruna nangaro. 
JHN.19.34	Amma sojiyadǝye falnja sisinjua kajaalan sukkeno. Sadǝman bu-a ingi-a keluwo. 
JHN.19.35	Kam awo adǝa curunadǝ nayi ye kasaddoworo sheda cǝdǝna. Shedanju jire, koro awo wuljǝnadǝa jirero nojǝna. 
JHN.19.36	Adǝgaima awo ani wakkajana, kitawulan ruwuwadadǝ gai: «Sillanju falma namjaiwawo,»
JHN.19.37	koro na gade yen kitawulan ruwuwadadǝ: «Ti sukcanadǝa carui,»
JHN.19.38	Ngawo adǝyen Isuwu kam Arimatiyaye leje kamin Isayedǝa ngojoro Gomna Bilatussa kiworo. Ti ye fuwura Isaye, amma asǝrlan, yaudiyadǝa rijǝna nangaro. Daji Bilatus amari tiro kenniya, ise kamindǝa ngoyeno. 
JHN.19.39	Nikodimus kam calan na Isayero bune isǝnadǝ ye ise kawudi laa mir-a alus-a canilan kǝllada kilo fiakku gai kiwudo. 
JHN.19.40	Daji kamin Isayedǝa ngojane kǝla adanja sittǝra yaudiyayedǝn kawudidǝ-a rokko batta linnen kǝleyera. 
JHN.19.41	Na Isaa kǝskaro jajaanadǝyen jǝrwu laa mbeji, koro curo jǝrwudǝyen kauri bǝɍin laa curonjuro wundumaa casakkǝnni mbeji. 
JHN.19.42	Yimdǝ yim dabbarduye, koro kauri adǝ karǝnnin dǝgana nangaro, curonjuro Isaa kesakko.
JHN.20.1	Mawuye yim burwoyea
JHN.20.2	Daji cǝgase na Siman Biturus-a fuwura gade Isa jauro cǝraanadǝ-ayero leje tayiro: «Kǝmadǝa kauridǝn ngojana, koro na casakkǝnadǝa noniyende!» yeno. 
JHN.20.3	Daji Biturus-a fuwura gadedǝ-a kǝla kauridǝnna leyera. 
JHN.20.4	Tayi yindi samma cagasi lejai ngai, amma fuwura faldǝ Biturussa ngǝrǝmnin koje burwoje kauridǝro kadio. 
JHN.20.5	Nguje lotkeyenniya, batta linnedǝa nadǝn gǝnaada kiro, amma curodǝro ngaanni. 
JHN.20.6	Daji Siman Biturus tia jǝgaidǝ ye ise kauridǝro kǝrgawo. Batta linnedǝa nadǝn gǝnaada kiro, 
JHN.20.7	koro batta duwon kǝla Isayero casakkǝnadǝ batta gade-a rokko gǝni, na gaden kǝleyaada. 
JHN.20.8	Daji fuwura duwon burwon isǝnadǝ ye kauridǝro ngaye cure kasatkeno. 
JHN.20.9	Amma Ala kadarjǝna Isa karmolan cijidǝa kitawulan ruwuwadadǝ gairo koroma asujanni. 
JHN.20.10	Daji fuwurawadǝ fannjaro walladara.
JHN.20.11	Meram deyan ci kauridǝyen daada so badiyeno. Ciri ngai duwon, nguje kauridǝa lotkeyenniya, 
JHN.20.12	malaiya yindi kajǝmu bulla na calan kamin Isaye gǝnajanadǝn napkada kiro, faldǝ kǝlakajinjulan, faldǝ ye sinjulan. 
JHN.20.13	Tayiye: «Kamu, awiro yirǝmi?» cane tia keworo. Tiye: «Kǝmania ngojana, koro na tia casakkǝnadǝa nokkǝni nangaro,» yeno. 
JHN.20.14	Adǝa wulyenniya, suworde Isaa nadǝn daada kiro, amma tiro asujǝnni. 
JHN.20.15	Isaye tiro: «Kamu, awiro yirǝmi? Wundua manǝmi?» cǝne kiworo. Amma ti jǝrwumadǝro tǝmaje tiro: «Malǝm, nima tia ngonǝmbo walyenoa, na tia yakkǝmmadǝa wulsǝgǝne, wu ye tia ngokki,» yeno. 
JHN.20.16	Isaye tiro: «Meram!» yenniya, kanji Isayero suworde tǝlam yaudiyaudin: «Rabbuni!» yeno, maananjudǝ sayinna. 
JHN.20.17	Isaye tiro: «Bare rosǝmmi, koroma na Bawadǝyero waldǝkkǝni nangaro. Amma kǝramiyaniro lene tayiro: “Na Bawani-a Bawando-ayero, Alani-a Alando-ayero waldǝkki,” wulgǝne!» yeno. 
JHN.20.18	Daji Meram Magdala na fuwurawadǝyero leje tayiro: «Kǝmadǝa rukkǝna!» cǝne awo tiro wuljǝgǝnadǝa tayiro wulyeyeno.
JHN.20.19	Yim adǝ yim burwoye mawuye kajiri magariwu cinna na fuwurawa dasaanayedǝ yaudiyadǝa riduro cuwuramnin jakkada duwon, Isa ise dawunjan daje tayiro: «Salam aleikum!» yeno. 
JHN.20.20	Adǝa wulyenniya, tayiro mukkonju-a sisinju-a fǝleyeyeno. Fuwurawadǝ kǝla Kǝmadǝa carunadǝyen karwunja jauro kǝjiyeno. 
JHN.20.21	Koro Isa walde tayiro: «Salam aleikum! Bawadǝ wua sunodǝnadǝ gai, wu ye nayia njanodǝkki,» yeno. 
JHN.20.22	Adǝa wulyenniya, tayiro kasam fujiye: «Ruhu Alayedǝa mowowo! 
JHN.20.23	Am tayiro biwunja gawurnuwia, biwunja gawurdǝna. Am tayiro biwunja gawurdu wanuwia, biwunja gawurdǝnni,» yeno.
JHN.20.24	Fuwurawa mewun yindindǝye falnja cunju Toma kam tiro Kawu canidǝ sa Isa isǝnadǝn ti nanjan bawo. 
JHN.20.25	Daji fuwurawa gadedǝye tiro: «Kǝmadǝa ruiyena!» yera. Amma Tomaye tayiro: «Balo kusaye mukkonjun rukke ngulondoni curo balo kusayedǝro yakkǝkke mukkoni ye sisinjuro yakkǝkkǝnia, tǝmmaro kasaddǝkkiwawo,» yeno. 
JHN.20.26	Ngawo kawu wuskuyen fuwurawa Isaye caye gai curo fadodǝyen duwon, Toma ye tayi-a rokko mbeji. Cinna fadoyedǝ cuwuramnin jakkada yaye, Isa ise dawunjan daje tayiro: «Salam aleikum!» yeno. 
JHN.20.27	Daji Tomaro: «Ngulondonǝm na adǝro yakke, mukkoni rui, mukkonǝm sane sisiniro yakke! Bare shekku dimmi, kasadde!» yeno. 
JHN.20.28	Tomaye tiro: «Kǝmani ye, Alani ye!» yeno. 
JHN.20.29	Isaye tiro: «Wua surumma nangaro, kasatkem? Barganja am carunni kasaccanamadǝ!» yeno.
JHN.20.30	Isa fuwu fuwurawanjuyen alama kada kitawu adǝn ruwudǝnni kido. 
JHN.20.31	Amma dalil awo ani ruwudǝnayedǝ, Isadǝ tima Almasiwu Tada Alayedǝ woro kasaddowo, kasadduwilan ro sawisoye cunjulan fandowo nangaro.
JHN.21.1	Ngawo adǝyen Isa koro walde fuwurawanjuro ci bǝrǝm tiro Tiberiyas canidǝyen
JHN.21.2	Sadǝn Siman Biturus-a Toma kam tiro Kawu canidǝ-a Nataniyel kam Kana cidi Galileyedǝ-a tadawa Jabadiye-a fuwura Isaye gade yindi-a rokko mbeji. 
JHN.21.3	Siman Biturusse tayiro: «Buni taro lekki,» yenniya, tiro: «Andi ye ni-a rokko leniye!» yera. Daji caluwe maararo kasargawo, amma bune adǝn awima cadanni.
JHN.21.4	Dunia wayenniya, Isa ci bǝrǝmdǝyen dayeno, amma fuwurawadǝ ti Isaro asujanni. 
JHN.21.5	Daji Isaye tayiro: «Tadawa, buni tawwa wa?» cǝne kiworǝnniya, tiro: «A’a,» yera. 
JHN.21.6	Tayiro: «Buni taramdǝa kǝmboram maaradǝyero gǝpkǝnowo, fanduwi,» yeno. Gǝpkeyeranniya, nanngǝwu bunidǝyedǝro tuluwo tikkero. 
JHN.21.7	Daji fuwura Isa tia jauro cǝraanadǝye Biturusso: «Tima Kǝmadǝ wo!» yeno. Siman Biturus ti Kǝmadǝ woro fangenniya, ɍingada nangaro kalwunju luje sǝkte bǝrǝmdǝro gǝpkaadano. 
JHN.21.8	Fuwurawa gapcanadǝ tayi ci ingiyen kuruwun gǝni metǝr mia gai nangaro maaradǝn taram buniadǝa gǝrjane kadira.
JHN.21.9	Cidiro jǝpkeranniya, nadǝn kannu kanduwalle buni kǝlanjun gǝnaada-a burodi-a mbeji kero. 
JHN.21.10	Isaye tayiro: «Buni kǝrma tawwadǝye laanja kudowo!» yeno. 
JHN.21.11	Daji Siman Biturus juwane taramnja bunin cap cǝmbǝɍǝnadǝa cidiro gǝryeno. Curodǝn buni kura kura mian fiwun yakkun mbeji. Buni kada kadami yaye, taramnja kardǝnni. 
JHN.21.12	Isaye tayiro: «Arowo buiwo!» yeno. Wundunjamaye tiro: «Ni wundu?» cǝne cuworǝnni, ti Kǝmadǝro asujana nangaro. 
JHN.21.13	Daji Isa ise burodidǝa ngoje tayiro kaino, buni ye ngai. 
JHN.21.14	Isa karmolan cijǝnaye ngawon, adǝma yakkuyero fuwurawadǝro fǝleduwunjudǝ wo.
JHN.21.15	Gewunniya, Isaye Siman Biturusso: «Siman tada Yahayaye, tayi ania kojǝnaro wua sǝraamma wa?» cǝne kiworo. Biturusse tiro: «Aaa, Kǝma. Nia njǝraakkǝnaro nonǝmma,» yeno. Isaye tiro: «Dimiyania ambane!» yeno. 
JHN.21.16	Koro Isa kǝnyindiyero tiro: «Siman tada Yahayaye, sǝraamma wa?» cǝne kiworo. Tiye: «Aaa, Kǝma. Nia njǝraakkǝnaro nonǝmma,» yeno. Isaye: «Dimiyaniro kiskǝne!» yeno. 
JHN.21.17	Koro Isa kǝnyakkuyero tiro: «Siman tada Yahayaye, sǝraamma wa?» cǝne kiworǝnniya, Biturusse karwu kuttayeno, Isa kǝnyakkuyero tiro: «Sǝraamma wa?» cǝnna nangaro. Tiye: «Kǝma, ni awi yaye nonǝmma, nia njǝraakkǝnaro nonǝmma,» yenniya, Isaye tiro: «Dimiyania ambane! 
JHN.21.18	Jiremaro niro wulnjǝgǝkki, gananǝmlan ni kǝlanǝmbo kalwu lugǝme na raammaro lenǝmi. Amma kiarinǝmiya, mukko sagǝme kam gade kalwu lunjiye na raammiro njadi,» yeno. 
JHN.21.19	Isa adǝa wuldunjudǝ, karmo jiɍi fiyen Biturus daraja Alaro cidǝa tiro fǝleyeyeno. Adǝa wulyenniya, Isaye tiro: «Wua sǝgai!» yeno.
JHN.21.20	Biturus suworgadanniya, fuwura Isa jauro cǝraanadǝ tayia jǝgai kiro, ti duwon sa masǝna cadidǝn karǝnje Isaro: «Kǝma, wundu nia sǝrǝnjiyi?» cǝne cuworǝnadǝ. 
JHN.21.21	Biturus tia kirunniya, Isaro: «Kǝma, ti adǝ ye nda?» yeno. 
JHN.21.22	Isaye tiro: «Kawu waldǝkke isǝkkiro roa dǝgaro raakkǝnaa, awi lambonǝm? Ni wua sǝgai!» yeno. 
JHN.21.23	Adǝma nangaro lawar fuwura adǝ nuiwawoye kǝramiyadǝro tatargada. Adǝ yaye Isaye Biturusso kamdǝ nuiwawo cǝnni, amma tiye: «Kawu waldǝkke isǝkkiro roa dǝgaro raakkǝnaa, awi lambonǝm?» cǝnnadǝ. 
JHN.21.24	Fuwura adǝma kam kǝla awo aniyen sheda ce kitawulan ruwujǝnadǝ wo. Koro shedanju jirero noniyena. 
JHN.21.25	Awo gade kada Isa cǝdǝna ye mbeji. Ca fal fallen ruwujaia, tǝmakkǝna duniama rakce kitawuwa ruwudǝnadǝa ngojiwawo.
