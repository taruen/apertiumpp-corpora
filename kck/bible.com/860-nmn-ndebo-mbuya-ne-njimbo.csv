MAT.1.1	Ogu lukwalo ngekwe ludzi gwa Jesu Kirisiti* nkololo wa Dafite, Dafite iye ali nkololo wa Abhurahama:
MAT.1.2	Abhurahama wakazwala Isaki, Isaki kazwala Jakubo, Jakubo kazwala Juda ne banung'una babe. 
MAT.1.3	Juda kazwala Perezi na Zera, mme babo bali Tama, Perezi kazwala Hezironi, Hezironi kazwala Aramu. 
MAT.1.4	Aramu kazwala Aminadabhu, Aminadabhu kazwala Nashoni, Nashoni kazwala Salimoni. 
MAT.1.5	Salimoni kazwala Bhoazi mmeyabe bali Rahabu, Bhoazi kazwala Obhedi mmeyabe bali Ruti; Obhedi kazwala Jesi. 
MAT.1.6	Jesi kazwala Dafite She.
MAT.1.6	Dafite ne nkadzi wa Uriya bakazwala Solomoni. 
MAT.1.7	Solomoni kazwala Rehobhoamu, Rehobhoamu kazwala Abhija, Abhija kazwala Asafi. 
MAT.1.8	Asafi kazwala Josafati, Josafati kazwala Joramu, Joramu kazwala Uziya, 
MAT.1.9	Uziya kazwala Jotamu, Jotamu kazwala Ahazi, Ahazi kazwala Hezekiya. 
MAT.1.10	Hezekiya kazwala Manase, Manase kazwala Amoni, Amoni kazwala Josiya, 
MAT.1.11	Josiya kazwala Jekoniya ne banung'una babe be tjilume nge tjibaka tje kutapigwa ku Bhabhiloni.
MAT.1.12	Shule kwe kutapigwa ku Bhabhiloni, Jekoniya kazwala Sheyalitiyele, Sheyalitiyele kazwala Zerubhabheli. 
MAT.1.13	Zerubhabheli kazwala Abhiudi, Abhiudi kazwala Eliyakimu, Eliyakimu kazwala Azori. 
MAT.1.14	Azori kazwala Zadoki, Zadoki kazwala Akimu, Akimu kazwala Eliudi. 
MAT.1.15	Eliudi kazwala Eleaza, Eleaza kazwala Matani, Matani kazwala Jakubo. 
MAT.1.16	Jakubo kazwala Josefa nlume wa Mariya iye kazwala Jesu unoyi Mesiya.
MAT.1.17	Ndizo kwakabe ne zwizekugwana zwili gumi lina zwinna kudwa kuna Abhurahama kunoti kuna Dafite ne zwizekugwana zwili gumi lina zwinna kudwa muna Dafite kunoti mutjibaka tjekutapigwa ku Bhabhiloni ne zwizekugwana zwili gumi lina zwinna kudwa mu kutapigwa ku Bhabhiloni kunoti tjibaka tjakazwagwa Mesiya.
MAT.1.18	Kuzwagwa kwa Jesu Kirisiti kwakazha sahwoku: Mmeyabe Mariya bakabe bakabigilidzigwa kulobogwa ndi Josefa, ngono bakati basathu bakawalilana Mariya kaboneka atjizwisenga nge Meya yakayengemala. 
MAT.1.19	Josefa nlume uwe wakabe ali nthu wakalulwama kakale asingashake kumbhatisa shoni, ngono kakumbula kunlamba nge zila yakasumbikala. 
MAT.1.20	Koga kwakati atjakumbula ikoku, ntumwa* wa She kaboneka kunli mu hwope eti, “Josefa nkololo wa Dafite, usitje kukotosa Mariya nkadzi uwo, ngobe tjaakazwisenga nge tje Meya yakayengemala. 
MAT.1.21	Unowowana mwana we tjilisana, ngono unowontumila zina uti Jesu, ngobe unowotjidza bathu babe mu matjinyo abo.”
MAT.1.22	Kose ikoku kwakashingikala kuti matama a She akalebgwa nge nlebesambeli asiwile pasi. Nlebesambeli wakabe aleba eti, 
MAT.1.23	“Mmwanadi
MAT.1.24	Ndizo Josefa kati emuka mu hwope kashinga tjaabudziwa nge ntumwa wa She ngono kakotosa nkadzi uwe. 
MAT.1.25	Koga kasiwalilane naye kudzina atshibama mwana we tjilisana, ngono kantumila zina eti Jesu.
MAT.2.1	Kwakati Jesu asinobe azwagwa mu nzi we Bhetelehema we Judiya, mu tjibaka tje mbuso wa Herode she nkulu, kukazha balume bakatjenjela ku Jerusalema bedwa ku bhezhuba, ngono bakabhuzwa bakati, 
MAT.2.2	“Ungayi She nkulu we Bajuta wazwagwa kene? Tabona nyenyedzi iye ku bhezhuba ngono tawonnamata.”
MAT.2.3	Ngono kwakati she nkulu Herode ne bunji gwe bathu mu Jerusalema, behwa ikoku bakadziyidzika kwazo. 
MAT.2.4	Herode wakakubunganya Bapirisiti bakulu bose ne badiyi be nlayo* ngono kababhuzwa kuti Mesiya unowozwaligwa ngayi.
MAT.2.5	Bakashandula beti, “Mu nzi we Bhetelehema mu ntuthu we Judiya, ngobe ikoku ndiko kwakakwagwa nge nlebesambeli eti,
MAT.2.6	‘Koga iwe nzi we Bhetelehema, mu ntuthu we Juda,
MAT.2.6	aute uli ntukununu tjose mu balauli be Juda,
MAT.2.6	ngobe mukuli kowobhuda nlauli
MAT.2.6	unowolisa bathu bangu Baiziraela.’ ”
MAT.2.7	Ipapo Herode kadana balume ibabo bakatjenjela nge kwakasumbikala, kuti awane malebeswa mubali ekuti nyenyedzi yakaboneka tjibaka tjipi. 
MAT.2.8	Ndizo Herode kabatumila ku Bhetelehema eti, “Yendani munoshaka mwana iwoyo nge njele. Muti ha mambona, mundizibise kuti namibo ndiyende ndinonnamata.”
MAT.2.9	Bakati basinohwa tjalebgwa ndi She nkulu, bakayenda, ngono bakabona nyenyedzi yabakabe babona ku bhezhuba, ikabatungamila kudzina ima pezhugwi kwe pakabe mwana alipo. 
MAT.2.10	Bakati bebona nyenyedzi bakashatha kwazo kwazo, 
MAT.2.11	ngono bakati bengina mu ng'umba bakabona mwana na mmeyabe Mariya, bakazwiyisa pasi bakan'namata. Kudwapo bakadusa fumwa yabo bakampa zwipo zwe golide ne nti we motsha unonuhwa zwinozipa ne nti we mira.*
MAT.2.12	Ngono balume ibabo se bakabe batjenjedziwa mu hwope kuti basibgwilile kuna Herode, bakabgwilila ku shango yabo nge zila ipoga.
MAT.2.13	Bakati bayenda, ntumwa* wa She kaboneka kuna Josefa mu hwope eti, “Muka, tola mwana na mmeyabe utizhile ku Egipiti. Ugale ikoko kudzina ndikubudza kuti utini, ngobe Herode wabe pejo ngoshaka mwana kuti ambulaye.”
MAT.2.14	Ndizo kamuka, katola mwana na mmeyabe busiku kayenda ku Egipiti, 
MAT.2.15	kwaakagala kuswikila Herode efa. Oku kwakashingikala kuti ndizo kusiwile pasi matama a She akalebgwa nge nlebesambeli eti, “Ndakadanila Nkololo wangu kuzhe kwe Egipiti.”
MAT.2.16	Herode kati ebona kuti balume bakatjenjela bantjenjelela, kangina bushongola kwazo, ngono kadusa ndaulo kuti bana bose be tjilisana mu Bhetelehema ne ntuthu wose bana makole mabili ne kuyenda pasi babulawe. Makole iyawa Herode wakabe ealebela pezhugwi kwe tjakabe tjalebgwa nge balume bakatjenjela. 
MAT.2.17	Ipapo matama akalebgwa nge nlebesambeli Jeremiya kasiwile pasi, Jeremiya wakabe ati,
MAT.2.18	“Hwi lakahwika mu nzi we Rama
MAT.2.18	kumimila ne kulila kukulu kulu
MAT.2.18	Rahele elilila ngawana dzidze
MAT.2.18	elamba nyaladziwa, ngobe dzafa.”
MAT.2.19	Herode kati asinofa, ntumwa we kudzimu kaboneka mu hwope kuna Josefa ali ku Egipiti, eti, 
MAT.2.20	“Milika utole mwana na mmeyabe uyende ku shango ye Iziraela, ngobe ibabo bakabe beshaka kupedza butjilo gugwe bakafa.” 
MAT.2.21	Ndizo kamilika katola mwana na mmeyabe kayenda ku shango ye Iziraela.
MAT.2.22	Ngono Josefa kati ehwa kuti Akelaosi wagala tate babe Herode thaka, unobusa mu Judiya katja kuyendako. Ndizo kati atjenjedziwa mu hwope kashandukila ku ntuthu we Galili. 
MAT.2.23	Wakayenda kanogala mu nzi we Nazareta, kuti ndizo kusiwile pasi matama akalebgwa nge balebesambeli* beti, “Unowodang'wa Nnazareta.*”
MAT.3.1	Mu mazhuba iyawo kukazha Johani we N'dubiki, esumikila mu tjilambanyika tje Judiya 
MAT.3.2	eti, “Shandukilani matjinyo enyu ngobe bushe gwe kudzimu gwasedzela.” 
MAT.3.3	Oyu ndiye wakalebgwa nge kukwe ndi Isaya nlebesambeli eti,
MAT.3.3	“Hwi le unodanilila mu tjilambanyika eti,
MAT.3.3	‘Lulwamisani zila ya She,
MAT.3.3	tambunudzani zijana dzidze.’ ”
MAT.3.4	Johani wakabe eambala zwiambalo zwakathamiwa nge bukuse gwe kamela ne mmwandabula we ganda mu thunji dzidze, ngono zojiwa zwizwe zwakabe zwili phashu ne butji gwe nyutji. 
MAT.3.5	Bunji gwe bathu be Jerusalema ne Judiya ne be ntuthu we Jorodani, gukayenda kunli, 
MAT.3.6	bakazwileba zwibi zwabo, ngono kabadubika mu gwizi gwe Jorodani.
MAT.3.7	Koga kati ebona Bafarasi* banjinjbezha kuwodubikiwa, kati kubali, “Bana be nyoka ndimwi! Ndiani wamutjenjedza kuti mutizhe bushongola gunozha kene? 
MAT.3.8	Shingani mishingo inolakidza kuti makashandukila matjinyo enyu. 
MAT.3.9	Ngono musitongo kumbula kuti mungazwidwa muti, ‘Iswi ti bana ba Abhurahama.’ Ndomudwa nditi, Ndzimu unotubula kuthamila Abhurahama bana nge mabgwe iyawa. 
MAT.3.10	Nangwenu wali shathu lakabigwa kale pa midzi ye miti, ndizo nti mmwe ne mmwe usingazwale zwizwalo zwakalulwama unowotemiwa ukalashigwa mu moto. 
MAT.3.11	Imi ndomudubika mu vula ili tjilakidzo tjekushandukila matjinyo enyu. Koga unozha shule kwangu una masimba kundipinda, iye wandisakalizana kusenga khwebana dzidze. Iye unowomudubika mu Meya yakayengemala nenge mu moto. 
MAT.3.12	Luselo
MAT.3.13	Ipapo Jesu kazha edwa ku Galili, kayenda ku Jorodani kuna Johani kunodubikiwa ndiye. 
MAT.3.14	Koga Johani kagwisa kulamba, eti, “Ndakafanila kudubikiwa ndiwe, apa unozha kundili kene?”
MAT.3.15	Jesu kashandula eti, “Letja kube sa ikoko ngwenu, ngobe kwakafanila kuti kushingikadziwe ndulamo yose.” Ipapo Johani kaduma.
MAT.3.16	Jesu kati adubikwa kabhuda mu vula tjinyolotjo. Ipapo kudzimu kukazhuka ngono kabona Meya ye Ndzimu ideluka se njiba ngono ikagala pezhugwi kukwe. 
MAT.3.17	Ngono hwi likadwa kudzimu liti, “Oyu ndiye Nkololo wangu wandinoda, unondishathisa kwazo.”
MAT.4.1	Ipapo Meya ikayisa Jesu ku tjilambanyika kulikwa ndi Nvanganyi. 
MAT.4.2	Wakazwinyima zojiwa mazhuba ali makumi manna ne masiku ali makumi manna, ngono shule kabe ne zhala. 
MAT.4.3	Nliki kazha kunli kati, “Ha uli Nkololo we Ndzimu idwa mabgwe iyawa abe zwiwunga.”
MAT.4.4	Jesu kanshandula kati, “Kwakakwagwa kuyi, ‘Nthu aangatjile nge tjiwunga koga, koga nge dama limwe ne limwe linodwa mu nlomo we Ndzimu!’ ”
MAT.4.5	Ipapo Nvanganyi kantola kan'yisa ku Jerusalema, nzi nkulu wakayengemala, kammisa pa tjilungwane tje Ng'umba ye Ndzimu* 
MAT.4.6	ngono kati kunli, “Ha uli Nkololo we Ndzimu, uzwiposele pasi, ngobe kwakakwagwa kuyi,
MAT.4.6	‘Unowodwa batumwa bawo be kudzimu nge kuko.
MAT.4.6	Ngono banowokugama,
MAT.4.6	kuti usilobe gumbo lilo mu bgwe.’ ”
MAT.4.7	Jesu kanshandula kati, “Kwakakwagwabo kuyi ‘Usilike She Ndzimu uwo.’ ”
MAT.4.8	Kakale Nvanganyi kantola kantathisa dombo lefu lefu kwazo kanlakidza mibuso yose ye shango ne bubuya gwayo. 
MAT.4.9	Ngono Nvanganyi kati kunli, “Kose ikoku ndowokupa ha ungawila pasi ukandinamata.”
MAT.4.10	Jesu kati kunli, “Idwa pandili Satani, ngobe kwakakwagwa kuyi, ‘Namata She Ndzimu uwo ushingile iye ega!’ ”
MAT.4.11	Ipapo Nvanganyi kansiya, ngono batumwa be kudzimu bakazha bakambhatsha.
MAT.4.12	Jesu wakati ehwa kuti Johani wasungwa, kabhuda mu ntuthu we Jorodani kayenda ku Galili. 
MAT.4.13	Ngono wakati ebhuda mu Nazareta kayenda kanogala ku Kapenaume pejo ne gungwa mu ntuthu we Zebhuloni ne Nafutali 
MAT.4.14	kuti kusiwile pasi matama akalebgwa ndi Isaya nlebesambeli eti,
MAT.4.15	“Shango ye Zebhuloni ne shango ye Nafutali,
MAT.4.15	kuyendila ku gungwa, seli kwe Jorodani,
MAT.4.15	Galili we Bezwitjaba*!
MAT.4.16	Bathu bakabe begala mu zhalima
MAT.4.16	bakabona tjedza tjikulu.
MAT.4.16	Ibaba bakabe begala mu ntuthu
MAT.4.16	we zhalima le lufu,
MAT.4.16	tjedza tjabepo.”
MAT.4.17	Kudwa mu tjibaka itjetjo Jesu katangisa kusumikila eti, “Shandukilani matjinyo enyu, ngobe bushe gwe kudzimu gwasedzela.”
MAT.4.18	Jesu kati eyenda akasupha nge gungwa gwe Galili, kabona bana be nthu babili, Simoni unoyi Pita na Enduru nnung'una uwe belashila gwanga mu gungwa, ngobe bakabe bali babhati be hwobe. 
MAT.4.19	Jesu kati kubali, “Munditobele ngono ndowomuthama babhati be bathu.” 
MAT.4.20	Tjinyolotjo bakasiya njanga dzabo bakantobela.
MAT.4.21	Kati, eyendila mbeli kudwa ipapo, kabona bamwe bana be nthu babili, Jakubo nkololo wa Zebhedi na Johani nnung'una uwe, bali mu n'goro bana tate babo Zebhedi beluka njanga dzabo ngono kabadana. 
MAT.4.22	Tjinyolotjo bakasiya n'goro na tate babo bakantobela.
MAT.4.23	Jesu kayenda ntuthu wose we Galili ediya mu ng'umba dzabo dze mitembezelo esumikila ndebo mbuya ye bushe kakale epodza njigwele ne buworoworo gumwe ne gumwe pakati kwe bathu. 
MAT.4.24	Tjilumbi tjitje tjakahwika Siriya yose, ngono bathu bakazhisa kunli bose banogwala njigwele dzakasiyana siyana ne zwibhayo ne bakasungwa nge meya mibi ne bana zwifafa ne bakalobgwa nge gulukadzi, ngono kabapodza. 
MAT.4.25	Mibunga mikulu yakantobela idwa ku Galili ne ku Dekapoli ne ku Jerusalema ne ku Judiya ne ntuthu useli kwe Jorodani.
MAT.5.1	Jesu wakati ebona mibunga ye bathu katatha dombo kagala pasi. Badiyiwa* babe bakazha kunli, 
MAT.5.2	ngono katangisa kubadiya sahwoku:
MAT.5.3	“Bakakombolegwa bashayi mu meya,
MAT.5.3	ngobe bushe gwe kudzimu nge gwabo.
MAT.5.4	Bakakombolegwa banolila,
MAT.5.4	ngobe banowonyaladziwa.
MAT.5.5	Bakakombolegwa bana mimoyo minyolo,
MAT.5.5	ngobe banowothuwa shango.
MAT.5.6	Bakakombolegwa bana zhala ne nyota ye ndulamo,*
MAT.5.6	ngobe Ndzimu unowobagutsha.
MAT.5.7	Bakakombolegwa bana ngoni,
MAT.5.7	ngobe banowohwigwa ngoni.
MAT.5.8	Bakakombolegwa bana mimoyo mitjena,
MAT.5.8	ngobe banowobona Ndzimu.
MAT.5.9	Bakakombolegwa bagadzanyi,
MAT.5.9	ngobe banowodang'wa bana be Ndzimu.
MAT.5.10	Bakakombolegwa banodziyidzigwa ndulamo,
MAT.5.10	ngobe bushe gwe kudzimu nge gwabo.
MAT.5.11	“Makakombolegwa imwi ha bathu bemutuka kakale bemudziyidza kakale bemulebela bubi gose gwe manyepkhwa nge kwangu, 
MAT.5.12	shathani mu pululudze, ngobe mbhayilo wenyu nkulu u kudzimu, ngobe banomudziyidza sekwa bakadziyidza balebesambeli* bakazha mbeli kwenyu.
MAT.5.13	“Ndimwi munyu we shango, koga ha munyu washuluka, ungabgwilizigwa njo wawo tjini wali? Ha utjina tjawakalulwamila ha kusi kulashigwa kuzhe koga kuti utshambiwe nge bathu.
MAT.5.14	“Ndimwi tjedza tje shango. Nzi nkulu wakabakwa pezhugwi kwe dombo aungasumbikike. 
MAT.5.15	Bathu naibo abangavoneke bakabe betshibikila lovone nge itundu. Banogubiga patjena gukavonekela mmwe ne mmwe umu ng'umba. 
MAT.5.16	Ndizoke tjedza tjenyu ngatjipenye sa ikoko mbeli kwe bathu kuti ndizo babone mishingo yenyu mibuya bakudze Tate benyu ba kudzimu.
MAT.5.17	“Musikumbule kuti ndakazha kuwokolomodza nlayo kene matama e balebesambeli, andizozha kuwozwikolomodza koga ndakazhila kuti matama iyawo ashingikale. 
MAT.5.18	Ndolebesa nditi, kudzina kupinda kudzimu ne shango, akuna na iyo shanga tukununu padzili dzose, kene bala dukununu lakakwagwa mu nlayo linowobhuda kudzina kose kushingikala. 
MAT.5.19	Iye unotjuluka mmwe ntukununu we milayo iyeyi kadiya bathu kuti bathamebo sa ikoko unowodang'wa ntukunu tjose mu bushe gwe kudzimu, koga iye unowothama kakale kadiya milayo iyeyi unowodang'wa nkulu mu bushe gwe kudzimu. 
MAT.5.20	Ndomudwa tjose nditi, ha kululwama kwenyu kusingapinde kwe Bafarasi* ne badiyi be nlayo,* nge malebeswa amungangine mu bushe gwe kudzimu.
MAT.5.21	“Makahwa kuti kwakadwiwa bathu ba ntolo kuyi, ‘Usibulaye, ngono iye unobulaya unowosumikilisiwa.’ 
MAT.5.22	Koga ndomubudza kuti iye wagwadzilamoyo ikamu* tjitje unowosumikilisiwa. Kakale iye unotuka ikamu tjitje unowodabidzana ne Gulukota, na iye unoti ‘Tjilengwe ndiwe,’ wakalingisana ne moto usingadzime. 
MAT.5.23	Ndizo, ha udusa tjipo* tjitjo tjinopisiwa pa tjibeso ukakumbula kuti ikamu tjitjo tjong'ong'ola nge kuko, 
MAT.5.24	siya tjipo itjetjo mbeli kwe tjibeso, uyende. Tje kutanga gadzana ne ikamu tjitjo, ndizo ukoshanduka uwopa tjipo tjitjo.
MAT.5.25	“Tjimbidza ugadzane ne una nlandu nawe, mutji mu zila muyenda ku nlayo kuti ndizo iwoyo wakutilika nlandu asidwe ekuyisa ku nsumikilisi, ngono nsumikilisi ekokuyisa ku nlindi, ukoyisiwa ku ng'umba ye busungwa, 
MAT.5.26	ndokubudza malebeswa nditi, autowobhuda mukati kudzina ulipa nge mari e bupelo.
MAT.5.27	“Makahwa kuti kukayi, ‘Musiyite bupombgwe.’ 
MAT.5.28	Koga ndomudwa nditi, iye unolinga nkadzi nge kun'yemula wayita bupombgwe kale naye mu moyo uwe. 
MAT.5.29	Ha zhisho lilo le luji* likuthama kuti uyite jinyo ulikonyombole ulilashe. Koyita, kuti ulashikigwe nge ndungululo ye mbili uwo ing'ompela pana kuti mbili uwo wose ulashigwe mu moto usingadzimike. 
MAT.5.30	Ne luboko gugo gwe luji ha gukuthama kuti uyite jinyo uguthubule ugulashe. Koyita, kuti ulashikigwe nge ndungululo ye mbili uwo ing'ompela pana kuti mbili uwo wose uyende ku moto usingadzimike.
MAT.5.31	“Kakale kwakayi, ‘Iye unolamba nkadzi uwe ngaampe lukwalo gwe kunlamba.’ 
MAT.5.32	Koga ndomudwa nditi, iye unolamba nkadzi uwe kuzhe kwe nlandu we bupombgwe, unonthama kuti abe phombgwe, koga iye unolobola nkadzi wakalambiwa unothama bupombgwe.
MAT.5.33	“Kakale makahwa kuti kwakayi ku bathu ba ntolo, ‘Usitune manyepkhwa, koga wakafanila shingila She tjawatuna nge kwatjo.’ 
MAT.5.34	Koga ndomudwa nditi, musigale matuna, kene nge kudzimu, ngobe tjigalo tje bushe gwe Ndzimu, 
MAT.5.35	kene nge shango, ngobe tjigalo tje makumbo e Ndzimu, kene nge Jerusalema, ngobe nzi* nkulu wa She nkulu. 
MAT.5.36	Usitune nge nsholo uwo, ngobe aungashandule vudzi likabe jena kene likabe dema. 
MAT.5.37	Tjaunoleba ngatjibe ‘Ee’ kene ‘Aa,’ koga ngobe tjimwe ne tjimwe tjinopaphiwa pezhugwi kwa ikoku tjodwa mu bubi.
MAT.5.38	“Makahwa kuyi, ‘Zhisho ngalilipiwe nge zhisho kakale zhino nge zhino.’ 
MAT.5.39	Koga ndomudwa nditi, musinyanyayidzane ne nthu mbi. Ha nthu ekuloba mu lushaya gwe luji, umpe gumwe lushaya. 
MAT.5.40	Ngono ha mmwe ekusekesa ekulipisa ekutolela hempe iyo, unletje atole kose ne baki tjitjo. 
MAT.5.41	Kakale ha mmwe ekukombeledza kuyenda khilomitha ing'ompela, yenda naye khilomitha mbili. 
MAT.5.42	Unokukumbila umpe, kakale usinyime unoadzima mukuli.
MAT.5.43	“Makahwa kuyi, ‘Ida wawakabakidzana naye, ngono ushime tjita tjitjo!’ 
MAT.5.44	Koga ndomudwa nditi, idani zwita zwenyu kakale mutembezelele banomudziyidza, 
MAT.5.45	kuti ndizo mube bana ba Tate benyu ba kudzimu banobhudisila zhuba babi ne balulwami, bakanisila vula balulwami ne basi balulwami. 
MAT.5.46	Ha muda banomuda mowowana mbhayilo weni? Apa bakhethisi abatothama sa ikoko kene? 
MAT.5.47	Kakale ha mudumilisa zwikamu zwenyu zoga mopinda bamwe ngeni kene? Apa bathu basibagalimoyo abatokuyitabo ikoku kene? 
MAT.5.48	Ibeni balulwami bakapelela sa Tate benyu be kudzimu bakalulwama kwakapelela.
MAT.6.1	“Yelani njele kuti musiyite zwiyito zwe ndulamo mbeli kwe bathu muyita mashungwa ndibong'we. Ha muyita ikoku amutowobe ne mbhayilo unodwa kuna Tate benyu ba kudzimu.
MAT.6.2	“Ndizo ha upa bashayi, usizibise nge kulidza lunyanga se kunoyita batjengedzi mu ng'umba* dze mitembezelo ne mu zila kuti balumbidziwe nge bathu. Ndolebesa ndoti kumuli, bakauamutjila mbhayilo wabo kale. 
MAT.6.3	Ha upa bashayi usiyite kuti luboko gugo gwe lumeshwe guzibe tjinoshingwa nge luboko gugo gwe luji, 
MAT.6.4	kuyita kuti kupa kuko bashayi kube kwakasumbikala. Ipapo Tate babo ibo banobona zwakasumbikika, banowokupa mbhayilo.
MAT.6.5	“Ha mutembezela, musifanane ne batjengedzi, ngobe banoda kutembezela bali mile mu ng'umba dze mitembezelo ne mu mashanganilo e zila kuti babong'we nge bathu. Ndolebesa ndoti kumuli, baamutjila mbhayilo wabo. 
MAT.6.6	Koga ha utembezela, ngina mu ng'umba iyo uzhalile nkoba utembezele kuna Tate babo basingaboneke. Ipapo Tate babo banobona pakasumbikika, banowokupa mbhayilo.
MAT.6.7	“Kakale ha mutembezela musilombolodze matama asina nshingo se bathu basibagalimoyo, ngobe banokumbula kuti banowohwika nge matama manji. 
MAT.6.8	Musifanane nabo, ngobe Tate benyu banoziba tjamunosheta musathu mukakumbila. 
MAT.6.9	Tembezelani sahwoku,
MAT.6.9	‘Tate bedu ba kudzimu,
MAT.6.9	zina lenyu ngaliyengamadziwe.
MAT.6.10	Bushe gwenyu ngaguzhe
MAT.6.10	kuda kwenyu ngakuyitiwe mu shango
MAT.6.10	sekwa kunoyitiwa kudzimu.
MAT.6.11	Mutipeni nasi zojiwa zwedu zwe misi nge misi.
MAT.6.12	Mutizwiibhatigwe milandu yedu,
MAT.6.12	sekwa tinozwiibhatigwa banotithamila milandu.
MAT.6.13	Musitilonge mu kulikwa,
MAT.6.13	koga mutisunungule mu bubi.’
MAT.6.14	“Ngobe ha muzwiibhatigwa bathu milandu yabo, Tate benyu be kudzimu banowomuzwiibhatigwabo. 
MAT.6.15	Koga ha musingazwiibhatigwe bathu milandu yabo, Tate benyu abatowomuzwiibhatigwa milandu yenyu.
MAT.6.16	“Ha muzwinyima zojiwa musifubale se batjengedzi banoshobesa njiso dzabo kuti kuzwinyima zojiwa kwabo kubong'we nge bathu. Ndolebesa ndoti kumuli, baamutjila mbhayilo wabo kale. 
MAT.6.17	Koga ha uzwinyima zojiwa, zhodza nsholo uwo mafuta ungule buso gugo, 
MAT.6.18	kuti ndizo kuzwinyima zojiwa kuko kusibong'we nge bathu, koga kubong'we ndi Tate babo bakasumbikala, ndizo Tate babo banobona kwakasumbikala banowokupa mbhayilo.
MAT.6.19	“Musizwikubunganyile fumwa mu shango panotjinya sole ne bulala ne mbava padzinoti dzikapkhwanya dzikakwiba. 
MAT.6.20	Koga muzwikubunganyile fumwa kudzimu pasingatjinye sole ne bulala ne mbava padzisinga pkhwanye dzikakwiba. 
MAT.6.21	Ngobe ipapo pana fumwa iyo ndipo panowobe ne moyo uwo.
MAT.6.22	“Zhisho ndilo luvone gwe mbili. Ndizo ha zhisho lilo lipitsha, mbili uwo wose uzhele tjedza. 
MAT.6.23	Koga ha zhisho lilo lisingapitshe, mbili uwo wose uzhele zhalima. Ha tjedza tjimukuli tjili zhalima, ligulu kungapani zhalima ilelo kene!
MAT.6.24	“Akuna iye ungashingila botetshi babili, ngobe ungabenga mmwe wabo kada mmwe, kene unowokudza mmwe kadeelela mmwe. Aungashingile Ndzimu kose ne fumwa.
MAT.6.25	“Ndizo ndomudwa nditi, musidziyidzike ngekwe butjilo gwenyu, ngekwe tjamunowoja kene tjamunowong'wa, kene ngekwe mibili yenyu kuti mowombalani. Apa butjilo agutopinda zojiwa kene ne mbili autopinda zwiambalo kene? 
MAT.6.26	Bonani nyuni dzinowuluka, adzitolima kakale adzitovuna kene kuli kubiganya mu matula, koga Tate benyu be kudzimu banodzijisa dzose. Apa amutodzipinda kunjinji kwazo kene? 
MAT.6.27	Ndiani wenyu ungati ngodziyidzika nge moyo kapaphidza kuli kutukununu bulefu gwe butjilo gugwe kene?
MAT.6.28	“Apa modziyidzikilani ngekwe zwiambalo? Bonani kuti maluba e shango anokula tjini. Aatoshinga kakale aatoluka. 
MAT.6.29	Koga ndomubudza kuti na iye Solomoni mu bukulu gugwe gose aazobe akaambala se ling'ompela lawo. 
MAT.6.30	Ikoko ha kuli iko Ndzimu sekwa unombadza maluba e shango iyawa ayapo nasi koga mangwana eposegwa mu tjibeso, apa autowomumbadza kupinda ikoku kwazo kene, imwi bathu be kugalamoyo kutukununu kene?
MAT.6.31	“Ndizo musidziyidzike muti, ‘Towojani kene towong'wani kene towombalani?’ 
MAT.6.32	Ngobe bathu basibagalimoyo banotizhilila zwithu izwezwi zose. Tate benyu ba kudzimu banoziba zose zwamunotjila ndizo. 
MAT.6.33	Koga shakani bushe gwabo ne ndulamo yabo kutanga, ngono zwithu izwezwi zose mowozwipiwa na izobo. 
MAT.6.34	Ndizo musidziyidzike ngekwa mangwana, ngobe mangwana kowozwidziyidzikila nge kwako. Limwe ne limwe zhuba lina tshiyilo yakalilizana.
MAT.7.1	“Musisumikilise, kuti ndizo musisumikilisiwe. 
MAT.7.2	Ngobe nge zila yamunosumikilisa bamwe ndiyo, namwibo mowosumikilisiwa ndiyo, nge tjilizanyo tjamunolizanya nditjo mowolizanyigwabo nditjo. 
MAT.7.3	Ini una hanya nge lubatsha gumu zhisho le ikamu tjitjo ngono ushayila hanya guni limu zhisho lilo kene? 
MAT.7.4	Apa ungadwa ikamu tjitjo tjini uti, ‘Ima ndiduse lubatsha mu zhisho lilo,’ koga kuna guni muna lilo zhisho kene? 
MAT.7.5	Ntjengedzi ndiwe! Kutanga dusa guni mu zhisho lilo, kudwapo ndiko kwaunowobona zubuyanana kudusa lubatsha mu zhisho le ikamu tjitjo.
MAT.7.6	“Musipe mbgwa tjakayengemala dzingadwa dzimushandukila dzimupalulanya. Musilashile ndalama dzenyu dzakanaka mbeli kwe hwotji, dzingadzikanyanga nge makumbo.
MAT.7.7	“Kumbilani mowopiwa, shakani mowowana, kokodzani mowozhuligwa. 
MAT.7.8	Ngobe mmwe ne mmwe unokumbila unopiwa na iye unoshaka unowana, kakale na iye unokokodza, unowozhuligwa. 
MAT.7.9	Ndiupi wenyu ungati mwana uwe ekumbila tjiwunga kampa bgwe kene? 
MAT.7.10	Kene ungati ekumbila hwobe kampa nyoka kene? 
MAT.7.11	Apa imwi nenguba muli babi muziba kupa bana benyu zwipo zwakanaka, kukulu seni kwa Tate benyu ba kudzimu kwabanowobapa zwipo zwakanaka ibo banobakumbila kene!
MAT.7.12	“Tjimwe ne tjimwe tjamunoyemula kuti bamwe bamuyitile itjo, mubayitile itjobo, ngobe oyu ndiwo nlayo ne balebesambeli.
MAT.7.13	“Nginani nge nkoba wakamanikana, ngobe nkoba wakashatha ne zila yakazhuka inoyenda ku golomodzo ngono banongina ndiwo banji. 
MAT.7.14	Koga nkoba wakamanikana ne zila inolema inoyenda ku butjilo, ndizo banoiwana bashomanana.
MAT.7.15	“Tjenjelelani balebesambeli be manyepkhwa. Banozha kumuli bakaambala makukuta e pkhwizi, koga mukati bali phele dzina bushongola. 
MAT.7.16	Mowobaziba nge zwizwalo zwabo. Apa zhambi dzotjegwa mu mihwa kene, kene makuyu mu zwishosho? 
MAT.7.17	Sa ikoko nti mmwe ne mmwe wakalulwama unozwala zwizwalo zwakalulwama ne nti wakabipa unozwala mitjelo yakabipa. 
MAT.7.18	Nti wakalulwama aungazwale mitjelo yakabipa, kakale nti wakabipa aungazwale zwizwalo zwibuya. 
MAT.7.19	Nti mmwe ne mmwe usingazwale zwizwalo zwakalulwama unotemiwa ukalashigwa mu moto. 
MAT.7.20	Ndizo mowobaziba nge zwizwalo zwabo.
MAT.7.21	“Ate mmwe ne mmwe unoti kundili, ‘She, She,’ unowongina mu bushe gwe kudzimu, koga kowongina iwoyo unothama kuda kwa Tate bangu ba kudzimu. 
MAT.7.22	Muna ilelo zhuba, banji banowoti kundili ‘She, She, apa atizolebelambeli nge zina lenyu, tikadusa meya mibi nge zina lenyu, tikathama matjenamiso makulu nge zina lenyu kene?’ 
MAT.7.23	Ipapo ndowobadwa ati, ‘Andizotongo muziba. Idwani pandili bashingi be bubi ndimwi!’
MAT.7.24	“Ndizo mmwe ne mmwe unohwa matama angu iyawa kaalondolodza unofanana ne nlume wakatjenjela wakabaka ng'umba iye pezhugwi kwe bgwe. 
MAT.7.25	Vula ikana, kukabe ne mikubila ne phepo dzikatutudza, koga ng'umba iyeyo ikasiwe, ngobe yakabe yakabakwa mu bgwe.
MAT.7.26	“Koga mmwe ne mmwe unohwa matama angu iyawa kasialondolodze unofanana ne nlume we tjilengwe wakabaka ng'umba mu nsetje. 
MAT.7.27	Vula ikana njizi dzikazhala ne phepo dzikatutudza, ng'umba iyeyo ikawa tjose.”
MAT.7.28	Jesu kati apedza kuleba izwezwi zwithu, mibunga ye bathu ikakaabadziwa ngodiya kukwe, 
MAT.7.29	ngobe wakatubula kudiya lebeswa, asingafanane ne badiyi babo be nlayo.
MAT.8.1	Jesu wakati edeluka mu dombo, mibunga mikulu ye bathu ikantobela. 
MAT.8.2	Ngono kukazha mmwe nlume egwala mapele, kazha kathigama mbeli kukwe kati, “She, ha muda, mungandipodza.”
MAT.8.3	Jesu katambunudza luboko gugwe kankutha kati kunli, “Ndoda. Pola!” Tjinyolotjo kapola. 
MAT.8.4	Ipapo Jesu kati kunli, “Ubone kuti akuna waunobudza ikoku. Koga yenda uzwilakidze ku mpirisiti, uduse tjipo tjakalebgwa ndi Mushe, ili ndakidzo mubali.”
MAT.8.5	Jesu wakati engina mu Kapenaume, nlauli we babhayani bali zana kazha kunli ekumbila 
MAT.8.6	eti, “She, nlanda wangu ulele ku nzi aatokuyenda, unogwala kwazo.”
MAT.8.7	Jesu kati kunli, “Ndowozha awompodza.”
MAT.8.8	Nlauli we babhayani bali zana kadabila kati, “She andizolizanila kuti mungangina mu ng'umba yangu. Lebani dama koga, ngono nlanda wangu unowopola. 
MAT.8.9	Ngobe ndi nthu upasi kwe nlayo, ndina babhayani pasi kwangu. Ndoti kuna hwoyu, ‘Yenda!’ kayenda, ati kuna hwouje, ‘Izha!’ kazha. Ndoti ku nlanda wangu, ‘Shinga hwoku!’ kakushinga.”
MAT.8.10	Jesu kati ehwa ikoku katjenama kwazo, ngono kati kuna bakabe bakantobela, “Ndolebesa tjose, andithu abona nthu ne nng'ompela mu Iziraela una bugalimoyo bukulu zwingapa. 
MAT.8.11	Ndoti kumuli, banjinji banowozha bedwa ku bhezhuba neku golombedzo, ngono banowogala pa tafuli na Abhurahama na Isaki na Jakubo mu bushe gwe kudzimu. 
MAT.8.12	Koga bana be bushe banowolashigwa kuzhe mu zhalima, ngono kowobe ne tjililo tjikulu kwazo ne kulobana kwe meno nge kuhwa zogwadza kwazo.” 
MAT.8.13	Ipapo Jesu kati ku nlauli we babhayani, “Yenda! Ngakukushingikalile koga sekwa wagalamoyo kuti kowojalo.”
MAT.8.13	Ndizo nlanda uwe wakapola nge tjibaka itjetjo.
MAT.8.14	Jesu kati engina mu nzi wa Pita, kabona mmezwale ba Pita bali lele bakabhakhwa nge luzhazhamo. 
MAT.8.15	Kabhata luboko gwabo, luzhazhamo gukabhuda mubali, bakamilika bakampa tjinojiwa.
MAT.8.16	Madekwana iyawo bathu bakazhisa kunli bathu banjinji bakabe bakabhakhwa nge meya mibi, ngono kadusa meya nge dama, kapodza bose banogwala. 
MAT.8.17	Oku kwakathama kuti kushingikale matama akalebgwa nge nlebesambeli Isaya eti, “Wakatola buworoworo gwedu kasenga njigwele dzedu.”
MAT.8.18	Jesu kati ebona mbunga nkulu we bathu wakampoteleka, kabe eti kutjulukigwe seli kwe gungwa. 
MAT.8.19	Ipapo N'diyi we nlayo kazha kunli kati, “N'diyi, ndowomutobela kumwe ne kumwe kwamunoyenda.”
MAT.8.20	Jesu kan'dabila kati, “Phungubgwe dzina madzete ne nyuni dzinowuluka dzina mashaka, koga iye Nkololo we Nthu aana paanobiga nsholo uwe.”
MAT.8.21	Mmwe kakale we badiyiwa babe kati kunli, “She mundiletje ndinobiganya tate bangu kutanga.”
MAT.8.22	Koga Jesu kan'dwa kati, “Unditobele, letja bafi babiganye bafi babo.”
MAT.8.23	Jesu kati engina mu n'goro, badiyiwa babe bakantobela. 
MAT.8.24	Ipapo kukamuka dutu gulu mu gungwa, mapundu e vula kangina mu n'goro. Koga Jesu wakabe akaizela. 
MAT.8.25	Badiyiwa bakammusa bakati, “She, mutitjidze tonyungila mu vula!”
MAT.8.26	Kabadabila kati, “Bathu be bugalimoyo butukununu ndimwi! Motjisiwa ngeni?” Ipapo kamilika katjemela phepo ne gungwa, ngono kukabe ne kunyalala kukulu.
MAT.8.27	Balume ibabo bakakaabala kwazo, bakati, “Nthu wakatini iwoyu unohwiligwa nge phepo nenge gungwa dumbu?”
MAT.8.28	Jesu wakati eswika seli mu ntuthu unoyi Gerasa, balume babili bakabhakhwa nge meya mibi bakanshanganidza bedwa ku zwikumbu. Bakabe bana bushongola kwakabe kusina ungapinda nge zila iyeyo. 
MAT.8.29	Ngono bakamimila beti, “Unoshakani mutili kene Nkololo we Ndzimu? Apa wazha kuwotihwisa zogwadza tjibaka tjisathu tjikaswika kene?”
MAT.8.30	Hwotji njinji dzakabe dzifula thambgwana kudwa pabali. 
MAT.8.31	Meya mbi ikakumbila Jesu iti, “Ha utidusa, utitatile mu hwotji idzedzi.”
MAT.8.32	Kati ku ili, “Yendani!” Ndizo ikabhuda ikanongina mu hwotji, ngono, danga lose le hwotji likapadzamuka likatizha nge phili yakakunguluka. Danga lose ilelo le hwotji likawila mu gungwa likafila mu vula.
MAT.8.33	Bathu bakabe bakalisa hwotji bakatizhila ku nzi, bakanoleba kose ne tjaka shingikalila balume bakabe bakabhakhwa nge meya mibi. 
MAT.8.34	Ipapo nzi wose ukakulumuka kunoshanganidza Jesu. Bakati bembona bakankumbila kuti abhude mu ntuthu wabo.
MAT.9.1	Jesu wakangina mu n'goro kabgwilila seli ku nzi wa kanyi kwabo. 
MAT.9.2	Ngono bathu bakazhisa nlume kunli wakalobgwa nge gulukadzi akasengwa nge thobo. Jesu kati ebona kugalamoyo kwabo, kati kuna wakalobgwa nge gulukadzi, “Simamoyo, nkololo wangu, ndakuzwiibhatigwa matjinyo awo.”
MAT.9.3	Ipapo bamwe be badiyi be nlayo bakati behwa ikoku bakalebesana beti, “Nlume iwoyu unotuka Ndzimu!”
MAT.9.4	Nge kuziba mikumbulo yabo, Jesu kati kubali, “Ini mukumbula mikumbulo yakabipa mu mimoyo yenyu? 
MAT.9.5	Ndikupi kulelu kuti, ‘Matjinyo awo waazwiibhatigwa,’ kene kuti, ‘Milika uyende?’ 
MAT.9.6	Ngono kuti ndizo muzibe kuti iye Nkololo we Nthu una ndaulo mu shango ye kuzwiibhatigwa matjinyo.” Ndizo ipapo kati kuna wakalobgwa nge gulukadzi, “Milika, tola thobo iyo uyende kanyi.”
MAT.9.7	Ndizo kamilika kayenda kanyi kwabo. 
MAT.9.8	Kukati mbunga we bathu ubona ikoku, ukabe ne kutja, ukakudza Ndzimu, iwo wakapa bathu ndaulo yakajali.
MAT.9.9	Jesu kadwa paakabe alipo kayenda ngono kabona nlume unoyi Matewu ali gele pa bugalo gwe bakhethisi. Jesu kati kunli, “Unditobele.”
MAT.9.9	Ndizo Matewu kamilika kantobela.
MAT.9.10	Jesu kati atjimu ng'umba ya Matewu eja, bakhethisi ne batjinyi* banjinji bakazha bakaja naye ne badiyiwa babe. 
MAT.9.11	Bafarasi bakati bebona ikoku bakabhuzwa badiyiwa ba Jesu beti, “Ini n'diyi wenyu eja ne bakhethisi ne batjinyi kene?”
MAT.9.12	Jesu kati ehwa ikoku kati, “Ate bathu banomuka zubuyanana banoshaka ng'anga koga bagwele ndibo banoshaka ng'anga. 
MAT.9.13	Ndizo yendani munozwidiya kuti oku kodwani, ‘Ndoshaka mahwilo ngoni, kusi tjibhayilo.’ Andizozha kuwodana balulwami, koga ndakazha kuwodana batjinyi.”
MAT.9.14	Ipapo badiyiwa ba Johani bakazha kuna Jesu bakambhuzwa bakati, “Ini iswi ne Bafarasi tizwinyima zojiwa, koga badiyiwa babo basingazwinyime izo?”
MAT.9.15	Jesu kabashandula nge bhuzo eti, “Apa bathu bakokiwa ndobolo bangalila nkwasha atji nabo tjini? Koga misi inowozha ye kuti batolegwe nkwasha, ipapo ndiko kwabanowozwinyima zojiwa.”
MAT.9.16	Akuna unolonga nguli tshwa mu tjiambalo tjikulukugwi, ngobe nguli tshwa inowobuya ngono ikashweshwana, ndizo kupaluka kukapindilila. 
MAT.9.17	Akuna nthu unodila nkumbi ntshwa mu makukhwa makulukugwi. Ha angadila, makukhwa anowophutuka, nkumbi ukatebuka, ngono makukhwa katjinyika. Nkumbi ntshwa unodigwa mu makukhwa matshwa, ngono kose kukatjengeteka.
MAT.9.18	Kati atjaleba ikoku nabo, kukazha ntungamili we nzi kathigama mbeli kukwe kati, “Nkololokadzi wangu wafa sangwenu. Ngono izha umbige maboko awo ndizo unowotjila.”
MAT.9.19	Jesu kamilika kantobela ne badiyiwa babe.
MAT.9.20	Ipapo nkadzi wakabe ana makole ali gumi lina mabili egwala e bhizha malopa, kazha shule kukwe kabhata lupeto gwe tjiambalo tjitje. 
MAT.9.21	Ngono nkadzi kati mu nkumbulo uwe, “Ha ndingakutha tjiambalo tjitje koga, ndowopola.”
MAT.9.22	Jesu katjebuka, kambona ngono kati kunli, “Sima nkololokadzi wangu, kugalamoyo kuko kwakupodza.” Ipapo nkadzi iwoyo kapola.
MAT.9.23	Jesu kati engina mu ng'umba ye nlauli ebona balidzi be nyele ne mbunga we bathu upoyongana, 
MAT.9.24	kati kubali, “Idwani ipapa. Mmwanadi aazofa ulele.” Koga bakanseka mahanya. 
MAT.9.25	Mbunga we bathu wakati wadusigwa kuzhe, kangina mukati kambhata nge luboko, ngono mmwanadi kamilika. 
MAT.9.26	Thawu dza ikoku dzikaandama nge ntuthu iwoyo wose.
MAT.9.27	Jesu kati edwa ipapo balume babili be mapofu bakantobela bedanilila beti, “Utihwile ngoni Nkololo wa Dafite!”
MAT.9.28	Kati engina mu ng'umba, balume ibabo be mapofu bakazha kunli, ngono kababhuzwa kati, “Mogalamoyo kene kuti ndingakuyita ikoku?”
MAT.9.28	Bakadabila beti “Ee, She.”
MAT.9.29	Ipapo kabhata mesho abo eti, “Nge kugalamoyo kwenyu ngakuyitikale mumuli.” 
MAT.9.30	Mesho abo kapofunuka. Jesu kakowomedza eti, “Mubone kuti akuna waziba ngekwa ikoku.”
MAT.9.31	Koga bakabhuda bakaandamisa tjilumbi tjitje mu ntuthu iwoyo wose.
MAT.9.32	Bakati batjayenda, mmwe nlume we mbebebe wakabe akasungwa nge meya mibi, kazhisiwa kuna Jesu. 
MAT.9.33	Ngono kukati meya mbi wadusiwa, nlume iwoyo we mbebebe kalebeleka. Mbunga we bathu ukakaabala ukati, “Akuna tjinonga itjetji tjakatongo bong'wa mu Iziraela.”
MAT.9.34	Koga Bafarasi bakati, “Unodusa meya mibi eshingisa she we meya mibi.”
MAT.9.35	Jesu kapalama mizi yose ne mizana ediya mu ng'umba dzabo dze mitembezelo esumikila ndebo mbuya ye bushe gwe kudzimu kakale epodza njigwele dzose ne buworoworo gose. 
MAT.9.36	Kati ebona mibunga ye bathu kabahwila zogwadza, ngobe bakabe bedziyidzika basina bhatsho, benga pkhwizi dzisina nlisi. 
MAT.9.37	Ipapo kati ku badiyiwa babe, “Kuvuna kukulu kulu koga bavuni bashomanana. 
MAT.9.38	Ndizo kumbilani kuti She we ndimo atumile bavuni ku nnda uwe.”
MAT.10.1	Jesu wakadana badiyiwa babe bali gumi lina babili kabapa ndaulo pezhugwi kwe meya mibi, kuti baiduse ne kupodza bugwele ne buworoworo gumwe ne gumwe. 
MAT.10.2	Awa ndiwo mazina e batumwa bali gumi lina babili. We kutanga ndi Simoni iye unoyi Pita na Enduru nnung'una uwe na Jakubo nkololo wa Zebhedi na Johani nnung'una uwe, 
MAT.10.3	na Filipo na Bhatolomeo na Tomasi na Matewu wakabe ali nkhethisi na Jakubo nkololo wa Alifeo na Tadeo 
MAT.10.4	na Simoni wakabe egwila sununguko ye bathu na Judasi Isikariyoti, iye wakawonga Jesu.
MAT.10.5	Ibaba bali gumi lina babili, Jesu wakabatuma ebalaya sahwoku, “Musitongoyenda pakati kwe Bezwitjaba kene kuli kungina mu mizi ye Basamariya.* 
MAT.10.6	Koga yendani ku pkhwizi dze ng'umba ye Iziraela dzakalashika. 
MAT.10.7	Muyende musumikila muti, ‘Bushe gwe kudzimu gwasedzela.’ 
MAT.10.8	Mupodze bagwele, mumuse bafi, mupodze banogwala mapele. Muduse meya mibi. Makapiwa musingalipisiwe, namwibo ipani musingalipise. 
MAT.10.9	Musitongosenga golide kene siliva kene khopa mu mmwandabula yenyu. 
MAT.10.10	Musitongosenga gobhodo mu gwendo gwenyu kene zwiambalo kene bokhwebana kene ludozo, ngobe nshingi unofanigwa ngopiwa zojiwa zwizwe.
MAT.10.11	“Nzi mmwe ne mmwe kene nzana wamunoswika muuli, shakani nthu wakafanila mugale naye kuswikila mubhuda ipapo. 
MAT.10.12	Muti mungina mu nzi mudumilise. 
MAT.10.13	Ha nzi iwoyo wakafanigwa nge kunyalala, kunyalala kwenyu kube muuli, ha usakafanila, kunyalala kwenyu ngakubgwilile kumuli. 
MAT.10.14	Iye usingawomuamutjila kene usingawohwilila matama enyu muwole gumbo lenyu ha mubhuda mu ng'umba iyeyo kene nzi iwoyo. 
MAT.10.15	Ndolebesa tjose nditi, sumikiliso inobendelu mu mizi ye Sodoma ne Gomora mu zhuba le kusumikilisiwa kupinda ye nzi iwoyo.
MAT.10.16	“Mubone! Ndomutuma munga pkhwizi dzipakati kwe phele. Tjenjelani se nyoka mube basina nlandu se njiba. 
MAT.10.17	Yelani njele bathu, ngobe banowomuyisa ku Makulukota* bakamuloba mu ng'umba dzabo dze mitembezelo, 
MAT.10.18	banowomukwebela mbeli kwe balauli na boshe bakulu nge kwangu. Ngekujalo mowobe mupa butendeki* mbeli kwabo ne Bezwitjaba nge kwangu. 
MAT.10.19	Ngono ha bemusunga musidziyidzike ngekwe kuti mowolebani nenge kuti mowotjileba tjini. Nge tjibaka itjetjo mowopiwa tjamunowoleba, 
MAT.10.20	ngobe kowobe kusingalebeleke imwi, koga kowobe kulebeleka Meya ya Tate benyu.
MAT.10.21	“Nthu unowosungisa ikamu tjitje kuti tjibulawe na tate bakasungisa mwana wabo kuti abulawe, bana banowopandukila bazwadzi babo bakabasungisa kuti babulawe. 
MAT.10.22	Bathu bose banowomubenga nge kwangu, koga iye unobhatilila kunoti ku bupelo unowotjidziwa. 
MAT.10.23	Ha mudziyidziwa mu nzi mmwe tizhilani ku mmwe. Ndolebesa nditi, amutowoyenda mukashanganya mizi yose ye Iziraela Nkololo we Nthu asathu kazha.
MAT.10.24	“N'diyiwa aangabe nkulu mu n'diyi uwe, kene nlanda aangabe nkulu muna tetshi uwe. 
MAT.10.25	Kwakalizana kuti n'diyiwa alizane ne n'diyi uwe ne nlanda kuti alizane na tetshi uwe. Ha iye nsholo we nzi akadang'wa kuyi Bheelizebhuli,* be nzi uwe ibo banowodang'wa saikoko kungapani kene!
MAT.10.26	“Ndizo musibatje, ngoti akuna tjakazwimbiwa tjisingawozumbunugwa kene tjakasumbikala tjisingawozibgwa. 
MAT.10.27	Tjandinomubudza mu zhalima mutjilebe mu tjedza, tjamunohwa tjinyebezegwa mutjiandamise.
MAT.10.28	Musitje ibabo banobulaya mbili koga basingatubule kubulaya meya. Bukulu itjani iye iwoyo ungalobesa kose meya ne mbili mu moto usingadzime. 
MAT.10.29	Apa zhazho mbili adzitotengesiwa nge peni ing'ompela, koga kusina ing'ompela yadzo ingawila pasi kuzhe kwe kuda kwa Tate benyu kene. 
MAT.10.30	Nenge mavudzi e nsholo wenyu akabagwa wose. 
MAT.10.31	Ndizo musitje, ngobe mopinda zhazho dzili njinji.
MAT.10.32	“Iye unowoleba kuti unami mbeli kwe bathu, namibo ndowoleba kuti ndi naye mbeli kwa Tate bangu ba kudzimu. 
MAT.10.33	Koga iye unowondizwilandula mbeli kwe bathu, namibo ndowonzwilandula mbeli kwa Tate bangu ba kudzimu.
MAT.10.34	“Musikumbule kuti ndakazha kuwozhisa mbakiso mu shango. Aandizozha kuwozhisa mbakiso koga ndakazhisa thumo. 
MAT.10.35	Ndazha kuwogwisanya nthu na Tate babe, nkololokadzi na mmeyabe, nlongo na mmezwale babe 
MAT.10.36	zwita zwe nthu kowobe ibabo be nsha uwe!
MAT.10.37	“Iye unoda tate babe kene mmeyabe kupinda imi aazondifanila na iye unoda nkololo kene nkololokadzi uwe kupinda imi aazondifanila. 
MAT.10.38	Na iye usingatole tjileyanyo tjitje kanditobela aazondifanila. 
MAT.10.39	Iye unowana butjilo gugwe gowonlashikila. Iye unolashikigwa nge butjilo gugwe nge kwangu unowoguwana.
MAT.10.40	“Iye unomuamutjila unoamutjila imi na iye unoamutjila imi unoamutjila wakandituma. 
MAT.10.41	Iye unoamutjila nlebesambeli, ngobe ali nlebesambeli unowoamutjila mbhayilo we nlebesambeli, na iye unoamutjila nlulwami, ngobe ali nlulwami, unowoamutjila mbhayilo we nlulwami. 
MAT.10.42	Iye unopa mmwe wa ibaba batukununu kene uli nkombe we vula inotothola, ngobe ali n'diyiwa, ndolebesa ndoti kumuli, aatowolashikigwa nge mbhayilo uwe.”
MAT.11.1	Kwakati Jesu apedza kulaya badiyiwa babe bali gumi lina babili, kudwa ipapo kayenda kunodiya ne kunosumikila mu mizi yabo.
MAT.11.2	Johani kati ali mu ng'umba ye busungwa kahwa ngekwe mishingo ya Kirisiti katuma badiyiwa babe 
MAT.11.3	kunombhuzwa beti, “Apa ndiwe wakafanila kuzha kene tilindile mmwe?”
MAT.11.4	Jesu kadabila eti, “Yendani munobikila Johani tjamunohwa nenge tjamunobona. 
MAT.11.5	Mapofu anopofunuka, zwilema zoyenda, banogwala mapele banopodziwa, mabhubuzebe anohwa, bafi banomusiwa ne ndebo mbuya inosumikigwa ku bashayi. 
MAT.11.6	Wakakombolegwa iye usingakuthike nge kwangu.”
MAT.11.7	Kukati badiyiwa ba Johani boyenda Jesu katangisa kulebeleka ne mbunga we bathu ngekwa Johani ebhuzwa eti, “Ini tjamakayendila kunobona ku tjilambanyika? Apa makabe munobona lushanga guzunguziwa nge phepo kene? 
MAT.11.8	Akusakajalo makabe manobonani ngono? Makabe manobona nthu wakaambala zwiambalo zwakanaka kene? Bonani, ibabo bakaambala zwiambalo zwakanaka bamu ng'umba dza boshe. 
MAT.11.9	Makabe manobonani ngono? Kunobona nlebesambeli kene? Ee, ndomubudza tjose, na iko makabona nkulu kupinda nlebesambeli. 
MAT.11.10	Oyu ndiye wakakwagwa nge kukwe kuyi, ‘Ndowotuma ntumwa wangu mbeli kuko iye unowolulwamisa zila iyo mbeli kuko.’ 
MAT.11.11	Ndolebesa ndoti kumuli, pakati kwabo bakazwagwa nge bakadzi akuna wakaleliwa nkulu pana Johani we N'dubiki; nenguba iye ntukunu tjose mu bushe gwe kudzimu ali nkulu panli. 
MAT.11.12	Kudwa mu mazhuba a Johani we N'dubiki kudzina kube ngwenu, bushe gwe kudzimu gongingwa nge masimba, ne bana masimba banogutola nge masimba. 
MAT.11.13	Hwalo dze balebesambeli bose ne nlayo dzakalebesambeli kuswikila Johani ezha. 
MAT.11.14	Ndizo ha kuli kuti moda kuamutjila, ndiye Elija wakabe ewozha. 
MAT.11.15	Iye una zebe dze kuhwa, ngaahwe.
MAT.11.16	“Bathu bangwenu ndingabafanidzanya ngeni kene? Banonga bana bali gele pa thanga bedana babanozana nabo beti, 
MAT.11.17	‘Tamulidzila nyele mukasizane, tikamba lumbo gwe tjililo koga mukasilile.’ 
MAT.11.18	Johani wakazha asingaje kakale asingang'we, ngono bakati, ‘Una meya mbi.’ 
MAT.11.19	Nkololo we Nthu wakazha eja kakale eng'wa, ngono bakati, ‘Bonani, eli govu le tjidakwa ne nzwalani we bakhethisi ne batjinyi.’ Koga butjenjedu golakidziwa kuti gu malebeswa nge mishingo yago.”
MAT.11.20	Ipapo Jesu katangisa kasola mizi yaakati muili kashinga bunji gwe matjenamiso awe, ngobe basakashanduka mu matjinyo abo. 
MAT.11.21	“Yee mme wee! Wapalala iwe Korazini! Yee mme wee! Wapalala iwe Bhetisaida! Ha matjenamiso akashingwa mumuli ha akabe ashingwa mu mizi ye Tire ne Sidoni bathu bako banobe bakashandukila ku Ndzimu ntolo, bakaambala masaka* bali gele mu nlota. 
MAT.11.22	Koga ndomudwa nditi mu zhuba le sumikiliso, sumikiliso inobendelu mu bathu be Tire ne Sidoni pana yenyu. 
MAT.11.23	Nawe nzi we Kapenaume, apa unowomilidzigwa kudzimu kene? Aa, unowodelusigwa pasi, ku bugalo* gwe bafi. Ha matjenamiso akashingwa mukuli akabe ashingwa mu Sodoma, nzi iwoyu unobe uli yapo na nasi. 
MAT.11.24	Koga ndomudwa nditi, mu zhuba le sumikiliso, sumikiliso inowobendelu mu bathu be Sodoma pamuli mu zhuba le kusumikilisiwa.”
MAT.11.25	Nge tjibaka itjetjo Jesu kati, “Ndomuboka Tate, She we Kudzimu ne shango, ngobe makasumbikila zwithu izwezwi batjenjedu ne bakadiyika, koga mukazwizumbunulila basakadiyika. 
MAT.11.26	Ee, Tate, ngobe oku kwakabe kumushathisa.
MAT.11.27	“Zwithu zose zwakapiwa imi ndi Tate bangu. Akuna unoziba Nkololo kuzhe kwa Tate, kakale akuna unoziba Tate kuzhe kwe Nkololo na ibabo Nkololo baanoshaka iye kubabudza kuti na ibo babazibebo.
MAT.11.28	“Izhani kundili imwi makanyala kakale munolemegwa, ndowomunyalulusa. 
MAT.11.29	Muzwitilike jokwi
MAT.11.30	Ngobe jokwi langu lilelu ne ntolo wangu nlelu.”
MAT.12.1	Mu tjibaka itjetjo Jesu kapalama minda mu zhuba le Sabata. Badiyiwa babe bakabe bana zhala ndizo bakatangisa kamwaula zwiyako mu nnda kuti baje. 
MAT.12.2	Bafarasi bakati bebona ikoku bakati kunli, “Bona! Badiyiwa babo banothama tjisimu nlayo nge zhuba le Sabata.”
MAT.12.3	Kati kubali, “Amuzobala kuti Dafite ne baakabe anabo bakati bakathamani bana zhala kene? 
MAT.12.4	Wakangina mu Ng'umba ye Ndzimu, ngono iye ne baakabe anabo bakaja zwiwunga zwinopiwa Ndzimu, koga nge nlayo zwakabe zwili zwiwunga zwe Bapirisiti koga. 
MAT.12.5	Amuzobala mu nlayo kuti mu zhuba le Sabata Bapirisiti banoshinga mu Ng'umba ye Ndzimu banotjuluka nlayo we zhuba le Sabata, koga bakabe basina nlandu kene? 
MAT.12.6	Ndomubudza kuti iye nkulu pa Ng'umba ye Ndzimu upano. 
MAT.12.7	Ha mabe makaziba kuti matama iyawa anodwani anoti, ‘Ndoshaka mahwilo zogwadza, kusi tjibhayilo,’ mobe musakabona nlandu basina nlandu. 
MAT.12.8	Ngobe Nkololo we Nthu ndi She we Sabata.”
MAT.12.9	Wakayendila mbeli kudwa ipapo, ngono kangina mu ng'umba yabo ye mitembezelo. 
MAT.12.10	Ipapo kwakabe kuna nlume una luboko gwakashweshwana. Kwakabe kuna bathu bakabe beshaka tjimwe tjabangabona Jesu nlandu nditjo, ngono bakabhuzwa Jesu bakati, “Apa kumu nlayo kupodza nge zhuba le Sabata kene?”
MAT.12.11	Kati kubali, “Apa ndiupi wenyu ungati ana pkhwizi ing'ompela yawila mu gomba nge Sabata, kasiyiduse kene? 
MAT.12.12	Ngono nthu iye unopinda pkhwizi kungapani kene! Ndizo kumu nlayo kuyita ndulamo nge zhuba le Sabata.” 
MAT.12.13	Ipapo kati ku nlume iwoyo, “Tambunudza luboko gugo.”
MAT.12.13	Ndizo nlume iwoyo kagutambunudza gukapola tjose gukafanana ne gumwe. 
MAT.12.14	Koga Bafarasi bakabhuda bakanolangana sekwa bangabulaya Jesu.
MAT.12.15	Jesu wakabe abona tjabanoshaka thama ngono, kabhuda mu magalo iyawo. Banjinji bakantobela, ngono kabapodza bose, 
MAT.12.16	kakowomedza kuti bashaye wababudza kuti ndiye ani. 
MAT.12.17	Oku kwakabe kuli kuti kushingikale matama akalebgwa nge nlebesambeli Isaya eti,
MAT.12.18	“Hwoyu nlanda wangu wandakashalula,
MAT.12.18	iye wandinoda, wandinoshatha munli.
MAT.12.18	Ndowodelusila Meya yangu munli,
MAT.12.18	ngono unowozibisa nge kwe ndulamo muna Bezwitjaba.
MAT.12.19	Aatokakabadzana ne nthu kene kulonga zhoba,
MAT.12.19	akuna unowohwa hwi lile mu dzizila.
MAT.12.20	Lushanga gwakakombama aatoguvuna,
MAT.12.20	ne luvone gunothungayila aatowogudzima,
MAT.12.20	kudzina etungamilila ndulamo mu kukunda.
MAT.12.21	Bezwitjaba banowogalabgwe munli.”
MAT.12.22	Ipapo bakazhisa kunli nlume wakabe akasungwa nge meya mbi ali bhofu kakale ali mbebebe, ngono Jesu kampodza, ndizo kalebeleka kakale kabona. 
MAT.12.23	Bathu bose bakatjenama kwazo bakati, “Apa ungabe ali Nkololo wa Dafite iwoyu kene?”
MAT.12.24	Ngono Bafarasi bakati behwa ikoku bakati, “Nlume iwoyu unotata meya mibi ndi Bheelizebhuli koga, iye she we meya mibi.”
MAT.12.25	Jesu ngekuziba mikumbulo yabo kati kubali, “Bushe gumwe ne gumwe gwakazwithubukanya gowokolomoka, kakale akuna nzi kene nsha wakazwithubukanya inowobakika. 
MAT.12.26	Satani ha etata Satani, wakathubukana nge kukwe, bushe gugwe gungasima tjini kene? 
MAT.12.27	Ngono ha kuli kuti ndodusa meya mibi na Bheelizebhuli, bakololo benyu ibo banoidusa nayani? Ndizoke, banowobe basumikilisi benyu. 
MAT.12.28	Koga ha kuli kuti ndodusa meya mibi nge Meya ye Ndzimu, ipapo bushe gwe Ndzimu gwatjiswika mumuli.
MAT.12.29	“Kene, apa nthu ungangina mu ng'umba ye nlume wakasima tjini katapa thundu iye asasunga iwoyo nlume wakasima kutanga? Ipapo ekotapa ng'umba iye.
MAT.12.30	“Iye usimile nami unonyanyayidzana nami, na iye usingakubunganye nami, unopaladza. 
MAT.12.31	Ndizo ndomubudza nditi, jinyo limwe ne limwe ne kutuka Ndzimu kwe bathu kowozwiibhatigwa, koga kutuka Meya yakayengemala aatokuzwiibhatigwa. 
MAT.12.32	Iye unonyanyayidza Nkololo we Nthu, unowozwiibhatigwa, koga iye unonyanyayidza Meya yakayengemala aatowozwiibhatigwa, mu misi iyeyo kene mu misi inozha.
MAT.12.33	“Itani kuti nti ululwame, ngono zwizwalo zwawo zowolulwamabo, kene itani nti kuti ubipe zwizwalo zwawo zwobipabo, ngobe nti unozibgwa nge zwizwalo zwawo. 
MAT.12.34	Bana be nyoka ndimwi! Mungati muli babi mukaleba tjakalulwama tjini? Nlomo unoleba tjizhele mu moyo. 
MAT.12.35	Nthu wakalulwama unodusa bubuya mu fumwa iye yakanaka ne nthu wakabipa unodusa bubi mu fumwa iye yakabipa.
MAT.12.36	“Koga ndomubudza nditi, bathu banowobe ne kuzwidabiligwa mu zhuba le kusumikilisiwa mu dama limwe ne limwe le butjapa labakaleba. 
MAT.12.37	Ngobe mowolulwamisiwa nge matama enyu kakale mukabong'wa nlandu nge matama enyu.”
MAT.12.38	Ipapo bamwe be Bafarasi ne badiyi be nlayo bakati kunli, “N'diyi, toshaka kubona tjilakidzo tjinodwa kumuli.”
MAT.12.39	Jesu kabadabila kati, “Bathu ndimwi bangwenu babiibi kakale musingagagwebgwe nge Ndzimu moshaka tjilakidzo, ngono akuna tjilakidzo tjamunowopiwa kuzhe kwe tjilakidzo tje nlebesambeli Jona. 
MAT.12.40	Koga sa Jona akabe mu ntumbu we hwobe hwulu mazhuba matatu ne masiku matatu, sa ikoko Nkololo we Nthu unowobe mu ikumbu mazhuba matatu ne masiku matatu. 
MAT.12.41	Balume be Ninive banowomuka ne bathu ibaba bangwenu mu nsi we kusumikilisiwa, bakababona nlandu, ngobe ibo bakashandukila matjinyo abo pa kusumikila kwa Jona, ngono ngwenu bonani, iye nkulu pana Jona upano. 
MAT.12.42	Nfumakadzi we burwa unowoma ne bathu ibaba bangwenu mu zhuba le kusumikilisiwa, ngono kababona nlandu, ngobe wakazha edwa ku phelelo dze shango kuwohwilila butjenjedu gwa Solomoni, ngono bonani, iye nkulu pana Solomoni upano.
MAT.12.43	“Ha meya mbi ibhuda mu nthu, inopinda mu magalo akawoma ishaka kunyaluluka, koga isingakuwane. 
MAT.12.44	Ipapo unoti, ‘Ndowobgwilila ku ng'umba yangu yandakadwa muili.’ Ha iswika, inowana ng'umba iyeyo isina mmwe umuili, yakatshwayigwa, kakale yakabiganyika. 
MAT.12.45	Ipapo inowoyenda ikanotola meya mimwe ili kutendeka mibi kuupinda, ngono ibe ingina igala mukati. Ngono tjimo tje nthu iwoyo tje bupelo tjokobipa kupinda tje kutanga. Ndiko sekwa kunowobe iko nge bathu bangwenu bakabipa.”
MAT.12.46	Jesu kati atjalebeleka ne bathu, mmeyabe ne banung'una babe bakama kuzhe, bekumbila lebeleka naye. 
MAT.12.47	Mmwe kabudza Jesu kati, “Mmeyabo ne banung'una babo bamile pazhe banokumbila lebeleka nawe.”
MAT.12.48	Kadabila nlume wambudza kati, “Mmeyangu ndiani ne banung'una bangu ndiboani?” 
MAT.12.49	Katendeka badiyiwa babe ngono kati, “Aba ndibo mmeyangu ne banung'una bangu. 
MAT.12.50	Iye unoshinga kuda kwa Tate bangu ba kudzimu ndiye nnung'una wangu ne hazwadzi yangu na mmeyangu.”
MAT.13.1	Mu zhuba ilelo zwalo Jesu wakabhuda mu ng'umba kanogala pa gungwa. 
MAT.13.2	Mibunga ye bathu ikankubunganila, kadzina kangina mu n'goro kagala muuli, bathu bose bali mile mu phili ye gungwa. 
MAT.13.3	Ipapo wakababudza zwithu zwinjinji nge zwifaniso eti,
MAT.13.3	“Ndzwali wakabhuda enodzwala. 
MAT.13.4	Ngono kati edzwala, imwe mbewu ikawila mu zijana, ngono nyuni dzikazha dzikaija. 
MAT.13.5	Imwe ikawila mu lushale, ngono ikashaya mavu akalizanila. Yakatjimbidza kumela, ngobe kwakabe kusina mavu manjinji akaivukidza. 
MAT.13.6	Koga kukati zhuba libhuda, mmela ukatshwa ngono ukawoma, ngobe usina midzi. 
MAT.13.7	Imwe mbewu ikawila pakati kwe mihwa, ngono mihwa ukakula ukadzipa mmela. 
MAT.13.8	Kakale imwe mbewu ikawila mu mavu mabuya ikazwala zwizwalo zwinopinda zwakadzwagwa ka zana (100), imwe kuli makumi matathatu (60), imwe kuli makumi matatu (30). 
MAT.13.9	Iye una zebe, ngaahwe.”
MAT.13.10	Badiyiwa babe bakazha kunli bakambhuzwa beti, “Ini ulebeleka ne bathu ibaba nge zwifaniso kene?”
MAT.13.11	Kabashandula eti, “Zibo ye masazibgwe e bushe gwe kudzimu yakapiwa imwi koga ibo abazoipiwa. 
MAT.13.12	Iye unohwa unowopiwa kuhwisisa, ndizo unowohwisisa nge buzhalo, koga iye usingahwe ne tjitukununu tjaanohwisisa unowotjitolegwa. 
MAT.13.13	Ndizo ndilebeleka nabo nge zwifaniso, ngobe ne bakalinga abatobona ne bakahwilila abatohwa kakale abatohwisisa. 
MAT.13.14	Nge kwabo, kowoshingikala tjakalebgwa nge nlebesambeli Isaya eti,
MAT.13.14	‘Nge malebeswa mowohwa koga musingahwisise;
MAT.13.14	nge malebeswa mowobona koga musingabonesese,
MAT.13.15	ngobe mimoyo ye bathu ibaba yakakukutala,
MAT.13.15	ne zebe dzabo dzolema kuhwa,
MAT.13.15	kakale bakazwimba mesho abo.
MAT.13.15	Ha babe bangabona nge mesho abo,
MAT.13.15	bakahwa nge zebe dzabo,
MAT.13.15	bakahwisisa nge mimoyo yabo,
MAT.13.15	bakashandukila kundili, ndabe ndingabapodza.’
MAT.13.16	“Akakombolegwa mesho enyu, ngobe anobona ne zebe dzenyu dzakakombolegwa ngobe dzohwa. 
MAT.13.17	Ndolebesa ndoti, balebesambeli banjinji ne balulwami, bakayemula kubona tjamunobona koga bakasitjibone ne kuhwa tjamunohwa koga bakasitjihwe.
MAT.13.18	“Tjihwililani kuti tjifaniso tje ndzwali tjodwani. 
MAT.13.19	Ha mmwe ehwa dama le bushe asingalihwisise, mbi unozha kadzamula tjadzwagwa mu moyo uwe. Eyi ndiyo mbewu yakadzwagwa mu zijana. 
MAT.13.20	Yakadzwagwa mu lushale imilile nthu unohwa dama kaliamutjila tjinyolotjo nge kushatha. 
MAT.13.21	Koga se asina midzi, unolibhata tjibaka tjifupi koga. Kudziyila ne kuhwisiwa zogwadza ngekwe dama koti kuzha, katjimbidza awa mu kugalamoyo. 
MAT.13.22	Yakadzwagwa pakati kwe mihwa imilile nthu unohwa dama ngono kudziyidzika nge zwe butjilo igogu kose nenge butjengedzi gwe fumwa zwikalidzipa, kukayita kuti lishaye zwizwalo. 
MAT.13.23	Koga yakadzwagwa mu mavu mabuya imilile nthu unohwa dama kalihwisisa. Unodusa zwizwalo zwinopinda zwakadzwagwa kuli zana (100), nge tjimwe tjibaka kuli makumi matathatu (60), ngono tjimwe tjibaka kuli makumi matatu (30).”
MAT.13.24	Jesu kababudza tjimwe tjifaniso eti, “Bushe gwe kudzimu gungafanidzanyiwa ne nthu wakadzwala mbewu mbuyanana mu nnda uwe; 
MAT.13.25	koga kukati bathu bakayizela, tjita tjitje tjikazha tjikadzwala gotsha pakati kwe mathunde, ngono tjibe tjiyenda. 
MAT.13.26	Kukati mathunde ekula edusa zwizwalo, gotsha na ilo likabhuda. 
MAT.13.27	Balanda be mweni we nnda bakazha kunli bakati, ‘Tetshi, apa amuzobe madzwala mbewu mbuyanana mu nnda wenyu kene? Ini nnda una makotsha?’ 
MAT.13.28	Kati kubali, ‘Kuna tjita tjakathama ikoku.’ Balanda bakambhuzwa bakati, ‘Apa moshaka kuti tiyende tinolisimula kene?’ 
MAT.13.29	Kashandula eti, ‘Aa, ngobe mowoti musimula makotsha, mukadwa musimulilanya ne mathunde. 
MAT.13.30	Letjani kukule kose kuswikila nsi we kuvuna. Nge nsi iwoyo ndowobudza bavuni nditi, Kutanga kubunganyani makotsha muasunge nge zwishwa kuti apisiwe, kudwapo mu kubunganye mathunde mualonge mu dula langu.’ ”
MAT.13.31	Kababudza tjifaniso tjimwe eti, “Bushe gwe kudzimu gofanana ne shanga tukununu ye lusaba, yakati nthu kaitola kaidzwala mu nnda uwe. 
MAT.13.32	Ndiyo mbewu tukununu tjose mu mbewu dzose, koga ha ikula ndiyo inobe hwulu pa matenjana wose, ngono inobe nti, nyuni kwadzinozha dzikabaka mashaka mu thabi dzawo.”
MAT.13.33	Kababudza tjimwe tjifaniso eti, “Bushe gwe kudzimu gonga mbidzo yakatogwa nge nkadzi kaishanganya ne bgwisa gunjinji gwe tjiwunga kudzina bgwisa gose gubila.”
MAT.13.34	Jesu wakaleba zwithu zose izwezwi ku mibunga ye bathu nge zwifaniso. Akuna tjaakababudza asingashingise tjifaniso. 
MAT.13.35	Oku kwakabe kuli kuti kusiwile pasi matama akalebgwa nge nlebesambeli eti,
MAT.13.35	“Ndowozhula nlomo wangu nge zwifaniso,
MAT.13.35	ndowoleba tjakabe tjakasumbikala
MAT.13.35	kudwa mu kubumbiwa kwe shango.”
MAT.13.36	Ipapo kasiya mbunga we bathu kangina mu ng'umba. Badiyiwa babe bakazha kunli beti, “Utitjenesele tjifaniso tje gotsha mu nnda.”
MAT.13.37	Kadabila eti, “Oyu wakadzwala mbewu yakalulwama Nkololo we Nthu. 
MAT.13.38	Nnda i shango, ngono mbewu mbuyanana imilile bana be bushe. Gotsha bana be mbi, 
MAT.13.39	ne tjita tjinobadzwala ndiye Nvanganyi. Kuvuna kodwa bupelo gwe shango, ngono bavuni batumwa be kudzimu. 
MAT.13.40	Koga se gotsha lisimugwa likapisiwa mu moto, kowobe kwakajalo mu bupelo gwe shango. 
MAT.13.41	Iye Nkololo we Nthu unowotuma batumwa babe, ngono banowosimula bedusa mu bushe gugwe tjimwe ne tjimwe tjinozhisa jinyo na ibo bose banoyita mbipo. 
MAT.13.42	Banowobalashila mu bhuba le moto, kunowobe yapo kulila ne kulobanya meno nge kugwadziwa kukulu. 
MAT.13.43	Ipapo balulwami banowopenya se zhuba mu bushe gwa Tate babo. Iye una zebe ngaahwe.
MAT.13.44	“Bushe gwe kudzimu gofanana ne fumwa yakasumbikiwa mu nnda. Ha nthu aiwana kaivumbika ngono mu kushatha kukwe kanotengesa kose kwaakabe anako katenga nnda iwoyo.
MAT.13.45	“Kakale Bushe gwe kudzimu gofanana ne ntengi unoshaka mabgwe mabuya. 
MAT.13.46	Kukati awana le ntengo upezhugwi, kayenda kanotengesa kose kwaanako kalitenga.
MAT.13.47	“Kakale bushe gwe kudzimu gofanana ne gwanga gwakaposegwa mu gungwa ngono gukabhata njudzi dzose dze hwobe. 
MAT.13.48	Gukati gwazhala balume bakagukwebela pa phili. Ipapo bakagala pasi bakakubunganyila hwobe dzakalulwama mu zwija, koga belasha dzisakalulwama. 
MAT.13.49	Kowobe kwakajalo mu bupelo gwe shango. Batumwa be kudzimu banowozha kuwothubukanya babi mu balulwami. 
MAT.13.50	Bakalashila babi mu bhuba le moto kunowobepo kulila ne kulobanya meno nge kugwadziwa kukulu.”
MAT.13.51	Jesu kababhuzwa kati, “Apa mahwisisa zwithu izwezwi zose kene?”
MAT.13.51	Bakadabila beti, “Ee.”
MAT.13.52	Ngono kati kubali, “Ndizo N'diyi mmwe ne mmwe we nlayo wadiyiwa ngekwe bushe gwe kudzimu unofanana ne mweni we ng'umba unodusa mu dula lile fumwa tshwa ne hwulukugwi.”
MAT.13.53	Kukati Jesu apedza zwifaniso izwezwi kadwa ipapo, 
MAT.13.54	kalinga ku shango ya kanyi kwabo kati eswika katangisa kudiya bathu mu ng'umba yabo ye mitembezelo, ngono bakakaabala. Bakabhuzwana beti, “Iwoyu nlume wakawana poni butjenjedu igogu ne masimba iyawa e kuthama matjenamiso kene? 
MAT.13.55	Apa ate ali iye nkololo we mbezhi kene? Apa mmeyabe ate Mariya kene, kakale apa banung'una babe ate Jakubo na Josefa na Simoni na Judasi kene? 
MAT.13.56	Apa hazwadzi dzidze dzose adzinaswi kene? Ngono iwoyu nlume wakazwitola ngayi kene zwithu izwezwi?” 
MAT.13.57	Ngono bakakuthika nge kukwe. Koga Jesu kati kubali, “Nlebesambeli aatoshaya tjilumbi mu shango imwe ne imwe kuzhe kwe shango ya kanyi kwabo nenge mu nsha wa kanyi kwabo.”
MAT.13.58	Aazoyita matjenamiso manjinji ipapo nge kusheta kugalamoyo kwabo.
MAT.14.1	Mu tjibaka itjetjo, She Herode, kahwa ngekwe tjilumbi tja Jesu, 
MAT.14.2	ngono kati ku balanda babe, “Oyu ndi Johani we N'dubiki wakamuka mu bafi; ndizo wali masimba iyawa eshinga munli.”
MAT.14.3	Herode wakabe abhata Johani, kansunga kanlonga mu ng'umba ye busungwa ngekwa Herodiyasi nkadzi we nnung'una uwe Herode, wakabeyi Filipo, 
MAT.14.4	ngobe Johani wakabe egala endwa eti “Ate kuli mu nlayo kuti unlobole.” 
MAT.14.5	Nenguba Herode akabe eshaka bulaya Johani, wakabe etja bathu, ngobe beti Johani nlebesambeli.
MAT.14.6	Mu zhuba le kuzwikumbuludza kuzwagwa kwa Herode, nkololokadzi wa Herodiyasi kabazanila, kashathisa Herode kwazo, 
MAT.14.7	Herode kwaakadzina kan'gadzabgwe nge kutuna kuti unowompa tjimwe ne tjimwe tjaangakumbila.
MAT.14.8	Nge kukulumbidziwa ndi mmeyabe kati, “Mundipe nsholo wa Johani we N'dubiki uli mu ndilo.”
MAT.14.9	She nkulu kahwa zogwadza, koga nge tuna kukwe kakale ngekwe bakokiwa babe, kalaya kuti nkololokadzi apiwe tjaakumbila. 
MAT.14.10	Ndizo katuma bathu bakanothubula nsholo wa Johani mu ng'umba ye busungwa. 
MAT.14.11	Nsholo uwe wakazhisiwa uli mu ndilo, ukapiwa mwanadi iwoyo, ngono kauyisa kuna mmeyabe. 
MAT.14.12	Badiyiwa ba Johani bakazha bakatola itumbu tjitje bakatjibiganya. Kudwa ipapo bakayenda bakanobudza Jesu.
MAT.14.13	Jesu kati ehwa tjakashingikala, kamilika ipapo nge n'goro kayenda kanobe ega, pasina bathu. Koga mibunga ye bathu ikati ihwa kwaayako ikantobela nge makumbo bedwa mu mizi yabo. 
MAT.14.14	N'goro ukati uswika pa phili, kabona mbunga nkulu we bathu, ngono kabahwila zogwadza, kapodza bagwele babo.
MAT.14.15	Madekwana badiyiwa bakazha kunli beti, “Pathu ipapa tjilambanyika kakale zhuba lamila. Paladza mibunga iyeyi ye bathu kuti ndizo bayende ku mizi banozwitengela zojiwa.”
MAT.14.16	Jesu kadabila eti, “Abazofanila kuti bayende. Mubape tjabangaja imwi.”
MAT.14.17	Bakati kunli, “Pano tina zwiwunga zwili zwishanu koga ne hwobe mbili.”
MAT.14.18	Jesu kati kubali, “Muzwizhise kundili.” 
MAT.14.19	Ngono kadwa bathu kuti bagale pasi mu bushwa. Katola zwiwunga zwishanu ne hwobe idzedzo mbili kalinga kudzimu, kaboka Ndzimu, kazwipemula, kapa badiyiwa zwiwunga bakazwikobela bathu. 
MAT.14.20	Bose bakaja bakaguta, ngono badiyiwa bakanunga mamburumburu bakazhadza seme dzili gumi lina mbili. 
MAT.14.21	Ibabo bakaja bakabe bali balume bali zwiwulu zwishanu, kuzhe kwe bakadzi ne bana.
MAT.14.22	Ipapo Jesu kadwa badiyiwa kati bangine mu n'goro babe bali mbeli, bayende seli, iye atjapaladza mibunga ye bathu. 
MAT.14.23	Kati abapaladza katatha dombo ali ega kunotembezela. Kukati kube madekwana kabe ali ikoko ega, 
MAT.14.24	ngono n'goro, wakabe wabe thambo kudwa mu phili, wakabe uhwuhwunganyiwa nge matuthu e vula inokapha, ngobe phepo yakabe yakalingisana nawo.
MAT.14.25	Kukati mazhokuyedza, kayenda kubali enangayila pezhugwi kwe vula. 
MAT.14.26	Kukati badiyiwa bembona enangayila pezhugwi kwe vula bakapalukamoyo ngono bakamimila ngotja beti, “Ipuku.”
MAT.14.27	Koga tjinyolotjo Jesu kati kubali, “Simisani moyo! Ndimi, musitje.”
MAT.14.28	Pita kati, “She, ha muli imwi mundidwe ndizhe kumuli ndinangayila pezhugwi kwe vula.”
MAT.14.29	Jesu kati kunli, “Izha.” Ipapo Pita kadeluka mu n'goro kanangayila pezhugwi kwe vula eyenda kuna Jesu. 
MAT.14.30	Koga kati ebona phepo katja, ngono kati etangisa kunyelela kadanilila eti, “She, munditjidze!”
MAT.14.31	Tjinyolotjo Jesu kan'abilila kambhata kati kunli, “Nthu we kugalamoyo kutukununu ndiwe, wadudumwani?”
MAT.14.32	Bakati bengina mu n'goro, dutu likanyalala. 
MAT.14.33	Ipapo bakabe bali mu n'goro bakan'namata, beti kunli, “Tjose u Nkololo we Ndzimu.”
MAT.14.34	Bakati batjulukila seli bakaswika mu shango ye Genezareta. 
MAT.14.35	Kukati balume be nzi iwoyo baziba kuti ndi Jesu, bakazibisa ntuthu wose. Bathu bakazhisa bagwele babo kunli, 
MAT.14.36	ngono bakankumbila kuti bagwele babhate lupeto gwe tjiambalo tjitje. Bose bakagubhata bakapodziwa.
MAT.15.1	Ipapo Bafarasi ne badiyi be nlayo bakazha kuna Jesu bedwa ku Jerusalema, ngono bakambhuzwa beti, 
MAT.15.2	“Ini badiyiwa babo betjuluka tjilenje tja bobatategulu kene? Abatongula maboko abo ha beja!”
MAT.15.3	Jesu kabashandula nge bhuzo eti, “Ini tjilenje tjenyu tjithama kuti mutjuluke nlayo we Ndzimu? 
MAT.15.4	Ndzimu wakati, ‘Kudza tate babo na mmeyabo,’ kakale, ‘Iye unoleba bubi ngekwa tate babe na mmeyabe, nge malebeswa ngaabulawe.’ 
MAT.15.5	Koga imwi moti, ‘Ha nthu angati kuna tate babe kene mmeyabe, bhatsho yamabe mungawana mundili yatjibe tjipo tjapiwa Ndzimu, 
MAT.15.6	aazotjafanila kudza tate babe.’ Ndizo molandulila dama le Ndzimu tjilenje tjenyu. 
MAT.15.7	Mapitipiti ndimwi! Isaya wakabe elebesa ha elebelambeli nge kwenyu eti,
MAT.15.8	‘Bathu ibaba banondilumbidza nge nlomo koga,
MAT.15.8	koga mimoyo yabo ikule nami.
MAT.15.9	Banondithigamilila suli,
MAT.15.9	ngobe banodiya milayo ye bathu se banodiya nlayo wangu.’ ”
MAT.15.10	Jesu kadanila mbunga we bathu kunli kati, “Mundibhulutane muhwisise. 
MAT.15.11	Tjinongina mu nlomo we nthu ate itjo tjinonthama kuti asibe mbuyanana kwaangasanamata Ndzimu, koga tjinobhuda nge nlomo, itjetjo nditjo tjinonthama kuti atemapale.”
MAT.15.12	Ipapo badiyiwa bakazha kunli bakambhuzwa beti, “Apa unoziba kuti Bafarasi bakuthika behwa ndebo iyeyi kene?”
MAT.15.13	Kashandula eti, “Mmwe ne mmwe nti usakadzwagwa ndi Tate bangu ba kudzimu unowodzikunugwa. 
MAT.15.14	Mubaletje, mapofu e batungamili. Ha bhofu likweba bhofu limwe, wose anowila mu gomba.”
MAT.15.15	Koga Pita kati kunli, “Utitjenesele tjifaniso itjetji.”
MAT.15.16	Jesu kabe eti, “Apa namwibo amuthu mukabe ne kuhwisisa zwenyu kene? 
MAT.15.17	Amutobona kuti tjinongina mu nlomo tjongina mu ntumbu kudwa ipapo tjibhuda mu mbili kene? 
MAT.15.18	Koga tjinodwa mu nlomo tjodwa mu moyo, ngono nditjo tjinothama kuti nthu atemapale. 
MAT.15.19	Ngobe mu moyo kobhuda mikumbulo mibi, kubulaya ne bupombgwe ne kuwalilana ngubo kuzhe kwe ndobolo ne bubava ne manyepkhwa ne kutjinya bamwe mazina. 
MAT.15.20	Ezwi ndizo zwinoyita nthu kasibe mbuyanana. Koga kuja nge maboko asakangugwa akutoyita nthu kuti asibe mbuyanana.”
MAT.15.21	Jesu kabhudila ku ntuthu we Tire ne Sidoni. 
MAT.15.22	Ngono nkadzi we Nkanana, edwa mu ntuthu iwoyo kazha kunli elila eti, “She, Nkololo wa Dafite, mundihwile ngoni! Nkololokadzi wangu unodziyila kwazo wakasungwa nge meya mbi.”
MAT.15.23	Jesu kasidabile. Ndizo badiyiwa babe bakazha kunli bakankumbila beti, “Untate, ngobe unodwilila koga etililila.”
MAT.15.24	Kadabila eti, “Ndakatumwa ku pkhwizi dzakalashika dze Iziraela koga.”
MAT.15.25	Nkadzi iwoyo kazha kathigama mbeli kukwe kati, “She, mundibhatshe!” Arimateya
MAT.15.26	Kadabila eti, “Akuzolulwama kuti zojiwa zwe bana zwitogwe zwiposegwe mbgwa.”
MAT.15.27	Nkadzi iwoyo kati, “Ee, She, koga na idzo mbgwa dzoja mamburumburu anowa edwa mu tafuli ya tetshi wadzo.”
MAT.15.28	Ipapo Jesu kanshandula eti, “Nkadzi, kukulu kugalamoyo kuko! Yemulo iyo yashingikala.” Ngono nkololokadzi uwe kapodziwa nge tjibaka itjetjo.
MAT.15.29	Kudwa ipapo Jesu kayenda, kasupha nge gungwa gwe Galili. Wakatatha dombo kanogala pasi. 
MAT.15.30	Mibunga ye bathu mikulu ikazha kunli kuzhisa banoshudza ne mapofu ne zwilema zwakasiyana siyana ne mbebebe ne bamwe banjinji, bakababiga pa makumbo awe, ngono kabapodza. 
MAT.15.31	Bathu bose bakakaabala kwazo ha bebona mbebebe dzilebeleka ne zwilema zwipodziwa ne banoshudza beyenda ne mapofu epofunuka. Ngono bakakudza Ndzimu we Iziraela.
MAT.15.32	Jesu kadanila badiyiwa babe kunli kati, “Ndohwila zogwadza bathu ibaba, kwabe mazhuba matatu banami, ngono akuna tjabanoja. Anditoshaka kubapaladza bana zhala, ngobe banowokonegwa mu zila.”
MAT.15.33	Badiyiwa bakati kunli, “Tingawana ngayi zwiwunga zwakalizana kujisa mbunga we bathu ungapa mu tjilambanyika itjetji kene?”
MAT.15.34	Jesu kabhuzwa eti, “Muna zwiwunga zwingana?” Bakadabila beti, “Zwili tendeka ne hwobe shomanana tukununu.”
MAT.15.35	Kadwa mbunga we bathu kuti ugale pasi. 
MAT.15.36	Ipapo katola zwiwunga seme dzili tendeka ne hwobe, kukati aboka, kazwipemula kazwipa badiyiwa, badiyiwa bakakobela mibunga ye bathu. 
MAT.15.37	Bose bakaja bakaguta. Kudwa ipapo badiyiwa bakanunga mamburumburu asala bakazhadza zwitundu zwili tendeka. 
MAT.15.38	Ipapo bakaja bakabe bali balume bali zwiwulu zwinna, kuzhe kwe bakadzi ne bana.
MAT.15.39	Kukati Jesu apaladza mibunga ye bathu kangina mu n'goro kayenda pejo ne ntuthu we Magadani.
MAT.16.1	Gupo le Bafarasi ne Basadusi* lakazha kuna Jesu ngon'lalila benkumbila kuti abalakidze tjilakidzo tjinodwa kudzimu. 
MAT.16.2	Kabadabila eti, “Ha kuli madekwana makole ali mashaba moti, ‘Kowomuka kwakalulwama,’ 
MAT.16.3	kakale ha zhuba libhuda moti, ‘Nasi kowobe matutu, ngobe zhuzhugwi ishaba lina makole matema.’ Moziba kutjenesa kulingika kwe makole, koga musingazibe kutjenesa zwilakidzilo zwe misi. 
MAT.16.4	Bana bangwenu babi basingagalikebgwe nge Ndzimu banoshaka tjilakidzo, koga akuna tjilakidzo tjabanowopiwa kuzhe kwe tjilakidzo tja Jona.”
MAT.16.4	Ipapo Jesu kabasiya kayenda.
MAT.16.5	Kukati badiyiwa beswika seli kwe gungwa, bakabe bakangang'wa kusenga tjiwunga. 
MAT.16.6	Jesu kati kubali, “Lingani mube ne njele ngekwe mbidzo ye Bafarasi ne ye Basadusi.”
MAT.16.7	Bakalebeleka tje kwabo beti, “Akuna tjiwunga tjatazha natjo.”
MAT.16.8	Jesu kaziba tjabanoalakana ndizo kababhuzwa kati, “Bathu be kugalamoyo kutukununu ndimwi, ini mulebeleka tje kwenyu ngekwe kuti amuna tjiwunga? 
MAT.16.9	Apa amuthu mukahwisisa zwenyu kene? Amutoalakana zwiwunga zwishanu zwakajiwa nge bali zwiwulu zwishanu (5000) ne kuti makazhadza seme dzili ngana? 
MAT.16.10	Kene zwiwunga zwili tendeka zwakajiwa nge bali zwiwulu zwinna (4000) ne kuti makazhadza seme dzili ngana? 
MAT.16.11	Ini musingahwisise kuti imi ndabe ndisingalebeleke namwi ngekwe tjiwunga? Koga ibeni nge njele ngekwe mbidzo ye Bafarasi ne Basadusi.”
MAT.16.12	Ipapo bakahwisisa kuti aatodwa kuti batjenjelele mbidzo ye tjiwunga, koga kuti babe ne njele ngekwe zwidiyo zwe Bafarasi ne Basadusi.
MAT.16.13	Kukati Jesu ezha mu ntuthu we Sizariya Filipi kabhuzwa badiyiwa babe kati, “Bathu banoti Nkololo we Nthu ndiye ani?”
MAT.16.14	Bakashandula beti, “Bamwe banoti ndi Johani we N'dubiki, bamwe banoti ndi Elija, koga bamwe banoti ndi Jeremiya kene mmwe we balebesambeli.”
MAT.16.15	Kababhuzwa kati, “Koga imwi moti ndimi ani?”
MAT.16.16	Simoni Pita kashandula eti, “Ndimwi Mesiya, Nkololo we Ndzimu unotjila.”
MAT.16.17	Jesu kadabila kati, “Wakakombolegwa Simoni Nkololo wa Jona, ngobe oku auzokuzumbunuligwa nge nthu koga wakazumbunuligwa ndi Tate bangu ba kudzimu. 
MAT.16.18	Kakale ndokubudza kuti ndiwe Pita, ngono pezhugwi kwe shongwe iyeyi, ndowobaka gubungano langu, ngono masimba e lufu atowolikunda. 
MAT.16.19	Ndowokupa khiyi dze bushe gwe kudzimu, tjimwe ne tjimwe tjawasunga mu shango tjowosungwa kudzimu ne tjimwe ne tjimwe tjawasunungula mu shango tjowosunungugwa kudzimu.”
MAT.16.20	Ipapo kadwa badiyiwa babe akasimisa kuti bashete wabanobudza kuti ndiye Mesiya.
MAT.16.21	Kudwa mu tjibaka itjetjo Jesu katangisa kulakidza badiyiwa babe kuti wakafanilo yenda ku Jerusalema, ngono adziyidziwe nge zwinjinji mu maboko e Bakulu* ne Bapirisiti banolaula ne Badiyi be nlayo ne kuti wakafanila kubulawa, ngono mu zhuba le butatu amusiwe.
MAT.16.22	Pita kantolela ntome, katangisa kuntjemela eti kunli, “Akungajalo She! Zwithu izwezwi azwitowo mushingikalila!”
MAT.16.23	Jesu katjebuka kati kuna Pita, “Idwa pandili Satani! Utjidzibilidzi kundili, ngobe autoalakanila zwethu zwe Ndzimu, unoalakana zwithu zwe bathu koga.”
MAT.16.24	Ipapo Jesu kati ku badiyiwa babe, “Ha mmwe enditobela, ngaazwilandule, atole tjileyanyo tjitje anditobele. 
MAT.16.25	Ngobe iye unoshaka kuzwitjidza, butjilo gugwe gowonlashikila, koga iye unowolashikigwa nge butjilo gugwe nge kwangu, unowoguwana. 
MAT.16.26	Kubuzilani kuti nthu athuwe shango yose koga atjinyikigwe nge meya iye. Apa nthu ungatetshanya butjilo gugwe ngeni kene? 
MAT.16.27	Ngobe Nkololo we Nthu unowozha nge gudzo* la Tate babe, ana batumwa babe be kudzimu ngono ipapo unowolipa nthu mmwe ne mmwe muna tjaakathama. 
MAT.16.28	Ndolebesa ndoti kumuli, kuna bamwe bamile ipapa banowobona kuzha kwe Nkololo we nthu mu Bushe gugwe, basathu bakafa.”
MAT.17.1	Shule kwe mazhuba matathatu, Jesu katola Pita na Jakubo na Johani nnung'una wa Jakubo kabatungamila kayenda nabo pezhugwi kwe dombo lefu lefu, pasina nthu. 
MAT.17.2	Ikoko kashanduka mbumbiko mbeli kwabo. Buso gugwe gukapenya se zhuba ngono zwiambalo zwizwe zwikabe zwitjena se tjedza. 
MAT.17.3	Ipapo koga kukaboneka mbeli kwabo, Mushe na Elija belebeleka na Jesu. 
MAT.17.4	Pita kati kuna Jesu, “She kubuyanana kuti tibe tili pano. Ha muda ndowobaka mishasha mitatu ipapa, mmwe uli wenyu, mmwe uli wa Mushe, ngono mmwe uli wa Elija.”
MAT.17.5	Kati atjalebeleka, gole linopenya likabafukidza, ngono hwi likabhuda mu gole liti, “Oyu ndiye Nkololo wangu unodika, ndoshatha kwazo nge kukwe. Munhwilile!”
MAT.17.6	Badiyiwa bakati behwa ikoku, bakathigama bakakotamisa misholo ngotetema. 
MAT.17.7	Koga Jesu kazha kababhata kati, “Milikani, musitje.” 
MAT.17.8	Bakati bemilidza mesho bakashaya wababona kuzhe kwa Jesu ega.
MAT.17.9	Bakati bedeluka mu dombo, Jesu kabadwa eti, “Kushete wamabudza tjamabona kudzina iye Nkololo we Nthu emusiwa mu bafi.”
MAT.17.10	Badiyiwa bakambhuzwa beti, “Ini ngono badiyi be nlayo beti Elija wakafanilo zha kutanga?”
MAT.17.11	Jesu kadabila eti, “Tjose, Elija unozha kutanga, ngono unowolulwamisa* zwithu zose. 
MAT.17.12	Koga ndomubudza nditi, Elija wakazha kale koga bathu abazonziba, bakathama tjimwe ne tjimwe tjabada munli. Nkololo we Nthu na iyebo unowodziyila ali mu maboko abo.”
MAT.17.13	Ipapo badiyiwa bakahwisisa kuti wabe elebeleka nabo ngekwa Johani we N'dubiki.
MAT.17.14	Bakati beswika pa mbunga we bathu, mmwe nlume kazha kuna Jesu ngono kathigama mbeli kukwe kati, 
MAT.17.15	“She, hwilani nkololo wangu ngoni. Una zwifafa, ngono unodziyila kwazo kwazo. Kanjinji unowila mu moto kakale kanjinji kawila mu vula. 
MAT.17.16	Ndakanzhisa ku badiyiwa benyu koga bakakong'wa kumpodza.”
MAT.17.17	Jesu kashandula eti, “Bathu ba ngweno basingagalemoyo kakale bakakombama ndimwi, ndowobe namwi tjibaka tjingapani kene? Ndowobe ne moyonlefu nge kwenyu tjibaka tjingapani? Unzhise ngeno kundili.” 
MAT.17.18	Jesu katjemela meya mbi, ngono ukabhuda munli ndizo mbisana kapola ipapo tjinyolotjo.
MAT.17.19	Ipapo badiyiwa bakazha kuna Jesu bali boga, bakambhuzwa beti, “Ini iswi takong'wa kuudusa?”
MAT.17.20+MAT.17.21	Kadabila eti, “Ngobe muna kugalamoyo kutukununu. Ndolebesa nditi, ha muna kugalamoyo kungapa shanga tukununu ye lusaba, mungati ku dombo ileli, ‘Idwa ipapa uyende apaje,’ ngono lowodwa. Akuna tjinowomukona.”
MAT.17.22	Kukati bekubungana mu Galili, Jesu kati kubali, “Nkololo we Nthu unowobhakhwa kalongwa mu maboko e bathu. 
MAT.17.23	Banowombulaya, koga mu zhuba le butatu unowomusiwa.”
MAT.17.23	Ngono badiyiwa bakazhala buyendasi.
MAT.17.24	Kukati Jesu ne badiyiwa babe baswika mu Kapenaume, baamutjili be lukhetho gwe Ng'umba ye Ndzimu
MAT.17.25	Kadabila eti, “Ee, unogulipa.”
MAT.17.25	Kukati Pita engina mu ng'umba, Jesu kalebeleka naye kutanga eti, “Unobona tjini Simoni? Boshe bakulu be shango banotola lukhetho muna ani? Banogutola mu bathu babo kene mu bazhi?”
MAT.17.26	Pita kadabila eti, “Mu bazhi.”
MAT.17.26	Jesu kan'dwa kati, “Ngono kodwa kuti bathu babo bakasununguka. 
MAT.17.27	Koga kuti tisibagwadzise moyo, yenda ku gungwa uposele hwuka iyo mu vula. Utole hwobe yawabhata kutanga, unowoti uzhula nlomo wayo unowowana mari akaswika kulipila imi nawe, uatole ubape.”
MAT.18.1	Nge tjibaka itjetjo badiyiwa bakazha kuna Jesu bakambhuzwa beti, “Ndiani nkulu tjose mu bushe gwe kudzimu?”
MAT.18.2	Wakadana mwana ntukununu kammisa pakati kwabo, 
MAT.18.3	ndizo kati kubali, “Ndolebesa ndoti kumuli, kuzhe kwe mungashanduka mukafanana ne bana batukununu, amungatongo ngina mu bushe gwe kudzimu. 
MAT.18.4	Ndizo, iye unozwiyisa pasi sa iwoyu mwana, ndiye nkulu tjose mu bushe gwe kudzimu. 
MAT.18.5	Na iye unoamutjila mwana ntukununu unonga iwoyu nge zina langu, unoamutjila imi.
MAT.18.6	“Koga iye unothama kuti mmwe wa ibaba batukununu banogalamoyo mundili athame jinyo, kungabhatsha kuti gwiyo gulu lisungiligwe mu ntshibha uwe atshindikigwe mu gungwa lakangina afe. 
MAT.18.7	Yee mme wee! Shango yapalala ngekwe ndiko inothama bathu kuti bathame jinyo! Kwakafanila kuti ndiko izhe, Yee mme wee wapalala! Iye unowoti zwithu izwezo zwikazha ndiye!
MAT.18.8	“Ha luboko gugo kene gumbo lilo likuthamisa jinyo, ulithubule ulilashe. Koyita kuti ungine mu butjilo uli tjilema kene ushudza, pakuti ube ne maboko mabili kene makumbo mabili ukowoposegwa mu moto usingapele. 
MAT.18.9	Kakale ha zhisho lilo likuthamisa jinyo, ulikonyombole ulilashe. Koyita kuti ungine mu butjilo una zhisho ling'ompela pana kuti ube ne mesho mabili ukowolashigwa mu moto usingapele.
MAT.18.10	“Mubone kuti musilingile pasi mmwe wa ibaba batukununu, ngobe ndomubudza nditi, batumwa babo be kudzimu banobona buso gwa Tate bangu ba kudzimu misi yose. 
MAT.18.11	[Iye Nkololo we Nthu wakazha kuwotjidza bakalashika.]
MAT.18.12	“Mobona tjini? Ha nlume ana pkhwizi dzili zana ling'ompela (100), ngono ing'ompela yadzo ibe imila, apa aangasiye makumi ali zhanalume ana dzili zhanalume (99) mu matombo, enoshaka ing'ompela yamila kene? 
MAT.18.13	Ha eiwana, ndolebesa ndoti kumuli, unoshatha ngekwa iyeyo ing'ompela kupinda dzili makumi ali zhanalume ana zhanalume dzakabe dzisamila. 
MAT.18.14	Ndizo ate kuli kuda kwa Tate bangu ba kudzimu kuti mmwe wa ibaba batukununu alashike.
MAT.18.15	“Ha ikamu tjitjo tjikutjinyila, yenda kutjili utjilakidze nlandu watjo, muli babili koga. Ha tjikuhwilila unowobe watjidza ikamu tjitjo. 
MAT.18.16	Koga atjisingakuhwilile dana nng'ompela kene babili, kuti ndizo dama limwe ne limwe lisimisiwe nge batendeki babili kene batatu. 
MAT.18.17	Ha tjilamba kubahwilila, ubudze gubungano, koga ha tjilamba kuhwilila na ilo gubungano, utjitole se mmwe we zwitjaba kene nkhethisi.
MAT.18.18	“Ndolebesa nditi, tjimwe ne tjimwe tjamunosunga mu shango tjowosungwa kudzimu ne tjimwe ne tjimwe tjamasunungula mu shango tjowosunungugwabo kudzimu.
MAT.18.19	“Kakale, ndomubudza kuti ha babili benyu bedumilana mu shango ngekwe tjimwe tjabanokumbila, mowotjiyitigwa ndi Tate bangu ba kudzimu. 
MAT.18.20	Pakubungana babili kene batatu nge zina langu, ipapo ndi pakati kwabo.”
MAT.18.21	Ipapo Pita kazha kuna Jesu kambhuzwa kati, “She, ndizwiibhatigwe ikamu tjangu kangana ha tjinditjinyila? Katendeka kwakalizana kene?”
MAT.18.22	Jesu kashandula eti, “Ndokubudza nditi, kusi katendeka koga, koga kuswikila makumi ali tendeka katendeka. 
MAT.18.23	Ndizo, bushe gwe kudzimu gofanana na She nkulu wakabe eshaka kuti balanda babe banonkolota banlipe. 
MAT.18.24	Kati etangisa kukumbuludzana nabo, nlume wakabe enkolota talenta
MAT.18.25	Se akabe asina tjaangalipa nditjo, tetshi uwe kalaula kuti iye ne nkadzi uwe ne bana babe na kose kwaanako, batengesiwe kulipiwe ikoloto. 
MAT.18.26	Nlanda iwoyo kawa nge zwidwi mbeli kwa tetshi uwe, enkumbila eti, ‘Ibeni ne moyonlefu nge kwangu. Ndowolipa tjimwe ne tjimwe.’ 
MAT.18.27	Tetshi uwe kanhwila ngoni, kabukusha ikoloto tjitje, kanletja kayenda.
MAT.18.28	“Kukati nlanda iwoyo ebhuda, kawana mmwe we balanda sa iye unonkolota mari e siliva ali zana ling'ompela. Kambhata nge hwulo kati kunli, ‘Lipa ikoloto tjitjo.’ 
MAT.18.29	Iwoyu mmwe we balanda sa iye kankumbila eti, ‘Ibe ne moyonlefu nge kwangu, ndowokulipa.’ 
MAT.18.30	Koga kalamba, kamilika kanomposela mu ng'umba ye busungwa kudzina elipa ikoloto tjitje. 
MAT.18.31	Kukati balanda bamwe bebona tjashingikala, bakahwa zogwadza kwazo, bakayenda bakanobudza tetshi wabo. 
MAT.18.32	Ipapo tetshi kadanila nlanda iwoyo kunli kan'dwa kati, ‘Nlanda wakabipa ndiwe! Ndakabukusha ikoloto tjitjo tjose, ngobe wandikumbila. 
MAT.18.33	Apa wabe usakafanila kube ne ngoni ngekwe mmwe nlanda sawe sekwa ndabe ne ngoni nge kuko kene?’ 
MAT.18.34	Nge bushongola, tetshi uwe kan'yisa ku balindi be ng'umba ye busungwa kudzina alipe ikoloto tjitje tjose.
MAT.18.35	“Oku ndiko Tate bangu ba kudzimu kwabanowoyita mu mmwe ne mmwe wenyu kuzhe kwe mungazwiibhatigwa zwikamu zwenyu nge moyo wose.”
MAT.19.1	Kukati Jesu apedza leba zwithu izwezwi, kabhuda mu Galili, ngono kaswika kangina mu ntuthu we Judiya seli kwe Jorodani. 
MAT.19.2	Mibunga mikulu ye bathu ikantobela, ngono ikoko kabapodza bakabe begwala.
MAT.19.3	Bafarasi bakazha kunli bakanlika beti “Apa kumu nlayo kuti nlume alambe nkadzi uwe enlambila tjimwe ne tjimwe kene?”
MAT.19.4	Kabashandula nge bhuzo eti, “Amuzobala kene kuti iye wakababumba mu kutangisa wakabayita we tjilume ne we tjikadzi, 
MAT.19.5	kadwilila kati, ‘Ndizo ngekwa ikoko nlume unowosiya tate babe na mmeyabe kabhatana ne nkadzi uwe, ngono bubili gowobe mbili nng'ompela?’ 
MAT.19.6	Ndizo abatji babili batjibe mbili nng'ompela. Ndizo Ndzimu tjawabhatshanya, kushaye nthu watjithubukanya.”
MAT.19.7	Bakati kunli, “Ini ngono Mushe akati nlume ape nkadzi uwe lukwalo gwe kuthubukana mu ndobolo abentata?”
MAT.19.8	Jesu kashandula eti, “Mushe wakamudumila kulamba bakadzi benyu, ngobe mimoyo yenyu ili mikukutu. Koga kwakabe kusakajalo kutanga. 
MAT.19.9	Ndomubudza nditi, iye unolamba nkadzi uwe, kuzhe kwe nlandu we bupombgwe, etola mmwe nkadzi, unothama bupombgwe.”
MAT.19.10	Badiyiwa bakati kunli, “Ha kuli kuti kwakajalo pakati kwe nlume ne nkadzi uwe, kusalobola koyita.”
MAT.19.11	Jesu kashandula eti, “Ate bathu bose bangaamutjila zwidiyo izwezwi, kuzhe kwe bakazwipiwa koga. 
MAT.19.12	Ngobe kuna ngomwa dzakazwagwa dzakajalo, kuna ngomwa dzakathamwa nge bathu, koga kuna ngomwa dzakazwithama ngomwa ngekwe bushe gwe kudzimu. Iye unotubula kuamutjila ikoku ngaakuamutjile.”
MAT.19.13	Ipapo bana bakazhisiwa kuna Jesu kuti ababige maboko abatembezelele. Koga badiyiwa bakatjemela ibabo banozhisa bana kunli. 
MAT.19.14	Jesu kati kubali, “Letjani bana bazhe kundili, musibadzibe, ngobe bushe gwe kudzimu nge gwe bakajali.”
MAT.19.15	Kababiga maboko ngono kayenda.
MAT.19.16	Kwakashingikala kuti mmwe nlume azhe kuna Jesu ngono kati kunli, “N'diyi, ini tjakalulwama tjandakafanila kushinga kuti ndiwane butjilo gusingapele kene?”
MAT.19.17	Jesu kati kunli, “Ini undibhuzwa ngekwe tjakalulwama kene? Uyapo nng'ompela koga wakalulwama. Ha ushako ngina mu butjilo, londolodza milayo.”
MAT.19.18	Nzhuzha kabhuzwa kati, “Ipi?”
MAT.19.18	Jesu kashandula eti, “Usibulaye, usithame bupombgwe, usikwibe, usipe butendeki gwe manyepkhwa, 
MAT.19.19	kudza tate babo na mmeyabo, kakale ida mmwe nthu sekwa unozwida.”
MAT.19.20	Nzhuzha kadabila eti, “Kose ikoku ndakakulondolodza. Ngono nditjashetani?”
MAT.19.21	Jesu kashandula eti, “Ha ushaka kululwama kwakapelela, yenda utengese kose kwaunako ukobele bashayi, ngono unowobe ne fumwa kudzimu. Ipapo uzhe unditobele.”
MAT.19.22	Kukati nzhuzha ehwa ikoku kayenda ana buyendasi, ngobe wakabe akafuma kwazo.
MAT.19.23	Ipapo Jesu kati ku badiyiwa babe, “Ndolebesa ndoti, kowosimila nthu wakafuma kungina mu bushe gwe kudzimu. 
MAT.19.24	Kakale ndomubudza nditi kulelu mu kamela kuti ipinde nge buli le lunji, pakuti nfumi angine mu bushe gwe Ndzimu.”
MAT.19.25	Badiyiwa bakati behwa ikoku bakakaabala kwazo bakambhuzwa beti, “Ndiani ngono ungatjidziwa?”
MAT.19.26	Jesu kabalinga kati kubali, “Mu bathu ikoku akutotubuka koga mu Ndzimu zwithu zose zotubuka.”
MAT.19.27	Pita kan'dabila eti, “Bonani, takasiya zose tikamutobela. Ini ngono tjatinowowana?”
MAT.19.28	Jesu kashandula eti, “Ndolebesa ndoti, mu shango tshwa, ha Nkololo we Nthu ewogala mu tjigalo tje bushe gugwe, imwi makanditobela mowogalabo mu zwigalo zwe bushe zwili gumi lina zwibili, musumikilisa njudzi dze Iziraela dzili gumi lina mbili. 
MAT.19.29	Iye wakasiya ng'umba kene minda, kene bana ba tate babe, kene tate, kene mme kene bana ngekwe zina langu, unowowana kunopinda ikoku kuli zana (100), kakale unowowana butjilo gusingapele. 
MAT.19.30	Koga banji be kutanga banowobe be bupelo ne be bupelo banowobe be kutanga.
MAT.20.1	“Bushe gwe kudzimu gofanana ne mweni we nnda wakabhuda mangwanana kunopa bathu nshingo kushinga mu nnda uwe we mizhambi. 
MAT.20.2	Kadumana nabo kubalipa mari e zhuba ling'ompela, ndizo kabayisa ku nnda uwe we mizhambi. 
MAT.20.3	Kati ebhuda mangwanana zhuba latatha kabona bamwe bathu bali mile pa matengeselo basingashinge tjimwe, 
MAT.20.4	kabadwa kati, ‘Namwibo yendani munoshinga mu nnda wangu we mizhambi, ngono ndowomulipa kwakafanila.’ Ndizo bakayenda. 
MAT.20.5	Kabhuda kakale masikati ne mu matewuko kayita sa ikoko. 
MAT.20.6	Kukati madekwana kabhuda kanowana bamwe kakale bali mile koga. Kababhuzwa kati, ‘Ini mashwa muli mile ipapa zhuba lose musina tjamunoshinga kene?’ 
MAT.20.7	Bakanshandula beti, ‘Akuna watipa nshingo.’ Kati kubali, ‘Namwibo yendani munoshinga mu nnda wangu we mizhambi.’
MAT.20.8	“Kukati zhuba limila, mweni we nnda we mizhambi kati ku nshingisi uwe, ‘Dana bashingi ubape mibhayilo yabo, utange nge be bupelo kudzina kunoti kuna be kutanga.’ 
MAT.20.9	Bashingi bazha madekwana bakazha, ngono mmwe ne mmwe wabo kaamutjila mari e zhuba ling'ompela. 
MAT.20.10	Ndizo kukati be kutanga bezha bakakumbula kuti banowoamutjila kunji. Koga mmwe ne mmwe wabo kaamutjila mari e zhuba ling'ompelabo. 
MAT.20.11	Bakati beaamutjila, bakang'ong'ola ku mweni we nnda, 
MAT.20.12	bakati, ‘Balume ibaba be bupelo bashinga tjibaka tjifupi, ngono wabalizanya koga naswi, iswi tashwa tilemegwa nge nshingo kakale titshwa nge zhuba.’
MAT.20.13	“Koga kadabila mmwe wabo eti, ‘Nzwalani, anditokutjebela. Apa auzodumana nami kushingila mari e zhuba ling'ompela kene? 
MAT.20.14	Tola mbhayilo uwo uyende. Ndada kupa ibaba be bupelo sekwa ndapa iwe. 
MAT.20.15	Apa andina fanilo ye kushinga tjandada nge mari angu kene? Ini una ndandala, imi ndishaka kuyita buthu?’ ”
MAT.20.16	Jesu kati, “Ndizo be bupelo banowobe be kutanga ne be kutanga bakabe be bupelo.”
MAT.20.17	Ngwenu Jesu kati etathila ku Jerusalema kadanila ntome badiyiwa babe bali gumi lina babili, ngono kati kubali, 
MAT.20.18	“Bonani, totathila ku Jerusalema, kunowoti Nkololo we Nthu kayisiwa mbeli kwe Bapirisiti bakulu ne badiyi be nlayo, kwabanowontilika nlandu kuti abulawe, 
MAT.20.19	ngono banowonsa kuna Bezwitjaba kudadigwa ne kulobgwa nge rwabha ne kubambugwa ngono unowomusiwa mu zhuba le butatu.”
MAT.20.20	Ipapo mme be bakololo ba Zebhedi bakazha kuna Jesu ne bakololo babo, ngono bakathigama bakankumbila tjimwe.
MAT.20.21	Kababhuzwa kati, “Ini tjamunoshaka?”
MAT.20.21	Mme be bakololo ba Zebhedi bakati, “Ndokumbila kuti bakololo bangu babili ibaba bagale mmwe ku luboko gugo gwe luji, mmwe kuna gwe lumeshwe mu bushe gugo.”
MAT.20.22	Jesu kati kubali, “Amutoziba tjamunokumbila. Apa mungatubula kung'wa nkombe wandinowong'wa kene?”
MAT.20.22	Bakati kunli, “Tingatubula.”
MAT.20.23	Jesu kati kubali, “Mowong'wa nkombe wangu koga kugala ku luboko gwangu gwe luji kene ku luboko gwangu gwe lumeshwe ate kuli kwangu kukukoba, koga ngekwa ibabo bakwakabigigwa ndi Tate bangu.”
MAT.20.24	Ngono kukati bamwe badiyiwa bali gumi behwa ikoku bakagwadzilamoyo bakololo ba Zebhedi ibabo babili. 
MAT.20.25	Jesu kabadanila kunli, ngono kati kubali, “Moziba kuti boshe be zwitjaba banobusa bathu babo nge kubadziyidza, ngono balauli ibabo banobalaula nge masimba. 
MAT.20.26	Koga ngakusijalo mumuli. Ha kuli kuti kuna mmwe unoshaka kube nkulu pa bamwe mumuli, ngaabe nlanda wenyu, 
MAT.20.27	na iyebo unoshaka kube mbeli, ngaabe iye nlanda wenyu. 
MAT.20.28	Ngobe na iye Nkololo we Nthu aazozha kuwoshingigwa koga wakazha kuwoshingila ne kupa butjilo gugwe kudzitunula banji.”
MAT.20.29	Ngono kukati Jesu ne badiyiwa babe bebhuda mu Jeriko mbunga we bathu nkulu ukabatobela, 
MAT.20.30	mapofu e balume babili bakabe bali gele pa hwunde ye zila, ngono bakati behwa kuti Jesu unopinda ipapo bakamimila beti, “Nkololo wa Dafite utihwile ngoni!”
MAT.20.31	Mbunga we bathu ukabatjemela ukabadwa kuti banyalale, koga bakamimila kwazo beti “She mutihwile ngoni, Nkololo wa Dafite!”
MAT.20.32	Jesu kama kabadana kababhuzwa kati, “Moshaka kuti ndimuyitileni?”
MAT.20.33	Bakashandula beti, “She, toshaka kuti mesho edu azhuke.”
MAT.20.34	Jesu kabahwila zogwadza, ngono kabhata mesho abo. Tjinyolotjo bakapofunuka, ngono bakantobela.
MAT.21.1	Bakati babepejo ngoswika ku Jerusalema, babe pa nzi we Bhetifage ku Dombo le Mitoba, Jesu katuma badiyiwa babili 
MAT.21.2	eti kubali “Yendani mungine mu nzi iwoyu wamakalingisana nawo, ngono mowoti muswika koga mowowana donki yakasungiligwa ina donkana yayo. Muasunungule muazhise kundili. 
MAT.21.3	Ha mmwe angamudwa tjimwe, mun'dwe muti, ‘She banoashaka,’ ngono iye unowoasunungula tjinyolotjo.”
MAT.21.4	Ikoku kwakashingikala kuti kushingikale matama e nlebesambeli anoti,
MAT.21.5	“Budza Nkololokadzi we Ziyoni* uti,
MAT.21.5	‘Bona, She nkulu uwo unozha kukuli,
MAT.21.5	nge kuzwiyisa pasi akatatha donki,
MAT.21.5	ali pezhugwi kwe donkana, mwana we donki.’ ”
MAT.21.6	Badiyiwa bakayenda bakashinga sekwa badwiwa ndi Jesu. 
MAT.21.7	Bakazhisa donki ne donkana, bakawala zwiambalo zwabo pezhugwi kwawo, ngono Jesu kaitatha. 
MAT.21.8	Mbunga we bathu nkulu kwazo ukawala zwiambalo zwabo mu zila, bamwe bakakwaula thabi dze miti bedziwala mu zila. 
MAT.21.9	Mibunga ye bathu yakabe iyenda mbeli ne yakabe ili shule ikapululudza iti, “Hosana
MAT.21.10	Jesu kati engina mu Jerusalema, nzi wose ukadzongeka ukabhuzwa uti, “Ndiani iwoyu?”
MAT.21.11	Mibunga ikadabila iti, “Oyu ndi Jesu, nlebesambeli, unodwa ku Nazareta mu Galili.”
MAT.21.12	Jesu kangina mu Ng'umba ye Ndzimu katatila kuzhe bose bakabe betengesa ipapo. Kapitula tafuli dze bakabe betenganya mari, kakale kapitula zwigalo zwe bakabe betengesa ngurukuku. 
MAT.21.13	Kati kubali, “Kwakakwagwa kukayi, ‘Ng'umba yangu inowodang'wa ng'umba ye ntembezelo,’ koga imwi moithama guwu le mbava!”
MAT.21.14	Mapofu ne zwilema bakazha kunli ku Ng'umba ye Ndzimu, ngono kabapodza. 
MAT.21.15	Koga Bapirisiti bakulu ne badiyi be nlayo bakagwadza moyo bebona zwithu zwinotjenamisa zwaakathama ne bana bemimila mu Ng'umba ye Ndzimu beti, “Hosana ku Nkololo wa Dafite.” 
MAT.21.16	Bakambhuzwa beti, “Apa unohwa kuti bana ibaba bakatini kene?”
MAT.21.16	Jesu kashandula eti, “Ee, apa amuthu mukabala panoti, ‘Makathama milomo ye zwitole ne ngawana kuleba gudzo le zhele.’ ”
MAT.21.17	Ngono kasiya bathu kabhuda mu nzi kayenda ku Bhetani kwaakanolalako.
MAT.21.18	Ngono kukati kuli mangwanana Jesu, ebgwilila ku Jerusalema, kabe ana zhala, 
MAT.21.19	kabona nti we ntjelo pa zila kayenda kuuli koga kawana kusina tjimwe kuzhe kwe mazhani woga. Ipapo kati kuuli, “Kusitjabe ne mitjelo inowobhuda mukuli kakale.” Tjinyolotjo nti ukawoma.
MAT.21.20	Badiyiwa bakati bebona ikoku bakakaabala kwazo. Ngono bakabhuzwa beti, “Nti iwoyo we ntjelo wawoma tjinyolotjo zwingapa tjini?”
MAT.21.21	Jesu kashandula eti, “Ndolebesa ndoti, ha muna kugalamoyo, musingatongo dudumwa, amutowoyita tjayitiwa mu nti iwoyu we mpaya koga, koga mungati ne ku dombo ileli, ‘Simuka uwile mu gungwa,’ ngono kowoshingikala. 
MAT.21.22	Ha mugalamoyo tjimwe ne tjimwe tjamunokumbila mu mitembezelo mowotjiwana.”
MAT.21.23	Jesu kangina mu Ng'umba ye Ndzimu, ngono kukati atjadiya, Bapirisiti bakulu ne bakulu* be Bajuta bakazha kunli bakati, “Zwithu izwezwi unozwishinga nge simba lipi? Ndiani wakakupa simba ileli?”
MAT.21.24	Jesu kadabila eti, “Ndowomubhuzwabo bhuzo ing'ompela. Ha mungandidabila, ndowomubudza kuti simba landinoshingisa ndilipi. 
MAT.21.25	Kudubika kwa Johani kwakadwa ngayi? Kwakadwa kudzimu kene mu bathu?”
MAT.21.25	Bakalebeleka tje kwabo beti, “Ha tingati, ‘Kwakadwa kudzimu,’ unowobhuzwa eti, ‘Ini ngono musakan'galamoyo?’ 
MAT.21.26	Koga ha tingati, ‘Kwakadwa mu bathu,’ totja mbunga we bathu, ngobe banogalamoyo bose kuti Johani wakabe ali nlebesambeli.” 
MAT.21.27	Ndizo bakashandula Jesu beti, “Atitoziba.”
MAT.21.27	Ipapo kati kubali, “Namibo andingamubudze kuti zwithu izwezwi ndozwiyita nge simba lipi.
MAT.21.28	“Mobona tjini? Kwakabe kuna mmwe nlume ana bakololo babili. Kayenda kuna we kutanga kati kunli, ‘Nkololo wangu, en'da unoshinga mu nnda we mizhambi nasi.’ 
MAT.21.29	Nkololo uwe kan'dabila kati, ‘Anditoyenda.’ Koga shule kashandusa nkumbulo kayenda. 
MAT.21.30	Ipapo tate babe bakayenda kuna we bubili bakaleba sa ikoko. Kashandula kati, ‘Ndowoyenda, tate,’ koga kasiyende.” 
MAT.21.31	Jesu kababhuzwa kati “Ndiupi wa ibaba babili wakashinga kuda kwa tate babe?”
MAT.21.31	Bakashandula beti, “We kutanga.”
MAT.21.31	Jesu kati kubali, “Ndolebesa ndoti, bakhethisi ne fukula banongina mbeli kwenyu mu bushe gwe Ndzimu. 
MAT.21.32	Johani wakazha kumuli kumulakidza zila ye ndulamo, koga mukasingalemoyo, ngono bakhethisi ne fukula bakan'galamoyo. Koga kukati ne mabona, mukasishanduke kuti mungalemoyo.
MAT.21.33	“Hwililani tjimwe tjifaniso, kwakatongobe kuna nthu ali mweni we nzi akalima nnda we mizhambi. Wakaushoshela, katsha gomba linokobolegwa zhambi pakati kwawo, kabaka thungamakole
MAT.21.34	Kwakati tjibaka tje mitjelo tjisedzela katuma balanda babe ku bahiri* be nnda kunotola gobe lile le mitjelo. 
MAT.21.35	Bahiri be nnda bakabhata balanda babe bakaloba mmwe, bakabulaya mmwe, ngono bakakikithidza mmwe nge mabgwe. 
MAT.21.36	Ngono mweni we nnda kapapha katumila balanda bamwe banji pana be kutanga, ngono bahiri be nnda bakabayita sa ikoko kakale. 
MAT.21.37	Kudwapo katumila nkololo uwe kubali eti, ‘Banowoteta nkololo wangu.’ 
MAT.21.38	Koga kukati bahiri be nnda bebona nkololo uwe bakan'langana beti, ‘Oyu ndiye n'gali thaka, izhani, ngatimbulayeni titole thaka iye.’ 
MAT.21.39	Ndizo bakantola bakanlashila kuzhe kwe nnda we mizhambi bakambulaya.
MAT.21.40	“Ndizo ipapo mweni we nnda we mizhambi ha ezha unowoshingani ku bahiri ibabo kene?”
MAT.21.41	Bakashandula beti, “Unowolobesa ibaba balume bakabipa kunogwadza, kayisa nnda mu maboko e bahiri bapoga banowompa gobe lile bavuna.”
MAT.21.42	Jesu kati kubali, “Apa amuthu mukatongo bala hwalo dze Ndzimu dzinoti,
MAT.21.42	‘Bgwe ilo lakalambiwa nge babaki
MAT.21.42	lakabe bgwe linotambunudza mbako;
MAT.21.42	ikoku kwakayitiwa ndi She,
MAT.21.42	ngono kotjenamisa mu mesho edu?’
MAT.21.43	“Ndizo ndomubudza nditi, bushe gwe Ndzimu gowotogwa mumuli gokapiwa itjaba tjinodusa mitjelo yago. 
MAT.21.44	Iye unowila pezhugwi kwe bgwe ileli unowovunikana kasala ali zwitibhutibhu, koga ha liwila nthu lowompkhwanya.”
MAT.21.45	Kukati Bapirisiti bakulu ne Bafarasi behwa zwifaniso zwa Jesu bakaziba kuti unolebeleka nge kwabo. 
MAT.21.46	Bakashaka zila ye kunsunga, koga bakabe betja mbunga we bathu, ngobe bathu bakabe beti nlebesambeli.
MAT.22.1	Jesu kalebeleka nabo ne zwifaniso kakale eti, 
MAT.22.2	“Bushe gwe kudzimu gofanana na she nkulu wakalulwamisila nkololo uwe ndobolo. 
MAT.22.3	Ngono katuma balanda babe kunodana bakabe bakokiwa ku nzano we ndobolo, koga bakalamba zha. 
MAT.22.4	Ipapo katuma bamwe balanda kati, ‘Kabudzeni bakakokiwa kuti, ndalulwamisa zojiwa zwangu, mangabe angu ne makondogwana angu akakola abhayiwa ne tjimwe ne tjimwe tjalulwama. Izhani ku nzano we ndobolo!’ 
MAT.22.5	Koga bakanshayila hanya bakayenda, mmwe ku nnda uwe, mmwe ku mishingo iye, 
MAT.22.6	bakatola balanda babe bakababhata nge kunobhatisa shoni bakababulaya. 
MAT.22.7	She nkulu kagwadzamoyo, katuma babhayani babe bakalobesa babulayi ibabo kakale kapisa nzi wabo. 
MAT.22.8	Ndizo kati ku balanda babe, ‘Nzano we ndobolo walulwamisiwa, koga ibabo bandakakoka abazobe bakafanila kuzha. 
MAT.22.9	Yendani mu dzizila mukoke mmwe ne mmwe wamunowobona azhe ku nzano.’ 
MAT.22.10	Ndizo balanda ibabo bakabhuda bakayenda mu dzizila bakakubunganya bathu bose babanowana, babi ne balulwami, ngono ng'umba ye ndobolo ikazhala bakokiwa.
MAT.22.11	“Koga she nkulu kati engina kunobona bezi, kabona mmwe nlume ipapo wakabe asakaambala tjiambalo tje ndobolo. 
MAT.22.12	Kambhuzwa kati, ‘Nkhwinya, wangina tjini ipapa usina tjiambalo tje ndobolo?’ Nlume iwoyo kasheta tjaangaleba. 
MAT.22.13	Ipapo she nkulu kadwa balanda babe kati, ‘Munsunge maboko ne makumbo munlashile kuzhe mu zhalima. Ikoko kowobe ne kulila ne kulobanya meno nge kugwadziwa kukulu.’ 
MAT.22.14	Ndizo wali, banjinji banodang'wa, koga bashomanana banoshalugwa.”
MAT.22.15	Ipapo Bafarasi bakabhuda bakanolangana kuti bangambhatshila tjini nge matama awe. 
MAT.22.16	Bakatuma badiyiwa babo ne batobeli ba Herode kunli beti, “N'diyi, toziba kuti muna malebeswa ne kuti modiya zila ye Ndzimu nge malebeswa. Amuna hanya kuti nthu ndiani ngobe amutolinga mamo e bathu. 
MAT.22.17	Mutibudze ngono, mobona tjini? Apa kumu nlayo kene, kuti tilipe lukhetho kuna Kaisara She nkulu we Roma, kene?”
MAT.22.18	Koga Jesu, ngoziba mikumbulo yabo yakabipa, kati kubali, “Batjengedzi ndimwi, ini mundilalila? 
MAT.22.19	Mundilakidze mari anoshingisiwa kulipa lukhetho.”
MAT.22.19	Bakanzhisila mari e zhuba ling'ompela, 
MAT.22.20	ngono Jesu kati kubali, “Tjifano tjaani itjetji ne zina nge laani ileli?”
MAT.22.21	Bakashandula beti, “Nge zwa Kaisara.”
MAT.22.21	Ipapo Jesu kati kubali, “Ipani Kaisara zwithu zwizwe, ngono mupe Ndzimu zwawo.”
MAT.22.22	Bakati behwa ikoku bakatjenama. Ndizo bakansiya bakayenda.
MAT.22.23	Mu zhuba ilelo zwalo Basadusi, ibo banoti akuna kumuka kwe bafi, bakazha kunli nge bhuzo. 
MAT.22.24	Bakati kunli, “N'diyi, Mushe wakati, ‘Ha nlume efa asina bana, nnung'una uwe wakafanila agale thaka nkulu uwe, kuti anzwalile bana.’ 
MAT.22.25	Ngwenu kwakabe kuna thobeledzani pakati kwedu dze balisana dzili kutendeka. We kutanga kalobola, ngono kafa. Wakabe asina bana kasiyila nkadzi uwe nnung'una uwe. 
MAT.22.26	Kukayitika sa ikoko mu nnung'una uwe we bubili ne we butatu kudzina kunoti kuna we butendeka. 
MAT.22.27	Gwe bupelo, nkadzi na iye kafa. 
MAT.22.28	Ngwenu ipapo mu kumuka kwe bafi unowobe nkadzi waani muna bali kutendeka ngoti bose bakabe banlobola?”
MAT.22.29	Jesu kashandula eti, “Makadzimila, ngobe amutoziba hwalo dze Ndzimu kene simba le Ndzimu. 
MAT.22.30	Mu kumuka kwe bafi, bathu abatolobola kene kuli kulobodziwa. Koga banonga batumwa be kudzimu. 
MAT.22.31	Ngekwe kumuka kwe bafi, apa amuzobala tjakalebgwa kumuli nge Ndzimu uti, 
MAT.22.32	‘Apa ndimi Ndzimu wa Abhurahama, ndimi Ndzimu wa Isaki, ndimi Ndzimu wa Jakubo kene?’ Ate Ndzimu we bafi koga Ndzimu we batjili.”
MAT.22.33	Kukati mibunga ye bathu ihwa ikoku ikakaabadziwa nge kudiya kukwe.
MAT.22.34	Bafarasi bakati behwa kuti Jesu wanyaladza Basadusi bakakubungana. 
MAT.22.35	Mmwe wabo, wakabe ali nthu wakazwidiya milayo, kambhuzwa bhuzo enlika, kati, 
MAT.22.36	“N'diyi, ndiupi nlayo nkulu pa mimwe?”
MAT.22.37	Jesu kashandula eti, “ ‘Ida She Ndzimu uwo nge moyo uwo wose nenge meya iyo yose nenge nkumbulo uwo wose.’ 
MAT.22.38	Oyu ndiwo nlayo nkulu tjose kakale we kutanga. 
MAT.22.39	Ne we bubili unonga iwo, unoti, ‘Ida mmwe nthu sekwa unozwida.’ 
MAT.22.40	Nlayo wose ne balebesambeli bose bakateyegwa mu milayo iyeyi mibili.”
MAT.22.41	Bafarasi bakati batjakakubungana, Jesu kababhuzwa kati, 
MAT.22.42	“Mokumbula tjini ngekwa Mesiya? Nkololo waani?”
MAT.22.42	Bakadabila beti, “Nkololo wa Dafite.”
MAT.22.43	Kati kubali, “Ngono kwakazha tjini kuti Dafite paakabe ali mu Meya an'dane eti She? Dafite wakati,
MAT.22.44	‘She bakati kuna She wangu,
MAT.22.44	gala ku luboko gwangu gwe luji
MAT.22.44	kudzina ndibiga zwita zwizo pasi kwe makumbo awo.’
MAT.22.45	“Ha Dafite en'dana eti ‘She,’ apa ungabe nkololo uwe tjini kene?”
MAT.22.46	Akuna wakatubula kun'dabila, ngono kudwa mu zhuba ilelo tjose akuna wakambhuzwa dzimwe bhuzo.
MAT.23.1	Ipapo Jesu kalebeleka ne mibunga ye bathu ne badiyiwa babe eti, 
MAT.23.2	“Badiyi be nlayo ne Bafarasi bagele mu tjigalo tja Mushe. 
MAT.23.3	Ndizo itani kuti mulondolodze tjimwe ne tjimwe tjabanomubudza. Koga musitongo shinga zwabanoshinga, ngobe abatoshinga zwabanoleba. 
MAT.23.4	Banosunga mitolo mikukutu inolema beibiga mu mathudzi e bathu, koga ibo tjekwabo basingake bakainyanyula. 
MAT.23.5	Zose zwabanoyita nge zwe mashungwa ndibong'we. Banothama zwitshwegu zwabo zwe mitembezelo
MAT.23.6	Banoda magalo a pezhugwi mu mizano ne magalo mabuya mu ng'umba dze mitembezelo. 
MAT.23.7	Banoda kulezwiwa ku matengeselo ne kudang'wa nge bathu kuyi, ‘N'diyi.’ 
MAT.23.8	Koga imwi amuzofanila dang'wa kuyi ‘N'diyi,’ ngobe muna N'diyi ali ung'ompela koga kakale imwi mose mu zwikamu. 
MAT.23.9	Kakale musitongo dana mmwe muti tate mu shango, ngobe muna tate bang'ompela ba kudzimu. 
MAT.23.10	Kene musitongo dang'wa kuyi ‘Ntungamili,’ ngobe muna ntungamili ng'ompela koga Mesiya 
MAT.23.11	Nkulu tjose pakati kwenyu wakafanila kube nlanda wenyu. 
MAT.23.12	Iye unozwikudza unowoyisiwa pasi na iye unozwiyisa pasi unowokudziwa.
MAT.23.13+MAT.23.14	“Yee mme wee! Mapalala imwi badiyi be nlayo ne Bafarasi, batjengedzi ndimwi! Mozhalilila bathu bushe gwe kudzimu. Imwi nge kwenyu amutongina mu bushe gwe Ndzimu kakale amutoletja banoshaka ngina bakangina.
MAT.23.15	“Yee mme wee! Mapalala imwi badiyi be nlayo ne Bafarasi, batjengedzi ndimwi! Moyenda shango yose ne gungwa kushandulila nthu nng'ompela mu bugalimoyo gwe Tjijuta, koga kati ashanduka mukan'yita mwana we mbipo kabili kupinda sekwa muli iko.
MAT.23.16	“Yee mme wee! Mapalala imwi mapofu e batungamili! Moti, ‘Ha mmwe etuna nge Ng'umba ye Ndzimu, akutoti tjimwe, koga ha mmwe etuna nge golide le Ng'umba ye Ndzimu wasungwa ngotuna kukwe.’ 
MAT.23.17	Mapofu e zwilengwe ndimwi! Tjikulu nditjipi, i golide kene Ng'umba ye Ndzimu inoyita kuti golide liyengemale? 
MAT.23.18	Kakale moti, ‘Ha mmwe etuna nge tjibeso, akutoti tjimwe, koga ha mmwe etuna nge tjipo tjipezhugwi kwatjo, wasungwa ngotuna kukwe.’ 
MAT.23.19	Mapofu e bathu ndimwi! Tjikulu nditjipi, tjipo kene tjibeso tjinoyita tjipo kuti tjiyengemale? 
MAT.23.20	Ndizo iye unotuna nge tjibeso unotuna nditjo na iko kose kumutjili; 
MAT.23.21	na iye unotuna nge Ng'umba ye Ndzimu unotuna ndiyo, na iye unogala muili. 
MAT.23.22	Na iyebo unotuna nge kudzimu unotuna nge tjigalo tje bushe gwe Ndzimu na iye ugele pezhugwi kwatjo.
MAT.23.23	“Yee mme wee! Mapalala imwi badiyi be nlayo ne Bafarasi, batjengedzi ndimwi, mopa tjebugumi* tje matenjana enyu e nvavani ne dili* ne kumini.* Koga moletjedza zwikulu kwazo zwe nlayo: kusumikilisa kwakalulwama ne mahwilo zogwadza ne kugalamoyo. Mobe muyita izwezwi koga musingalashe zwimwe. 
MAT.23.24	Mapofu e batungamili ndimwi! Mowungunula nyunyu koga mumidza kamela.
MAT.23.25	“Yee mme wee! Mapalala imwi badiyi be nlayo ne Bafarasi, batjengedzi ndimwi! Mosuka kuzhe kwe nkombe ne ndilo koga mukati dzezhele kusazwidziba ne bugovu. 
MAT.23.26	Nfarasi we bhofu ndiwe! Suka mukati kwe nkombe ne ndilo kutanga, ndizo na kuzhe kwayo kowobe kubuyananabo.
MAT.23.27	“Yee mme wee! Mapalala imwi badiyi be nlayo ne Bafarasi, batjengedzi ndimwi! Mofanana ne zwikumbu zwakadzulugwa nge butjena, zwakanaka kuzhe koga mukati zwili zhele mafupa e bathu bakafa ne zwakatemapala. 
MAT.23.28	Sa ikoko, kuzhe molingika ku bathu muli balulwami, koga mukati muzhele butjengedzi ne jinyo.
MAT.23.29	“Yee mme wee! Mapalala imwi badiyi be nlayo ne Bafarasi, batjengedzi ndimwi! Mobakilila zwikumbu zwe balebesambeli mukanakisa zwikumbu zwe balulwami, 
MAT.23.30	muti, ‘Hatingabe takatjila mu misi ya bobatategulu bedu, tingabe tisakabhatana nabo mu nshingo we kutebula malopa e balebesambeli.’ 
MAT.23.31	Ndizo mozwileba kuti mu bana be bathu bakabulaya balebesambeli. 
MAT.23.32	Zhadzisani tjilizanyo tje jinyo la bobatategulu benyu. 
MAT.23.33	Nyoka ne nyokana ndimwi! Apa mowotizha tjini kusumikilisigwa kulashigwa mu moto usingadzime? 
MAT.23.34	Ndizo ndomutumila balebesambeli ne balume bakatjenjela ne badiyi be nlayo. Bamwe babo mowobabulaya mukababambula, bamwe mubaloba mu ng'umba dzenyu dze mitembezelo mukabadziyidza nzi ne nzi. 
MAT.23.35	Ndizo kowobe pezhugwi kwenyu malopa e balulwami akatebugwa mu shango, kutangisa nge malopa a Abele usina nlandu kunoti mu malopa a Zakariya nkololo wa Bharakiya wamakabulayila pakati kwe Ng'umba ye Ndzimu ne tjibeso. 
MAT.23.36	Ndolebesa ndoti kumuli, kose ikoku kowozha pezhugwi kwe bathu bangwenu.
MAT.23.37	“Jerusalema, Jerusalema wee! Iwe unobulaya balebesambeli ukakikithidza nge mabgwe ibabo batumwa kukuli. Ndikangana ndiyemula kukubunganya bana babo se hwuku ibubatila hwukwana dzayo nge mapapiro ayo, koga ulamba. 
MAT.23.38	Bona, ng'umba iyo yafupatigwa kakale yabe dongo. 
MAT.23.39	Ndizoke ndokubudza nditi, autowondibona kakale kuswikila uti, ‘Wakakombolegwa iye unozha nge zina la She.’ ”
MAT.24.1	Jesu kabhuda mu Ng'umba ye Ndzimu, ngono kati atjayenda badiyiwa babe bakanlakidza bakika kwe Ng'umba ye Ndzimu. 
MAT.24.2	Kabadabila eti, “Mobona kose ikoku kene? Ndolebesa ndoti kumuli, akuna bgwe ling'ompela linowosala lakatiliyana ne limwe, lisingawoligigwa pasi.”
MAT.24.3	Kukati Jesu atjigele pezhugwi kwe Dombo le Mitoba, badiyiwa babe bakazha kunli bali boga, ngono bakambhuzwa bakati, “Mutibudze, zwithu izwezwi zowoshingikala lini ne tjilakidzo tje kuzha kwenyu ne tje kupela kwe shango tjowobeni?”
MAT.24.4	Jesu kabashandula eti, “Ibeni ne njele kuti mmwe asitongo mudzimidza. 
MAT.24.5	Banji banowozha nge zina langu beti, ‘Ndimi Mesiya,’ ngono banowodzimidza banji. 
MAT.24.6	Mowohwa ngekwe ngwa kose ne makwayi e ngwa, koga itani kuti musipaluke moyo. Zwithu izwezwi zwakajalo zwakafanila shingikala, koga bupelo gutjawozha. 
MAT.24.7	Itjaba tjowomukila itjaba ne bushe gukamukila bushe. Kowobe yapo bhamba ne kutengenyeka kwe shango mu magalo akasiyana. 
MAT.24.8	Zose izwezwi zofanana ne kutangisa kwe zwibhayo zwe thumbgwa.
MAT.24.9	“Ipapo mowosungisiwa kunohwisiwa zogwadza mukabulawa ne zwitjaba zose zowomubenga ngekwe zina langu. 
MAT.24.10	Mu tjibaka itjetjo banjinji banowowa mu kugalamoyo kakale banowongana kakale bakabengana. 
MAT.24.11	Ne balebesambeli be manyepkhwa banjinji banowobe yapo bakadzimidza bathu banji. 
MAT.24.12	Nge kuwanda kwe matjinyo, ludo gwe banji gowotothola. 
MAT.24.13	Koga iye unowodzikitadza kunoti ku bupelo ndiye unowotjidziwa. 
MAT.24.14	Ngono ndebo mbuya iyeyi ye bushe inowosumikigwa mu shango yose, guli butendeki mu zwitjaba dzose, ndizo ipapo bupelo gowozha.
MAT.24.15	“Ndizo mowoti mubona kuli mile mu magalo akayengemala ‘Zhithu le mbipo linopaladza,’ lakalebgwa nge kwalo ndi Daniyele nlebesambeli (unobala ngaahwisise), 
MAT.24.16	ipapo bamu Judiya ngabatizhile ku matombo. 
MAT.24.17	Upezhugwi kwe ng'umba ngaasideluke kunotola zwithu zwimu ng'umba iye. 
MAT.24.18	Ngono na iye umu nnda ngaasibgwilile kunotola ngubo iye. 
MAT.24.19	Yee mme wee! Kowobangalala seni kumuli imwi bakadzi bakazwisenga ne banomwisa mu misi iyeyo. 
MAT.24.20	Tembezelani kuti kutizha kwenyu kusibe mu mbaba kene mu zhuba le Sabata; 
MAT.24.21	ngobe ipapo kowobe ne kudziyidziwa kukulu kusathu kukabe yapo kudwa mu kutangisa kwe shango kuwoti ngwenu, kakale kusingatjawobe yapo. 
MAT.24.22	Ha mazhuba iyawo akabe asatapudziwa, kwabe kusina unowotjidziwa. Koga ngekwe bashalugwa, mazhuba iyawo anowotapudziwa.
MAT.24.23	“Mu misi iyeyo ha mmwe eti kumuli, ‘Bonani woyu Mesiya kene eti, bonani hwouje,’ musitongo duma ikoko. 
MAT.24.24	Bomesiya be manyepkhwa ne balebesambeli be manyepkhwa banowobe yapo bakayita zwilakidzo zwikulu ne matjenamiso makulu kudzimidza na ibo bashalugwa ha kwabe kutubuka. 
MAT.24.25	Bonani, ndamubudza tjibaka tjitjiyapo.
MAT.24.26	“Ndizo ha beti kumuli, ‘Bonani umu tjilambanyika,’ musibhudileko. Kene beti, ‘Bonani, umukati kwe ng'umba,’ musitongo duma, 
MAT.24.27	ngobe se lupenyo gwe vula gudwa ku bhezhuba gukaboneka ku golombedzo, kowojalo ne kuzha kwe Nkololo we Nthu.
MAT.24.28	“Pana itumbu magola anokubunganapo.
MAT.24.29	“Koga tjinyolotjo shule kwe budziyili gwe mazhuba iyawo, zhuba lowoti zwii ne mwedzi autowopa tjedza tjawo. Nyenyedzi dzowowila pasi na zose zwe zhuzhugwi zowotengenyeka. 
MAT.24.30	Mu misi iyeyo tjilakidzo tje Nkololo we Nthu tjowoboneka zhuzhugwi, ndizo njudzi dzose dze shango dzowolila. Dzowobona Nkololo we Nthu ezha ali mu makole ana simba ne gudzo gulu. 
MAT.24.31	Unowotuma batumwa babe be kudzimu kuti badane ne nsindo nkulu we lunyanga, ngono banowokubunganya bashalugwa babe kudwa mu mbizho nna dze shango ne kudwa ku bupelo gwe kudzimu kunoti mu gumwe bupelo.
MAT.24.32	“Muzwidiye tjidiyo tje mpaya, tjinyolotjo ha thabi dzawo dzibe nyolo dzidusa mazhani, moziba kuti tjilimo tji pejo. 
MAT.24.33	Ndizo sa ikoko, ha mubona zwithu zose izwezwi muzibe kuti wabe pejo, pa nkoba.
MAT.24.34	Ndolebesa ndoti kumuli, zwithu izwezwi zowoshingikala imwi bathu bangwenu musathu mapinda. 
MAT.24.35	Zhuzhugwi ne pasi zowopinda koga matama angu anowosala.
MAT.24.36	“Akuna unoziba ngekwe zhuba ilelo kene tjibaka itjetjo, kene bali ibo batumwa be kudzimu, kene iye Nkololo
MAT.24.37	Sekwa kwakabe kuli iko mu misi ya Nowa, kowobe sa ikoko pa kuzha kwe Nkololo we Nthu. 
MAT.24.38	Ngobe mu misi iyeyo, nkubila usathu ukabe yapo bathu bakabe beja, beng'wa, belobola, belobodza, kunoti mu zhuba Nowa laakangina mu n'goro. 
MAT.24.39	Bakabe basingazibe tjimwe kudzina nkubila uzha ubatola bose. Ndiko sekwa kunowobe iko pa kuzha kwe Nkololo we Nthu. 
MAT.24.40	Balume babili banowobe bali mu nnda, nng'ompela unowotogwa mmwe kasiyiwa. 
MAT.24.41	Bakadzi babili banowobe bekwiya pa gwiyo, nng'ompela unowotogwa mmwe kasiyiwa.
MAT.24.42	“Ndizo galani makalindila, ngobe amutoziba kuti She wenyu unowozha mu zhuba lipi. 
MAT.24.43	Ngono hwisisani hwoku, ha mweni we ng'umba akabe aziba kuti mbava inowozha nge tjibaka tjipi tje busiku, unobe akalinda kasiletje ng'umba iye ipkhwanyiwa. 
MAT.24.44	Ndizo namwibo galani makazwilulwamisa, ngobe Nkololo we Nthu unowozha nge tjibaka tjamusakakumbula.
MAT.24.45	“Ndiupi ngono nlanda unogagwabgwe, wakatjenjela unowoti tetshi kambiga kabe nlingilili we balanda mu nsha uwe kuti abape zojiwa zwabo nge tjibaka tjakalingisana? 
MAT.24.46	Wakakombolegwa nlanda iwoyo ungati tetshi uwe ebuya kawana eshinga sa ikoko. 
MAT.24.47	Ndolebesa ndoti kumuli, unowompa masimba mu zwithu zose zwaanazo. 
MAT.24.48	Koga ha nlanda iwoyu ali mbi ebe ezwidwa eti, ‘Tetshi wangu wanonoka,’ 
MAT.24.49	ebe etangisa kuloba balanda bamwe, eja eng'wa ne zwidakwa, 
MAT.24.50	tetshi wa iwoyo nlanda unowobuya mu zhuba laasakankumbula nenge tjibaka tjaasingazibe. 
MAT.24.51	Unowonloba kunogwadza kan'gadza ne batjengedzi. Ikoko kowobe yapo kulila ne kulobanya meno nge kugwadziwa kukulu.
MAT.25.1	“Ndizo bushe gwe kudzimu gofanana ne baanadi bali gumi bakatola mavone abo bakabhuda kunoshanganidza nkwasha. 
MAT.25.2	Bashanu mubali bakabe bali zwilengwe, koga bashanu bakatjenjela. 
MAT.25.3	Bezwilengwe bakati betola abo mavone bakasisenge mafuta. 
MAT.25.4	Bakatjenjela bakasenga mavone abo kose ne mafuta ali mu zwikuyu. 
MAT.25.5	Nkwasha wakanonoka kuzha, ndizo bose bakatshumwaila bakayizela.
MAT.25.6	“Kwakati pakati kwe busiku mima ikahwika iti, ‘Bonani nkwasha hwoyu! Bhudani munshanganidze!’ 
MAT.25.7	Ipapo baanadi ibabo bose bakamuka bakalulwamisa mavone abo. 
MAT.25.8	Bezwilengwe bakati kuna bakatjenjela, ‘Mutipenibo mafuta enyu, ngobe mavone edu anodzima.’ 
MAT.25.9	Bakatjenjela bakadabila beti, ‘Aa, aangalizane iswi kose namwi. Mungayenda ku batengesi mukazwitengegwa enyu.’ 
MAT.25.10	Bakati batjimu zila benotenga mafuta, nkwasha kaswika. Baanadi bakabe bakazwilulwamisa bakangina naye mu nzano we ndobolo, nkoba ukazhaligwa.
MAT.25.11	“Shule kwe tjibaka bezwilengwe bakabuya bakati, ‘She! She! Mutizhulile!’ 
MAT.25.12	She kashandula eti, ‘Ndolebesa ndoti, anditomuziba.’ ”
MAT.25.13	Ndizo Jesu kati, “Galani makalindila, ngobe amutoziba nsi ne tjibaka.
MAT.25.14	“Kakale, bushe gwe kudzimu gowofanana ne nthu unoyenda gwendo, kadana balanda babe kabakobanya thundu iye kuitjengeta. 
MAT.25.15	Wakapa mmwe talenta dzili shanu, mmwe kampa dzili mbili, mmwe kampa ili ing'ompela, mmwe ne mmwe epiwa kwakalizana kutubula kukwe. Ipapo kayenda gwendo gugwe. 
MAT.25.16	Ngono tjinyolotjo, wakapiwa talenta dzili shanu kayenda kanoshaba ndidzo, dzikambuzila dzimwe talenta dzili shanu. 
MAT.25.17	Sa ikoko na iyebo una talenta mbili kawana mbili kwadzo. 
MAT.25.18	Koga iye wakaamutjila talenta ing'ompela kayenda kanotsha gomba kasumbika mari a tetshi uwe mulili.
MAT.25.19	“Shule kwe tjibaka tjilefu tetshi we balanda ibabo kabuya kuwolulwamisa zwikoloto nabo. 
MAT.25.20	Nlume wakabe apiwa talenta shanu kazhisa dzimwe shanu eti, ‘Tetshi, makandipa talenta dzili shanu. Bonani, ndakashaba abuyigwa nge dzimwe shanu.’ 
MAT.25.21	Tetshi uwe kadabila eti, ‘Wakayita zubuyanana, u nlanda wakalulwama kakale unogalikabgwe! Wakabe ne kugagwabgwe mu zwithu zwitukununu; ndowokubiga ntjengeti we zwithu zwikulu. Izha ushathe na tetshi uwo.’
MAT.25.22	“Nlume una talenta dzili mbili na iyebo kazha kati, ‘Tetshi, makandipa talenta mbili; bonani ndakashaba abuyigwa nge dzili mbili kakale.’ 
MAT.25.23	Tetshi uwe kadabila eti, ‘Wakayita zwibuyanana, u nlanda wakalulwama kakale unogalikabgwe! Wakabe ne kugalikabgwe mu zwithu zwishomanana; ndowokubiga ntjengeti we zwithu zwangu zwinjinji. Izha ushathe na tetshi uwo!’
MAT.25.24	“Ipapo nlume wakabe apiwa talenta ing'ompela kazha, ngono kati kunli, ‘Tetshi, ndoziba kuti mu nthu nkukutu, movuna pamusakadzwala, mukawolela pamusakawulusa. 
MAT.25.25	Ndakabe nditja, ndizo ayenda anosumbika talenta yenyu mu mavu. Bonani, kwenyu hwoku.’
MAT.25.26	“Tetshi uwe kadabila eti, ‘Nlanda mbi we simbe ndiwe! Wakabe uzibazo kuti ndovuna pandisakadzwala, awolela pandisakawulusila? 
MAT.25.27	Ndizo unobe wakayisa mari angu ku babiganyi be mari, ndobe ndakati ndibuya aamutjila kwangu kwazwala. 
MAT.25.28	Muntolele talenta iye muipe una talenta dzili gumi. 
MAT.25.29	Ngobe iye una tjaanatjo unowopaphidzigwa, ndizo unowobe ne kunjinji nge buzhalo. Koga iye usina ne tjitukununu tjaanatjo unowotjitolegwa. 
MAT.25.30	Mumposele kuzhe mu zhalima, nlanda iwoyu usina nshingo; ikoko kowobe yapo kulila ne kulobanya meno.’
MAT.25.31	“Kowoti Nkololo we Nthu ezha nge gudzo lile ne batumwa be kudzimu bose ba naye, unowogala mu tjigalo tjitje tje bushe tjinokudziwa. 
MAT.25.32	Njudzi dzose dzowokubunganyigwa mbeli kukwe, ngono unowothubukanya bathu se nlisi ethewula pkhwizi mu mbudzi. 
MAT.25.33	Unowoyisa pkhwizi ku luboko gwe luji, kayisa mbudzi kuna gwe lumeshwe. 
MAT.25.34	Ipapo She nkulu unowoti kuna ba ku luji, ‘Izhani imwi bakakombolegwa ndi Tate bangu; amutjilani bushe gwamakabiganyidzigwa kudwa mu kuteyiwa kwe shango; 
MAT.25.35	ngobe ndakati ndina zhala mukandipa zojiwa, ndikati ndina nyota mukandipa tjinong'wiwa, ndikati ndili mwezi mukandiamutjila. 
MAT.25.36	Ndakati ndiyenda mbujo mukandiambadza, ndikati ndigwala mukandishola, ndikati ndili mu ng'umba ye busungwa mukandishola.’
MAT.25.37	“Ipapo balulwami banowondabila beti, ‘She, iswi takamubona lini muna zhala tikamupa zojiwa, kene muna nyota tikamupa tjinong'wiwa? 
MAT.25.38	Takamubona lini muli mwezi tikamuamutjila, kene musina zwiambalo tikamuambadza kene? 
MAT.25.39	Takamubona lini mugwala, kene muli mu ng'umba ye busungwa tikamushola?’ 
MAT.25.40	She nkulu banowobashandula beti, ‘Ndolebesa nditi, itjo tjamakayitila mmwe ntukununu wa izwezwi zwikamu zwangu makatjiyitila imi.’
MAT.25.41	“Ipapo unowoti kuna ba ku lumeshwe gugwe, ‘Idwani pandili imwi makalongwa bhiso, muyende ku moto usingadzimwe wakabiganyidzigwa Nvanganyi ne batumwa babe. 
MAT.25.42	Ndakati ndina zhala mukasindipe zojiwa, ndikati ndina nyota mukasindipe tjinong'wiwa. 
MAT.25.43	Ndakati ndili mwezi mukasindiamutjile. Ndakati ndisina zwiambalo mukasindimbadze, ndikati ndigwala kakale ndili mu ng'umba ye busungwa mukasindishole.’
MAT.25.44	“Na ibabo banowobhuzwa beti, ‘She, takamubona lini muna zhala kene muna nyota kene muli mwezi kene musina zwiambalo kene mugwala kene muli mu ng'umba ye busungwa, koga tikasimubhatshe?’ 
MAT.25.45	Unowoshandula eti, ‘Ndolebesa ndoti, tjamusakayitila mmwe wa ibaba batukununu, amuzotjiyitila imi.’ 
MAT.25.46	Ipapo banowoyenda ku shamu isingapele, koga balulwami ku butjilo gusingapele.”
MAT.26.1	Jesu kati aleba zwithu zose izwezwi, kadwa badiyiwa babe kati, 
MAT.26.2	“Sekwa munoziba kuti Nzano we Kupinda pezhugwi* wasaligwa nge mazhuba mabili, ngono Nkololo we Nthu unowolongwa mu maboko a ibabo banowombambula.”
MAT.26.3	Ipapo Bapirisiti bakulu ne bakulu be Bajuta bakakubungana mu magalo e Ntungamili we Bapirisiti wakabe edang'wa Kaifasi, 
MAT.26.4	ngono bakalangana kusunga Jesu nge kwakasumbikala kuti bambulaye. 
MAT.26.5	Koga bakati, “Kusi pakati kwe nzano, ngobe kungamuka zhoba pakati kwe bathu.”
MAT.26.6	Jesu kati ali mu Bhetani mu ng'umba ya Simoni wakatongo gwala mapele, 
MAT.26.7	mmwe nkadzi kazha kunli ana tjilongo tjakathamiwa nge bgwe linoyi alabhasita* tjina mafuta e themba ipezhugwi kaatebulila mu nsholo wa Jesu ali gele pa tafuli eja. 
MAT.26.8	Badiyiwa bakati bebona ikoko bakagwadzamoyo, ngono bakabhuzwa beti, “Mafuta anozanisigwani iyawa? 
MAT.26.9	Mafuta iyawa abe angatengesiwa nge themba ipezhugwi kwazo, ngono mari kapiwa bashayi.”
MAT.26.10	Jesu kati aziba ikoku, kati kubali, “Ini mudziyidza nkadzi iwoyu? Washinga tjithu tjakanaka mundili. 
MAT.26.11	Bashayi munabo misi yose, koga imi amutowobe nami misi yose. 
MAT.26.12	Kudila mafuta iyawa mu mbili wangu, wakushinga kundilulwamisila mbiganyo yangu. 
MAT.26.13	Ndolebesa ndoti kumuli, kumwe ne kumwe kunowosumikigwa Ndebo mbuya iyeyi mu shango yose, tjashingwa nge nkadzi iwoyu tjowolebgwabo, kuti libe gumbuludzo nge kukwe.”
MAT.26.14	Ipapo mmwe we bali gumi lina babili, wakabe edang'wa Judasi Isikariyoti, kayenda ku Bapirisiti bakulu ngono 
MAT.26.15	kabhuzwa eti, “Mowondipani ha ndingamupa iye?” Ndizo bakanlipa mari e siliva ali makumi matatu. 
MAT.26.16	Kudwa ipapo tjose Judasi kashaka tjibaka tjaangabapa Jesu nditjo.
MAT.26.17	Mu zhuba le kutanga le Nzano we Tjiwunga* tjisina mbidzo badiyiwa bakazha kuna Jesu bakambhuzwa beti, “Moshaka kuti timululwamisile ngayi kujila zojiwa zwe Nzano we Kupinda pezhugwi?”
MAT.26.18	Kashandula eti, “Yendani mungine mu nzi nkulu, mowoswika ku mmwe nlume, mumbudze muti, ‘N'diyi bakati, tjibaka tjangu tjasedzela. Ndowojila zojiwa zwe Nzano we Kupinda pezhugwi ne badiyiwa bangu ku ng'umba iyo.’ ”
MAT.26.19	Ndizo badiyiwa bakashinga sekwa balayigwa ndi Jesu, bakalulwamisa zojiwa zwe Kupinda pezhugwi.
MAT.26.20	Kukati madekwana, Jesu kagala pa tafuli eja ana badiyiwa bali gumi lina babili. 
MAT.26.21	Bakati beja kati kubali, “Ndolebesa ndoti, mmwe wenyu unowondiwonga.”
MAT.26.22	Bakazhala buyendasi, ngono mmwe ne mmwe wabo kati kunli, “Apa ndimi kene She?”
MAT.26.23	Jesu kashandula eti, “Iye unoseba nami mu ndilo ndiye unowondiwonga. 
MAT.26.24	Nkololo we Nthu unowofa sekwa kwakakwagwa nge kukwe. Koga Yee mme wee! Wapalala iwe nlume unowonga Nkololo we Nthu! Kwabe kuyita ha nlume iwoyo akabe asagala azwagwa.”
MAT.26.25	Ipapo Judasi iye wakan'wonga kati, “N'diyi, apa ndimi kene?”
MAT.26.25	Jesu kashandula eti, “Waleba.”
MAT.26.26	Bakati batjaja, Jesu katola tjiwunga, katjikombolela, katjipemula katjipa badiyiwa babe eti, “Tolani muje, oku mbili wangu.”
MAT.26.27	Katola bhepe le nkumbi we zhambi, ngono kaukombolela kabapa ilo eti, “Ing'wani mulili mose. 
MAT.26.28	Oku malopa angu e tjidumano* anotebuligwa banji mu kuzwiibhatigwa matjinyo. 
MAT.26.29	Ndomubudza nditi, anditowong'wa kakale kwe ntjelo iwoyu we nzhambi kuswikila zhuba landinowoung'wa butshwa namwi mu bushe gwa Tate bangu.”
MAT.26.30	Bakati basinomba lumbo gunokudza Ndzimu, bakabhuda bakayenda ku Dombo le Mitoba.
MAT.26.31	Ipapo Jesu kabadwa kati, “Busiku igogu mowopalala mose nge kwangu, ngobe kwakakwagwa kuyi, ‘Ndowobulaya nlisi, ngono pkhwizi dze danga dzowopalala.’ 
MAT.26.32	Koga ha ndamusiwa ndowoyenda mbeli kwenyu ku Galili.”
MAT.26.33	Pita kashandula eti, “Kene bose bepalala nge kwenyu, imi andingamusiye.”
MAT.26.34	Jesu kashandula eti, “Ndolebesa ndoti, mu busiku igo igogu, gukurume lowoti lisathu likalila, unowondizwilandula katatu.”
MAT.26.35	Koga Pita kalebeleka eti, “Imi andingamuzwilandule bukulu ndingafa namwi.”
MAT.26.35	Ngono bose bamwe badiyiwa bakalebabo sa ikoko.
MAT.26.36	Ipapo Jesu kayenda ne badiyiwa babe pathu panodang'wa Getsemane, ngono kati kubali, “Galani ipapa imi nditjayenda apaje kunotembezela.” 
MAT.26.37	Wakatola Pita ne bakololo babili ba Zebhedi kayenda nabo, ngono kangina buyendasi ne kudziyidzika kukulu. 
MAT.26.38	Ipapo kati kubali, “Meya yangu izhele buyendasi kukulu kwandingafa. Salani ipapa mulinde nami.”
MAT.26.39	Ngono kapindila mbejana kawila pasi nge buso katembezela eti, “Tate bangu ha kutubuka, bhepe ileli le kudziyidzika ngalindipinde. Nenguba kwakajalo, musiyite kuda kwangu, itani kuda kwenyu.”
MAT.26.40	Ngono kabgwilila ku badiyiwa babe, ngono kawana bakayizela, ndizo kabhuzwa Pita eti, “Apa mabe musingake mukatubula kulinda nami awara ing'ompela kene? 
MAT.26.41	Lindani mutembezele, kuti ndizo musingine mu kulikwa. Meya inoda tjose, koga nyama inokong'wa.”
MAT.26.42	Kayenda gwe bubili katembezela eti, “Tate bangu, ha kusingatubuke kuti bhepe ileli lekudziyidzika lindipinde, ndisaling'wa, kuda kwenyu ngakushingikale.” 
MAT.26.43	Kati ebuya kakale kabawana bakayizela, ngobe mesho abo akabe elema nge hwope.
MAT.26.44	Ngono kabasiya kayenda kakale kanotembezela gwe butatu eleba matama iwo zwawo. 
MAT.26.45	Kudwapo kazha ku badiyiwa babe kati kubali, “Apa mutjakayizela munyaluluka kene? Lingani, tjibaka tjasedzela, ngono Nkololo we Nthu unowongegwa mu maboko e batjinyi. 
MAT.26.46	Milikani, ngatiyendeni, ngobe n'wongi wangu wabe pejo.”
MAT.26.47	Jesu kati atjalebeleka, Judasi, mmwe we bali gumi lina babili, kaswika. Wakabe ana mbunga nkulu we bathu bakasenga mathumo ne dziswimbo, batumwa nge Bapirisiti bakulu ne bakulu be Bajuta. 
MAT.26.48	N'wongi wakabe abapa tjilakidzo eti, “Iye wandinowoputa ndiye, mumbhate.”
MAT.26.49	Judasi kayenda pana Jesu tjinyolotjo kati kunli, “Dumilani N'diyi!” Ngono kamputa.
MAT.26.50	Jesu kati kunli, “Nzwalani, ini uli ipapa?”
MAT.26.50	Ipapo balume bakasedzela bakabhata Jesu, bakansunga. 
MAT.26.51	Mmwe we bakabe bana Jesu kashomola bukanu gugwe nge luboko, katema nlanda we Ntungamili we Bapirisiti kanthubula zebe. 
MAT.26.52	Jesu kati kunli, “Bgwiliza bukanu gugo mu magalo ago, ngobe bose banoshingisa bukanu banowofa nge bukanu. 
MAT.26.53	Autokumbula kuti ndingakumbila kuna tate bangu, tjinyolotjo bakandipa miphatho ye ngwa dze batumwa be kudzimu inopinda gumi lina mibili kene? 
MAT.26.54	Matama e hwalo dze Ndzimu angakowoshingikala tjini kene anoti, kwakafanila shingikala ndi iyeyo zila.”
MAT.26.55	Ipapo Jesu kati ku mbunga iwoyu we bathu, “Apa mabhuda se munoyenda ku tjigebeng'a kene, makasenga makanu ne swimbo kuwonditola? Misi yose ndakagala mu Ng'umba ye Ndzimu ndidiya, koga mukasindisunge. 
MAT.26.56	Koga kose ikoku koshingikala kuti ndizo matama akakwagwa nge balebesambeli asiwile pasi.”
MAT.26.56	Ipapo badiyiwa bose bakanfupatila bakatizha.
MAT.26.57	Ibabo bakabe basunga Jesu bakansa kuna Kaifasi Ntungamili we Bapirisiti kwakabe kwakakubunganila badiyi be nlayo ne bakulu be Bajuta. 
MAT.26.58	Ngono Pita kantobela ali thambgwana kunoti mu nsha we Ntungamili we Bapirisiti. Kangina kagala pasi ne balindi kubona tjinowoshingikala ku bupelo. 
MAT.26.59	Bapirisiti banolaula ne makulukota wose e Bajuta bakabe beshaka butendeki gwe manyepkhwa gungasungisa Jesu kuti abulawe, 
MAT.26.60	koga bakasiguwane, nenguba batendeki be manyepkhwa banjinji bakazha. Gwe bupelo kukazha balume babili, 
MAT.26.61	ngono bakati, “Nlume iwoyu wakati, ‘Ndingakolomola Bugalo gwe Ndzimu abuya agubaka kakale mu mazhuba matatu.’ ”
MAT.26.62	Ipapo Ntungamili we Bapirisiti kamilika kati kuna Jesu, “Apa auna dabilo kene? Batendeki ibaba bakatini nge kuko?” 
MAT.26.63	Koga Jesu kanyalala. Ntungamili we Bapirisiti kati kunli, “Ndokutunisa nge Ndzimu unotjila nditi, Utibudze kene uli iye Mesiya, iye Nkololo we Ndzimu.”
MAT.26.64	Jesu kati, “Waleba. Koga ndomubudza nditi, kudwapo mowobona Nkololo we Nthu ali gele ku luboko gwe luji* gwe Masimba, ezha mu shango ali mu makole e kudzimu.”
MAT.26.65	Ipapo Ntungamili we Bapirisiti kapalula hazu iye eti, “Watuka Ndzimu! Titjashakilani batendeki bamwe kakale? Bonani, ngwenu mazwihwigwa kutuka Ndzimu kukwe. 
MAT.26.66	Moipedza tjini?”
MAT.26.66	Bakashandula beti, “Wakafanila kufa.”
MAT.26.67	Ipapo bakanthwila mate mu buso, bakanloba. Bamwe bakampkhwaula 
MAT.26.68	beti, “Utibudze iwe Mesiya. Ndiani wakuloba?”
MAT.26.69	Pita wakabe ali gele mu nsha, ngono kukazha nlandakadzi kati kunli, “Nawebo wabe una Jesu we Galili.”
MAT.26.70	Koga kalandula mbeli kwabo eti, “Anditoziba tjaunoleba nge kwatjo.” 
MAT.26.71	Kati ebhudila kuzhe ku nkoba kabong'wa nge mmwe nlandakadzi, kakale kadwa bathu ba ipapo kati, “Nlume iwoyu wabe ana Jesu we Nazareta.”
MAT.26.72	Kalandula kakale etuna eti, “Anditoziba nlume iwoyu!”
MAT.26.73	Shule kwe tjibaka tjifupi, bakabe bali mile ipapo bakayenda kuna Pita ngono bakati kunli, “Malebeswa tjose u mmwe wabo, ngobe lebeleka kuko kolakidza kujalo!”
MAT.26.74	Ipapo katangisa kuzwilonga bhiso kakale etukana nabo eti, “Anditoziba nlume iwoyu!”
MAT.26.74	Tjinyolotjo gukurume likalila. 
MAT.26.75	Ipapo Pita kakumbula dama lakabe lalebgwa ndi Jesu eti, “Gukurume lowoti lisathu likalila unowobe wandizwilandula katatu.” Ndizo kabhudila kuzhe kalila kwazo.
MAT.27.1	Kukati mangwanana Bapirisiti bose bakulu ne bakulu be Bajuta bakalangana kubulaya Jesu. 
MAT.27.2	Bakansunga nge mitjili, bakayenda naye bakansa kuna Pilato nlauli.
MAT.27.3	Kukati Judasi, we n'wongi wa Jesu ebona kuti Jesu wabong'wa nlandu, kazwibona nlandu kabgwiliza mari e siliva ali makumi matatu ku Bapirisiti bakulu ne bakulu be Bajuta 
MAT.27.4	eti, “Ndatjinya nge kuti ndawonga lopa lisina nlandu.”
MAT.27.4	Koga bakan'dabila beti, “Oko kodwani mutili kene. Nlandu uwo.”
MAT.27.5	Ndizo Judasi kaposela mari mu Ng'umba ye Ndzimu, ngono kabhuda, kayenda kanozwisungilila.
MAT.27.6	Bapirisiti bakulu bakanunga mari iyawo, ngono bakati, “Ate kuli mu nlayo kulonga mari iyawa mu dula, ngobe mari e malopa.” 
MAT.27.7	Ndizo bakakumbuludzana, bakatenga nnda we mbumbi we majegwa beuyita pathu pe zwikumbu zwe bazhi. 
MAT.27.8	Ndizo nnda iwoyo udang'wa Nnda we Malopa na nasi.
MAT.27.9	Ipapo matama e nlebesambeli Jeremiya akasiwile pasi anoti, “Bakatola makumi matatu e mari e siliva ali themba yakabigigwa iye nge bathu bamwe be Iziraela, 
MAT.27.10	ngono bakaashingisa kutenga nnda we mbumbi we majegwa sekwa ndakalayiwa ndi She.”
MAT.27.11	Jesu kama mbeli kwe nlauli, ngono nlauli kambhuzwa kati, “Ndiwe She nkulu we Bajuta kene?”
MAT.27.11	Jesu kati kunli, “Waleba.” 
MAT.27.12	Kukati etilikwa nlandu nge Bapirisiti bakulu ne bakulu be Bajuta kasidabile.
MAT.27.13	Ipapo Pilato kambhuzwa kati, “Apa unohwa butendeki gwabanopa nge kuko kene?”
MAT.27.14	Koga Jesu kasitongo shandula, kene kuli dama ling'ompela; kukatjenamisa nlauli kwazo.
MAT.27.15	Kwakabe kuli wolobela kwe nlauli kuti nge tjibaka tje Nzano we Kupinda pezhugwi, asunungulile bathu mmwe nsungwa wabada. 
MAT.27.16	Nge tjibaka itjetjo bakabe bana nsungwa wakabe ezibgwa kwazo edang'wa Bharabhasi. 
MAT.27.17	Ndizo kukati mbunga we bathu wakubungana, Pilato kababhuzwa eti, “Moshaka ndimusunungulila ani, Bharabhasi kene Jesu unodang'wa Mesiya?” 
MAT.27.18	Wakabe eziba kuti bazhisa Jesu kunli nge ndandala koga.
MAT.27.19	Kukati Pilato ali gele mu tjigalo tje nsumikilisi, nkadzi uwe kantumila dama linoti, “Usitongobe ne tjimwe tjaunoyita ngekwe nlume iwoyu usina nlandu, ngobe ndadziyidzika kwazo nasi mu hwope nge kukwe.”
MAT.27.20	Koga Bapirisiti bakulu ne bakulu be Bajuta bakakulumbidza mbunga we bathu kukumbila Bharabhasi nenge kuti Jesu abulawe. 
MAT.27.21	Nlauli kababhuzwa eti, “Ndiupi we babili wamunoshaka kuti ndimusunungulile iye?”
MAT.27.21	Bakashandula beti, “Bharabhasi.” 
MAT.27.22	Pilato kabhuzwa eti, “Ndishingeni ngono ndi Jesu unodang'wa Mesiya?”
MAT.27.22	Bakashandula bose beti, “Ngaabambugwe!”
MAT.27.23	Pilato kabhuzwa eti, “Ngekutini? Watjinyani?”
MAT.27.23	Koga bakamimilila pezhugwi beti, “Ngaabambugwe!”
MAT.27.24	Kukati Pilato ebona kuti akuna tjaangatubula, kakale kuti zhoba inowobe hwulu, katola vula kangula maboko awe mbeli kwe mbunga we bathu. Kati, “Imi andina nlandu mu malopa e nlume iwoyu, bonani imwi!”
MAT.27.25	Bathu bose bakadabila beti, “Malopa awe ngaabe pezhugwi kwedu ne bana bedu!”
MAT.27.26	Ipapo kabasunungulila Bharabhasi, koga kayita kuti Jesu alobgwe ekompa ibo kunobambugwa.
MAT.27.27	Ipapo babhayani be nlauli bakalonga Jesu mu ng'umba ye nlauli ngono bakankubunganyila mphatho wose. 
MAT.27.28	Bakambula bakanfukidza hazu ye mbala nshaba wakabondelela, 
MAT.27.29	ipapo bakaluka tjiala* tje mihwa bakammbadza itjo mu nsholo. Bakambhatisa lushanga mu luboko gwe luji, ngono bakathigama mbeli kukwe bakan'dadila beti, “Dumilani She nkulu we Bajuta!” 
MAT.27.30	Bakanthwila mate, ngono bakatola lukuni bakanloba ndigo mu nsholo. 
MAT.27.31	Bakati ban'dadila, bakammbula hazu bakambadza zwiambalo zwizwe. Ipapo bakayenda naye kunommbambula.
MAT.27.32	Bakati beyenda, bakashangana ne mmwe nlume edwa ku Sirene unodang'wa Simoni ngono bakankombeledza kusenga tjileyanyo. 
MAT.27.33	Bakati beswika pathu panodang'wa Gologota, kodwiwa kuti Pathu pe ipepe tje nsholo. 
MAT.27.34	Bakapa Jesu nkumbi wakashanganyiwa ne ndulu kuti aung'we, koga kati alabila kalamba kuung'wa.
MAT.27.35	Bakati bambambula, bakakobana zwiambalo zwizwe nge kukandila. 
MAT.27.36	Bakagala pasi bakanlinda ipapo. 
MAT.27.37	Tjapezhugwana kwe nsholo uwe bakakwala nlandu uwe beti, “OYU NDI JESU, SHE NKULU WE BAJUTA.” 
MAT.27.38	Batoleli babili bakabambugwa naye, mmwe ku luboko gwe luji mmwe kuna gwe lumeshwe.
MAT.27.39	Bapindi bakansapula, bezunguza misholo yabo 
MAT.27.40	beti, “Iwe wakati ungakolomola ng'umba ye Ndzimu ukaibaka mu mazhuba matatu, uzwitjidze! Deluka mu tjileyanyo, ha uli Nkololo we Ndzimu!”
MAT.27.41	Bapirisiti bakulu ne badiyi be nlayo ne bakulu be Bajuta ben'dadilabo beti; 
MAT.27.42	“Wakatjidza bamwe, koga aatotubula kuzwitjidza! Ndiye she nkulu we Baiziraela, ngaadeluke ngwenu mu tjileyanyo, ndizo towogalamoyo munli. 
MAT.27.43	Unogalabgwe mu Ndzimu. Ndzimu ngaunsunungule ngwenu ha unshaka, ngobe wakati, ‘Ndi Nkololo we Ndzimu.’ ”
MAT.27.44	Sa ikokobo batoleli bakabe babambugwa naye bakansapulabo.
MAT.27.45	Kwakabe kuli tjibaka tje masikati makulu, ngono kukabe zhalima mu shango yose kuswikila tjibaka tje butatu matewuko. 
MAT.27.46	Nge tjibaka tje butatu mu matewuko iyawo Jesu kamimila eti, “Eli, Eli, lama sabakatani?” Kunodwa kuti, “Ndzimu wangu, Ndzimu wangu, apa mandilashilani kene?”
MAT.27.47	Kukati bamwe bamile ipapo behwa ikoko bakati, “Nlume iwoyu unodana Elija.” 
MAT.27.48	Tjinyolotjo mmwe wabo kalabuka katola lungudze kagudubika mu nkumbi wakatyorowa kagubhayila mu lushanga kapa Jesu kuti ang'we.
MAT.27.49	Koga bamwe bakati, “Tongoma, ngatiboneni kuti kene Elija unowozha kantjidza.”
MAT.27.50	Ngono kukati Jesu amimila kakale nge hwi lipezhugwi, kapela.
MAT.27.51	Nge tjibaka itjetjo, tjisitilo tje Ng'umba ye Ndzimu tjikapaluka na pakati, kudwa pezhugwi kunoti pasi. Shango ikatengenyeka ne shongwe dzikaphatuka. 
MAT.27.52	Zwikumbu zwikazhuka, ngono mibili ye bathu banji bakayengemala bakabe bafa ikamusiwa. 
MAT.27.53	Bakabhuda mu zwikumbu shule kwe kumuka kwa Jesu, bakangina mu nzi wakayengemala bakabong'wa nge bathu banjinji.
MAT.27.54	Kukati nlauli we babhayani bali zana (100) ne baakabe anabo bakabe bakalinda Jesu bebona kutengenyeka kwe shango na kose ikoko kwakashingikala bakatja, ngono bakati, “Tjoselele wabe ali Nkololo we Ndzimu iwoyu!”
MAT.27.55	Bakadzi banjinji bakabe bakalingilila bali thambgwana kudwa ipapo. Bakabe batobela Jesu kudwa ku Galili kumbhatsha. 
MAT.27.56	Pakati kwabo kwakabe kuna Mariya we Magadala na Mariya mme ba Jakubo na Josefa, na mme be bakololo ba Zebhedi.
MAT.27.57	Kukati madekwana kukazha nlume wakafuma unodang'wa kuyi Josefa edwa ku Arimateya, wakabe na iye ali n'diyiwa wa Jesu. 
MAT.27.58	Wakayenda kuna Pilato kakumbila itumbu tja Jesu. Pilato kalaula kuti atjipiwe. 
MAT.27.59	Josefa katola itumbu katjipetela nge jila buyanana, 
MAT.27.60	ngono katjibiganya mu ikumbu tjitje tjaakabe akopola mu shongwe. Kakunguludzila bgwe pa nkoba we ikumbu ngono kayenda. 
MAT.27.61	Mariya we Magadala ne mmwe Mariya bakabe bali gele ipapo kulingisana nge ikumbu.
MAT.27.62	Kukati tjimuka, kuli zhuba linotobeledza le kululwamisila Sabata, Bapirisiti bakulu ne Bafarasi bakakubungana pana Pilato bakan'dwa bakati, 
MAT.27.63	“She, tokumbula kuti wakati atjatjila ntjebeli iwouje kati, ‘Shule kwe mazhuba matatu, ndowomuka.’ 
MAT.27.64	Ndizo dusani ndaulo kuti kulindiwe ikumbu tjitje kudzina kube zhuba le butatu. Kungati pamwe badiyiwa babe bakayenda bakakwiba itumbu bekodwa bathu beti ‘Wamuka mu bafi,’ ngobe ha kungashingikala, butjebeli gwa shule gowobe gungapinda gwe kutanga.”
MAT.27.65	Pilato kadabila eti, “Tolani babhayani banolinda, muyende munotjilinda sekwa mungatubula.”
MAT.27.66	Ndizo bakayenda bakanolulwamisa ikumbu nge kubuwa bgwe nenge kulindisa balindi.
MAT.28.1	Shule kwe Sabata, mu mazhokuyedza e zhuba le kutanga mu tshipi, Mariya we Magadala na Mariya mmwe bakayenda kunobona ikumbu. 
MAT.28.2	Kukabe ne kutengenyeka kwe shango kukulu, ngobe ntumwa wa She wakadeluka kudwa kudzimu, kayenda ku ikumbu kakunguludza bgwe kagala pezhugwi kwalo. 
MAT.28.3	Wakabe elingika se lupenyo gwe vula ne zwiambalo zwizwe zwili zwitjena se kapuku. 
MAT.28.4	Balindi bakantja kwazo bakatetema bakasala benga bathu bafa.
MAT.28.5	Ntumwa we kudzimu kati ku bakadzi ibabo, “Musitje, ngobe ndoziba kuti moshaka Jesu wakabambugwa. 
MAT.28.6	Aapo ipapa, wamuka sekwa akaleba. Izhani mubone paakabe ali lele. 
MAT.28.7	Kudwapo muyende tjinyolotjo munobudza badiyiwa babe muti, ‘Wamuka mu bafi,’ ngono unowoyenda mbeli kwenyu ku Galili, ikoko mowombona. Bonani ndamubudza.”
MAT.28.8	Ndizo bakadzi ibabo bakadwa pa ikumbu tjinyolotjo betja, koga bakashatha kwazo, ngono bakalabuka bakanobudza badiyiwa babe.
MAT.28.9	Ngono Jesu kabashangamidza kati, “Dumilani.” Bakazha kunli bakabhata makumbo awe bakan'namata. 
MAT.28.10	Ipapo Jesu kati kubali, “Musitje, yendani mubudze zwikamu zwangu bayende ku Galili, banowondibona ikoko.”
MAT.28.11	Kukati bakadzi batji mu zila, bamwe be balindi bakangina mu nzi nkulu, ngono bakabudza Bapirisiti bakulu tjimwe ne tjimwe tjakashingikala. 
MAT.28.12	Kukati Bapirisiti bakulu bashangana ne bakulu be Bajuta, balangana, bakapa babhayani mari manjinji ali tjizwimba nlomo, 
MAT.28.13	beti kubali, “Muti, ‘Badiyiwa babe bakazha pakati kwe busiku bakankwiba iswi titjakayizela.’ 
MAT.28.14	Ikoku akungazha mu zebe dze nlauli, towon'gutsha kuti timuduse mu mbatsha.”
MAT.28.15	Ndizo babhayani bakatola mari, bakashinga sekwa badwiwa. Ndizo lungano igogu gwakadwilidzwa pakati kwe Bajuta kuswikila ngwenu.
MAT.28.16	Ipapo badiyiwa bali gumi lina ng'ompela bakayenda ku Galili ku dombo Jesu laakabadwa kuti bayende kulili. 
MAT.28.17	Bakati bembona bakan'namata, koga bamwe babo bakabe bedudumwa. 
MAT.28.18	Ipapo Jesu kazha kubali kabadwa kati, “Simba lose kudzimu ne mu shango lakapiwa imi. 
MAT.28.19	Ndizo yendani muyite badiyiwa mu zwitjaba zose mubadubike nge zina la Tate ne le Nkololo ne le Meya yakayengemala, 
MAT.28.20	mubadiya kulondolodza tjimwe ne tjimwe tjandakamulaya nge kwatjo. Ngono nge malebeswa ndinamwi misi yose kunoti ku bupelo gwe shango.”
MRK.1.1	Oku ndiko kutangisa kwe ndebo mbuya ya Jesu Kirisiti Nkololo we Ndzimu, 
MRK.1.2	sekwa kwakakwagwa ndi Isaya nlebesambeli mu lukwalo gugwe eti,
MRK.1.2	“Ndotuma ntumwa wangu mbeli kuko,
MRK.1.2	iye unowolulwamisa zila iyo.”
MRK.1.3	“Hwi le unodanilila mu tjilambanyika eti,
MRK.1.3	‘Lulwamisani zila ya She,
MRK.1.3	tambunudzani zijana dzidze.’ ”
MRK.1.4	Johani we N'dubiki kaswika mu tjilambanyika, esumikila kuti bathu bashandukile matjinyo abo badubikwe ili tjilakidzo tje kuti bazwiibhatigwa matjinyo abo. 
MRK.1.5	Shango yose ye Judiya ne bathu bose be Jerusalema bakabhuda bakayenda kunli. Bakazwileba matjinyo abo, ngono kabadubika mu gwizi gwe Jorodani.
MRK.1.6	Johani wakabe eambala zwiambalo zwakathamiwa nge bukuse gwe kamela, ne mmwandabula we ganda mu thunji dzidze. Wakabe eja phashu ne butji gwe nyutji. 
MRK.1.7	Kasumikila eti, “Shule kwangu kowozha una masimba kundipinda, iye wandisakalizana kukotama ndisunungula mitjili ye khwebana dzidze. 
MRK.1.8	Ndomudubika nge vula, koga iye unowomudubika nge Meya yakayengemala.”
MRK.1.9	Mu mazhuba iyawo Jesu kazha edwa ku nzi we Nazareta mu ntuthu we Galili, ngono kadubikiwa ndi Johani mu gwizi gwe Jorodani. 
MRK.1.10	Kwakati Jesu ebhuda mu vula, kabona kudzimu kuzhuka, ngono Meya yakayengemala ikadelukila munli se njiba. 
MRK.1.11	Hwi likadwa kudzimu liti, “Iwe u Nkololo wangu, iye wandinoda, unondishathisa kwazo.”
MRK.1.12	Tjinyolotjo Meya ikantakulila ku tjilambanyika. 
MRK.1.13	Wakabe mu tjilambanyika mazhuba ali makumi manna, elikiwa ndi Satani. Wakabe ana phuka dze shango, ngono batumwa be kudzimu bakambhatsha.
MRK.1.14	Kukati Johani alongwa mu ng'umba ye busungwa, Jesu kazha mu Galili esumikila ndebo mbuya ye Ndzimu. 
MRK.1.15	Wakabe eti, “Tjibaka tjazha. Bushe gwe Ndzimu
MRK.1.16	Jesu wakati eyenda ali mu hwunde ye gungwa gwe Galili, kabona Simoni ne nnung'una uwe Enduru, beposela gwanga mu gungwa, ngobe bakabe bali babhati be hwobe. 
MRK.1.17	Jesu kati kubali, “Izhani munditobele, ndowomuthama babhati be bathu.” 
MRK.1.18	Tjinyolotjo bakasiya njanga dzabo, bakantobela.
MRK.1.19	Wakati ayenda thambgwana kabona Jakubo nkololo wa Zebhedi na Johani nnung'una uwe, bali mu n'goro belulwamisa njanga dzabo. 
MRK.1.20	Tjinyolotjo kabadana, ndizo bakantobela besiya tate babo Zebhedi mu n'goro bana bashingi.
MRK.1.21	Bakayenda ku nzi we Kapenaume, ngono kukati nge nsi we Sabata*, Jesu kangina mu ng'umba ye Bajuta ye mitembezelo katangisa kudiya. 
MRK.1.22	Bathu bakatjenamila kudiya kukwe, ngobe wakabe ediya se nthu una ndaulo, asingange badiyi be nlayo.
MRK.1.23	Imomo mu ng'umba yabo ye mitembezelo kwakabe kuna nlume wakabe ana meya mbi, 
MRK.1.24	ngono kamilidza hwi kalebeleka eti, “Unoshakani mutili iwe Jesu we Nazareta? Wazha kuwotilobesa kene? Ndoziba kuti uani, u N'yengemali we Ndzimu!”
MRK.1.25	Koga Jesu kantjemela kati, “Nyalala ubhude munli!”
MRK.1.26	Meya mbi ukazunguza nlume ihwoyo kwazo, ukabhuda munli utjema. 
MRK.1.27	Bathu bose bakatjenama kwazo, bakabhuzwana bakati, “Ikoku kunoshingikala ini kene? Hwudiya kutshwa! Unotjemela na iyo meya mibi dumbu nge ndaulo, ngono inonhwa.”
MRK.1.28	Tjinyolotjo tjilumbi tjitje tjikaandama mu ntuthu wose we Galili.
MRK.1.29	Kati ebhuda mu ng'umba ye mitembezelo bakayenda tjinyolotjo ku nzi wa Simoni na Enduru, bana Jakubo na Johani. 
MRK.1.30	Mmezwale ba Simoni bakabe bali lele bana luzhazhamo, ndizo bakabudza Jesu nge kwabo. 
MRK.1.31	Kayenda kubali kababhata nge luboko kabaazha kumilika, ngono luzhazhamo gukabhuda mu bali ndizo bakatangisa kupa bezi zojiwa.
MRK.1.32	Madekwana iyawo, zhuba langina bathu bakazhisa bagwele bose ne bathu bana meya mibi kuna Jesu. 
MRK.1.33	Nzi wose ukakubungana pa nkoba we ng'umba. 
MRK.1.34	Ngono Jesu kapodza banjinji bakabe bana magwele akasiyana. Kakale kadusa meya mibi minjinji, koga asingaidumile kuti ilebeleke ngobe yakabe inziba.
MRK.1.35	Kukati kutji likundawudze,* Jesu kamuka, kabhuda mu ng'umba kayenda kushango kwaakaswika katembezela. 
MRK.1.36	Simoni ne baakabe anabo bakanlonda, 
MRK.1.37	bakati ben'wana bakan'dwa bakati, “Mmwe ne mmwe unomushaka.”
MRK.1.38	Koga Jesu kati kubali, “Ngatiyendeni ku mizi ipejo, kuti ndizo ndinosumikila ikokobo, ngoti nditjo tjandakazhila.”
MRK.1.39	Kayenda mu Galili yose esumikila mu ng'umba dzabo dze mitembezelo, kakale edusa meya mibi mu bathu.
MRK.1.40	Nlume wakabe egwala mapele kazha kunli, kankumbila akathigama eti, “Ha muda, mungandipodza.”
MRK.1.41	Jesu kanhwila ngoni, katambunudza luboko gugwe, ngono kambhata kati kunli, “Ndoda kuti upole; pola.” 
MRK.1.42	Tjinyolotjo mapele kapola, kasala ali mbuyanana. 
MRK.1.43	Jesu kanlaya akasimisa 
MRK.1.44	eti, “Kushaye wawabudza ikoku, koga uyende unozwilakidza ku mpirisiti, uduse tjibhayilo tje kupodziwa kuko sekwakaleba Mushe, kuti tjibe tjilakidzilo mu bathu.”
MRK.1.45	Koga kabhuda, ngono katangisa kuleba akashaladuka eandamisa tjanshingikalila. Ikoku kukatjikonedza Jesu kungina mu nzi akasununguka, kagala mu shango, ngono bathu bakazha kunli bedwa mu magalo mamwe ne mamwe akasiyana.
MRK.2.1	Kukati shule kwe mazhuba mashomanana, Jesu abgwilila ku Kapenaume, bathu bakahwa kuti wabuya umu nzi. 
MRK.2.2	Bunjinji gukakubungana, kukadza kukasheteka bugalo ne pa nkoba dumbu, ngono kabasumikilila dama le Ndzimu. 
MRK.2.3	Bamwe balume bakazhisa nlume wakalobgwa nge gulukadzi kunli akasengwa nge balume banna. 
MRK.2.4	Se bakabe basingatubule kunswikisa pana Jesu nge bunji gwe bathu, bakapubula denga le ng'umba kulingisana na Jesu, bakakodelusa n'gwele ali mu thobo. 
MRK.2.5	Jesu kati ebona kugalamoyo kwabo kati ku nlume unogwala, “Nkololo wangu, wazwiibhatigwa matjinyo awo.”
MRK.2.6	Ngono kwakabe kuna badiyi be nlayo bali gele ipapo bezwibhuzwa mu mimoyo yabo beti, 
MRK.2.7	“Ini iwoyu nlume elebeleka eijali kene? Unotuka Ndzimu. Ndiani ungazwiibhatigwa matjinyo kuzhe kwe Ndzimu woga?”
MRK.2.8	Ipapo Jesu kaziba mu meya iye kuti banokumbula sa ikoko mu mimoyo yabo, ndizo kabadwa kati, “Apa mokumbulilani zwithu izwezwi mu mimoyo yenyu kene? 
MRK.2.9	Ndikupi kulelu pa kumwe, ha kuli kudwa n'gwele iwoyu nditi ‘Wazwiibhatigwa matjinyo awo,’ ne kun'dwa nditi, ‘Milika utole thobo iyo uyende?’ 
MRK.2.10	Koga kuti muzibe ha Nkololo we Nthu ana simba mu shango le kuzwiibhatigwa matjinyo.” Ndizo kati kuna wakalobgwa nge gulukadzi, 
MRK.2.11	“Ndokudwa nditi, milika utole thobo iyo uyende ku nzi uwo!”
MRK.2.12	Kamilika, tjinyolotjo katola thobo iye, kabhuda kayenda bakanlinga bose. Oku kukatjenamisa mmwe ne mmwe, ndizo bakakudza Ndzimu beti, “Atithu tikabona kwakajali!”
MRK.2.13	Jesu kayenda kakale pa hwunde ye gungwa. Mbunga nkulu we bathu ukazha kunli, ngono katangisa kubadiya. 
MRK.2.14	Kati eyenda akasupha nge gungwa, kabona nkhethisi Levi nkololo wa Alifeo ali gele pa bushingilo gwe nkhethisi. Jesu kati kunli, “Unditobele.” Levi kamilika kantobela.
MRK.2.15	Kwakati Jesu eja zojiwa mu ng'umba ya Levi, bakhethisi banjinji ne batjinyi* bakabe beja naye ne badiyiwa* babe, ngobe wakabe atobegwa nge bathu banjinji. 
MRK.2.16	Badiyi be nlayo be Bafarasi* bakati bembona eja ne batjinyi ne bakhethisi, bakabhuzwa badiyiwa babe beti, “Ini eja ne bakhethisi ne batjinyi?”
MRK.2.17	Jesu kati ehwa ikoku kabadwa kati, “Ate bathu banomuka zubuyanana banoshaka ng'anga, koga bagwele ndibo banoshaka ng'anga. Andizozha kuwodana balulwami, koga ndakazha kuwodana batjinyi.”
MRK.2.18	Badiyiwa ba Johani ne Bafarasi* bakabe bezwinyima zojiwa. Bathu bakazha bakabhuzwa Jesu beti, “Ini badiyiwa ba Johani ne be Bafarasi bezwinyima zojiwa, babo basingazwinyime izo?”
MRK.2.19	Jesu kabadabila kati, “Apa bakokiwa ku nzano we ndobolo bangazwinyima zojiwa pa bukwe nkwasha atjinabo kene? Abangazwinyime zojiwa batjinaye. 
MRK.2.20	Koga misi inowozha yabanowotolegwa nkwasha, ipapo ndiko kwabanowozwinyima zojiwa.
MRK.2.21	“Akuna unotongo thumila nguli tshwa mu tjiambalo tjikulukugwi, ngobe nguli tshwa inowobuya, ikamwaula tjiambalo tjikapalukila mbeli. 
MRK.2.22	Kakale akuna unodila nkumbi ntshwa mu makukhwa makulukugwi, ngobe angaphutuka nkumbi ukatebuka, kube kwatjinyika kose nkumbi ne makukhwa. Nkumbi ntshwa unodigwa mu makukhwa matshwa.”
MRK.2.23	Zhuba limwe le Sabata Jesu wakabe eyenda akapalama nnda we mathunde ana badiyiwa babe, ngono badiyiwa babe bakatangisa kumwaula zwiyako zwe mathunde. 
MRK.2.24	Bafarasi bakati kuna Jesu, “Ini badiyiwa babo bethama tjisi mu nlayo nge nsi we Sabata kene?”
MRK.2.25	Kabadabila eti, “Apa amuthu mukatongo bala tjakathamiwa ndi Dafite ne baakabe anabo bana zhala, beshaka zojiwa kene? 
MRK.2.26	Nge tjibaka itjetjo, Abhiyata wakabe ali Ntungamili we Bapirisiti. Dafite wakangina mu Ng'umba* ye Ndzimu, ngono katola zwiwunga zwakapiwa Ndzimu kaja ne bathu baakabe anabo, koga nge nlayo zwakabe zwili zwiwunga zwe Bapirisiti koga.”
MRK.2.27	Jesu kadwilila kati kubali, “Nsi we Sabata wakathamigwa nthu, nthu aazothamigwa nsi we Sabata. 
MRK.2.28	Ndizo Nkololo we Nthu ndi She wa kose nenge Sabata.”
MRK.3.1	Mu tjimwe tjibaka Jesu kangina mu Ng'umba ye Ntembezelo, ngono kukabe kuna nlume una luboko gwakashweshwana mukati. 
MRK.3.2	Bamwe be bathu bakabe bali imomo bakabe beshaka tjimwe tjabangabona Jesu nlandu nditjo, bakanlinga nge njele kubona kene unowompodza nge nsi we Sabata. 
MRK.3.3	Jesu kadwa nlume una luboko gwakashweshwana kati, “Izha ngeno.” 
MRK.3.4	Ipapo kabhuzwa gubungano kati, “Apa kumu nlayo nge nsi we Sabata kushinga ndulamo kene kushinga mbipo, kutjengeta butjilo kene kubulaya?”
MRK.3.4	Ngono bakanyalala koga. 
MRK.3.5	Kabalinga kupoteleka akagwadzamoyo, ehwisiwa zogwadza nge mimoyo yabo mikukutu, ngono kadwa nlume iwoyo kati, “Tambunudza luboko gugo.” Katambunudza luboko gugwe, ngono gukapola. 
MRK.3.6	Ipapo Bafarasi bakabhudila kuzhe, bakatangisa kulangana ne Batobeli* ba Herode kuti bangambulaya tjini.
MRK.3.7	Jesu kayenda ku gungwa ne badiyiwa babe, ngono mbunga nkulu we bathu unodwa ku Galili ukantobela. 
MRK.3.8	Bathu banjinji bakati behwa kose kwaakabe ethama, bakazha kunli bedwa ku Judiya ne ku Jerusalema ne ku Idumeya ne ku ntuthu useli kwe Jorodani na pejo ne mizi mikulu ye Tire ne Sidoni. 
MRK.3.9	Jesu kadwa badiyiwa babe kati banzhisile n'goro, ngobe bathu bakabe bali banjinji kwabakabe bangantshamba. 
MRK.3.10	Wakabe apodza bali banjinji, ndizo bose bakabe begwalabo, bakabe besundila mbeli kuti bambhate. 
MRK.3.11	Meya mibi yakabe iti koga imbona, iwila pasi mbeli kukwe imimila iti, “U Nkololo we Ndzimu.”
MRK.3.12	Koga wakabe eitjemela akasimisa, kuti isilebe kuti ndiye ani.
MRK.3.13	Jesu kabe etatha dombo, ngono kadana baanoshaka, ndizo bakayenda kunli. 
MRK.3.14	Kashalula bali gumi lina babili kabadana kati “Batumwa” kuti babe naye nenge kuti abatume kunosumikila 
MRK.3.15	nenge kube ne ndaulo ye kudusa meya mibi.
MRK.3.16	Aba ndibo bali gumi lina babili baakashalula, Simoni, iye waakatumila zina kati Pita. 
MRK.3.17	Jakubo nkololo wa Zebhedi ne nnung'una uwe we tjilume Johani ibo baakatumila zina eti Bhoanegesi, kunodwa kuti “Bakololo be dadamula kwe vula,” 
MRK.3.18	na Enduru na Filipo na Bhatolomeo na Matewu na Tomasi na Jakubo nkololo wa Alifeo na Tadeo na Simoni Nzeloti
MRK.3.19	na Judasi Isikariyoti iye wakawonga Jesu.
MRK.3.20	Ipapo Jesu kangina mu ng'umba, ngono kakale mbunga we bathu ukakubungana kukadza kukati iye ne badiyiwa babe bakasitubule kuja. 
MRK.3.21	Be nsha uwe bakati behwa ikoku bakayenda beti banonontola, ngobe kwakabe kuyi, “Unopenga!”
MRK.3.22	Badiyi be nlayo bakabe bedwa ku Jerusalema bakati, “Wakasungwa ndi Bheelizebhuli, Unoshingisa she we meya mibi kudusa meya mibi.”
MRK.3.23	Ndizo Jesu kabadana, ngono kalebeleka nabo nge zwifaniso eti, “Satani ungadusa Satani tjini wali? 
MRK.3.24	Ha bushe gwakathubukana kakale gugwa tjekwago, bushe igogo agungadwilile. 
MRK.3.25	Ha nsha wakathubukana nge kwawo, ugwa, nsha iwoyo aungadwilile. 
MRK.3.26	Satani ha ezwipandukila, akathubukana, aangadwilile. Loba kukwe kobe kwatjiswika.
MRK.3.27	“Dumbu akuna nthu ungangina mu ng'umba ye nlume wakasima katola thundu iye asasunga mweni we ng'umba kutanga, kuti ndizo ekotapa thundu iye.
MRK.3.28	“Ndomubudza tjose ati, Ndzimu unowobazwiibhatigwa matjinyo abo wose ne masapa abanotuka Ndzimu ndiwo. 
MRK.3.29	Koga iye unotuka Meya yakayengemala, Ndzimu autowonzwiibhatigwa, koga una jinyo lisingapele.” 
MRK.3.30	Wakabe elebeswa ikoku nge matama abo abakabe beti, “Una meya mbi.”
MRK.3.31	Ipapo kukaswika mmeyabe ne banung'una babe. Bakama kuzhe bakatuma mmwe kunodana Jesu mukati. 
MRK.3.32	Mbunga we bathu wakabe uli gele pasi wakampoteleka, wakati kunli, “Mmeyabo ne banung'una babo bakuzhe banokushaka.”
MRK.3.33	Kabadabila eti, “Mmeyangu ne banung'una bangu ndiboani kene?” 
MRK.3.34	Kati eijalo, kalinga bathu bakabe bali gele kumpoteleka, kabe eti, “Bonani! Bomme yangu ne banung'una bangu ababa! 
MRK.3.35	Iye unoshinga kuda kwe Ndzimu ndiye nnung'una ne hazwadzi na mmeyangu.”
MRK.4.1	Jesu katangisa kakale kudiya ali pejo ne gungwa. Mbunga usinshoma we bathu ukakubungana panli kwaakati kangina mu n'goro kagala muuli mu gungwa. Bathu bose bakabe bali pa phili ye gungwa. 
MRK.4.2	Kabadiya zwithu zwinjinji eshingisa zwifaniso, ngono mu kudiya kukwe kati:
MRK.4.3	“Hwililani! Ndzwali wakabhuda enodzwala. 
MRK.4.4	Ngono kati edzwala imwe mbewu ikawila mu zila ngono nyuni dzikazha dzikaija. 
MRK.4.5	Imwe mbewu ikawila mu lushale, ikashaya mavu manjinji ngono ikatjimbidza yamela, ngobe kwakabe kusina mavu manjinji akaivukidza. 
MRK.4.6	Kukati zhuba libhuda, mmela ukatshwa ngono ukaswaba, ngobe usina midzi. 
MRK.4.7	Imwe mbewu ikawila pakati kwe matenjana e mihwa ngono matenjana akakula akaimanikanya ndizo ikasiyite zwizwalo. 
MRK.4.8	Imwe mbewu ikawila mu mavu mabuya. Ikamela ikakula, zwizwalo zwikapaphidzika ne kungabe makumi matatu kunoti makumi ali matathatu ne kunoti ku zana.”
MRK.4.9	Ipapo Jesu kati kubali, “Iye una zebe dze kuhwa ngaahwe!”
MRK.4.10	Jesu kati aliyega, bamwe bakabe bali panli bana badiyiwa babe bali gumi lina babili, bakambhuzwa ngekwe zwifaniso. 
MRK.4.11	Kabadwa kati, “Masazibgwe e bushe gwe Ndzimu makaapiwa, koga kuna ibabo bakuzhe tjimwe ne tjimwe tjolebgwa nge zwifaniso, 
MRK.4.12	kuti ndizo,
MRK.4.12	‘Babone koga basibonesese,
MRK.4.12	kakale bahwe koga basihwisise.
MRK.4.12	Nge kuti ha bangahwa bangadwa beshanduka mu matjinyo abo,
MRK.4.12	bakazwiibhatigwa nge Ndzimu.’ ”
MRK.4.13	Ipapo Jesu kababhuzwa kati, “Apa amutohwisisa tjifaniso itjetji kene? Mowohwisisa zwimwe zose tjini ngono? 
MRK.4.14	Ndzwali unodzwala dama. 
MRK.4.15	Aba ndibo banonga mbewu yawila mu zila, banoti baamutjila dama bakalihwa; Satani kazha tjinyolotjo kadusa dama labaamutjila. 
MRK.4.16	Koga aba bamwe nge zila inofanana, ndibo banonga mbewu yakadzwagwa mu lushale. Banoti ha behwa dama, bakaliamutjila tjinyolotjo nge kushatha. 
MRK.4.17	Koga abana midzi, ndizo banobhatilila tjibaka tjifutshwanana koga. Ha kudziyidzika nenge kuhwisiwa zogwadza ngekwe dama kuzha, tjinyolotjo banowa. 
MRK.4.18	Kakale bamwe banonga mbewu yakadzwagwa pakati pe mihwa, ndibo banohwa dama, 
MRK.4.19	koga kudziyidzika nge zwe shango nenge kutjengeleka ngekwe fumwa nenge kuyemula zwimwe zwithu, kozha kukadzipa dama, likasibe ne zwizwalo. 
MRK.4.20	Koga ibabo banonga mbewu yakadzwagwa mu mavu mabuya, ndibo banohwa dama bakaliamutjila, bakadusa zwizwalo, makumi ali matatu kene matathatu kene ali zana etjadzwagwa.”
MRK.4.21	Jesu kabadwa kati, “Apa uyapo ungazhisa luvone kakogutshibikila nge itundu, kene kagubiga kusi kwe bulawo wali? Apa aangagubige patjena kene? 
MRK.4.22	Tjimwe ne tjimwe tjakasumbikika tjowodzutunugwa, tjakasitilika tjowodusigwa patjena. 
MRK.4.23	Ha kuna mmwe una zebe dze kuhwa ngaahwe.”
MRK.4.24	Kadwilila eti, “Yelani njele tjamunohwa! Tjilizanyo tjamunoshingisa mu bamwe nditjo tjinowoshingisiwa mumuli nenge kunopinda ikoko. 
MRK.4.25	Iye una tjaanatjo unowopaphidzigwa, koga iye usina tjaanatjo, tjitukununu tjaanatjo unowotjitolegwa.”
MRK.4.26	Kapapha kati, “Bushe gwe Ndzimu gonga nlume unodzwala mbewu mu mavu. 
MRK.4.27	Busiku ne masikati ali lele kene amuka, mbewu inomela ikula, koga asingazibe kuti inokula tjini. 
MRK.4.28	Mavu nge kwawo anokudza zwizwalo. Kotanga mmela, shule kukazha shotje, shule likazhala shanga. 
MRK.4.29	Ha mathunde ebidwa koga, unovuna, ngobe tjabe tjibaka tje kuvuna.”
MRK.4.30	Kakale Jesu kabhuzwa kati, “Towoti bushe gwe Ndzimu gofanana neni kene? Tingauyelesedza nge tjifaniso tjipi wali? 
MRK.4.31	Gofanana ne shanga ye mbewu ye lusaba, iyo tukununu mu mbewu dzose dzinodzwagwa mu shango. 
MRK.4.32	Koga ha yadzwagwa, inokula ikabe iyo hwulu mu matenjana wose ne thabi dzalo dzikabe hwuluhwulu kunoti ne nyuni dzikabaka mashaka mu ntutshi walo.”
MRK.4.33	Jesu kasumikila dama nge zwifaniso zwakajali, elizanyidza kuhwisisa kwabo. 
MRK.4.34	Aana tjaakaleba kubali asingashingise zwifaniso. Ngono wakabe eti ana badiyiwa babe koga, etjenesa tjimwe ne tjimwe.
MRK.4.35	Zhuba ilelo kuli madekwana kati ku badiyiwa babe, “Ngatitjulukileni seli.” 
MRK.4.36	Bakasiya mbunga we bathu bakayenda naye bali mu n'goro sekwa akabe ali gele. Kwakabe kuna mimwe migoro inoyendabo kwabakabe beyenda. 
MRK.4.37	Kukamuka dutu gulu, mapundu e vula kangina mu n'goro, ngono n'goro wakabe wozhala vula. 
MRK.4.38	Jesu wakabe akaizela tjandishule, akasazamila nsazamilo, badiyiwa babe bakammusa bakati kunli, “N'diyi, amuna hanya naswi kene ha tiloba?”
MRK.4.39	Kamilika katjemela phepo, kadwa gungwa kati, “Nyalala! Udzikame!” Ndizo phepo ikama kukabe ne kudzikama kukulu. 
MRK.4.40	Kabadwa kati, “Motjisiwa ngeni, amuna kugalamoyo kene?”
MRK.4.41	Bakabe ne kutja kukulu, bakabhuzwana beti, “Ndiani iwoyu unohwiligwa nge phepo nenge gungwa!”
MRK.5.1	Jesu ne badiyiwa babe bakatjulukila seli kwe gungwa ku shango ye Bagerasa. 
MRK.5.2	Kati ebhuda mu n'goro, kashangamidziwa nge nlume wakabe ana meya mbi, edwa ku zwikumbu. 
MRK.5.3	Nlume iwoyo wakabe egala ku zwikumbu, ngono kwakabe kusitjina na iye ungansunga kene nge ketani dumbu. 
MRK.5.4	Nlume iwoyo wakabe kanjinji esungwa makumbo ne maboko, koga ethubula ketani, evuna tshipi dzakansunga makumbo. Akuna wakabe akasima kwaangankulila nge masimba. 
MRK.5.5	Misi yose siku ne sikati wakabe egala mu zwikumbu na pezhugwi kwe matombo, emimila tjibaka tjose ezwitjekanya nge mabgwe.
MRK.5.6	Wakati ebona Jesu ali thambo kalabuka kanthigamila. 
MRK.5.7	Kamilidzila hwi pezhugwi kati, “Unoshakashingani ndimi Jesu, Nkololo we Ndzimu Upezhugwi zhugwi? Ndokumbila nge zina le Ndzimu kuti usindihwise zogwadza.” 
MRK.5.8	Jesu wakabe ati kunli, “Bhuda mu nlume iwoyu, meya mbi ndiwe!”
MRK.5.9	Jesu kabhuzwa meya mbi kati, “Zina lilo ndiani?”
MRK.5.9	Kadabila eti, “Zina langu ndi Mphatho, ngobe tibanjinji.” 
MRK.5.10	Ukakumbila Jesu utshambilidza uti, asiyitatile kuzhe kwe ntuthu iwoyo.
MRK.5.11	Kwakabe kuna ngubi ye hwotji yakabe ifula pejo ne duthu. 
MRK.5.12	Meya mibi ikakumbila Jesu iti, “Utitatile mu wotji idzedzi, utidumilile kungina mudzili.” 
MRK.5.13	Kaidumila, ngono meya mibi ikabhuda ikangina mu ngubi ye wotji dzili zwiwulu zwibili (2000). Dzikatizha nge phili ye gungwa yakakunguluka, dzikawila mu gungwa dzikafa.
MRK.5.14	Ibabo bakabe bakadzilisa bakatizha, bakanoleba ku nzi nkulu ne mu shango, ngono bathu bakabhuda bakayenda kunobona kuti ini tjashingikala. 
MRK.5.15	Ngono bakazha kuna Jesu, bakawana nlume wakabe abe ana meya mibi ali gele ipapo, akasungila ali mpezha, ndizo bakatja. 
MRK.5.16	Ibabo bakabe babona bakabudza bathu tjashingikalila nlume wakabe abe ana meya mibi ne tjashingikalila hwotji.
MRK.5.17	Ngono ipapo bakakumbila Jesu kuti abhude mu ntuthu wabo.
MRK.5.18	Kukati Jesu engina mu n'goro, nlume wakabe abe ana meya mibi kankumbila kuti ayende naye.
MRK.5.19	Jesu kalamba kati, “Yenda kanyi kuna be nsha uwo unobabudza kuti She wakushingila tjikulu kungapani nenge kuti wakuhwila ngoni kungapani.”
MRK.5.20	Ndizo nlume iwoyo kayenda, katangisa kuleba kuti Jesu wanshingila kungapani mu mizi ili gumi inoyi Dekapoli. Bathu bose bakakaabala.
MRK.5.21	Jesu wakati atjuluka gungwa kakale nge n'goro ali seli, mbunga nkulu we bathu ukakubungana panli pa wunde ye gungwa. 
MRK.5.22	Ipapo kukazha mmwe we balauli be Ng'umba ye Ntembezelo unodang'wa Jairo. Kati ebona Jesu kawila pa makumbo awe, 
MRK.5.23	ngono kankumbila kwazo eti, “Nkololokadzi wangu unofa. Izha umbige maboko kuti ndizo apole, atjile.”
MRK.5.24	Ndizo Jesu kayenda naye. Mbunga nkulu kulu we bathu ukantobela ukammanikanya.
MRK.5.25	Kwakabe kuna nkadzi wakabe ana makole ali gumi lina mabili egwala bugwele gwe kubhizha malopa. 
MRK.5.26	Wakabe adziyila kwazo alapiwa nge ng'anga njinji, ashingisa kose kwaakabe anako, ngono bugwele gugwe gukulila mbeli. 
MRK.5.27	Kati ehwa ngekwa Jesu kazha ali shule kukwe mu mbunga, ngono kabhata hazu ya Jesu. 
MRK.5.28	Wakazwidwa mu nkumbulo uwe kati, “Ha ndingabhata nenguba zwili izo zwiambalo zwizwe koga, ndowopola!”
MRK.5.29	Ngono kubhizha malopa kukwe kukama tjinyolotjo, kahwa mu mbili uwe kuti wapodziwa bugwele gugwe. 
MRK.5.30	Jesu kahwa kuti simba lile labhuda munli, ipapo katendebuka pakati kwe mbunga, ngono kabhuzwa kati, “Ndiani wabhata zwiambalo zwangu?”
MRK.5.31	Badiyiwa babe bakanshandula beti, “Se mubona bathu bakamumanikanya saikoku mungabhuzwa wali muti, ‘Ndiani wandibhata kene?’ ”
MRK.5.32	Koga Jesu kadwilila elinga kumpoteleka kubona kuti ndiani wakabe ambhata. 
MRK.5.33	Nkadzi iwoyo wakabe eziba tjanshingikalila, ndizo kawila pa makumbo a Jesu etetema ngotja, ngono kambudza malebeswa wose. 
MRK.5.34	Jesu kan'dwa kati, “Nkadzi, kugalamoyo kuko kwakupodza. Yenda nge kunyalala, upole kugwala kuko.”
MRK.5.35	Jesu wakati atjalebeleka, kukazha bathu bedwa ku ng'umba ya Jairo, nlauli we ng'umba ye ntembezelo beti, “Nkololokadzi uwo aatjipo. Utjadziyidzilani N'diyi kene?”
MRK.5.36	Jesu wakati ehwa tjabaleba, kadwa nlauli we ng'umba ye ntembezelo kati, “Usitje, galamoyo koga.” 
MRK.5.37	Ngono kasitongo dumila mmwe nthu kuntobela kuzhe kwa Pita na Jakubo na Johani nkulu wa Jakubo. 
MRK.5.38	Bakati baswika ku nzi we nlauli we ng'umba ye mitembezelo, Jesu kawana bathu be poyongana belila bekuwa. 
MRK.5.39	Kangina, ngono kati kubali, “Kupoyongana ikoku ne kulila ngekweni? Mwana wakayizela aazofa.”
MRK.5.40	Koga bakanseka mahanya. Kabadusila kuzhe bose, katola tate be mwana na mmeyabe ne baakabe anabo, ngono kangina kwakabe kuna mwana. 
MRK.5.41	Kambhata nge luboko kati, “Talitha, kumi,” kunodwa kuti, “Mmwanadana, ndoti kukuli, milika.”
MRK.5.42	Tjinyolotjo mmwanadana kamilika kayenda yenda. Wakabe ana makole ali gumi lina mabili. Bathu bakakaabala kwazo. 
MRK.5.43	Ngono kabalaya esimisa eti kusiyite nthu waziba ngekwa ikoku, ipapo kabadwa kati bape mmwanadana tjimwe tjaangaja.
MRK.6.1	Jesu kamilika ipapo kayenda ku shango ya kanyi kwabo, ngono badiyiwa babe bakayenda naye. 
MRK.6.2	Kukati nge nsi we Sabata, katangisa kudiya mu Ng'umba ye Ntembezelo, ngono banjinji bakanhwa bakakaabala. Bakabhuzwana beti, “Iwoyu nlume wakawana poni kose ikoku? Butjenjedu gupi igogu gwaakapiwa? Unoshinga mishingo inolakidza simba. 
MRK.6.3	Apa ate iye mbezhi iwoyu kene, mwana wa Mariya kakale ali nkulu wa Jakubo na Josefa na Judasi na Simoni? Apa hazwadzi dzidze ate dzili muno naswi kene?” Bakan'gwadzilamoyo.
MRK.6.4	Jesu kati kubali, “Nlebesambeli aatoshaya tjilumbi ha kusi mu shango ya kanyi kwabo koga ne pakati kwe makamu awe ne be nsha wa kanyi kwabo.”
MRK.6.5	Aazotubula kushinga mishingo inolakidza simba ipapo, kuzhe kwe kubiga maboko awe pezhugwi kwe bathu banogwala bashomanana, ebapodza. 
MRK.6.6	Ngono wakakaabadziwa nge kusheta kugalamoyo kwabo.
MRK.6.6	Ipapo Jesu kayenda mu mizi ediya. 
MRK.6.7	Wakadanila kunli bali gumi lina babili, kabatuma bubili nge bubili, ngono kabapa simba pezhugwi kwe meya mibi. 
MRK.6.8	Kabalaya eti, “Musitongo senga tjimwe mu gwendo gwenyu, kuzhe kwe ludozo. Musitole tjiwunga kene gobhodo kene mari mu mmwandabula wenyu. 
MRK.6.9	Muambale khwebana koga, muyende ne tjiambalo tjamakaambala koga. 
MRK.6.10	Ha muswika mu nzi mugale ipapo, kudzina mubhuda mu magalo iyawo. 
MRK.6.11	Magalo asingamuamutjile, belamba kumuhwa, muti mubhudapo, mushashamule hwuluba mu makumbo enyu, kube tjilakidzo mu bali kuti nlandu nge wabo.”
MRK.6.12	Bakabhuda bakanosumikila kuti bathu bashanduke. 
MRK.6.13	Bakadusa meya mibi minjinji, ngono bakazhodza bagwele banjinji mafuta bakabapodza.
MRK.6.14	She nkulu Herode kahwa ngekwa ikoku, ngobe zina la Jesu lakabe lalumba. Bamwe bakabe beti, “Johani we N'dubiki wakamusiwa mu bafi, ndizo masimba iyawa eshinga munli.”
MRK.6.15	Bamwe bakati, “Ndi Elija.” Koga bamwe bakati, “Nlebesambeli unonga balebesambeli* ba ntolo.”
MRK.6.16	Koga Herode wakati ehwa ikoku kati, “Johani iye wandakathubula nsholo wakamusiwa mu bafi!” 
MRK.6.17	Herode nge kukwe wakabe alaula kuti Johani abhakhwe, ngono kati asungwe, alongwe mu ng'umba ye busungwa. Wakathama ikoku ngekwa Herodiyasi, nkadzi wa Filipo nnung'una uwe, waakabe atjilobola. 
MRK.6.18	Johani wakabe ati kuna Herode, “Ate kuli mu nlayo kuti ulobole nkadzi we nnung'una uwo.”
MRK.6.19	Ndiko Herodiyasi kabhata Johani nge moyo, kayemula kumbulaya. Koga aazotubula kumbulaya. 
MRK.6.20	Herode wakabe etja Johani, eziba ali nthu wakalulwama, kakale wakayengemala, ndizo kantjengeta. Herode wakabe eti ehwa matama a Johani kashangana nsholo, koga eda kunhwilila.
MRK.6.21	Gwe bupelo nkoba ukazhuka. Herode wakati mu zhuba le kuzwikumbuludza mazwago awe kathamila hadzasha dzidze ne balauli be babhayani ne batungamili be Galili nzano we zojiwa. 
MRK.6.22	Nkololokadzi wa Herodiyasi kangina kazana, kashathisa Herode ne bezi baanoja nabo. She nkulu kati ku mmwanadi iwoyo, “Undikumbile tjimwe ne tjimwe tjaunoda, ngono ndowokupa itjo.” 
MRK.6.23	Kabuya katuna kati, “Tjimwe ne tjimwe tjaunokumbila ndowokupa itjo kene kuli gwamu le shango yangu.”
MRK.6.24	Nkololokadzi kabhudila kuzhe kanobhuzwa mmeyabe kati, “Apa ndi kumbileni kene mme?” Herodiyasi kan'dabila kati, “Kumbila nsholo wa Johani we N'dubiki.”
MRK.6.25	Tjinyolotjo nkololokadzi kayenda kuna She nkulu elibilidza kakumbila eti, “Ndokumbila nsholo wa Johani we N'dubiki uli mu ndilo.”
MRK.6.26	Ngono she nkulu kapuna moyo kwazokwazo, koga nge kutuna kukwe nenge bezi baakabe eja nabo, aazoda kuti unganlambila. 
MRK.6.27	Ipapo katuma mmwe we babhayani banolinda, enlaya kuti azhise nsholo wa Johani. Iwoyo nlume kayenda, kanothubula nsholo wa Johani mu ng'umba ye busungwa, 
MRK.6.28	ngono kauzhisa uli mu ndilo, kaupa mmwanadi iwoyo, mmwanadi kaupa mmeyabe. 
MRK.6.29	Badiyiwa ba Johani bakati behwa ikoku, bakazha bakatola itumbu tjitje, bakanotjibiganya.
MRK.6.30	Batumwa* bakabgwilila kuna Jesu bakambikila kose kwabakathama ne tjabakadiya. 
MRK.6.31	Bathu banjinji bakabe bezha, bamwe beyenda, ndizo bakasheta tjibaka tjekuti baje. Kabe edwa badiyiwa babe eti, “Izhani tiyende pakanyalala, munonyaluluka kushomanana.” 
MRK.6.32	Ndizo bakayenda bali boga nge n'goro pathu pakanyalala.
MRK.6.33	Koga banji bakababona bemilika bakabaziba, ndizo bakalabuka kudwa mu mizi yose bakanobatangila. 
MRK.6.34	Jesu wakati edeluka mu n'goro ebona mbunga nkulu we bathu, kabahwila ngoni ngobe bakabe benga pkhwizi dzisina nlisi. Ndizo wakatangisa ku badiya zwithu zwinjinji. 
MRK.6.35	Kwakati zhuba lomila, badiyiwa babe bakazha kunli bakati, “Pano timu shango koga ne zhuba lashwa. 
MRK.6.36	Paladzani bathu, bayende ku mizi ipejo banozwitengela tjabangaja.”
MRK.6.37	Kadabila eti, “Mubape tjinojiwa imwi.”
MRK.6.37	Bakati kunli, “Oku kungatola mari* e siliva ali mazana mabili (200)! Apa tishingise mari mangapo mu tjiwunga tibape baje kene?”
MRK.6.38	Kabhuzwa kati, “Muna zwiwunga zwingana? Kasholeni.”
MRK.6.38	Bakati bashola bakashandula beti, “Tina zwiwunga zwishanu ne hwobe mbili.”
MRK.6.39	Jesu kagadza bathu pasi nge mibungana mu bushwa butshwa. 
MRK.6.40	Ndizo bakagala pasi nge mibungana ye bathu bali zana (100) ne bali makumi mashanu (50). 
MRK.6.41	Wakatola zwiwunga zwishanu ne hwobe mbili, kalinga kudzimu kaboka, ngono kapemula zwiwunga. Kudwapo kazwipa badiyiwa babe kuti bazwipe bathu, kabe ebakobanya hwobe mbili bose. 
MRK.6.42	Bose bakaja, ngono bakaguta. 
MRK.6.43	Badiyiwa bakanunga mamburumburu e tjiwunga ne hwobe bakazhadza seme dzili gumi lina mbili. 
MRK.6.44	Balume bakaja zwiwunga izwezo bakabe bali zwiwulu zwishanu (5000).
MRK.6.45	Kudwa ipapo Jesu kadwa badiyiwa babe kati bangine mu n'goro bayende ku Bhetisaida, iye atjasala epaladza bathu. 
MRK.6.46	Kati edwa pabali kanotatha dombo kunotembezela. 
MRK.6.47	Kwakati kube madekwana, n'goro ukabe uli pakati kwe gungwa, iye ali ega mu shango. 
MRK.6.48	Kabona badiyiwa babe begwisana ne migoti inoyendisa n'goro, ngobe phepo yakabe yakalingisana nabo. Kukati mazhokuyedza kayenda kubali enangayila pezhugwi kwe vula. Ngono kayedza se unobapinda. 
MRK.6.49	Bakati bembona eyenda nge makumbo pezhugwi kwe vula bakakumbula kuti ipuku, ndizo bakamimila, 
MRK.6.50	ngobe bakambona bose, ngono bakapalukamoyo.
MRK.6.50	Tjinyolotjo kalebeleka nabo kati, “Simisani mimoyo! Ndimi, musitje.” 
MRK.6.51	Ipapo katatha n'goro nabo ngono dutu likama. Bakakaabala kwazo, 
MRK.6.52	nge kuti bakabe basahwisisa ngekwe zwiwunga. Mimoyo yabo yakabe yakakukutala.
MRK.6.53	Bakati batjulukila seli, bakaswika mu ntuthu we Genezareta, ngono bakayisa n'goro wabo ku phili. 
MRK.6.54	Bakati bebhuda mu n'goro, bathu bakaziba Jesu. 
MRK.6.55	Bakalabuka ntuthu wose, bakasenga bagwele mitengate bebayisa kumwe ne kumwe kwabanohwa kuyi uyako. 
MRK.6.56	Kumwe ne kumwe kwaakabe eyenda mu mizana ne mu mizi mikulu, kene mu shango bakabe bebiga bagwele mu matengeselo, benkumbila kuti abadumilile kubhata nenguba guli lupeto gwe tjiambalo tjitje, ngono bose bakagubhata bakapola.
MRK.7.1	Bafarasi ne bamwe Badiyi be nlayo bakabe badwa ku Jerusalema bakakubungana pana Jesu. 
MRK.7.2	Ngono bakabona badiyiwa babe bamwe beja nge maboko asimabuyanana, asakangugwa.
MRK.7.3	Bafarasi ne Bajuta bose, abatoja basangula maboko abo nge tjilenje tjabo. Oku banokuthama belondolodza tjilenje tje bawola. 
MRK.7.4	Ha bedwa ku matengeselo abatoja basangula. Banolondolodza zwilenje zwimwe zwinjinji, zwinonga kusuka mikombe ne hali ne zwija zwe mikokoni.
MRK.7.5	Ndizo Bafarasi ne Badiyi be nlayo bakabhuzwa Jesu bakati, “Ini badiyiwa babo basingalondolodze zwilenje zwe bawola, beja zojiwa zwabo nge maboko asimabuyanana?”
MRK.7.6	Kadabila kati, “Isaya wakabe elebesa paakalebela mbeli nge kwenyu batjengedzi ndimwi eti, kwakakwagwa kuyi,
MRK.7.6	‘Bathu ibaba banondilumbidza nge milomo yabo koga,
MRK.7.6	koga mimoyo yabo ikule nami.
MRK.7.7	Banondithigamilila suli,
MRK.7.7	ngobe banodiya milayo ye bathu se banodiya nlayo wangu.’
MRK.7.8	“Moletjedza milayo ye Ndzimu, ngono mubhata zwilenje zwe bathu.”
MRK.7.9	Ngono kati kubali, “Muna zila mbuya seni ye kubigila ntome milayo ye Ndzimu, kuti ndizo mulondolodze zwilenje zwenyu! 
MRK.7.10	Mushe wakati, ‘Kudza tate babo na mmeyabo.’ Kakale wakati ‘Iye unoleba bubi ngekwa tate babe kene mmeyabe, nge malebeswa ngaafe.’ 
MRK.7.11	Koga moti nthu ha eti kuna tate babe kene mmeyabe, ‘Tjamakabe makafanila tjidziwa ndimi nditjo tjabe Korobhani, kodwa kuti tjapiwa Ndzimu,’ 
MRK.7.12	ngono kudwapo amuton'dumila kuthamila tjimwe tate babe kene mmeyabe. 
MRK.7.13	Ndiko muthama kuti dama le Ndzimu lisishinge, nge tjilenje tjenyu tjamunopitshila ku bana benyu. Mothama zwithu zwinjinji zwakajalo.”
MRK.7.14	Kakale Jesu kadana mbunga we bathu, ngono kati, “Mundibhulutaneni mose, ngono muhwisise. 
MRK.7.15	Akuna tjikuzhe kwe mbili we nthu tjinganthama kuti asibe mbuyanana. Koga tjithu tjinodwa mu nthu nditjo tjinonthama kuti asibe mbuyanana. 
MRK.7.16	[Una zebe dze kuhwa ngaahwe.]”
MRK.7.17	Kukati asiya mbunga we bathu angina mu ng'umba, badiyiwa babe bakambhuzwa ngekwe tjifaniso itjetji. 
MRK.7.18	Kati kubali, “Apa namwibo amutohwisisa kene? Amutobona kene kuti akuna tjinongina mu nthu tjidwa kuzhe tjinganlonga shambgwa? 
MRK.7.19	Atjitongina mu moyo uwe, koga tjongina mu ntumbu uwe kudwapo tjibhuda mu mbili uwe.” Nge kujalo Jesu wakabe edwa kuti zojiwa zose zwibuyanana.
MRK.7.20	Kadwilila kati, “Tjinobhuda mu nthu nditjo tjinonthama kuti asibe mbuyanana. 
MRK.7.21	Ngoti tjinodwa mukati kwe nthu, mu moyo uwe, mikumbulo mibi, kuwalilana kuzhe kwe ndobolo ne bubava ne kubulaya ne bupombwe, 
MRK.7.22	ne tjiba ne bubi ne kutjebela ne butjakwani ne bugovu ne ndandala ne tjinya bamwe mazina ne kuzwida ne bulengwe. 
MRK.7.23	Zwithu zose izwezwi zwakabipa zodwa mukati kwe nthu, ngono zothama nthu kuti asibe mbuyanana.”
MRK.7.24	Jesu wakabhuda ipapo kayenda ku ntuthu we Tire ne we Sidoni, kangina mu ng'umba, ngono kaside kuti kube ne unoziba, koga kasitubule kubgwata. 
MRK.7.25	Mmwe nkadzi wakabe ana mwana we tjianadana wakasungwa nge meya mbi, kazha kawila pa makumbo awe. 
MRK.7.26	Nkadzi iwoyo wakabe ali N'giriki, akazwagwa mu Siriya mu ntuthu we Fenishiya. Wakakumbila Jesu kuti aduse meya mbi mu nkololokadzi uwe. 
MRK.7.27	Jesu kati kunli, “Letja bana baje kutanga, ngobe akuzolulwama kuti zojiwa zwe bana zwitogwe zwiposegwe mbgwa.”
MRK.7.28	Nkadzi iwoyo kadabila eti, “Kwakajalo She, koga na idzo mbgwa dzikusi kwe tafuli, dzoja mamburumburu anowila pasi edwa mu ndilo dze bana.”
MRK.7.29	Ipapo kan'dwa kati, “Wadabila zubuyanana, ndizo ungayenda, meya mbi yabhuda mu nkololokadzi uwo.”
MRK.7.30	Kayenda kanyi, ngono kawana mmwanadana uwe ali lele mu bulalo meya mbi wabhuda munli.
MRK.7.31	Ipapo Jesu kashanduka edwa ku ntuthu we Tire, kapalama Sidoni edelukila ku gungwa gwe Galili nge zila ye ntuthu we Dekapoli.
MRK.7.32	Bamwe bathu bakazhisa mmwe nlume wakabe ali bhubuzebe, kakale asingatubule kulebeleka zubuyanana. Ndizo bakankumbila kumbiga maboko. 
MRK.7.33	Jesu kati antolela ntome, edwa naye pa mbunga we bathu, kalonga zwinyala zwizwe mu zebe dze nlume iwoyo. Ipapo kathwa mate, ngono kabhata lulimi gwe nlume iwoyo. 
MRK.7.34	Kalinga zhuzhugwi kudzimu, kafemela pezhugwi, kati kunli, “Efata” kunodwa kuti, “Zhulika.”
MRK.7.35	Zebe dze nlume iwoyo dzikazhulika ne lulimi gugwe gukasununguka, ndizo katangisa kulebeleka zubuyanana. 
MRK.7.36	Jesu kabalaya kati kushaye wababudza. Koga kati ajalo ibo bakakuandamisa kwazo. 
MRK.7.37	Bakatjenama kwazo bakati, “Unothama zwithu zose kubuyanana seni? Unothama ne mabhubuzebe akahwa ne mbebebe dzikalebeleka.”
MRK.8.1	Mu mazhuba iyawo, kwakati mbunga nkulu we bathu wakubungana kakale, koga basina tjabangaja, Jesu kadana badiyiwa babe kati kubali, 
MRK.8.2	“Ndohwila bathu ibaba zogwadza, ngobe babe ne mazhuba matatu banami, koga basina tjabanoja. 
MRK.8.3	Ha ndibapaladza kuti bayende ku mizi yabo bana zhala, banowokonegwa mu zila, ngobe bamwe babo bakadwa kule kule.”
MRK.8.4	Badiyiwa babe bakadabila beti, “Apa ndiponi mu tjilambanyika itjetji, kungati nthu kawana tjiwunga tjingalizana kubajisa?”
MRK.8.5	Jesu kababhuzwa kati, “Muna zwiwunga zwingana?” Bakadabila beti, “Zwili kutendeka.”
MRK.8.6	Kadwa mbunga we bathu kati ugale pasi. Katola zwiwunga zwili kutendeka, kati aboka kazwipemula, kazwipa badiyiwa babe kuti bazwikobele bathu, ngono bakathama sa ikoko. 
MRK.8.7	Bakabe bana hwobe tukununu shomanana. Ngono wakati adzibokela, kadwa badiyiwa babe kati bakobele bathu. 
MRK.8.8	Bathu bakaja bakaguta. Kudwapo badiyiwa bakanunga mamburumburu, bakazhadza seme dzili kutendeka. 
MRK.8.9	Kwakabe kuna bathu bali zwiwulu zwinna. Kati abapaladza, 
MRK.8.10	kangina mu n'goro ne badiyiwa babe kayenda ku ntuthu we Dalimanuta.
MRK.8.11	Bafarasi bakatangisa kukangazhana na Jesu, bakanteya nge kunkumbila kuti athame tjilakidzo tjinodwa kudzimu. 
MRK.8.12	Kafemela pezhugwi kwazo kati, “Ini tjizekugwana itjetji tjishaka tjilakidzo kene? Ndolebesa ndoti kumuli, akuna tjilakidzo tjinowopiwa tjizekugwana itjetji.”
MRK.8.13	Ipapo kabasiya kangina mu n'goro kakale, ngono katjulukila seli.
MRK.8.14	Badiyiwa bakabe bakangang'wa kusenga zwiwunga kuzhe kwe tjing'ompela tjabakabe banatjo mu n'goro. 
MRK.8.15	Jesu kabatjenjedza kati, “Lingani mube ne njele ngekwe mbidzo ye Bafarasi ne ya Herode.”
MRK.8.16	Bakalebeleka tje kwabo beti, “Unolebesiwa, ngoti atina tjiwunga.”
MRK.8.17	Jesu kaziba tjabanoalakana, ndizo kababhuzwa kati, “Ini mulebeleka ngekwe kuti amuna tjiwunga? Apa amuthu mukabonesesa, kakale mukahwisisa zwenyu kene? Mimoyo yenyu yakakukutala kene? 
MRK.8.18	Apa muna mesho koga mokong'wa bona, ne zebe munadzo koga mokong'wa hwa kene? Makangang'wa kene? 
MRK.8.19	Ndakati ndipemulila bathu bali zwiwulu zwishanu (5000) zwiwunga zwishanu, makanunga mamburumburu mukazhadza seme ngana?”
MRK.8.19	Bakadabila beti, “Gumi lina mbili.”
MRK.8.20	“Eke ndipemulila bali zwiwulu zwinna (4000) zwiwunga zwili kutendeka, makanunga mamburumburu mukazhadza seme ngana?”
MRK.8.20	Bakadabila beti, “Dzili kutendeka.”
MRK.8.21	Kati kubali, “Amuthu mukahwisisa zwenyu kene?”
MRK.8.22	Bakayenda ku Bhetisaida, bamwe bathu bakazhisa bhofu kuna Jesu, bakakumbila kuti alibhate. 
MRK.8.23	Wakabhata bhofu nge luboko, ngono kalikwebela kuzhe kwe nzi, kati athwila bhofu ilelo mate mu mesho, kakale alibiga maboko kalibhuzwa kati, “Kuna tjaunobona kene?”
MRK.8.24	Nlume we bhofu kamilidza mesho, ngono kati, “Ndobona bathu, banonga miti inoyenda.”
MRK.8.25	Jesu kabiga maboko awe kakale mu mesho e bhofu. Ipapo nlume we bhofu kalinga zubuyanana apodziwa, ngono kabona tjimwe ne tjimwe kwakatjena. 
MRK.8.26	Jesu kati ayende ku ng'umba iye, kapapha kati kunli, “Usitongo ngina mu mizi.”
MRK.8.27	Jesu ne badiyiwa babe bakapindila ku mizi imu ntuthu we Sizariya Filipi, kukati mu zila Jesu kababhuzwa kati, “Bathu banoti ndimi ani?”
MRK.8.28	Bakan'dabila beti, “Bamwe banoti ndimwi Johani we N'dubiki, koga bamwe bakati ndimwi Elija, bamwe banoti mu mmwe we balebesambeli.*”
MRK.8.29	Jesu kati kubali, “Koga imwi moti ndimi ani?”
MRK.8.29	Pita kadabila kati, “Ndimwi Mesiya.”
MRK.8.30	Jesu kabadwa kati bashete wabanobudza nge kukwe.
MRK.8.31	Wakatangisa kubadiya eti, “Iye Nkololo we Nthu wakafanila kudziyidziwa nge zwithu zwinjinji alambiwe nge bakulu* nenge Bapirisiti ne badiyi be nlayo ne kuti wakafanilo bulawa, ngono shule kwe mazhuba matatu, amuke kakale.” 
MRK.8.32	Wakalebeleka akatambunuka ngekwa ikoku. Ndizo Pita kankwebela ntome, ngono kantjemela. 
MRK.8.33	Koga Jesu kati eshanduka elinga ku badiyiwa babe katjemela Pita kati, “Idwa pandili Satani, ngobe aute uli ku lubizho gwe Ndzimu, koga ukuna gwe bathu.”
MRK.8.34	Ipapo kadana mbunga we bathu kose ne badiyiwa babe, ngono kati kubali, “Iye ungazha kundili ngaazwilandule, asenge tjileyanyo tjitje anditobele. 
MRK.8.35	Iye unoshaka kuzwitjidza, butjilo gugwe gowonlashikila, koga iye unolashikigwa nge butjilo gugwe nge kwangu nenge Ndebo mbuya, unowogutjengeta. 
MRK.8.36	Kobuzilani kuti nthu athuwe shango yose, koga ebe elashikigwa nge butjilo gugwe kene? 
MRK.8.37	Ini nthu tjaangatenganya nge butjilo gugwe kene? 
MRK.8.38	Iye unobhakhwa nge shoni nge kwangu nenge matama angu mu bathu bangwenu basingagagwebgwe, kakale bali batjinyi,* Nkololo we Nthu na iye unowombhatigwa nge shoni, ha ezha nge gudzo* la Tate babe, ana batumwa be kudzimu bakayengemala.”
MRK.9.1	Ipapo Jesu kabadwa kati, “Ndolebesa ndoti, bayapo bamile ipapa banowobona bushe gwe Ndzimu gozha nge masimba, basathu bakafa.”
MRK.9.2	Shule kwe mazhuba ali matathatu, Jesu kadana Pita na Jakubo na Johani, katatha nabo dombo lefu lefu pasina nthu, ngono kashanduka mbumbiko mbeli kwabo. 
MRK.9.3	Zwiambalo zwizwe zwikangadzima, zwili zwitjena kwazo, kusina nsuki ungazwitjenesa sa ikoko mu shango. 
MRK.9.4	Elija na Mushe bakazha bakalebeleka na Jesu. 
MRK.9.5	Pita kati kuna Jesu, “N'diyi, kwaka naka kwazo kuti tibe tilipano. Dzene tingabaka mishasha mitatu, mmwe uli wenyu, mmwe uli wa Mushe, mmwe uli wa Elija.” 
MRK.9.6	Wakabe eleba ikoku, ngobe wakabe asingazibe kuti ungalebani, ngoti bakabe bapalukamoyo kwazo.
MRK.9.7	Kukati ipapo gole likabafukidza, ngono hwi likalebeleka lidwa mu gole liti, “Oyu ndiye Nkololo wangu unodika, munhwilile.” 
MRK.9.8	Tjinyolotjo bakati belinganya, bakasitjabone mmwe anabo, kuzhe kwa Jesu ega.
MRK.9.9	Kukati bedeluka mu dombo, Jesu kabalaya akasimisa kuti kushete wababudza tjababona, kudzina iye Nkololo we Nthu emusiwa mu bafi.
MRK.9.10	Ndizo kukasibe ne wababudza, koga bebhuzwana beti, “Kumuka mu bafi kolebani.” 
MRK.9.11	Bakambhuzwa bakati, “Ini Badiyi be nlayo beti Elija wakafanilo zha kutanga?”
MRK.9.12	Ngono kati kubali, “Elija unozha kutanga kuwolulwamisa* zwithu zose, ngono ini kwakakwagwa ngekwe Nkololo we Nthu kuyi unowodziyidzika kalengudziwa? 
MRK.9.13	Koga ndomudwa nditi, Elija wakazha, ngono bakathama tjimwe ne tjimwe tjabada munli sekwa kwakakwagwa.”
MRK.9.14	Bakati beswika ku bamwe badiyiwa, bakawana kuna mbunga we bathu ne Badiyi be nlayo benyanyayidzana ne badiyiwa ba Jesu. 
MRK.9.15	Ipapo mbunga wose ukati ubona Jesu ukatjenama kwazo, ndizo ukantizhilila ukan'dumilisa. 
MRK.9.16	Jesu kabhuzwa badiyiwa babe kati, “Molebani nabo?”
MRK.9.17	Mmwe nthu mu mbunga kanshandula eti, “N'diyi, ndazhisa nkololo wangu kumuli, ngobe una meya inonkonedza lebeleka. 
MRK.9.18	Ha yammukila inonlashila pasi esiza mafulo etafuna meno ne mbili uwe uwomelela wose. Ngono ndakumbila badiyiwa benyu kuti baiduse, koga bakong'wa.”
MRK.9.19	Jesu kabadwa kati, “Tjizekugwana tjisina kugalamoyo ndimwi, ndowobe namwi tjibaka tjingapani kene? Ndowobe ne moyonlefu namwi kuswikila lini kene? Munzhise kundili.” 
MRK.9.20	Bakayisa mbisana kuna Jesu, ngono meya ikati ibona Jesu ikadzipikanya mbisana iwoyo ikanligila pasi, kabumbuluka esiza mafulo. 
MRK.9.21	Jesu kabhuzwa tate be mbisana kati, “Gwala ikoku kwakantangisa lini?”
MRK.9.21	Bakanshandula beti, “Kudwila mu butukununu. 
MRK.9.22	Ndikanjinji inligila mu moto nenge mu vula ishaka kumbulaya, koga ha mutubula kuthama tjimwe, mutihwile ngoni mutibhatshe.”
MRK.9.23	Jesu kati kunli, “Ukati, ha mutubula? Zwithu zose zotubuka mu nthu unogalamoyo.”
MRK.9.24	Ipapo tate be mbisana bakalebeleka bakati, “Ndogalamoyo, ngono bhatshani kusagalamoyo kwangu.”
MRK.9.25	Jesu kati ebona bathu bezha bakalabuka bose katjemela meya mbi kati, “Meya we mbebebe ne bhubuzebe ndiwe, bhuda munli, usitongo buya ukabgwilila munli kakale.”
MRK.9.26	Meya ikatjema ikazunguza mbisana iwoyo kwazo, ikabhuda munli, kasala enga itumbu, bunji gwabo gukati, “Wafa.” 
MRK.9.27	Koga Jesu kambhata nge luboko kammilidza, kamuka kama nge makumbo.
MRK.9.28	Jesu kangina mu ng'umba, ngono badiyiwa babe bakambhuzwa bali boga beti, “Ini iswi takong'wa kudusa meya iyeyi?”
MRK.9.29	Ngono kati, “Inonga iyeyi inodusiwa koga nge ntembezelo.”
MRK.9.30	Kudwa ipapo bakayendila mbeli bakapalama Galili. Jesu wakabe asingashake kuti kuzibgwe kwaayako. 
MRK.9.31	Ngoti wakabe ediya badiyiwa babe eti kubali, “Iye Nkololo we Nthu unowobhakhwa kalongwa mu maboko e bathu, ngono banowombulaya, koga unowoti abulawa, shule kwe mazhuba matatu unowomuka.”
MRK.9.32	Koga bakabe basingahwisise ndebo iyeyi, ngono bakatja kumbhuzwisisa.
MRK.9.33	Bakaswika ku Kapenaume, ngono kati ali mu ng'umba kababhuzwa kati, “Mabe mulebeleka ngekweni mu zila?”
MRK.9.34	Koga bakanyalala, ngoti bakabe bati mu zila bakalebeleka ngekwe kuti, nkulu tjose ndiani? 
MRK.9.35	Ndizo Jesu kagala pasi, kabadana bali gumi lina babili kabadwa kati, “Ha kuli kuti kuna unowobe nkulu, ngaabe iye ntukununu muna bose, kakale abe nlanda wa bose.” 
MRK.9.36	Katola mwana ntukununu kambiga pakati kwabo, ngono kati entola engumbatila nge maboko kabadwa kati, 
MRK.9.37	“Iye unoamutjila mwana unonga iwoyu nge zina langu, unoamutjila imi, ngono na iye unoamutjila imi, aatoamutjila imi koga, ngono unoamutjila iye wakandituma.”
MRK.9.38	Johani kan'dwa kati, “N'diyi, takabona mmwe nlume edusa meya mibi nge zina lenyu, tikan'dzibila, ngobe wakabe asi mmwe wedu.”
MRK.9.39	Koga Jesu kati, “Musin'dzibile, ngoti akuna unoshinga nshingo unolakidza simba nge zina langu ungatubula kuti, tjinyolotjo kudwapo kaleba bubi nge kwangu. 
MRK.9.40	Iye usingalambane naswi nge wedu. 
MRK.9.41	Ndolebesa ndoti kumuli, iye unomupa nkombe we vula kuti mung'we, ngobe mudang'wa nge zina la Kirisiti, aangalashikigwe nge mbhayilo uwe.
MRK.9.42	“Koga iye unothama mmwe wa ibaba batukununu banogalamoyo mundili kuti bathame tjibi, koyita ha angasungiligwa gwiyo gulu mu ntshibha kalashigwa mu gungwa. 
MRK.9.43	Ndizo ha luboko gugo gukuyita kuti utjinye, uguthubule. Koyita ha ungangina mu butjilo gusingapele uli tjilema, pana kuti ube ne maboko wose koga ube ulashigwa mu moto unongunguma.
MRK.9.45	Gumbo lilo ha likuyita kuti utjinye, ulithubule. Koyita ha ungangina mu butjilo uli tjilema, pana kuti ube una makumbo mabili, ngono uposegwe mu moto usingadzime.
MRK.9.47	Kakale ha zhisho lilo likuyita kuti utjinye, ulikonyombole uliduse, ngobe koyita ha ungangina mu bushe gwe Ndzimu una zhisho ling'ompela, pana kuti ube ne mesho mabili ulashigwe mu moto usingadzime. 
MRK.9.48	‘Iko kuna hwonyana dzisingafe ne moto usingadzimwe.’
MRK.9.49	“Mmwe ne mmwe unowotjenesiwa nge moto, se munyu utjenesa tjibhayilo.
MRK.9.50	“Munyu wakalulwama, koga ha washuluka, ungathamwa tjini kuti ube ne njo kakale kene?
MRK.9.50	“Ibeni ne munyu, mube ne mbakiso pakati kwenyu.”
MRK.10.1	Jesu kadwa ipapo kayenda ku ntuthu we Judiya na seli kwe Jorodani. Mibunga ye bathu ikankubunganila kakale, ndizo nge wolobela kukwe, kabadiya.
MRK.10.2	Ipapo kukazha kunli Bafarasi beshaka kuti banlike, bakambhuzwa bakati, “Apa kumu nlayo kuti nlume alambe nkadzi uwe kene?”
MRK.10.3	Jesu kabashandula nge bhuzo eti, “Mushe wakamulaya eyitini?”
MRK.10.4	Bakanshandula beti, “Mushe wakatidumila eti, ha nlume elamba nkadzi uwe, ampe lukwalo gwe kuthubukana mu ndobolo, anlambe.”
MRK.10.5	Ndizo Jesu kabadwa kati, “Mushe wakamukwalila nlayo iwoyu eyikhwa nge mimoyo yenyu mikukutu. 
MRK.10.6	Koga kudwila pa kubumbiwa kwe shango, ‘Ndzimu wakababumba we tjilume ne we tjikadzi.’ 
MRK.10.7	‘Ndizo wali nlume unowosiya mmeyabe na tate babe kabhatana ne nkadzi uwe, 
MRK.10.8	ngono ibaba babili banowobe mbili nng'ompela.’ Ndizo abatji bathu babili, koga babe mbili nng'ompela. 
MRK.10.9	Ndizo Ndzimu tjawabhatshanya, kushaye nthu watjithubukanya.”
MRK.10.10	Kukati bali mu ng'umba badiyiwa babe bakambhuzwa kakale ngekwe matama iyawa. 
MRK.10.11	Ngono kati kubali, “Iye unolamba nkadzi uwe elobola mmwe nkadzi, unothamila nkadzi uwe bupombgwe. 
MRK.10.12	Na iyebo nkadzi unolamba nlume uwe kalobogwa nge mmwe nlume, unobe ethama bupombgwe.”
MRK.10.13	Bathu bakabe bezhisa bana kunli, kuti ndizo ababhate; ngono badiyiwa bakabatjemela. 
MRK.10.14	Jesu kati ebona ikoku kagwadzamoyo, kadwa badiyiwa babe kati, “Letjani bana bazhe kundili, musibadzibile, ngobe bushe gwe Ndzimu nge gwe bakajali. 
MRK.10.15	Ndolebesa ndoti kumuli, iye usingaamutjile bushe gwe Ndzimu se mwana, aatowongina muuli.” 
MRK.10.16	Ndizo kabatola nge maboko awe, kabakombolela nge kubabiga maboko.
MRK.10.17	Kwakati Jesu etangisa gwendo gugwe, mmwe nlume kanlabukila kathigama mbeli kukwe, kankumbila kati, “N'diyi wakalulwama, ndithameni kuti ndiamutjile butjilo gusingapele?”
MRK.10.18	Jesu kanshandula eti, “Ini undidana uti ndakalulwama? Akuna wakalulwama kuzhe kwe Ndzimu woga. 
MRK.10.19	Unoziba milayo inoti, ‘Usibulaye, usithame bupombgwe, usikwibe, usipe butendeki* gwe manyepkhwa, usitjebele, kudza tate babo na mmeyabo.’ ”
MRK.10.20	Ngono kati kunli, “N'diyi, kose ikoku ndakakulondolodza, kudwila mu butjetjana gwangu.”
MRK.10.21	Jesu kanlinga nge ludo, kati kunli, “Kuna tjithu tjing'ompela tjaunosheta. Yenda unotengesa kose kwaunako, ukobele bashayi, ngono unowobe ne fumwa kudzimu. Kudwa ipapo uzhe unditobele.” 
MRK.10.22	Ngekwa ikoku tjiso tjitje tjikafubala, ngono kayenda ana buyendasi, ngobe wakabe akafuma kwazo.
MRK.10.23	Jesu kalinga kupoteleka, kati ku badiyiwa babe, “Kwakasima seni kuna ibabo bana fumwa, kuti bangine mu bushe gwe Ndzimu.”
MRK.10.24	Matama iyawa kakaabadza badiyiwa ba Jesu. Koga Jesu kati kubali kakale, “Bana, kwakasima seni kungina mu bushe gwe Ndzimu. 
MRK.10.25	Kulelu mu kamela kuti ingine mu buli le lunji, pakuti nfumi angine mu bushe gwe Ndzimu.”
MRK.10.26	Bakakaabala kwazo, ndizo bakati kunli, “Ndiani ngono ungatjidziwa?”
MRK.10.27	Jesu kabalinga, ngono kati, “Mu nthu akutotubuka, koga akuzojalo mu Ndzimu, ngobe zwithu zose zotubuka mu Ndzimu.”
MRK.10.28	Pita katangisa kati kunli, “Bonani, takasiya zose tikamutobela.”
MRK.10.29	Jesu kati, “Ndolebesa ndoti, akuna wakasiya nzi uwe, kene bana ba tate babe, kene mme, kene tate, kene bana, kene minda ngekwe zina langu ne Ndebo mbuya, 
MRK.10.30	usingawoamutjila kwaakasiya kazana mu misi iyeyi, ng'umba ne bana ba tate babe na bomme ne bana ne minda kose ne tshiyilo, ngono mu misi inozha kawana butjilo gusingapele. 
MRK.10.31	Koga banji be kutanga banowobe be bupelo ne be bupelo banowobe be kutanga.”
MRK.10.32	Bakabe ngwenu babe mu zila betathila ku Jerusalema. Jesu wakabe eyenda ali mbeli kwabo, ngono bakatjenama, ibabo bakabe bakantobela bakatja. Katola bali gumi lina babili kakale, katangisa kubabudza tjinowonshingikalila. 
MRK.10.33	Eti, “Bonani, totathila ku Jerusalema, ngono Nkololo we Nthu unowolongwa mu maboko e Bapirisiti bakulu ne badiyi be nlayo, banowontilika nlandu kuti abulawe, banowonlonga mu maboko e Bezwitjaba.* 
MRK.10.34	Banowon'dadila benthwila mate benloba nge rwabha, bakambulaya, koga shule kwe mazhuba matatu unowomuka.”
MRK.10.35	Ipapo Jakubo na Johani, bakololo ba Zebhedi, bakayenda mbeli kuna Jesu bakankumbila beti, “N'diyi, toshaka kuti utithamile tjimwe ne tjimwe tjatinokukumbila.”
MRK.10.36	Jesu kababhuzwa kati, “Ini tjamunoshaka kuti ndimuyitile?”
MRK.10.37	Bakanshandula bakati, “Utipe fanilo ye kuti tigale mmwe ku luboko gugo gwe luji,* mmwe kuna gwe lumeshwe, mu bushe gugo.”
MRK.10.38	Koga Jesu kabadabila eti, “Amutoziba tjamunokumbila. Apa mungatubula kung'wa nkombe wandinong'wa, nenge kudubikiwa nge kudubikwa kwandinondubikiwa ndiko kene?”
MRK.10.39	Bakanshandula beti, “Tingakutubula.”
MRK.10.39	Jesu kabadwa kati, “Nkombe iwoyu wandinong'wa, mowoung'wa ne kudubikwa ikoku kwandinodubikwa ndiko, mowodubikwabo ndiko. 
MRK.10.40	Koga kugala ku luboko gwangu gwe luji kene ku luboko gwangu gwe lumeshwe akutopiwa ndimi, koga ngekwa ibabo bakwakabigigwa.”
MRK.10.41	Ngono kukati bamwe badiyiwa bali gumi behwa matama iyawa, bakagwadzilamoyo Jakubo na Johani. 
MRK.10.42	Ipapo Jesu kabadanila kunli, ngono kabadwa kati, “Moziba kuti ibaba banoyi ndibo babusi be zwitjaba, banobabusa nge kubadziyidza, ngono balauli ibabo banobalaula nge masimba. 
MRK.10.43	Koga ngakusijalo mumuli. Ha kuli kuti kuna mmwe unoshaka kube nkulu pa bamwe mumuli, ngaabe nshingili wenyu, 
MRK.10.44	na iyebo unoshaka kube mbeli, ngaabe nlanda wa bose. 
MRK.10.45	Nkololo we Nthu naiye aazozha kuwoshingigwa, koga wakazha kuwoshingila ne kufa efila kusungunugwa kwe bathu bali banji.”
MRK.10.46	Ndizo bakaswika ku Jeriko. Jesu kati ebhuda mu Jeriko ana badiyiwa babe ne mbunga we bathu nkulu, Bhatimeo, nkumbili we bhofu, ali nkololo wa Timeo, kabe ali gele pa hwunde ye zila. 
MRK.10.47	Ngono kati ehwa kuyi ndi Jesu we Nazareta, katangisa kumilidza hwi edana eti, “Jesu Nkololo wa Dafite! Undihwile ngoni!”
MRK.10.48	Koga banji bakantjemela beti, anyalale, koga kamilidzila hwi pezhugwi kadana eti, “Nkololo wa Dafite undihwile ngoni!”
MRK.10.49	Jesu kama kati, “Mun'dane.”
MRK.10.49	Ndizo bakadana nlume we bhofu bakati kunli, “Simisamoyo, umilike, unokudana.”
MRK.10.50	Kalasha ngubo yaakabe akafuka, kamilika kayenda kuna Jesu.
MRK.10.51	Jesu kambhuzwa kati, “Unoshaka kuti ndikuyitileni?”
MRK.10.51	Bhofu likanshandula likati, “N'diyi, ndoshaka kuti ndipofunuke.”
MRK.10.52	Jesu kati kunli, “Yenda, ngobe kugalamoyo kuko kwakupodza.”
MRK.10.52	Tjinyolotjo kapofunuka, ngono kasala Jesu shule.
MRK.11.1	Bakati babe pejo ne Jerusalema, beswika mu Bhetifage ne Bhetani pa Dombo le Mitoba, Jesu katuma badiyiwa babe bali babili. 
MRK.11.2	Kabadwa kati, “Yendani mungine mu nzi iwoyu wamakalingisana nawo, mowoti tjinyolotjo mungina muuli mukawana donkana isina wakatongo itatha, muisunungule muizhise. 
MRK.11.3	Ha kuli kuti kuna ungamudwa eti, ‘Ini muthama muijali?’ mun'dwe muti, ‘She banoyishaka, banowoibuza tjinyolotjo.’ ”
MRK.11.4	Bakayenda bakanowana donkana yakasungigwa pa nkoba pejo ne zila. Bakasunungula donkana iyeyo. 
MRK.11.5	Koga ibabo bakabe bali mile ipapo bakabadwa bakati, “Moyitani, mosunungulilani donkana iyeyi kene?”
MRK.11.6	Bakababudza sekwa leba Jesu. Ndizo bakabaletja bakayenda. 
MRK.11.7	Bakazhisa donkana kuna Jesu. Bakawala hazu dzabo pezhugwi kwe donkana, ngono Jesu kaitatha. 
MRK.11.8	Koga banji bakawala hazu dzabo mu zila, bamwe bakawala thabi dzina mazhani manjinji dzabakakwaula ku shango. 
MRK.11.9	Kukati bose bakabe bali mbeli kene shule kwa Jesu bakapululudza beti, “Hosana!
MRK.11.10	Kwakakombolegwa bushe gwa tate bedu Dafite, gunozha! Hosana, Ndzimu Upezhugwi zhugwi.”
MRK.11.11	Jesu kangina mu Jerusalema, ndizo kanongina mu Ng'umba ye Ndzimu, ngono kati alinga tjimwe ne tjimwe, se tjibaka tjakabe tjayenda, kabhuda kayenda ne bali gumi lina babili ku Bhetani.
MRK.11.12	Kwakati tjimuka bedwa ku Bhetani, Jesu kabhakhwa nge zhala. 
MRK.11.13	Kabona nkuyu uli thambgwana wakathinila, kayenda kunobona kuti kene ungawana tjimwe muuli. Kati eswika pauli kasiwane tjimwe, ha kusi mazhani koga, nge kuti kwakabe kusathu kukabe tjibaka tje makuyu. 
MRK.11.14	Ngono kaudwa kati, “Kushaye unowoja mitjelo inodwa mukuli kakale.” Badiyiwa babe bakahwa.
MRK.11.15	Ndizo bakaswika mu Jerusalema, Jesu kangina mu Ng'umba ye Ndzimu, katata bakabe betengesa ne bakabe betenga mu Ng'umba ye Ndzimu. Kapitula tafuli dze bakabe betenganya mari ne bakabe betengesa ngurukuku. 
MRK.11.16	Kukasibe ne waanodumila kupalama Ng'umba ye Ndzimu akasenga thundu. 
MRK.11.17	Ngono kadiya, ebadwa eti, “Apa akuzokwagwa kuyi, ‘Ng'umba yangu inowodang'wa Ng'umba ye Ntembezelo ye njudzi dzose kene?’ Koga imwi makaithama guwu le mbava.”
MRK.11.18	Bapirisiti bakulu ne badiyi be nlayo bakahwa, ngono bakashaka zila yabanganlobesa ndiyo, ngobe bakabe bentja, nge kuti bathu bose bakabe betjenamisiwa nge zwidiyo zwizwe.
MRK.11.19	Kukati kwabe madekwana, bakabhuda mu nzi nkulu.
MRK.11.20	Bakati bepinda mangwanana, bakabona nkuyu wakalongwa bhiso ndi Jesu wakawoma kunoti ku midzi. 
MRK.11.21	Pita kaalakana, ngono kadwa Jesu kati, “N'diyi, bonani, nkuyu wamakalonga bhiso wakawoma.”
MRK.11.22	Jesu kabadabila eti, “Galanimoyo mu Ndzimu. 
MRK.11.23	Ndolebesa ndoti kumuli, iye unowodwa dombo ileli eti, ‘Simuka uwile mu gungwa,’ asingadudumwe mu moyo uwe, egalamoyo kuti tjaanoleba tjowoshingikala, unowotjithamigwa. 
MRK.11.24	Ndizo wali ndomubudza nditi, tjimwe ne tjimwe tjaunokumbila nge ntembezelo, ugalemoyo kuti watjiamutjila, ngono tjowobe tjitjo. 
MRK.11.25	Kakale uti ha uma utembezela, uzwiibhatigwe bana milandu nawe, ndizo tate babo ba kudzimu banowokuzwiibhatigwabo milandu iyo.” 
MRK.11.26	[Koga ha usingazwiibhatigwe bamwe, tate babo ba kudzimu abatowokuzwiibhatigwa milandu iyo.]
MRK.11.27	Bakazha kakale ku Jerusalema, Jesu kati atjayenda mu Ng'umba ye Ndzimu, Bapirisiti bakulu ne badiyi be nlayo ne bakulu be Bajuta bakazha kunli, 
MRK.11.28	bakan'dwa bakati, “Unoshinga zwithu izwezwi nge simba lipi? Ndiani wakakudumila kuti uzwishinge?”
MRK.11.29	Jesu kabadwa kati, “Ndowomubhuzwa bhuzo ing'ompela, mundidabile, ngono ndowomubudza kuti i simba lipi landinothama zwithu izwezwi ndilo. 
MRK.11.30	Kudubika kwa Johani kwakabe kudwa kudzimu kene ku bathu? Mundidabile.”
MRK.11.31	Ngono bakakangazhana tje kwabo, “Ha tingati, ‘Kwakadwa kudzimu,’ unowoti ‘Ini ngono musakan'galamoyo?’ 
MRK.11.32	Koga ha tingati, ‘Kwakadwa mu bathu?’ ” Bakabe betja bathu, nge kuti mmwe ne mmwe wakabe eziba kuti Johani nlebesambeli we malebeswa. 
MRK.11.33	Ndizo bakashandula Jesu beti, “Atitoziba.”
MRK.11.33	Jesu kabadwa kati, “Namibo andingamubudze kuti ndoshinga zwithu izwezwi nge ndaulo ipi.”
MRK.12.1	Jesu katangisa kulebeleka nabo nge zwifaniso eti, “Mmwe nlume wakati kathama nnda we mizhambi, kaushoshela, katsha gomba linokobolegwa zhambi pakati kwawo, kabaka thungamakole
MRK.12.2	Kwakati tjabe tjibaka tje zhambi, katuma nlanda uwe kuti anontolela dzimwe zhambi dzadwa mu nnda we mizhambi. 
MRK.12.3	Bakatola nlanda bakanloba, bakanshandusa akalembedza maboko. 
MRK.12.4	Mweni we nnda kapapha katuma mmwe nlanda, ngono na iyebo bakaswika bakamphobola mu nsholo, bakanthama zwithu zwinombhatisa shoni. 
MRK.12.5	Kabuya katumila mmwe nlanda kakale, bakaswika bembulaya, bakathama beijalo mu bamwe banjinji bakatumwa shule kukwe bakabaloba, bamwe bakababulaya. 
MRK.12.6	Ngono wakabe atjisaligwa nge nkololo uwe waakabe eda kwazo. Gwe bupelo katuma iye, ezwidwa eti, ‘Banowoteta nkololo wangu.’ 
MRK.12.7	Koga balimi ibabo be nnda bakalebeleka tje kwabo bakati, ‘Oyu ndiye n'gali we thaka, ngatimbulayeni, kuti ndizo thaka ibe yedu.’ 
MRK.12.8	Bakambhata, bakambulaya, bakanlashila kuzhe kwe nnda we mizhambi.
MRK.12.9	“Mweni we nnda unowothama eyitini kene? Unowobuya kawolobesa balimi ibabo, ngono unowosayidza nnda iwoyo we mizhambi kuna bapoga. 
MRK.12.10	Amuzobala matama amu hwalo dze Ndzimu anoti,
MRK.12.10	‘Bgwe lakalambiwa nge babaki,
MRK.12.10	ndilo lakabe bgwe linotambunudza mbako;
MRK.12.11	ikoku kwakayitiwa ndi She,
MRK.12.11	ngono kotjenamisa mu mesho edu?’ ”
MRK.12.12	Batungamili be Bajuta bakashaka zila yabangansunga ndiyo, ngobe bakabe babona kuti unodwa ibo, koga bakatja mbunga we bathu. Ndizo bakansiya bakayenda.
MRK.12.13	Batungamili be Bajuta bakantumila Bafarasi bamwe ne batobeli* ba Herode kuti bambhatshile mu ndebo dzidze. 
MRK.12.14	Bakazha bakan'dwa bakati, “N'diyi, toziba kuti muna malebeswa, amuna hanya kuti nthu ndiani, nge kuti amutolinga mamo e bathu, koga nge malebeswa modiya zila ye Ndzimu. Apa kwakafanila kuti tilipe lukhetho kuna Kaisara kene tisilipe?”
MRK.12.15	Tigulipe kene tisigulipe? Koga Jesu kaziba butjengedzi gwabo, ngono kabadwa kati, “Apa ini mundilika kene? Zhisani ngeno loso ling'ompela ndibone.”
MRK.12.16	Ngono bakalizhisa. Kabadwa kati, “Ifano tjaani itjetji ne zina nge laani?” Bakanshandula bakati, “Nge zwa Kaisara.”
MRK.12.17	Jesu kabadwa kati, “Ipani Kaisara zwithu zwa Kaisara, mupe Ndzimu zwithu zwe Ndzimu.” Bakankaabalila.
MRK.12.18	Basadusi,* ibo bathu bakabe beti akutomukiwa mu bafi, bakazha kuna Jesu. Ngono bakambhuzwa bakati, 
MRK.12.19	“N'diyi, Mushe wakatikwalila eti, ‘Ha nlume angafa esiya nkadzi asina bana, nnung'una we nfi wakafanila n'galathaka, kuti anthamile bana.’ 
MRK.12.20	Kwakabe kuna bamwe balume bakazwagwa bali kutendeka, bali bana be nthu. Hwola katola nkadzi, ngono kafa ensiya asina mwana. 
MRK.12.21	Nnung'una uwe kan'galathaka, ngono na iyebo kafa asina mwana naye ne we butatubo katobela. 
MRK.12.22	Bose bali kutendeka bakasheta mwana wabasiya. Bhelelo nkadzi kafabo. 
MRK.12.23	Mu kumuka kwe bafi, unowobe nkadzi waupi? Nge kuti bose bali kutendeka bakabe bakanlobola.”
MRK.12.24	Jesu kati kubali, “Apa kusaziba hwalo kene simba le Ndzimu kwenyu ate iko kunomulasha kene? 
MRK.12.25	Nge kuti ha bemuka mu bafi abatolobola, kakale abatolobogwa, koga banowobe benga batumwa be kudzimu. 
MRK.12.26	Koga ngekwe kumuka kwe bafi, apa amuzobala kene mu lukwalo gwa Mushe panolebgwa ngekwe denje, kuti Ndzimu wakadwa Mushe ukati, ‘Ndimi Ndzimu wa Abhurahama, ndimi Ndzimu wa Isaki, ndimi Ndzimu wa Jakubo kene?’ 
MRK.12.27	Ate Ndzimu we bafi, koga Ndzimu we batjili. Mose moleyanya.”
MRK.12.28	Mmwe we Badiyi be nlayo kati esedzela pejo, kabahwa benyanyayidzana, ngono kati ehwa kuti Jesu wadabila zubuyanana, kambhuzwa kati, “Ndiupi nlayo nkulu pa mimwe?”
MRK.12.29	Jesu kadabila kati, “Nlayo nkulu pa mimwe ndi hwoyu, ‘Hwililani imwi Baiziraela, She Ndzimu wedu, She bang'ompela. 
MRK.12.30	Ida She Ndzimu uwo nge moyo uwo wose nenge meya iyo yose nenge nkumbulo uwo wose nenge masimba awo wose.’ 
MRK.12.31	Nlayo nkulu kutobeledza ndihwoyu, ‘Ida mmwe nthu sekwa unozwida.’ Akuna mmwe nlayo unopinda iyeyi.”
MRK.12.32	N'diyi we nlayo kadwa Jesu kati, “Molebesa tjose, N'diyi. Malebesa kuti Ndzimu nng'ompela, ngono akuna mmwe Ndzimu kuzhe kwa iwo woga. 
MRK.12.33	Ngono kuti tiwude nge moyo wose nenge njalakang'wa dzose nenge masimba wose nenge kuda mmwe nthu sekwa unozwida, ikoku kopinda zwipo zose zwinopisiwa ne zwimwe zwibhayilo.”
MRK.12.34	Jesu kati ehwa N'diyi we nlayo an'dabila nge butjenjedu, kan'dwa kati, “Aute uli kule kule ne bushe gwe Ndzimu.”
MRK.12.34	Kudwa ipapo akuna mmwe wakatongo shaka kumbhuzwa bhuzo kene ili yakatini.
MRK.12.35	Jesu kati ediya mu Ng'umba ye Ndzimu kati, “Ini badiyi be nlayo beti Mesiya nkololo wa Dafite kene? 
MRK.12.36	Dafite nge kukwe wakati elaugwa nge Meya yakayengemala, kalebeleka kati,
MRK.12.36	‘She bakati kuna She wangu,
MRK.12.36	gala ku luboko gwangu gwe luji
MRK.12.36	kudzina ndibiga zwita zwizo pasi kwe makumbo awo.’ 
MRK.12.37	Apa Dafite ungati en'dana eti ‘She,’ ungabe nkololo uwe tjini kene?”
MRK.12.37	Bunjinji gwe bathu bakabe bakanhwilila gukashathisiwa nge ndebo iye.
MRK.12.38	Mu zwidiyo zwizwe wakalebeleka eti, “Muzwitjengete mu badiyi be nlayo, banoda kuambala hazu ndefu ndefu ne kulezwiwa ku matengeselo. 
MRK.12.39	Banoda magalo mabuyanana mu ng'umba ye ntembezelo ne kuda bugalo gwe mamo ha kuli mu mizano ye zojiwa. 
MRK.12.40	Banotjebela tjilikadzi, bezwiyedza bathu bakalulwama nge mitembezelo yabo milefu. Shamu yabo inowobe hwulu.”
MRK.12.41	Jesu kagala kulingisana ne panodusigwa zwipo zwe mari, kalingilila bathu banjinji belonga mari abo panolongwa zwipo mu Ng'umba ye Ndzimu. Bafumi banjinji bakalonga mari manjinji. 
MRK.12.42	Kukazha nshayi we tjilikadzi kalonga mari mabili e themba tukununu tjose. 
MRK.12.43	Ipapo Jesu kadana badiyiwa babe kabadwa kati, “Ndolebesa nditi, iyeyi tjilikadzi isina tjayo, yadusa kupinda bose. 
MRK.12.44	Bamwe bawungunula mu fumwa yabo, koga iye nenguba ali nshayi, wadusa kose kwaanako mu butjilo gugwe.”
MRK.13.1	Jesu kati ebhuda mu Ng'umba ye Ndzimu, mmwe we badiyiwa babe kan'dwa kati, “Bonani N'diyi, mabgwe anotjenamisa ne mbako dzinotjenamisa seni idzedzi!”
MRK.13.2	Jesu kan'dwa kati, “Unobona mbako idzedzi ne bukulu gwadzo kene? Akuna ne bgwe ling'ompela linowosala lakatiliyana ne limwe, lisingawoligigwa pasi.”
MRK.13.3	Kati agala mu Dombo le Mitoba, kulingisana ne Ng'umba ye Ndzimu, kukazha Pita na Jakubo na Johani na Enduru bakambhuzwa pasipo bathu beti, 
MRK.13.4	“Utibudze kuti ikoku kowoshingikala lini, tjilakidzo tjowobe tjipi kulakidza ha zwithu izwezo zose zwabe pejo ngoshingikala?”
MRK.13.5	Ngono Jesu katangisa kubadwa eti, “Ibeni ne njele kuti kusibe ne mmwe ungamudzimidza. 
MRK.13.6	Banji banowozha bezwidana nge zina langu beti, ‘Ndimi iye,’ ngono banowolasha bathu banjinji. 
MRK.13.7	Koga muti ha muhwa kulebgwa ngekwe ngwa, musitongo lobgwa nge hana, ngobe kwakafanila kuti kushingikale, koga bupelo gwe gowobe gusathu gukaswika. 
MRK.13.8	Ludzi gowomukila gumwe ludzi ne bushe gowomukila gumwe bushe. Kowobe ne kutengenyeka kwe shango mu mituthu yakasiyana, kukabe ne bhamba. Ngono ikoku kowobe kunga kutangisa kwe zwibhayo zwe thumbgwa.
MRK.13.9	“Koga imwi muzwitjengete, ngobe banowomuyisa ku mabazhe, mowolobgwa mu ng'umba dze mitembezelo, mukasumikilisiwa ndi boshe na boshe bakulu nge kwangu kupa butendeki mbeli kwabo. 
MRK.13.10	Ndebo mbuya yakafanila kuti iswike ku njudzi dzose kutanga. 
MRK.13.11	Muti ha bemusunga bemuzhisa ku lubazhe, bemutilika nlandu, musitongo dziyidzika ngoalakana kuti mowolebeleka muyitini. Koga mulebe itjo tjamunowobe mubudziwa nge tjibaka itjetjo, ngobe akutowobe kulebeleka imwi, koga kowobe kulebeleka Meya yakayengemala. 
MRK.13.12	Hwola inowowongela nnung'una ku lufu, tate be nthu banowon'wongela mu lufu, bana banowomukila bazwadzi babo bakabawongela mu lufu. 
MRK.13.13	Mowobengiwa nge bathu bose ngekwe zina langu. Koga iye unowodzikitadza kunoti ku bupelo, unowotjidziwa.
MRK.13.14	“Muti mubona mbipo isina gudzo le tjakayengemala ili payisakafanila kubepo (unobala ngaahwisise), ipapo bose bamu Judiya batizhile ku matombo. 
MRK.13.15	Iye upezhugwi kwe ng'umba asideluke kangina mu ng'umba iye kutola tjimwe; 
MRK.13.16	naiye uku minda, asibgwilile kanyi kunotola ngubo. 
MRK.13.17	Yee mme wee! Kowobangalala seni kumuli imwi bakadzi bakazwisenga ne banomwisa mu misi iyeyo! 
MRK.13.18	Tembezelani kuti ikoku kusishingikale mu nsi we mbaba. 
MRK.13.19	Ngoti mu misi iyeyo kowobepo kudziyidzika kukulu kusakatongo bepo kudwila mu kubumbiwa kwe shango nge Ndzimu kuswikila ngwenu, akutowopapha kukabe yapo kakale. 
MRK.13.20	Ngono ha She akabe asatapudza mazhuba iyawo, akuna nthu wabe angatjidziwa. Koga ngekwe bashalugwa babe baakashalula wakathama kuti mazhuba iyawo abe mashomanana.
MRK.13.21	“Mu tjibaka itjetjo ha mmwe angamudwa kati, ‘Bonani woyu Mesiya kene hwouje,’ musitongo duma. 
MRK.13.22	Kowozha Bomesiya be manyepkhwa ne balebesambeli be manyepkhwa be lakidza zwilakidzilo bethama matjenamiso kulasha bathu, bukulu kwazo ibabo bakashalugwa, ha kwabe kutubuka. 
MRK.13.23	Koga mube ne njele, ngoti ndamubudza tjimwe ne tjimwe kutjikale.”
MRK.13.24	“Kowoti mu mazhuba iyawo, shule kwe dzimanikano, zhuba lowoti zwititi, ne mwedzi awutowopa tjedza tjawo, 
MRK.13.25	ne nyenyedzi dzowowila pasi ne masimba a pezhugwi anotengenyeka. 
MRK.13.26	Ngono ipapo banowobona Nkololo we Nthu ezha ali mu makole ana masimba makulu ne tjedza. 
MRK.13.27	Ipapo unowotumila batumwa be kudzimu ku mbizho nna dze shango, kukubunganya bashalugwa kudwa mu phelelo dze shango kunoti ku phelelo dze zhuzhugwi.
MRK.13.28	“Muzwidiye nge nkuyu, ha utangisa uthinila, muzibe kuti tjilimo tjabe pejo. 
MRK.13.29	Ndizo namwibo muti ha mubona zwithu izwezwi zwishingikala, muzibe kuti wabe pejo pejo, upa nkoba. 
MRK.13.30	Ndolebesa ndoti kumuli, tjizekugwana itjetji atjingapinde zwithu izwezwi zose zwisathu zwikashingikala. 
MRK.13.31	Zhuzhugwi na pasi zowopela, koga matama angu anowosala.
MRK.13.32	“Koga zhuba ilelo kene tjibaka itjetjo, akuna unotjiziba, batumwa be kudzimu kene iye Nkololo, abasi Tate boga. 
MRK.13.33	Ibeni nge njele, mulinde, mutembezele, ngobe amutoziba kuti tjibaka tjowoswika lini. 
MRK.13.34	Konga nthu ha etola gwendo, unoti ha ebhuda kapa balanda babe mishingo, mmwe ne mmwe kalingisana ne uwe. Kadwa ntjengeti we nkoba kati, ugale wakalinda. 
MRK.13.35	Namwibo mugale makalinda, ngobe amutoziba kuti batetshi be nzi banowoswika lini. Pamwe banowoswika madekwana, kene pakati kwe busiku, kene hwuku dzilila kene mangwanana. 
MRK.13.36	Lindani, ndizo basiti bezha makafala, bakamuwana makayizela. 
MRK.13.37	Tjandinomubudza, ndobudza bose, ‘Lindani.’ ”
MRK.14.1	Nzano we Kupinda pezhugwi* ne Nzano we Tjiwunga* tjisina Mbidzo, wakabe wasaligwa nge mazhuba mabili koga. Ngono Bapirisiti bakulu ne badiyi be nlayo bakabe beshaka zila ya bangabhata Jesu ngekwa kasumbikala, kuti bambulaye. 
MRK.14.2	Koga bakati, “Kusi nge tjibaka tje nzano, ngobe kungabe ne zhoba pakati kwe bathu.”
MRK.14.3	Kati ali mu Bhetani, ali gele eja mu ng'umba ya Simoni wakatongobe ne mapele, kukazha nkadzi akasenga iteme tje alabhasita* tje mafuta anonuhwa zwinozipa, e nadi* mbuyanana, ana ntengo upezhugwi kwazo, kazwinunula iteme, kadila mafuta mu nsholo wa Jesu. 
MRK.14.4	Koga bangwe ipapo bakabe belebesana nge bushongola beti, “Apa mafuta iyawa anozanisigwani kene? 
MRK.14.5	Abe angatengesiwa, kukawanika mari anopinda mari e siliva ali mazana matatu (300), kapiwa bashayi.” Ndizo bakantjemela.
MRK.14.6	Koga Jesu kabadwa kati, “Thubukanani naye. Apa mon'dziyidzilani kene? Kana wandiyitila tjithu tjikulu kulu kwazo. 
MRK.14.7	Bashayi munabo misi yose, mungabayitila bubuya pamada, koga imi amutowobe nami misi yose. 
MRK.14.8	Ihwoyu nkadzi wayita tjaangatubula, wadila mbili wangu mafuta, eululwamisila kubiganyiwa. 
MRK.14.9	Ndolebesa ndoti kumuli, kumwe ne kumwe kunowosumikigwa Ndebo mbuya iyeyi mu shango yose, tjashingwa nge nkadzi ihwoyu tjowolebgwabo, kuti libe gumbuludzo nge kukwe.”
MRK.14.10	Ipapo Judasi Isikariyoti, mmwe we bali gumi lina babili, kayenda ku Bapirisiti bakulu kuti abawongele Jesu. 
MRK.14.11	Ngono bakati behwa ikoku bakashatha, bakan'gadzabgwe kuti banowompa mari. Kudwa ipapo wakatangisa kushaka tjibaka tjakalulwama tje kutengesa Jesu.
MRK.14.12	Mu zhuba le kutanga le Nzano we Tjiwunga Tjisina Mbidzo, be bhaya pkhwizana ye tjibhayilo tje kupinda pezhugwi, badiyiwa babe bakati kunli, “Ndi ngayi kwamunoshaka kuti tinomululwamisila kujila Nzano we Kupinda pezhugwi?”
MRK.14.13	Ngono Jesu katuma badiyiwa babe bali babili kati, “Nginani mu nzi nkulu, ngono mowoshangana ne nlume akasenga shabana ye vula, muntobele. 
MRK.14.14	Mudwe mweni we ng'umba yaanowongina muti, ‘N'diyi bakati ng'umba yangu ye bezi yandinowojila Nzano we Kupinda pezhugwi ne badiyiwa bangu ndi ipi?’ 
MRK.14.15	Unowomulakidza ng'umba hwulu itjapezhugwi kwe imwe, yakalongwa zwigalo ikalulwamisiwa, mutilulwamisile ipapo.”
MRK.14.16	Badiyiwa ibabo bakamilika bakayenda ku nzi nkulu, bakanowana tjimwe ne tjimwe tjili sekwa aleba, ndizo bakalulwamisa.
MRK.14.17	Kwakati madekwana Jesu kaswika ne bali gumi lina babili. 
MRK.14.18	Bakati bali pa tafuli beja, Jesu kati kubali, “Ndolebesa ndoti, mmwe wenyu unowondiwonga, iye unoja nami.”
MRK.14.19	Bakatangisa kungina buyendasi, ngono nge kutobedzana bakati, “Apa ndimi kene?”
MRK.14.20	Jesu kabadwa kati, “Mmwe we bali gumi lina babili, iye unoseba tjiwunga tjitje mu ndilo nami. 
MRK.14.21	Iye Nkololo we Nthu unowofa sekwa kwakakwagwa nge kukwe, koga wapalala iwoyo nlume unowonga Nkololo we Nthu! Kwabe kungayita ha nlume iwoyo akabe asagala azwagwa.”
MRK.14.22	Bakati beja, Jesu katola tjiwunga, kaboka Ndzimu, katjipemula kabapa, kati kubali, “Tolani, mbili wangu ihwoyu.”
MRK.14.23	Katola bhepe le nkumbi we zhambi kati aboka kabapa iwo, bakaung'wa bose. 
MRK.14.24	Kati kubali, “Awa malopa angu anothama tjidumano* tjitshwa, iwo anotebuligwa banji. 
MRK.14.25	Ndolebesa ndoti kumuli, anditowong'wa kakale nkumbi we ntjelo iwoyu we nzhambi kuswikila zhuba landinowoung'wa uli ntshwa mu bushe gwe Ndzimu.”
MRK.14.26	Bakati bamba lumbo gunokudza Ndzimu, bakabhuda bakayenda ku Dombo le Mitoba.
MRK.14.27	Jesu kabadwa kati, “Mowondipalala mose, ngobe kwakakwagwa kukayi,
MRK.14.27	‘Ndowoloba nlisi,
MRK.14.27	ngono pkhwizi dzowopalala.’ 
MRK.14.28	Koga ha ndisinobe ndamusiwa mu bafi, ndowomutungamilila ku Galili.”
MRK.14.29	Pita kan'dwa kati, “Nenguba bangapalala bose, imi andingamusiye.”
MRK.14.30	Ngono Jesu kan'dwa kati, “Ndolebesa ndoti, busiku igogu, gukurume lowoti lisathu likalila kabili, unowobe wandizwilandula katatu.”
MRK.14.31	Pita kan'dabila akasimisa eti, “Imi andingamuzwilandule, bukulu ndingafa namwi.” Bose bakaleba sa ikoko.
MRK.14.32	Bakayenda pathu panodang'wa Getsemane, kati ku badiyiwa, “Galani ipapa nditjatembezela.” 
MRK.14.33	Katola Pita na Jakubo na Johani, kayenda nabo, kangina buyendasi, kadziyidzika kwazo mu meya, 
MRK.14.34	kati kubali, “Meya yangu izhele buyendasi kukulu kwandingafa. Salani pano makalinda.”
MRK.14.35	Kayenda thambgwana, kawila pasi katembezela ekumbila kuti, ha kutubuka dzene itjetji tjibaka tjingampinda. 
MRK.14.36	Kati, “Tate bangu, akuna tjinomukona, dusani bhepe ileli le kudziyidzika pandili, nenguba kwakajalo, musiyite kuda kwangu, itani kuda kwenyu.”
MRK.14.37	Kati ebuya kawana bakayizela, kati kuna Pita, “Simoni, apa wakayizela kene? Nokong'wa kulinda awara ing'ompela koga kene? 
MRK.14.38	Lindani mutembezele kuti ndizo musingine mu kulikiwa. Meya inoda tjose, koga nyama inokong'wa.”
MRK.14.39	Kabgwilila kanotembezela kakale eleba matama iwo zwawo. 
MRK.14.40	Kabuya kakale ewana bakayizela, ngobe mesho abo akabe elema nge hwope. Ngono bakasizibe kuti bangan'dabila beyitini.
MRK.14.41	Kabuya gwe butatu, ngono kabadwa kati, “Apa mutjakayizela, munyaluluka zwenyu kene? Kwagala, tjabe tjibaka, Nkololo we Nthu unowongegwa mu maboko e batjinyi. 
MRK.14.42	Mukani, ngatiyendeni, ngobe n'wongi wangu wabe pejo.”
MRK.14.43	Ipapo koga atjalebeleka, Judasi, iye mmwe we bali gumi lina babili, kazha ana mbunga we bathu bakasenga makanu ne swimbo, bedwa ku Bapirisiti ne badiyi be nlayo ne bakulu. 
MRK.14.44	Ntengesi wakabe abapa tjilakidzo eti, “Iye wandinowoputa, ndiye, munsunge, muyende naye akalisiwa.”
MRK.14.45	Kati ezha kayenda kunli tjinyolotjo, kati eswika pana Jesu kan'dwa kati, “N'diyi wangu,” kabe emputa. 
MRK.14.46	Bakambhata bakansunga. 
MRK.14.47	Mmwe we bakabe bali ipapo kashomola bukanu gugwe, katema mmwe nlanda we Ntungamili we Bapirisiti, kanthubula zebe. 
MRK.14.48	Ngono Jesu kababhuzwa kati, “Apa mazha kuwogwisa tjigebeng'a kene, kwamunozha makabhata makanu ne swimbo kuwonditola? 
MRK.14.49	Zhuba ne zhuba ndakabe ndi namwi mu Ng'umba ye Ndzimu ndidiya, ngono amuzotongo ndibhata. Koga matama e hwalo dze Ndzimu ngaazhadzisike.”
MRK.14.50	Badiyiwa babe bose bakanfupatila bakatizha.
MRK.14.51	Ngono mmwe nzhuzha kantobela akafuka ngubo yoga, na iye bakambhata, 
MRK.14.52	kasiya ngubo iye katizha ali mbujo.
MRK.14.53	Bakatola Jesu bakayenda naye ku Ntungamili we Bapirisiti. Bapirisiti bakulu bose ne bakulu ne badiyi be nlayo bakabe bakakubungana. 
MRK.14.54	Pita wakabe akantobela ali thambgwana naye kunoti mu nsha we Ntungamili we Bapirisiti, ngono kagala ne balindi edziya moto. 
MRK.14.55	Nge tjibaka itjetjo, Bapirisiti ne makulukota wose bakashaka butendeki gungasungisa Jesu, kuti abulawe, koga bakasiguwane. 
MRK.14.56	Banji bakadusa butendeki gwe manyepkhwa nge kukwe, koga gwakabe gusingayendidzane.
MRK.14.57	Bamwe bakamilika bepa butendeki gwe manyepkhwa nge kukwe beti, 
MRK.14.58	“Takahwa eti, ‘Ndowokolomodza ng'umba iyeyi ye Ndzimu yakabumbiwa nge maboko, koga mu mazhuba matatu ndowobaka imwe isakathamiwa nge maboko.’ ” 
MRK.14.59	Nenguba kwakajalo, butendeki gwabo gwakabe gusingawililane.
MRK.14.60	Ntungamili we Bapirisiti kama pakati kwe bathu, kabhuzwa Jesu eti, “Apa autodabila batendeki ibaba tjabanoleba ngekuko kene?”
MRK.14.61	Jesu kanyalala, kasidabile tjimwe. Ntungamili we Bapirisiti kambhuzwa kakale kati, “Apa ndiwe Mesiya, Nkololo we Ndzimu unokudziwa kene?”
MRK.14.62	Jesu kati, “Ndimi. Ngono Nkololo we Nthu mowombona ali gele ku luboko gwe luji* gwe Ndzimu Masimbawose, ezha nge makole e kudzimu.”
MRK.14.63	Ntungamili we Bapirisiti kapalula zwiambalo zwizwe kati, “Titjashakilani batendeki kene? 
MRK.14.64	Mazwihwigwa iye etuka Ndzimu. Moipedza tjini?”
MRK.14.64	Ngono bose bakantilika nlandu we kuti wakafanigwa nge lufu.
MRK.14.65	Bamwe bakatangisa kunthwila mate bakanzwimba mesho benloba, ben'dwa beti, “Leba kuti ndiani wakuloba.” Balindi bakantibulanya.
MRK.14.66	Pita kati atjigele pasi mu nsha, kukabe kuzha mmwe we balandakadzi be Ntungamili we Bapirisiti; 
MRK.14.67	ngono kati ebona Pita edziya moto, kanlinga kan'dwa kati, “Nawebo wabe una Nnazareta iwoyu,* iye Jesu.”
MRK.14.68	Pita kalandula kati, “Anditoziba naiko anditohwisisa kuti unoleba ngekweni.” Kamilika kayenda ku nkoba.
MRK.14.69	Nlandakadzi kambona kakale, kadwa bathu bakabe bali pejo naye kati, “Iwoyu nlume mmwe wabo.” 
MRK.14.70	Pita kalandula kakale.
MRK.14.70	Kukati shule kwe tjibaka tjifutshwanana, bathu bakabe bali mile ipapo bakati kuna Pita, “Malebeswa, u mmwe wabo, ngobe u N'galili.”
MRK.14.71	Pita katangisa kutuna ne kuzwilonga bhiso kati, “Iwoyu nlume wamunoleba nge kukwe anditonziba.”
MRK.14.72	Ipapo gukurume likalila gwe bubili, Pita kakumbula matama akabe alebgwa ndi Jesu eti, “Gukurume lowoti lisathu likalila kabili, unowobe wandizwilandula katatu.” Pita kadila guwo.
MRK.15.1	Kwakati zhuba liyedza, Bapirisiti bakulu ne bakulu ne badiyi be nlayo bakashangana ne makulukota wose, bakalebesana, ngono bakasunga Jesu nge mitjili bakayenda naye kuna Pilato. 
MRK.15.2	Pilato kaswika kambhuzwa kati, “Ndiwe She nkulu we Bajuta?”
MRK.15.2	Jesu kanshandula kati, “Waleba.”
MRK.15.3	Bapirisiti bakatangisa kuntilika milandu minjinji. 
MRK.15.4	Pilato kambhuzwa kakale kati, “Apa auna tjaungaleba kene? Autohwa kuti banokutilika milandu mingapani?”
MRK.15.5	Koga Jesu kasitongo dwilila nge kubadabila, Pilato katjenama.
MRK.15.6	Ngwenu bathu bakabe bakawolobela kuti nge Nzano we Kupinda pezhugwi Pilato abasunungulile nthu ng'ompela, wabanobe bakumbila. 
MRK.15.7	Ngono nge tjibaka itjetjo, kwakabe kuna mmwe nlume wakabe edang'wa Bharabhasi ali pakati kwe basungwa mu ng'umba ye basungwa nge nlandu we kubulaya mu nsi we kupanduka. 
MRK.15.8	Mbunga we bathu ukazha kuna Pilato kuwonkumbila kuti abathamile sekwa agala ebathamila. 
MRK.15.9	Kabashandula eti, “Moshaka kuti ndimusunungulile She nkulu we Bajuta kene?” 
MRK.15.10	Wakabe abona kuti Bapirisiti bakulu bazhisa Jesu kunli ngobe bana fupa.
MRK.15.11	Koga Bapirisiti bakulu bakabe bafulila bathu kale kuti, bakumbile Bharabhasi mu bumo gwa Jesu. 
MRK.15.12	Pilato kababhuzwa kakale kati, “Ngono ndithameni ngekwe nlume iwoyu, wamunoti, ‘Ndi She nkulu we Bajuta?’ ”
MRK.15.13	Bathu bakamimila beti, “Mumbambule.”
MRK.15.14	Pilato kapapha kabhuzwa eti, “Nge kutini, wathama bubi gupi?”
MRK.15.14	Koga bunji gukadwilila guti, “Mumbambule.”
MRK.15.15	Ndizo Pilato kasunungula Bharabhasi, ngobe wakabe eshaka shathisa bathu. Kudwapo kati Jesu alobgwe, shule kwa ikoko kampitshila ku Bajuta kuti bambambule mu tjileyanyo.
MRK.15.16	Kudwapo Jesu wakatogwa nge babhayani bakangina naye mu ng'umba ye nlauli, bakadanana bose. 
MRK.15.17	Bakatola hazu ye mbala nshaba wakabondelela, bakanfukidza, bakanlukila tjiala* tje mihwa, bakambadza itjo. 
MRK.15.18	Bakatangisa kun'dumilisa beti, “Ngakukudziwe She nkulu we Bajuta.” 
MRK.15.19	Bakanloba mu nsholo nge lushanga, benthwila mate. Bakathigama mbeli kukwe se banonteta. 
MRK.15.20	Bakati bepedza kun'dadila, bakambula hazu shaba bakambadza zwiambalo zwizwe. Bakabe bentungamilila kwabanonombambulila.
MRK.15.21	Bakati bali mu zila benombambula, bakashangana ne mmwe nlume wakabe edang'wa Simoni we ku shango inoyi Sirene, eswika edwa kwaakabe edwa bakankombeledza kusenga tjileyanyo tja Jesu. Wakabe ali tate ba Alekizanda na Rufu. 
MRK.15.22	Bakayenda bakanoswikisa Jesu pathu panodang'wa Gologota, kunodwa kuti pathu pe ipepe tje nsholo. 
MRK.15.23	Ngono bakampa nkumbi wakashanganyiwa ne nti unodang'wa mira,* koga Jesu kaulamba. 
MRK.15.24	Bakambambula mu tjileyanyo, bekobana zwiambalo zwizwe, bekandila kubona kuti ndiani unotola tjipi. 
MRK.15.25	Bakambambula nge tjibaka tje zhanalume mangwanana. 
MRK.15.26	Nlandu wa Jesu wakabe wakakwagwa kuyi, “SHE NKULU WE BAJUTA.” 
MRK.15.27	Zwigebeng'a zwibili zwakabambugwa naye, mmwe ku luboko gwe luji, mmwe kuna gwe lumeshwe. 
MRK.15.28	Hwalo dzikazhadzisika dzinoti, “Wakabaligwanyiwa ne batjinyi.”
MRK.15.29	Kwakati ne bakabe bepinda napo bakan'gongobola, bedzungudza misholo bentuka beti, “Iwe unokolomodza ng'umba ye Ndzimu ukabuya ukayibaka kakale mu mazhuba ali matatu, 
MRK.15.30	tjizwitjidza ngono, udeluke mu tjileyanyo!”
MRK.15.31	Bapirisiti ne badiyi be nlayo bakan'dadilabo beti, “Wakatjidza bamwe, aatotubula kuzwitjidza. 
MRK.15.32	Mesiya, She nkulu we Iziraela ngaadeluke mu tjileyanyo, kuti ndizo tibone, tigalemoyo.”
MRK.15.32	Ngono na ibabo bakabe bakabambugwa naye bakankayikanya.
MRK.15.33	Kwakati nge tjibaka tje masikati makulu, kukabe ne zhalima gulu mu shango yose, kukadzina kukanoti nge tjibaka tje butatu mu matewuko. 
MRK.15.34	Ipapo Jesu kamilidza hwi kadana eti, “Eloi, Eloi lama sabakatani?” Kunodwa kuti, “Ndzimu wangu, Ndzimu wangu, mandisiyilani kene?”
MRK.15.35	Bamwe bathu bakabe bakalingilila bakati behwa eijalo bakati, “Hwililani, unodana Elija.” 
MRK.15.36	Mmwe wabo kalabuka kadubika lungudze mu nkumbi wakatyorowa, kagubhayila mu lukombo kayisa ku nlomo wa Jesu, kati ku bamwe, “Imani tibone kene Elija unowozha kuwontulula.”
MRK.15.37	Ipapo Jesu kalilila pezhugwi kabe epela.
MRK.15.38	Nge tjibaka itjetjo tjisitili tje ng'umba ye Ndzimu tjikapaluka pakati, kudwa pezhugwi kunoti pasi. 
MRK.15.39	Nlauli we babhayani bali zana wakabe ali mile akalingisana na Jesu, ebona Jesu epela kati, “Tjoselele iwoyu nlume wabe ali Nkololo we Ndzimu.”
MRK.15.40	Kwakabe kuna bamwe bakadzi bali mile thambgwana bakalingilila kose ikoku. Bamwe babo bakabe bali Mariya we Magadala na Mariya, mme ba Jakubo ntjetjana na Josefa, bana Salome. 
MRK.15.41	Bakabe bazha na Jesu kudwa ku ntuthu we Galili, bembhatsha. Kwakabe kuna bamwe bakadzi banjinji bakabe bazha na Jesu ku Jerusalema.
MRK.15.42	Kwakati madekwana eswika, iko kuli Zhuba le Kululwamisila le Sabata, lili zhuba linotobela le Sabata, 
MRK.15.43	Josefa we ku Arimateya ali mmwe bathu bakabe bana mamo mu makulukota wakabe agala abe akalindila bushe gwe Ndzimu, kasimisamoyo kayenda kuna Pilato kunokumbila itumbu tja Jesu. 
MRK.15.44	Ngono Pilato katjenama kuti Jesu wafa kale, kadana nlauli we babhayani bali zana kuti ambhuzwe kene Jesu ungabe afa kale. 
MRK.15.45	Wakati ehwa nge nlauli we babhayani kuti Jesu wafa, kasunungulila itumbu Josefa kuti atjitole. 
MRK.15.46	Josefa kamilika kayenda kanotenga jila, kazha katulula itumbu tja Jesu, katjipetela kanotjibiganya mu ikumbu tjakatshiwa mu shongwe. Kakunguludzila shongwe pa nkoba we ikumbu kuti azhalile. 
MRK.15.47	Mariya we Magadala na Mariya mme ba Josefa bakabona pabiganyiwa Jesu.
MRK.16.1	Ngono kukati nsi we Sabata wapinda, Mariya we Magadala, na Mariya mme ba Jakubo, na Salome bakatenga mimotsha kuti banozhodza mbili wa Jesu. 
MRK.16.2	Kukati ku tjimangwanana e zhuba le kutanga le tshipi zhuba labhuda, bakayenda ku ikumbu tja Jesu. 
MRK.16.3	Bakati bali mu zila bakabhuzwana beti, “Apa ndiani unowonotikunguludzila shongwe i pa nkoba we ikumbu kene?” 
MRK.16.4	Koga bakati belinga bakabona kuti shongwe iyeyo yakakunguludzigwa ntome. Yakabe ili shongwe hwulu hwulu kwazo. 
MRK.16.5	Ngono bakati bengina mu ikumbu, bakawana kuna nzhuzha ugele tje ku luji gwe pakabe pa kushikiwa Jesu, akaambala zwiambalo zwitjena, bakatjenama kwazo.
MRK.16.6	Kabadwa kati, “Musitjename, moshaka Jesu we Nazareta, wakabambugwa. Wamuka, aapo ipapa, lingani paakabe akakushikiwa. 
MRK.16.7	Koga, yendani munobudza badiyiwa babe na Pita kuti, ‘Unoyenda ku Galili mbeli kwenyu, mowonombonako sekwa akamubudza.’ ”
MRK.16.8	Ndizo bakabhuda mu ikumbu ngono bakatizha, betetema bakakaabala, bakayenda kusina wabanobudza tjimwe, ngoti bakabe betja.
MRK.16.9	Wakati emuka nge zhuba le kutangisa le tshipi, kabong'wa gwe kutanga ndi Mariya we Magadala, iye waakadusa meya mibi ili kutendeka. 
MRK.16.10	Kayenda kanobudza bamwe bose bakabe beyenda na Jesu atjatjila, bakabe batjimu tjililo. 
MRK.16.11	Ngono bakati behwa kuti unotjila ne kuti Mariya we Magadala wambona, bakasigalemoyo tjaanoleba.
MRK.16.12	Shule kwa ikoku Jesu kabong'wa kakale nge bamwe babili be badiyiwa babe beyenda bali mu shango. 
MRK.16.13	Ngono na ibo bakati bambona bakashanduka, bakanobudza bamwe, koga bakanyanyayidza.
MRK.16.14	Kukati shule kabong'wa nge bali gumi lina ng'ompela, wakabawana beja, ngono kabakayikanyila kusagalamoyo kwabo ne kube ne moyo nkukutu ngobe basakagalamoyo ibabo bakambona asinomusiwa. 
MRK.16.15	Ndizo kabadwa kati, “Yendani mu shango yose, mudiye dama le Ndzimu mu bathu bose. 
MRK.16.16	Mmwe ne mmwe unowogalamoyo kabuya kadubikiwa, unowotjidziwa, koga usingagalemoyo unowobong'wa nlandu, kalobesiwa. 
MRK.16.17	Ezwi zwilakidzo zowoboneka muna banogalamoyo: nge zina langu banowodusa meya mibi mu bathu, banowolebeleka nge ndimi dzipoga. 
MRK.16.18	Banowobhata nyoka nge maboko, ha bangang'wa tjimwe tjinobulaya, atjitowobati tjimwe, banowopodza bagwele nge kubabiga maboko.”
MRK.16.19	Ndizo She Jesu kati alebeleka nabo, kamilidzigwa kudzimu, kanogala ku luboko gwe luji gwe Ndzimu. 
MRK.16.20	Ngono badiyiwa babe bakamilika bakayenda besumikila Ndebo mbuya kumwe ne kumwe. She wakabe eshinga nabo elakidza kuti malebeswa nge zwilakidzilo.
MRK.16.9	[Bakadzi bakayenda kuna Pita ne bazwalani babe ngono bakababudza nge bufupi tjababudziwabo. 
MRK.16.10	Kudwa ipapo Jesu nge kukwe wakadzwala shango yose kudwa ku bhezhuba kunoti ku golombedzo, matama akayengemala e jidzo lisingapele.]
LUK.1.1	Banji bakazwipa kukwala mbiko ye zwithu zwakashingikala
LUK.1.2	koga sekwa takazwibudziwa ndi ibabo bakabe balipo kutanga, bali batendeki kakale bali bashingili be dama le Ndzimu. 
LUK.1.3	Ndizo se imi ndakashakisisa nge njele tjimwe ne tjimwe, kutangisa, ndawana kwakandilulwamila kuti ndimukukwalile ndebo yakatambunuka, imwi tate Teofilo, 
LUK.1.4	kuti ndizo muzibe malebeswa ngekwe zwithu zwamakadiyiwa.
LUK.1.5	Mu misi ya Herode she nkulu we Judiya, kwakabe kuna mpirisiti edang'wa kuyi Zakariya, ali mmwe we goko la Abhiya, ngono wakabe ana nkadzi zina lile lili Elizabeta ali mmwe we zwizekugwana zwa Aroni. 
LUK.1.6	Bubili gwabo, bakabe bali balulwami mu mesho e Ndzimu, basina nlandu belondolodza milayo ya She yose, ne ndaulo dzidze. 
LUK.1.7	Koga bakabe basina bana ngobe Elizabeta wakabe asingathame bana, kakale bakabe bakwegula bose bubili.
LUK.1.8	Ndizo kukati kuli zolo le goko la Zakariya kubhata nshingo we bupirisiti se kwaakabe ali mpirisiti we Ndzimu, 
LUK.1.9	kashalugwa nge hakata kuyendidzana ne tjilenje tje bupirisiti kungina mu Ng'umba ye Ndzimu She ne kupisa motsha. 
LUK.1.10	Mu tjibaka itjetjo tje kupisa motsha, gubungano le bathu lakabe litembezela kuzhe. Ng'umba ye Ndzimu
LUK.1.11	Ipapo ntumwa wa She kazwilakidza kunli, ali mile ku luji gwe tjibeso tje motsha. 
LUK.1.12	Kukati Zakariya embona, kadziyidzika kakale katjenama, ngono katja kwazo. 
LUK.1.13	Koga ntumwa we kudzimu kati kunli, “Usitje Zakariya, ntembezelo uwo wahwika. Nkadzi uwo Elizabeta unowokuwanila mwana we tjilisana, ngono unowon'dana uti Johani. 
LUK.1.14	Unowobe ne kushatha ukapululudza, ne banji banowoshatha mu kuzwagwa kukwe, 
LUK.1.15	ngobe Johani unowobe nkulu mu mesho a She. Aatowong'wa nkumbi we zhambi, kene tjimwe tjing'o tjakabila. Ngobe unowozhadziwa nge Meya yakayengemala kudwila tjose atji mu tjibumbilo tja mmeyabe. 
LUK.1.16	Unowoshandusila bana banji be Iziraela kuna She, Ndzimu wabo. 
LUK.1.17	Kakale unowoyenda mbeli kwa She mu meya ne mu masimba a Elija, eshandusila mimoyo ya botate ku bana babo, ne basingahwe kathama kuti bahwilile Ndzimu bayende mubutjejendu gwe balulwami, elulwamisila bathu kuzha kwa She.”
LUK.1.18	Ngono Zakariya kabhuzwa ntumwa kati, “Ndingabe ne malebeswa tjini ngekwa ikoku? Ndi nthuntana ne nkadzi wangu wakwegula.”
LUK.1.19	Ntumwa we kudzimu kan'dabila kati, “Ndimi Gabhariyele, imi ndinoma mbeli kwe Ndzimu misi yose. Ndatumwa kulebeleka nawe ne kukubudza ndebo mbuya iyeyi. 
LUK.1.20	Bona! Unowobe mbebebe ukasilebeleke kuswikila zhuba linowoshingikala zwithu izwezwi, ngobe auzogalamoyo matama angu, anowozhadzisika nge tjibaka tjawo.”
LUK.1.21	Ipapo bathu bakabe bakalindila Zakariya, ngono bakatjenamisiwa nge kunonoka kukwe mu Ng'umba ye Ndzimu. 
LUK.1.22	Ngono kukati ebhuda, kasitubule kulebeleka nabo. Bakaziba ha abona mbono mu Ng'umba ye Ndzimu. Wakalebeleka nabo nge maboko koga asingatubule kulebeleka nge nlomo.
LUK.1.23	Kukati zolo lile lawila le kushinga lapela kabgwilila kanyi. 
LUK.1.24	Shule kwe mazhuba iyawo nkadzi uwe Elizabeta kazwisenga ngono kazwisumbika mwedzi ili mishanu, 
LUK.1.25	eti “She wandishingila ikoku mu mazhuba iyawa, wandilinga nge ngoni dzidze kandidusa shoni pakati kwe bathu.”
LUK.1.26	Shule kwe mimwedzi ili mitathatu Elizabeta akazwisenga, Ndzimu wakatuma ntumwa wawo Gabhariyele ku Nazareta nzi u mu ntuthu we Galili 
LUK.1.27	ku mmwanadi wakabe akabiganyidzigwa ndobolo ne nlume wakabe eyi Josefa, we nsha wa Dafite. Zina le mmwanadi iwoyo lakabe lili Mariya. 
LUK.1.28	Ntumwa we kudzimu kayenda kunli kati, “Dumila iwe unodika kwazo, She banawe!”
LUK.1.29	Mariya kadziyidzika kwazo nge matama awe, ngono katjenama kuti hwudumilisa kwakatini ikoku. 
LUK.1.30	Koga ntumwa we kudzimu kati kunli, “Usitje, Mariya, Ndzimu wakuda. 
LUK.1.31	Unowozwisenga, ngono ukawana mwana we tjilisana, unowontumila zina uti Jesu. 
LUK.1.32	Unowobe nkulu, kakale unowodang'wa Nkololo we Ndzimu Upezhugwi zhugwi. She Ndzimu banowompa tjigalo tje bushe gwa batategulu babe Dafite, 
LUK.1.33	ngono unowobusa nge kusingapele mu ng'umba ya Jakubo, bushe gugwe agutowopela.”
LUK.1.34	Mariya kabhuzwa ntumwa we kudzimu eti, “Ikoku kowoshingikala tjini, se ndili mmwanadi ndisathu aziba nlume kene?”
LUK.1.35	Ntumwa we kudzimu kashandula eti, “Meya yakayengemala inowozha mukuli ne masimba e Ndzimu Upezhugwi zhugwi anowobe mukuli. Ndizo mwana iwoyo waunowozwala, unowobe N'yengemali, kadang'wa kuyi Nkololo we Ndzimu. 
LUK.1.36	Na Elizabeta gamu* lilo, unowobe ne mwana nenguba akakwegula, iye wakabe ali balumbila umu mwedzi uwe we butathatu. 
LUK.1.37	Akuna tjisingatubuke ku Ndzimu.”
LUK.1.38	Mariya kashandula eti, “Imi ndi nlanda wa She, ngakushingikale kundili sekwa waleba.” Ipapo ntumwa we kudzimu kansiya.
LUK.1.39	Kukati mu mazhuba iyawo Mariya kazwilulwamisa, kalibilidza kayenda ku nzi umu ntuthu we matombo, e Judiya, 
LUK.1.40	ngono kaswika kangina mu nzi* wa Zakariya, kadumilisa Elizabeta. 
LUK.1.41	Ndizo kukati Elizabeta ehwa dumiliso ya Mariya, mwana katjuluka mu ntumbu uwe, Elizabeta kazhala Meya yakayengemala. 
LUK.1.42	Kalebelekela pezhugwi kati, “Wakakombolegwa mu bakadzi bose, ndizo wakakombolegwa mwana waunowowana! 
LUK.1.43	Koga ini kwashingikala kuti mme ba She wangu, bazhe kundili? 
LUK.1.44	Ndati koga ndihwa udumilisa, mwana umu ntumbu wangu katjuluka nge kushatha. 
LUK.1.45	Wakakombolegwa ngobe wakagalamoyo kuti matama awakabudziwa ndi She anoshingakala!”
LUK.1.46	Mariya kati,
LUK.1.46	“Meya yangu inokudza She.
LUK.1.47	Meya yangu inoshatha ngekwe Ndzimu Ntjidzi wangu,
LUK.1.48	ngobe wayitila hanya butukununu gwe nlandakadzi uwe.
LUK.1.48	Kudwa nasi zwizekugwana zose zondidana wakakombolegwa,
LUK.1.49	ngobe Ndzimu Masimbawose wandishingila zwikulu,
LUK.1.49	Zina lawo lakayengemala.
LUK.1.50	Unohwila zogwadza ibabo banoutja, banouteta
LUK.1.50	kudwa mu tjizekugwana kunoti mu tjizekugwana.
LUK.1.51	Wakathama zwikulu nge luboko gwawo;
LUK.1.51	Ukapaladza ibabo banozwikudza, mumimoyo yabo.
LUK.1.52	Wakadelusa boshe mu zwigalo zwabo zwe bushe.
LUK.1.52	Koga ukamilidzila pezhugwi ibabo batukununu.
LUK.1.53	Wakagutsha bana zhala nge zwithu zwakanaka,
LUK.1.53	koga bafumi kabashandusa bakalembedza maboko.
LUK.1.54	Wakabhatsha nlanda uwe Iziraela,
LUK.1.54	ukumbulukigwa mahwilo zogwadza,
LUK.1.55	sekwa wakalebeleka na botate bedu, bo Abhurahama
LUK.1.55	ne zwizekugwana zwabo kusingapele kose.”
LUK.1.56	Mariya kagala na Elizabeta kungabe mimwedzi mitatu, kudwapo kabgwilila kanyi.
LUK.1.57	Kwakati tjibaka tjatjizha, tje kuti Elizabeta awane mwana, katshibama mwana we tjilisana. 
LUK.1.58	Ngono babakidzani naye ne makamu awe bakahwa kuti She wakanhwila ngoni kukulu, bakashatha naye.
LUK.1.59	Ndizo mu zhuba le buzhanakadzi (8) bakazha kuwothumbila
LUK.1.60	Koga mmeyabe bakalebeleka beti, “Akutowojalo, unowodang'wa kuyi Johani.”
LUK.1.61	Bakati kunli, “Akuna mmwe pakati kwe makamu awo una zina ilelo.” 
LUK.1.62	Ndizo bakalebeleka nge maboko na tate babe, beshako ziba kuti ibo tate be mwana banoda kuntumila beti ani.
LUK.1.63	Zakariya kakumbila mbgwe linokwaligwa, ngono kakaabadza mmwe ne mmwe ngokwala eti, “Zina lile ndi Johani.” 
LUK.1.64	Tjinyolotjo kazhula nlomo ne lulimi gugwe gukasununguka, katangisa kulebeleka, elumbidza Ndzimu. 
LUK.1.65	Babakidzani naye bakatjenama kwazo ne mu ntuthu wose we matombo we Judiya, bathu bakabe belebeleka ngekwe zwithu izwezwi zose. 
LUK.1.66	Mmwe ne mmwe wakahwa ikoku ezwibhuzwisisa eti, “Mwana iwoyu ini tjaanowobe itjo ngono?” Ngobe simba la She lakabe lilimunli.
LUK.1.67	Tate ba Johani Zakariya bakazhala Meya yakayengemala, ngono bakalebelambeli beti,
LUK.1.68	“Gudzo ngalibe muna She, Ndzimu we Iziraela,
LUK.1.68	ngobe wazha ku bathu bawo ukabadzutunula.
LUK.1.69	Watizhisila Ntjidzi una masimba
LUK.1.69	unodwa mu ng'umba ye nlanda uwe Dafite.
LUK.1.70	Sekwa wakaleba nge balebesambeli* bao
LUK.1.70	bakayengemala kudwa ntolo,
LUK.1.71	kuti takafanila tjidziwa mu zwita zwedu,
LUK.1.71	ne mu maboko abose bakatibenga.
LUK.1.72	Wakathama ikoku kulakidza mahwilo zogwadza
LUK.1.72	akagadziwabgwe bobatategulu bedu,
LUK.1.72	ne kukumbula tjidumano* tjawo tjakayengemala,
LUK.1.73	ne kutuna kwawakatuna kuna tate bedu Abhurahama,
LUK.1.74	kutisunungula mu maboko e zwita zwedu,
LUK.1.74	kuti titubule kushingila She tisingatje, tjimwe
LUK.1.75	mu kuyengemala ne kululwama mbeli kukwe,
LUK.1.75	mu butjilo gwedu gose.
LUK.1.76	Nawe mwanangu, unowodang'wa
LUK.1.76	nlebesambeli we Ndzimu Upezhugwi zhugwi,
LUK.1.76	ngobe unowoyenda mbeli kwa She kunlulwamisila zila
LUK.1.77	kupa bathu ba She zibo ye kuti jidzo lozha
LUK.1.77	nge kuzwiibhatigwa kwe zwibi zwabo,
LUK.1.78	nge mahwilo zogwadza e Ndzimu
LUK.1.78	kowopenya tjedza mutili tjidwa zhuzhugwi.
LUK.1.79	Kupa tjedza ibabo
LUK.1.79	bagele mu zhalima ne bamu ntutshi we lufu,
LUK.1.79	kutitungamilila mu zila ye kunyalala.”
LUK.1.80	Ngono mwana kakula kasima mu meya, ndizo kagala mu tjilambanyika kudzina eboneka patjena ku Iziraela.
LUK.2.1	Kwakati mu misi iyeyo, Kaisara Agusito, kadusa nlayo unoti, mazina e bathu mu shango yose ye Roma akwagwe. 
LUK.2.2	Kukwagwa ikoku, kwakabe kuli kwe kutanga kuthamiwa, Kwiriniyo ali nlauli we Siriya. 
LUK.2.3	Ngono mmwe ne mmwe kayenda kanyi kwabo kunozwikwalisa.
LUK.2.4	Josefa na iye kabhuda mu Galili mu nzi we Nazareta, kayenda ku Judiya ku nzi* wa Dafite unodang'wa Bhetelehema, ngobe wakabe ali we nsha wa Dafite. 
LUK.2.5	Kayenda ikoko kunozwikwalisa na Mariya waakabe abiganyidzila ndobolo. Mariya wakabe akuligwa. 
LUK.2.6	Kukati batji ikoko, tjibaka tjikazha tjekuti mwana azwagwe, 
LUK.2.7	ngono katshibama mbano iye ye tjilisana. Kampetela nge matyila ngono kankushika mu n'goro, ngobe kusina bugalo mu ng'umba ye bezi.
LUK.2.8	Kwakabe kuna balisi mu ntuthu iwoyo, begala mu shango bakalisa pkhwizi dzabo busiku. 
LUK.2.9	Ntumwa wa She kaboneka kubali ne tjedza tja She tjikapenya kubapoteleka, ndizo bakatja. 
LUK.2.10	Koga ntumwa we kudzimu kati kubali, “Musitje! Ngobe bonani, ndamuzhisila ndebo mbuya ye kushatha kukulu, kunowozha mu bathu bose. 
LUK.2.11	Nasi mu nzi wa Dafite, mazwaligwa Ntjidzi, Kirisiti ali She. 
LUK.2.12	Tjilakidzo kumuli tjowobe etji, mowowana mwana akapetegwa nge matyila ali lele mu n'goro.”
LUK.2.13	Tjinyolotjo kwakaboneka ntumwa we kudzimu ana bunji gwe goko le kudzimu bekudza Ndzimu beti,
LUK.2.14	“Gudzo ngalibe ku Ndzimu Upezhugwi zhugwi kudzimu,
LUK.2.14	ne mu shango ngakubepo kunyalala mu bathu banoushathisa.”
LUK.2.15	Kukati batumwa be kudzimu batjibgwilila kudzimu, balisi bakalebesana beti, “Ngatiyendeni ku Bhetelehema tinobona tjithu itjetji tjashingikala, tjatalakidziwa ndi She.”
LUK.2.16	Ndizo bakalibilidza bakayenda, bakawana Mariya na Josefa ne mwana ali lele mu n'goro. 
LUK.2.17	Bakati bambona, bakaleba sekwa bababudziwa ngekwe mwana iwoyu. 
LUK.2.18	Bose bakahwa bakatjenamila tjalebwa nge balisi. 
LUK.2.19	Koga Mariya kalondolodza zwithu izwezwi zose, kazwikumbula mu moyo uwe. 
LUK.2.20	Balisi bakabgwilila, bekudza Ndzimu beulumbidza mu zwithu zose zwabakabe bahwa ne zwabakabe babona ngobe zwakabe zwili sekwa bakabe babudziwa.
LUK.2.21	Mu zhuba le buzhanakadzi, kukabe kwabe tjibaka tjekuti athumbigwe, ngono katumigwa zina kuyi Jesu, zina laakapiwa nge ntumwa we kudzimu mmeyabe basathu bakazwisenga.
LUK.2.22	Kukati tjibaka tje kutjenepadza kuyendidzana nge nlayo wa Mushe* tjazha, Josefa na Mariya bakayisa Jesu ku Jerusalema kumpa She Ndzimu 
LUK.2.23	sekwa kwakakwagwa mu nlayo wa She kuyi, “Mbano imwe ne imwe ye mbisana inowobigigwa ntome kuti ibe mwana wa She,” 
LUK.2.24	kakale bakabe benolondolodza tjimu nlayo wa She nge kudusa tjibhayilo, “Njiba mbili kene ngurukukwana mbili.”
LUK.2.25	Kwakabe kuna mmwe nlume mu Jerusalema edang'wa kuyi Simiyoni. Wakabe akalulwama mu mesho e Ndzimu akazwipa nge buzhalo. Wakabe akalindila Ndzimu kubhatsha Iziraela ne Meya yakayengemala yakabe ili munli. 
LUK.2.26	Wakabe azumbunuligwa nge Meya akayengemala kuti aangafe asathu kabona Kirisiti* wa She. 
LUK.2.27	Meya yakayengemala ikathama kuti Simiyoni angine mu ng'umba ye Ndzimu. Kukati bazwadzi bazhisa mwana wabo Jesu kuwonthamila tjinoshakwa nge nlayo, 
LUK.2.28	Simiyoni kamfukata nge maboko awe, ngono kakudza Ndzimu eti,
LUK.2.29	“She, sekwa makagadzabgwe,
LUK.2.29	ngwenu tjiletjani nlanda wenyu eyizele nge mbakiso.
LUK.2.30	Ngobe mesho angu abona jidzo lenyu,
LUK.2.31	lamakathama* mbeli kwe bathu bose.
LUK.2.32	Tjedza tje zumbunulo kuna be zwitjaba,
LUK.2.32	ne tjilumbi tje bathu benyu Iziraela.”
LUK.2.33	Tate na mme be mwana bakatjenamisiwa nge tjinolebgwa nge kukwe. 
LUK.2.34	Ipapo Simiyoni kabakombolela, ngono kati kuna Mariya mmeyabe, “Mwana iwoyu wakabigigwa kuwa ne kumuka kwe banji mu Iziraela ne kube tjilakidzo tjinowonyanyayidziwa. 
LUK.2.35	Ngono unowohwa zogwadza ukanga nthu wabhayiwa nge thumo kuti ndizo Ndzimu uzumbunule tjinokumbugwa ne mmwe ne mmwe.”
LUK.2.36	Kwakabe kuli yapo nlebesambeli we tjikadzi edang'wa Anna, ali nkololokadzi wa Fanuele, we ludzi gwa Asheri. Wakabe akakwegula kwazo. Wakatjila ne nlume uwe makole ali kutendeka shule kwe ndobolo yabo, nlume uwe kabe efa. 
LUK.2.37	Ngono ipapo kabe tjilikadzi kuswikila ana makole ali makumi ali zhanakadzi ana makole manna. Wakabe asingabhude mu Ng'umba ye Ndzimu, koga enamata Ndzimu siku ne sikati, ezwinyima zojiwa, etembezela. 
LUK.2.38	Kazha kubali tjibaka itjetjo, kaboka Ndzimu kalebeleka ngekwe mwana kuna bose bakabe bakalindila kusunungugwa kwe Jerusalema.
LUK.2.39	Kukati Josefa na Mariya bapedza zose zwinoshakwa nge nlayo wa She, bakabgwilila ku nzi wa kanyi kwabo we Nazareta mu ntuthu we Galili. 
LUK.2.40	Ndizo mwana kakula kasima kakale akatjenjela kwazo ne Ndzimu un'da.
LUK.2.41	Gole ne gole bazwadzi ba Jesu bakabe beyenda ku Jerusalema ku Nzano we Kupinda pezhugwi.* 
LUK.2.42	Kukati ana makole ali gumi lina makole mabili, bakayenda ku nshingo se wolobela kwabo. 
LUK.2.43	Kukati nshingo wapela bebgwilila kanyi, mbisana Jesu kasala mu Jerusalema, koga bazwadzi babe bakasizibe ikoku. 
LUK.2.44	Bakayenda gwendo gwe zhuba lose bekumbula kuti umuna ibabo babanoyenda nabo. Bakatangisa kunshaka mu makamu abo ne mu bazwalani babo. 
LUK.2.45	Bakati bansheta bakabgwilila ku Jerusalema kunshaka. 
LUK.2.46	Shule kwe mazhuba matatu bakan'wana mu Ng'umba ye Ndzimu ali gele pakati kwe badiyi be nlayo, akabahwilila kakale ebabhuzwa dzibhuzo. 
LUK.2.47	Bose bakahwa bakatjenamila kuhwisisa kukwe nenge dabilo dzidze. 
LUK.2.48	Kukati bazwadzi babe bembona bakakaabala. Mmeyabe bakati kunli, “Mwanangu, ini watibhata uyijali! Bona, tabe tikushaka na tate babo, tidziyidzika mu meya.”
LUK.2.49	Kababhuzwa kati, “Ini mabe mundishaka? Amuzobe muziba kuti ndakafanila kube mu ng'umba ya Tate bangu kene?” 
LUK.2.50	Koga bakasihwisise ndebo yaaleba ebabudza.
LUK.2.51	Shule kwa ikoko kayenda nabo ku Nazareta, ngono ebateta. Koga mmeyabe bakalondolodza zwithu izwezwi zose mu moyo wabo. 
LUK.2.52	Jesu kakula akatjenjela kwazo, ediwa nge Ndzimu nenge bathu.
LUK.3.1	Kwakati mu gole le bugumi lina makole mashanu le bushe gwa Tibheriyasi (She nkulu we Roma) misi ya Pontiyo Pilato ali nlauli we Judiya, she Herode wakabe ebusa mu ntuthu we Galili. Nnung'una uwe Filipo, ali she we mituthu ye Itureya ne Tirakonitisi, Lisaniyasi iye ali she we Abhileni, 
LUK.3.2	mu misi iyeyo ya Anasi na Kaifasi bali Batungamili be Bapirisiti, Ndzimu ukalebeleka na Johani nkololo wa Zakariya mu tjilambanyika. 
LUK.3.3	Johani kayenda mu ntuthu wose upejo ne Jorodani, esumikila kuti bathu bashandukile matjinyo abo badubikwe ili tjilakidzo tje kuti bazwiibhatigwa zwibi zwabo. 
LUK.3.4	Sekwa kwakakwagwa mu lukwalo gwa Isaya nlebesambeli kuyi,
LUK.3.4	“Hwi le unodanilila mu tjilambanyika eti,
LUK.3.4	‘Lulwamisani zila ya She,
LUK.3.4	tambunudzani zijana dzidze.
LUK.3.5	Nkuku mmwe ne mmwe unowovukidziwa,
LUK.3.5	dombo ne duthu limwe ne limwe lowodusiwa.
LUK.3.5	Zila dzakakombama
LUK.3.5	dzowotambunudziwa,
LUK.3.5	zila dzina mabundo ne makorokoro dzowolobegwa
LUK.3.6	ne bathu bose banowobona jidzo le Ndzimu.’ ”
LUK.3.7	Johani kadwa mibunga ye bathu bakabe bezha kuwodubikwa ndiye, “Bana be nyoka ndimwi! Ndiani wamutjenjedza, kuti mutizhe bushongola gunozha kene? 
LUK.3.8	Shingani mishingo inolakidza kuti makashandukila matjinyo enyu. Ngono musitongo tangisa kuzwidwa muti, ‘Iswi ti bana ba Abhurahama.’ Ndomudwa nditi Ndzimu unotubula kuthamila Abhurahama bana nge mabgwe iyawa. 
LUK.3.9	Nangwenu wali, shathu lakabigwa kale pa midzi ye miti, ndizo nti mmwe ne mmwe usingazwale zwizwalo zwakalulwama, unowotemiwa ukalashigwa mu moto.”
LUK.3.10	Mbunga we bathu ukambhuzwa ukati, “Tishingeni ngono?”
LUK.3.11	Johani kashandula eti, “Iye una yempe mbili ngaakobane ne usina ne una zojiwa ngaathame sa ikokobo.”
LUK.3.12	Bakhethisi na ibobo bakazha kuwodubikiwa. Ngono bakabhuzwa beti, “N'diyi, tishingeni?”
LUK.3.13	Kabashandula eti, “Musitole lukhetho gunopinda kwamalauligwa.”
LUK.3.14	Ipapo babhayani bakambhuzwa beti, “Ngono iswike, tishingeni?”
LUK.3.14	Kadabila kati, “Mushete wamatolela mari nge kunkombeledza kene ngotjebela, shathilani ndipo yenyu.”
LUK.3.15	Se bathu bakabe bakalindila nge kugalabgwe, bezwibhuzwa mu mimoyo yabo kuti kene Johani ungabe ali iye Mesiya. 
LUK.3.16	Koga Johani kabadwa bose kati, “Imi ndomudubika nge vula, koga kowozha iye una masimba kundipinda, wandisakalizana kusunungula mitjili ye khwebana dzidze. Iye unowomudubika nge Meya yakayengemala nenge moto. 
LUK.3.17	Luselo
LUK.3.18	Ngono Johani kalaya bathu nge zila njinji, esumikila ndebo mbuya kubali. 
LUK.3.19	Koga Johani kati etjemela she Herode ngekwa Herodiyasi nkadzi we nnung'una uwe, mu na zose zwithu zwakabipa zwaakashinga, 
LUK.3.20	Herode kapapha bubi igogu nge kuzhalilila Johani mu ng'umba ye busungwa.
LUK.3.21	Kukati bathu bose badubikwa, Jesu adubikiwabo. Ngono Jesu kati etembezela, kudzimu kukazhuka, 
LUK.3.22	Meya yakayengemala ikadelukila pezhugwi kukwe ili mu mbumbiko ye njiba. Ngono hwi likadwa kudzimu liti, “Iwe u Nkololo wangu wandinoda, unondishathisa kwazo.”
LUK.3.23	Kwakati Jesu etangisa nshingo uwe, wakabe ana makole angabe makumi matatu. Kwakabe kuyi nkololo wa Josefa, Josefa ali nkololo wa Heli, 
LUK.3.24	Heli ali nkololo wa Matati, Matati ali nkololo wa Levi, Levi ali nkololo wa Meliki, Meliki ali nkololo wa Janai, Janai ali nkololo wa Josefa, 
LUK.3.25	Josefa ali nkololo wa Matatiyasi, Matatiyasi ali nkololo wa Amosi, Amosi ali nkololo wa Nahumi, Nahumi ali nkololo wa Esili, Esili ali nkololo wa Nagai, 
LUK.3.26	Nagai ali nkololo wa Maati, Maati ali nkololo wa Matatiyasi, Matatiyasi ali nkololo wa Semeini, Semeini ali nkololo wa Joseki, Joseki ali nkololo wa Joda, 
LUK.3.27	Joda ali nkololo wa Jowanani, Jowanani ali nkololo wa Resa, Resa ali nkololo wa Zerubhabheli, Zerubhabheli ali nkololo wa Sheyalitiyele, Sheyalitiyele ali nkololo wa Neri, 
LUK.3.28	Neri ali nkololo wa Meliki, Meliki ali nkololo wa Adi, Adi ali nkololo wa Kosamu, Kosamu ali nkololo wa Elimadamu, Elimadamu ali nkololo wa Eri, 
LUK.3.29	Eri ali nkololo wa Joshuwa, Joshuwa ali nkololo wa Eliyeza, Eliyeza ali nkololo wa Jorimu, Jorimu ali nkololo wa Matati, Matati ali nkololo wa Levi, 
LUK.3.30	Levi ali nkololo wa Simiyoni, Simiyoni ali nkololo wa Juda, Juda ali nkololo wa Josefa, Josefa ali nkololo wa Jonamu, Jonamu ali nkololo wa Eliyakimu, 
LUK.3.31	Eliyakimu ali nkololo wa Meleya, Meleya ali nkololo wa Mena, Mena ali nkololo wa Matata, Matata ali nkololo wa Nathani, Nathani ali nkololo wa Dafite, 
LUK.3.32	Dafite ali nkololo wa Jesi, Jesi ali nkololo wa Obhedi, Obhedi ali nkololo wa Bhoazi, Bhoazi ali nkololo wa Salimoni, Salimoni ali nkololo wa Nashoni, 
LUK.3.33	Nashoni ali nkololo wa Aminadabhu, Aminadabhu ali nkololo wa Adimini, Adimini ali nkololo wa Arini, Arini ali nkololo wa Hezironi, Hezironi ali nkololo wa Perezi, Perezi ali nkololo wa Juda, 
LUK.3.34	Juda ali nkololo wa Jakubo, Jakubo ali nkololo wa Isaki, Isaki ali nkololo wa Abhurahama, Abhurahama ali nkololo wa Tera, Tera ali nkololo wa Nahori, 
LUK.3.35	Nahori ali nkololo wa Serugu, Serugu ali nkololo wa Reu, Reu ali nkololo wa Pelegi, Pelegi ali nkololo wa Ebheri, Ebheri ali nkololo wa Shela, 
LUK.3.36	Shela ali nkololo wa Kainani, Kainani ali nkololo wa Afakisadi, Afakisadi ali nkololo wa Shemu, Shemu ali nkololo wa Nowa, Nowa ali nkololo wa Lameki, 
LUK.3.37	Lameki ali nkololo wa Metusela, Metusela ali nkololo wa Enoki, Enoki ali nkololo wa Jaredi, Jaredi ali nkololo wa Mahalaleli, Mahalaleli ali nkololo wa Kainani, 
LUK.3.38	Kainani ali nkololo wa Enoshi, Enoshi ali nkololo wa Seti, Seti ali nkololo wa Adamu, Adamu ali nkololo we Ndzimu.
LUK.4.1	Jesu kati ali zhele Meya yakayengemala, kashanduka edwa ku Jorodani Meya ikatungamilila ku tjilambanyika, 
LUK.4.2	kwaakalikwa ndi Nvanganyi mazhuba ali makumi manna. Aazotongoja tjimwe mu mazhuba iyawo, ndizo kubupelo gwawo wakabe ne zhala kwazo.
LUK.4.3	Nvanganyi kati kunli, “Ha uli Nkololo we Ndzimu, idwa bgwe ileli libe tjiwunga!”
LUK.4.4	Jesu kashandula kati, “Kwakakwagwa kuyi, ‘Nthu aatotjila nge tjiwunga tjoga.’ ”
LUK.4.5	Nvanganyi katatha naye pakatathila, tjinyolotjo kalakidza mituthu yose shango. 
LUK.4.6	Ngono Nvanganyi kati kunli “Ndowokupa fumwa yago ne simba eleli lose, ngobe zwakapiwa imi, ngono ndopa wandada. 
LUK.4.7	Ndizo ha undinamata kose ikoku kowobe kuko.”
LUK.4.8	Jesu kashandula kati, “Kwakakwagwa kuyi, ‘Namata She Ndzimu uwo, ushingile iwo woga.’ ”
LUK.4.9	Nvanganyi kan'yisa ku Jerusalema, kaswika kammisa pa tjilungwane tje Ng'umba ye Ndzimu. Ngono kati, “Ha uli Nkololo we Ndzimu, uzwiposele pasi; 
LUK.4.10	ngobe kwakakwagwa kuyi, ‘Unowodwa batumwa bawo be kudzimu nge kuko, kuti bakulise nge njele.’ 
LUK.4.11	Kakale kukayi, ‘Banowokugama nge maboko abo, kuti usilobe gumbo lilo mu bgwe.’ ” 
LUK.4.12	Jesu kanshandula kati, “Kwakakwagwa kuyi, ‘Usilike She Ndzimu uwo.’ ”
LUK.4.13	Kukati Nvanganyi apedza kunlika, kansiya kwe tjibaka.
LUK.4.14	Jesu kabgwilila ku Galili ali mu simba le Meya, ngono tjilumbi nge kukwe tjikaandama mu shango iyeyo yose. 
LUK.4.15	Kadiya mu ng'umba dzabo dze mitembezelo, ndizo bose bakankudza.
LUK.4.16	Ngono Jesu kayenda ku Nazareta, iko kwaakalegwako, kukati nge zhuba lendzimu lekunyaluluka le Sabata* kayenda ku ng'umba* ye mitembezelo se wolobela kukwe. Kamilika kubala. 
LUK.4.17	Wakapiwa lukwalo gwe nlebesambeli Isaya. Kati eguzhula kawana pakakwagwa kuyi,
LUK.4.18	“Meya ya She imundili,
LUK.4.18	ngobe iye wakandishalula kuti ndisumikile ndebo mbuya ku bashayi.
LUK.4.18	Wandituma kuleba sununguko ku basungwa,
LUK.4.18	nenge kuti mapofu apofunuke,
LUK.4.18	nenge kusunungula bakatshambilidziwa
LUK.4.19	kubika gole She labanowolakidza ndulamo yabo mu bathu.”
LUK.4.20	Ipapo kazhalila lukwalo kagubgwiliza ku nshingi, kagala pasi. Ngono mesho wose mu ng'umba ye mitembezelo akabe akalinga kunli, 
LUK.4.21	ngono katangisa kubadwa eti, “Nasi matama e lukwalo igogu amahwa ashingikala.”
LUK.4.22	Bose bakaleba zwakanaka nge kukwe, bakatjenamila matama e ngoni aakaleba. Bakabhuzwana beti, “Apa ate nkololo wa Josefa iwoyu kene?”
LUK.4.23	Jesu kati kubali, “Malebeswa mowondidwa gungulupeswa linoti, ‘Ng'anga, uzwilape.’ Thama mu nzi wa kanyi kwenyu, tjatakahwa kuyi watjithama mu Kapenaume.” 
LUK.4.24	Kadwilila eti, “Ndolebesa tjose ndoti, akuna nlebesambeli unoamutjigwa mu nzi wa kanyi kwabo.
LUK.4.25	“Ndolebesa ndoti, kwakabe kuna tjilikadzi njinji mu Iziraela mu misi ya Elija, vula paisakana makole matatu ana mimwedzi ili mitathatu, kukabe bhamba gulu mu shango yose. 
LUK.4.26	Koga Elija aazotumigwa ku tjilikadzi njinji idzedzo, wakatumigwa ku Zarefati mu shango ye Sidoni, ku imwe tjilikadzi. 
LUK.4.27	Kwakabe kuna banji mu Iziraela banogwala mapele akabipa mu misi ya Elisha nlebesambeli, koga akuna ne nng'ompela wakapodziwa, kuzhe kwa Naamani we Siriya.”
LUK.4.28	Bathu bose bakabe bali mu ng'umba ye mitembezelo bakati behwa ikoku bakazhala bushongola. 
LUK.4.29	Bakamilika bakan'dusila kuzhe kwe nzi, bakankwebela kuliteyanjelele gwe dombo, lakabe nzi iwoyo wakabakwa pezhugwi kwalo, kuti bamposele pasi. 
LUK.4.30	Koga iye wakapalama pakati kwabo kayenda.
LUK.4.31	Ipapo kayenda ku Kapenaume, nzi umu Galili. Mu zhuba le Sabata, kadiya bathu. 
LUK.4.32	Bakakaabadziwa nge kudiya kukwe, ngobe dama lile lakabe lina simba. 
LUK.4.33	Mu ng'umba ye mitembezelo kwakabe kuna mmwe nlume akasungwa nge meya mbi. Wakamimilila pezhugwi eti, 
LUK.4.34	“Apa unoshaka kuti titini kene, Jesu we Nazareta? Wazha kuwotilobesa kene? Ndoziba kuti uani. U iye N'yengemali we Ndzimu.”
LUK.4.35	Jesu kantjemela eti, “Nyalala ubhude munli!” Ipapo meya mbi ukalashila nlume iwoyo pasi mbeli kwabo bose, ukabhuda munli usanhwisa zogwadza.
LUK.4.36	Bathu bose ibabo bakakaabala bakabhuzwana beti, “Hwudiya kupi ikoku! Nge ndaulo nenge simba unotjemela meya mibi ngono ikabhuda!” 
LUK.4.37	Ndizo bathu bakaleba nge kukwe kukaandama mu ntuthu wose.
LUK.4.38	Jesu kabhuda mu ng'umba ye mitembezelo kayenda ku nzi wa Simoni. Mmezwale ba Simoni bakabe begwala bana luzhazhamo, ndizo Simoni ne bathu baipapo bakakumbila Jesu kuti abhatshe. 
LUK.4.39	Ndizo kama pa n'gwele katjemela luzhazhamo, ngono gukabhuda mubali. N'gwele kapola, kamilika tjinyolotjo katangisa kupa bathu zojiwa.
LUK.4.40	Kukati zhuba lingina, bathu bakabe bana bagwele banogwala njigwele dzakasiyana siyana, bakabazhisa kunli, ndizo kababiga maboko bose, kabapodza. 
LUK.4.41	Ne meya mibi ikabhuda imimila iti, “Iwe u Nkololo we Ndzimu!”
LUK.4.41	Koga kaitjemela asingaidumile kulebeleka, ngobe yakabe iziba kuti ndiye Mesiya.
LUK.4.42	Kukati zhuba liyedza, Jesu kabhudila ku nyelele kusina bathu. Bathu bakabe benshaka, ndizo bakati beswika paayapo bakagwisa kun'dzibila kuti asiyende ebasiya. 
LUK.4.43	Koga kabadwa kati, “Ndakafanila kuti ndisumikile ndebo mbuya ye bushe* gwe Ndzimu ku mimwe mizibo, ngobe nditjo tjandakatumigwa.”
LUK.4.44	Ngono kadwilila esumikila mu ng'umba dze mitembezelo dze Judiya 
LUK.5.1	Limwe zhuba kukati Jesu ali mile pa gungwa gwe Genezareta, mbunga we bathu ukankubunganila kuhwilila dama le Ndzimu. 
LUK.5.2	Jesu kabona migoro mibili ili pa gungwa, ngono babhati be hwobe bakabe babhuda muili besuka njanga dzabo. 
LUK.5.3	Kangina mu mmwe we migoro iyeyo wakabe uli wa Simoni, ngono kankumbila kuti ausedzedze mu vula kudwa mu phili. Ipapo kagala pasi kadiya mbunga we bathu ali mu n'goro iwoyo.
LUK.5.4	Kati apedza kulebeleka, kadwa Simoni kati, “Sedzelani tjapakati kwe vula pakangina, ngono mulonge njanga dzenyu mu vula mubhate hwobe.”
LUK.5.5	Simoni kadabila eti, “She, talalila shinga kwazo busiku gose, koga akuna tjatakabhata. Koga se muijalo, ndowolonga njanga mu vula.” 
LUK.5.6	Bakati bayita sa ikoko bakabhata hwobe njinji, njanga dzikatangisa kupaluka. 
LUK.5.7	Ndizo bakadana bakhwinya babo bamu n'goro mmwe, kuti bazhe bababhatshe. Bakazha, ngono bakazhadza migoro yose, migoro ikatangisa kunyungila. 
LUK.5.8	Kukati Simoni Pita ebona ikoku, kawila pasi pa zwidwi zwa Jesu, kati, “She milikani pandili, ngobe imi ndi ntjinyi!”
LUK.5.9	Iye ne baakabe anabo, bakatjenamila bunji gwe hwobe dzabakabhata, 
LUK.5.10	kose na Jakubo na Johani bakololo ba Zebhedi, bakhwinya ba Simoni. Ipapo Jesu kati kuna Simoni, “Usitje. Kudwa ngwenu kuyenda mbeli, unowobhata bathu.”
LUK.5.11	Ndiko bakakwebela migoro yabo mu phili, bakasiya kose, bakantobela.
LUK.5.12	Kukati Jesu atji mu mmwe we mizi mikulu, kukazha mmwe nlume wakabe egwala mapele. Kati ebona Jesu kawa pasi nge buso gugwe kankumbila, kati, “She, ha muda, munganditjenapadza.”
LUK.5.13	Jesu katambunudza luboko gugwe, kambhata, kati “Ndoda. Tjenapala!” Tjinyolotjo mapele kabhuda munli. 
LUK.5.14	Jesu kan'dwa kati, “Kushete waunobudza. Koga yenda unozwilakidza ku mpirisiti ngono uduse tjibhayilo tjakalebgwa ndi Mushe tjekutjenapala tjili tjilakidzo ku bathu kuti wapodziwa.”
LUK.5.15	Thawu ngekwa Jesu dzikaandamila mbeli, ndizo mibunga mikulu ye bathu ikakubungana kuwonteedza ne kupodziwa njigwele dzabo. 
LUK.5.16	Koga Jesu kayenda ku shango kusina bathu kanotembezela.
LUK.5.17	Zhuba limwe mu mazhuba iyawo Jesu kati atjadiya, Bafarasi* ne badiyi be nlayo* bakabe bazha bedwa mu mizi yose ye Galili ne ye Judiya ne ku Jerusalema, bakabe bali gele ipapo. Simba la She lakabe linaye kupodza bagwele. 
LUK.5.18	Bamwe balume bakazha bakasenga nlume nge thobo wakalobgwa nge gulukadzi, bakagwisa kunlonga mu ng'umba, kumbiga mbeli kwa Jesu. 
LUK.5.19	Bakati bashaya zila ye kuyita ikoku ngekwe mbunga we bathu, bakatatha pezhugwi kwe denga, ngono bakazhula denga bakan'delusila pasi pakati kwe mbunga, mbeli kwa Jesu ali mu thobo iye. 
LUK.5.20	Jesu kati ebona kugalamoyo kwabo kati, “Lumewe, zwibi zwizo zwazwiibhatigwa.”
LUK.5.21	Bafarasi* ne badiyi be nlayo* bakatangisa kukumbula tjekwabo, bezwibhuzwa beti, “Ndiani iwoyu unotuka Ndzimu? Ndiani ungazwiibhatigwa zwibi ha usi Ndzimu woga kene?”
LUK.5.22	Jesu kaziba tjabakabe bekumbula, ngono kabhuzwa eti, “Ini mukumbula zwithu izwezwi mu mimoyo yenyu kene? 
LUK.5.23	Ndikupi kulelu, kuti, ‘Zwibi zwizo zwazwiibhatigwa,’ kene kuti, ‘Milika uyende?’ 
LUK.5.24	Koga, kuti ndizo muzibe kuti Nkololo we Nthu una simba mu shango le kuzwiibhatigwa zwibi, kati ku nlume wakalobgwa nge gulukadzi, ‘Ndokudwa nditi, milika, tola thobo iyo uyende kanyi.’ ”
LUK.5.25	Tjinyolotjo kamilika mbeli kwabo, katola tjaabe ali lele mutjili kayenda kanyi, ekudza Ndzimu. 
LUK.5.26	Bose bakakaabala, ngono bakakudza Ndzimu. Bakazhala kutja, beti, “Nasi tabona zwinotjenamisa.”
LUK.5.27	Shule kwa ikoku Jesu kayenda, ngono kabona nkhethisi unodang'wa Levi ali gele pa bugalo gugwe gwe nkhethisi. Jesu kati kunli “Unditobele.” 
LUK.5.28	Levi kamilika, kasiya tjimwe ne tjimwe ngono kantobela.
LUK.5.29	Ipapo Levi kathamila Jesu nzano nkulu we zojiwa ku ng'umba iye ne mbunga nkulu we bakhethisi ne bamwe bathu kaja naye. 
LUK.5.30	Koga Bafarasi ne badiyi babo be nlayo bakang'ong'ola ku badiyiwa* babe bebhuzwa beti, “Ini muja mung'wa ne bakhethisi ne batjinyi*!”
LUK.5.31	Jesu kabadabila, kati, “Ate banomuka zubuyanana banoshaka ng'anga, koga bagwele ndibo banoshaka ng'anga. 
LUK.5.32	Andizozha kuwodana balulwami, koga ndakawodana batjinyi, kushandukila matjinyo abo.”
LUK.5.33	Bakati kunli, “Badiyiwa ba Johani banozwinyima zojiwa betembezela, kose ne badiyiwa be Bafarasi, koga babo banoja beng'wa.”
LUK.5.34	Jesu kashandula kati, “Apa mungayita kuti bakokiwa be nkwasha bazwinyime zojiwa atji nabo kene? 
LUK.5.35	Koga mu misi inowozha nkwasha kwaanowodusiwa mubali. Mu misi iyeyo banowozwinyima zojiwa.”
LUK.5.36	Kababudza tjifaniso* etji, “Akuna ungatjeka tjibata tjitshwa mujila dzwa ekotjithumila mu tjiambalo tjikulukugwi. Ha ethama eijalo, unowobe apalula jila dzwa, ngono tjibata tje jila dzwa ha tjitowodumana ne jila gulukugwi. 
LUK.5.37	Na iko akuna unodila nkumbi ntshwa mu makukhwa makulukugwi. Ha ethama eijalo, nkumbi ntshwa unowobila ukaphutula makukhwa, ngono nkumbi ukatebuka ne makukhwa kabe atjinyika. 
LUK.5.38	Nkumbi ntshwa wakafanilo digwa mu makukhwa matshwa. 
LUK.5.39	Kakale ukuna ungati shule kwe kung'wa nkumbi nkulukugwi kashaka ntshwa, ngobe unowoti, ‘Nkulukugwi unozipa.’ ”
LUK.6.1	Kwakati mu zhuba limwe le Ndzimu le kunyaluluka le Sabata, Jesu kabe eyenda akapalama minda ye mathunde e korong ana badiyiwa babe, ngono bakatangisa kumwaula zwiyako zwe korong bezwisokosa mu maboko abo beja shanga dzayo. 
LUK.6.2	Bamwe be Bafarasi bakabhuzwa beti, “Ini muyita tjisingadumigwe mu nsi we Sabata?”
LUK.6.3	Jesu kabashandula eti, “Apa amuthu mukabala tjakathamwa ndi Dafite, paakabe iye ne baakabe anabo bana zhala kene? 
LUK.6.4	Wakangina mu ng'umba ye Ndzimu katola kaja zwiwunga zwakapiwa Ndzimu, zwisingadumigwe kujiwa nge mmwe kuzhe kwe Bapirisiti koga. Wakapabo baakabe anabo kuti baje.”
LUK.6.5	Ipapo Jesu kati kubali, “Nkololo we Nthu ndi She we Sabata.”
LUK.6.6	Kukati zhuba limwe le Sabata kakale, kati engina mu ng'umba ye mitembezelo ediya, kukabe kuna nlume wakashweshwana luboko gwe luji. 
LUK.6.7	Bafarasi ne badiyi be nlayo bakabe beshaka tjabangabona Jesu nlandu nditjo, ndizo bakanteya kubona kene ewopodza nge Sabata. 
LUK.6.8	Koga Jesu kaziba tjabakabe bekumbula, ngono kati ku nlume una luboko gwakashweshwana, “Buya ume apa.” Ndizo kamilika kama ipapo. 
LUK.6.9	Jesu kati kubali, “Ndomubhuzwa, ndikupi kumu nlayo nge Sabata, kuyita ndulamo* kene kuyita mbipo, kutjidza kene kubulaya?” 
LUK.6.10	Kabalinga bose ngono ipapo kati ku nlume iwoyu “Tambunudza luboko gugo.” Kathama sa ikoko, ngono luboko gugwe gukapola.
LUK.6.11	Koga bakazhala bushongola bakatangisa kulebesana tjekwabo kuti Jesu bantini.
LUK.6.12	Mu mazhuba iyawo, Jesu kabhuda kayenda ku dombo kunotembezela, ngono katembezela Ndzimu busiku gose. 
LUK.6.13	Kukati kwayedza, kadana badiyiwa babe, ngono kashalula bali gumi lina babili, ibo baakadana eti batumwa. 
LUK.6.14	Ibo ndibo Simoni (waakatumila eti Pita) ne nnung'una uwe Enduru na Jakubo, na Johani na Filipo na Bhatolomeo, 
LUK.6.15	na Matewu, na Tomasi na Jakubo nkololo wa Alifeo na Simoni we ngwila sununguko, 
LUK.6.16	na Judasi nkololo wa Jakubo, na Judasi Isikariyoti, iye wakadwa kabe n'wongi wa Jesu.
LUK.6.17	Kadeluka nabo, ngono kama nabo pathu pakalizalizana. Mbunga nkulu we badiyiwa babe wakabe uli ipapo ne bunji gwe bathu kudwa mu ntuthu we Judiya wose ne mu Jerusalema ne mu tjekelo dze makungwa e Tire ne Sidoni, 
LUK.6.18	bakabe bazha kuwon'hwa ne kupodziwa njigwele dzabo. Ibabo bakabe bedziyidziwa nge meya mibi bakapodziwa. 
LUK.6.19	Mbunga wose we bathu ukagwisa kuti unkuthe, ngobe masimba akabe ebhuda munli, ebapodza bose.
LUK.6.20	Ngono wakamilidza mesho kalinga badiyiwa babe kati,
LUK.6.20	“Makakombolegwa imwi bashayi,
LUK.6.20	ngobe bushe gwe Ndzimu nge gwenyu.
LUK.6.21	Makakombolegwa imwi muna zhala ngwenu,
LUK.6.21	ngobe Ndzimu unowomugutsha.
LUK.6.21	Makakombolegwa imwi banolila ngwenu,
LUK.6.21	ngobe mowoseka.
LUK.6.22	“Makakombolegwa imwi ha bathu bemubenga kakale bemushalaula, bemutuka kakale beleba kwakabipa nge kwenyu beti mu babi ngekwe Nkololo we Nthu. 
LUK.6.23	Mupululudze mu zhuba ilelo, mutjuluke nge kushatha, ngobe mbhayilo wenyu nkulu u kudzimu. Ngobe nditjo tjakaitiwa ndi bobabatategulu babo mu balebesambeli.*
LUK.6.24	Yee mme wee! Mapalala imwi bafumi,
LUK.6.24	ngobe maamutjila kale, nyaladzo yenyu.
LUK.6.25	Yee mme wee! Mapalala imwi banoguta ngwenu,
LUK.6.25	ngobe mowobe ne zhala.
LUK.6.25	Yee mme wee! Mapalala imwi banoseka ngwenu,
LUK.6.25	ngobe mowobe ne buyendasi, kakale mowolila.
LUK.6.26	“Yee mme wee! Mapalala imwi, munolebgwa bubuya nge kwenyu, ngobe ndiko bobatategulu babo sekwa bakaamutjila balebesambeli be manyepkhwa.”
LUK.6.27	“Koga ndomubudza imwi banondihwa, idani zwita zwenyu, shingilani banomubenga ndulamo. 
LUK.6.28	Mukombolele banomulonga bhiso, mutembezelele banomubhata zwakabipa. 
LUK.6.29	Ha nthu ekupkhwaula mu lushaya, umpe gumwe. Ha mmwe ekutolela jasi lilo usindzibile kutola ne hempe tjitjo. 
LUK.6.30	Ipa mmwe ne mmwe unokukumbila, ngono ha mmwe etola tjimwe tjitjo, usitjatjishake kuti atjikubgwilize. 
LUK.6.31	Itilani bamwe sekwa munoda bemuyitila.”
LUK.6.32	“Ha muda banomuda, mobuyigwa ngeni kene? Ne batjinyi* banoda banobada. 
LUK.6.33	Kakale ha mushinga ndulamo kuna ibabo bakamululwamila, mobuyigwa ngeni kene? Batjinyi na ibobo banothama sa ikoko. 
LUK.6.34	Kakale ha muadzima ibabo bamunogalabgwe kuti banowomubuzila, mobuyigwa ngeni? Batjinyi na ibobo banoadzima batjinyi, begalabgwe kuti banowobabuzila nge buzhalo. 
LUK.6.35	Koga idani zwita zwenyu, muzwi shingile ndulamo, kakale mubaadzime musakagalabgwe kubuzigwa. Ipapo mbhayilo wenyu unowobe nkulu, mukabe bana be Upezhugwi zhugwi, ngobe wakalulwamila basingaboke ne babi. 
LUK.6.36	Ibeni ne ngoni koga sa Tate benyu bana ngoni.”
LUK.6.37	“Musisumikilise, kuti ndizo musisumikilisiwe. Musitilike bamwe nlandu, ndizo amutowotilikwabo nlandu. Muzwiibhatigwe bamwe ndizo mowozwiibhatigwabo. 
LUK.6.38	Ipani ndizo mowopiwabo. Tjilizanyo tjakalulwama, tjakatshambigwa tjikazunguziwa ngono tjitebukana, tjowobigwa pa makumbo awo.” Tjilizanyo tjamunolizanya nditjo mowolizanyigwabo nditjo.
LUK.6.39	Kakale kababudza tjifaniso etji, “Apa bhofu lingakweba bhofu limwe kene? Apa abangawile bose mu gomba kene? 
LUK.6.40	N'diyiwa aangapinde n'diyi uwe, koga mmwe ne mmwe wadiyiwa kwakapelela unonga n'diyi uwe.”
LUK.6.41	“Wakalingilani lubatsha gumu zhisho le ikamu* tjitjo koga usingabone guni limu zhisho lilo kene? 
LUK.6.42	Apa ungadwa ikamu tjitjo tjini uti ‘ikamu, ima ndiduse lubatsha gumu zhisho lilo,’ koga iwe nge kuko ukong'wa kubona guni muna lilo zhisho? Ntjengedzi ndiwe! Dusa guni limu zhisho lilo kutanga, kudwa ipapo ndiko kwaunowobona zubuyanana kudusa lubatsha gumu zhisho le ikamu tjitjo.
LUK.6.43	“Akuna nti mbuya unozwala zwizwalo zwakabipa, kakale nti wakabipa autozwala zwizwalo zwibuya. 
LUK.6.44	Nti mmwe ne mmwe unozibgwa nge zwizwalo zwawo. Bathu abatotjela mpaya mu miti ye mihwa, kene zhambi mu matenjana e mihwa. 
LUK.6.45	Nthu wakalulwama unoshinga zwithu zwakalulwama zwimu moyo uwe ne nthu mbi unoshinga zwithu zwakabipa zwimu moyo uwe, ngobe tjinolebgwa nge nlomo uwe, nditjo tjaanatjo mu moyo uwe.
LUK.6.46	“Ini mundidana ‘She, She,’ koga musingashinge tjandinoleba? 
LUK.6.47	Ndowomulakidza kuti unongani iye unozha kundili kahwa matama kaalondolodza. 
LUK.6.48	Unonga nthu ebaka ng'umba, unotsha kanginisa, kateya mbako iye pezhugwi kwe lutombo. Kukati nkubila uzha, ukaloba ng'umba iyeyo ngono ukasitongo izunguza, ngobe yakabakiwa zubuyanana. 
LUK.6.49	Koga iye unohwa matama angu, ngono kasialondolodze unonga nthu unobaka ng'umba isina thiwa. Ha nkubila uloba ng'umba iyeyo, inowa tjinyolotjo ne kukolomoka kwayo kukabe kukulu.”
LUK.7.1	Jesu kati apedza kuleba ikoku kose mu zebe dze bathu, kangina mu nzi we Kapenaume. 
LUK.7.2	Ikoko kwakabe kuna nlanda we nlauli we babhayani be Baroma wakabe ediwa kwazo ndi tetshi uwe, egwala ali pejo ngofa. 
LUK.7.3	Nlauli we babhayani kahwa ngekwa Jesu, ndizo katuma bakulu* be Bajuta kunli, enkumbila kuti azhe awopodza nlanda uwe. 
LUK.7.4	Bakati bezha kuna Jesu, bakankumbila kwazo kuti abhatshe nlume iwoyo beti, “Kofanila kuti uthamile iwoyu nlume sa ikoku, 
LUK.7.5	ngobe unoda itjaba tjedu, kakale wakati bakila ng'umba ye mitembezelo.”
LUK.7.6	Ndizo Jesu kayenda nabo. Wakati abe pejo ne ng'umba ye nlauli we babhayani nlauli katuma bazwalani babe kunli eti, “She, musizwidziyidze, ngobe andizolizanila kuti mungangina mu ng'umba yangu. 
LUK.7.7	Ndizo, ndagala ndazwibona kuti andizolizana kuzha kumuli. Koga lebani dama, ngono nlanda wangu unowopola. 
LUK.7.8	Ngobe namibo ndi nthu upasi kwe nlayo, ndina babhayani pasi kwangu. Ndoti kuna iwoyu, ‘Yenda,’ kayenda, ati kuna hwouje, ‘Izha,’ kazha. Ndoti ku nlanda wangu, ‘Shinga etji,’ katjishinga.”
LUK.7.9	Kukati Jesu ehwa ikoku, kantjenamila, katendebuka kalinga mbunga we bathu bakabe bakantobela, kati kubali, “Ndolebesa ndoti, andithu atongo bona kugalamoyo kukulu kungapa ne mu Iziraela dumbu.”
LUK.7.10	Ipapo bathu bakabe batumwa bakabgwilila ku ng'umba, ngono bakawana nlanda apola.
LUK.7.11	Tjinyolotjo kudwa ipapo, Jesu kayenda ku nzi unoyi Naini, badiyiwa babe ne mbunga nkulu we bathu bakayenda naye. 
LUK.7.12	Wa kati esedzelela nkoba we nzi iwoyo, kukabe kwakasengegwa kuzhe nthu wakafa wakabe, ali iye ega mwana pana mmeyabe, ngono ibo bali tjilikadzi. Mbunga nkulu we bathu unodwa mu nzi iwoyo, wakabe una tjilikadzi iyeyo. 
LUK.7.13	She kati embona kanhwila zogwadza kati, “Usilile.” 
LUK.7.14	Ipapo kasedzela kabhata ntengate, ngono ibabo bakabe bakasenga bakama. Iye kati, “Nzhuzha, ndoti kukuli, muka!” 
LUK.7.15	Nfi kamuka, katangisa kulebeleka, ngono Jesu kambgwiliza kuna mmeyabe.
LUK.7.16	Bose bakatjenama kukulu kwazo, bakakudza Ndzimu beti, “Nlebesambeli nkulu wazha pakati kwedu! Ndzimu wazha kubhatsha bathu bawo.”
LUK.7.17	Thawu idzedzi ngekwa Jesu dzikaandama mu ntuthu we Judiya wose ne mituthu ipejo.
LUK.7.18	Badiyiwa ba Johani bakabudza Johani ngekwe zwithu zose zwakabe zwiyitiwa ndi Jesu. 
LUK.7.19	Kadana babili babo, kabatuma kuna She kumbhuzwa hwoku, “Ndimwi mabe makalindigwa kuzha, kene tilindile mmwe?”
LUK.7.20	Kukati balume ibabo bezha kuna Jesu bakati, “Johani we N'dubiki watituma kumuli kumubhuzwa kuti ‘Apa ndimwi mabe makalingiligwa, kene tilingilile mmwe?’ ”
LUK.7.21	Nge tjibaka itjetjo Jesu kapodza banji bakabe begwala ne bakabe bakasungwa nge meya mibi, kakale kapofunula banjinji bakabe bali mapofu. 
LUK.7.22	Ndizo kashandula batumwa kati, “Bgwililani, mubudze Johani tjamabona ne tjamahwa. Mapofu anopofunugwa, zwilema zoyenda, bathu banogwala mapele banopodziwa ne mabhubuzebe anohwa ne bafi banomusiwa ne ndebo mbuya inosumikigwa ku bashayi. 
LUK.7.23	Wakakombolegwa usingakuthike nge kwangu.”
LUK.7.24	Batumwa ba Johani bakati bayenda, Jesu katangisa kulebeleka ne mbunga we bathu ngekwa Johani, ebhuzwa eti, “Ini tjamakayendila kunobona ku tjilambanyika? Apa makabe manobona lushanga gunozunguziwa nge phepo kene? 
LUK.7.25	Akusakajalo, ini tjamakabe munobona ngono? Makabe manobona nthu wakaambala zwiambalo zwakanaka kene? Bonani, ibabo banoambala zwiambalo zwe ntengo upezhugwi betjila butjilo gwe ipepkhwe ba mu ng'umba dza boshe. 
LUK.7.26	Ngono ini tjamakayendila kunobona? Makayendila kunobona nlebesambeli kene? Ee, ndomubudza kakale nditi, makabona nkulu pa nlebesambeli. 
LUK.7.27	Oyu ndiye wakakwagwa nge kukwe kuyi,
LUK.7.27	‘Ndowotuma ntumwa wangu mbeli kuko,
LUK.7.27	iye unowolulwamisa zila iyo mbeli kuko.’ 
LUK.7.28	Ndomudwa nditi, muna ibabo bakazwagwa nge nkadzi, akuna iye nkulu pana Johani; koga iye ntukunu tjose mu bushe gwe Ndzimu nkulu panli.”
LUK.7.29	Bathu bose ne bakhethisi dumbu, bakati behwa matama a Jesu bakaduma kuti zila ye Ndzimu yakalulwama, ngobe bakabe badubikiwa nge dubiko ya Johani. 
LUK.7.30	Koga Bafarasi ne badiyi be nlayo bakazwilambigwa ndongoloso ye Ndzimu, se bakabe balamba kudubikwa ndiye.
LUK.7.31	“Jesu kadwilila elebeleka eti ini ngono tjandingafanidzanya bathu ibaba bangwenu? Banongani wali? 
LUK.7.32	Banonga bana bali gele mu thanga, bedanana, belebesana, beti, ‘Tamulidzila nyele, koga mukasizane, tikamumbila lumbo gwe tjililo koga mukasilile.’ 
LUK.7.33	Ngobe Johani we N'dubiki wakazha asingaje tjiwunga kene kuli kung'wa nkumbi we zhambi, ngono imwi mukati, ‘Una meya mbi.’ 
LUK.7.34	Nkololo we Nthu kazha eja kakale eng'wa, ngono moti, ‘Yeli govu ne tjidakwa, nzwalani we bakhethisi ne batjinyi.’ 
LUK.7.35	Koga butjenjedu golakidzika kuti gwakalulwama nge bana bago.”
LUK.7.36	Mmwe we Bafarasi kadanila Jesu zojiwa, ndizo kayenda ku ng'umba ye Nfarasi iwoyo kagala pasi kaja. 
LUK.7.37	Nkadzi wakabe ali ntjinyi mu nzi iwoyo kati ehwa kuyi Jesu unoja mu ng'umba ye Nfarasi, kazhisa tjilongo tjakathamiwa nge bgwe linoyi alabhasita,* tjina mafuta anonuhwa zwinozipa. 
LUK.7.38	Ngono kati ali mile shule kukwe pa makumbo awe elila, katangisa kunyolodza makumbo a Jesu nge mishodzi iye. Ipapo kaabukusha nge mavudzi awe kaaputa kadila mafuta iyawo. 
LUK.7.39	Nfarasi wakadanila Jesu zojiwa wakati ebona ikoku kati tje mu moyo, “Ha nlume iwoyu abe ali nlebesambeli, unobe eziba kuti ndiani iwoyu unombhata kakale kuti nkadzi iwoyu umbimbi.”
LUK.7.40	Jesu kan'dwa kati, “Simoni, kuna tjandoshaka kukubudza.”
LUK.7.40	Simoni kadabila kati, “Ini n'diyi.”
LUK.7.41	Jesu kati, “Mmwe nkolotisi we mari wakabe ekolotiwa nge balume babili. Mmwe wabo ana nlandu naye we madinari emazana mashanu mmwe ana nlandu naye we madinari emakumi mashanu. 
LUK.7.42	Kwakabe kusina wabo una mari kunlipa, ndizo kabukusha milandu yabo. Ngwenu, ndiupi wabo unowon'da kwazo?”
LUK.7.43	Simoni kashandula eti, “Ndobona kuti unowodiwa kwazo nge wakabukushigwa nlandu nkulu.”
LUK.7.43	Jesu kati, “Wabona zubuyanana.” 
LUK.7.44	Ipapo kashanduka kalingisana na iwoyo nkadzi, ngono kati kuna Simoni, “Apa unobona nkandzi iwoyu, kene? Ndazha mu ng'umba iyo, auzondipa vula kuti ndingule makumbo, koga iye wangudza makumbo angu nge mishodzi iye, kaabukusha nge mavudzi awe. 
LUK.7.45	Auzotongoti, undidumilisa ukandiputa koga iwoyu nkadzi, kudwa mu tjibaka tjandangina, aazotongo letja kuputa makumbo angu. 
LUK.7.46	Auzodila nsholo wangu mafuta, koga iye wadila mafuta anonuhwa zwinozipa mu makumbo angu. 
LUK.7.47	Ndizo, ndokubudza nditi, zwibi zwizwe zose zwazwiibhatigwa, ndizo walakidza ludo bukulu. Koga iye wazwiibhatigwa kutukununu, una ludo butukununu.”
LUK.7.48	Ipapo Jesu kati ku nkadzi iwoyo “Zwibi zwizo zwazwiibhatigwa.”
LUK.7.49	Ndizo bamwe bakabe beja naye bakatangisa kulebeleka tjekwabo beti, “Ndiani iwoyu unozwiibhatigwa zwibi?”
LUK.7.50	Jesu kati ku nkadzi iwoyo, “Kugalamoyo kuko kwakutjidza, yenda nge kunyalala!”
LUK.8.1	Shule kwa ikoku, Jesu kayenda, kangina mizi ne mizana, esumikila ndebo mbuya ye bushe gwe Ndzimu. Badiyiwa bali gumi lina babili bakabe banaye, 
LUK.8.2	ne bamwe bakadzi bakabe badusiwa meya mibi bapodziwa ne njigwele. Mariya we Magadala wakabe adusiwa meya mibi ili kutendeka wakabe aliyapobo, 
LUK.8.3	na Joanna nkadzi wa Kuza, nshingili wa Herode, na Susana ne bamwe banjinji bakabe bebabhatsha nge thundu dzabo.
LUK.8.4	Kwakati mbunga nkulu we bathu wakubungana ne bathu bedwa ku mizi yakathubukana bezha kuna Jesu, kaleba tjifaniso eti:
LUK.8.5	“Ndzwali wakabhuda kunodzwala mbewu iye. Kati edzwala mbewu, imwe ikawila mu zijana, ngono ikatshambiwa nge bathu ne nyuni dzikaija. 
LUK.8.6	Imwe yakawila pa lutombo, ikati imela, mmela ukafa, ngobe ushaya doba. 
LUK.8.7	Imwe yakawila pakati kwe mihwa, ngono mihwa ikakula nayo ikaimanikanya. 
LUK.8.8	Imwe mbewu ikawila mu mavu mabuya. Ikamela ikazwala zwizwalo zwinopinda zwakadzwagwa kazana (100).”
LUK.8.8	Wakati eleba ikoku kamilidza hwi kati, “Iye una zebe dze kuhwa ngaahwe.”
LUK.8.9	Badiyiwa bakati bembhuzwa kuti tjifaniso itjetji tjodwani, 
LUK.8.10	Jesu kati “zibo ye masazibgwe ye bushe gwe Ndzimu yakapiwa imwi, koga ku bamwe bose ndolebeleka nge zwifaniso kuti ndizo,
LUK.8.10	‘Ne bebona, basibonesese ne behwa basihwisise.’ ”
LUK.8.11	“Tjifaniso itjetji tjodwa hwoku: Mbewu i dama le Ndzimu. 
LUK.8.12	Yawila mu zijana kodwiwa bathu banohwa, ngono ipapo Satani kazha katola dama mu mimoyo yabo, kuti ndizo basigalemoyo bakatjidziwa. 
LUK.8.13	Yawila mu lutombo bathu, banoti bahwa, bakaamutjila dama nge kushatha, koga abana midzi. Banogalamoyo tjibaka tjifutshwanana, koga mu misi ye kulikwa bakakong'wa. 
LUK.8.14	Mbewu yakawila pakati kwe mihwa, imilile banoamutjila dama, koga bakati boyenda mu zila ye bugalimoyo bakadzipiwa nge zwinoshakika mu butjilo ne fumwa nenge mizipo, zwizwalo zwabo zwikasikombole. 
LUK.8.15	Koga mbewu imu mavu mabuya, ndi ibabo bana mimoyo yakalulwama, banohwa dama, bakalibhata ngono ngosimisila bakabe ne zwizwalo.”
LUK.8.16	“Akuna unobhatidza luvone kagutshibikila kene kagubiga kusi kwe bulawo. Koga unogubiga patjena, kuti ndizo ibabo banongina babone tjedza.
LUK.8.17	“Ngobe akuna tjakasumbikiwa tjisingawodusigwa patjena ne ikowa tjisingawozibgwa kene ikohwa tjisingawozibgwa.
LUK.8.18	“Ndizo ibeni ne njele mu kuhwilila kwenyu. Ngoti iye una tjaanatjo unowopaphidzigwa, koga iye usina tjaanatjo ne tjaanokumbula eti unatjo tjowotogwa.”
LUK.8.19	Mme ba Jesu ne banung'una babe bakazha kuwombona, koga nge bunji gwe bathu bakasitubule kusedzela panli. 
LUK.8.20	Kabudziwa kuyi “Mme yabo ne banung'una babo bamile pazhe, banoshaka kukubona.”
LUK.8.21	Kadabila eti, “Mmeyangu ne banung'una bangu ndi ibabo banohwa dama le Ndzimu ngono bakalilondolodza.”
LUK.8.22	Limwe zhuba Jesu kadwa badiyiwa babe, kati “Ngatitjulukileni seli kwe gungwa.” Ndizo bakangina mu n'goro bakayenda. 
LUK.8.23	Bakati batjayenda Jesu kayizela. Dutu likazha mu gungwa, kwakati n'goro ukazhala vula, ndizo bakabe mu mbatsha hwulu. 
LUK.8.24	Badiyiwa bakamusa Jesu beti, “N'diyi, N'diyi, tapela!”
LUK.8.24	Kamuka katjemela phepo ne vula yakabe idzongana, dutu likama, kukabe ne kudzikama kukulu. 
LUK.8.25	Kabhuzwa badiyiwa babe kati, “Kugalamoyo kwenyu kungayi?”
LUK.8.25	Nge lutjo nenge kukaabala, bakabhuzwana beti, “Ndiani iwoyu? Unolaya kose ne phepo ne vula ngono zwikanteedza”
LUK.8.26	Bakaswika ku shango ye Gerasa, seli kwe gungwa kulingisana nge Galili. 
LUK.8.27	Jesu kati etshamba phili, kashangamidziwa nge nlume wakasungwa nge meya mbi, edwa mu nzi iwoyu. Kwakabe kwabe tjibaka tjilefu nlume iwoyu asingasungile, kene kuli kugala mu ng'umba, koga egala ku zwikumbu. 
LUK.8.28	Kati ebona Jesu kawila pasi mbeli kukwe kamimilila pezhugwi eti, “Unoshakani mundili kene Jesu, Nkololo we Upezhugwi zhugwi iwo Ndzimu? Ndokukumbila kuti usindihwise zogwadza.” 
LUK.8.29	Jesu wakabe adwa meya mbi kuti ibhude mu nlume iwoyo. Kanjinji meya iyeyo yakabe insunga, nenguba akabe esungwa nge ketani mu maboko ne makumbo egala akalindiwa, wakabe ethubula ketani, meya mbi entakulila ku tjilambanyika.
LUK.8.30	Jesu kambhuzwa kati, “Zina lilo ndiani?”
LUK.8.30	Kashandula eti, “Ndimi Mphatho,” ngobe meya mibi minjinji yakabe yangina munli. 
LUK.8.31	Meya ikakumbila Jesu kuti asiyitatile mu gomba* lakangina kusinatjilizanyo.
LUK.8.32	Hwotji njinji dzakabe dzifula ipapo, muhwunde ye dombo. Meya mibi ikakumbila Jesu kuti ailetje ingine mu hwotji idzedzo, ngono kaidumila. 
LUK.8.33	Kukati meya mibi ibhuda mu nlume iwoyu ikangina mu hwotji ngono hwotji dzikapadzamuka dzikatizha nge phili yakakunguluka, dzikangina mu gungwa, dzikang'wa nkokhwi dzikafa.
LUK.8.34	Kukati ibabo bakalisa hwotji bebona tjashingikala, bakatizha bakanoleba ikoku mu nzi ne mu mizana, 
LUK.8.35	ndizo bathu bakamilika bakayenda, kunobona tjashingikala. Bakati beswika pana Jesu, bakawana nlume wakabe meya mibi yabhuda munli, ali gele pana Jesu, akasungila, ali mpezha, ndizo bakatja. 
LUK.8.36	Ibabo bakabona tjakashingikala bakabudza bathu sekwa kapodziwa nlume wakabe akasungwa nge meya mibi. 
LUK.8.37	Ipapo bathu bose be shango ye Bagerasa bakakumbila Jesu kuti ayende, ngobe bakabe bakuligwa ngotja. Ndizo kangina mu n'goro kuti abgwilile shule. 
LUK.8.38	Nlume wakabe meya mibi yabhuda munli, kakumbila kuyenda na Jesu, koga Jesu kandzibisa eti, 
LUK.8.39	“Shanduka uyende kanyi kwenyu, unoleba kuti Ndzimu wakuyitila kungapani.”
LUK.8.39	Ndizo iwoyo nlume kayenda kaleba mu nzi wose kuti Jesu wanshingila kungapani.
LUK.8.40	Kwakati Jesu ebuya mbunga we bathu ukaamutjila, ngobe bakabe bakanlindila. 
LUK.8.41	Ipapo koga mmwe nlume unodang'wa kuyi Jairo, ntungamili we ng'umba ye mitembezelo, kazha kathigama pana Jesu, kankumbila kuti azhe ku ng'umba iye, 
LUK.8.42	ngobe wakabe ana nkololokadzi nng'ompela koga, mmwanadi una makole angabe gumi lina mabili, wakabe efa.
LUK.8.42	Jesu kati eyenda na Jairusi, mbunga we bathu ukammanikanya. 
LUK.8.43	Kwakabe kuna nkadzi ipapo wakabe ana makole ali gumi lina mabili egwala bugwele gwe swazwi. Wakabe ashingisa mari wose mu ndapo, koga kusina iye ungampodza. 
LUK.8.44	Kazha shule kukwe, kabhata lupeto gwe hazu ya Jesu, kukati tjinyolotjo kubhizha malopa kwe nkadzi iwoyo kukama. 
LUK.8.45	Jesu kabhuzwa eti, “Ndiani wandibhata?”
LUK.8.45	Kukati bose belandula, Pita kati, “She, bathu ndibo banokubungana bekumanikanya.”
LUK.8.46	Koga Jesu kati, “Mmwe wandibhata; ndohwa kuti kuna simba labhuda mundili.” 
LUK.8.47	Ipapo nkadzi iwoyo kati ebona kuti angashaye zibgwa, kazha etetema ngono kawila mbeli kwa Jesu, mbeli kwe bathu bose kaleba tjaambhatila ne sekwa apodziwa tjinyolotjo. 
LUK.8.48	Ipapo kati ku nkadzi iwoyu “Nkololokadzi kugalamoyo kuko kwakupodza. Yenda nge mbakiso.”
LUK.8.49	Jesu kati atjalebeleka, mmwe nlume kazha edwa ku ng'umba ya Jairusi, nlauli we ng'umba ye mitembezelo. Kati, “Nkololokadzi uwo wafa, usitjadziyidze n'diyi.”
LUK.8.50	Jesu kati ehwa ikoku kati kuna Jairusi, “Usitje, galamoyo koga, ngobe unowopola.”
LUK.8.51	Kati eswika pa ng'umba ya Jairusi, kasidumile mmwe kungina naye kuzhe kwa Pita na Johani na Jakubo na tate na mme be mwana. 
LUK.8.52	Tjibaka itjetjo bathu bose bakabe bekuwa benlilila. Jesu kati, kubali “Letjani kulila aazofa, koga wakayizela.”
LUK.8.53	Bakaseka Jesu mahanya, beziba kuti mwana wafa. 
LUK.8.54	Koga kambhata nge luboko, kati kunli, “Mwana, muka!” 
LUK.8.55	Meya iye ikabuya, ngono tjinyolotjo kamilika. Ipapo Jesu kabadwa kuti bampe tjimwe aje. 
LUK.8.56	Bazwadzi babe bakakaabala kwazo, koga Jesu kabadwa kati basitongo yita wabanobudza tjashingikala.
LUK.9.1	Jesu kati akubunganya batumwa bali gumi lina babili, kabapa masimba e kudusa meya mibi ne kupodza njigwele, 
LUK.9.2	ngono kabatuma kunosumikila bushe gwe Ndzimu ne kupodza banogwala. 
LUK.9.3	Kabadwa kati, “Musisenge tjimwe mu gwendo gwenyu, musisenge ludozo kene gobhodo kene tjiwunga kene mari kene zwiambalo. 
LUK.9.4	Nzi wamaswikila muuli galani muuli kudzina mubhuda mu nzi iwoyo. 
LUK.9.5	Ha bathu basingamuamutjile, ha mubhuda mu nzi iwoyo mushashamule hwuluba mu makumbo enyu, kube butendeki nge kwabo kuti bathama kusakalulwama.”
LUK.9.6	Ndizo bakamilika, bakayenda nzi ne nzana besumikila ndebo mbuya kakale bepodza bathu pamwe ne pamwe.
LUK.9.7	She Herode kahwa ngekwe tjakabe tjishingikala. Ngono kadziyidzika mu meya, ngobe bamwe bakabe beti Johani wakamusiwa mu bafi, 
LUK.9.8	bamwe beti Elija waboneka, bamwe beti mmwe we balebesambeli ba ntolo wamuka. 
LUK.9.9	Koga Herode kati, “Johani ndakathubula nsholo. Ndiani ngono iwoyu wandinohwa zwithu zwakajali nge kukwe?” Ngono kagwisa kubona Jesu.
LUK.9.10	Kukati batumwa bebuya, bakabika kuna Jesu tjabakathama. Kudwapo kabatola, kayenda nabo bali boga mu nzi unoyi Bhetisaida, 
LUK.9.11	koga mibunga ye bathu ikaziba nge kwako, ngono bakantobela. Kabaamutjila, kalebeleka nabo ngekwe bushe gwe Ndzimu, kakale kapodza ibabo bakabe begwala.
LUK.9.12	Kukati zhuba limila, batumwa bali gumi lina babili bakazha kunli bakati, “Paladza mbunga iwoyu, kuti ndizo bayende ku mizi ipejo ne mu mizana, bawane zojiwa ne mayizelo, ngobe pano timu shango koga.”
LUK.9.13	Kadabila eti, “Mubape tjabangaja.” Bakadabila beti, “Tina zwiwunga zwili zwishanu ne hwobe mbili koga. Ha kuli kuti tojisa bathu ibaba takafanila kunotenga zojiwa.” 
LUK.9.14	Balume bakabe bangabe zwiwulu zwishanu bakabe bali ipapo.
LUK.9.14	Koga kati ku badiyiwa babe, “Mubagadze pasi nge makupo angabe makumi mashanu.”
LUK.9.15	Bakathama sekwa badwiwa, bakagadza bathu bose pasi. 
LUK.9.16	Katola zwiwunga izwezo zwishanu ne hwobe mbili, kalinga kudzimu, katembezela ngono kazwipemula, kazwipa badiyiwa kuti bazwipe bathu. 
LUK.9.17	Bose bakaja bakaguta, badiyiwa bakanunga mamburumburu bakazhadza seme dzili gumi lina mbili.
LUK.9.18	Limwe zhuba kukati Jesu etembezela ali ega ne badiyiwa babe, kababhuzwa kati, “Bathu banoti ndimi ani?”
LUK.9.19	Bakashandula beti, “Bamwe banoti, u Johani we N'dubiki, bamwe bakati, u Elija, koga bamwe banoti, mmwe we balebesambeli ba ntolo wakamuka.”
LUK.9.20	Kababhuzwa eti, “Koga imwi moti ndimi ani?”
LUK.9.20	Pita kashandula kati, “Mesiya we Ndzimu.”
LUK.9.21	Jesu kabadwa akasimisa kuti kushete wababudza ikoku. 
LUK.9.22	Ngono kati, “Nkololo we Nthu wakafanila kudziyidziwa nge zwinjinji ne kusaamutjigwa nge bakulu* be Bajuta ne Bapirisiti bakulu ne badiyi be nlayo, wakafanila kunobulawa, koga mu zhuba le butatu, kamusiwa.”
LUK.9.23	Kabadwa bose kati, “Ha mmwe endisala shule, asithame kuda kukwe, ngaatole tjileyanyo tjitje zhuba limwe ne limwe, andi tobele. 
LUK.9.24	Ngobe iye unoshaka kutjengeta butjilo gugwe, gowonlashikila, koga iye unolasha butjilo gugwe nge kwangu, gowombuyila. 
LUK.9.25	Kobuzilani kene, kuti nthu athuwe shango yose, koga alashikigwe kene atjinyikigwe nge tjaali itjo? 
LUK.9.26	Iye unobhakhwa nge shoni nge kwangu nenge matama angu, Nkololo we Nthu unowombhatigwabo nge shoni ha ezha nge gudzo* lile ne la Tate babe ne le batumwa be kudzimu bakayengemala. 
LUK.9.27	Ndolebesa nditi, kuna bamwe bamile ipapa banowobona bushe gwe Ndzimu basathu bakafa.”
LUK.9.28	Kukati Shule kwe mazhuba angabe zhanakadzi Jesu aleba ikoku, katola Pita na Johani na Jakubo katatha dombo kunotembezela. 
LUK.9.29	Kati etembezela, mbumbiko ye buso gugwe ikashanduka ne zwiambalo zwikabe butjena zwingadzima. 
LUK.9.30	Bonani Balume babili, Mushe na Elija, 
LUK.9.31	bakaboneka mu tjedza tjikulu, belebeleka na Jesu. Bakalebeleka ngekwe kufa kukwe kunowoshingikala mu Jerusalema. 
LUK.9.32	Pita ne baakabe anabo bakabe betshung'ayila kwazo, ngono bakati belinga bakabona tjedza tjitje ne balume ibabo babili bali mile naye. 
LUK.9.33	Kukati balume ibabo boyenda, Pita kati kuna Jesu, “N'diyi, kwakalulwama kuti tibe pano. Imani tibake mishasha mitatu, mmwe uli wenyu, mmwe uli wa Mushe, mmwe uli wa Elija.” Wakabe asingazibe tjaanoleba.
LUK.9.34	Kukati atjalebeleka, gole likaboneka likabafukidza, ngono badiyiwa bakapalukamoyo, bezwibona bengina mu gole ilelo. 
LUK.9.35	Hwi likadwa mu gole ilelo liti, “Oyu Nkololo wangu, wandakashalula, munhwilile.”
LUK.9.36	Kukati hwi lalebeleka bakawana Jesu abe ega. Badiyiwa bakasumbika ikoku, bakashaya wababudza mu mazhuba iyawo tjabakabona.
LUK.9.37	Bakati tjimuka, badeluka dombo, mbunga we bathu ukabanshangamidza. 
LUK.9.38	Mmwe nlume pakati kwe mbunga iwoyo kamilidza hwi kati, “N'diyi, ndomukumbila kuti mulinge nkololo wangu, ngobe ndiye mwanangu ega. 
LUK.9.39	Meya inonsunga ngono tjinyolotjo kamimila, inontetemesa kadzina kasiza mafulo. Inonnetesa kakale aitotongo nsiya tjinyolotjo. 
LUK.9.40	Ndakumbila badiyiwa babo kuti baiduse ngono bakong'wa.”
LUK.9.41	Jesu kadabila eti, “Bathu, ndimwi basingagalemoyo kakale bakapambuka ndimwi. Ndowogala namwi abe ne moyonlefu mumuli tjibaka tjingapani kene? Zhisa nkololo uwo ngeno.”
LUK.9.42	Kukati mbisana atjazha kunli, meya mbi ikanligila pasi ikanlabhulanya intetemesa. Koga Jesu katjemela meya mbi, kapodza mbisana ngono kampa tate babe. 
LUK.9.43	Ndizo bakakaabadziwa nge bukulu gwe Ndzimu.
LUK.9.43	Kukati mmwe ne mmwe akakaabalila tjashingwa, Jesu kati ku badiyiwa babe, 
LUK.9.44	“Tjandinowoleba, ngatjingine mu zebe dzenyu. Ngoti Nkololo we Nthu unowobhakhwa kalongwa mu maboko e bathu.” 
LUK.9.45	Koga bakasihwisise ndebeleko iyeyi. Kwakabe kwakasumbikala kubali, ndizo bakasipedzisise, ngono bakatja kumbhuzwa nge kwako.
LUK.9.46	Nyanyayidzana kukatangisa pakati kwe badiyiwa, kuti ndiani wabo unowobe nkulu mu bamwe. 
LUK.9.47	Jesu kaziba njalakang'wa dzabo, ndizo katola mwana ntukununu kammisa pahwunde naye. 
LUK.9.48	Ipapo kati kubali, “Iye unoamutjila mwana iwoyu nge zina langu unoamutjila imi, na iye unoamutjila imi unoamutjila wakandituma, ngobe iye ntukunu tjose pakati kwenyu, ndiye nkulu tjose.”
LUK.9.49	Johani kati, “Tetshi, tabona mmwe nlume edusa meya mibi nge zina lenyu, ngono tikagwisa kun'dziba, ngobe asi mmwe wedu.” 
LUK.9.50	Koga Jesu kati, “Musin'dzibe, ngobe iye usinganyanyayidzane nawe, umile nawe.”
LUK.9.51	Kukati tjibaka tjasedzela tjekuti atolegwe pezhugwi, kudzimu, Jesu kazwimisila kuyenda ku Jerusalema, 
LUK.9.52	ngono katumila batumwa mbeli. Ngono bakangina mu nzi we Basamariya kunlulwamisila. 
LUK.9.53	Koga bathu ba ikoko bakasiamutjile Jesu, ngobe wakabe akazwimisila kuyenda ku Jerusalema. 
LUK.9.54	Kukati badiyiwa babe, Jakubo na Johani bebona ikoku, bakan'dwa bakati, She, moshaka kuti tidane moto kudzimu kubalobesa kene?
LUK.9.55	Koga Jesu kabatjebuka, kabatjemela. 
LUK.9.56	Bakayenda naye ku mmwe nzi upoga.
LUK.9.57	Kukati bali mu zila batja yenda, mmwe nlume kadwa Jesu kati, “Ndowokutobela kumwe ne kumwe kwaunoyenda.”
LUK.9.58	Jesu kan'dabila kati, “Phungubgwe dzina madzete ne nyuni dzina mashaka, koga Nkololo we Nthu aana paangalonga nsholo.”
LUK.9.59	Kati ku mmwe nlume, “Unditobele.” Koga nlume iwoyo kadabila eti, “She, imani ndinobiganya tate bangu kutanga.”
LUK.9.60	Koga Jesu kati kunli, “Letja bafi babiganye bafi babo, koga iwe yenda unosumikila ngekwe bushe gwe Ndzimu.”
LUK.9.61	Mmwebo kabe eti, “Ndowomutobela She, koga kutanga, imani ndibgwilile ndinowoneka be nsha wangu.”
LUK.9.62	Jesu kadabila eti, “Akuna iye unoti akabhata bhadza kulimwa katjebuka shule, wakalizana kungina mu bushe gwe Ndzimu.”
LUK.10.1	Shule kwa ikoku, She kashalula bamwe bali makumi ali kutendeka ana bathu babili, kabatuma bubili nge bubili kuyenda mbeli kukwe, ku nzi mmwe ne mmwe ne magalo mamwe ne mamwe kwaakabe akafanila kuyenda. 
LUK.10.2	Kabadwa kati, “Kuvuna kukulu, koga bavuni bashomanana. Ndizo, kumbilani mweni we nnda, atumile bashingi mu kuvuna kukwe. 
LUK.10.3	Yendani, ndomutuma se pkhwizana pakati kwe phele. 
LUK.10.4	Musisenge ikwama tje mari, kene gobhodo kene khwebana, kakale musiyite wamunolebesa mu zila. 
LUK.10.5	Ha mungina mu nzi, kutanga muti, ‘Kunyalala ngakubepo mu nzi iwoyo.’ 
LUK.10.6	Ha kuli yapo nthu una kunyalala, kunyalala ikoku kowobe munli, koga ha kusina kunyalala ikoku kowobgwilila kumuli. 
LUK.10.7	Mugale mu nzi iwoyo, muja mung'wa tjabanomupa, ngobe nshingi wakafanigwa nge mbhayilo uwe. Musitongo dwa mu nzi mmwe mu yenda ku mmwe. 
LUK.10.8	Ha mu ngina mu nzi, bakamuamutjila, ijani tjamapiwa. 
LUK.10.9	Podzani bagwele baipapo kakale mu babudze muti, ‘bushe gwe Ndzimu gwamusedzelela.’ 
LUK.10.10	Koga ha mu ngina mu nzi ngono bakasimuamutjile, yendani mu zila dzawo muti, 
LUK.10.11	‘Ne hwuluba ye nzi iwoyo yanamatila mu makumbo edu toishashamula, guli butendeki gwe kuti amuzotiamutjila. Koga zibani hwoku, bushe gwe Ndzimu gwasedzelela.’ 
LUK.10.12	Ndomubudza nditi, mu zhuba ilelo kusumikilisiwa kwe Sodoma kowobe kulelu kupinda kwe nzi iwoyo”
LUK.10.13	“Yee mme wee! Wapalala iwe nzi we Korazini! Yee mme wee! Wapalala iwe nzi we Bhetisaida! Ha matjenamiso akashingwa mumuli akabe ashingwa mu nzi we Tire ne Sidoni bathu baikoko banobe bakashandukila ku Ndzimu ntolo, bakaambala masaka* bali gele mu nlota. 
LUK.10.14	Koga mu zhuba le kusumikilisiwa kwe bathu be Tire ne Sidoni kowobe kulelu pana kwenyu. 
LUK.10.15	Nawe nzi we Kapenaume, apa unomilidzigwa kudzimu kene? Aa, unowodelusigwa pasi, ku bugalo* gwe bafi.
LUK.10.16	“Iye unomuhwa unohwa imi, na iye unomulamba unolamba imi, ngono iye unondilamba unolamba iye wakandituma.”
LUK.10.17	Bali makumi ali kutendeka ana babili bakashanduka nge kushatha, bakati, “She, ne meya mibi inotihwa ha tiyitjemela nge zina lenyu.”
LUK.10.18	Kadabila eti, “Ndabona Satani ewa se lupenyo gwe vula edwa pezhugwi. 
LUK.10.19	Ndakamupa simba kutshamba nyoka ne makungubudza ne kukunda masimba wose e tjita, akuna tjinowomukubadza. 
LUK.10.20	Koga musishathe ngekwa ikoku, kuti meya inomuhwa koga shathilani kuti mazina enyu akakwagwa kudzimu.”
LUK.10.21	Mu tjibaka itjetjo, Jesu wakabe akashathiswa nge Meya yakayengemala kabe eti, “Ndomuboka, Tate, She we kudzimu ne shango, ngobe makasumbikila zwithu izwezwi batjenjedu ne banohwisisa, koga mukazwizumbunulila zwitole. Ee, Tate, ngobe oku kwakabe kumushathisa.
LUK.10.22	“Zwithu zose zwakapiwa imi ndi Tate. Akuna unoziba kuti Nkololo ndiani, kuzhe kwa Tate, kene kuti Tate ndiani kuzhe kwe Nkololo na ibabo Nkololo baada kubazibisa.”
LUK.10.23	Ipapo katendebukila ku badiyiwa babe, ngono kati kubali asingahwiwe nge bathu, “Bakakombolegwa ibabo banobona tjamunobona! 
LUK.10.24	Ngobe Ndomubudza nditi, balebesambeli banjinji na boshe bakulu bakayemula kubona tjamunobona, koga bakasitjibone ne kuhwa tjamunohwa koga bakasitjihwe.”
LUK.10.25	Ipapo mmwe n'diyi we nlayo kamilika kulika Jesu, kati, “N'diyi, ini tjandakafanila shinga kubona butjilo gusingapele?”
LUK.10.26	Jesu kadabila eti, “Ini tjakakwagwa mu nlayo? Iwe unoubala tjini?”
LUK.10.27	Iyebo kashandula kati, “Kwakakwagwa kuyi, ‘Ida She Ndzimu uwo nge moyo uwo wose nenge meya iyo yose nenge masimba awo wose nenge nkumbulo uwo wose’ kakale, ‘Ida mbakidzani uwo sekwa unozwida.’ ”
LUK.10.28	Jesu kadabila eti, “Washandula zubuyanana. Ita ikoku, ndizo unowotjila.”
LUK.10.29	Koga nge kushaka kuzwilulwamisa, kabhuzwa Jesu kati, “Ngono mbakidzani wangu ndiani?”
LUK.10.30	Jesu kati, “Mmwe nlume wakabe edwa ku Jerusalema edelukila ku Jeriko, kashangana ne batoleli, bakantolela thundu, bakanloba ngono bakayenda bansiya ali pejo nge lufu. 
LUK.10.31	Kukashingikala kuti mpirisiti mmwe katobela zila iyeyo, ngono kati ebona nlume iwoyu, kanyenyeledza kapinda. 
LUK.10.32	Sa ikokobo, Nlevi kati epinda bo ipapo kambona, kanyenyeledza kapinda. 
LUK.10.33	Koga Nsamariya wakabe ali mu gwendobo, kaswika pakabe pana nlume iwoyu kati embona kanhwila zogwadza, 
LUK.10.34	kayenda kunli, kalapa mabanga awe nge kuadila mafuta ne nkumbi we zhambi, kudwapo kaasunga. Kudwa ipapo katathisa nlume iwoyo mu zomba
LUK.10.35	Tjimuka kadusa maloso mabili e siliva kaapa ntjengeti we ng'umba ye bezi. Kati kunli, ‘Un'yenge, ngono ndowoti ndibuya akulipa kwaunowobe washingisa pezhugwi kwa ikoku.’ ”
LUK.10.36	Jesu kawidza eti, “Sekwa unobona, ndiupi waibaba bathu batatu, wakalakidza ana ludo nge malebeswa ku nlume wakabe ashangana ne batoleli?”
LUK.10.37	N'diyi we nlayo kashandula eti, “Iwoyo wakanhwila zogwadza.” Jesu kati kunli, “Yenda unoyita sa ikokobo.”
LUK.10.38	Jesu ne badiyiwa babe bakati bali mu zila yabo, bakaswika pamwe nzi bakaamutjigwa nge nkadzi unoyi Mata. 
LUK.10.39	Mata wakabe ana nnung'una uwe edang'wa Mariya, wakatikagala pasi pejo ne makumbo a She kahwilila matama awe. 
LUK.10.40	Koga Mata wakabe elemegwa nge nshingo ne kululwamisa kwakabe kwakafanila thamwa. Kazha kuna Jesu ngono kambhuzwa kati, “She, amuna hanya ha nnung'una wangu endisiya ndishinga nshingo ndoga kene? Mumbudze andibhatshe.”
LUK.10.41	She kadabila eti, “Mata, Mata, iwe ate uli gedzikane kakale unodziyidzika nge zwithu zwinjinji, 
LUK.10.42	koga tjing'ompela tjithu tjinoshakika, Mariya washalula tjakwako, itjo tjaasingawotolegwa.”
LUK.11.1	Limwe zhuba Jesu wakabe etembezela mu gumwe bugalo, ngono kati epedza, mmwe we badiyiwa babe kati kunli, “She, mutidiye kutembezela, sa Johani akadiya badiyiwa babe.”
LUK.11.2	Kati kubali, “Ha mutembezela muti,
LUK.11.2	‘Tate,
LUK.11.2	zina lenyu ngaliyengamadziwe,
LUK.11.2	bushe gwenyu ngaguzhe.
LUK.11.3	Mutipeni zhuba ne zhuba zojiwa zwedu zwe zhuba.
LUK.11.4	Mutizwiibhatigwe zwibi zwedu,
LUK.11.4	ngobe naswibo tobazwiibhatigwa bose banotithamila milandu.
LUK.11.4	Musitilonge mu kulikwa.’ ”
LUK.11.5	Ipapo Jesu kati kubali, “Ndiupi wenyu ungayenda ku nzwalani uwe, pakati kwe busiku eswika eti ‘Nzwalani, undiadzime zwiwunga zwitatu, 
LUK.11.6	ngobe nzwalani wangu umu gwendo wazha pandili, koga andina tjandingampa,’ 
LUK.11.7	koga ekon'dabila eti, ‘Usinditshonyonge, nkoba wazhaligwa imi ne bana bangu tayizela. Andingamuke akupa tjimwe?’ 
LUK.11.8	Ndomubudza nditi, ne asingake kamuka kampa tjiwunga, ngobe ali nzwalani uwe, koga nge moyo nlefu wa iwoyu nlume, unowomuka kampa kose kwaanoshaka.”
LUK.11.9	“Ndizo ndomubudza nditi, kumbilani mowopiwa; shakani mowowana; kokodzani mowozhuligwa. 
LUK.11.10	Mmwe ne mmwe unokumbila unoamutjila, na iye unoshaka unowana, kakale ne unokokodza, unowozhuligwa. 
LUK.11.11	Ndiupi mumuli imwi botate, ungati mwana uwe ekumbila hwobe, kampa nyoka mu bumo gwe hwobe kene? 
LUK.11.12	Kene ungati ekumbila bumbulu, kampa gugubudza? 
LUK.11.13	Ha imwi babi, muziba kupa bana benyu zwipo zwakanaka, kukulu kungapani Tate benyu ba kudzimu kwabanowopa Meya yakayengemala ibabo banobakumbila!”
LUK.11.14	Jesu wakabe edusa meya mbi we mbebebe. Kukati meya mbi yabhuda, nlume we mbebebe kalebeleka, ngono bathu bakakaabala. 
LUK.11.15	Koga bamwe babo bakati, “Unodusa meya mibi nge simba la Bheelizebhuli, she we meya mibi.”
LUK.11.16	Bamwe bakanlika nge kukumbila tjilakidzo tjinodwa kudzimu. 
LUK.11.17	Koga Jesu, ngobe eziba njalakang'wa dzabo kati kubali, “Bushe gumwe ne gumwe gwakazwithubukanya, gowokolomoka ne nsha mmwe ne mmwe wakathubukana, unowopalala. 
LUK.11.18	Ha Satani akathubukanya, bushe gugwe gungasima tjini kene? Hwuti ndoleba saikoku, ngobe mukati, ndodusa meya mibi nge simba la Bheelizebhuli. 
LUK.11.19	Ngono ha ili kuti ndodusa meya mibi nge simba la Bheelizebhuli, bana benyu banoidusa nge simba la ani? Ndizo banowobe basumikilisi benyu. 
LUK.11.20	Koga ha ili kuti ndodusa meya mibi nge simba le Ndzimu, bushe gwe Ndzimu gwatjiswika mumuli.”
LUK.11.21	“Ha nlume wakasima akabhata zwibhayano, akalisa ng'umba iye ye bushe, thundu iye yakatjengeteka. 
LUK.11.22	Koga ha mmwe wakasima kumpinda angan'nginilila kankunda, unotolela zwibhayano ne zwivikili nlume iwoyu zwaabe ali gelebgwe, ndizo ekokoba tjaatapa.”
LUK.11.23	“Iye usimile nami unonyanyayidzana nami, na iye usingakubunganye nami, unopaladza.”
LUK.11.24	“Ha meya mbi ibhuda mu nthu, inopinda mu magalo akawoma ishaka kunyaluluka, koga isingakuwane. Ipapo inoti, ‘Ndowobgwilila ku ng'umba yandakadwa ku ili.’ 
LUK.11.25	Ha iswika, inowana ng'umba iyeyo yakatshwayigwa ili mbuyanana kakale yakalulwamisiwa. 
LUK.11.26	Ipapo inoyenda inotola meya mimwe ili kutendeka mibi kuupinda, ngono yose inongina ikagala mukati, ndizo tjimo tje nthu iwoyo tje bupelo tjobipa kupinda tje kutanga.”
LUK.11.27	Kukati Jesu atjaleba zwithu izwezwi, mmwe nkadzi pakati kwe mbunga we bathu kamilidza hwi kati, “Kwakakombolegwa nkadzi wakakuzwala na iye wawakamwa munli.” 
LUK.11.28	Koga Jesu kadabila eti, “Koga kwakakombolegwa ibaba banohwa dama le Ndzimu bakalilondolodza.”
LUK.11.29	Kwakati mbunga we bathu ukula, Jesu kati, “Bathu ibaba bangwenu bathu babi. Banoshaka tjilakidzo tjinotjenamisa, koga akuna tjilakidzo tjabanowopiwa, kuzhe kwe tjilakidzo tja Jona. 
LUK.11.30	Sa Jona akabe ali tjilakidzo ku bathu be Ninive, Nkololo we Nthu na iye unowobe tjilakidzo ku bathu ibaba bangwenu. 
LUK.11.31	Nfumakadzi we burwa unowoma ne bathu ibaba bangwenu mu nsi we kusumikilisiwa, ngono unowobabona nlandu, ngobe wakazha edwa ku phelelo dze shango kuwohwa butjenjedu gwa Solomoni, ngono bonani, nkulu pana Solomoni upano. 
LUK.11.32	Balume be Ninive banowoma ne bathu ibaba bangwenu mu nsi we kusumikilisiwa, koga banowobabona nlandu, ngobe bakashandukila ku Ndzimu mu kusumikila kwa Jona, ngono ngwenu bonani, nkulu pana Jona upano.”
LUK.11.33	“Akuna unobhatidza luvone, ngono kagubiga mu magalo agunowosumbikika, kene kagufumika nge itundu. Koga unogubiga patjena kuti ndizo banongina babone tjedza. 
LUK.11.34	Zhisho lilo ndigo luvone gwe mbili uwo. Ha mesho awo akalulwama, mbili uwo wose uzhele tjedza. Koga ha zhisho lilo lisakalulwama, mbili uwo wose uzhele zhalima. 
LUK.11.35	Ngono ibe ne njele kuti tjedza tjimukuli tjisibe zhalima. 
LUK.11.36	Ndizo, ha mbili uwo wose uli zhele tjedza, kusina ndungululo iyo mu zhalima, unowopenya tjose, se tjedza tje luvone tjikupenyela.”
LUK.11.37	Jesu kati atjalebeleka, mmwe we Bafarasi kankoka kunoja naye, ndizo kayenda kanoja naye. 
LUK.11.38	Ngono Nfarasi iwoyu katjenama ebona Jesu eja asangula. 
LUK.11.39	Ipapo She kati kunli, “Ngono ngwenu imwi Bafarasi mosuka kuzhe kwe nkombe ne kwe ndilo, koga mukati kwenyu muzhele bugovu ne bubi. 
LUK.11.40	Zwilengwe ndimwi! Apa iye wakathama kuzhe ate iyezwe wakathama mukati kene? 
LUK.11.41	Koga dusani zwimukati kwe ndilo dzenyu, zwili zwipo zwe basheti, ndizo tjimwe ne tjimwe tjowobe tjibuyanana kumuli.
LUK.11.42	“Yee mme wee! Mapalala imwi Bafarasi, ngobe mopa Ndzimu tjebugumi* tje nvavani ne ruwe ne milibo yose, koga motjuluka kuthama ndulamo ne ludo gwe Ndzimu. Mobe muyita izwezwi koga musingalashe zwimwe.
LUK.11.43	“Yee mme wee! Mapalala imwi Bafarasi, ngobe moda zwigalo zwipezhugwi mu ng'umba dze mitembezelo ne kulezwiwa mu matengeselo. 
LUK.11.44	Yee mme wee! Mapalala imwi, ngobe monga zwikumbu zwisakatjwayiwa,
LUK.11.45	Mmwe we badiyi be nlayo kan'dabila kati, “N'diyi, ha uleba zwithu izwezwi, naswibo unotituka.”
LUK.11.46	Jesu kadabila kati, “Yee mme wee! Mapalalabo imwi badiyi be nlayo, ngobe mosengesa bathu mitolo inolema, koga imwi nge kwenyu amutoshaka kubabhatsha nenguba kuli kutukununu. 
LUK.11.47	Yee mme wee! Mapalala imwi ngobe mobaka zwikumbuludzo pa zwikumbu zwe balebesambeli, bakabulawa ndi bobatategulu benyu. 
LUK.11.48	Ndizo molakidza kuti modumana ne tjakashingwa ndi bobatategulu benyu, bakabulaya balebesambeli, ngono imwi mobaka zwikumbuludzo pa zwikumbu zwabo. 
LUK.11.49	Ndizo, butjenjedu gwe Ndzimu gwakati, ‘Ndowobatumila balebesambeli ne batumwa, ngono bamwe babo banowobabulaya, koga bamwe babo banowobadziyidza.’ 
LUK.11.50	Ndizo bathu ibaba ba ngwenu banowodabilila malopa e balebesambeli, iyawa akatebugwa kudwa mu kutangisa kwe shango, 
LUK.11.51	kudwa mu lopa la Abele kunoti mu lopa la Zakariya, wakabulayigwa pakati kwe tjibeso ne bugalo* gwe Ndzimu. Ee, ndomubudza nditi, bathu ibaba bangwenu banowodabilila kose ikoku.
LUK.11.52	“Yee mme wee! Mapalala imwi badiyi be nlayo, ngobe makatola khiyi ye luzibo, koga mukasingine ngono makadzibila bakabe beshaka ngina.”
LUK.11.53	Kukati Jesu edwa ipapo, Bafarasi ne badiyi be nlayo bakatangisa kunyanyayidzana naye nge bushongola, bembhuzwa bhuzo, 
LUK.11.54	beshaka kumbhatshila nge ndebo.
LUK.12.1	Kukati kutjakajalo zwiwulu zwinjinji zwe bathu, zwatjikubungana zotshambana, Jesu katangisa kulebeleka ne badiyiwa babe kutanga eti, “Muyele njele mbidzo* ye Bafarasi butjengedzi. 
LUK.12.2	Akuna tjakazwimbiwa tjisingawozumbunugwa, kene tjakasumbikika tjisingawozibgwa. 
LUK.12.3	Ndizo tjamaleba mu zhalima tjowohwika mu tjedza ne tjamunoleba munyebezela mu ng'umba, tjowoandamiswa.”
LUK.12.4	“Ndomubudza bazwalani bangu nditi, musitje ibabo banobulaya mbili, koga shule kwa ipapo kusina tjabangadwilila bakatjithama. 
LUK.12.5	Koga ndowomutjenjedza kuti wamakafanilo tja ndiupi. Itjani iye unoti shule kwe kubulaya kabe ne simba lekuposela mu moto usingadzime. Ee, ndomubudza, muntje.
LUK.12.6	“Apa zhazho shanu adzitotengesiwa nge mapeni mabili kene? Koga akuna ne ing'ompela yadzo inokanganika mbeli kwe Ndzimu. 
LUK.12.7	Nenge mavudzi e misholo yenyu na iwobo akabagwa. Ndizo musitje ngobe themba zhazho inopinda themba ye zhazho njinji.”
LUK.12.8	“Ndomubudza nditi, iye unoleba kuti unami mbeli kwe bathu, Nkololo we Nthu unoleba kuti unaye mbeli kwe batumwa be Ndzimu. 
LUK.12.9	Koga iye unondizwilandula mbeli kwe bathu unowozwilandugwa mbeli kwe batumwa be Ndzimu.
LUK.12.10	“Ngono mmwe ne mmwe unoleba dama lakabipa ngekwe Nkololo we Nthu unowozwiibhatigwa, koga iye unoleba kwakabipa ngekwe Meya yakayengemala aatowozwiibhatigwa.
LUK.12.11	“Ha bemuzhisa kumusekesa mbeli kwe ng'umba dze mitembezelo ne mbeli kwe balauli na mbeli kwa boshe, musidziyidzike ngekwe kuti mowodabila muitini kene kuti mowolebani, 
LUK.12.12	ngobe Meya yakayengemala inowomudiya tjamunowoleba nge tjibaka itjetjo.”
LUK.12.13	Mmwe nlume mu mbunga kati kuna Jesu, “N'diyi, budzani nkulu wangu akobane nami lukata.”
LUK.12.14	Koga Jesu kan'dabila eti, “Nlume ndiwe, ndiani wakandipa fanilo dze kusumikilisa kene kukoba lukata pakati kwenyu!” 
LUK.12.15	Ipapo kati kubali, “Lingani! Muzwilise mu bugovu gose, butjilo gwe nthu ate guli mu bunji gwe thundu iye.”
LUK.12.16	Ngono kababudza tjifaniso kati, “Nnda we mmwe nfumi wakadusa zojiwa zwinjinji. 
LUK.12.17	Nfumi iwoyo kakumbula eti, ‘Ndowothamani kene? Andina pathu pandingabiganya zojiwa zwangu.’ 
LUK.12.18	Ipapo kati, ‘Tjandinowothama ndi etji. Ndowokolomola matula angu, ngono abaka makulu, muali ndowobiganya mathunde angu wose ne thundu yangu yose. 
LUK.12.19	Ndizo ndowozwidwa nditi ndina thundu njinji mbuya dzakabigigwa makole manjinji. Anditowodziyidzika, ndowoja ang'wa ashatha.’ 
LUK.12.20	Koga Ndzimu ukati kunli, ‘Tjilengwe ndiwe, busiku gwa nasi butjilo gugo gowotogwa. Thundu iyo inowobe yani kene?’ 
LUK.12.21	Oku ndiko sekwa kunowobe iko ku mmwe ne mmwe unozwibiganyila thundu koga asakafuma muna zwe Ndzimu.”
LUK.12.22	Ipapo Jesu kati ku badiyiwa babe, “Ndizo ndomubudza nditi, musidziyidzike ngekwe butjilo gwenyu, kuti mowojani kene ngekwe mibili yenyu, kuti mowoambalani. 
LUK.12.23	Butjilo gopinda zojiwa ne mbili unopinda zwiambalo. 
LUK.12.24	Kumbulani makungubo, aatodzwala kakale aatovuna, aana matula koga Ndzimu unoajisa. Imwi ngono mopinda nyuni kungapani kene! 
LUK.12.25	Ndiani wenyu ungati ngodziyidzika nge moyo, kapaphidza kuli kutukununu bulefu gwe butjilo gugwe kene? 
LUK.12.26	Se musingake mukashinga ikoku kuthu kutukununu, modziyidzikilani ngekwa zose zwimwe kene? 
LUK.12.27	Kumbulani maluba sekwa anokula. Aatoshinga kene kuli luka. Koga ndomubudza kuti, na iye Solomoni mu bubuya gugwe gose, aazobe akaambala se ling'ompela lawo. 
LUK.12.28	Ha kuli iko Ndzimu sekwa unoambadza bushwa gwe shango, guyapo nasi ngono mangwana gulashigwa mu moto, unowomuambadza kukulu kungapani kene, imwi bathu be kugalamoyo kutukununu!
LUK.12.29	“Ndizo musigale muti mowojani kene mowong'wani kene kuli kudziyidzika mu meya mushaka tjamunowoja ne tjamonowong'wa. Musidziyidzike mu mimoyo ndiko. 
LUK.12.30	Zwitjaba zose zwe shango zotizhilila izwezwi zwakajali, koga Tate benyu banoziba kuti mozwishaka. 
LUK.12.31	Mu bumo gwa ikoku shakani bushe gwabo, ngono zwithu izwezwi zowobe zwenyu naizobo.”
LUK.12.32	“Musitje, imwi ngubi tukununu ngobe hwuda kwa Tate benyu kumupa bushe. 
LUK.12.33	Tengesani thundu dzenyu, ngono mukobele bashayi. Muzwishakile zwikwama zwisingawoshakala ne fumwa kudzimu isingawopela, pasingasedzele mbava kakale sola paisingaje. 
LUK.12.34	Ipapo pana fumwa yenyu, ndipo panowobe ne mimoyo yenyubo.
LUK.12.35	“Ambalani mupelele, muzwilulwamisile kushinga ne mavone enyu agale ethuta, 
LUK.12.36	se balanda bakalindila tetshi wabo kudwa ku nzano we bukwe, kuti ndizo ati ezha ekokodza, banzhulile nkoba tjinyolotjo. 
LUK.12.37	Bakakombolegwa balanda ibabo banowowang'wa ndi tetshi wabo ha ebuya bakalinga. Ndolebesa ndoti kumuli, unowozwilulwamisa kabapakulila, kabagadza pa tafuli, kabapa zojiwa. 
LUK.12.38	Bakakombolegwa balanda ibabo banowoti tetshi wabo kabawana bakazwilulwamisa, kene angaswika pakati kwe busiku kene mazhokuyedza. 
LUK.12.39	Koga zibani hwoku, ha mweni we ng'umba akabe aziba tjibaka mbava tjainowozha nditjo, unobe asakaletja ng'umba ipkhwanyiwa. 
LUK.12.40	Ndizo namwibo galani makazwilulwamisa, ngobe Nkololo we Nthu unowozha nge tjibaka tjamusakankumbula.”
LUK.12.41	Pita kabhuzwa kati, “She, apa mobudza iswi koga tjifaniso itjetji, kene mmwe ne mmwe?”
LUK.12.42	She kashandula eti, “Ndiupi ntjengeti wakatjenjela unogalikabgwe, unoti tetshi kapa simba mu balanda bamwe kubapa gobe labo le zojiwa nge tjibaka tjakalingisana? 
LUK.12.43	Wakakombolegwa nlanda iwoyo unowowang'wa ndi tetshi uwe eshinga sa ikoko. 
LUK.12.44	Ndomubudza malebeswa, nditi, unowompa masimba mu zwithu zose zwaanazo. 
LUK.12.45	Koga ha nlanda iwoyu angazwidwa eti, ‘Tetshi wangu unononoka kuzha,’ ngono ipapo ekowotangisa kuloba balandalume ne balandakadzi, eja eng'wa edakwa, 
LUK.12.46	tetshi we nlanda iwoyo unowozha mu zhuba laasakankumbula nenge tjibaka tjaasingazibe. Unowonloba kunogwadza kan'gadza ne basingagalemoyo.
LUK.12.47	“Iwoyo nlanda unoziba kuda kwa tetshi uwe koga asingathame tjinoshakwa ndi tetshi uwe, unowolobgwa shamu njinji. 
LUK.12.48	Koga iye usingazibe ngono ethama zwithu zwaakafanila kuzwihwisigwa zogwadza, unowolobgwa shamu shomanana. Muna iye wakapiwa kunji, kowoshakwa kunji, kakale muna iye unotjengeteswa kunji, kunji kwazo kowoshakwa munli.”
LUK.12.49	“Ndakazhisa moto mu shango, ngono ndoyemula seni kuti ungabe wabhatidziwa kale! 
LUK.12.50	Koga ndina kudubikiwa kwe kudziyidzika kwandakafanila dubikiwa, ndizo ndi mu buyendasi gungapani kuswikila kuwila! 
LUK.12.51	Apa mokumbula kuti ndazhisa mbakiso mu shango kene? Aa, ndomubudza, ndazhisa kuthubukana. 
LUK.12.52	Kudwila ngwenu nsha we bathu bashanu unowothubukana, batatu begwisana ne babili ne babili begwisana ne batatu. 
LUK.12.53	Banowothubukana, tatayi begwisana ne nkololo ne nkololo egwisana na tatayi, mayi begwisana ne nkololokadzi ne nkololokadzi egwisana na mayi, mmezwale begwisana ne nlongo ne nlongo egwisana na mmezwale.”
LUK.12.54	Kati ku mbunga we bathu, “Moti mubona gole limilika kunomila zhuba, tjinyolotjo mukati, ‘Vula inowona,’ ngono ikana. 
LUK.12.55	Kakale phepo ye Burwa ha ihwuhwudza, moti kowopisa kwazo, ngono kukabe iko. 
LUK.12.56	Batjengedzi ndimwi! Mohwisisa kulingika kwe shango ne nge kwa pezhugwi. Ini musingahwisise kuti misi ino inodwani kene?”
LUK.12.57	“Ini musingatubule kuzwizibigwa tjakalulwama? 
LUK.12.58	Uti ha ukwebegwa ku nlayo nge wakutilika nlandu, gwisa kwazo kudumana naye mu zila, kuti ungadwa ekukwebela ku nsumikilisi, ngono nsumikilisi kakuyisa ku mbhati, mbhati kakuyisa ku ng'umba ye busungwa. 
LUK.12.59	Ndokubudza malebeswa, autowobhuda mukati kudzina walipa mari wose.”
LUK.13.1	Kwakabe kulipo bamwe bathu tjibaka itjetjo, bakabudza Jesu ngekwe Bagalili Pilato baakabulaya batjapa Ndzimu zwibhayilo. 
LUK.13.2	Jesu kabadabila eti, “Mokumbula kuti Bagalili ibabo bakabe bali batjinyi bakulu kupinda Bagalili bamwe bose ngobe bakafa sa ikoko kene? 
LUK.13.3	Aa, ndomubudza nditi koga kuzhe kwe kuti mushandukile ku Ndzimu, namwibo mowoloba mose saibo. 
LUK.13.4	Kene ibabo bali gumi lina bali zhanakadzi (18) bakafa, bawigwa nge thungamakole mu Siloame, mokumbula kuti bakabe bana nlandu kupinda bamwe bose bakabe begala mu Jerusalema kene? 
LUK.13.5	Aa, ndomubudza nditi koga kuzhe kwe kuti mushandukile ku Ndzimu namwibo mowoloba mose saibo.”
LUK.13.6	Ipapo kaleba tjifaniso etji kati, “Mmwe nthu wakabe ana mpaya wakadzwagwa mu nnda uwe we mizhambi, ngono kayenda kunoshola mitjelo muuli, koga kasiwane tjimwe. 
LUK.13.7	Ndizo kati ku ntjengeti we nnda we nzhambi, ‘Bona, kwabe makole matatu ndizha kuwoshola mitjelo mu mpaya iwoyu, koga ndisingawane tjimwe. Uuteme uulige! Unozanisilani mavu?’ 
LUK.13.8	Ntjengeti we nnda iwoyo kashandula eti, ‘Tetshi wangu, muuletjedze gole ileli ndiulimile ndiudilonge nthudze. 
LUK.13.9	Ha ungazwala mitjelo gole linozha, kobe kwakalulwama! Ha usingazwale, ipapo muuteme muulige.’ ”
LUK.13.10	Jesu wakabe ediya mu imwe ng'umba ye mitembezelo nge zhuba le Sabata ngono kukabe kuliyapo 
LUK.13.11	mmwe nkadzi wakabe akalemadziwa nge meya mbi makole ali gumi lina makole ali zhanakadzi. Wakabe akagongonyala, asingatubule kuzwitambunudza. 
LUK.13.12	Ngono Jesu kati embona kan'dana kan'dwa kati, “Nkadzi, wasunungugwa mu bulema gugo.” 
LUK.13.13	Ipapo kambiga maboko tjinyolotjo nkadzi iwoyo katambunuka, kakudza Ndzimu.
LUK.13.14	Ngono ntungamili we ng'umba ye mitembezelo kazhala bushongola, ngobe Jesu apodza nkadzi nge nsi we Sabata, kati ku bathu, “Kuna mazhuba matathatu e kushinga. Ndizo izhani muwopodziwa mu mazhuba iyawo, kusimu nsi we Sabata.”
LUK.13.15	She kan'dabila eti, “Batjengedzi ndimwi! Apa mmwe ne mmwe wenyu aatoti mu nsi we Sabata kasunungula ng'ombe iye kene donki iye mu danga kaitakulila kuzhe kanoing'wisa kene? 
LUK.13.16	Ngono apa nkadzi iwoyu, tjizekugwana tja Abhurahama, wetjinga wakasungwa ndi Satani makole ali gumi lina makole ali zhanakadzi, asisunungugwe mu nsi we Sabata muna tjakabe tjakansunga kene?” 
LUK.13.17	Kati eleba ikoku zwita zwizwe zose zwikabhakhwa nge shoni, koga bathu bakashathiswa nge zwithu zose zwinotjenamisa zwaakabe eyita.
LUK.13.18	Ipapo Jesu kabhuzwa kati, “bushe gwe Ndzimu gongani kene? Ndowogufanidzanya ngeni? 
LUK.13.19	Gonga mbewu tukununu ye lusaba, yakati nthu kaitola kaidzwala mu nnda uwe. Ngono ikakula ikabe denje, ngono nyuni dzinowuluka dzikabaka mashaka mu thabi dzalo.”
LUK.13.20	Kapapha kati, “Ndowofanidzanya bushe gwe Ndzimu ngeni? 
LUK.13.21	Gonga mbidzo yakatogwa nge nkadzi kaishanganya ne bgwisa bunjinji gwe tjiwunga, bhelelo bgwisa gose gukabila.”
LUK.13.22	Ipapo Jesu kapalama mizi ne mizana ediya ali mu zila iye eyenda ku Jerusalema. 
LUK.13.23	Mmwe kambhuzwa kati, “She, apa kowotjidziwa bathu bashomanana koga kene?”
LUK.13.23	Ngono kati kubali, 
LUK.13.24	“Gwisani tjose kungina nge nkoba wakamanikana, ngobe ndomubudza nditi, banji banowogwisa kungina, koga abatowotubula. 
LUK.13.25	Kowoti koga mweni we ng'umba amilika azhalila nkoba, mowoma kuzhe mukokodza muti, ‘She, mutizhulile,’ koga unowodabila eti, ‘Anditoziba kuti modwa ngayi.’ 
LUK.13.26	Ipapo mowoti, ‘Takaja tikang'wa namwi, kakale makadiya mu zila dzedu.’ 
LUK.13.27	Koga unowodabila eti, ‘Ndomubudza, anditoziba kuti modwa ngayi. Idwani pandili, bashingi be mbipo ndimwi.’ 
LUK.13.28	Ipapo mowolila mukalobanya meno nge kugwadziwa kukulu, mubona Abhurahama na Isaki na Jakubo na bose balebesambeli, bali mu bushe gwe Ndzimu koga imwi malashigwa kuzhe. 
LUK.13.29	Bathu banowozha bedwa ku bhezhuba ne ku golombedzo ne ku bunamdzwa ne ku burwa, ngono banowogala pasi bakaja zojiwa mu bushe gwe Ndzimu. 
LUK.13.30	Ngono bonani, bamwe bashule banowobe bambeli ne bamwe bambeli banowobe bashule.”
LUK.13.31	Nge tjibaka itjetjo, bamwe Bafarasi bakazha kuna Jesu bakati kunli, “Bhuda ipapa uyende ntome ngobe Herode unoshaka kukubulaya.”
LUK.13.32	Jesu kadabila kati, “Yendani munobudza phungubgwe iyeyije kuti, ‘Ndowodusa meya mibi, apodza bathu nasi na mangwana, ngono mu zhuba le butatu ndowowidza nshingo wangu.’ 
LUK.13.33	Nekwakajalo, ndakafanila yenda nasi na mangwana na nn'gwani, ngobe dumbu, akuzofanila kuti nlebesambeli ungafila kuzhe kwe Jerusalema.
LUK.13.34	“Jerusalema! Jerusalema wee! Iwe unobulaya balebesambeli ukakikithidza nge mabgwe batumiwa kukuli, ndikangana ndiyemula kukubunganya bana babo, se hwuku ibubatila hwukwana, koga ulamba? 
LUK.13.35	Bonani, ng'umba yenyu yabe dongo. Ndomubudza, amutowondibona kakale, kudzina muti, ‘Wakakombolegwa iye unozha nge zina la She!’ ”
LUK.14.1	Nge mmwe nsi we Sabata, Jesu wakayenda kunoja ku ng'umba ye mmwe nlauli wakabe ali Nfarasi nkulu, ngono bathu bakabe bakanlinga nge njele. 
LUK.14.2	Ipapo mbeli kukwe kwakabe kuna nlume wakabe egwala bugwele gwe kuzwimba makumbo. 
LUK.14.3	Jesu kabhuzwa Bafarasi ne badiyi be nlayo kati, “Apa kumu nlayo kupodza nge nsi we Sabata, kene aa?”
LUK.14.4	Koga bakanyalala, ndizo katola nlume iwoyo kampodza, kanletja kayenda. 
LUK.14.5	Ipapo kababhuzwa kati, “Ndiupi wenyu ungati ana mwana uwe kene ng'ombe iye yawila mu tshime nge nsi we Sabata, kasiyiduse tjinyolotjo kene?”
LUK.14.6	Koga bakasinshandule
LUK.14.7	Kukati Jesu ebona bakokiwa sekwa banotizhilila magalo apezhugwi kababudza tjifaniso, kati, 
LUK.14.8	“Ha mmwe angamukoka ku nzano we bukwe, musitongo tizhilila magalo apezhugwi, pamwe mmwe nkulu pakuli ungabe akokiwabo. 
LUK.14.9	Ha kwakajalo, nkoki iye wakamukoka mose, unowozha kati kukuli, ‘Ipa nlume iwoyu tjigalo tjitjo.’ Ipapo, unowotangisa utola tjigalo tjipasi pasi wakabhakhwa nge shoni. 
LUK.14.10	Koga ha wakokiwa, gala mu tjigalo tjipasi, ndizo kowoti nkoki uwo ezha, unowoti kukuli, ‘Nzwalani, tathila ku tjigalo tjipezhugwi.’ Ipapo, unowokudziwa mu mesho abose banoja nawe. 
LUK.14.11	Nge kuti mmwe ne mmwe unozwikudza unowoyisiwa pasi, koga unozwiyisa pasi unowokudziwa.”
LUK.14.12	Ipapo Jesu kati ku nkoki uwe, “Ha wathama nzano we zojiwa, kene zwe madekwana, usikoke bazwalani babo, kene bana ba tate babo, kene makamu awo kene babakidzani nawe bakafuma, ha ungathama ikoku, banowokukokabo, ngono ukabe walipiwa. 
LUK.14.13	Koga ha uthama nzano we zojiwa, koka bashayi ne zwilema ne mapofu. 
LUK.14.14	Ndizo unowokombolegwa, ngobe abangatubule kukulipa. Unowolipiwa pa kumuka kwe balulwami.”
LUK.14.15	Kukati mmwe wa ibabo bakabe beja naye ku nzano be hwa ikoku, kati kuna Jesu, “Wakakombolegwa iye nthu unowoja tjiwunga mu bushe gwe Ndzimu.”
LUK.14.16	Koga Jesu kan'dabila eti, “Mmwe nlume wakalulwamisila nzano nkulu we zojiwa, ngono kakoka bathu banjinji. 
LUK.14.17	Kukati nge tjibaka tje nzano katuma nlanda uwe kubudza ibabo bakabe bakokiwa kabadwa eti ‘Izhani, ngobe tjimwe ne tjimwe tjatjilulwama.’ 
LUK.14.18	Koga bose bakatangisa kukumbila mazwiibhatigo e kuti abangazhe. We kutanga kati, ‘Ndatenga nnda, ngono ndakafanila bhuda ndinoubona. Ndokumbila kuti undizwiibhatigwe.’ 
LUK.14.19	Mmwe kati, ‘Ndatenga ngabe dzili gumi, ngono ndimu zila kunodzibona. Ndokumbila kuti undizwiibhatigwe.’ 
LUK.14.20	Kakale mmwe kati, ‘Ndalobola nkadzi, ndizo andingazhe!’
LUK.14.21	“Ndizo nlanda kabuya, kabikila tetshi uwe ikoku. Ipapo mweni we ng'umba kagwadzamoyo katuma nlanda uwe kati, ‘Yenda ulibilidza ku zila ne zijana dze nzi, uzhise ngeno bashayi ne zwilema ne mapofu.’ 
LUK.14.22	Nlanda kati abuya kadwa tetshi uwe kati, ‘Tate, tjamaleba tjayitiwa, koga kutjina magalo zwako.’ 
LUK.14.23	Ipapo tetshi kadwa nlanda uwe kati, ‘Yenda kuzhe ku zila hwulu ne ku zijana ne mu matjokotjoko uzhise bathu mu ng'umba yangu kuti izhale. 
LUK.14.24	Ndokubudza, akuna mmwe wa ibabo bathu bakakokiwa kutanga unowolabila zojiwa zwe nzano wangu.’ ”
LUK.14.25	Mibunga minji yakabe iyenda na Jesu, katendebuka kati, 
LUK.14.26	“Ha mmwe ezha kundili, ngono asingandide kupinda tate babe, na mmeyabe ne nkadzi uwe ne bana babe ne azwadzi dzidze kene gugwe butjilo dumbu, aangabe n'diyiwa wangu. 
LUK.14.27	Iye usingasenge tjileyanyo tjitje kanditobela, aangabe n'diyiwa wangu.
LUK.14.28	“Ndiani wenyu ungati eshaka baka thungamakole, kasigale pasi kutanga kulingisisa themba, kubona kuti kene una mari e kuipedza kene? 
LUK.14.29	Ha angatangisa kuibaka koga kasiyipedze, bose banoibona banowonseka. 
LUK.14.30	Beti, ‘Iwoyu nthu wakatangisa kubaka, koga kasitubule kupedza.’
LUK.14.31	“Kene ndiupi She nkulu, unonobhayana ne mmwe She nkulu, usingawogala pasi kutanga, kakumbula kuti kene unowotubula, ana babhayani bali zwiwulu zwili gumi (10000), kulingisana ne unonnginilila ana babhayani bali zwiwulu zwili makumi mabili (20000) kene? 
LUK.14.32	Ha asingatubule kuzwigwila, unowotuma bamilili babe ipapo ku tjita tjitje tjitjikule, kakumbila mbakiso. 
LUK.14.33	Sa ikoko, aungabe n'diyiwa wangu, usasiya kose kwaunako.”
LUK.14.34	“Mwenyu wakalulwama, koga ha ungashuluka ungabgwilizigwa njo wawo tjini kene? 
LUK.14.35	Aungaulonge mu minda, kene kuli kuushanganya ne nthudze. Bathu banoulasha. Iye una zebe dze kuhwa, ngaahwe.”
LUK.15.1	Bakhethisi ne batjinyi bakabe besedzela bose panli kunhwilila. 
LUK.15.2	Koga Bafarasi ne badiyi be nlayo bakang'ong'ola beti, “Nlume iwoyu unoamutjila batjinyi, kakale kaja nabo.” 
LUK.15.3	Ndizo Jesu kababudza tjifaniso, eti:
LUK.15.4	“Ndiupi nlume pakati kwenyu, ungati ana pkhwizi dzili zana ling'ompela (100) ebe elashikigwa nge ing'ompela yadzo, kasisiye dzili makumi ali zhanalume ana dzili zhanalume (99) mu shango, kanoshaka pkhwizi iyeyo yalashika kudzina eibona kene? 
LUK.15.5	Ngono ha aibona, unoipika nge kushatha. 
LUK.15.6	Ha eswika kanyi, unodana bazwalani babe ne babakidzani naye, kabakubunganya kati kubali, ‘Shathani nami, ngobe pkhwizana yangu yakabe yamila ndaibona.’ 
LUK.15.7	Koga saikoko ndomubudza nditi, kowobe ne kushatha kudzimu, ha ntjinyi ng'ompela eshandukila matjinyo awe, kupinda balulwami bali makumi ali zhanalume ana bali zhanalume (99) basingashetane ngokushanduka.”
LUK.15.8	“Kene ndiupi nkadzi una maloso e siliva 
LUK.15.9	Ngono ha alibona unodana bazwalani babe be tjikadzi ne babakidzani naye, ebakubunganya eti kubali, ‘Shathani nami, ngobe loso langu le siliva lakabe lamila ndalibona.’ 
LUK.15.10	Koga sa ikoko, ndomubudza nditi, batumwa be Ndzimu banoshatha ha ntjinyi nng'ompela eshandukila matjinyo awe.”
LUK.15.11	Jesu kapapha kati, “Kwakabe kuna mmwe nlume ana bakololo bali babili. 
LUK.15.12	Ntjetjana kati kuna tate babe, ‘Tate, mundipeni langu gobe mu thundu yenyu lakalingisana nami.’ Ndizo tate babo bakabakobanya thundu yabo. 
LUK.15.13	Shule kwe mazhuba mashomanana, nkololo ntjetjana kakubunganya thundu iye yose katola gwendo, kayenda ku shango ikule kule, ngono ikoko kazanisa fumwa iye mu butjilo gusingashathise. 
LUK.15.14	Ndizo kati azanisa kose kwaakabe anako, kukabe ne bhamba gulu mu shango iyeyo, katangisa kudziyila. 
LUK.15.15	Ngono wakamilika kazwiyisa ku mmwe nlume we shango iyeyo, wakantumila ku nnda uwe kunopa ngulube dzidze zojiwa. 
LUK.15.16	Kayemula kuja zojiwa zwinojiwa nge ngulube, koga akuna wakampa tjimwe. 
LUK.15.17	Koga kati ekumbula kati, ‘Bangana balanda ba tate bangu banoja zojiwa zwikasala, koga imi pano ndofa nge zhala! 
LUK.15.18	Ndowomilika ayenda kuna tate bangu, ngono ati kubali, Tate, ndakatjinyila Ndzimu kudzimu kose namwi. 
LUK.15.19	Andizotjakafanila dang'wa nkololo wenyu mundibhate se mmwe we bashingi benyu.’ 
LUK.15.20	Ndizo kamilika kayenda kuna tate babe.
LUK.15.20	“Koga kukati atji thambo, tate babe bakambona, ngono bakanhwila ngoni kwazo. Bakatizhilila nkololo wabo, bakan'gumbatila bakamputa. 
LUK.15.21	Nkololo kati kuna tate babe, ‘Tate, ndakatjinyila kudzimu kose namwi. Andizotjakafanila kudang'wa nkololo wenyu.’ 
LUK.15.22	Koga tate babe bakati ku bashingi babo ‘Libilidzani! Zhisani tjiambalo tjakanaka kupinda zose mun'ambadze itjo. Mun'ambadze ring'i ne khwebana. 
LUK.15.23	Zhisani gondolo lakakola mulibhaye. Ngatijeni tishathe. 
LUK.15.24	Ngobe nkololo wangu iwoyu, wakabe afa koga unotjila kakale, wakabe amila koga wabong'wa.’ Ndizo bakatangisa nzano.
LUK.15.25	“Nge tjibaka itjetjo nkololo hwola wakabe ali ku minda. Kati ezha pejo ne nzi, kahwa kumbiwa kuzang'wa. 
LUK.15.26	Ndizo kadana mmwe we balanda kambhuzwa kuti koshingikalani. 
LUK.15.27	Ngono nlanda kan'dabila eti ‘Nnung'una uwo wabuya, ngono tate babo mbhayila gondolo lakakola, ngobe wabuya etjila kakale ezwihwa.’
LUK.15.28	“Nkuluwe kagwadzamoyo kalamba ngina mu nzi, ndizo tate babe bakabhuda bakanonteta. 
LUK.15.29	Koga kadabila tate babe eti, ‘Lingani! Makole wose iyawa ndakabe ndimushingila kakale andithu atongo tjuluka milayo yenyu. Koga amuthu mukatongo ndipa kene tjili tjibudzana kuti ndithamile bakhwinya bangu zojiwa. 
LUK.15.30	Koga nkololo wenyu iwoyu wakazanisa thundu yenyu nge fukula dzinozwitengesa unoti eswika mu nzi mukambulayila gondolo lakakola!’ 
LUK.15.31	Tate babe bakadabila beti, ‘Nkololo wangu, iwe unami misi yose, na zose zwandinazo nge zwizo. 
LUK.15.32	Ndizo kuzana ne kushatha kofanila, ngobe nnung'una uwo iwoyu, wakabe afa koga wotjila kakale, wakabe amila koga wabong'wa.’ ”
LUK.16.1	Jesu kabudza badiyiwa babe kati, “Kwakabe kuna mmwe nlume we nfumi ana ntjengeti wakatjetiwa kunli, kuyi unotjinya thundu ya tetshi uwe. 
LUK.16.2	Ndizo kan'dana, kambhuzwa kati, ‘Ini ikoku kwandinohwa nge kuko kene? Undibikile ngekwe butjengeti gugo, ngobe autowodwilila uli ntjengeti.’ 
LUK.16.3	Ntjengeti iwoyo kaalakana ali ega eti, ‘Ndowothamani wali? Tetshi wangu unondidusa mu nshingo. Andizosima kwandingatsha kakale ndina shoni dze kukumbila. 
LUK.16.4	Ndoziba tjandinowothama kuti ndizo nditi ndilashikigwa nge nshingo pano, bathu bandiamutjile mu mizi yabo.’
LUK.16.5	“Ndizo kadana mmwe ne mmwe wakabe ana nlandu kuna tetshi uwe. Kabhuzwa we kutanga kati, ‘Una nlandu ngapani kuna tetshi wangu kene?’ 
LUK.16.6	Kadabila eti, ‘Gabha le mafuta anobhika ali zana (100).’ Ntjengeti kan'dwa kati, ‘Tola lukwalo gugo gwe milandu ugale pasi ukwale tjinyolotjo, makumi ali mashanu (50).’ 
LUK.16.7	Ipapo kabhuzwa mmwe kati, ‘Ngono iwe una nlandu ungapani?’ Kadabila eti, ‘Hwomo dze mathunde dzili zana ling'ompela (100).’ Kan'dwa kati, ‘Tola lukwalo gugo gwe milandu ukwale makumi ali zhanakadzi (80).’
LUK.16.8	“Tetshi kakudza ntjengeti usina malebeswa, ngobe ashinga nge butjenjedu. Bathu be shango iyeyi bakatjenjela mu kushingidzana, kupinda bathu be tjedza.”
LUK.16.9	Ndomubudza nditi, “Muzwithamile zwikamu nge fumwa isakalulwama, kuti ndizo ha yapela mowoamutjigwa mu magalo asingapele. 
LUK.16.10	Iye unogalikabgwe muna zwitukununu unogalikabgwe muna zwikulu, na iye usingagalikebgwe muna zwitukununu, aatogalikabgwe muna zwikulu. 
LUK.16.11	Ndizo ha musakabe mugalikabgwe mu kushingisa fumwa isakalulwama, ndiani unowomugalabgwe mu kushingisa fumwa ye malebeswa kene? 
LUK.16.12	Kakale ha musakabe mugalikabgwe muna zwe bamwe, ndiani unowomupa zwinowobe zwenyu.
LUK.16.13	“Akuna nlanda ungashingila botetshi babili. Ungadwa ebenga mmwe wabo, kada mmwe wabo, kene kabhatilila mmwe wabo, kalamba mmwe wabo. Aungashingile kose Ndzimu ne fumwa.”
LUK.16.14	Bafarasi, ibo bakabe beda mari bakahwa kose ikoku, ngono bakaseka Jesu mahanya. 
LUK.16.15	Koga Jesu kati kubali, “Imwi mu ibo banozwilulwamisa mu mesho e bathu, koga Ndzimu unoziba mimoyo yenyu, zwinokudziwa mu bathu zoshimisa mu mesho e Ndzimu.
LUK.16.16	“Hwalo dze nlayo ne dze balebesambeli dzakashingisiwa kuswikila Johani ezha. Tjinga kwa ipapo, ndebo mbuya ye bushe gwe Ndzimu inosumikigwa, ngono mmwe ne mmwe unogwisa nge masimba kungina muguli. 
LUK.16.17	Kulelu kuti kudzimu ne shango zwipinde, pakuti kulashike shanga ing'ompela ye nlayo, kene ili tukununu kungapani.
LUK.16.18	“Iye unolamba nkadzi uwe elobola mmwe nkadzi, unothama bupombgwe, na iyebo nlume unolobola nkadzi wakalambiwa, unothama bupombgwe.”
LUK.16.19	“Kwakabe kuna mmwe nlume we mfumi, akaambala ngubo ye mbala we bushaba gwakabondelela ne jila lakanaka le themba ipezhugwi, ngono ethama mizano ye zojiwa mazhuba wose egala ali mu ipepkhwe. 
LUK.16.20	Pa nkoba we nzi uwe kwakabe kuli lele nshayi unodang'wa Lazaro, ali zhele malonda, 
LUK.16.21	ngono eyemula kuja mamburumburu e zojiwa anowa mu tafuli ye nfumi ne mbgwa dumbu dzakazha dzikanazwa malonda awe.
LUK.16.22	“Nshayi iwoyo kafa, ngono batumwa be kudzimu bakansengela pa ifuba tja Abhurahama. Nlume wakafuma na iye kafa ngono kabiganyiwa. 
LUK.16.23	Kati ali mu bugalo* gwe bafi, kwaakabe ali mu kudziyila kukulu, kamilidza mesho kabona Abhurahama ali kule kule, ana Lazaro, pa ifuba tjitje. 
LUK.16.24	Ndizo kamba kati, ‘Tate Abhurahama, mundihwile ngoni, mutume Lazaro adubike theswi ye tjinyala tjitje mu vula, atothodze lulimi gwangu, ngobe ndimu kuhwa zogwadza kukulu mu moto iwoyu.’
LUK.16.25	“Koga Abhurahama kadabila eti, ‘Nkololo wangu, kumbula kuti mu butjilo gugo wakawana zwithu zwizo zwakanaka, koga sa ikoko Lazaro kawana zwakabipa, ndizo ngwenu, unonyaladziwa pano, iwe umu kuhwa zogwadza kukulu kulu. 
LUK.16.26	Pezhugwi kwa ikoku kose, pakati kwedu nawe, kuna gorokoro gulu linodzibila banoshaka zha ikoko bedwa ngeno, kene banoshaka zha kutili bedwa ikoko.’ 
LUK.16.27	Kashandula eti, ‘Ngono ndomukumbila tate, kuti mutume Lazaro, ayende ku ng'umba ya tate bangu, 
LUK.16.28	ngobe ndina bakololo ba tate bangu bali bashanu. Ngaanobatjenjedza, kuti ndizo basizhebo ku bugalo igogu gwe kuhwa zogwadza.’
LUK.16.29	“Koga Abhurahama kadabila kati, ‘Bana Mushe ne balebesambeli ngabahwe ibo.’ 
LUK.16.30	Koga kati, ‘Aa, Tate Abhurahama, ha mmwe unodwa mu bafi angayenda kubali, banowoshandukila mu matjinyo abo.’ 
LUK.16.31	Abhurahama kati kunli, ‘Ha basingahwilile Mushe ne balebesambeli, abangahwilile kene mmwe angamuka mu bafi.’ ”
LUK.17.1	Jesu kadwa badiyiwa babe kati, “Miliko ye jinyo yakafanila kuti izhe, koga yee mme wee! Wapalala iye wainozha ndiye. 
LUK.17.2	Kungayita kuti asungiligwe gwiyo mu ntshibha uwe, ekowolashigwa mu gungwa, pana kuti ayite mmwe waibaba batukununu kuti atjinye.” 
LUK.17.3	Ndizo muzwilise, “Ha ikamu tjitjo tjitjinya, utjitjemele, ngono ha tjishandukila matjinyo atjo, utjizwiibhatigwe. 
LUK.17.4	Koga ha tjikuyitila jinyo kanjinji nge zhuba, koga tjizha kukuli katendeka, tjizwibona nlandu tjiti, ‘Ndoshandukila matjinyo angu,’ utjizwiibhatigwe.”
LUK.17.5	Batumwa bakati kuna She, “Paphidzani kugalamoyo kwedu.”
LUK.17.6	Ngono She kadabila eti, “Ha mabe muna kugalamoyo kungapa phudzi ye lusaba, mungabe muti ku nti iwoyu we malibheri, ‘Dzikunuka, udzikilike mu gungwa,’ Ngono ukamuhwa.”
LUK.17.7	“Apa kuna mmwe wenyu ungati ana nlanda unolima kene unolisa pkhwizi, ngono ungati iwoyo nlanda edwa ku minda kan'dwa kati, ‘Izha ngeno tjinyolotjo ugale pasi uje kene?’ 
LUK.17.8	Apa bukulu aangati, ‘Undithamile tjilayilo, ube undipakulila ndije nding'we, shule kwaipapo ungajabo ukang'wa?’ 
LUK.17.9	Apa unowoboka nlanda uwe, ngobe ashinga tjaadwiwa kuti atjishinge kene? 
LUK.17.10	Ndizo namwibo ha mashinga tjimwe ne tjimwe tjamadwiwa kuti mu tjishinge, muti, ‘Ti balanda basi betjimwe, tashinga iwo nshingo wedu koga.’ ”
LUK.17.11	Jesu kati ali mu zila eyenda ku Jerusalema, kapinda pakati kwe Samariya ne Galili. 
LUK.17.12	Ngono kati engina mu mmwe nzi, balume bali gumi bakabe begwala mapele bakanshanganidza, bakama thambgwana, ngono 
LUK.17.13	bakamilidzila mahwi abo pezhugwi bakadana beti, “Jesu, Tetshi wedu, mutihwile ngoni!”
LUK.17.14	Kati ebabona kabadwa kati, “Yendani munozwilakidza ku Bapirisiti.”
LUK.17.14	Ngono bakati batjayenda bakapola. 
LUK.17.15	Ipapo mmwe wabo kati ebona kuti wapola kashanduka, ekudza Ndzimu nge hwi lipezhugwi. 
LUK.17.16	Kazwilashila pa makumbo a Jesu kamboka. Wakabe ali Nsamariya. 
LUK.17.17	Ngono Jesu kabhuzwa kati, “Apa babe basi gumi bose bapodziwa kene? Bamwe bali zhanalume bangayi? 
LUK.17.18	Akuna ne ng'ompela washandukila shule kukudza Ndzimu, kuzhe kwa iwoyu ntaya kene?” 
LUK.17.19	Ipapo kati kunli, “Milika uyende, kugalamoyo kuko kwakutjidza.”
LUK.17.20	Jesu kati ebhuzwiwa nge Bafarasi kuti bushe gwe Ndzimu gowozha lini, kadabila eti, “Bushe gwe Ndzimu agutowozha nge zila kene nge zwilakidzo zwinobong'wa, 
LUK.17.21	naiko bathu abatowoti ‘Wogugo kene wogu jee!’ Ngobe bushe gwe kudzimu gu mumuli.”
LUK.17.22	Ngono kati ku badiyiwa babe, “Misi inowozha yamunowoyemula kubona limwe le mazhuba e Nkololo we Nthu, koga amutowolibona. 
LUK.17.23	Bamwe banowoti kumuli, ‘Wojee!’ Kene ‘Woyoyu!’ Musiyende, musibatobele.
LUK.17.24	“Se lupenyo gwe vula gunopenya, guvoneka zhuzhugwi gudwa ku lubizho kunoti ku lubizho, Nkololo we Nthu unozha mu zhuba lile
LUK.17.25	Koga kutanga wakafanila adziyidziwe nge zwithu zwinjinji, kakale alambiwe nge bathu bangwenu. 
LUK.17.26	Sekwa kwakabe kuli iko mu misi ya Nowa, kowobe sa ikoko mu misi ye Nkololo we Nthu. 
LUK.17.27	Bathu bakabe beja beng'wa, belobola kakale belobodziwa kunoti zhuba Nowa laakangina mu ng'umba inoangama mu vula se n'goro, ngono nkubila ukazha ukalobesa bathu bose. 
LUK.17.28	Sa ikoko, konga sekwa kwakabe iko mu misi ya Lote, bathu bakabe beja beng'wa, betenga kakale betengesa, bedzwala kakale bebaka, 
LUK.17.29	koga nsi Lote waakabhuda mu Sodoma, Ndzimu wakanisa moto ne bgwe linonyawuka le salifa* se vula, ngono zwikabalobesa bose. 
LUK.17.30	Kowobe kwakajalo mu zhuba linozumbunugwa Nkololo we Nthu.
LUK.17.31	“Mu nsi iwoyu upezhugwi kwe denga le ng'umba ana zwija zwizwe mukati, ngaasideluke kuzwitola. Sa ikokobo, umu nnda ngaasishandukile ku nzi. 
LUK.17.32	Kumbulani nkadzi wa Lote. 
LUK.17.33	Iye unogwisa tjengeta butjilo gugwe, gonlashikila, koga unopa Ndzimu kutjengeta butjilo gugwe, gombuyila. 
LUK.17.34	Ndomubudza nditi, mu busiku igogo babili banowobe bali lele mu bulalo gung'ompela, koga mmwe unowotogwa mmwe kasiyiwa. 
LUK.17.35	Bakadzi babili banowobe bekwiya zojiwa bose; mmwe unowotogwa mmwe kasiyiwa.”
LUK.17.37	Bakabhuzwa bakati, “Ngayi She?”
LUK.17.37	Kadabila eti, “Pana itumbu magola anokubunganapo.”
LUK.18.1	Kudwa ipapo Jesu kabudza badiyiwa babe tjifaniso, kubalakidza kuti bakafanila bagale betembezela basinganyalemoyo. 
LUK.18.2	Kati, “Mu mmwe nzi kwakabe kuna nsumikilisi wakabe asingatje Ndzimu, kakale asina hanya ne nthu. 
LUK.18.3	Ngono mu nzi iwoyo, kukabe kuna tjilikadzi yakabe igala izha kunli i kumbila, iti, ‘Hwililani tjililo tjangu, mundigwile mu tjita tjangu.’ 
LUK.18.4	Ngono kalamba kwe tjibakana. Koga shule kazwidwa kati, ‘Nenguba ndisingatje Ndzimu, kakale ndisina hanya ne nthu, 
LUK.18.5	koga se tjilikadzi iyeyi igala izha enditshonyonga, ndoyigwila mu tjita tjayo!’ ”
LUK.18.6	Ngono She kati, “Hwililani tjinolebgwa nge nsumikilisi usakalulwama. 
LUK.18.7	Ngono apa Ndzimu autowogwila bashalugwa bawo banolilila kuuli siku ne sikati kene? Apa ungabanonokela kene? 
LUK.18.8	Ndomubudza nditi, unowobagwila nge kulibilidza. Koga apa Nkololo we nthu ezha, unowowana kugalamoyo kuliyapo mu shango kene?”
LUK.18.9	Ku bamwe bakabe begalabgwe kuti ibo balulwami, ngono belingila bamwe pasi, Jesu wakaleba tjifaniso etji, 
LUK.18.10	“Balume babili bakatathila ku Ng'umba ye Ndzimu kunotembezela, mmwe wabo ali Nfarasi, mmwe ali nkhethisi.
LUK.18.11	“Nfarasi kamilika, kazwitembezelela eti, ‘Ndzimu, ndomubokela kuti anditonga bamwe bathu, batoleli ne babi ne phombgwe kene sa iwoyu nkhethisi. 
LUK.18.12	Ndozwinyima zojiwa kabili nge tshipi, apa tjebugumi* muna zose zwandinowana.’
LUK.18.13	“Nkhethisi kama thambgwana, kasitongo linga na iko pezhugwi, koga kazwibona nladu kati, ‘Ndzimu, mundihwile ngoni imi ntjinyi.’ 
LUK.18.14	Ndomubudza kuti iwoyu nlume we nkhethisi wakayenda ku nzi uwe alulwamisiwa nge Ndzimu, isi Nfarasi; ngobe, iye unozwikudza unowoyisiwa pasi, na iye unozwiyisa pasi unowokudziwa.”
LUK.18.15	Bakabe bezhisa bo bana batukununu kuna Jesu, kuti ababige maboko. Badiyiwa bakati bebona ikoku bakabatjemela. 
LUK.18.16	Koga Jesu kabadananila kunli kati, “Letjani bana bazhe kundili, musibadzibile, ngobe bushe gwe Ndzimu nge gwe bakajali. 
LUK.18.17	Ndolebesa ndoti kumuli, iye usingaamutjile bushe gwe Ndzimu se mwana, aatowongina muguli.”
LUK.18.18	Mmwe nkulu kambhuzwa kati, “N'diyi wakalulwama, ndingashingani kuti ndiwane butjilo gusingapele?”
LUK.18.19	Jesu kadabila kati, “Ini undidana wakalulwama? Akuna wakalulwama kuzhe kwe Ndzimu woga. 
LUK.18.20	Unoziba milayo inoti, ‘Usithame bupombgwe, usibulaye, usikwibe, usipe butendeki* gwe manyepkhwa, kudza tate babo na mmeyabo.’ ”
LUK.18.21	Kati, “Kose ikoku ndakakulondolodza kudwila mu butjetjana gwangu.”
LUK.18.22	Kukati Jesu ehwa ikoku kati kunli, “Utjasheta tjithu tjing'ompela. Tengesa kose kwaunako ukobele bashayi, ndizo unowobe ne fumwa kudzimu. Shule kwa ipapo uzhe unditobele.” 
LUK.18.23	Kati ehwa ikoku kangina buyendasi, ngobe wakabe akafuma kwazo.
LUK.18.24	Jesu kanlinga ngono kati, “Kwakasima seni, kuti bana fumwa bangine mu bushe gwe Ndzimu! 
LUK.18.25	Kulelu kuti kamela ingine nge buli le lunji, pakuti nfumi angine mu bushe gwe Ndzimu.”
LUK.18.26	Ibabo bakahwa ikoku, bakabhuzwa beti, “Ndiani ngono ungatjidziwa?”
LUK.18.27	Jesu kadabila eti, “Tjisingatubuke mu bathu tjotubuka mu Ndzimu.”
LUK.18.28	Pita kati kunli, “Bonani, takasiya mizi yedu kumutobela.”
LUK.18.29	Jesu kati kubali, “Ndolebesa nditi, akuna iye wakasiya nzi uwe, kene nkadzi uwe kene bana ba tate babe, kene bazwadzi babe, kene bana babe ngekwe bushe gwe Ndzimu, 
LUK.18.30	usingawoamutjila kunjinji kupinda zwaakasiya, mu tjibaka tjino ne butjilo gusingapele mu misi inozha.”
LUK.18.31	Jesu katolela ntome bali gumi lina babili kabadwa kati, “Bonani, totathila ku Jerusalema, kunowoti matama wose akalebgwa nge balebesambeli ngekwe Nkololo we Nthu, akashingikala. 
LUK.18.32	Unolongwa mu maboko abe Zwitjaba. Banowon'dadila, bakantuka, bakanthwila mate, 
LUK.18.33	bakanloba, ngono bakambulaya. Mu zhuba le butatu unowomuka kakale.”
LUK.18.34	Badiyiwa bakasihwisise ikoku kose. Tjeneso yako yakabe yakasumbikika kubali, ndizo bakasizibe tjaakabe eleba nge kwatjo.
LUK.18.35	Kukati Jesu apejo ne Jeriko, nlume we bhofu kabe ali gele pa hwunde ye zila e kumbila. 
LUK.18.36	Kati ehwa mbunga we bathu upinda, kabhuzwa kuti koshingikalani.
LUK.18.37	Bakambudza kuti, “Jesu we Nazareta unopinda.”
LUK.18.38	Kamimila kati, “Jesu, Nkololo wa Dafite, mundihwile ngoni!”
LUK.18.39	Ibabo bakabe bali mbeli bakantjemela bakati anyalale, koga kamimila kwazo eti, “Nkololo wa Dafite, mundihwile ngoni!”
LUK.18.40	Jesu kama, kati nlume iwoyo azhisiwe kunli. Kati abe pejo, Jesu kambhuzwa kati, 
LUK.18.41	“Unoshaka kuti ndikuyitileni kene?”
LUK.18.41	Kadabila eti, “She, ndoshaka kuti ndipofunuke.”
LUK.18.42	Jesu kati kunli, “Pofunuka! Kugalamoyo kuko kwakupodza.”
LUK.18.43	Tjinyolotjo kapofunuka, ngono katobela Jesu ekudza Ndzimu. Kukati bathu bose bebona ikoku, na ibobo bakakudza Ndzimu.
LUK.19.1	Ngono Jesu kangina mu nzi we Jeriko kaupalama. 
LUK.19.2	Ipapo kwakabe kuna nlume unoyi Zakhayosi, ali nkhethisi nkulu, kakale akafuma. 
LUK.19.3	Wakabe eyemula kubona kuti Jesu ndiani, koga nge bufupi gugwe, kasitubule, ngobe esitigwa nge mbunga we bathu wakabe uli ipapo. 
LUK.19.4	Ndizo Zakhayosi kalabukila mbeli, kanotatha nkuyu, kuti abone Jesu ngobe wakabe enopinda ndi ipapo. 
LUK.19.5	Kukati Jesu eswika pa nti iwoyo kalinga pezhugwi ngono kati kuna Zakhayosi, “Zakhayosi, deluka ulibilidza, nasi ndi mwezi uwo.”
LUK.19.6	Zakhayosi kadeluka elibilidza, kaamutjila Jesu nge kushatha kukulu. 
LUK.19.7	Bathu bakati bebona, bakang'ong'ola beti, “Wayenda kunobe mwezi we ntjinyi.”
LUK.19.8	Zakhayosi kamilika kati kuna She Jesu, “Bonani She, ndotola ntome kwe thundu yangu ngwenu ndikobela bashayi. Kene kuna wandakatjebela, ndombuzila kanna kwe tjimwe ne tjimwe tjandakantolela.”
LUK.19.9	Jesu kati kunli, “Nasi jidzo laswika mu nzi iwoyu, ngobe naiyebo, u nkololo wa Abhurahama. 
LUK.19.10	Ngobe Nkololo we Nthu wakazhila kuwoshaka ne kutjidza bakalashika.”
LUK.19.11	Kukati batjakahwilila zwithu izwezwi, Jesu kadwilila ebabudza tjifaniso, ngobe se akabe ali pejo nge Jerusalema bathu bakabe bekumbula kuti bushe gwe kudzimu gowoswika tjinyolotjo. 
LUK.19.12	Ndizo kati, “Mmwe nlume wakabe ali nkugwana abe pejo ngoyenda ku shango ikule kule kunopiwa bushe ekowobgwilila ku shango ya kanyi kwabo. 
LUK.19.13	Kadana balanda babe bali gumi kabapa maloso e golide
LUK.19.14	Koga bathu be shango iye bakabe bebenga, ndizo bakatuma bathu shule kukwe beti, ‘Atitoshaka kuti nlume iwoyu atibuse.’
LUK.19.15	“Kati ebuya asinoamutjila bushe, kadana balanda ibaba baakapa maloso eshaka ziba sekwa bakaazwadza. 
LUK.19.16	We kutanga kazha kati, ‘Tetshi, maloso enyu e golide akazwala mamwe maloso e golide ali gumi.’ 
LUK.19.17	She nkulu kati kunli, ‘Kubuyanana, nlanda wakalulwama. Ngobe unogagwabgwe mu zwithu zwitukununu. Unowobe ne simba pezhugwi kwe mizi ili gumi.’ 
LUK.19.18	We bubili kazha kati, ‘Tetshi maloso enyu e golide akazwala mamwe maloso e golide ali mashanu.’ 
LUK.19.19	She nkulu kati kunli, ‘Nawebo, ibe ne simba pezhugwi kwe mizi ili mishanu.’
LUK.19.20	“Mmwe nlanda kazha kati, ‘Tetshi, bonani, loso lenyu le golide eli. Ndakalipetela nge jila, ali biganya. 
LUK.19.21	Ngekuti ndakabe nditja imwi, ngobe muli nlume nkukutu. Motola pamusakabiga, mukavuna pamusakadzwala.’ 
LUK.19.22	She nkulu uwe kadabila eti, ‘Ndowokusumikilisa nge matama awo, nlanda mbi ndiwe. Wakabe uzibazo kuti ndi nlume nkukutu, ndotola pandisakabiga, avuna pandisakadzwala. 
LUK.19.23	Ini ngono usakabiga maloso angu mu dula le mari, kuti nditi ndibuya ndiatole azwala?’
LUK.19.24	“Kati kuna ibabo bamile ipapo, ‘Muntolele maloso awe e golide, muape iwoyu una ali gumi.’ 
LUK.19.25	Ngono bakati kunli, ‘She, una mamwe ali gumi kale!’ 
LUK.19.26	She nkulu kadabila eti, ‘Ndomubudza nditi, iye una tjaanatjo unowopaphidzigwa, koga iye usina ne tjitukununu tjaanatjo unowotjitolegwa. 
LUK.19.27	Koga izwezo zwita zwangu zwakabe zwisingashake kuti ndizwibuse, muzwizhise ngeno muzwibulaye mbeli kwangu.’ ”
LUK.19.28	Ngono kukati Jesu aleba ikoku, kadwilila mbeli etathila ku Jerusalema. 
LUK.19.29	Kati esedzela ku Bhetifage ne Bhetani pa dombo linodang'wa Dombo le Mitoba, katuma babili be badiyiwa babe eti kubali, 
LUK.19.30	“Yendani ku nzi umbeli kwenyu, mowoti mungina muuli, mowowana donkana yakasungiligwa ipapo, isina wakatongo itatha. Muisunungule muizhise ngeno. 
LUK.19.31	Ha mmwe emubhuzwa eti, ‘Moisunungulilani?’ Mun'dwe muti, ‘She banoishaka.’ ”
LUK.19.32	Ndizo ibabo bakabe batumwa bakayenda, bakawana kwakajalo sekwa ababudza. 
LUK.19.33	Ngono bakati batjasunungula donkana, beni bayo bakati, “Ini musunungula donkana iyeyi?”
LUK.19.34	Bakadabila beti, “She banoishaka.” 
LUK.19.35	Bakaizhisa kuna Jesu, bakawala hazu dzabo pezhugwi kwe donkana, bakatathisa Jesu mu donkana. 
LUK.19.36	Kukati eyenda akatatha donkana, bathu bakawala hazu dzabo mu zila.
LUK.19.37	Kati eswika pejo ne pathu zila painokunguluka mu hwunde ne Dombo le Mitoba, mbunga wose we badiyiwa ukatangisa kupululudza bakashatha ne kukudza Ndzimu nge mahwi apezhugwi ngekwe mishingo yose inotjenamisa yabakabe babona beti, 
LUK.19.38	“Kwakakombolegwa iye she nkulu unozha mu zina la She! Ngakube ne kunyalala kudzimu, gudzo alibe pezhugwi zhugwi!”
LUK.19.39	Bamwe Bafarasi pakati kwe mbunga bakati kuna Jesu, “N'diyi, tjemela badiyiwa babo!”
LUK.19.40	Jesu kadabila eti, “Ndomubudza nditi, nenguba banganyalala, mabgwe iwo nge kwawo anowomimila.”
LUK.19.41	Jesu kati esedzelela nzi we Jerusalema eubona kaulilila, 
LUK.19.42	kabe eti, “Dzene nasi wabe uziba zwithu zwingakuzhisila kunyalala! Koga ngwenu wazwisumbikigwa. 
LUK.19.43	Ngobe misi inowokuzhila inowoti zwita zwizo zwikathama matathilo pa bhakasa lilo zwikupoteleka, kakale zwikukombeledza. 
LUK.19.44	Zowokupkhwanyila pasi, iwe ne bana bamukuli. Akuna bgwe lazwinowosiya lakatiliyana ne limwe mukuli, ngobe auzoziba nsi we kumbiwa kuko.”
LUK.19.45	Kudwapo kangina mu Ng'umba ye Ndzimu, katangisa kutatila kuzhe bakabe betengesa. 
LUK.19.46	Kabadwa kati, “Kwakakwagwa kuyi, ‘Ng'umba yangu inowobe ng'umba ye ntembezelo,’ koga imwi maithama guwu le batoleli.”
LUK.19.47	Wakabe ediya mazhuba wose mu Ng'umba ye Ndzimu. Bapirisiti* bakulu ne badiyi be nlayo ne batungamili be bathu bakabe begwisa kumbulaya. 
LUK.19.48	Koga abazowana zila yabangakushinga ndiyo, ngobe bathu bakabe beteedza kwazo matama awe.
LUK.20.1	Limwe zhuba Jesu kati ediya bathu mu Ng'umba ye Ndzimu esumikila ndebo mbuya, Bapirisiti bakulu ne badiyi be nlayo ne bakulu be Bajuta bakazha kunli, 
LUK.20.2	bakati, “Utibudze kuti unoshinga zwithu izwezwi nge simba lipi ndiani wakakupa simba ileli?”
LUK.20.3	Kadabila eti, “Ndowomubhuzwabo bhuzo ing'ompela. Mundibudze, 
LUK.20.4	kudubika kwa Johani kwakadwa kudzimu kene mu bathu?”
LUK.20.5	Bakalebeleka tje kwabo beti, “Ha tingati, ‘Kwakadwa kudzimu,’ unowoti, ‘Ini musakan'galamoyo munli?’ 
LUK.20.6	Koga ha tingati, ‘Kwakadwa mu bathu,’ bathu banowotikikithidza nge mabgwe, ngobe bose banogalamoyo kuti Johani wakabe ali nlebesambeli.” 
LUK.20.7	Ndizo bakashandula beti, abatoziba kwakwakadwa.
LUK.20.8	Jesu kati kubali, “Namibo andingamubudze kuti zwithu izwezwi ndozwishinga nge simba lipi.”
LUK.20.9	Jesu katangisa budza bathu tjifaniso etji, eti, “Mmwe nlume wakalima nnda we mizhambi. Kauhirisa ku bamwe balimi, ngono iye kayenda ku imwe shango tjibaka tjilefu. 
LUK.20.10	Kukati tjibaka tje zhambi tjiswika, katuma nlanda ku bahiri* be nnda uwe kuti bampe mimwe mitjelo ye zhambi. Koga bahiri be nnda bakanloba bakantata kayenda akalembedza maboko. 
LUK.20.11	Mweni we nnda katuma nlanda we bubili ngono na iyebo bakanloba bakambhatisa shoni, bakantata kayendabo akalembedza maboko. 
LUK.20.12	Katuma we butatu, na iyebo bakanloba bakandusa mbonje bakanlashila kuzhe. 
LUK.20.13	Ipapo mweni we nnda we mizhambi wakati, ‘Ndowotini kene? Ndowotuma nkololo wangu, wandinoda, pamwe banowonteta.’ 
LUK.20.14	Koga kukati bahiri be nnda bembona, bakalangana beti, ‘Oyu ndiye n'gali thaka. Ngatimbulayeni, kuti ndizo thaka ibe yedu!’ 
LUK.20.15	Bakamposela kuzhe kwe nnda we mizhambi bakambulaya.
LUK.20.15	“Ngono mweni we nnda we mizhambi unowobatini kene? 
LUK.20.16	Unowozha kalobesa bahiri ibabo, ngono unowohirisa nnda iwoyo we mizhambi kuna bapoga.”
LUK.20.16	Kukati bathu behwa ikoku bakati, “Ikoku akungashingikale!”
LUK.20.17	Jesu kabalingisisa, kababhuzwa kati, “Ngono kodwani ikoku kwakakwagwa kuyi
LUK.20.17	‘Bgwe lakalambiwa nge babaki
LUK.20.17	ndilo lakabe bgwe linotambunudza mbako?’ 
LUK.20.18	Iye unowila pezhugwi kwe bgwe ilelo, unowovunikana kasala ali zwitibhutibhu, koga ha liwila nthu lowompkhwanya.” 
LUK.20.19	Badiyi be nlayo ne Bapirisiti bakulu bakagwisa kumbhata ipapo, ngobe beziba kuti wabe elebeleka nge kwabo mu tjifaniso itjetji. Koga bakabe betja bathu.
LUK.20.20	Ndizo bankanlalila ngono bakatuma shodzi dzakabe dzizwithama bathu bana malebeswa. Bakabe bekumbula kuti banowombhatshila muna tjaangaleba, kuti ndizo ban'yise ku nlayo ne mu simba le nlauli. 
LUK.20.21	Ngono shodzi dzakambhuzwa dziti, “N'diyi, toziba kuti moleba kakale mukadiya tjakalulwama amutoshalaula, koga modiya zila ye Ndzimu nge malebeswa. 
LUK.20.22	Apa kumu nlayo kene, kuti tilipe lukhetho kuna Kaisara She nkulu we Roma kene aa?”
LUK.20.23	Jesu kaziba bupitipiti gwabo ngono kati, 
LUK.20.24	“Mundilakidze loso ling'ompela. Tjifano tjaani itjetji, kakale kwakakwagwa nge kwaani mulili?”
LUK.20.24	Bakashandula beti, “Nge zwa Kaisara.” 
LUK.20.25	Kati kubali, “Ndizo ipani Kaisara zwithu zwizwe, ngono mupe Ndzimu zwawo.”
LUK.20.26	Bakasitubule kumbhatshila nge matama pakati kwe bathu. Kakale nge kutjenamisiwa nge dabilo dzidze, bakanyalala.
LUK.20.27	Ipapo Basadusi* bamwe, ibo banoti akuna kumuka kwe bafi, bakazha kunli nge bhuzo, 
LUK.20.28	beti, “N'diyi, Mushe wakati kwalila eti, ‘Ha nlume efa esiya nkadzi asina bana, nnung'una uwe ngaan'gale thaka, athamile nkulu uwe bana.’ 
LUK.20.29	Kwakabe kuna thobeledzani dze balisana dzili kutendeka, ngono hwola yabo ikalobola, koga ikafa isina bana. 
LUK.20.30	Ipapo thobeledzo iye ikan'gala thaka, ngono ikafabo isina bana. 
LUK.20.31	We butatu katolabo tjilikadzi iyeyo ngono nge zila iyeyo, bose bali kutendeka bakafa basina bana. 
LUK.20.32	Bhelelo nkadzi kafabo. 
LUK.20.33	Ndizo ngwenu, mu kumuka kwe bafi, unowobe nkadzi waani muna bose bali kutendeka bakanlobola?”
LUK.20.34	Jesu kabashandula eti, “Bathu be misi ino banolobola bakalobodziwa. 
LUK.20.35	Koga ibabo banowobe bakalizana kungina mu nsi ihwoyo we kumuka mu bafi, abatowolobola kene kuli kulobodziwa, 
LUK.20.36	Ngoti abangatjafe, ngobe banolizana ne batumwa be kudzimu kakale bana be Ndzimu, ngoti bali bana be kumuka mu bafi. 
LUK.20.37	Mushe na iye unotjenesa mu ndebo ye denje linotshwa, kuti bafi banowomusigwa mu butjilo. Unoleba ngekwa She eti ndibo, ‘Ndzimu wa Abhurahama, Ndzimu wa Isaki ne Ndzimu wa Jakubo.’ 
LUK.20.38	Ndizo ate uli Ndzimu we bafi, koga nge we batjili, ngobe bose banoutjilila.”
LUK.20.39	Bamwe badiyi be nlayo bakadabila beti, “Maleba zubuyanana, n'diyi!” 
LUK.20.40	Ngono bakasitjabhuzwe bhuzo dzimwe kakale.
LUK.20.41	Ipapo Jesu kati kubali, “Banodwatjini ha beti Mesiya nkololo wa Dafite? 
LUK.20.42	Ngobe Dafite nge kukwe mu lukwalo gwe Njimbo unoti,
LUK.20.42	‘She bakati kuna She wangu,
LUK.20.42	Gala ku luboko gwangu gwe luji,
LUK.20.43	kudzina ndithama zwita zwizo tjigalo tjaunobiga makumbo awo.’ 
LUK.20.44	Dafite unondana eti, ‘She.’ Ngono ungabe nkololo uwe tjini kene?”
LUK.20.45	Kukati bathu bose bakahwilila, Jesu kati ku badiyiwa babe, 
LUK.20.46	“Tjenjelelani badiyi be nlayo. Banoda yenda bakaambala hazu dze makubakuba, beda kudumiliswa pakati kwe bathu ne kugala mu zwigalo zwi pezhugwi mu ng'umba dze mitembezelo ne magalo a hwunde ne nkoki mu mizano ye zojiwa. 
LUK.20.47	Banotjebela tjilikadzi nge kudzitolela thundu dzadzo, bakayita mashungwa ndibong'we nge mitembezelo milefu. Bathu bakajali banowolobgwa shamu inogwadza kwazo.”
LUK.21.1	Kukati Jesu emilidza mesho, kabona bafumi belonga zwipo zwabo mutjija tje mari e Ng'umba ye Ndzimu. 
LUK.21.2	Kabona tjilikadzi ye nshayi elonga maloso mabili e khopa. 
LUK.21.3	Kati, “Ndolebesa ndoti, tjilikadzi iyeyi ye nshayi yalonga kunopinda kwabo bose. 
LUK.21.4	Bathu bose badusa zwipo zwabo benokola mu fumwa yabo, koga iye mu bushayi gugwe, walonga kose kwaanotjila ndiko.”
LUK.21.5	Ndizo bamwe be badiyiwa babe bakati belebeleka ngekwe Ng'umba ye Ndzimu, sekwa yakanakisiwa nge mabgwe mabuya nenge zwipo zwe Ndzimu, 
LUK.21.6	Jesu kabadwa kati, “Ngekwe zwithu izwezwi zwamunobona, mazhuba anowozha, kusingowosala bgwe ipapa lakatiliyana ne limwe, lisingowoligigwa pasi.”
LUK.21.7	Bakambhuzwa beti, “N'diyi, zwithu izwezwi zowoshingikala lini? Kakale tjilakidzo tjekuti zwabe pejo nge kushingikala tjowobeni?”
LUK.21.8	Ngono kashandula eti, “Ibeni ne njele kuti musidzimidziwe, ngobe banji banowozha nge zina langu beti, ‘Ndimi iye,’ kakale beti, ‘Misi yasedzela.’ Koga musibatobele. 
LUK.21.9	Ha muhwa ngekwe ngwa nenge kupandukilana pakati kwe bathu, musitje. Ngoti zwithu izwezwi zwakafanila shingikala kutanga, koga bupelo agutowoswika ipapo.”
LUK.21.10	Kadwilila kati, “Itjaba tjowomukila itjaba ne bushe gukamukila bushe. 
LUK.21.11	Kowobe ne kutengenyeka kwe shango kwakabangalala ne bhamba ne njigwele ne zwinoshingikala zwinotjisa ne zwilakidzo zwikulu zwinodwa kudzimu. 
LUK.21.12	Koga ikoku kowoti kusathu kukashingikala, banomusunga bakamudziyidza. Banowomukakatila ku bakulu be ng'umba dze mitembezelo ne mu ng'umba dze busungwa, kakale mowoyisiwa mbeli kwa boshe bakulu ne balauli ngekwe zina langu. 
LUK.21.13	Kobe kwabe tjibaka tjekuti mupe butendeki, 
LUK.21.14	koga simisani mimoyo yenyu, musidziyidzike kuti mowodabila tjini. 
LUK.21.15	Ngobe ndowomupa matama ne butjenjedu gusingawokundiwa kene kunyanyayidziwa nge zwita zwenyu. 
LUK.21.16	Mowosungisiwa nge bazwadzi nenge bana ba tate benyu nenge makamu enyu nenge bazwalani benyu, ngono banowobulaya bamwe benyu. 
LUK.21.17	Bathu bose banowomubenga ngekwe zina langu. 
LUK.21.18	Koga akuna vudzi lingompela mu misholo yenyu linowolashika. 
LUK.21.19	Nge kudzikitadza kwenyu, mowowana butjilo gwenyu.
LUK.21.20	“Koga ha mubona Jerusalema yakakombiwa nge ngwa, zibani kuti tjibaka tje kupaladziwa kwayo. 
LUK.21.21	Ipapo bamu Judiya ngabatizhile ku matombo, ba mu nzi* nkulu ngababhude ne bamu shango basingine mu nzi nkulu. 
LUK.21.22	Ngobe eyi ndiyo misi ye kubgwilizila kuti matama wose akakwagwa ashingikale. 
LUK.21.23	Yee mme wee! Kowobangalala seni kumuli imwi bakadzi bakazwisenga ne banomwisa mu misi iyeyo! Kowobe ne buyendasi bukulu mu shango ne bushongola mu bathu ibaba. 
LUK.21.24	Banowobulawa nge thumo, ngono bakatapigwa mu zwitjaba zose. Nzi we Jerusalema unowokanyangiwa nge Bezwitjaba,* kuswikila tjibaka tjebe Bezwitjaba tjipela.”
LUK.21.25	“Kowobe ne zwilakidzo mu zhuba ne mu mwedzi nenge mu nyenyedzi. Mu shango zwitjaba zowodziyidzika, zwishanganyiwa nsholo nge kuwona nenge kumidukana kwe vula ye gungwa. 
LUK.21.26	Bathu betimbamamisiwa ngotja, bedziyidzika nge kuti ini tjinozha mu shango, ngobe masimba apezhugwi anowotengenyeka. 
LUK.21.27	Ngono kudwapo banowobona Nkololo we Nthu ezha ali mu gole, nge masimba nenge kukudziwa. 
LUK.21.28	Ha zwithu izwezwi zwitangisa kushingikala, mumilidze mesho yenyu mulinge pezhugwi, ngobe dzutunugwa kwenyu kowobe kwabe pejo.”
LUK.21.29	Ipapo kababudza tjifaniso etji, “Mulinge mpaya ne miti yose. 
LUK.21.30	Ha ithinila, mozwibonegwa mukaziba kuti tjilimo tjabe pejo. 
LUK.21.31	Sa ikoko ha mubona zwithu izwezwi zwishingikala, zibani kuti bushe gwe Ndzimu gwabe pejo.
LUK.21.32	“Ndolebesa ndoti kumuli, zwithu izwezwi zowoshingikala bathu ibaba bangwenu basathu bakapela. 
LUK.21.33	Zhuzhugwi na pasi zowopela, koga matama angu anowosala.”
LUK.21.34	“Ibeni nenjele kuti ndizo mimoyo yenyu isikuligwe ngoja nenge kulaladza nenge kudziyidzika mu butjilo guno, zhuba ilelo lidwa limubhata se dati makakangang'wa, 
LUK.21.35	ngobe lowozha mu bathu bose mu shango pamwe ne pamwe. 
LUK.21.36	Ibeni nenjele, misi yose mutembezele, kuti mube ne simba le kukunda zwithu zose izwezwi ha zwishingikala ne kuma mbeli kwe Nkololo we Nthu.”
LUK.21.37	Zhuba ne zhuba Jesu wakabe ediya mu Ng'umba ye Ndzimu, ngono madekwana mamwe ne mamwe ebhuda enolala ku dombo linoyi Dombo le Mitoba. 
LUK.21.38	Mangwanana bathu bose bakabe bezha kunli kuwunhwilila mu Ng'umba ye Ndzimu.
LUK.22.1	Nzano we Tjiwunga* tjisina mbidzo unodang'wa nzano wekupinda pezhugwi, wakabe watjibo pejo. 
LUK.22.2	Bapirisiti bakulu ne badiyi be nlayo bakabe beshaka zila yabangabulaya Jesu ndiyo, ngono betja bathu.
LUK.22.3	Ipapo Satani kangina muna Judasi, unodang'wa Isikariyoti, mmwe we bali gumi lina babili. 
LUK.22.4	Ndizo Judasi kayenda ku Bapirisiti bakulu ne balauli be balindi be Ng'umba ye Ndzimu, kalangana nabo sekwa angawongela Jesu kubali. 
LUK.22.5	Ngono bakashatha kwazo, ndizo bakaduma kumpa mari 
LUK.22.6	ndizo Judasi kaduma, kashaka tjibaka tjakalingisana tje kuwonga Jesu pasina mbunga.
LUK.22.7	Zhuba le Tjiwunga tjisina Mbidzo, likazha lekuti pkhwizana ye Nzano we Kupinda pezhugwi ibulawe. 
LUK.22.8	Ndizo Jesu katuma Pita na Johani eti, “Yendani munotilulwamisila zojiwa zwe Nzano we Kupinda pezhugwi, kuti ndizo tije.”
LUK.22.9	Bakambhuzwa beti, “Moshaka kuti timululwamisile izo ngayi?”
LUK.22.10	Kadabila eti, “Mowoti mungina mu nzi, mowoshangana ne nlume akasenga shabana ye vula. Muntobele kunoti mu ng'umba yaanowongina, 
LUK.22.11	ngono muti ku mweni we ng'umba, ‘N'diyi kati kukuli, ng'umba ye bezi ingayi, yandingajila zojiwa zwe nzano wekupinda pezhugwi ne badiyiwa bangu?’ 
LUK.22.12	Unowomulakidza ng'umba hwulu hwulu ipezhugwi kwe imwe yakalongwa zwinogagwa. Mululwamise ikoku.”
LUK.22.13	Bakayenda, bakanowana zwithu zwili sekwa babudziwa ndi Jesu. Ndizo bakalulwamisila zojiwa zwe Nzano we Kupinda pezhugwi.
LUK.22.14	Ngono kukati tjibaka tjaswika, Jesu ne batumwa babe bakagala pasi kuja, 
LUK.22.15	Kabadwa kati, “Ndayemula kwazo kuja namwi tjilayilo tje Nzano we Kupinda pezhugwi ikoku ndisathu adziyila. 
LUK.22.16	Ngobe ndomubudza nditi, anditjawotjija kakale kudzina tjatjinoleba tjishingakala mu bushe gwe Ndzimu.”
LUK.22.17	Kukati aamutjila bhepe le nkumbi we zhambi, kaboka eti, “Tolani ikoku mukobane. 
LUK.22.18	Ndomubudza nditi, anditjawong'wa kakale nkumbi we zhambi, kudzina bushe gwe Ndzimu guzha.”
LUK.22.19	Katola tjiwunga kati aboka, katjipemula kabapa itjo eti, “Oyu mbili wangu unopigwa imwi. Itani ikoko, kundikumbula.” 
LUK.22.20	Ngekwakajalo katola bhepe le nkumbi we zhambi shule kwe tjilayilo kati, “Bhepe ileli tjidumano tjitshwa tje malopa angu, anotebuligwa imwi.
LUK.22.21	“Koga bonani, iye unowondiwonga unoja nami mu ndilo. 
LUK.22.22	Nkololo we Nthu unowofa sekwa kwakabigwa nge Ndzimu, koga yee mme wee! Wapalala iye nthu unon'wonga!”
LUK.22.23	Bakatangisa kubhuzwana tjekwabo kuti ndi upi wabo unowoshinga ikoku.
LUK.22.24	Ngono kwakabe ne kunyanyayidzana pakati kwabo, kuti ndiani wabo unowobe nkulu tjose. 
LUK.22.25	Jesu kati kubali, “Boshe bakulu be zwitjaba banobusa bathu babo, ngono ibabo bana simba banodang'wa ‘Babhatshi be bathu.’ 
LUK.22.26	Koga imwi amuzofanila kube sa ikoko. Nkulu tjose pakati kwenyu ngaange iye ntukunu tjose, ngono mbusi ngaange nlanda. 
LUK.22.27	Nkulu ndiupi, ugele eja kene unopakula? Apa ate ugele eja kene? Koga imi ndi pakati kwenyu se mpakuli.
LUK.22.28	“Imwi ndimwi makama nami mu ndiko dzangu dzose. 
LUK.22.29	Ndizo ndomupa bushe koga sa Tate bangu bakandipa bushe, 
LUK.22.30	mowoja mukang'wa nami mu bushe gwangu, mukagala mu zwigalo zwe bushe musumikilisa njudzi dzili gumi lina mbili dze Iziraela.”
LUK.22.31	Jesu kati, “Simoni, Simoni, Satani wakumbila kube nawe kukuzhunga se mathunde. 
LUK.22.32	Koga ndakutembezelela Simoni kuti kugalamoyo kuko kusipele. Uti washanduka usimise zwikamu zwizo.”
LUK.22.33	Koga kadabila kati, “She, ndakazwimisila kuyenda namwi ku ng'umba ye busungwa ne ku lufu dumbu.”
LUK.22.34	Jesu kashandula eti, “Ndokubudza Pita, nditi, gukurume lowoti lisathu likalila nasi ukabe wandizwilandula katatu.”
LUK.22.35	Ipapo Jesu kababhuzwa kati, “Apa ndakati ndimutuma musina ikwama tje mari kene gobhodo kene khwebana, mukasheta tjimwe kene?”
LUK.22.35	Bakashandula beti, “Akuna tjatakasheta.”
LUK.22.36	Kati kubali, “koga ngwenu iye una ikwama tje mari, ngaatjitole, kose ne gobhodo, koga iye usina bukanu, atengese hazu iye agutenge. 
LUK.22.37	Ngobe ndomubudza nditi tjakakwagwa kuyi 'wakabaligwa pa nng'ompela ne batjinyi' tjakafanila kuti tji shingikadziwe mundili, ndizoke tjakakwagwa nge kwangu tjoshingikala.”
LUK.22.38	Badiyiwa bakati, “Bonani She, awa makanu mabili.”
LUK.22.38	Kadabila eti, “Kwalizana.”
LUK.22.39	Jesu kabhuda mu nzi* nkulu, kayenda ku Dombo le Mitoba se mazhuba wose, badiyiwa babe bakantobela. 
LUK.22.40	Ngono kati eswika pathu ipapo kati kubali, “Tembezelani kuti musingine mu kulikwa.”
LUK.22.41	Kadwa pabali thambgwana ingaposiwa bgwe likawilapo, ngono kathigama katembezela eti, 
LUK.22.42	“Tate, ha muda, dusani bhepe ileli le kudziyidziwa pandili, koga kusi nge kuda kwangu, ngakushingwe kuda kwenyu.” 
LUK.22.43	Ngono ntumwa unodwa kudzimu kaboneka kunli, kansimisa. 
LUK.22.44	Nge shungu hwulu, katembezela nge masimba, ndizo dukuta lile likafanana ne madokhwe e malopa edothela pasi.
LUK.22.45	Kati emilika, apedza tembezela kabgwilila ku badiyiwa babe, kawana bakayizela nge buyendasi. 
LUK.22.46	Kababhuzwa kati, “Ini makayizela? Mukani mutembezele kuti ndizo musingine mu kulikwa.”
LUK.22.47	Kukati, atjalebeleka, mbunga we bathu ukazha wakatungamigwa ndi Judasi, mmwe we bali gumi lina babili. Kasedzela kuna Jesu kumputa. 
LUK.22.48	Koga Jesu kambhuzwa kati, “Judasi, apa unowonga Nkololo we Nthu nge kumputa kene?”
LUK.22.49	Kukati bakabe bana Jesu bebona kuti kowoshingikalani bakati, “She, apa tibateme nge makanu edu kene?” 
LUK.22.50	Ndizo mmwe wabo katema nlanda we Ntungamili we Bapirisiti kanthubula zebe ye luji.
LUK.22.51	Koga Jesu kati, “Kwagala ikoku!” Kabhata zebe ye nlume ihwoyo ngono kampodza.
LUK.22.52	Ipapo Jesu kati ku Bapirisiti bakulu ne balauli be balindi be Ng'umba ye Ndzimu ne bakulu be Bajuta bakabe bazha kunli, “Apa mazha ku ntjinyi kene, kwamungadzina mukazha nge makanu nenge swimbo kene? 
LUK.22.53	Ndakabe namwi misi yose mu Ng'umba ye Ndzimu, koga amuzotongo ndibhata. Koga etji nditjo tjibaka tjenyu ne tjibaka tje simba le zhalima.”
LUK.22.54	Ipapo bakasunga Jesu, bakantola, bakayenda bakangina naye mu ng'umba ye Ntungamili we Bapirisiti. Pita katobela ali thambgwana. 
LUK.22.55	Kukati babesa moto pakati kwe nsha, ngono bagala pasi bose, Pita kagala pasi nabo. 
LUK.22.56	Mmwe nlandakadzi kambona ali gele ipapo pa tjedza tje moto. Kanlingisisa ngono kati, “Ihwoyu wabe anayebo.”
LUK.22.57	Koga Pita kalandula eti, “Nkadzi, ndiwe anditonziba.”
LUK.22.58	Shule kwe tjibaka tjifupi mmwe kakale kambona ngono kati, “Iwe umwe wabo.”
LUK.22.58	Pita kadabila eti, “Lumewe, ate ndili mmwe wabo.”
LUK.22.59	Shule kwe tjibaka tjingapa awara mmwe kakale kati, “Tjoselele iwoyu nlume wabe anaye, ngobe na iyebo N'galili.”
LUK.22.60	Koga Pita kadabila eti, “Lumewe, anditoziba kuti unoleba ngekweni!”
LUK.22.60	Kukati ipapo koga atjalebeleka, gukurume likalila. 
LUK.22.61	She katendebuka kalingisisa Pita. Ipapo Pita kakumbula matama a She akabe andwa eti, “Gukurume lowoti lisathu likalila nasi unowobe wandizwiladula katatu.” 
LUK.22.62	Kabhudila pazhe, ngono kalila kunogwadza.
LUK.22.63	Balume bakabe bakabhata Jesu bakatangisa kun'dadila kakale benloba. 
LUK.22.64	Bakanzwimba mesho bakati kunli, “U nlebesambeli, leba! Ndiani wakuloba?” 
LUK.22.65	Bakaleba zwimwe zwinjinji bentuka.
LUK.22.66	Kukati kuyedza makulukota e bakulu be Bajuta ne Bapirisiti bakulu ne badiyi be nlayo bakakubungana, Jesu kazhisiwa mbeli kwabo. 
LUK.22.67	Bakati, “Ha uli iye Mesiya utibudze.”
LUK.22.67	Jesu kadabila eti, “Ne ndingamubudza, amutowogalamoyo, 
LUK.22.68	kakale ha ndingamubhuzwa amutowondishandula. 
LUK.22.69	Koga kudwa ngwenu, iye Nkololo we Nthu unowogala ku luboko gwe luji* gwe Masimbawose e Ndzimu.”
LUK.22.70	Bose bakabhuzwa bakati, “Apa ndiwe Nkololo we Ndzimu kene?”
LUK.22.70	Kadabila eti, “Maleba kuti ndi iye.”
LUK.22.71	Ipapo bakati, “Ini titjashaka butendeki gumwe? Tanzwihwigwa tjaaleba nge nlomo uwe.”
LUK.23.1	Kudwapo gubungano lose le bathu likamilika likan'yisa kuna Pilato. 
LUK.23.2	Ngono bakatangisa kuntilika nlandu beti, “Tawana nlume iwoyu edzimidza itjaba tjedu, kakale etidzibisa kulipa lukhetho kuna Kaisara, kati ndiye Mesiya ali she nkulu.”
LUK.23.3	Ndizo Pilato kabhuzwa Jesu kati, “Apa ndiwe she nkulu we Bajuta kene?”
LUK.23.3	Jesu kashandula eti, “Waleba.”
LUK.23.4	Ngono Pilato kadwa Bapirisiti bakulu ne mbunga we bathu kati, “Anditobona nlume iwoyu nlandu.”
LUK.23.5	Koga bakasimisa beti, “Unodzonga bathu mu Judiya yose nge kudiya kukwe. Wakatangisa ku Galili, kadzina kawoti muno.”
LUK.23.6	Kukati Pilato ehwa ikoku, kabhuzwa kuti kene nlume iwoyu ate N'galili. 
LUK.23.7	Kukati ehwa kuti Jesu unodwa mu ntuthu unobusiwa ndi Herode, kantumila kuna Herode, wakabe ali mu Jerusalema mu nsi iyeyo 
LUK.23.8	Herode kati ebona Jesu, kashatha kwazo, ngobe kuli kwetjinga kwaakayemula kumbona. Muna tjaakabe ahwa nge kukwe, wakabe egalabgwe kuti unowombona eyita matjenamiso. 
LUK.23.9	Ndizo kambhuzwa bhuzo njinji kwazo, koga Jesu kasishandule ne ing'ompela yadzo. 
LUK.23.10	Bapirisiti bakulu ne badiyi be nlayo, bakabe bali mile ipapo bentilika nlandu bakasimisa. 
LUK.23.11	Ipapo Herode ne babhayani babe bakanlingila pasi ben'dadila. Bakaambadza hazu yakanaka kwazo, bakambgwiliza kuna Pilato. 
LUK.23.12	Ngono zhuba ilelo Herode na Pilato bakabe bazwalani, ngobe kutanga bakabe bakabengana.
LUK.23.13	Pilato kakubunganya Bapirisiti bakulu ne batungamili ne bathu, 
LUK.23.14	ngono kati kubali, “Mandizhisila nlume iwoyu muti unodiyila bathu ntome. Ndambhuzwisisa mbeli kwenyu, ngono andizowana ali nlandu muna zose zwamunoleba. 
LUK.23.15	Kose na Herode dumbu aazombona nlandu, ngobe wanshandusila kutili. Akuna tjaakatjinya iwoyu nlume tjaangabulayigwa. 
LUK.23.16+LUK.23.17	Ndizo, ndowonloba, ansunungula.”
LUK.23.18	Bathu bose bakamimila beti, “ngaabulawe nlume iwoyu! Mutisunungulile Bharabhasi!” 
LUK.23.19	Bharabhasi wakabe asungigwa kubulaya ne kumusa phandu mu nzi nkulu.
LUK.23.20	Ngoyemula kusunungula Jesu, Pilato kabakumbila kakale, 
LUK.23.21	koga bakamimilila mbeli beti “Mumbambule! Mumbambule!”
LUK.23.22	Gwe butatu kati kubali, “Nge kutini? Watjinyani? Andizombona nlandu, waangabulayigwa. Ndizo ndowonloba, ansunungula.”
LUK.23.23	Koga bakabe besimisa nge mahwi apezhugwi kuti abambugwe, ngono abo mahwi kakunda. 
LUK.23.24	Pilato kabadwa kati kuthamwe sekwa bakabe beshaka. 
LUK.23.25	Kasunungula nlume wakabe asungigwa pandusa bathu ne kubulaya, iye wabakabe beshaka, ngono kabapa Jesu kuyita tjabanoda.
LUK.23.26	Babhayani bakati beyenda na Jesu bakashangana na Simoni unodwa ku Sirene, wakabe engina edwa kuzhe kwe nzi nkulu, bakampikisa tjileyanyo ali shule kukwe.
LUK.23.27	Ngono bathu banji bakantobela, kose ne bakadzi bakabe bekuwa benlilila. 
LUK.23.28	Koga Jesu katendebuka, kati kubali, “Bakololokadzi be Jerusalema, musindililile, koga muzwililile, imwi ne bana benyu. 
LUK.23.29	Ngobe misi inowozha bathu yabanowoti, ‘Bakakombolegwa seni bakadzi basingathame bana ne zwibumbilo zwisakatongo senga, kose ne mazhamu asakatongo mwisa!’ 
LUK.23.30	Ipapo banowoti ku matombo, ‘Mutiwile,’ bakati ku matuthu ‘Mutivukidzile!’ 
LUK.23.31	Ha bathu beyita ikoku mu nti nnyolo, kowoyitikalani ha nti wawoma kene?”
LUK.23.32	Balume babili be zwigebeng'a, bakatogwabo kang'ompela naye kunobulawa. 
LUK.23.33	Bakati beswika pathu panodang'wa Ipepe tje Nsholo, bakambambula, kose ne zwigebeng'a, tjimwe ku luboko gwe luji tjimwe ku luboko gwe lumeshwe. 
LUK.23.34	Ngono Jesu kati, “Tate, mubazwiibhatigwe, ngobe abatoziba tjabanothama.”
LUK.23.34	Bakakobana zwiambalo zwizwe nge kukandila. 
LUK.23.35	Bathu bakama bakalingilila, koga bakulu be Bajuta bakankuwelela bakati, “Wakatjidza bamwe, ngaazwitjidze, ha ali Mesiya we Ndzimu, Nshalugwa wawo.”
LUK.23.36	Babhayani na ibobo ngono bakan'dadila. Bakampa nkumbi wakatyorowa, 
LUK.23.37	ngono bakati, “Ha uli She nkulu we Bajuta, uzwitjidze.”
LUK.23.38	Kwakabe kuna nkwalo wakakwagwa tjapezhugwi kukwe unoti, “OYU NDI SHE NKULU WE BAJUTA.”
LUK.23.39	Mmwe we zwigebeng'a zwakabambugwa mu tjileyanyo kantuka, kati, “Apa ate uli Mesiya kene? Uzwitjidze naswi utitjidze bo!”
LUK.23.40	Koga mmwe kantjemela eti, “Apa autotja Ndzimu se walobgwa shamu inofanana ne yaalobgwabo kene? 
LUK.23.41	Iswi kwakatilulwamila tolobgwa, ngobe towana mbhayilo wakafanila mishingo yedu. Koga nlume iwoyu akuna tjaatjinya.” 
LUK.23.42	Ipapo kati, “Jesu, mundikumbule ha muswika mu bushe gwenyu.”
LUK.23.43	Jesu kanshandula kati, “Ndolebesa ndoti, nasi unowobe nami mu Paradaisi.*”
LUK.23.44	Kwakabe kuli tjibaka tje masikati makulu, ngono kukabe zhalima mu shango yose kuswikila tjibaka tje matewuko, 
LUK.23.45	ngobe zhuba lakabe lati zwi. Tjisitili tje Bugalo* gwe Ndzimu tjikapaluka pakati kudwa pezhugwi kunoti pasi. 
LUK.23.46	Jesu kadanilila nge hwi gulu eti, “Tate, ndolonga meya yangu mu maboko enyu.” Kukati aleba ikoku kapela.
LUK.23.47	Kukati nlauli we babhayani bali zana ebona tjayitikala kakudza Ndzimu eti, “Tjoselele, iwoyu nlume wakabe asina nlandu.”
LUK.23.48	Kukati bathu bose bakabe bakubunganila kuwobona ikoku bebona tjashingikala, bakazhala buyendasi ngono bakayenda ku mizi yabo bakapuna mimoyo. 
LUK.23.49	Koga bose bakabe benziba kose ne bakadzi bakabe bantobela kudwa ku Galili, bakama thambgwana, bakalingilila zwithu izwezwi.
LUK.23.50	Ngono ngwenu kukabe kuna mmwe nlume unoyi Josefa wakabe edwa mu nzi we Arimateya, wakabe ali mmwe we makulukota e Bajuta, ngono ali nlume wakalulwama ana malebeswa. 
LUK.23.51	Iye wakabe asadumana nge nkumbulo nenge nshingo wabo. Wakabe akalindila bushe gwe Ndzimu. 
LUK.23.52	Nlume iwoyo wakayenda kuna Pilato ngono kakumbila Itumbu tja Jesu. 
LUK.23.53	Ipapo katjitulula, katjipetela nge jila katjilonga mu ikumbu tjakakopogwa mu shongwe, tjisina wakatongo biganyiwa mutjili. 
LUK.23.54	Lakabe lili Zhuba le Kubiganyidza, ngono Sabata labe lotangisa.
LUK.23.55	Bakadzi bakabe bazha na Jesu kudwa ku Galili bakatobela ngono bakabona ikumbu tja Jesu kose ne kubiganyiwa kukwe. 
LUK.23.56	Ipapo bakabgwilila kanyi kunolulwamisa motsha ne mafuta anonuhwa zwakanaka.
LUK.23.56	Koga bakanyaluluka nge Sabata kuyendidzana ne nlayo.
LUK.24.1	Kukati mu zhuba le kutanga mu tshipi, kutji mangwanana kwazo, bakadzi ibabo bakatola motsha wabakabe balulwamisa, bakayenda ku ikumbu. 
LUK.24.2	Bakawana bgwe lakabe lakazhalila nkoba we ikumbu lakakunguludzigwa kutjena ne ikumbu, 
LUK.24.3	koga bakati bengina mukati, bakasiwane itumbu. 
LUK.24.4	Bakati batjakakaabala ngekwa ikoku, balume babili bakaambala zwiambalo zwinopenya bakama pejo nabo. 
LUK.24.5	Ngotja kwabo, bakakotamisa misholo pasi, ipapo balume ibabo bakati kubali, “Ini mushaka ntjili mu bafi? 
LUK.24.6	Aapo ipapa wamuka. Kumbulani sekwa akamubudza, atji mu Galili eti, 
LUK.24.7	‘Nkololo we Nthu wakafanila alongwe mu maboko e batjinyi, abambugwe, koga mu zhuba le butatu amuke.’ ”
LUK.24.8	Ipapo bakakumbula matama awe. 
LUK.24.9	Ngono bakati beshanduka bedwa ku ikumbu, bakabudza bali gumi lina ung'ompela ne bamwe bose ikoku kose. 
LUK.24.10	Kwakabe kuli Mariya we Magadala na Joanna na Mariya mme ba Jakubo ne bamwe bakabe banabo, bakabudza batumwa ba Jesu ikoku. 
LUK.24.11	Koga bakasidume tjinolebgwa nge bakadzi ibabo, ngobe bekumbula kuti banoleba mazhambgwala. 
LUK.24.12	Koga Pita kamilika kalabukila ku ikumbu, kukati eshozhela, kabona matyila ali woga, ndizo kabgwilila akakaabadziwa nge tjashingikala.
LUK.24.13	Zhuba ilelo zwalo bamwe babili be badiyiwa bakabe beyenda ku nzi unoyi Emausi, thambo ingabe khilomitha dzili gumi kudwa ku Jerusalema. 
LUK.24.14	Bakabe bezuwa ngekwe zwithu zose izwezwi zwakabe zwashingikala. 
LUK.24.15	Bakati batjazuwa belebeleka ngekwe zwithu izwezwi, Jesu nge kukwe kazha, kabhatana zila nabo. 
LUK.24.16	Koga bakayitiwa kuti basinzibe. 
LUK.24.17	Kababhuzwa kati, “Moyenda muzuwa ngekweni kene?”
LUK.24.17	Bakama belingika bakafubala. 
LUK.24.18	Mmwe wabo unoyi Kileopasi kambhuzwa kati, “Apa ndiwe woga mwezi mu Jerusalema usingazibe zwithu zwakashingikala mazhuba iyawa kene?”
LUK.24.19	Kabhuzwa kati, “Zwithu zwipi?”
LUK.24.19	Bakadabila beti, “Ngekwa Jesu we Nazareta. Wakabe ali nlebesambeli, ana masimba makulu mu matama nenge mu mishingo mbeli kwe Ndzimu ne bathu bose. 
LUK.24.20	Bapirisiti bakulu ne balauli bedu bakan'yisa ku nlayo kuti asumikilisigwe lufu abambugwe. 
LUK.24.21	Koga takabe tigalabgwe kuti ndiye unowosunungula Iziraela. Nasi i zhuba le butatu zwithu zose izwezwi zwakashingikala. 
LUK.24.22	Pezhugwi kwa ikoku, bamwe bakadzi be goko ledu batitjenamisa. Bayenda ku ikumbu nasi kutji mangwanana kwazo, 
LUK.24.23	koga bakasiwane itumbu tjitje. Bashanduka bakatidwa bakati babona mbono ye batumwa be kudzimu beti, unotjila. 
LUK.24.24	Bamwe be bakabe banaswi bakayenda ku ikumbu, bakawana kuli se kwaleba bakadzi ibabo, koga iye bakasimbone.”
LUK.24.25	Kati kubali, “zwilengwe ndimwi, mononoka seni kugalamoyo tjakalebgwa nge balebesambeli! 
LUK.24.26	Apa kwakabe kusakafanila kuti Mesiya adziyidzike nge zwithu izwezwi, kuti ekongina mu gudzo lile kene?” 
LUK.24.27	Kakale katangisa kubatjenesela tjakalebgwa nge kukwe mu hwalo dzose dze Ndzimu, kutangisa mu hwalo dza Mushe ne hwalo dzose dze balebesambeli bose.
LUK.24.28	Ndizo kukati besedzela ku nzi wabakabe beyenda kuuli Jesu kayedza se unopindila mbeli. 
LUK.24.29	Koga bakankumbila beti, “Gala naswi, ngobe kwabe madekwana zhuba lamila.” Ndizo kangina kagala nabo. 
LUK.24.30	Ngono kati eja nabo katola tjiwunga, katjiyengemadza, katjipemula, kabapa itjo. 
LUK.24.31	Ipapo mesho abo kazhuka, ndizo bakanziba, koga kamila mu mesho abo. 
LUK.24.32	Bakabhuzwana beti, “Apa mimoyo yedu yabe isingapise mutili elebeleka naswi mu zila etitjenesela hwalo dze Ndzimu kene?”
LUK.24.33	Bakamilika tjinyolotjo bakabgwilila ku Jerusalema. Ikoko bakawana bali gumi lina ng'ompela bakakubungana ne bamwe badiyiwa 
LUK.24.34	ngono ibabo bakati, “Ku malebeswa! She bamuka, bazwilakidza kuna Simoni.”
LUK.24.35	Ipapo balume ibabo babili bakaleba tjashingikala mu zila ne sekwa banziba ndiko epemula tjiwunga.
LUK.24.36	Kukati batjalebeleka ngekwa ikoku, Jesu nge kukwe kama pakati kwabo, kati kubali, “Mbakiso ngaibe namwi.”
LUK.24.37	Koga Bakapaluka moyo, kakale bakatja bekumbula kuti banobona ipuku. 
LUK.24.38	Jesu kati kubali, “Ini mudziyidzika? Ini muna kududumwa mu mimoyo yenyu kene? 
LUK.24.39	Bonani maboko angu ne makumbo angu. Ndimi nge kwangu! Mundibhate mubone, ngobe ipuku atjina nyama ne mafupa, sekwa munobona imi ndinazo.”
LUK.24.40	Kati aleba ikoku kabalakidza maboko awe nenge makumbo awe. 
LUK.24.41	Kwakati batjakashatha kukulu bakatjenama, kakale basingadume tjabanobona kababhuzwa kati, “Muna tjinojiwa pano kene?” 
LUK.24.42	Bakampa thango ye hwobe yakagotjiwa, 
LUK.24.43	ngono kaitola kaija bakanlinga.
LUK.24.44	Kati kubali, “Etji nditjo tjandakamubudza nditji namwi nditi, zwithu zose zwakakwagwa nge kwangu mu nlayo wa Mushe ne mu hwalo dze balebesambeli ne mu lukwalo gwe Njimbo azwizofanila kuwila pasi.”
LUK.24.45	Ipapo kazhula mimoyo yabo kuti bahwisise hwalo dze Ndzimu. 
LUK.24.46	Kabadwa kati, “Nditjo tjakakwagwa kuyi, Mesiya unowodziyila, kamuka mu bafi nge zhuba le butatu, 
LUK.24.47	nenge kuti kushandukila matjinyo kwe bathu neku bazwiibhatigwa matjinyo, kowosumikigwa nge zina lile ku zwitjaba zose, kutangisa mu Jerusalema. 
LUK.24.48	Imwi mu batendeki be zwithu izwezwi. 
LUK.24.49	Ndowomuzhisila tjamakagadziwabgwe ndi Tate bangu, koga galani mu nzi nkulu kudzina mupiwa simba linodwa pezhugwi.”
LUK.24.50	Ipapo kabatungamila kanoti ku Bhetani, kamilidza maboko kabakombolela. 
LUK.24.51	Kukati atjabakombolela, kabasiya ngono katolegwa kudzimu.
LUK.24.52	Ipapo bakan'namata ngono bakabgwilila ku Jerusalema bakashatha kwazo. 
LUK.24.53	Ngono bakagala bali mu Ng'umba ye Ndzimu bekudza Ndzimu.
JHN.1.1	Mu kutangisa Dama lakabe lili yapo, ngono Dama lakabe lina Ndzimu kakale Dama lakabe lili Ndzimu. 
JHN.1.2	Lakabe lina Ndzimu mu kutangisa. 
JHN.1.3	Zwithu zose zwakathamiwa ndiye. Kuzhe kukwe akuna tjimwe tjakathamiwa tjisakathamiwa ndiye. 
JHN.1.4	Munli kwakabe kuna butjilo, butjilo guli tjedza tje bathu. 
JHN.1.5	Tjedza tjopenya mu zhalima, koga zhalima alizotjikunda.
JHN.1.6	Kwakabe kuna mmwe nlume atumwa nge Ndzimu, zina lile kuyi Johani, 
JHN.1.7	wakazhila kutendeka ngekwe tjedza itjetjo, kuti bathu bose bagalemoyo ndiye. 
JHN.1.8	Iye nge kukwe wakabe asi iye tjedza, koga, wakazha kuwopa butendeki* ngekwe tjedza itjetjo. 
JHN.1.9	Tjedza tje malebeswa tjinovonekela bathu bose tjakabe tjizha mu shango.
JHN.1.10	Wakabe ali mu shango, koga nenguba Ndzimu wakathama shango ndiye, shango aizonziba. 
JHN.1.11	Wakazha ku shango ya kanyi kukwe koga bathu ba kanyi kukwe bakasin'amutjile. 
JHN.1.12	Koga ibabo bakan'amutjila, bakagalamoyo mu zina lile, wakabapa fanilo dze kube bana be Ndzimu. 
JHN.1.13	Ibaba ate bakazwagwa nge lopa kene kuda kwe nyama,
JHN.1.14	Dama lakabe nthu, kagala pakati kwedu ana ngoni kwazo ne malebeswa. Takabona gudzo* lile, gudzo le Nkololo uyega wa Tate.
JHN.1.15	Johani wakapa butendeki nge kukwe, wakamimila eti, “Ndiye iwoyu wandakaleba nge kukwe nditi, ‘Iye unozha shule kwangu nkulu pandili, ngobe wakabe yapo ndi sathu abe yapo.’ ”
JHN.1.16	Ngobe ana ngoni njinji, wakatihwila ngoni epaphulula. 
JHN.1.17	Ndzimu wakatizhisila nlayo* ndi Mushe, koga ngoni ne malebeswa takazwipiwa ndi Jesu Kirisiti. 
JHN.1.18	Akuna ne nng'ompela wakatongo bona Ndzimu. Koga Nkololo uyega, ugele kubapa na Tate, ndiye wakazibisa Ndzimu bathu.
JHN.1.19	Ogu ndigo butendeki gwa Johani gwa akaleba tjibaka tje Bajuta tjabakantumila Bapirisiti ne Balevi* banodwa mu Jerusalema kuwombhuzwa kuti n'diyi ani.
JHN.1.20	Johani wakaleba, aazozwilandula; wakaleba eti, “Ate ndili imi Mesiya.”
JHN.1.21	Bakambhuzwa beti, “Ndiwe ani ngono? Ndiwe Elija?”
JHN.1.21	Johani kabashandula kati, “Aa, ate ndili Elija.”
JHN.1.21	Bakambhuzwa kakale bakati, “Ndiwe Nlebesambeli?”
JHN.1.21	Kabadabila kati, “Aa.”
JHN.1.22	Bakati kunli, “Ngono ndiwe ani? Utidabile kuti naswi tinobudza batituma. Ukatini nge kuko?”
JHN.1.23	Johani kadabila nge matama a Isaya nlebesambeli eti,
JHN.1.23	“Ndimi hwi le unodanilila mu tjilambanyika eti,
JHN.1.23	‘Tambunudzani zila ya She.’ ”
JHN.1.24	Bamwe be Bafarasi,* bakabe batumwa 
JHN.1.25	baka mbhuzwa beti, “Ha usi Mesiya, usi Elija kene nlebesambeli, ini udubika bathu?”
JHN.1.26	Johani kabadabila kati, “Ndomudubika nge vula, koga pakati kwenyu kumile mmwe wamusingazibe. 
JHN.1.27	Ndiye unozha shule kwangu, iye wandisakalizana kusunungula mitjili ye khwebana dzidze.”
JHN.1.28	Oku kwakabe kushingikala mu Bhetani seli kwe gwizi gwe Jorodani, Johani kwaakabe edubikako.
JHN.1.29	Tjimuka, Johani kabona Jesu ezha kunli, ngono kati, “Bonani Pkhwizana ye Ndzimu iyo inodusa tjibi tje shango! 
JHN.1.30	Oyu ndiye wandakaleba nge kukwe nditi, ‘Kuna nlume unowozha shule kwangu, koga nkulu pandili, ngobe wakabepo kunditangila.’ 
JHN.1.31	Imi nge kwangu ndakabe ndisinganzibe, koga ndakazha ndidubika bathu nge vula kuti ndizo azibgwe nge Baiziraela.”
JHN.1.32	Johani kapa butendeki eti, “Ndakabona Meya ideluka se njiba idwa kudzimu, ngono ikagala pezhugwi kukwe. 
JHN.1.33	Ndakabe ndisinganzibe, koga iye wakandituma kuwodubika nge vula wakati kundili, ‘Iye waunowobona Meya ideluka igala pezhugwi kukwe, ndiye unowodubika nge Meya yakayengemala.’ 
JHN.1.34	Ndakambona ngono apa butendeki kuti ndiye Nkololo we Ndzimu.”
JHN.1.35	Tjimuka kakale Johani kabe ali mile ne badiyiwa babe babili, 
JHN.1.36	ngono kati ebona Jesu epinda kati, “Bonani Pkhwizana ye Ndzimu!”
JHN.1.37	Ibabo badiyiwa babili bakahwa eleba ikoku, ngono bakatobela Jesu. 
JHN.1.38	Jesu katjebuka, kababona bakantobela, ngono kababhuzwa kati “Moshakani?”
JHN.1.38	Bakati kunli, “Rabhi*” Kodwa kuti N'diyi. “Mogala ngayi?”
JHN.1.39	Kabadabila kati, “Izhani mubone.” Bakayenda bakanobona paakabe egala, ngono bakashwa masikati iyawo wose naye; tjakabe tjingabe tjibaka tje bunna matewuko.
JHN.1.40	Mmwe we babili bakahwa Johani elebeleka bakatobela Jesu ndi Enduru nnung'una wa Simoni Pita. 
JHN.1.41	Tje kutanga Enduru wakanoshaka nkulu uwe Simoni ngono kan'dwa kati, “Tawana Mesiya” Kodwiwa kuti Kirisiti. 
JHN.1.42	Kayisa Simoni kuna Jesu. Jesu kanlinga kati kunli, “Ndiwe Simoni nkololo wa Johani ngono unowodang'wa Kefasi.” Kefasi ndilo zwalo Pita, kodwiwa shongwe.
JHN.1.43	Tjimuka Jesu kayenda ku Galili. Kawana Filipo ngono kati kunli, “Unditobele!” 
JHN.1.44	Filipo wakabe edwa ku Bhetisaida, kanyi kwa Enduru na Pita. 
JHN.1.45	Filipo kabona Natanaele ngono kambudza kati, “Tambona iye wakalebgwa ndi Mushe mu lukwalo gwe nlayo ne mu hwalo dze balebesambeli.* Iye Jesu we Nazareta nkololo wa Josefa.”
JHN.1.46	Natanaele kabhuzwa kati, “Apa kuna tjibuya tjingadwa mu Nazareta kene?” Filipo kadabila eti, “Izha ubone.”
JHN.1.47	Kukati Jesu ebona Natanaele ezha kunli, kati, “Bonani, woyu ndiye N'iziraela wakwako, usingabhuzwiwe.”
JHN.1.48	Natanaele kambhuzwa kati, “Mondiziba tjini?”
JHN.1.48	Jesu kan'dabila eti, “Ndakubona utjikusi kwe mpaya, Filipo asathu kawokudana.”
JHN.1.49	Natanaele kanshandula eti, “N'diyi, mu Nkololo we Ndzimu, mu She nkulu we Iziraela!”
JHN.1.50	Jesu kati kunli, “Unogalamoyo koga, ngobe ndakubudza kuti ndakubona utjikusi kwe mpaya. Utjawobona zwithu zwikulu kupinda izwezwi!” 
JHN.1.51	Kabuya kati kunli, “Ndolebesa tjose ndoti kumuli, mowobona kudzimu kuzhuka ne batumwa be Ndzimu betathila pezhugwi kakale bedelukila pasi mu Nkololo we nthu.”
JHN.2.1	Mu zhuba le butatu kwakabe ne nzano we bukwe mu nzi we Kana mu ntuthu we Galili. Mme ba Jesu bakabe bali yapo ku nzano iwoyo. 
JHN.2.2	Jesu ne badiyiwa* babe bakabe bakokiwabo ku bukwe igogo. 
JHN.2.3	Kukati nkumbi we zhambi wapela, mme ba Jesu bakati kuna Jesu, “Bapelegwa nge nkumbi.”
JHN.2.4	Jesu kabashandula eti, “Mme, apa moti nditini kene? Tjibaka tjangu atjithu tjikaswika.”
JHN.2.5	Mmeyabe bakati ku balanda, “Mushinge tjimwe ne tjimwe tjaanowomubudza.”
JHN.2.6	Kwakabe kwakabigwa hali dzili tathatu dze ntapkhwi hwulu hwulu dze nthamo wakabe ushingisisiwa mu kuzwitjenapadza nge mpanga we Bajuta. Imwe ne imwe yakabe ili hwulu kwaingazhadziwa dzilitha dze vula dzili zana ling'ompela (100). 
JHN.2.7	Jesu kadwa balanda kati, “Zhadzani hali idzedzi nge vula.” Bakadzizhadza tupu! 
JHN.2.8	Ipapo kabadwa kati, “Tjelani vula iyeyi nge nkombe muyise ku n'yendisi we nshingo.” Ndizo bakaiyisa. 
JHN.2.9	N'yendisi we nshingo kati elabila vula iyeyo, ikabe yashanduka yabe nkumbi. Kukati se akabe asingazibe kuti nkumbi iwoyu wadwa ngayi, nenguba balanda ibo bakabe beziba kwawakadwa, kadanila nloboli ntome 
JHN.2.10	ngono kati kunli, “Kwagala kupiwa bathu nkumbi unozipa kutanga, bakati bang'wa kunjinji bakakowopiwa nkumbi usingazipe shule. Koga iwe wabiga nkumbi unozipa kuswikila ngwenu!”
JHN.2.11	Jesu wakathama itjetji tjilakidzo
JHN.2.12	Shule kwa ikoku kadelukila ku Kapenaume, iye na mmeyabe ne banung'una babe ne badiyiwa babe, bakanogala ikoko mazhuba mashomanana.
JHN.2.13	Nzano we Bajuta we Kupinda pezhugwi* wakabe wabe pejo, ndizo Jesu kayenda ku Jerusalema. 
JHN.2.14	Kawana bathu betengesa ng'ombe ne pkhwizi ne ngurukuku mu bhakasa le Ng'umba ye Ndzimu ne bakabe betenganya mari bali gele pa tafuli. 
JHN.2.15	Kathama rwabha ye nsungo ngono kabatatila kuzhe kwe bhakasa le Ng'umba ye Ndzimu, kose pkhwizi ne ng'ombe, katebula mari e batenganyi be mari kapitula tafuli dzabo. 
JHN.2.16	Kadwa ibabo bakabe betengesa ngurukuku kati, “Dusani zwithu izwezwi ipapa muletje kuthama Ng'umba ya Tate matengeselo!” 
JHN.2.17	Badiyiwa babe bakakumbula tjakakwagwa mu hwalo* dze Ndzimu kuyi, “Kutukutilila ng'umba yenyu kowondija.”
JHN.2.18	Ipapo Bajuta bakan'dwa bakati, “Nditjipi tjilakidzo tjaungathama kulakidza ndaulo ye kuthama zwithu izwezwi?”
JHN.2.19	Jesu kashandula eti, “Kolomodzani Ng'umba iyeyi ye Ndzimu, ngono ndoyimusa mu mazhuba matatu.”
JHN.2.20	Bajuta ndizo bakati, “Kwakatola makole ali makumi manna ana matathatu kubaka Ng'umba iyeyi, ngono iwe ukati unowoyimusa mu mazhuba matatu kene?”
JHN.2.21	Koga Ng'umba ye Ndzimu yaakabe eleba nge kwayo wakabe edwa mbili uwe. 
JHN.2.22	Kukati asinomusiwa mu bafi, badiyiwa babe bakakumbula tjaakaleba, ndizo bakagalamoyo mu hwalo dze Ndzimu ne tjakalebgwa ndi Jesu.
JHN.2.23	Kukati atjimu Jerusalema mu Nzano we Kupinda pezhugwi,* banji bakagalamoyo mu zina lile bebona zwilakidzo zwaakabe ethama. 
JHN.2.24	Koga Jesu wakabe asingabagalebgwe ngobe wakabe eziba bathu bose. 
JHN.2.25	Wakabe asingashake kulebelekegwa nge nthu, ngobe eziba tjimu nkumbulo we nthu.
JHN.3.1	Kwakabe kuna nlume we Nfarasi edang'wa Nikodemo, ali ntungamili we Bajuta. 
JHN.3.2	Nikodemo wakazha kuna Jesu busiku kati kunli, “N'diyi, toziba kuti u n'diyi wakadwa ku Ndzimu, ngobe akuna ungathama zwilakidzo zwaunothama ha Ndzimu usimile naye.”
JHN.3.3	Jesu kanshandula eti, “Ndolebesa tjose nditi kukuli, kuzhe kwe kuti nthu azwagwe butshwa, aangabone bushe* gwe Ndzimu.”
JHN.3.4	Nikodemo kabhuzwa kati, “Nthu wakwegula ungazwagwa tjini? Apa ungangina gwe bubili mu ntumbu wa mmeyabe kuti azwagwe?”
JHN.3.5	Jesu kanshandula eti, “Ndolebesa tjose nditi kukuli, kuzhe kwe kuti nthu azwagwe nge vula nenge meya, aangangine mu bushe gwe Ndzimu. 
JHN.3.6	Tjazwagwa nge nyama i nyama, tjazwagwa nge meya. 
JHN.3.7	Usitjename, ngobe ndikudwa nditi wakafanila kuti uzwagwe butshwa. 
JHN.3.8	Phepo inohwuhwudzila kwainoda, unohwa nsindo wayo, koga autoziba kwainodwa kene kwainoyenda. Kwakajalobo mu mmwe ne mmwe wazwagwa nge Meya.”
JHN.3.9	Nikodemo kambhuzwa eti, “Kungashingikala tjini ikoku?”
JHN.3.10	Jesu kambhuzwa kati, “Apa u n'diyi mu Iziraela koga autoziba ikoku kene? 
JHN.3.11	Ndolebesa tjose nditi kukuli, iswi toleba ngekwe tjatinoziba kakale tobika ngekwe tjatabona, koga amutoamutjila tjatinobika. 
JHN.3.12	Apa ha ndakamubudza nge zwithu zwe shango mukasidume, mowoduma tjini ha ndimubudza ngekwe zwe kudzimu wali? 
JHN.3.13	Koga akuna wakatongo tathilila kudzimu kuzhe kwa iye wakadeluka edwa kudzimu, iye Nkololo we nthu.”
JHN.3.14	Koga Mushe sekwa akamilidza nyoka mu tjilambanyika ne Nkololo we nthu wakafanila kumilidzigwabo pezhugwi, 
JHN.3.15	kuti kene ali ani unogalamoyo munli abe ne butjilo gusingapele. 
JHN.3.16	Ngoti Ndzimu wakada shango ino kungapongapo kwawakapa Nkololo wawo uyega kuti kene ali ani unogalamoyo munli asitongofa, koga abe ne butjilo gusingapele. 
JHN.3.17	Ngoti Ndzimu auzotuma Nkololo wawo mu shango kuwoyisumikilisa, koga wakantuma kuti shango itjidziwe ndiye.
JHN.3.18	Iye unogalamoyo munli aazosumikilisiwa, koga iye usingagalemoyo wakasumikilisiwa kale, ngobe aazogalamoyo mu zina le Nkololo uyega we Ndzimu. 
JHN.3.19	Kusumikilisiwa ndihwoku, tjedza tjakazha mu shango, koga bathu bakada zhalima mu bumo gwe tjedza, ngobe mishingo yabo ili mibi. 
JHN.3.20	Mmwe ne mmwe unothama bubi nge unoshima tjedza, kakale aatozha mu tjedza, ngobe mishingo iye ingabhudila patjena. 
JHN.3.21	Koga iye unoshinga malebeswa unozha mu tjedza kuti ndizo kuboneke kuti mishingo iye yakashingigwa mu Ndzimu.
JHN.3.22	Shule kwa ikoko, Jesu ne badiyiwa babe bakabhudila mu shango ye Judiya, kwaakapitsha tjibaka nabo edubika bathu. 
JHN.3.23	Johani na iyebo wakabe edubika mu Enoni, pejo ne Salima, ngobe kwakabe kuna vula njinji ikoko. Bathu bakabe bezha kunli, ngono bedubikiwa. 
JHN.3.24	Johani wakabe asathu kalongwa mu ng'umba ye busungwa mu tjibaka itjetjo.
JHN.3.25	Ipapo kukabe ne kunyanyayidzana pakati kwe badiyiwa ba Johani ne mmwe Njuta ngekwe tjenapadzo. 
JHN.3.26	Ngono bakazha kuna Johani bakati, “N'diyi, nlume ihwouje wamakabe munaye seli kwe gwizi gwe Jorodani wamakaleba nge kukwe, wodubikabo ngwenu, ngono mmwe ne mmwe woyenda kunli.”
JHN.3.27	Johani kabashandula eti, “Akuna ungabe ne tjimwe kuzhe kwe tjaapiwa tjidwa kudzimu. 
JHN.3.28	Imwi nge kwenyu muna butendeki gwe kuti ndakati, ‘Andite ndili imi Mesiya, koga ndakatumwa kuzha mu shango mbeli kukwe.’ 
JHN.3.29	Una nlongo nkwasha, nzwalani we nkwasha unobe ali mile ipapo akahwilila unoshatha kwazo ha ehwa hwi le nkwasha. Ndizo kushatha kwangu kwazhadzisika. 
JHN.3.30	Iye wakafanila kudziwa, imi ayisiwa pasi.”
JHN.3.31	Iye unodwa pezhugwi upezhugwi kwa bose. Iye unodwa mu shango nge we shango unoleba nge zwe shango, koga iye unodwa kudzimu upezhugwi kwabo bose. 
JHN.3.32	Unotendeka ngekwe tjaakabona nenge tjaakahwa, koga akuna unoamutjila butendeki gugwe. 
JHN.3.33	Iye unoamutjila butendeki gugwe unolakidza kuti Ndzimu ulebeswa. 
JHN.3.34	Iye wakatumwa nge Ndzimu unoleba matama e Ndzimu, ngobe Ndzimu unompa Meya nge buzhalo. 
JHN.3.35	Tate banoda Nkololo wabo, ndizo bakampa zwithu zose. 
JHN.3.36	Iye unogalamoyo mu Nkololo una butjilo gusingapele, koga iye usingahwilile Nkololo aatowobe ne butjilo, koga bushongola gwe Ndzimu gupezhugwi kukwe.
JHN.4.1	Kwakati She basinoziba kuti Bafarasi* bakahwa kuti Jesu unodubika kakale unothama badiyiwa banji kupinda Johani, 
JHN.4.2	(nenguba, Jesu nge kukwe akabe asingadubike bathu, badiyiwa babe ndibo bakabe bedubika.) 
JHN.4.3	Ndizo Jesu kabhuda mu Judiya kabgwilila ku Galili. 
JHN.4.4	Ngono wakabe akafanila pinda akapalama ntuthu we Samariya.
JHN.4.5	Ndizo kangina nge nzi we Samariya unoyi Sikari, pejo ne nnda wakabe wapiwa Josefa ndi tate babe Jakubo. 
JHN.4.6	Tshime la Jakubo lakabe lili ipapo, ngono Jesu kati anyadziwa nge gwendo kagala pasi pa hwunde ne tshime. Kwakabe kuli nge tjibaka tje masikati makulu.
JHN.4.7	Ngono kukazha nkadzi we Nsamariya kuwotjela vula, ngono Jesu kan'dwa kati, “Undipebo vula nding'we.” 
JHN.4.8	Badiyiwa babe bakabe bayenda kutenga zojiwa ku nzi.
JHN.4.9	Nkadzi iwoyo kanshandula eti, “Ungandikumbila vula tjini wali, iwe uli Njuta, imi ndili nkadzi we Nsamariya kene?” Bajuta abatoshingidzana ne Basamariya.
JHN.4.10	Jesu kanshandula eti, “Ha wabe uziba tjipo tje Ndzimu ne nge kuti ndiani iwoyu unokukumbila vula, unobe wakumbila vula kunli, unobe akupa vula ye butjilo.”
JHN.4.11	Nkadzi kan'dabila eti, “Tate bangu, amuna tjamungatjela nditjo, ngobe tshime ileli lakangina, ngono imwi moiwana ngayi iyeyo vula ye butjilo kene? 
JHN.4.12	Apa imwi mu nkulu pana tate bedu Jakubo bakatipa tshime ileli kene, labakang'wa mulili ne bana babo nenge zwithuwo zwabo?”
JHN.4.13	Jesu kadabila eti, “Iye unong'wa vula iyeyi unowobe ne nyota kakale, 
JHN.4.14	koga iye unowong'wa vula yandinowompa aatowopapha kabe ne nyota kakale. Ngobe vula yandinowompa, inowobe nsenya munli unowodwilila vula inowompa butjilo gusingapele.”
JHN.4.15	Nkadzi kati kunli, “Tate bangu, mundipe vula iyeyo kuti ndisitjabe ne nyota kakale, kakale ndisitjabuye awotjela vula ngeno.”
JHN.4.16	Jesu kan'dwa kati, “Yenda unodana nlume uwo ubuye naye.”
JHN.4.17	Nkadzi kanshandula eti, “Andina nlume.”
JHN.4.17	Jesu kan'dwa kati, “Unolebesa ha uti auna nlume. 
JHN.4.18	Wakabe ne balume bali bashanu, nlume waunaye ngwenu ate ali uwo. Wandibudza malebeswa.”
JHN.4.19	Nkadzi kati kunli, “Tate bangu, ndobona kuti mu nlebesambeli. 
JHN.4.20	Botate bedu bakabe benamata Ndzimu pezhugwi kwe dombo ileli, koga imwi Bajuta mukati bugalo gwa takafanila kunamata Ndzimu i Jerusalema.”
JHN.4.21	Jesu kati kunli, “Galamoyo mundili, kowozha tjibaka tje kuti Tate basinamatigwe pezhugwi kwe dombo ileli kene iko ku Jerusalema. 
JHN.4.22	Imwi Basamariya monamata tjamusingazibe, koga iswi tonamata tjatinoziba, ngobe jidzo lodwa ku Bajuta. 
JHN.4.23	Koga tjibaka tjozha na iko tjaswika kale, tjinowoti banamati be malebeswa bakanamata Tate nge Meya ne nge malebeswa, ngoti ndibo banamati banoshakwa ndi Tate. 
JHN.4.24	Ndzimu Meya, ngono ibabo banounamata bakafanila kuunamata nge Meya nenge malebeswa.”
JHN.4.25	Nkadzi kan'dwa kati, “Ndoziba kuti Mesiya, unodang'wa Kirisiti unowozha, ngono ha ezha unowotitjenesela zwithu zose.”
JHN.4.26	Jesu kan'dwa kati, “Imi ndinolebeleka nawe, ndi iye wandili iye”
JHN.4.27	Nge tjibaka itjetjo badiyiwa ba Jesu bakabuya kwabakabe bayenda, bakatjenama bewana elebeleka ne nthu we tjikadzi. Koga akuna wakabhuzwa nkadzi iwoyo kuti, “Unoshakani?” Kene wakabhuzwa Jesu kuti, “Ini ulebeleka ne nkadzi iwoyo?”
JHN.4.28	Ipapo nkadzi kasiya shabana iye ye vula kabgwilila ku nzi ngono kati ku bathu, 
JHN.4.29	“Izhani mubone nlume wandibudza tjimwe ne tjimwe tjandakashinga. Apa ungabe ali iye Mesiya kene?” 
JHN.4.30	Bathu bakabhuda mu nzi bakayenda kuna Jesu.
JHN.4.31	Nge tjibaka itjetjo badiyiwa babe bakabe benkumbila beti, “N'diyi, ijani tjimwe!”
JHN.4.32	Koga kabadabila eti, “Ndina zojiwa zwandinoja zwamusingazibe.”
JHN.4.33	Badiyiwa bakabhuzwana beti, “Kungabe kuna mmwe wabazhisila zojiwa kene?”
JHN.4.34	Jesu kabadwa kati, “Zojiwa zwangu hwushinga kuda kwe wakandituma nge kupedzisa nshingo uwe. 
JHN.4.35	Apa imwi amutoti, ‘Kwasala mwedzi minna kuti kuvung'we mathunde kene?’ Koga imi ati, tongo poselani mesho ku minda, mubone mathunde sekwa akabidwa, atjilinda kuvung'wa! 
JHN.4.36	Iye unovuna unoamutjila ndipo, ekubunganyila mathunde mu butjilo gusingapele, kuti ndizo ndzwali ne nvuni bashathe bose. 
JHN.4.37	Ndizo malebeswa matama anoti, ‘Mmwe unodzwala, ngono kovuna upoga.’ 
JHN.4.38	Ndakamutuma kunovuna pamusakashinga, kuna bakabe bashinga, imwi makavuna mu masimba abo.”
JHN.4.39	Bunji gwe Basamariya mu nzi iwoyo bakagalamoyo muna Jesu, nge butendeki gwe nkadzi iwoyu ngobe wakabe ati, “Wandibudza tjimwe ne tjimwe tjandakashinga.” 
JHN.4.40	Ngono kwakati Basamariya bazha kuna Jesu, bakankumbila kuti agale nabo, ngono kagala nabo mazhuba mabili.
JHN.4.41	Bunji gumwe gwe bathu gwakagalamoyo ngekwe matama a Jesu. 
JHN.4.42	Bakati ku nkadzi, “Togalamoyo ngwenu, ngono kusi nge kuhwa tjawaleba, koga kuli nge tjatazwihwigwa nge kwedu, totjiziba kuti ndiye tjose Ntjidzi we shango.”
JHN.4.43	Shule kwe mazhuba iyawo mabili kayenda ku Galili, 
JHN.4.44	ngobe iye Jesu nge kukwe wakabe aleba eti, “Nlebesambeli aatokudziwa mu shango ya kanyi kwabo.” 
JHN.4.45	Kukati eswika mu Galili, bathu baikoko bakan'amutjila, ngobe bakabe bayenda ku Jerusalema ku nzano, ngobe bakabebabona tjimwe ne tjimwe tjaakashinga mu nsi we nzano.
JHN.4.46	Ipapo Jesu kabgwilila ku nzi we Kana mu ntuthu we Galili, kwaakabe atongo shandula vula ikabe nkumbi. Kwakabe kuna nlume ali Gulukota wakabe egwaligwa nge nkololo uwe ali mu Kapenaume. 
JHN.4.47	Kati ehwa kuti Jesu wazha ku Galili edwa ku Judiya, kayenda kunli kankumbila kuti azhe kuwopodza nkololo uwe wakabe abe pejo ne lufu. 
JHN.4.48	Jesu kati kunli “Kuzhe kwe kuti mubone zwilakidzo ne mishingo ye matjenamiso amungagalemoyo kene?”
JHN.4.49	Gulukota ilelo likadabila liti, “She, izhani mwanangu asathu kafa.”
JHN.4.50	Jesu kati kunli, “Yenda, nkololo uwo unowotjila!”
JHN.4.50	Kagalamoyo matama a Jesu kayenda kanyi. 
JHN.4.51	Kati ali mu zila ebgwilila kanyi kashangana ne balanda babe bakambudza kuti nkololo uwe unotjila.
JHN.4.52	Kababhuzwa kuti nkololo uwe wapodziwa nge tjibaka tjipi, ngono bakan'dabila beti, “Luzhazhamo gwakabhuda munli madekwe mu tjibaka tje matewuko e zhuba.” 
JHN.4.53	Ipapo tate babe bakakumbula kuti nditjo tjibaka tjaakadwiwa ndi Jesu kati, “Nkololo uwo unowotjila.” Ndizo iye ne be nsha uwe bose bakagalamoyo.
JHN.4.54	Itjetji tjilakidzo tje bubili tjakathamiwa ndi Jesu abuya ku Galili edwa ku Judiya.
JHN.5.1	Shule kwa ikoku Jesu kayenda ku Jerusalema ku nzano we Bajuta. 
JHN.5.2	Mu nzi we Jerusalema pejo ne nkoba we pkhwizi kuna dziba lakakombeledziwa nge matenga mashanu e mitutshi, mu lulimi gwe Tjihebheru lodang'wa kuyi Bhetizada.
JHN.5.3+JHN.5.4	Ipapo kwakabe kuna bagwele banjinji balilele, kwakashangana mapofu ne zwilema ne bakalobgwa nge gulukadzi.
JHN.5.5	Mmwe nlume wakabe ali ipapo wakabe ana makole ali makumi matatu ana zhanakadzi egwala. 
JHN.5.6	Jesu kati embona alilele ipapo, kaziba kuti wakabe ne tjibaka tjilefu ali mu tjimo itjetjo, ngono kambhuzwa kati, “Apa unoshaka podziwa kene?”
JHN.5.7	Nlume iwoyu wakabe egwala kan'dabila eti, “Tate bangu, andina iye ungandilonga mu dziba ha vula ikodzongeka, ndoti nditjagwisa kungina, atangigwa ne mmwe.”
JHN.5.8	Jesu kati kunli, “Milika utole thobo iyo uyende.” 
JHN.5.9	Tjinyolotjo nlume iwoyu kapola, katola thobo iye kayenda.
JHN.5.9	Ikoku kwakashingikala mu nsi we Sabata.* 
JHN.5.10	Ndizo Bajuta bakati ku nlume iwoyu wapodziwa, “Nasi i Sabata, ate kuli mu nlayo kuti usenge thobo iyo.”
JHN.5.11	Kabashandula eti, “Nlume wandipodza wandidwa kati, ‘Tola thobo iyo uyende.’ ”
JHN.5.12	Bakambhuzwa beti, “Ndiani iwoyo nthu wakudwa eijalo?”
JHN.5.13	Koga kasizibe kuti ndiani, ngobe kwakabe kuna bathu banjinji ipapo, ngono Jesu wakabe ayenda.
JHN.5.14	Shule kwe tjibaka Jesu kan'wana mu Ng'umba ye Ndzimu, ngono kan'dwa kati “Wapodziwa, utjiletjedza kutjinya, kuti usishingikaligwe nge tjinopinda itjetji.”
JHN.5.15	Iwoyu nlume kayenda kanobudza Bajuta kuti wapodziwa ndi Jesu. 
JHN.5.16	Ndizo bakatangisa kusala Jesu shule bendziyidza, ngobe wakabe ethama zwithu izwezwi nge nsi we Sabata. 
JHN.5.17	Jesu kabadwa kati, “Tate batjashinga na ngwenu kose, ngono namibo ndoshinga.”
JHN.5.18	Ngekwa ikoku Bajuta bakazwimisila tjose kumbulaya, ngobe wakabe atjuluka nlayo we Sabata kakale edana Ndzimu eti Tate, ezwilizanya ne Ndzimu.
JHN.5.19	Jesu kabadabila eti, “Ndolebesa tjose ndoti kumuli, Nkololo aana tjaangashinga nge kukwe, kuzhe kwe tjaabona tjishingwa ndi Tate babe. Tjinoshingiwa ndi Tate ne Nkololo unotjishingabo. 
JHN.5.20	Ngobe Tate banoda Nkololo ndizo banonlakidza kose kwabanothama; ngono banowonlakidza mishingo mikulu pana iyeyi, kuti mukaabale. 
JHN.5.21	Koga sa Tate bemusa bafi bebapa butjilo, Nkololo unotjidzabo baanoda. 
JHN.5.22	Tate abana wabanosumikilisa, koga bakapa Nkololo wabo fanilo dzose dze kusumikilisa, 
JHN.5.23	kuti ndizo bose bakudze Nkololo sekwa banokudza Tate. Iye usingakudze Nkololo aatokudza Tate ibo bakantuma.
JHN.5.24	“Ndolebesa tjose ndoti kumuli, iye unohwa dama langu kagalamoyo muna iye wakandituma, unowowana butjilo gusingapele. Aatjowowang'wa nlandu, koga wapinda mu lufu wangina mu butjilo. 
JHN.5.25	Ndolebesa tjose ndoti kumuli, tjibaka tjozha, na iko tjatjiswika tje kuti bafi bahwe hwi le Nkololo we Ndzimu, ngono ibabo banowolihwa banowotjila. 
JHN.5.26	Se Tate bana masimba ekupa butjilo, bakapa Nkololo kube ne masimba ekupa butjilo na iyebo. 
JHN.5.27	Bakampa simba le kusumikilisa, ngobe ali iye Nkololo we nthu. 
JHN.5.28	Musitjenamile ikoku, ngobe tjibaka tjozha tje kuti bose bamu zwikumbu bahwe hwi lile, 
JHN.5.29	ngono babhude mu zwikumbu zwabo, ibabo bakashinga ndulamo* banowomukila mu butjilo, bakashinga mbipo banowomukila kubong'wa nlandu.
JHN.5.30	“Akuna tjandingashinga nge kwangu, ndosumikilisa sekwa ndabudziwa nge Ndzimu, ndizo kusumikilisa kwangu kwakalulwama, ngobe anditoshaka kushinga kuda kwangu, ndoshinga kuda kwa iye wakandituma.
JHN.5.31	“Ha ndizwitendekela nge kwangu, butendeki gwangu ate guli malebeswa. 
JHN.5.32	Koga kuna mmwe unotendeka nge kwangu, ngono ndoziba kuti butendeki gugwe nge kwangu malebeswa. 
JHN.5.33	Makatuma bathu kuna Johani, ngono katendeka ngekwe malebeswa. 
JHN.5.34	Ate kuli kuti ndimilile butendeki gwe bathu nge kwangu koga, ndoleba ikoku kuti mutjidziwe. 
JHN.5.35	Johani wakabe ali luvone gunothuta kakale gunopenya, ngono imwi makada kushathila tjedza tjitje kwe tjibaka tjifupi. 
JHN.5.36	Ndina butendeki bukulu pana gwa Johani. Mishingo yandakapiwa ndi Tate kuti ndiipeleledze, iyo mishingo iyeyi yandinoshinga, inotendeka nge kwangu kuti Tate bakandituma. 
JHN.5.37	Na ibo Tate bakandituma, bakatendeka nge kwangu. Amuthu mukatongo hwa hwi labo kene kuli kubona mbumbiko yabo, 
JHN.5.38	kakale makashayila hanya dama labo, ngobe amutogalabgwe muna iye wabakatuma. 
JHN.5.39	Mozwidiya hwalo dze Ndzimu makasimisa ngobe mokumbula kuti muna butjilo gusingapele mudzili. Ngono ndidzo dzinotendeka nge kwangu, 
JHN.5.40	koga molamba kuzha kundili kuti muwane butjilo.
JHN.5.41	“Anditoamutjila gudzo kudwa mu bathu, 
JHN.5.42	koga ndomuziba. Ndoziba kuti amuna ludo gwe Ndzimu mumuli. 
JHN.5.43	Ndakazha nge zina la Tate, koga amutondiamutjila; koga ha mmwe ezwizhigwa nge zina lile, iye mowon'amutjila. 
JHN.5.44	Mungagalamoyo tjini muda kukudzana, koga musingagwise kuwana kukudziwa kunodwa ku Ndzimu, iwo uwoga kene? 
JHN.5.45	Musikumbule kuti ndimi ndinowomutilika nlandu mbeli kwa Tate. Mushe wamakagalabgwe, ndiye unowomutilika nlandu. 
JHN.5.46	Ha makabe magalamoyo muna Mushe, mobe mugalamoyo ne mundili, ngobe wakakwala nge kwangu. 
JHN.5.47	Koga se musingagalemoyo tjaakakwala, mungagalamoyo tjandinoleba tjini?”
JHN.6.1	Kudwa ipapo, Jesu katjulukila seli kwe gungwa gwe Galili linodang'wa kakale gungwa gwe Tibheriyasi. 
JHN.6.2	Ngono wakatobegwa nge mbunga nkulu we bathu, ngobe bakabe babona zwilakidzo zwizwe zwe kupodza bagwele. 
JHN.6.3	Jesu katatha dombo kagala pasi ne badiyiwa babe. 
JHN.6.4	Nzano we Bajuta we Kupinda pezhugwi wakabe wabe pejo. 
JHN.6.5	Ngono Jesu wakati emilidza mesho kabona mbunga we bathu uzha kunli, ndizo kadwa Filipo kati, “Towobatengela ngayi tjiwunga kuti baje?” 
JHN.6.6	Wakabe ebhuzwa ikoku kulika Filipo, ngobe iye nge kukwe wakabe eziba tjaanowoshinga.
JHN.6.7	Filipo kanshandula eti, “Tjiwunga tje themba ye mari* e siliva ali mazana mabili (200) atjingalizane kuti mmwe ne mmwe wabo alabile.”
JHN.6.8	Mmwe we badiyiwa babe unoyi Enduru, nnung'una wa Simoni Pita kati kunli, 
JHN.6.9	“Kuna mbisana ipapa una zwiwunga zwe bhali* zwitukununu zwishanu ne hwobe tukununu dzili mbili; koga azwingalizane bathu ibaba bose.”
JHN.6.10	Jesu kabadwa kati, “Gadzani bathu pasi.” Kwakabe kuna dishwa njinji ipapo. Ngono balume bali zwiwulu zwili zwishanu bakagala pasi. 
JHN.6.11	Jesu katola zwiwunga izwezo, kati aboka kazwikobela bathu ibabo bakabe bali gele pasi. Kapapha kabokela hwobe, ngono bose bakawana kwakabalizana. 
JHN.6.12	Kukati baguta bose, kati ku badiyiwa babe, “Kubunganyani mamburumburu asala, kuti kusibe ne tjinotebugwa.” 
JHN.6.13	Ipapo bakaakubunganya wose bakazhadza seme dzili gumi lina mbili nge mamburumburu akasala mu zwiwunga zwishanu zwakabe zwajiwa nge bathu.
JHN.6.14	Bathu bakati babona tjilakidzo tjathamwa ndi Jesu bakati, “Malebeswa dumbu, oyu ndiye nlebesambeli wakalingiligwa kuzha mu shango.” 
JHN.6.15	Jesu wakati ebona kuti bakazwimisila kunkombeledza kuti abe She nkulu wabo, kabasiya kayenda kakale ku dombo ali yega.
JHN.6.16	Kukati kwabe madekwana, badiyiwa babe bakadelukila ku gungwa, 
JHN.6.17	bakangina mu n'goro, bakatjulukila seli kwe gungwa bakalinga ku Kapenaume. Kwakabe busiku Jesu asathu kazha kubali. 
JHN.6.18	Vula ye gungwa yakabe ikapha kwainobe matuthu, ngobe kwakabe kuna phepo ina masimba kwazo. 
JHN.6.19	Ngono Badiyiwa bakati bayenda thambo ingapa khilomitha shanu kene tathatu bakabona Jesu enangayila pezhugwi kwe vula, ezha tjapejo ne n'goro wabo, ngono bakatja kwazo. 
JHN.6.20	Koga Jesu kabadwa kati, “Ndimi, musitje!” 
JHN.6.21	Ipapo bakan'amutjila kangina mu n'goro, kukati tjinyolotjo bakaswika pa phili ye gungwa babe mu shango yabakabe beyenda ku ili.
JHN.6.22	Tjimuka mbunga wakabe walala seli kwe gungwa wakabona kuti kwakabe kuna n'goro nng'ompela ipapo wakayenda ne badiyiwa, ngono Jesu wakabe asangina mu uli. 
JHN.6.23	Ipapo kukaswika mimwe migoro idwa ku Tibheriyasi, ikama tjapejo ne pakabe pejigwa tjiwunga nge bathu, tjadwa pabokegwa ndi She. 
JHN.6.24	Ngono mbunga iwoyo wakati wabona kuti Jesu aapo kose ne badiyiwa babe, ukangina mu migoro iyeyo ukayenda ku Kapenaume kunonshaka.
JHN.6.25	Bathu bakati bewana Jesu seli kwe gungwa, bakambhuzwa beti, “N'diyi, makaswika lini ngeno?”
JHN.6.26	Jesu kabadabila eti, “Ndolebesa tjose ndoti kumuli, amutondishakila kuti makabona zwilakidzo, koga mondishaka, ngobe makaja tjiwunga mukaguta. 
JHN.6.27	Musishingile zojiwa zwinotjinyika, koga shingilani zojiwa zwinogalila tjose kunoti mu butjilo gusingapele, zwamunowopiwa ne Nkololo we nthu, iye una lutjwayo gwe Ndzimu Tate.”
JHN.6.28	Bakambhuzwa bakati, “Tithameni kuti ndizo tishinge mishingo ye Ndzimu?”
JHN.6.29	Jesu kabashandula eti, “Nshingo we Ndzimu ndihwoyu; kugalamoyo muna iye wakatumwa nge Ndzimu.”
JHN.6.30	Ndizo bakambhuzwa kakale beti, “Nditjipi tjilakidzo tjaunowothama, kuti tibone tikugalemoyo? Ini tjaunowoshinga? 
JHN.6.31	Bobatategulu bedu bakaja mana
JHN.6.32	Jesu kati kubali, “Ndolebesa tjose ndoti kumuli, Mushe ate iye wakamupa tjiwunga tjinodwa kudzimu, koga Tate ndibo banomupa tjiwunga tjakwako tjinodwa kudzimu. 
JHN.6.33	Ngobe tjiwunga tje Ndzimu ndiye unodeluka edwa kudzimu kuwopa bamu shango butjilo.”
JHN.6.34	Bakankumbila bakati, “She, kudwila nasi mutipe tjiwunga itjetji.”
JHN.6.35	Jesu kabadwa kati, “Ndimi tjiwunga tje butjilo, iye unozha kundili aatjowobe ne zhala, na iye unogalamoyo mundili aatjowobe ne nyota. 
JHN.6.36	Koga sekwa ndamubudza kuti nenguba makandilinga mundibona, amutogalamoyo. 
JHN.6.37	Bose bandinopiwa ndi Tate banowozha kundili, ngono iye unozha kundili anditowontata, 
JHN.6.38	Ngobe ndakadeluka ndidwa kudzimu ndisingawoshinga kuda kwangu, koga ndowoshinga kuda kwa iye wakandituma. 
JHN.6.39	Oku ndiko kuda kwe wakandituma, kuti kushaye wandilashikila we bathu bose bandakapiwa, koga ndibamuse bose mu zhuba le bupelo. 
JHN.6.40	Ngobe kuda kwa Tate ndihwoku, hwuti bose banowobona Nkololo bakagalamoyo munli, bapiwe butjilo gusingapele. Ndizo ndowobamusa mu zhuba le bupelo.”
JHN.6.41	Ipapo Bajuta bakang'ong'ola nge kukwe, ngobe ati, “Ndimi tjiwunga tjakadeluka tjidwa kudzimu.” 
JHN.6.42	Ngono bakati, “Apa ate ali Jesu nkololo wa Josefa iwoyu kene, tate babe na mmeyabe batinoziba? Kozha tjini kuti ati ‘Ndakadeluka ndidwa kudzimu?’ ”
JHN.6.43	Jesu kabadabila eti, “Letjani kung'ong'ola. 
JHN.6.44	Akuna ungazha kundili asakwebiwa ndi Tate bakandituma, ngono ndowommusa mu zhuba le bupelo. 
JHN.6.45	Balebesambeli* bakakwala beti, ‘Bose banowodiyiwa nge Ndzimu.’ Mmwe ne mmwe wakahwa Tate kazwidiya mubali unozha kundili. 
JHN.6.46	Akuna wakatongo bona Tate kuzhe kwa iye wakadwa ku Ndzimu, ndiye ega wakabona Tate. 
JHN.6.47	Ndolebesa tjose ndoti kumuli, iye unogalamoyo una butjilo gusingapele. 
JHN.6.48	Ndimi tjiwunga tje butjilo. 
JHN.6.49	Bobatategulu benyu bakaja mana* mu tjilambanyika, koga bakafa. 
JHN.6.50	Koga etji tjiwunga tjinodwa kudzimu, ngono iye unotjija aatowofa. 
JHN.6.51	Ndimi tjiwunga tjinotjila tjakadeluka tjidwa kudzimu. Ha nthu eja tjiwunga itjetji unowotjilila tjose. Tjiwunga itjetji tjandinopa i nyama yangu yandinowopila butjilo gwe shango.”
JHN.6.52	Bajuta bakatangisa kunyanyayidzana beti, “Iwoyu nlume ungatipa nyama iye kuti tiije tjini?”
JHN.6.53	Jesu kati kubali, “Ndolebesa tjose ndoti kumuli, kuzhe kwe kuti muje nyama ye Nkololo we nthu, mung'we kose ne malopa awe, amuna butjilo mumuli. 
JHN.6.54	Iye unowoja nyama yangu, kang'wa malopa angu, unowowana butjilo gusingapele, kakale ndowommusa mu zhuba le bupelo. 
JHN.6.55	Ngobe nyama yangu zojiwa zwakwako ne malopa angu tjing'o tjakwako. 
JHN.6.56	Iye unoja nyama yangu, kang'wa malopa angu, unogala mundili, namibo agala munli. 
JHN.6.57	Koga sa Tate banotjila bakandituma, ngono ndotjila ndibo, na iyebo unowoja mbili wangu unowotjila ndimi. 
JHN.6.58	Etji nditjo tjiwunga tjakadeluka tjidwa kudzimu, atjitonga mana akajiwa ndi bobatategulu benyu ngono bakafa. Koga iye unoja tjiwunga itjetji unowotjilila tjose.”
JHN.6.59	Jesu wakaleba zwithu izwezwi ali mu ng'umba* ye mitembezelo mu Kapenaume.
JHN.6.60	Bunji gwe badiyiwa babe gukati guhwa ikoku gukati, “Oku hwudiya kwakasima. Ndiani ungakuhwilila?”
JHN.6.61	Jesu kaziba kuti badiyiwa babe banong'ong'ola ngekwa ikoku, ngono kati kubali, “Apa ikoku komukutha kene? 
JHN.6.62	Kowotini ngono ha mubona Nkololo we nthu etathila kwaakabe aliko mu kutanga? 
JHN.6.63	Meya ndiyo inopa butjilo, nyama aina nshingo. Matama andaleba kumuli anowomuzhisila Meya kakale anowomuzhisila butjilo. 
JHN.6.64	Koga bamwe benyu abatogalamoyo.” Jesu wakabe eziba kudwila mu kutangisa, kuti ndiboani basingawogalamoyo ne nge kuti ndiani unowon'wonga. 
JHN.6.65	Ngono kapapha kati, “Ndizo ndamubudza kuti akuna ungazha kundili kuzhe kwa Tate banthama kuti apundule.”
JHN.6.66	Shule kwa ikoku, bunji gwe badiyiwa babe bakansiya bakasitjayende naye. 
JHN.6.67	Jesu kabhuzwa badiyiwa bali gumi lina babili kati, “Apa namwibo moshaka kuyendabo kene?”
JHN.6.68	Simoni Pita kanshandula eti, “She, apa tingayenda kuna ani kene? Imwi ndimwi muna matama e butjilo gusingapele. 
JHN.6.69	Iswi togalamoyo kakale toziba kuti ndimwi N'yengemali Uyega we Ndzimu.”
JHN.6.70	Jesu kashandula eti, “Apa andizomushalula muli gumi lina babili kene? Koga mmwe wenyu Nvanganyi!” 
JHN.6.71	Wakabe elebeleka ngekwa Judasi, nkololo wa Simoni Isikariyoti, ngobe Judasi ne akabe ali mmwe we badiyiwa bali gumi lina babili, wakadwapo kan'wonga.
JHN.7.1	Shule kwa ikoku Jesu kayenda yenda mu Galili, wakabe asingashake kuyenda mu Judiya, ngobe Bajuta baikoko bakabe beshaka kumbulaya. 
JHN.7.2	Ngono kwakati Nzano we Bajuta we Mishasha* wabe pejo, 
JHN.7.3	banung'una ba Jesu bakati kunli, “Bhuda mu bugalo igogu uyende ku Judiya, kuti ndizo badiyiwa babo babone mishingo yaunoshinga. 
JHN.7.4	Akuna unosumbika tjaanoshinga ha eshaka kuti azibgwe. Se uthama zwithu izwezwi, thama kuti shango izibe nge kuko.” 
JHN.7.5	Banung'una babe bakabe basingagalemoyo munlibo.
JHN.7.6	Jesu kati kubali, “Tjibaka tjakafanila atjithu tjikaswika, kumuli tjibaka tjimwe ne tjimwe tjakalulwama. 
JHN.7.7	Shango aingamubenge, koga imi inondibenga, ngobe ndogala nditendeka ngekwe mishingo yayo yakabipa. 
JHN.7.8	Imwi yendani ku nzano. Imi anditoyenda ku nzano iwoyu, ngobe tjibaka tjangu atjithu tjikaswika.” 
JHN.7.9	Wakati aleba eijalo kagala mu Galili.
JHN.7.10	Koga kukati banung'una babe bayenda ku nzano iwoyo, Jesu kamilika kayendabo akabgwata. 
JHN.7.11	Bajuta bakabe benshaka ku nzano, bebhuzwa beti, “Nlume iwoyo ungayi kene?”
JHN.7.12	Ngono bathu bakanyebezela kwazo nge kukwe. Bamwe beti, “Nlume wakalulwama.” Bamwe beti, “Akuzojalo, unodzimidza bathu.” 
JHN.7.13	Koga kwakabe kusina unoleba nge kukwe epubula, ngobe bakabe betja Bajuta.
JHN.7.14	Nzano wakati wabe pakati, Jesu kayenda ku Ng'umba ye Ndzimu kaswika katangisa kudiya. 
JHN.7.15	Bajuta bakakaabala ngono bakabhuzwana beti, “Nlume iwoyu wakawana luzibo igogu ngayi asakadiyika?”
JHN.7.16	Jesu kashandula eti, “Zwidiyo zwandinodiya azwitodwa mundili, koga zodwa kuna iye wakandituma. 
JHN.7.17	Akuna mmwe unoda kushinga kuda kwe Ndzimu unowotubula kuziba kuti kudiya kwangu kodwa ku Ndzimu kene ndozwilebegwa koga. 
JHN.7.18	Iye unozwilebegwa, unozwishakigwa tjilumbi. Koga iye unoshaka gudzo le wakantuma, una malebeswa munli akuna manyepkhwa. 
JHN.7.19	Apa Mushe azomupa nlayo kene, koga akuna wenyu unoulondolodza. Apa ini mugwisa kundibulaya kene?”
JHN.7.20	Bathu bakanshandula beti, “Una meya* mbi mukuli iwe! Ndiani unogwisa kukubulaya?”
JHN.7.21	Jesu kabashandula eti, “Ndathama nshingo nng'ompela koga, ngono matjenama mose. 
JHN.7.22	Mushe wakamulaya ngekwe kuthumbigwa,* nenguba Mushe asi iye wakakutangisa, kwakatangisiwa ndi bobatategulu benyu, ngono mothumbila mbisana mu nsi we Sabata. 
JHN.7.23	Apa ha muthumbila mbisana nge Sabata kuti ndizo musitjuluke nlayo wa Mushe, ini mundigwadzilamoyo, ngobe ndapodza nthu mbili uwe wose nge nsi we Sabata? 
JHN.7.24	Letjedzani kusumikilisa zwithu kuyendidzana nge mbumbiko yazo, musumikilise zwithu nge kusumikilisa kwakalulwama.”
JHN.7.25	Ipapo bamwe bathu be Jerusalema bakati, “Apa iwoyu nlume ate ali iye wabanogwisa kubulaya kene? 
JHN.7.26	Bonani! Unolebeleka ali patjena, ngono batungamili abaton'dwa tjimwe! Apa angabe malebeswa kuti banoziba kuti ndiye Mesiya kene? 
JHN.7.27	Mesiya ha ezha, akuna unowoziba kwaanodwa. Koga tose toziba kunodwa nlume iwoyu.”
JHN.7.28	Ngono Jesu kati atjadiya mu Ng'umba ye Ndzimu kamilidza hwi kati, “Apa mondiziba wali ne kwandinodwa mokuziba kene? Imi andizozwizhigwa, ngono iye wakandituma una malebeswa. Imwi amutonziba, 
JHN.7.29	koga imi ndonziba, ngoti ndidwa kunli, akandituma.”
JHN.7.30	Ipapo bakagwisa kumbhata, koga kukasheta wankuma, ngobe tjibaka tjitje tjakabe tjisathu tjikaswika. 
JHN.7.31	Bathu banjinji bakabe bali mu mbunga iwoyo bakagalamoyo ngono bakati, “Apa Mesiya unowoti ezha, kathama zwilakidzo zwinopinda zwa iwoyu nlume kene?”
JHN.7.32	Bafarasi bakahwa bathu benyebezela zwithu izwezwi ngekwa Jesu, ndizo ibo ne Bapirisiti bakulu bakatuma balindi be Ng'umba ye Ndzimu kunonsunga. 
JHN.7.33	Jesu kalebeleka kati, “Ndowobe namwi kwe tjibaka tjifupi, kudwa ipapo ndowobgwilila kuna wakandituma. 
JHN.7.34	Mowondishaka, koga amutowondibona, ngobe amungayende kwandinowobe ndiliko.”
JHN.7.35	Bajuta bakabhuzwana beti, “Ndi ngayi kwaanowoyenda kwatisingake tikambona? Kene unowoyenda ku Bajuta ba kanyi kwedu baku Giriki enodiya Bagiriki? 
JHN.7.36	Kati towonshaka koga atitowombona, kakale atingayende kwaanowobe aliko. Unodwani kene?”
JHN.7.37	Mu zhuba le bupelo ilo zhuba gulu le nzano, Jesu kamilika kalebelekela pezhugwi eti, “Kene ali ani una nyota ngaazhe kundili awong'wa. 
JHN.7.38	Iye unogalamoyo mundili sekwa kwakakwagwa mu hwalo dze Ndzimu, kowowunga hwobana dze vula inopa butjilo.” 
JHN.7.39	Wakabe elebeleka ngekwe Meya yakayengemala, inowoamutjigwa nge banogalamoyo munli. Mu tjibaka itjetjo Meya yakayengemala yakabe isathu ikapiwa bathu, ngobe Jesu wakabe asathu kakudziwa.
JHN.7.40	Bamwe bathu bakati behwa matama iyawa bakati, “Iwoyu nlume Nlebesambeli dumbu!”
JHN.7.41	Bamwe bakati, “Ndiye Mesiya!” Koga bamwe bakati, “Mesiya aatowozha edwa ku Galili! 
JHN.7.42	Kwakakwagwa kuti Mesiya unowobe edwa mu ludzi gwa She Dafite, unowozwaligwa mu Bhetelehema nzi wakabe ugala Dafite.” 
JHN.7.43	Ndizo kukabe ne kuthubukana mu bathu, benyanyayidzana ngekwa Jesu. 
JHN.7.44	Bamwe bakashaka kumbhata, koga kukasheta wambiga luboko.
JHN.7.45	Kukati balindi be Ng'umba ye Ndzimu bebgwilila ku Bapirisiti bakulu ne Bafarasi, bakababhuzwa beti, “Ini musazha naye?”
JHN.7.46	Balindi be Ng'umba ye Ndzimu bakabadabila beti, “Akuna nthu wakatongo lebeleka sa iwoyu nlume!”
JHN.7.47	Bafarasi bakababhuzwa beti, “Apa namwibo matjengedzeka kene? 
JHN.7.48	Apa kuna mmwe we babusi kene we Bafarasi wakatongo galamoyo munli? 
JHN.7.49	Koga mbunga usingazibe tjimwe ngekwe nlayo, una bhiso.”
JHN.7.50	Mmwe we Bafarasi ibaba wakabe ali Nikodemo, iye wakatongo yenda kuna Jesu. Kadwa bamwe kati, 
JHN.7.51	“Apa nlayo wedu unoduma kuti nthu abong'we nlandu asathu kateedziwa kukazibgwa kuti ini ethama tjaanothama kene?”
JHN.7.52	Bakanshandula beti, “Apa nawebo unodwa ku Galili kene? Linga mu hwalo dze Ndzimu, unowobona kuti akuna nlebesambeli ungatongo dwa ku Galili.” 
JHN.7.53	[Ndizo mmwe ne mmwe kabgwilila kanyi kwabo.
JHN.8.1	Koga Jesu iye wakayenda ku Dombo le Mitoba. 
JHN.8.2	Kwakati ku tjimangwanana mu zhuba linotobela kabgwilila ku Ng'umba ye Ndzimu. Bathu bose bakazha kunli, ndizo kagala pasi katangisa kubadiya. 
JHN.8.3	Badiyi be nlayo* ne Bafarasi bakazhisa mmwe nkadzi wakabe abhakhwa bupombgwe kuna Jesu, ngono bakammisa pakati kwe bathu, 
JHN.8.4	bakadwa Jesu bakati, “N'diyi, nkadzi iwoyu wabhakhwa bupombgwe. 
JHN.8.5	Mu Nlayo, Mushe wakatilaya kuti nkadzi wakajali wakafanila kukikithidziwa nge mabgwe kudzina efa. Iwe unoti aying'wi?” 
JHN.8.6	Bakabe beleba beijalo beteya Jesu, kuti bawane tjabangambhatila patjili. Koga Jesu kakotama kakwala mu mavu nge tjinyala tjitje.
JHN.8.7	Bakati bedwilila nge kumbhuzwa, kakotamuka kati kubali, “Iye wenyu usina tjibi, ngaabe we kutanga kuposa nkadzi iwoyu nge bgwe.” 
JHN.8.8	Kakotama kakale kakwala mu mavu. 
JHN.8.9	Bakati behwa matama awe, bose bakayenda, nng'ompela ne nng'ompela, kutangisa ne bahwola. Jesu kasala abe ega ne nkadzi iwoyo ali mile ipapo. 
JHN.8.10	Kakotamuka kati ku nkadzi iwoyo, “Bangayi? Akuna wakubona nlandu?”
JHN.8.11	Nkadzi kan'dabila eti, “Akuna, tetshi wangu.” Jesu kati, “Kwakalulwama, nami anditokubona nlandu. Yenda, koga usitjatjinye kakale.”]
JHN.8.12	Jesu kalebeleka ne Bafarasi kakale kati, “Ndimi tjedza tje shango, iye unonditobela unowobe ne tjedza tjinopa butjilo, ndizo aatjowoyenda mulima.”
JHN.8.13	Bafarasi bakati kunli, “Unozwitendekela nge kuko, ngono matama awo aana malebeswa.”
JHN.8.14	Jesu kabashandula eti, “Nenguba ndizwitendekela nge kwangu, butendeki gwangu malebeswa, ngobe ndoziba kwandakadwa ne nge kwandinoyenda. Imwi amutoziba kwandakadwa kene kwandinoyenda. 
JHN.8.15	Imwi mosumikilisa nge mpanga we bathu, koga imi andina wandinosumikilisa. 
JHN.8.16	Ha ndabe ndisumikilisa, kusumikilisa kwangu kobe kuli kwe malebeswa, ngobe anditosumikilisa ndili ndoga, koga ndina Tate ibo bakandituma. 
JHN.8.17	Kwakakwagwa mu nlayo wenyu kuti, ha butendeki gwe bathu babili gudumana, tjabanoleba malebeswa. 
JHN.8.18	Ndozwitendekela, mmilili wangu mmwe ndi Tate, ibo bakandituma.”
JHN.8.19	Bakambhuzwa bakati, “Tate babo bangayi?”
JHN.8.19	Kabadabila eti, “Amutoziba kuti ndimi ani, ndizo na Tate amutobaziba. Ha mabe mundiziba, na Tate mobe mubaziba.”
JHN.8.20	Jesu wakaleba kose ikoku ediya ali mu Ng'umba ye Ndzimu pejo ne mabiganyilo e zwipo zwadusigwa Ndzimu. Akuna wakambhata, ngobe tjibaka tjitje tjakabe tjisathu tjikaswika.
JHN.8.21	Jesu kapapha kati kubali, “Ndoyenda, mowondishaka, ngono mowofila mu zwibi zwenyu. Kwandinoyenda amungazhe ko.”
JHN.8.22	Ndizo Bajuta bakati, “Unoshaka kuzwibulaya kani? Se eti, ‘Kwandinoyenda, amungazhe ko?’ ”
JHN.8.23	Jesu kabadwa kati, “Imwi mube shango ino ipasi, imi ndodwa ku shango ipezhugwi. Imwi modwa mu shango ino, koga imi anditodwa muili. 
JHN.8.24	Ndamudwa ati mowofila mu zwibi zwenyu, ngelebeswa mowofila mu zwibi zwenyu, ha musingagalemoyo kuti ‘Ndi iye wandili iye!’ ”
JHN.8.25	Bakambhuzwa beti, “Ndiwe ani?” Jesu kabadabila eti, “Nditjandakamubudza mukutangisa. 
JHN.8.26	Ndina zwinjinji zwandinowoleba nge kwenyu ne zwinjinji zwandinowomusumikilisila. Koga iye wakandituma, una malebeswa, ngono ndobudza shango tjandahwa ndiye.”
JHN.8.27	Abazohwisisa kuti wakabe elebeleka nabo ngekwa Tate. 
JHN.8.28	Ndizo Jesu kati kubali, “Mowoti mamilidzila Nkololo we nthu pezhugwi, ipapo mukaziba kuti ‘Ndi iye wandili iye.’ Mowoziba kuti andina tjandinoshinga nge kwangu, koga ndoleba tjandinobe ndilayiwa ndi Tate kuti nditjilebe. 
JHN.8.29	Iye wakandituma unami, aazondisiya ndoga, ngobe ndoshinga tjinonshathisa misi yose.”
JHN.8.30	Wakati elebeleka sa ikoko bathu banjinji bakagalamoyo munli.
JHN.8.31	Ndizo Jesu kati ku Bajuta bakabe bagalamoyo munli, “Ha mulondolodza matama angu, mu badiyiwa bangu bakwako, 
JHN.8.32	mowoziba malebeswa, ngono malebeswa anowomusunungula.”
JHN.8.33	Bakanshandula beti, “Iswi ti zwizekugwana zwa Abhurahama, kakale atithu tikatongobe balanda. Unodwani ha uti, ‘Mowosunungugwa?’ ”
JHN.8.34	Jesu kati kubali, “Ndolebesa tjose ndoti kumuli, mmwe ne mmwe unotjinya nlanda we tjibi. 
JHN.8.35	Nlanda aatogalila tjose mu nzi usi wa kanyi kwabo, koga nkololo unogalila tjose. 
JHN.8.36	Ndizo Nkololo ha emusunungula mowosununguka kwakwako. 
JHN.8.37	Ndoziba kuti mu zwizekugwana zwa Abhurahama, koga mogwisa ku ndibulaya, ngobe amutoamutjila matama angu. 
JHN.8.38	Ndoleba ngekwe tjandakalakidziwa ndi Tate, koga moshinga tjamakahwa ndi tate benyu.”
JHN.8.39	Bakan'dabila beti, “Tate bedu ndi Abhurahama.”
JHN.8.39	Jesu kabashandula eti, “Ha mabe muli bana ba Abhurahama mobe mushinga zwakashingwa ndi Abhurahama. 
JHN.8.40	Koga makazwimisila kundibulaya, imi ndakamubudza malebeswa andakahwa nge Ndzimu. Abhurahama aazothama zwithu zwakajalo! 
JHN.8.41	Imwi moshinga mishingo ya tate benyu.”
JHN.8.41	Bakan'dabila beti, “Ndzimu nge kwawo ndi Tate bedu, atizozwagwa mu bupombgwe.”
JHN.8.42	Jesu kabadabila eti, ha Ndzimu wabe uli tate benyu, mobe mundida, ngobe ndakadwa ku Ndzimu ngono ndi pano. Andizozwizhigwa nge kuda kwangu, ndakatumwa nge Ndzimu. 
JHN.8.43	Ini musingahwisise tjandinoleba? Hwuti amungamilane nge kuhwa dama langu. 
JHN.8.44	Mu bana ba tate benyu, ibo Nvanganyi, ngono moshaka thama kuda kwa tate benyu. Bakabe bali mbulayi kudwa mu kutangisa, kakale abana tjimwe nge malebeswa, ngobe kusina malebeswa mubali. Ha benyepa banobe belebeleka lulimi gwe mbumbiko yabo, ngobe bannyepi kakale ndibo tate be manyepkhwa. 
JHN.8.45	Koga ngoti ndoleba malebeswa, amutondigalamoyo. 
JHN.8.46	Ndiupi wenyu ungatendeka tjibi tjangu? Ha ndileba malebeswa, ini ngono musingandigalemoyo? 
JHN.8.47	Iye unobe ali we Ndzimu unohwilila matama e Ndzimu. Tjinoyita kuti musihwe hwuti amute muli be Ndzimu.
JHN.8.48	Bajuta bakan'dabila beti, “Apa atitolebesa kene, ha titi, u Nsamariya kakale una meya mbi?”
JHN.8.49	Jesu kabashandula eti, “Andina meya mbi, koga ndokudza Tate, ngono imwi mondilengudza. 
JHN.8.50	Anditozwishakila gudzo ngono uyapo unolishaka, iye ndiye nsumikilisi. 
JHN.8.51	Ndolebesa tjose ndoti kumuli, iye unolondolodza dama langu aatowofa.”
JHN.8.52	Bakati kunli, “Ngwenu tina malebeswa ekuti una meya mbi. Abhurahama wakafa ne balebesambeli bakafa, koga iwe ukati, ‘Iye unolondolodza dama langu aatowofa.’ 
JHN.8.53	Apa u nkulu pana tate bedu Abhurahama kene? Bakafa ne balebesambeli bakafabo. Unozwidwa uti ndiwe ani kene?”
JHN.8.54	Jesu kabadabila eti, “Ha ndizwikudza, kuzwikudza kwangu akutodwa tjimwe. Koga ndokudziwa ndi Tate ibo bamunoti Ndzimu wenyu. 
JHN.8.55	Imwi amutobaziba, koga imi ndobaziba. Ha ndingati anditobaziba, ndowobe ndili nnyepi samwi. Koga ndobaziba, kakale ndolondolodza dama labo. 
JHN.8.56	Tate benyu Abhurahama bakashathila kuzha kwangu mu shango, bakabona nsi we kuzha kwangu ngono bakashatha.”
JHN.8.57	Bajuta bakati kunli, “Iwe usathu ukabe ne makole ali makumi mashanu unoti wakabona Abhurahama kene?”
JHN.8.58	Jesu kabashandula eti, “Ndolebesa tjose ndoti kumuli, Abhurahama wakati asathu kazwagwa, ndakabe ndilipo Ndi iye wandili iye.”
JHN.8.59	Wakati eijalo, bakanunga mabgwe beti bamphobole ndiwo, koga kabgwata ngono kabhuda mu Ng'umba ye Ndzimu kayenda.
JHN.9.1	Jesu kati atjayenda, kabona nlume wakazwagwa ali bhofu. 
JHN.9.2	Badiyiwa babe bakambhuzwa beti, “N'diyi, i jinyo laani lakathama kuti nlume iwoyu azwagwe ali bhofu? Apa i jinyo lile kene le bazwadzi babe?”
JHN.9.3	Jesu kabashandula eti, “Akuna wabo wakatjinya, nlume iwoyu kene bazwadzi babe, koga kwakashingikala kuti simba le Ndzimu libong'we lishinga mu kupodziwa kukwe. 
JHN.9.4	Ha kutji masikati, takafanila shinga nshingo we wakandituma, busiku gwaswika gusina ungashinga. 
JHN.9.5	Ha imi nditji yapo mu shango, ndimi tjedza tje shango.”
JHN.9.6	Kati alebeleka ajalo, kathwila mate pasi kavanga dope ndiwo kalibhoma mu mesho e nlume iwoyo, 
JHN.9.7	kan'dwa kati, “Yenda unongula mu dziba le Siloame.” Zina ileli lodwa “Tumwa” kene “Tumigwa.” Ndizo nlume iwoyo kayenda, kanongula, ngono kabuya ebona.
JHN.9.8	Bakabakidzana naye ne bathu bakabe bambona kutanga etjila ngokumbila bakabhuzwana beti, “Apa ate ali iye nlume iwouje unosobe ali gele ekumbila kene?”
JHN.9.9	Bamwe bakati, “Ndiye.” Koga bamwe bakati, “Aa, ate iye; unofanana koga naye.”
JHN.9.9	Koga nlume iwoyu nge kukwe kabadwa kati, “Ndimi.”
JHN.9.10	Bakambhuzwa beti, “Ngono ini tjakupofunula?”
JHN.9.11	Kadabila eti, “Nlume unoyi Jesu wavanga dope, kalibhoma mu mesho angu, kandidwa kati ndiyende ndinongula ku Siloame. Ngono ayenda, angula abe ndibona.”
JHN.9.12	Bakambhuzwa beti, “Iye ungayi?” Kabadabila eti, “Anditoziba kwaayako.”
JHN.9.13	Ipapo bakayisa nlume wakabe abe ali bhofu ku Bafarasi. 
JHN.9.14	Ngono kwakabe kuli nge nsi we Sabata, Jesu paakavanga dope kampofunula. 
JHN.9.15	Ndizo Bafarasi bakambhuzwabo kuti kwakashingikala tjini kuti abe ebona. Ngono kabadwa kati, “Wandibhoma dope mu mesho, kudwa ipapo angula, ngono ngwenu ndobona.”
JHN.9.16	Bamwe be Bafarasi bakati, “Nlume wathama ikoku aatodwa ku Ndzimu, ngobe aatolondolodza nsi we Sabata.”
JHN.9.16	Koga bamwe bakati, “Apa ntjinyi ungathama zwilakidzo zwakajali kene?” Kukabe ne kuthubukana nge mikumbulo pakati kwabo.
JHN.9.17	Ngono bakabhuzwa nlume iwoyo kakale beti, “Ukati wakupofunula, ngono iwe unotini nge kukwe?”
JHN.9.17	Nlume iwoyo kabadabila eti, “Imi ndoti nlebesambeli.”
JHN.9.18	Bajuta bakabe basingadume kuti wakabe ali bhofu ngono ngwenu wobona, bakadzina bakadana bazwadzi babe, 
JHN.9.19	bakababhuzwa beti, “Apa ndiye nkololo wenyu iwoyu wamunoti wakazwagwa ali bhofu kene? Ngono ngwenu wobona tjini?”
JHN.9.20	Bazwadzi babe bakabadabila beti, “Toziba kuti nkololo wedu iwoyu nenge kuti wakazwagwa ali bhofu, 
JHN.9.21	koga atitoziba kuti ndiani wampofunula. Buzwani iye, wakula, ungazwidabiligwa!” 
JHN.9.22	Bazwadzi babe bakaleba matama iyawa nge kutja Bajuta, ngobe Bajuta bakabe badumana kale kuti iye unoleba kuti Jesu ndiye Mesiya, unowotatiwa mu ng'umba ye mitembezelo. 
JHN.9.23	Ndizo bazwadzi babe bakati, “Wakula, mumbhuzwe.”
JHN.9.24	Bakadana nlume iwoyo wakabe ali bhofu gwe bubili bakati kunli, “Tuna mbeli kwe Ndzimu kuti unoleba malebeswa. Iswi toziba kuti nlume iwoyu wakupofunula ntjinyi.”
JHN.9.25	Nlume iwoyo kashandula eti, “Kuti ntjinyi kene ate ali ntjinyi anditoziba, tjing'ompela tjandinoziba hwuti, ndakabe ndili bhofu, koga ngwenu ndobona.”
JHN.9.26	Bakambhuzwa beti, “Wakuthamani? Wakupofunula tjini?”
JHN.9.27	Kabashandula eti, “Ndamubudza kale, koga mukasihwilile. Ini mushaka kuti ndipaphe, moshaka kube badiyiwa babebo kene?”
JHN.9.28	Ipapo bakantuka beti, “Ndiwe n'diyiwa uwe! Iswi ti badiyiwa ba Mushe! 
JHN.9.29	Toziba kuti Ndzimu wakalebeleka na Mushe, koga ha ali iwoyu nlume, atitoziba nenge kwaanodwa!”
JHN.9.30	Kabadabila eti, “Ikoku kotjenamisa kwazo! Ngobe amutoziba kwaanodwa, koga wandipofunula! 
JHN.9.31	Toziba kuti Ndzimu autohwilila batjinyi,* unohwilila banounamata beshinga kuda kwawo. 
JHN.9.32	Kudwa mu kutangisa kwe shango akuna wakatongo hwa kuyi nthu wapofunula nthu wakazwagwa ali bhofu. 
JHN.9.33	Iwoyu nlume ha abe asingadwe ku Ndzimu, unobe asingapundule tjimwe.”
JHN.9.34	Bakan'dabila beti, “Apa iwe wakazwaligwa mu tjibi ukabuya ukakulila mutjili, unogwisa kudiya iswi kene?” Ngono bakantata mu ng'umba ye mitembezelo.
JHN.9.35	Jesu kahwa kuti batata nlume iwoyo, ngono kati an'wana kambhuzwa kati, “Apa unogalamoyo mu Nkololo we nthu kene?”
JHN.9.36	Nlume kan'dabila eti, “Tate bangu, mundibudze kuti ndiupi, kuti ndigalemoyo munli!”
JHN.9.37	Jesu kati kunli, “Wambona kale, ndiye iwoyu unolebeleka nawe sangwenu.”
JHN.9.38	Nlume iwoyo kati, “She, ndogalamoyo,” kanamata Jesu.
JHN.9.39	Jesu kati, “Ndakazha mu shango ino kuwosumikilisa, kuti ndizo mapofu abone, banobona bapofupale.”
JHN.9.40	Bamwe Bafarasi bakabe bali pejo naye bakahwa matama iyawa ngono bakambhuzwa beti, “Ukatini? Apa naswibo ti mapofu kene?”
JHN.9.41	Jesu kabadabila eti, “Ha mabe muli mapofu, mobe musina nlandu, koga se muti mobona, kodwa kuti mutjina nlandu.”
JHN.10.1	Jesu kalebeleka kati, “Ndolebesa tjose ndoti kumuli, iye usingangine mu danga le pkhwizi nge pa nkoba, engina ngothukila, i mbava kakale ntoleli, 
JHN.10.2	koga unongina nge nkoba ndiye nlisi we pkhwizi. 
JHN.10.3	Nlindi we pa nkoba unonzhulila, pkhwizi dzohwa hwi lile. Ngono unodana pkhwizi dzinobe dzili dzidze nge mazina adzo edzitungamilila kuzhe. 
JHN.10.4	Ha adzidusa, unodzitungamila, ngono dzikantobela, ngobe dziziba hwi lile. 
JHN.10.5	Adzingatobele mwezi, dzowontizha, ngobe dzisingazibe hwi lile.”
JHN.10.6	Jesu wakababudza tjifano itjetji, koga bakasihwisise tjaanodwa.
JHN.10.7	Jesu kapapha kati, “Ndolebesa tjose ndoti kumuli, Imi ndimi nkoba unongina nge pkhwizi. 
JHN.10.8	Bose bamwe bakazha mbeli kwangu i mbava ne batoleli ngono pkhwizi adzizobahwilila. 
JHN.10.9	Ndimi nkoba. Iye unongina ndimi unowotjidziwa, unowongina kabhuda kawana mafulo. 
JHN.10.10	Mbava inozha kuwokwiba ne kuwobulaya ne kuwolobesa. Imi ndakazha kuti babe ne butjilo, kakale babe nago nge buzhalo.
JHN.10.11	“Ndimi nlisi wakalulwama. Nlisi wakalulwama wakazwimisila kufila pkhwizi dzidze. 
JHN.10.12	Nthu unolisila kulipiwa, ate ali nlisi, kakale ate ali mweni we pkhwizi, unoti ebona phele izha, katizha kasiya pkhwizi, ngono phele ikabhata pkhwizi ikadzipaladza. 
JHN.10.13	Unotizha, ngobe ali mbhatshi koga, asina hanya ne pkhwizi. 
JHN.10.14	Ndimi nlisi wakalulwama, ndoziba pkhwizi dzangu, na idzo dzondizibabo, 
JHN.10.15	koga sa Tate bendiziba nami ndibaziba sekwa banondiziba. Ndakazwimisila kufila pkhwizi dzangu. 
JHN.10.16	Ndina dzimwe pkhwizi dzangu dzisi dze danga ileli. Ngono ndakafanila ndidzizhisebo, ngono dzowohwa hwi langu, ndizo kowobe ne danga ling'ompela lina nlisi nng'ompela.
JHN.10.17	“Ngekwa ikoku, tate banondida, ngobe ndawopila butjilo gwangu kuti ndizo ndiguamutjile kakale. 
JHN.10.18	Akuna unonditolela butjilo gwangu. Ndimi ndakazwimisila kuti ndife. Ndina simba le kugukoba kakale ndina simba le kuguamutjila kakale. Etji nditjo tjandakadwiwa ndi Tate.”
JHN.10.19	Kukabe ne kuthubukana kakale pakati kwe Bajuta ngekwe matama iyawa. 
JHN.10.20	Bunji gwabo guti, “Una meya mbi! Unopenga! Mohwilililani tjaanoleba?”
JHN.10.21	Bamwe beti, “Nthu una meya mbi aangalebe matama akajali. Apa meya mbi ungapofunula mapofu tjini kene?”
JHN.10.22	Kwakabe kuli mu mbaba, ngono kukabe kuli mu nzano we tjikumbuludzo tje kuyengemadziwa kwe Ng'umba ye Ndzimu mu Jerusalema. 
JHN.10.23	Jesu wakabe eyenda yenda mu ntutshi unodang'wa Denga la Solomoni mu bhakasa le Ng'umba ye Ndzimu. 
JHN.10.24	Bajuta bakankubunganila bakambhuzwa beti, “Unowotilindisa kungapani usathu ukatibudza malebeswa? Ha uli iwe Mesiya, utibudze kube patjena.”
JHN.10.25	Jesu kabashandula eti, “Ndakamubudza ntolo, koga amutoduma. Mishingo yandinoshinga nge zina la Tate inolakidza nge kwangu, 
JHN.10.26	koga amutoduma, ngobe ate muli pkhwizi dzangu. 
JHN.10.27	Pkhwizi dzangu dzohwa hwi langu, ndodziziba na idzo dzonditobela. 
JHN.10.28	Ndodzipa butjilo gusingapele, ngono adzingalobe. Akuna ungadzidzamula mu maboko angu. 
JHN.10.29	Tate bakandipa idzo ba nkulu pana bose, ngono akuna ungadzamula tjimwe mu maboko a Tate. 
JHN.10.30	Imi na Tate ti banng'ompela.”
JHN.10.31	Bajuta bakanunga mabgwe kakale beti bankikithidze. 
JHN.10.32	Koga Jesu kabadwa kati, “Ndakashinga mishingo minjinji mibuya inodwa kuna Tate muli yapo, ndiupi wayo wamunoshaka kundikikithidzila iwo?”
JHN.10.33	Bajuta bakanshandula beti, “Atitokukikithidzilila mishingo mibuya, koga tokukikithidzilila kutuka Ndzimu! Unozwithama Ndzimu koga uli nthu!”
JHN.10.34	Jesu kabashandula eti, “Kwakakwagwa mu nlayo wenyu kuyi Ndzimu wakati, ‘Mu midzimu.’ 
JHN.10.35	Toziba kuti tjinolebgwa nge Hwalo dze Ndzimu malebeswa nge kusingapele, Ndzimu wakabadana midzimu, 
JHN.10.36	ngono motini nge kwa iye wakayengemadziwa ndi Tate bakantuma mu shango kene? Ini munditendeka nge tjinyala muti ndotuka Ndzimu andati ndi Nkololo we Ndzimu? 
JHN.10.37	Ha ndisingashinge mishingo ya Tate musigalemoyo mundili. 
JHN.10.38	Koga ha ndishinga tjinodiwa ndi Tate, nenguba musingagalemoyo mundili, bukulu galanimoyo zwiyito zwangu, ndizo muzibe kuti Tate bamundili, nami ndimuna Tate.”
JHN.10.39	Bakagwisa kumbhata kakale, koga kapudzumuka mu maboko abo.
JHN.10.40	Kabgwilila seli kwe gwizi gwe Jorodani pakabe Johani e dubikila bathu kutanga, kaswika kagala ikoko. 
JHN.10.41	Bathu banjinji bakazha kunli. Bakati, “Johani aazotongobe ethama zwilakidzo, koga tjimwe ne tjimwe tjaakaleba ngekwe nlume iwoyu tjakabe tjili malebeswa.” 
JHN.10.42	Banji bakagalamoyo munli ipapo.
JHN.11.1	Mu nzi unoyi Bhetani, kanyi kwa Mariya ne nkulu uwe, Mata kwakabe kuna nlume unoyi Lazaro egwala kwazo. 
JHN.11.2	Mariya iwoyo ndiye wakazhodza She nge mafuta anonuhwa zwinozipa, kabukusha makumbo a She nge mavudzi awe, ndiye wakabe egwaligwa nge hazwadzi iye Lazaro. 
JHN.11.3	Hazwadzi dza Lazaro dzakatumila dama kuna Jesu dziti, “She, nzwalani wenyu wamunoda kwazo unogwala.”
JHN.11.4	Jesu kati ehwa kuiyago, kati, “Igogu bugwele ate gunowombulaya, ikoku kwashingikala kuti ndizo Ndzimu ukudziwe, ndiko kunowoyita kuti Nkololo we Ndzimu akudziwe.”
JHN.11.5	Jesu nenguba akabe eda Mata ne nnung'una uwe ne hazwadzi yabo Lazaro, 
JHN.11.6	wakati ehwa ngekwe bugwele gwa Lazaro kagala mazhuba mabili asathu kamilika kwaakabe aliko. 
JHN.11.7	Shule kadwa badiyiwa babe kati, “Ngatibgwilileni ku Judiya.”
JHN.11.8	Badiyiwa babe bakan'dwa bakati, “N'diyi, ate ntolo Bajuta begwisa kumukikithidza nge mabgwe, ngono mutjashaka bgwilila kubali kene?”
JHN.11.9	Jesu kati, “Apa zhuba alina awara dzili gumi lina mbili dze masikati kene? Ndizo, kene ali ani unoyenda kuli masikati aatokuthiwa, ngobe unobona tjedza tje shango iyeyi. 
JHN.11.10	Koga ha iyenda busiku unokuthiwa, ngobe aana tjedza.” 
JHN.11.11	Wakati asinoleba matama iyawa kapapha kati, “Nzwalani wedu Lazaro wayizela, koga ndowoyenda ndonommusa.”
JHN.11.12	Badiyiwa bakanshandula beti, “She, ha ali lele unowomuka.”
JHN.11.13	Jesu wakabe elebeleka ngekwe lufu gwa Lazaro, koga ibo bakazwidwa beti unodwa hwope koga. 
JHN.11.14	Ndizo Jesu kabatjenesela eti, “Lazaro wafa, 
JHN.11.15	koga nge kwenyu ndoboka kuti abe atjinyika ndisipo, kuti ndizo mugalemoyo. Ngatiyendeni kunli.”
JHN.11.16	Tomasi unodang'wa Bili kati ku bamwe badiyiwa, “Ngatiyendenibo tinofa naye!”
JHN.11.17	Jesu kati eswika, kawana Lazaro ana mazhuba manna akabiganyiwa. 
JHN.11.18	Nzi we Bhetani wakabe uli thambo ipasi kwe khilomitha thatu kudwa mu Jerusalema. 
JHN.11.19	Bajuta banjinji bakabe bazha kuwomila kuna Mata na Mariya ngekwe hazwadzi yabo.
JHN.11.20	Mata kati ehwa kuyi Jesu unozha, kabhuda kunonshanganidza, koga Mariya kasala mu ng'umba. 
JHN.11.21	Mata kaswika kati kuna Jesu, “She, ha makabe muli pano, hazwadzi yangu inobe isakafa! 
JHN.11.22	Koga ndoziba kuti nangwenu kose Ndzimu unowomupa tjimwe ne tjimwe tjamunokumbila.”
JHN.11.23	Jesu kan'dwa kati, “Hazwadzi iyo inowomuka.”
JHN.11.24	Mata kan'dabila eti, “Ndoziba kuti unowomuka mu kumusiwa kwe bathu mu nsi we bupelo.”
JHN.11.25	Jesu kati kunli, “Ndimi kumuka ne kutjila. Kene ali ani unogalamoyo mundili unowotjila nenguba afa, 
JHN.11.26	kene ali ani unotjila ngono egalamoyo mundili aatowofa. Apa unogalamoyo muna ikoku kene?”
JHN.11.27	Mata kan'dabila eti, “She, ndogalamoyo kuti ndimwi Mesiya, Nkololo we Ndzimu, iye wakabe akalingiligwa kuzha mu shango.”
JHN.11.28	Mata wakati aleba matama iyawa, kabgwilila ku nzi kaswika kadanila nnung'una uwe Mariya ntome, kan'dwa kati, “N'diyi wazha, ngono unokudana.” 
JHN.11.29	Mariya kati ehwa kuyiyago, kamilika tjinyolotjo kayenda kunli. 
JHN.11.30	Jesu wakabe asathu kaswika mu nzi, koga wakabe atji ikweno kwaakashanganidzigwako ndi Mata. 
JHN.11.31	Bathu bakabe bana Mariya mu ng'umba bennyaladza, bakati bebona emilika elibilidza bakantobela bekumbula kuti unoyenda kunolilila ku ikumbu tja Lazaro.
JHN.11.32	Mariya kati eswika pana Jesu kawila pa makumbo awe kati, “She, ha makabe muli pano, hazwadzi yangu inobe isakafa!”
JHN.11.33	Jesu kati ebona Mariya elila ne bathu bakabe banaye belilabo, kahwa zogwadza mu moyo ngono kadziyidzika kwazo. 
JHN.11.34	Kababhuzwa kati, “Makambiganya ngayi?”
JHN.11.34	Bakan'dwa bakati, “She Izhani mubone!”
JHN.11.35	Jesu kalila. 
JHN.11.36	Ipapo bathu bakati, “Bonani kuti wakabe en'da kungapani!”
JHN.11.37	Ngono bamwe babo bakati, “Apa iye wakapofunula bhofu, unobe asakathama kuti nlume iwoyu asife kene?”
JHN.11.38	Jesu mu kuhwa zogwadza kukulu kayenda ku ikumbu tjakabe tjili guwu lakazhaligwa nge shongwe. 
JHN.11.39	Kabadwa kati, “Dusani shongwe iyeyi.”
JHN.11.39	Mata, hazwadzi ye nfi, kan'dabila eti, “Kowobe konuhwa zwakabipa She. Una mazhuba manna akabiganyiwa!”
JHN.11.40	Jesu kambhuzwa kati, “Apa andizokudwa ati unowobona gudzo le Ndzimu ha ugalamoyo kene?” 
JHN.11.41	Bakadusa shongwe. Jesu kalinga pezhugwi kati, “Tate, ndomuboka ngoti mandihwa. 
JHN.11.42	Ndoziba kuti mondihwa misi yose, koga ndoleba ikoku ngekwe bathu ibaba bapano, kuti ndizo bagalemoyo kuti ndimwi makandituma.” 
JHN.11.43	Kati aleba ikoku, kamilidza hwi kadana eti, “Lazaro, bhuda!” 
JHN.11.44	Lazaro kabhuda, maboko ne makumbo awe, akapombiwa nge jila nenge buso gugwe gwakakwididziwa nge jila. Jesu kabadwa kati, “Mumpombonole matyila munletje ayende.”
JHN.11.45	Koga ipapo bunji gwe Bajuta bakabe bawomila kuna Mariya bakabona tjakathamiwa ndi Jesu ngono bakagalamoyo munli. 
JHN.11.46	Koga bamwe babo bakayenda ku Bafarasi bakanobabudza tjathamiwa ndi Jesu. 
JHN.11.47	Ndizo Bafarasi ne Bapirisiti bakulu bakadana nshangano we Makulukota* e Bajuta, bakati, “Towothamani? Bonani zwilakidzo zwinjinji zwinothamiwa nge nlume iwoyu. 
JHN.11.48	Ha angaletjiwa kadwilila sa ikoku, bathu bose banowogalamoyo munli, ngono batungamili be Baroma bangatinginilila bakakolomola Ng'umba ye Ndzimu bakalobesa nenge itjaba tjedu.”
JHN.11.49	Mmwe wabo wakabe edang'wa Kaifasi, wakabe ali iye Ntungamili we Bapirisiti mu gole ilelo kabadwa kati, “Amutozibisisa tjinoshingikala. 
JHN.11.50	Apa amutoziba kuti koyita kumuli kuti nthu ali nng'ompela afile itjaba pana kuti kulobe itjaba tjose kene?” 
JHN.11.51	Wakabe asingazwiyite, ngobe akabe ali iye Ntungamili we Bapirisiti mu gole ilelo wakabe elebesambeli kuti Jesu unowofila itjaba tje Bajuta, 
JHN.11.52	kusi itjaba itjetjo koga, koga ne kukubunganya bana be Ndzimu bakapalala kuti babe bang'ompela.
JHN.11.53	Ndizo kudwa tjose mu zhuba ilelo bakalangana kuti Jesu ungabulawa tjini. 
JHN.11.54	Kudwa ipapo Jesu wakabe woyenda asi patjena pakati kwe Bajuta, kabhuda kayenda ku bugalo gupejo ne tjilambanyika, ku nzi wakabe udang'wa kuyi Efuraimu, kagalako ne badiyiwa babe.
JHN.11.55	Nzano we Kupinda pezhugwi wakabe wabe pejo, ngono bathu banjinji bakayenda ku Jerusalema bedwa kuzhe kwe nzi* nkulu kunozwitjenesa, nzano usathu ukaswika. 
JHN.11.56	Bathu ibabo bakabe beshaka Jesu, ngono bakati bekubungana mu Ng'umba ye Ndzimu, bakabhuzwana beti, “Moalakana tjini? Unowozha ku nzano kene tjini?” 
JHN.11.57	Ngono Bapirisiti bakulu ne Bafarasi bakabalaya kuti, ha kuna unoziba kwaayako alebe, kuti ndizo banombhata.
JHN.12.1	Kwakati Nzano we Kupinda pezhugwi wasaligwa nge mazhuba matathatu, Jesu kamilika kayenda ku nzi we Bhetani kanyi kwa Lazaro waakamusa mu lufu. 
JHN.12.2	Wakaswika kathamigwa zojiwa kazwipakuligwa ndi Mata. Lazaro wakabe ali mmwe we bathu bakabe bali gele beja na Jesu. 
JHN.12.3	Mariya katola itenyana tje mafuta akathamwa nge nti unodang'wa kuyi nadi* e ntengo upezhugwi kwazo, kaadila mu makumbo a Jesu kambukusha nge mavudzi awe. Ng'umba yose ikanuhwa nnuhwo we mafuta iyawo. 
JHN.12.4	Mmwe we badiyiwa ba Jesu, unoyi Judasi Isikariyoti wakawobe iye unowo wonga Jesu kati, 
JHN.12.5	“Ini mafuta iyawa asatengesiwa mazana matatu (300) e mari e siliva
JHN.12.6	Wakabe asina hanya ne bashayi, ikoku wakabe e kulebesiwa nge bubava, ngobe akabe ali iye ntjengeti we hwomo ye mari, akawolobela kuzwitopolela muili.
JHN.12.7	Jesu kabadwa kati, “Munletje ashinge tjaangatubula kubinganyidzila zhuba le kubiganyiwa kwangu. 
JHN.12.8	Bashayi munabo misi yose. Koga imi amutowobe nami misi yose.”
JHN.12.9	Bathu banjinji bakahwa kuti Jesu uyapo mu nzi we Bhetani, ngono bakayendako beyendila kunobona Lazaro wakabe amusiwa mu lufu ndi Jesu. 
JHN.12.10	Bapirisiti bakulu bakalangana kubulaya Jesu kose na Lazaro, 
JHN.12.11	ngobe Bajuta banjinji bakabe bahwa ngekwa Lazaro ngono bakagalamoyo nge kukwe muna Jesu.
JHN.12.12	Mu zhuba linotobela ilelo mbunga nkulu we bathu bakabe bazha ku Nzano we Kupinda pezhugwi ukahwa kuti Jesu waswika ku Jerusalema. 
JHN.12.13	Bakatola thabi dze nlala bakayenda kunonshanganidza, bemimila beti, “Hosana!
JHN.12.14	Jesu kawana donkana katjitatha, sekwa kwakakwagwa kuyi,
JHN.12.15	“Usitje, iwe nkololokadzi we Ziyoni!
JHN.12.15	Woyu She nkulu uwo waswika
JHN.12.15	akatatha donkana.”
JHN.12.16	Kutanga badiyiwa babe bakabe basingahwisise zwithu izwezwi, koga kwakati Jesu akudziwa, bakakumbula zwakakwagwa nge kukwe nenge kuti bakanthamila zwithu izwezwi.
JHN.12.17	Bathu bakabe bana Jesu edana Lazaro kuti abhude mu ikumbu emmusa mu bafi, bakaandamisa tjakashingikala. 
JHN.12.18	Ndizo mbunga we bathu wakanshanganidza, ngobe bakabe bahwa ngekwe tjilakidzo itjetji. 
JHN.12.19	Ngono Bafarasi bakalebesana bakati, “Apa mobona kuti akuna tjamungatubula kene? Bonani, shango yose yantobela!”
JHN.12.20	Muna ibabo bakabe beyenda ku Jerusalema kunonamata Ndzimu mu tjibaka tje nzano kwakabe kuna bamwe Bagiriki. 
JHN.12.21	Bakayenda kuna Filipo wakabe edwa ku Bhetisaida mu Galili bakati kunli, “Toshaka kubona Jesu.”
JHN.12.22	Filipo kayenda kanobudza Enduru, ngono Enduru na Filipo bakanobudza Jesu. 
JHN.12.23	Jesu kabashandula eti, “Tjibaka tjatjiswika tje kuti Nkololo we nthu alumbidziwe. 
JHN.12.24	Ndolebesa tjose ndoti kumuli, shanga ye thunde, ha isawila mu mavu ikafa, inogala ili ing'ompela koga; koga ha ifa, inozwala zwizwalo zwinjinji. 
JHN.12.25	Iye unoda butjilo gugwe mu shango ino gowonlashikila, koga iye usingade butjilo gugwe mu shango ino, unowotjila nge kusingapele. 
JHN.12.26	Iye unoshaka kundishingila ngaanditobele, kuti nlanda wangu abe nami kwandiyako. Ngono Ndzimu, Tate banowokudza mmwe ne mmwe unondishingila.”
JHN.12.27	Jesu kati, “Meya yangu inodziyidzika, apa ndowotini? Nditi, ‘Tate, mundiangulile mu tjibaka itjetji?’ Aa, ndakazhila kuti ndiswike mu tjibaka itjetji tje kudziyila. 
JHN.12.28	Tate, kudzani zina lenyu!”
JHN.12.28	Ipapo kukahwika hwi lidwa kudzimu liti, “Ndalikudza, ngono ndowolikudza kakale.”
JHN.12.29	Mbunga wakabe uli mile ipapo ukahwa hwi ileli, ngono bamwe bakati ladadamula se vula, koga bamwe bakati, “Ntumwa we kudzimu walebeleka naye!”
JHN.12.30	Jesu kati kubali, “Ileli hwi lazhila imwi alizozhila imi. 
JHN.12.31	Ngwenu tjabe tjibaka tje kuti shango ino isumikilisiwe. Mbusi we shango ino unowotenyengugwa. 
JHN.12.32	Koga imi, ndowoti ndamilidzigwa pezhugwi ndidwa mu shango ino, ndowowebela bathu bose kundili.” 
JHN.12.33	Wakaleba matama iyawa kuli kulakidza ngekwe lufu gwaanowofa.
JHN.12.34	Mbunga ukan'dabila uti, “Nlayo wedu unotibudza kuti Mesiya unowotjilila tjose. Ungati Nkololo we nthu wakafanila milidzigwa pezhugwi tjini? Nkololo we nthu iwoyo ndiyani?”
JHN.12.35	Jesu kabashandula eti, “Tjedza tjowobe mumuli kwe tjibaka tjifupi. Yendani kutjabona, kuti musimiligwe nge zhuba, ngobe iye unoyenda mu zhalima aatobona kwaanoyenda. 
JHN.12.36	Galanimoyo mu tjedza mutjinatjo, kuti mube bathu be tjedza.”
JHN.12.36	Jesu wakati apedza kuleba matama iyawa kayenda kanobgwata.
JHN.12.37	Nenguba akathama zwilakidzo bakanlinga, abazogalamoyo munli, 
JHN.12.38	kuti ndizo matama e nlebesambeli Isaya asiwile pasi, Isaya wakabe ati,
JHN.12.38	“She, ndiani wagalamoyo matama edu kene?
JHN.12.38	Ndiani wakazumbunuligwa simba la She?”
JHN.12.39	Ndizo abazotubula kugalamoyo, ngobe Isaya wakabe aleba kakale eti,
JHN.12.40	“Ndzimu wakapofupadza mesho abo,
JHN.12.40	ukakukutadza mimoyo yabo,
JHN.12.40	kuti ndizo basibone nge mesho abo,
JHN.12.40	kakale basihwisise nge mikumbulo yabo,
JHN.12.40	kuti ndizo basishanduke kuti ndibapodze.”
JHN.12.41	Isaya wakaleba matama iyawa, ngobe wakabe ebona kudziwa kwa Jesu, ngono kalebeleka nge kukwe.
JHN.12.42	Nenguba kwakajalo batungamili banji be Bajuta naibobo bakagalamoyo munli, koga bakasidusile mazwiwo abo patjena, ngobe Bafarasi bangabatata mu ng'umba ye mitembezelo, 
JHN.12.43	ngobe bakabe beda kukudziwa nge bathu pana kuti bakudziwe nge Ndzimu.
JHN.12.44	Jesu kalebelekela pezhugwi eti, “Iye unogalamoyo mundili aatogalamoyo mundili koga, koga unogalamoyo ne muna iye wakandituma. 
JHN.12.45	Iye unobona imi unobona na iye wakandituma. 
JHN.12.46	Ndakazha mu shango kuwobe tjedza tje shango kuti mmwe ne mmwe unogalamoyo mundili asitjagale mu zhalima. 
JHN.12.47	Iye unohwa matama angu koga kasialondolodze, anditowonsumikilisa. Ngobe andizozha kusumikilisa shango, koga ndakazhila kuwoitjidza. 
JHN.12.48	Iye unondilamba, asingadume tjandinoleba una Nsumikilisi. Matama andaleba ndiwo anowobe nsumikilisi uwe mu zhuba le bupelo. 
JHN.12.49	Oku malebeswa, ngobe andizozwilebegwa, koga Tate bakandituma ndibo bakandilaya kuti ndilebeni nditjileba tjini. 
JHN.12.50	Ndoziba kuti nlayo wabo unozhisa butjilo gusingapele. Ndizo tjandinoleba, ndoleba koga sekwa Tate bakandibudza.”
JHN.13.1	Kwakabe kuwomuka kuli Nzano we Kupinda pezhugwi. Jesu wakabe eziba kuti tjabe tjibaka tje kuti asiye shango ino ayende kuna Tate. Wakabe eda bose bakabe bali babe mu shango ino, kabada kunoti ne ku bupelo.
JHN.13.2	Jesu ne badiyiwa babe bakati bali pa tjilayilo, Nvanganyi kabe alonga kale meya muna Judasi Isikariyoti nkololo wa Simoni dzekuti awonge Jesu. 
JHN.13.3	Jesu se akabe eziba kuti Tate bakalonga zwithu zose mu maboko awe nenge kuti wakadwa ku Ndzimu kakale unowobgwilila ku Ndzimu, 
JHN.13.4	kamilika pa zojiwa, kaambula hazu iye, katola tauli kazwipomba nditjo mu thunji. 
JHN.13.5	Shule, kadila vula mu ndilo katangisa kungudza badiyiwa babe makumbo ebabukusha nge tauli tjaakabe akazwipombedza nditjo. 
JHN.13.6	Kati ezha pana Simoni Pita, Pita kati kunli, “She apa mondingudza makumbo kene?”
JHN.13.7	Jesu kan'dabila eti, “Autoziba tjandinothama, koga unowohwisisa shule.”
JHN.13.8	Pita kati, “Aa, amungandingudze makumbo kene kukabe kwakatini.”
JHN.13.8	Jesu kan'dwa kati, “Ha ndisakungudza auna gobe nami.”
JHN.13.9	Ngono Simoni Pita kanshandula eti, “She, musindingudze makumbo woga, mundingudze kose maboko ne nsholo!”
JHN.13.10	Jesu kanshandula kati, “Nthu wangula mbili akutosheteka kuti angudziwe kakale kuzhe kwe makumbo awe koga, ngobe mbili uwe mbuyanana. Imwi mu babuyanana koga kusi mmwe ne mmwe wenyu.” 
JHN.13.11	Wakabe eleba eijalo, ngobe eziba unowon'wonga, ndizo kati, “Ha muzotjenepala mose.”
JHN.13.12	Wakati apedza kubangudza makumbo, kaambala hazu iye kabgwilila ku bugalo gugwe. Kababhuzwa kati, “Apa moziba tjandakamuyitila kene? 
JHN.13.13	Mondidana ‘N'diyi’ mukandidana ‘She’ mulebesa, ngobe nditjo tjandili itjo. 
JHN.13.14	Ngwenu ha imi, She wenyu kakale ndili N'diyi wenyu ndamungudza makumbo, namwibo makafanila kungudzana makumbo. 
JHN.13.15	Ndamulakidza, kuti ndizo namwibo muyite sekwa ndamuyitila. 
JHN.13.16	Ndolebesa tjose ndoti kumuli, nlanda ate ali nkulu pana tetshi uwe ne ntumwa ate ali nkulu pana wakantuma. 
JHN.13.17	Ha muziba zwithu izwezwi kakale muzwishinga, makakombolegwa.
JHN.13.18	“Anditodwa imwi mose, ngobe ndoziba bandakashalula. Kwakafanila kuti matama e Hwalo dze Ndzimu asiwile pasi, anoti, ‘Iye wandinoja naye wandishandukila.’ 
JHN.13.19	Ndomubudza ngwenu, kusathu kukashingikala, kuti ha kushingikala, mugalemoyo kuti ‘Ndi iye wandili iye.’ 
JHN.13.20	Ndolebesa tjose ndoti kumuli, iye unoamutjila wandatuma, unoamutjila imi, na iye unondiamutjila unoamutjila wakandituma.”
JHN.13.21	Kukati Jesu aleba ikoku, kadziyidzika mu meya, ndizo kati, “Ndolebesa tjose ndoti kumuli, mmwe wenyu unowondiwonga.”
JHN.13.22	Badiyiwa babe bakalingana basingazibe kuti unodwa upi mubali. 
JHN.13.23	Mmwe wabo, iye wakabe ediwa ndi Jesu, wakabe ali gele pejo naye. 
JHN.13.24	Simoni Pita kang'wanga kan'dwa kati, “Bhuzwa Jesu kuti unodwa ani.”
JHN.13.25	Kabhuzwa Jesu akanayila pa ifuba tjitje kati, “She, ndiani?”
JHN.13.26	Jesu kanshandula eti, “Ndi iwoyu wandinowopa bhemu le tjiwunga ndaliseba mu sopo.” Ndizo wakati aseba bhemu le tjiwunga kalipa Judasi nkololo wa Simoni Isikariyoti. 
JHN.13.27	Kukati Judasi atola bhemu le tjiwunga, Satani kangina munli. Jesu kati kunli, “Thama ulibilidza tjaunoshaka thama.” 
JHN.13.28	Bose bakabe bali ipapo bakasihwisise kuti ini Jesu edwa Judasi eijalo. 
JHN.13.29	Ngobe Judasi wakabe akabhata hwomo ye mari, bamwe bakaalakana, kuti Jesu unon'dwa eti, “Katenge zwatinowosheta ku nzano,” kene kuti ape bashayi tjimwe.
JHN.13.30	Ndizo Judasi kati aamutjila bhemu le tjiwunga, kabhuda tjinyolotjo; ngono kwakabe kuli busiku.
JHN.13.31	Kati abhuda, Jesu kati, “Ngwenu Nkololo we Nthu wakudziwa ne Ndzimu wakudziwa ngekwe Nkololo uwe. 
JHN.13.32	Ndzimu ha wakudziwa nge kukwe, Ndzimu unowonkudza muuli ngono unowonkudza tjinyolotjo. 
JHN.13.33	Bana bangu, anditowobe namwi tjibaka tjilefu. Mowondishaka, koga sekwa ndakabudza Bajuta ndomubudzabo ngwenu nditi, ‘Kwandinoyenda, amungayendeko.’ 
JHN.13.34	Ndomupa nlayo ntshwa nditi, ‘Mudane. Koga sekwa ndakamuda, namwibo mudane.’ 
JHN.13.35	Bathu bose banowoziba kuti mu badiyiwa bangu ha mudana.”
JHN.13.36	Simoni Pita kambhuzwa kati, “She, moyenda ngayi?”
JHN.13.36	Jesu kan'dabila eti, “Kwandinoyenda aunganditobele ngwenu; koga shule kwe tjibaka unowonditobela.”
JHN.13.37	Pita kambhuzwa kakale kati, “She, ini ndisingake amotobela ngwenu? Ndakazwimisila kumufila.”
JHN.13.38	Ipapo Jesu, kanshandula eti, “Apa unowondifila dumbu kene? Gukurume lowoti lisathu likalila, unowobe wandizwilandula katatu!”
JHN.14.1	Jesu kati kubali, “Mimoyo yenyu ngaisidziyidzike. Galanimoyo
JHN.14.2	Mu nzi wa Tate kuna ng'umba njinji. Ha kwabe kusakajalo, apa ndobe ndakamudwa ati, ndonomululwamisila bugalo kene! 
JHN.14.3	Ngono ha ndayenda kunomululwamisila bugalo, ndowobuya ndiwomutola kuti ndizo mube nami kwandiyako. 
JHN.14.4	Moziba zila ye kwandinoyenda.”
JHN.14.5	Tomasi kati kunli, “She, atitoziba kwamunoyenda. Tingaziba zila ye kwamunoyenda tjini?”
JHN.14.6	Jesu kabashandula eti, “Ndimi zila ne malebeswa ne butjilo. Akuna unozha kuna Tate asapinda nami. 
JHN.14.7	Ha mabe mundiziba mobe makaziba kose na Tate. Kudwa ngwenu mobaziba kakale mababona.”
JHN.14.8	Filipo kati, “She, mutilakidze Tate ngono ikoko kowobe kwakatilizana.”
JHN.14.9	Jesu kanshandula eti, “Autondiziba kene Filipo, ndakabe namwi tjibaka tjilefu kungapa? Iye wandibona wabona Tate. Ini uti, ‘Mutilakidze Tate?’ 
JHN.14.10	Apa autogalamoyo kuti ndi muna Tate na Tate bamundili kene? Matama andinomubudza anditoazwilebegwa. Tate banogala mundili ndibo banoshinga nshingo wabo. 
JHN.14.11	Galanimoyo muna tjandinoleba anditi ndi muna Tate na Tate bamundili; koga ha mukong'wa, ngono galanimoyo ngekwa iyo mishingo. 
JHN.14.12	Ndolebesa tjose ndoti kumuli, iye unogalamoyo mundili unowothamabo mishingo yandinothama, dumbu ndingati unowothama mishingo mikulu pana iyeyi, ngobe ndoyenda kuna Tate. 
JHN.14.13	Kose kwamunokumbila nge zina langu ndowokuthama, kuti ndizo gudzo la Tate libong'we mu Nkololo. 
JHN.14.14	Ha mukumbila tjimwe ne tjimwe nge zina langu, ndowotjithama.
JHN.14.15	“Ha mundida mowolondolodza milayo yangu. 
JHN.14.16	Ndowokumbila tate, ngono banowomupa mmwe Mbhatshi unowobe namwi nge kusingapele, 
JHN.14.17	iyo Meya inolakidza malebeswa e Ndzimu. Shango aitowoiamutjila se mbhatshi wayo, ngobe aitoibona kakale aitowoiziba. Koga imwi moiziba, ngobe inogala namwi kakale imumuli.
JHN.14.18	“Anditowomusiya muli siyang'wa; ndowobuya kumuli. 
JHN.14.19	Shule kwe tjibaka tjifupi, bathu be shango ino abatjowondibona, koga imwi mowondibona. Nge kuti ndotjila, mowotjilabo. 
JHN.14.20	Mu zhuba ilelo mowobona kuti imi ndi muna Tate, ngono imwi mu mundili nami ndi mumuli.
JHN.14.21	“Iye unoziba kakale elondolodza milayo yangu, ndiye unondida. Unondida unowodiwa ndi Tate, namibo ndowon'da kakale ndowonzwilakidza.”
JHN.14.22	Ipapo Judasi, kusi Judasi Isikariyoti kati, “She, ini mushaka zwilakidza kutili musingazwilakidze ku bathu bose be shango?”
JHN.14.23	Jesu kan'dabila eti, “Iye unondida unowolondolodza zwidiyo zwangu. Tate banowon'da, ndizo towozha kunli tikagala naye. 
JHN.14.24	Iye usingandide aatowolondolodza zwidiyo zwangu. Zwidiyo izwezwi zwamunohwa ate zwangu, nge zwa Tate, ibo bakandituma.
JHN.14.25	“Kose ikoku ndakakuleba nditji namwi. 
JHN.14.26	Koga Mbhatshi, Meya yakayengemala, unowotumwa ndi Tate nge zina langu, unowomudiya zwithu zose, kamukumbuludza tjimwe ne tjimwe tjandakamubudza.
JHN.14.27	“Ndomusiyila kunyalala, ndomupa kunyalala kwangu. Anditomupa iko sekwa kunopa shango. Mimoyo yenyu ngaisidziyidzike kakale musitje. 
JHN.14.28	Makahwa nditi, ‘Ndoyenda ngono ndowobuya kumuli.’ Ha mabe mundida mobe mashatha, ngobe ndoyenda kuna Tate. Ngobe ibo bakulu pandili. 
JHN.14.29	Ndamubudza ngwenu kusina tjathu tjikashingikala, kuti ndizo ha kushingikala mugalemoyo. 
JHN.14.30	Anditjowolebeleka namwi tjibaka tjilefu, ngobe mbusi we shango ino unozha. Aana simba mundili, 
JHN.14.31	koga shango yakafanila ziba kuti ndoda Tate kakale, ndizo ndothama tjandalayiwa ndibo.
JHN.14.31	“Buyani tiyende.”
JHN.15.1	“Imi ndi nzhambi wakwako, Tate ndibo ntjengeti wawo. 
JHN.15.2	Banothubula lutabi gumwe ne gumwe gumundili gusingazwale, koga lutabi gumwe ne gumwe gunozwala mitjelo banogusunulila kuti guzwale mitjelo minjinji. 
JHN.15.3	Imwi makayitiwa babuyanana kale nge dama landakamudiya. 
JHN.15.4	Galani mundili, namibo ndowogala mumuli. Akuna lutabi gungazwala mitjelo gusi muna mayi, gwakafanila be mu nzhambi. Namwibo amungazwale mitjelo kuzhe kwe mugala mundili.
JHN.15.5	“Ndimi nzhambi ngono imwi mu thabi. Iye unogala mundili namibo ndigala munli, unowoyita mitjelo minjinji, ngobe kuzhe kwangu akuna tjamungashinga. 
JHN.15.6	Iye usingagale mundili, unowolashiwa se lutabi gwathubugwa, gukaswaba gukawoma. Thabi dzakajalo dzokubunganyiwa dzikaposegwa mu moto dzikatshwa. 
JHN.15.7	Ha mugala mundili ne matama angu egala mumuli, kumbilani tjamushaka ngono mowotjithamigwa. 
JHN.15.8	Tate banokudziwa ndi ikoku, kuti muyite mitjelo minjinji muli badiyiwa bangu. 
JHN.15.9	Ndomuda koga sekwa ndinodiwa ndi Tate. Galani mu ludo gwangu. 
JHN.15.10	Ha mulondolodza milayo yangu, mowogala mu ludo gwangu koga sekwa ndakalondolodza milayo ya Tate ndikagala mu ludo gwabo.
JHN.15.11	“Ndomubudza ikoku kuti ndizo shatho yangu ibe mumuli kuyita kuti mushathe nge buzhalo. 
JHN.15.12	Nlayo wangu hwuti, mudane sekwa ndakamuda. 
JHN.15.13	Akuna nthu una ludo lukulu pana igogu, gwe kuti nthu nng'ompela afile bazwalani babe. 
JHN.15.14	Mu bazwalani bangu ha muthama tjandinoti muthame. 
JHN.15.15	Anditjamudana balanda, ngobe nlanda aatoziba tjinoshingwa ndi tetshi uwe. Ndomudana bazwalani, ngobe ndakamuzibisa kose kwandakahwa ndi Tate. 
JHN.15.16	Amuzondishalula, koga ndimi ndakamushalula amupa nshingo kuti muyende munozwala mitjelo inowogalila tjose. Tate banowomupa kose kwamunokumbila nge zina langu. 
JHN.15.17	Nlayo wangu ndihwoyu, mudane.
JHN.15.18	“Ha shango imubenga, zibani kuti yakabenga imi kutanga. 
JHN.15.19	Ha mabe muli be shango, shango yabe yomuda se bayo. Se musi be shango ino, koga ndakamushalula amudusa mu shango, shango inomubenga. 
JHN.15.20	Alakanani matama andakamubudza nditi, ‘Akuna nlanda nkulu pana tetshi uwe.’ Ha bakandidziyidza banowomudziyidzabo. Ha bakalondolodza zwidiyo zwangu, banowolondolodzabo zwidiyo zwenyu. 
JHN.15.21	Banowomubhata nge zila iyeyi ngobe mu batobeli bangu, ngobe abatoziba iye wakandituma. 
JHN.15.22	Ha ndabe ndisakazha ndikalebeleka nabo, banobe basina jinyo; koga ngwenu abana tjabangadzeta nditjo mu jinyo labo. 
JHN.15.23	Iye unondibenga unobenga Tatebo. 
JHN.15.24	Ha ndabe ndisakathama mishingo isina wakatongo ithama pakati kwabo, banobe basina jinyo; koga bakabona ngono bakabenga tose imi na Tate. 
JHN.15.25	Ikoku kwakashingikala kuti kuwililane ne dama lakakwagwa mu nlayo wabo, linoti, ‘Bakandibengela suli.’
JHN.15.26	“Mbhatshi unowoti ezha, iye wandinowotuma kumuli edwa kuna Tate, Meya inolakidza malebeswa e Ndzimu, inodwa kuna Tate inowotendeka nge kwangu. 
JHN.15.27	Namwibo mu batendeki, ngobe makagala nami kudwa mu kutangisa.
JHN.16.1	“Ndamubudza kose ikoku kuti musilashike. 
JHN.16.2	Banowomutata mu ng'umba dze mitembezelo. Nge malebeswa tjibaka tjozha tje kuti mmwe ne mmwe unomubulaya unowokumbula kuti nge kuthama eijalo, ndiko ha eshingila Ndzimu. 
JHN.16.3	Banowothama mishingo yakajalo, ngobe abazoziba Tate kene imi. 
JHN.16.4	Ndamubudza ikoko kuti ndizo tjibaka tjiti tjizha muzibe kuti ndakamubudza kutjikale.
JHN.16.4	“Andizomubudza ikoku mu kutangisa, ngobe ndakabe ndi namwi. 
JHN.16.5	Ngwenu ndoyenda kuna iye wakandituma, ngono akuna iye wenyu unondibhuzwa eti, ‘Moyenda ngayi?’ 
JHN.16.6	Ngekuti ndamubudza zwithu izwezwi mazhala buyendasi. 
JHN.16.7	Koga ndolebesa tjose nditi kumuli, kuyenda kwangu kowobe ne mbuzilo mumuli. Ha ndisayenda, Mbhatshi atowozha kumuli, koga ha ndiyenda, ndowontumila kumuli. 
JHN.16.8	Ha ezha, unowolakidza shango kuti yagala ihwila ntome ngekwe tjibi ne ndulamo nenge kusumikilisa; 
JHN.16.9	ngekwe tjibi, ngekuti bathu abatogalamoyo mundili, 
JHN.16.10	ne ngekwe ndulamo, ngekuti ndoyenda kuna Tate, ngono amutjawondibona, 
JHN.16.11	ngekwe kusumikilisa, ngekuti mbusi we shango ino wakasumikilisiwa kale.
JHN.16.12	“Nditjina zwithu zwinjinji zwanditjawomubudza, koga amungatubule kuzwihwilila. 
JHN.16.13	Kowoti Meya ye lebeswa izha, inowomutungamila mu malebeswa wose. Aitowozwilebelekegwa, koga inowomubudza tjainobe ihwa kakale inowomubudza nenge zwitjawozha. 
JHN.16.14	Inowondikudza, ngobe inowotola tjandinoipa ikamuzibisa itjo. 
JHN.16.15	Kose kwa Tate nge kwangu, ndizo nditi Meya inowotola tjandinoipa ikamuzibisa itjo.
JHN.16.16	“Mu tjibaka tjifupi amutowondibona kakale. Ngono shule kwe tjibaka tjifupi mowondibona kakale.”
JHN.16.17	Bamwe be badiyiwa babe bakabhuzwana beti, “Unodwani ha eti, ‘Mu tjibaka tjifupi amutowondibona, koga shule kwe tjibaka tjifupi mowondibona kakale,’ ne kuti, ‘Ndoyenda kuna Tate?’ ” 
JHN.16.18	Bakadwilila bakati, “Apa unodwani ha eti, ‘Tjibaka tjifupi?’ Atitohwisisa tjaanoleba.”
JHN.16.19	Jesu kabona kuti banoshaka ku mbhuzwa ngekwa ikoku ngono kati kubali, “Apa mobhuzwana kene kuti ndabe ndidwani ha nditi, ‘Shule kwe tjibaka tjifupi amutowondibona, koga mu tjibaka tjifupi mowondibona kakale kene?’ 
JHN.16.20	Ndolebesa tjose ndoti kumuli, mowolila mukamimila koga shango iyo inowobe yakashatha. Mowobe mu buyendasi, koga buyendasi gwenyu gowoshanduka gukabe kushatha. 
JHN.16.21	Nkadzi ha etshibama unobe mu zwibhayo, ngobe tjibaka tjitje tjazha, koga ha mwana uwe atjizwagwa unokangang'wa gwadziwa kukwe, ngobe mwana wazwagwa mu shango. 
JHN.16.22	Namwibo ngwenu mogwadziwa, koga ndowomubona kakale, ngono mowoshatha mu mimoyo yenyu. Kushatha kwamusingake mukakutolegwa nge nthu.
JHN.16.23	“Mu zhuba ilelo amutowondikumbila tjimwe. Ndolebesa tjose ndoti kumuli, Tate banowomupa tjimwe ne tjimwe tjamunokumbila nge zina langu. 
JHN.16.24	Kuswikila ngwenu amuna tjamakakumbila nge zina langu, kumbilani ngono mowopiwa, kuti ndizo mushathe nge buzhalo.
JHN.16.25	“Nenguba ndabe ndilebeleka ndipesa, tjibaka tjowozha tjandinowolebeleka ngekwa Tate ndisingapese. 
JHN.16.26	Mu zhuba ilelo mowokumbila kubali nge zina langu. Anditoti ndowomukumbilila kuna Tate. 
JHN.16.27	Tate banomuda, ngobe makandida mukagalamoyo kuti ndakadwa ku Ndzimu. 
JHN.16.28	Ndakadwa kuna Tate, azha mu shango, ngono ndosiya shango, kakale ndobgwilila kuna Tate.”
JHN.16.29	Ipapo badiyiwa ba Jesu bakati, “Ngwenu molebeleka mutjenesa, amutjapesa. 
JHN.16.30	Ngwenu tobona kuti moziba zwithu zose kakale akutjasheteka kuti kube kutjina unomubhuzwa. Oku kotithama kuti tigalemoyo kuti makadwa ku Ndzimu.”
JHN.16.31	Jesu kati, “Apa ngwenu mogalamoyo kene? 
JHN.16.32	Tjibaka tjozha, nge malebeswa tjibaka tjazha tjamunowopalalana mmwe ne mmwe kayenda kanyi kukwe. Mowondisiya ndili ndoga. Koga ndowobe ndisi ndoga, ngobe Tate banami. 
JHN.16.33	Ndamubudza zwithu izwezwi kuti ndizo muwane kunyalala mundili. Ngono mu shango ino mowogwadzisiwa. Koga simanimoyo. Ndakakunda shango!”
JHN.17.1	Jesu kati aleba ikoku, kalinga pezhugwi ngono katembezela eti, “Tate, tjibaka tjazha. Kudzani Nkololo wenyu, kuti Nkololo na iye amukudze, 
JHN.17.2	ngobe makampa simba pezhugwi kwe bathu bose kuti ndizo ape butjilo gusingapele kuna ibabo bose bamakampa. 
JHN.17.3	Ogu ndigo butjilo gusingapele, kuti bazibe kuti ndimwi moga Ndzimu we malebeswa, bazibe na Jesu Kirisiti iye wamakatuma. 
JHN.17.4	Ndakamukudza mu shango nge kuwidza nshingo wamakandipa. 
JHN.17.5	Ngono ngwenu Tate, mundikudzeni kwamuyako nge kudziwa kwandakabe ndinako nditji namwi shango isathu ikabumbiwa.
JHN.17.6	“Ndakazibisa zina lenyu kuna ibabo bamakandipa mu shango ino. Bakabe bali benyu, makandipa ibo. Bakalondolodza dama lenyu. 
JHN.17.7	Ngwenu banoziba kuti kose kwamakandipa kodwa kumuli; 
JHN.17.8	ngobe ndakabapa matama amakandipa, ngono bakaamutjila. Bakaziba tjose, kuti ndakadwa kumuli, kakale banogalamoyo kuti makandituma.
JHN.17.9	“Ndobatembezelela; anditotembezelela shango, ndotembezelela ibabo bamakandipa, ngobe nge benyu. 
JHN.17.10	Bose bandinabo nge benyu, na ibo bose bamunabo nge bangu, ngono ndakakudziwa nge kwabo. 
JHN.17.11	Anditjowogala mu shango ino, koga ibo batjasala muili, imi ndozha kumuli Tate bakayengemala, mubavikile nge zina lenyu, ilo zina lamakandipa, kuti ndizo babe bang'ompela saswi tili bang'ompela. 
JHN.17.12	Ndakati nditji nabo, ababakilila nge zina ileli lamakandipa. Ndakabatjengeta ngono, akuna wakalashika kuzhe kwa iye wakabe akalingisanyiwa ne kuti alobe, kuti ndizo matama e hwalo dze Ndzimu asiwile pasi. 
JHN.17.13	Ngono ngwenu ndozha kumuli, koga ndoleba zwithu izwezwi nditjimu shango kuti ndizo babe ne kushatha kwangu mubali nge buzhalo. 
JHN.17.14	Ndakabapa dama lenyu ngono shango ino ikababenga, ngobe ate bali be shango ino, sami ndisi we shango ino. 
JHN.17.15	Anditokumbila kuti mubaduse mu shango, koga ndokumbila kuti mubavikile muna Mbi.
JHN.17.16	Ate bali be shango ino sami ndisi we shango ino. 
JHN.17.17	Mubayengemadze mu malebeswa, dama lenyu li malebeswa. 
JHN.17.18	Sekwa makandituma mu shango, nami ndakabatumabo mu shango. 
JHN.17.19	Ndozwiyengemadza nge kwabo kuti ndizo na ibobo bayengemadziwe mu malebeswa.
JHN.17.20	“Anditotembezelela ibaba koga, ndotembezelelabo na ibabo banowogalamoyo mundili nge dama labo. 
JHN.17.21	Ndotembezela kuti bose babe bang'ompela. Samwi Tate, muli mundili, nami ndili mumuli, dzene na ibobo bangabe mutili, kuti ndizo shango igalemoyo kuti makandituma. 
JHN.17.22	Ndakabapa gudzo ilo lamakandipa, kuti ndizo babe bang'ompela, saswi tili bang'ompela, 
JHN.17.23	imi ndili mubali namwi muli mundili, kuti ndizo babe bang'ompela nge buzhalo ne shango izibe kuti makandituma, ngono mobada koga sekwa munondida.
JHN.17.24	“Tate! Makandipa ibo, ngono ndoshaka kuti babe nami kwandiyako, kuti babone gudzo langu, ilo gudzo lamakandipa, ngobe makandida shango ino isathu ikabumbiwa. 
JHN.17.25	Tate bakalulwama, nenguba shango isingamuzibe, koga imi ndomuziba, na ibaba banoziba kuti makandituma. 
JHN.17.26	Ndakabazibisa zina lenyu, ngono ndowodwilila ndithama kuti lizibgwe, kuti ndizo ludo gwamunondida ndigo gube mubali ne nge kuti nami ndibe mubali.”
JHN.18.1	Jesu kati apedza tembezela, kayenda ne badiyiwa babe kanotjuluka nkuku we Kidironi. Kwakabe kuna nnda seli kwawo, Jesu ne badiyiwa babe bakangina mu nnda iwoyu. 
JHN.18.2	Ngono Judasi, iye wakawonga Jesu, wakabe euziba, ngobe Jesu wakabe egala eshangana ne badiyiwa babe kuuli. 
JHN.18.3	Ndizo Judasi kayenda ku nnda iwoyo akatungamila babhayani ne balindi be Ng'umba ye Ndzimu banodwa ku Bapirisiti bakulu ne Bafarasi bakasenga mathumo ne mavone. 
JHN.18.4	Jesu se akabe eziba tjimwe ne tjimwe tjakabe tjowonshingikalila, kapindila mbeli kwe badiyiwa babe ngono kabhuzwa babhayani kati, “Ndiani wamunoshaka?”
JHN.18.5	Bakan'dabila beti, “Toshaka Jesu we Nazareta.”
JHN.18.5	Jesu kabadwa kati, “Ndimi.”
JHN.18.5	Judasi n'wongi, wakabe anabo. 
JHN.18.6	Ngono kukati Jesu eti, “Ndimi” bakasedza nge kushule bakawila pasi. 
JHN.18.7	Jesu kababhuzwa kakale kati, “Ndiani wamunoshaka?”
JHN.18.7	Bakati “Jesu we Nazareta.”
JHN.18.8	Jesu kati, “Ndamubudza kale kuti ndimi. Ha mushaka imi, letjani balume ibaba bayende.” 
JHN.18.9	Wakaleba ikoku kuti matama aakabe atongo leba kutanga asiwile pasi, anoti; “Tate, andizolashikigwa nenguba ali nng'ompela we bamakandipa.”
JHN.18.10	Simoni Pita wakabe ana bukanu, kagushomola katema nlanda we Ntungamili we Bapirisiti kanthubula zebe ye luji. Zina la iwoyo nlanda lakabe liyi Maliko. 
JHN.18.11	Ipapo Jesu kati kuna Pita, “Bgwiliza bukanu gugo mu khata. Apa unoalakana kuti anditowong'wa mu bhepe le kudziyidziwa landakapiwa ndi Tate kene?”
JHN.18.12	Ipapo babhayani be Baroma ne Nkulu wabo ne balindi be Ng'umba ye Ndzimu bakabhata Jesu, bakansunga. 
JHN.18.13	Kutanga bakansa kuna Anasi, nkalabgwa wa Kaifasi, iye wakabe ali Ntungamili we Bapirisiti gole ilelo. 
JHN.18.14	Kaifasi ndiye wakabe atongo kumbuludza Bajuta kuti koyita kuti nthu nng'ompela afe pana kuti kufe bathu bose.
JHN.18.15	Simoni Pita ne mmwe n'diyiwa bakatobela Jesu. Iwoyo mmwe n'diyiwa kaswika kanginabo tje mukati kwe nsha we Ntungamili we Bapirisiti, ngobe iye wakabe ezibgwa nge Ntungamili we Bapirisiti. 
JHN.18.16	Pita iye kasala kuzhe tje pa nkoba. Ipapo iwoyo n'diyiwa wakabe ezibgwa nge Ntungamili we Bapirisiti kabhuda kanolebeleka ne nlandakadzi unolinda pa nkoba, ngono kangina na Pita mukati. 
JHN.18.17	Mmwanadi iwoyu kadwa Pita kati, “Apa ate uli mmwe we badiyiwa ba iwoyu nlume kene?”
JHN.18.17	Pita kan'dabila eti, “Ate ndili mmwe wabo.”
JHN.18.18	Kwakabe kupota, ngono balanda ne balindi bakabe bedziya moto, ngono Pita wakabe anabo edziyabo moto.
JHN.18.19	Ntungamili we Bapirisiti akabhuzwa Jesu ngekwe badiyiwa babe ne nge kudiya kukwe. 
JHN.18.20	Jesu kan'dabila eti, “Ndagala ndilebeleka ne bathu patjena, ndakadiya mu ng'umba dze mitembezelo ne mu Ng'umba ye Ndzimu, kunokubungana Bajuta bose. Andina tjandakaleba muzwikohwa. 
JHN.18.21	Ini ngono mundibhuzwa? Bhuzwani bathu bakandihwa. Mubabhuzwe tjandakababudza, banoziba tjandakaleba.”
JHN.18.22	Jesu kati eleba eijalo mmwe we balindi bakabe bali ipapo kanloba mu lushaya kati, “Unodabila Ntungamili we Bapirisiti tjini kene!”
JHN.18.23	Jesu kanshandula eti, “Ha ndaleba tjimwe tjakabipa, undilakidze itjo. Koga ha ndilebesa muna tjandaleba, unondilobelani?”
JHN.18.24	Ipapo Anasi kapitshila Jesu akasungwa kuna Kaifasi Ntungamili we Bapirisiti.
JHN.18.25	Simoni Pita kati atjimile ipapo edziya moto, bamwe bakambhuzwa bakati, “Apa ate uli mmwe we badiyiwa babe kene?”
JHN.18.25	Pita kazwilandula kati, “Ate ndili mmwe wabo.”
JHN.18.26	Mmwe we balanda be Ntungamili we Bapirisiti, wakabe ali gamu* le nlume wakabe athubugwa zebe ndi Pita, kabhuzwa kati, “Apa andizokubona unaye mu nnda kene?”
JHN.18.27	Kakale Pita kalandula eti, “Aa, ndodwa!” Tjinyolotjo gukurume likalila.
JHN.18.28	Kwakati ku tjimangwanana bakadusa Jesu mu ng'umba ya Kaifasi bakan'yisa ku ng'umba hwulu ye nlauli we Nroma. Ngono Bajuta bakasingine mu ng'umba ye nlauli, ngobe bakabe beshaka kuti batubule kuja zojiwa zwe Nzano we Kupinda pezhugwi bakatjenapala, nge mpanga we Tjijuta. 
JHN.18.29	Ndizo Pilato kabhuda kayenda kubali kababhuzwa kati, “Mukati nlandu uwe ini?”
JHN.18.30	Bakan'dabila beti, “Tobe tisanlonga mu maboko enyu, ha abe asina bubi gwaathama.”
JHN.18.31	Pilato kabadwa kati, “Muntole munonsumikilisa nge nlayo wenyu.”
JHN.18.31	Bakan'dabila beti, “Iswi atina fanilo ye kubulaya nthu.” 
JHN.18.32	Oku kwakashingikala kuti ndizo kuzhadzisike matama a Jesu aakaleba ngekwe lufu gugwe.
JHN.18.33	Pilato kabgwilila mu ng'umba kadana Jesu. Kambhuzwa kati, “Apa u She nkulu we Bajuta kene?”
JHN.18.34	Jesu kambhuzwabo kati, “Apa bhuzo iyeyi inodwa mukuli kene bamwe bakubudza nge kwangu?”
JHN.18.35	Pilato kan'dabila eti, “Imi ate ndili Njuta. Walongwa mu maboko angu nge bathu ba kanyi kuko ne Bapirisiti babo bakulu. Watjinyani?”
JHN.18.36	Jesu kati, “Bushe gwangu ate guli gwe shango ino, ha bushe gwangu gwabe guli gwe shango ino, balanda bangu banobe bagwa kudzibila Bajuta kundisunga. Aa, bushe gwangu ate guli gwaipapano!”
JHN.18.37	Ndizo Pilato kati kunli, “Ndizo u she nkulu kene?”
JHN.18.37	Jesu kan'dabila eti, “Ndiwe unoti ndi she nkulu. Imi ndakazwagwa azha mu shango ino, ndizhila kuwotendeka ngekwe malebeswa. Iye umu malebeswa unondihwilila.”
JHN.18.38	Pilato kabhuzwa kati, “Malebeswa ini?”
JHN.18.38	Pilato kati ajalo kabhudila kuzhe kakale ku Bajuta kabadwa kati, “Anditobona tjamunonsekesela. 
JHN.18.39	Koga nge kuyendidzana nge mpanga wenyu, ndagala ndimusunungulila nsungwa nng'ompela mu nsi we Nzano we Kupinda pezhugwi. Moshaka kuti ndimusunungulile She nkulu we Bajuta kene?”
JHN.18.40	Bakan'dabila bemimila beti, “Kusi iwoyu nlume! Koga toshaka Bharabhasi!” Bharabhasi wakabe ali tjigebeng'a.
JHN.19.1	Ipapo Pilato katola Jesu kati ngaalobgwe. 
JHN.19.2	Babhayani bakaluka tjiala* tje mihwa bakaambadza itjo mu nsholo, bakaambadza hazu ye mbala nshaba wakabondelela; 
JHN.19.3	ngono bakayenda kunli bakati, “Dumilani, She nkulu we Bajuta,” bakampkhwaula mu lushaya.
JHN.19.4	Pilato kabhudila kuzhe kakale kati ku Bajuta, “Bonani, ndon'dusila kuzhe kumuli kumuzibisa kuti imi anditobona tjimwe tjandingantilika nlandu nditjo.” 
JHN.19.5	Ndizo Jesu kabhudila kuzhe, akaambala tjiala tje mihwa ne hazu ye bushaba gwakabondelela. Pilato kati kubali, “Woyu nthu wenyu!”
JHN.19.6	Bapirisiti bakulu ne balindi be Ng'umba ye Ndzimu bakati bembona, bakamimila beti, “Mumbambule! Mumbambule!”
JHN.19.6	Pilato kati kubali, “Muntole imwi mumbambule. Imi anditobona tjimwe tjandingantilika nlandu nditjo.”
JHN.19.7	Mbunga we Bajuta ukanshandula uti, “Iswi tina nlayo unoti wakafanila kuti afe, ngobe kati Nkololo we Ndzimu.”
JHN.19.8	Pilato kati ehwa ikoku katja kwazo, 
JHN.19.9	kabgwilila mu ng'umba ye nlauli kabhuzwa Jesu kati, “Unodwa ngayi?”
JHN.19.9	Koga Jesu kasindabile. 
JHN.19.10	Pilato kati kunli, “Apa autoda kulebeleka nami kene? Autoziba kuti ndina simba le kukusunugula kose ne simba le kukubambula kene?”
JHN.19.11	Jesu kashandula eti, “Iwe ungabe usina simba mundili, apa wabe usakalipiwa lidwa kudzimu. Ndizo iye wandizhisa kukuli una tjibi tjikulu kupindisa.”
JHN.19.12	Pilato kati ehwa ikoku, kagwisa kuwana zila yaangasunungula Jesu ndiyo. Koga Bajuta bakamimila beti “Ha unsungunula, unowobe usi nzwalani wa Kaisara! Mmwe ne mmwe unozwithama she nkulu, unonyanyayidza Kaisara!”
JHN.19.13	Pilato kati ehwa matama iyawa, kadusila Jesu kuzhe, kagala mu tjigalo tje nsumikilisi mu bugalo gunodang'wa kuyi, “Budzilo gwe Mabgwe.” Mu Tjihebheru goyi “Gabhata.” 
JHN.19.14	Kwakabe kuli masikati makulu kululwamisigwa Nzano we Kupinda pezhugwi. Pilato kati ku Bajuta, “Woyu She nkulu wenyu!”
JHN.19.15	Bakamimila beti, “Kutjena naye, kutjena naye mumbambule!”
JHN.19.15	Pilato kababhuzwa eti, “Apa moshaka kuti ndibambule she nkulu wenyu kene?”
JHN.19.15	Bapirisiti bakulu bakan'dabila beti, “Atina mmwe she nkulu kuzhe kwa Kaisara!”
JHN.19.16	Ndizo Pilato kabapa Jesu kuti anobambugwa.
JHN.19.16	Bakatola Jesu bakayenda naye. 
JHN.19.17	Wakabhuda akasenga tjileyanyo tjitje, kayenda kanoti ku bugalo gunoyi “Ipepe tje Nsholo.” Mu Tjihebheru godang'wa “Gologota.” 
JHN.19.18	Ndiko kwabakanombambulilako ne bamwe balume babili, mmwe ku luboko gwe luji, mmwe kuna gwe lumeshwe, Jesu iye ali pakati kwabo. 
JHN.19.19	Pilato kakwala zibiso kainamatidza mu tjileyanyo tja Jesu. Matama ayo akabe ebalika sa oku, “JESU WE NAZARETA, SHE NKULU WE BAJUTA.” 
JHN.19.20	Bathu banjinji bakaibala, ngobe pathu ipapo pakabambuligwa Jesu pakabe pali pejo ne nzi nkulu. Zibiso iyeyi yakabe yakakwagwa nge lulimi gwe Tjihebheru ne gwe Tjilatini ne gwe Tjigiriki. 
JHN.19.21	Bapirisiti bakulu ne Bajuta bakati kuna Pilato, “Usikwale uti ‘SHE NKULU WE BAJUTA’ kwala uti, ‘Iwoyu nlume kati, Imi ndi she nkulu we Bajuta.’ ”
JHN.19.22	Pilato wakabadabila eti, “Tjandakwala ndakwala.”
JHN.19.23	Babhayani bakati babambula Jesu, bakatola zwiambalo zwizwe bakazwikobana nge bunna gwabo, mmwe ne mmwe wabo katola tjing'ompela. Bakatola ne hempe iye, yakabe ili jila ling'ompela lakalukiwa lisina nthumo. 
JHN.19.24	Bakalangana beti, “Tisiipalule, ngatikandileni tibone kuti inowobe ya ani.” Ikoku kwakashingikala kuti matama e Hwalo dze Ndzimu asiwile pasi anoti,
JHN.19.24	“Bakakobana zwiambalo zwangu
JHN.19.24	hempe yangu bakailobela hakata.”
JHN.19.24	Izwezwi ndizo zwakathamwa nge babhayani.
JHN.19.25	Mme ba Jesu bakabe bali mile pejo ne tjileyanyo tjitje bana mannini babe Mariya, nkadzi wa Kileopasi, na Mariya we Magadala. 
JHN.19.26	Jesu kabona mmeyabe ne n'diyiwa waakabe eda bali mile ipapo, ngono kati kuna mmeyabe, “Nkadzi nkulu, nkololo wenyu hwoyo.”
JHN.19.27	Kati ku n'diyiwa iwoyu, “Abo mmeyabo.” Kudwila mu tjibaka itjetjo n'diyiwa iwoyo katola Mariya kanogala naye ku nzi uwe.
JHN.19.28	Jesu kaziba kuti ngwenu kose kwawila, koga kuti matama e Hwalo dze Ndzimu asiwile pasi kati, “Ndina nyota.”
JHN.19.29	Kwakabe kuna ndilo izhele nkumbi unobaba, ngono bakadubika lungudze muuli, bakagupomba mu lushanga gwe nti unoyi hosapu,* bakayisa ku nlomo uwe. 
JHN.19.30	Jesu kang'wa ngono kalebeleka kati, “Kwapela!”
JHN.19.30	Kakotamisa nsholo uwe ngono meya ikathubukana nge nyama.
JHN.19.31	Bajuta bakakumbila Pilato kuti makumbo e balume babambugwa avung'we ne mibili yabo idelusiwe mu zwileyanyo. Bakakumbila beijalo, ngobe kwakabe kuli zhuba le kuzwilulwamisa, basingashake kuti mibili iyeyi ibe ili mu zwileyanyo mu nsi we Sabata. 
JHN.19.32	Ndizo babhayani bakayenda bakanovuna makumbo e nlume we kutanga kudwapo bakavuna e mmwe wakabe abambugwabo na Jesu. 
JHN.19.33	Bakati bezha pana Jesu, bakabona kuti wafa kale, ngono bakasivune makumbo awe. 
JHN.19.34	Mmwe we babhayani, kabhaya Jesu nge thumo mu lubadu, ngono kukatebuka malopa ne vula. 
JHN.19.35	Nlume wakabona ikoku kushingikala wakapa butendeki nge kwako, kuti namwibo mugalemoyo. Butendeki gugwe malebeswa, na iye unoziba kuti unoleba malebeswa. 
JHN.19.36	Oku kwakashingikala kuti matama e Hwalo dze Ndzimu asiwile pasi, anoti, “Akuna fupa lile linowovung'wa.” 
JHN.19.37	Gumwe lukwalo goti, “Banowolinga kunli iye wabakabhaya.”
JHN.19.38	Shule kwa ikoku, Josefa we Arimateya, kayenda kanokumbila Pilato kuti ampe itumbu tja Jesu. Josefa wakabe ali n'diyiwa wa Jesu wakabe asingazwilakidze, ngobe akabe etja Bajuta. Pilato kan'dumila kuti atole itumbu tja Jesu, ngono kayenda kanotjitola. 
JHN.19.39	Nikodemo, iye wakatongo yenda kunobona Jesu busiku, kayenda na Josefa akasenga mafuta e motsha unodang'wa kuyi mira* unolizana kilogiramu dzili makumi matatu ana thatu, wakashanganyiwa ne gonde.* 
JHN.19.40	Bakatola itumbu tja Jesu bakatjipetela nge jila betjizhodza mafuta e motsha kuyendidzana nge mpanga we Bajuta we kubiganya. 
JHN.19.41	Kwakabe kuna nnda ipapo pakabambuligwa Jesu, ngono muuli kwakabe kuna ikumbu tjitshwa tjisakatongo biganyiwa nthu. 
JHN.19.42	Sekwa kabe kuwomuka kuli Sabata, kakale ikumbu na itjo tjili pejo, bakambiganya mutjili.
JHN.20.1	Kukati mu zhuba lekutanga le tshipi, Mariya we Magadala kabindukila ku ikumbu tja Jesu, kwakabe kutji zhalima, ngono kawana shongwe yakadusiwa pa nkoba. 
JHN.20.2	Kalabuka kayenda kuna Simoni Pita ne mmwe n'diyiwa wakabe ediwa ndi Jesu, kabadwa kati, “Badusa She mu ikumbu, atitoziba kwabanombiga!”
JHN.20.3	Pita na iwoyo mmwe n'diyiwa bakayendabo ku ikumbu tja Jesu. 
JHN.20.4	Bakalabuka, koga iwoyo mmwe n'diyiwa kasiya Pita kanontangila ku ikumbu. 
JHN.20.5	Kakotama kashozhela ngono kabona matyila woga, koga kasingine. 
JHN.20.6	Simoni Pita kawoswika shule kukwe, ngono iye kangina mu ikumbu. Kabona matyila akabe akapetela nfi ali ipapo, 
JHN.20.7	ne tukwi yakabe yakapombedziwa mu nsholo wa Jesu isi pathu pang'ompela ne matyila akabe akapetela nfi. Yakabe itjakapetiwa ili poga. 
JHN.20.8	Iwoyo mmwe n'diyiwa, wakabe aswika pa ikumbu kutanga, kanginabo mukati, kabona ngono kaduma. 
JHN.20.9	Bakabe basathu bakahwisisa tjinolebgwa nge Hwalo dze Ndzimu dziti, wakafanila kumuka mu bafi. 
JHN.20.10	Badiyiwa bakabgwilila kanyi.
JHN.20.11	Koga Mariya kama kuzhe kwe ikumbu kalila. Kati elila, kakotama kashozhela mu ikumbu, 
JHN.20.12	kabona batumwa be kudzimu babili bakaambala zwiambalo zwitjena, bali gele pakabe pakaladzikwa itumbu tja Jesu, mmwe ali ku misholo mmwe ali ku makumbo. 
JHN.20.13	Bakambhuzwa beti, “Nkadzi, unolilani kene?”
JHN.20.13	Kabadabila kati, “Batola She wangu, anditoziba kwabambigako!”
JHN.20.14	Wakati adwa paleba eijalo katendebuka ngono kabona Jesu ali mile ipapo, koga kasizibe kuti ndi Jesu. 
JHN.20.15	Jesu kambhuzwa kati, “Nkadzi, unolilani? Unoshaka ani?”
JHN.20.15	Mariya kazwidwa kati pamwe ntjengeti we nnda, ngono kati kunli, “Tate bangu, ha muli imwi mantola, mundibudze kwamambiga kuti ndiyende ndinontola.”
JHN.20.16	Jesu kati, “Mariya!”
JHN.20.16	Ipapo Mariya katendebuka kati nge Tjihebheru, “Rabhoni!” Ikoku kodwa kuti “N'diyi.”
JHN.20.17	Jesu kan'dwa kati, “Usindibhate, ngobe andithu atathila kuna Tate. Koga yenda ku zwikamu* zwangu uzwibudze kuti ndotathila kuna Tate, ibo Tate benyu kakale bali Ndzimu wangu ne Ndzimu wenyu.”
JHN.20.18	Mariya we Magadala kayenda kanobudza badiyiwa kuti wabona She, ndizo kababikila tjaadwiwa ndi She.
JHN.20.19	Kukati madekwana e zhuba lekutanga le tshipi, badiyiwa bakakubungana bakazwizhalilila mu ng'umba, ngobe bakabe betja Bajuta. Jesu kazha kama pakati kwabo kati kubali, “Kunyalala ngakube namwi.” 
JHN.20.20	Kati ajalo, kabalakidza zwiazha zwizwe ne lubadu gugwe. Badiyiwa babe bakashatha kwazo ipapo bebona She. 
JHN.20.21	Jesu kapapha kati kubali, “Kunyalala ngakube namwi. Koga sekwa Tate bakandituma, nami ndomutumabo.” 
JHN.20.22	Kati aleba eijalo kafemela mubali kati, “Amutjilani Meya yakayengemala. 
JHN.20.23	Ha muzwiibhatigwa bathu matjinyo abo, anozwiibhatigwa, koga ha musingabazwiibhatigwe iwo, aatozwiibhatigwa.”
JHN.20.24	Mmwe we badiyiwa bali gumi lina babili unoyi Tomasi unodang'wa Bili, wakabe asipo ipapo Jesu eswika. 
JHN.20.25	Bamwe badiyiwa bakambudza beti, “Tabona She!”
JHN.20.25	Tomasi kabashandula eti, “Kudzina ndibona mabanga e zwipikiri mu zwiazha zwizwe ne kulonga tjinyala tjangu mu mabanga e zwipikiri nenge kulonga tjiazha tjangu mu lubadu gugwe, andingadume.”
JHN.20.26	Shule kwe tshipi ing'ompela, badiyiwa bakashangana kakale mu ng'umba na Tomasi ali yapobo. Nenguba mikoba yakabe yakazhaligwa, Jesu wakazha kama pakati kwabo kati kubali, “Kunyalala ngakube namwi.” 
JHN.20.27	Ipapo kati kuna Tomasi, “Longa tjinyala tjitjo apapa, ulinge zwiazha zwangu, ubuye ulonge tjiazha tjitjo mu lubadu gwangu. Letja kududumwa ugalemoyo!”
JHN.20.28	Tomasi kanshandula eti, “She wangu! Ndzimu wangu!”
JHN.20.29	Jesu kati kunli, “Unogalamoyo, ngobe wandibona. Bakakombolegwa ibo banoti basabona ngono bakagalamoyo.”
JHN.20.30	Jesu wakashinga zwimwe zwilakidzo zwinjinji mbeli kwe badiyiwa babe zwisakakwagwa mu lukwalo igogu. 
JHN.20.31	Koga izwezwi zwakakwaligwa kuti mugalemoyo kuti Jesu ndiye Mesiya, Nkololo we Ndzimu ne nge kuti nge kugalamoyo mube ne butjilo nge zina lile.
JHN.21.1	Shule kwa ikoku, Jesu kazwilakidza ku badiyiwa babe kakale pa gungwa gwe Tibheriyasi. Wakazwilakidza sa hwoku: 
JHN.21.2	Kwakabe kuli, Simoni Pita wakabe ana Tomasi unodang'wa Bili na Natanaele unodwa ku nzi we Kana mu ntuthu we Galili ne bakololo ba Zebhedi ne bamwe badiyiwa ba Jesu babili; bose bakabe bali yapo. 
JHN.21.3	Simoni Pita kabadwa kati, “Ndonobhata hwobe.”
JHN.21.3	Bakan'dabila beti, “Naswi toyendabo nawe.” Bakamilika bakayenda bali mu n'goro, ngono bakashaya tjababhata busiku igogo. 
JHN.21.4	Kukati mangwanana, Jesu kama pa phili, koga badiyiwa bakasizibe kuti ndiye. 
JHN.21.5	Kababhuzwa kati, “Bana, apa muna hwobe kene?”
JHN.21.5	Bakan'dabila beti, “Aa, atina.”
JHN.21.6	Kabadwa kati, “Poselani gwanga tjeku luji gwe n'goro, mowobhata dzimwe.” Bakaposela gwanga ngono bakakong'wa kugukwebela mu n'goro, ngobe babhata hwobe njinji.
JHN.21.7	N'diyiwa wakabe ediwa ndi Jesu kati kuna Pita, “Ndi She!” Simoni Pita kati ehwa kuti ndi She kazwipomba nge hazu iye, ngobe wakabe ambula zwiambalo zwizwe, kabe etjulukila mu vula. 
JHN.21.8	Badiyiwa bamwe bakantobela ku phili bali mu n'goro, bekweba gwanga guli zhele hwobe. Bakabe basi kule kwazo ne phili, kwakabe kungabe zana le mitha. 
JHN.21.9	Bakati beswika pa phili, bakabona moto ipapo, kwakagotjiwa hwobe ne tjiwunga muuli. 
JHN.21.10	Jesu kati kubali, “Zhisani dzimwe hwobe dzamabhata ngwenu.”
JHN.21.11	Simoni Pita kangina mu n'goro kakwebela gwanga mu phili guli zhele hwobe hwulu. Dzose dzakabe dzili zana lina makumi mashanu ana thatu (153). Nenguba dzakabe dzili bunjinji kungapo, adzizopalula gwanga. 
JHN.21.12	Jesu kati kubali, “Izhani muje!” Akuna wabo wakabe nge tjilopa kumbhuzwa kuti, “Ndiwe ani?” ngobe bakabe baziba kuti ndi She. 
JHN.21.13	Jesu kazha katola tjiwunga, kabapa itjo, kabapa ne hwobe.
JHN.21.14	Oku kwakabe kuli gwe butatu Jesu ezwilakidza ku badiyiwa babe shule kwe kumusiwa kukwe mu bafi.
JHN.21.15	Kukati bapedza kuja, Jesu kati kuna Simoni Pita, “Simoni nkololo wa Johani, apa unondida kupinda ibaba kene?”
JHN.21.15	Pita kan'dabila eti, “Ee, She, moziba kuti ndomuda.”
JHN.21.15	Jesu kati kunli, “Fudza pkhwizana dzangu.” 
JHN.21.16	Jesu kati gwe bubili kuna Simoni, “Simoni, Nkololo wa Johani, apa unondida kene?”
JHN.21.16	Simoni kadabila eti, “Ee, She, moziba kuti ndomuda.”
JHN.21.16	Jesu kati kunli “Lisa pkhwizi dzangu.” 
JHN.21.17	Jesu kati gwe butatu, “Simoni nkololo wa Johani, apa unondida kene?”
JHN.21.17	Pita kahwa zogwadza, ngobe Jesu embhuzwa gwe butatu eti, “Apa unondida kene?” Kanshandula eti, “She, moziba tjimwe ne tjimwe. Moziba kuti ndomuda!”
JHN.21.17	Jesu kan'dwa kati, “Fudza pkhwizi dzangu. 
JHN.21.18	Ndolebesa tjose nditi, wakati uli ntjetjana wakabe uzwiambadza ukamilika ukayenda kumwe ne kumwe kwaunoda, koga ha wakwegula, unowotambunudza maboko awo ukaambadziwa nge mmwe kabuya kakuyisa kwausingade.” 
JHN.21.19	Jesu wakaleba matama iyawa elakidza kuti Pita unowofa lufu gwakatini kukudza Ndzimu. Ipapo Jesu kan'dwa kati, “Unditobele!”
JHN.21.20	Pita katjebuka shule, ngono kabona n'diyiwa wakabe ediwa ndi Jesu akabatobela; n'diyiwa iwoyo ndiye wakabe akanayila Jesu pa tjilayilo ekowombhuzwa eti, “She, ndiani unowomuwonga kene?” 
JHN.21.21	Pita kati embona, kabhuzwa Jesu eti, “She, oyu iye kee?”
JHN.21.22	Jesu kan'dabila eti, “Ha ndida kuti atjile kudzina ndibuya, uneni nako? Unditobele!”
JHN.21.23	Kudwa ipapo kukaandama makwayi mu badiyiwa ekuti n'diyiwa iwoyo aatowofa. Koga Jesu wakabe asati, “Aatowofa.” Wakabe ati, “Ha ndida kuti atjile kudzina ndibuya, uneni nako?”
JHN.21.24	N'diyiwa iwoyo ndiye unotendeka ngekwe zwithu izwezwi kakale ndiye wakazwikwala, ngono toziba kuti butendeki gugwe gu malebeswa.
JHN.21.25	Kuna zwithu zwimwebo zwinjinji zwakashingiwa ndi Jesu. Ha tjimwe ne tjimwe tjazo tjakabe tjakwagwa, ndoduma kuti shango yose yabe isingawotubula kuwanila magalo hwalo dzazwakakwagwa mudzili.
ACT.1.1	Mu lukwalo gwangu gwe kutanga, Teofilo, ndakakwala ngekwe zwithu zose Jesu zwaakatangisa kuthama kakale kazwidiya, 
ACT.1.2	kuswikila zhuba laakatolegwa pezhugwi kudzimu, asinopa batumwa baakabe ashalula ndayo nge Meya yakayengemala. 
ACT.1.3	Shule kwe kudziyila kukwe wakazwilakidza ku balume ibabo ne butendeki* bunjinji gwe kuti unotjila. Wakabazwilakidza mu tjibaka mazhuba ali makumi manna, ngono kalebeleka nabo ngekwe bushe* gwe Ndzimu. 
ACT.1.4	Ngono wakati anabo, kabadwa kati basibhude mu Jerusalema, koga balindile tjabakagadziwabgwe ndi Tate, sekwa akaleba eti, “Makahwa ndimi, 
ACT.1.5	ngoti Johani wakabe edubika nge vula, koga mu mazhuba mashomanana anozha imwi mowodubikwa nge Meya yakayengemala.”
ACT.1.6	Ndizo batumwa* bakati bakubungana, bakabhuzwa Jesu bakati, “She, apa mowobgwiliza bushe mu Iziraela mu tjibaka itjetji kene?”
ACT.1.7	Jesu kati kubali, “Akute kuli kwenyu kuziba misi ne zwibaka zwakabigwa ndi Tate nge simba labo. 
ACT.1.8	Koga moamutjila simba ha Meya yakayengemala izha mumuli, ngono mowobe batendeki bangu mu Jerusalema ne mu Judiya yose ne Samariya ne ku phelelo dze shango.” 
ACT.1.9	Shule kwe kuleba ikoku, wakatolegwa pezhugwi kudzimu bakanlinga, ngono gole likan'dusa mu mesho abo.
ACT.1.10	Bakati batjakalingisisa pezhugwi ha iye eyenda, tjinyolotjo balume babili bakaambala butjena bakama pabali 
ACT.1.11	bakabe beti, “Balume be Galili mumilileni ipapo makalinga pezhugwi? Jesu iwoyu, watogwa mumuli eyisiwa kudzimu, unowobuya nge zila iyo zwayo yamabona eyenda ku Ndzimu ndiyo.”
ACT.1.12	Ipapo batumwa bakabgwilila ku Jerusalema bedwa ku Dombo le Mitoba, lipejo ne Jerusalema kungabe gwendo gwe Sabata
ACT.1.13	Bakaswika bakatathila pezhugwi ku ng'umba yabakabe begala. Kwakabe kuli Pita, na Johani, na Jakubo na Enduru, na Filipo na Tomasi, na Bhatolomeo na Matewu, na Jakubo nkololo wa Alifeo, na Simoni Nzeloti
ACT.1.14	Bose ibaba bakazwimisila kutembezela bali moyo nng'ompela, kose ne bakadzi babakabe banabo na Mariya mme ba Jesu ne banung'una babe.
ACT.1.15	Mu mazhuba iyawo Pita kamilika kama pakati kwe bagalimoyo (bakabe bali mbunga unolizana zana lina bali makumi mabili 120) 
ACT.1.16	kabe eti, “Zwikamu zwangu, matama e hwalo* dze Ndzimu akalebgwa nge Meya yakayengemala nge nlomo wa Dafite ngekwa Judasi iye wakabe ali ntungamili wa ibabo bakasunga Jesu akafanila kushingikala. 
ACT.1.17	Judasi wakabe ali mmwe wedu, ngobe wakabe ashalugwa kube ne gobe mu nshingo iwoyu. 
ACT.1.18	Ngono ngwenu Judasi wakatenga shango nge mari iyawa aakawana nge nshingo uwe wakabipa, iko kwaakawila nge nsholo mu kufa kukwe kaphutukana mabula awe wose kabhudila pazhe. 
ACT.1.19	Bathu bose banogala mu Jerusalema bakahwa nge kwako, ndizo nge lulimi gwabo bakadana shango iyeyo Akelidama, kunodwa kuti, ‘Shango ye Malopa.’
ACT.1.20	“Ngobe kwakakwagwa mu lukwalo gwe Njimbo kuyi,
ACT.1.20	‘Ng'umba iye ngaibe dongo;
ACT.1.20	kushete ne unogala muili.’ Kwakakwagwa kakale kuyi,
ACT.1.20	‘Mmwe ngaatole mamo awe mu nshingo.’
ACT.1.21	“Ndizo kusheteka kushalula mmwe we balume bakabe banaswi mu tjibaka tjose She Jesu betjila naswi, 
ACT.1.22	kudwa mu tjibaka tjekudubika kwa Johani kuswikila zhuba Jesu laakatolegwa pezhugwi kudzimu edwa mutili, iwoyo wakafanila abe mmwe wedu ali ntendeki we kumuka kwa She Jesu.” 
ACT.1.23	Ndizo bakashalula balume babili, Josefa iye wakabe edang'wa Bhasabhasi, kakale edang'wa Jusito, na Matiyasi. 
ACT.1.24	Ipapo bakatembezela beti, “She, imwi moziba moyo we mmwe ne mmwe, ndizo mutilakidze kuti ndi upi wa ibaba babili wamashalula 
ACT.1.25	kutola nshingo iwoyu we butumwa wakasiyiwa ndi Judasi eyenda kwaakafanila.” 
ACT.1.26	Ipapo bakakandila kubona nshalugwa pakati kwe balume ibabo babili, ngono kukawila Matiyasi, ndizo kapapha bali gumi lina nng'ompela.
ACT.2.1	Kwakati zhuba le Pentekosite* lazha, bose bakabe bakakubungana pathu pang'ompela. 
ACT.2.2	Tjinyolotjo, nsindo unonga kuhwuhwudza kwe phepo ina masimba ukazha udwa kudzimu, ukazhala ng'umba yose yabakabe bali muili. 
ACT.2.3	Bakabona kunofanana ne ndimi dzinonga nthuto we moto dzakapalalana, ngono dzikazha dzikagala pezhugwi kwe mmwe ne mmwe wabo. 
ACT.2.4	Bose bakazhala Meya yakayengemala, ngono bakatangisa kulebeleka nge ndimi dzipoga sekwa bakapiwa nge Meya.
ACT.2.5	Mu Jerusalema kwakabe kugala Bajuta, balume banotja Ndzimu, banodwa mu njudzi dzose dze shango. 
ACT.2.6	Bakati behwa nsindo iwoyu, mbunga nkulu ukakubungana nge gaabadzo, ngobe mmwe ne mmwe wabo wakabahwa belebeleka nge lulimi gugwe. 
ACT.2.7	Ngono bakakaabala kwazo, bakabhuzwa beti, “Apa bathu bose ibaba banolebeleka ate Bagalili kene? 
ACT.2.8	Ini ngono mmwe ne mmwe wedu ehwa mmwe ne mmwe wabo ebelebeleka nge lulimi gugwe? 
ACT.2.9	Iswi todwa ku Patiya ne ku Mediya ne ku Elamu ne ku Mesopotamiya ne ku Judiya ne ku Kapadokiya ne ku Ponto ne ku Ezhiya 
ACT.2.10	ne ku Firigiya ne ku Pamufiliya ne ku Egipiti ne mituthu imu Libhiya pejo ne Sirene, ne bezi banodwa ku Roma, 
ACT.2.11	Bajuta kose ne bakabe beshanduligwa mu bugalimoyo gwe Tjijuta ne ku Kirete ne ku Arabhiya tobahwa beleba makaabadzo e Ndzimu nge ndimi dzedu!” 
ACT.2.12	Bakakaabala basingahwisise, ngono bakabhuzwana beti, “Ikoku kodwani?”
ACT.2.13	Koga bamwe bakabadadila beti, “Bakalaladza.”
ACT.2.14	Koga Pita kamilika ne bali gumi lina nng'ompela, kamilidza hwi lile, ngono kalebeleka ne mbunga eti, “Bathu be Judiya, namwi mose bamu Jerusalema, imani ndimutjenesele ikoku; hwililani nge njele tjandinoleba. 
ACT.2.15	Bathu ibaba abazolaladza sekwa munokumbula. Kutji tjibaka tje zhanalume mangwanana. 
ACT.2.16	Koga etji nditjo tjakalebgwa nge nlebesambeli Jowele eti,
ACT.2.17	‘Ndzimu ukati: Kowoti mu mazhuba e bupelo
ACT.2.17	ndowodila Meya yangu mu bathu bose.
ACT.2.17	Bakololo ne bakololokadzi benyu banowolebela mbeli
ACT.2.17	bazhuzha benyu banowobona mbono
ACT.2.17	ne bathuntana benyu banowowolota.
ACT.2.18	Kose ne mu balandalume bangu ne mu balandakadzi bangu
ACT.2.18	ndowodila Meya yangu mu mazhuba iyawo,
ACT.2.18	ngono banowolebela mbeli.
ACT.2.19	Ngono ndowothama matjenamiso pezhugwi kudzimu
ACT.2.19	ne zwilakidzo mu shango, pasi,
ACT.2.19	kowobe ne malopa ne moto nenge bhulubusi.
ACT.2.20	Zhuba lowotemapala kukabe zhalima
ACT.2.20	ngono mwedzi ukashandugwa ukashabapala se malopa
ACT.2.20	mbeli kwe kuzha kwe zhuba gulu la She.
ACT.2.21	Ngono kowoshingikala kuti iye unodana
ACT.2.21	zina la She mu tjibaka itjetjo atjidziwe.’
ACT.2.22	“Bathu be Iziraela, hwililani hwoku, Jesu we Nazareta nthu wamakalakidziwa nge Ndzimu nge matjenamiso makaabadzo nenge matjenamiso ne zwilakidzo, Ndzimu zwawakathama pakati kwenyu ndiye, sekwa munoziba imwi. 
ACT.2.23	Jesu iwoyu makampiwa nge ndongoloso yakabigwa ye Ndzimu nenge kuziba zwimbeli kwawo; koga imwi makashingisa bathu babi kumbulaya nge kumbambula. 
ACT.2.24	Koga Ndzimu wakammusa; unsunungula mu zogwadza zwe lufu, ngobe kwakabe kusingatubuke kuti lufu gumbhatile tjose. 
ACT.2.25	Dafite wakati nge kukwe,
ACT.2.25	‘Ndobona She misi yose mbeli kwangu.
ACT.2.25	Se bali ku luboko gwangu gwe luji, akuna tjingandizunguza.
ACT.2.26	Ndizo moyo wangu unoshatha
ACT.2.26	ne lulimi gwangu goshatha
ACT.2.26	ne mbili wangubo unowotjilila mu kugalabgwe,
ACT.2.27	ngobe amutowondisiya mu ikumbu
ACT.2.27	naiko amungaletjedzele N'yengemali wenyu kubola.
ACT.2.28	Makandilakidza zila ye butjilo,
ACT.2.28	mowondishathisa nge kubepo kwenyu!’
ACT.2.29	“Zwikamu, ndomubudza nge malebeswa kuti batategulu Dafite bakafa bakabiganyiwa, ngono ikumbu tjabo tjiyapo na nasi. 
ACT.2.30	Bakabe bali nlebesambeli ngono bakaziba kuti Ndzimu wakabagadzabgwe nge kutuna* kuti unowobiga mmwe we bana babo mu tjigalo tjabo tje bushe. 
ACT.2.31	Bakabona zwimbeli ndizo bakaleba ngekwe kumuka kwe Mesiya kuti,
ACT.2.31	‘Aazosiyiwa mu ikumbu
ACT.2.31	ne mbili uwe auzobola.’ 
ACT.2.32	Ndzimu wakamusa Jesu ihwoyu, ngono iswi tose ti batendeki bekuti ikoku kwakayitikala. 
ACT.2.33	Kati amilidzigwa ku luboko gwe luji* Ndzimu, aamutjila Meya yakayengemala se kugadzabgwe kwa Tate, ndizo watebulila mutili itjetji tjamunobona ne tjamunohwa. 
ACT.2.34	Ngobe Dafite aazotathila kudzimu, koga iye kati,
ACT.2.34	‘She bakati kuna She wangu:
ACT.2.34	Gala ku luboko gwangu gwe luji
ACT.2.35	kudzina ndithama zwita zwizo tjigalo tje makumbo awo.’
ACT.2.36	“Ndizo bose be ng'umba ye Iziraela ngabazibe nge malebeswa kuti Ndzimu wakathama Jesu iwoyu wamakabambula kube She ne kube Mesiya!”
ACT.2.37	Kukati bathu behwa ikoku, bakadziyidzika, ngono bakati kuna Pita ne batumwa bamwe, “Zwikamu, tishingeni ngono?”
ACT.2.38	Pita kashandula eti, “Shandukilani matjinyo enyu mudubikiwe, mmwe ne mmwe wenyu nge zina la Jesu Kirisiti* kuti ndizo matjinyo enyu muazwiibhatigwe. Ngono mowoamutjila tjipo tje Meya yakayengemala. 
ACT.2.39	Kugadziwabgwe nge kwenyu ne bana benyu na bose bakule kule, mmwe ne mmwe She Ndzimu wedu waunowodana.”
ACT.2.40	Ngono katendeka nge matama mamwe manjinji kabakulumbidza eti, “Muzwitjidze mu tjizekugwana itjetji tjakabipa.” 
ACT.2.41	Ibabo bakaamutjila ndebo iye bakadubikiwa, ngono ilelo zhuba bakapaphidziwa nge bathu bali zwiwulu zwitatu (3,000). 
ACT.2.42	Bakamusila meya zwidiyo zwe batumwa ba Jesu nenge kushangana nenge kupemula tjiwunga nenge mitembezelo.
ACT.2.43	Mmwe ne mmwe kazhigwa ngotja, ngono makaabadzo manji ne zwilakidzo zwinotjenamisa zwinji zwakathamiwa nge batumwa ba Jesu. 
ACT.2.44	Bagalimoyo bose bakabe bali tjithu tjing'ompela, bakashanganyila tjimwe ne tjimwe. 
ACT.2.45	Bakatengesa zwithu zwabo, kose ne thundu dzabo, ngono bakapa mmwe ne mmwe kuyendidzana nge kushaya kukwe. 
ACT.2.46	Bakadwilila mazhuba wose beshangana mu Ng'umba* ye Ndzimu. Bakabe bepemula tjiwunga mu mizi yabo beja bose nge moyo yakashatha nenge moyo mitjena, 
ACT.2.47	bekudza Ndzimu kakale beamutjigwa zubuyanana nge bathu bose. Ngono She bakapapha zhuba ne zhuba ibabo bakabe betjidziwa.
ACT.3.1	Kukati limwe zhuba Pita na Johani bakatathila ku Ng'umba ye Ndzimu nge tjibaka tje butatu mu matewuko, nge tjibaka tje mitembezelo. 
ACT.3.2	Pa nkoba wakabe udang'wa Nkoba Mbuya, kwakabe kuna nlume wakazwagwa ali tjilema. Zhuba limwe ne limwe wakabe esengegwa pa nkoba iwoyo kukumbila mu bathu bakabe bengina mu Ng'umba ye Ndzimu. 
ACT.3.3	Kati ebona Pita na Johani bengina mukati, kabakumbila kuti bampe tjimwe. 
ACT.3.4	Pita na Johani bakanlingisisa, ngono Pita kati kunli, “Utilinge!” 
ACT.3.5	Ndizo kabalinga, egalabgwe kuti unowowana tjimwe mubali. 
ACT.3.6	Koga Pita kati kunli, “Andina siliva kene golide, koga ndokupa tjandinatjo: Nge zina la Jesu Kirisiti we Nazareta ndokudwa nditi, milika uyende.” 
ACT.3.7	Ipapo kambhata nge luboko gugwe gwe luji kammilidza. Tjinyolotjo makumbo ne zwingoringori zwe nlume iwoyo zwikasima. 
ACT.3.8	Katjulukila pezhugwi, kama nge makumbo, ngono katangisa kuyenda. Ipapo kangina mu Ng'umba ye Ndzimu nabo, eyenda etjuluka ekudza Ndzimu. 
ACT.3.9	Bathu bose bakambona eyenda ekudza Ndzimu, 
ACT.3.10	ngono bakanziba ali nkumbili wabe egala pa Nkoba Mbuya we Ng'umba ye Ndzimu, bakatjenama bose bakakaabalila tjanshingikalila.
ACT.3.11	Kukati bathu bebona nlume iwoyu akanamatilana na Pita na Johani mu Ntutshi wa Solomoni, bathu bakakaabala, ngono bakalabukila kubali. 
ACT.3.12	Pita kati ebona bathu bakaabala saikoku, kati kubali, “Bathu be Iziraela, ini mutjenamila ikoku? Ini makatilingisisa zwingapa tikanga tathama nge masimba edu kene nge ndulamo yedu kuti nlume iwoyu ayende? 
ACT.3.13	Ndzimu wa Abhurahama, na Isaki na Jakubo, Ndzimu wa bobatategulu bedu wakakudza Nlanda wawo Jesu. Koga imwi makampa babusi kuti bambulaye, mukanzwilandula mbeli kwa Pilato, paakabe akabe akumbula kunsunungula. 
ACT.3.14	Makanzwilandula N'yengemali ne nlulwami, ngono mu bumo gugwe makakumbila Pilato kumusunungulila mbulayi. 
ACT.3.15	Makabulaya iye unopa butjilo, iye wakamusiwa nge Ndzimu mu bafi, ndizo iswi ti batendeki ba ikoku. 
ACT.3.16	I simba lile lapa nlume iwoyu we tjilema kusima. Tjamunobona kakale mutjiziba tjishingwa nge kugalamoyo mu zina lile; hwugalamoyo muna Jesu kwampodza, sekwa munobona mose.
ACT.3.17	“Ndizo ngwenu zwikamu, ndoziba kuti tjamakathama kuna Jesu imwi ne batungamili benyu kwakabe kuyikhwa nge kusaziba. 
ACT.3.18	Koga Ndzimu tjawakaleba nge balebesambeli* bose ntolo kuti Mesiya unowodziyila, wakathama kuti kuzhadzisike nge zila iyeyi. 
ACT.3.19	Shandukani mubgwilile ku Ndzimu, ndizo matjinyo enyu abukushiwe, kuti ndizo umupe kunyaluluka mbeli kwa She, 
ACT.3.20	nenge kuti utume Mesiya wamakashaluligwa, iye Jesu. 
ACT.3.21	Wakafanila gala kudzimu kudzina nsi uzha we kuti zwithu zose zwibuzigwe mu mbumbiko yazo yakale sekwa kaleba Ndzimu nge balebesambeli bawo bakayengemala ba ntolo. 
ACT.3.22	Mushe wakati, ‘She Ndzimu wenyu banowomuzhisila nlebesambeli, koga sekwa bakandizhisa, ngono unowodwa mu ludzi gwenyu. Muteedze tjimwe ne tjimwe tjaanowomubudza. 
ACT.3.23	Mmwe ne mmwe usingahwe nlebesambeli iwoyu unowothubugwa muna bakanyi kwabo.’ 
ACT.3.24	Balebesambeli bose bakalebelambeli kudwa muna Samuele na ibabo bakazha shule kukwe bakalebelambelibo ngekwe mazhuba ano. 
ACT.3.25	Mu bakololo be balebesambeli nebe tjidumano* Ndzimu tjawakathama na bobatategulu benyu, udwa Abhurahama uti, ‘Njudzi dzose dze shango dzowokombolegwa nge mbewu iyo.’ 
ACT.3.26	Ngono Ndzimu wakashalula Nlanda wawo ukantuma kumuli kutanga, kumukombolela nge kushandusa mmwe ne mmwe wenyu mu bubi.”
ACT.4.1	Pita na Johani bakati batjalebeleka ne bathu Bapirisiti ne nlauli we ng'umba ye Ndzimu ne Basadusi bakazha kubali. 
ACT.4.2	Bakazha bakadzongeka ngoti batumwa bakabe bediya bathu beleba ngekwe kumusiwa kwe bafi ndi Jesu. 
ACT.4.3	Bakabhata Pita na Johani, ngobe kwakabe kuli madekwana bakabalonga mu ng'umba ye busungwa kuswikila tjimuka. 
ACT.4.4	Koga banjinji bakahwa dama bakagalamoyo, ngono palo ye balume yakakula ikalizana zwiwulu zwili zwishanu.
ACT.4.5	Tjimuka balauli babo ne batungamili ne Badiyi be nlayo* bakakubungana mu Jerusalema, 
ACT.4.6	Anasi mpirisiti* nkulu na Kaifasi na Johani na Alekizanda na bose be ng'umba ye bupirisiti. 
ACT.4.7	Bakati Pita na Johani bezhisiwa mbeli kwabo bakatangisa kubabhuzwa beti, “Makashinga ikoku nge simba lipi kene nge zina laani?”
ACT.4.8	Ipapo Pita, ali zhele Meya yakayengemala kati kubali, “Balauli ne bakulu* be bathu! 
ACT.4.9	Ha ili kuti todang'wa nasi kuwodabilila nshingo mbuya wathamigwa tjilema ngono tibhuzwiwa kuti tjapodziwa tjini, 
ACT.4.10	ndizo zibani hwoku mose imwi ne bathu bose be Iziraela, takashinga ikoku nge zina la Jesu Kirisiti we Nazareta iye wamakabambula, iye Ndzimu wawakamusa mu bafi, nge kukwe nlume iwoyu umile mbeli kwenyu apola kwakapelela. 
ACT.4.11	Ndiye
ACT.4.11	‘Bgwe lamakalamba imwi babaki,
ACT.4.11	koga ndilo lakabe bgwe linotambunudza mbako.’ 
ACT.4.12	Jidzo ali towang'wa mu mmwe kakale, ngobe akuna limwe zina kakale mu shango lakapiwa bathu latingatjidziwa ndilo.”
ACT.4.13	Bakati bebona kube nge tjilopa kwa Pita na Johani, ngono beziba kuti abazodiyika, bathu koga, bakatjenama ndizo bakapedzisisa kuti bathu ibaba bakabe bana Jesu. 
ACT.4.14	Koga ngobe bebona nlume wakabe apodziwa ali mile ipapo nabo, kwakabe kusina tjabangaleba benyanyayidza. 
ACT.4.15	Koga bakabadwa bakati babhudile kuzhe kwe lubazhe, ngono bakalebeleka bali boga. 
ACT.4.16	Bakabhuzwa beti, “Ini tjatinowoshinga nge balume ibaba kene? Mmwe ne mmwe mu Jerusalema unoziba kuti bashinga jenamiso gulu, ngono atingalandule ikoko. 
ACT.4.17	Koga kumisa tjithu itjetji kuandama mu bathu, ngatitjemeleni balume ibaba kuti basitjayite wabanolebeleka naye nge zina ileli.”
ACT.4.18	Ipapo bakabakowomesedza kuti basibe batjabe belebeleka kene bediya nge zina la Jesu. 
ACT.4.19	Koga Pita na Johani bakashandula beti, “Muzwithubukanyile imwi kuti apa kwakalulwama mu mesho e Ndzimu kuhwa imwi kene Ndzimu. 
ACT.4.20	Ngobe atingatubule kuletja kulebeleka ngekwe tjatakabona ne tjatakahwa.” 
ACT.4.21	Bakati basinobatjemela bakabaletja bakayenda. Abazoziba kuti bangabapa shamu tjini ngekwe bathu, ngobe bathu bose bakabe bekudza Ndzimu ngekwe tjakabe tjashingikala. 
ACT.4.22	Nlume iwoyu wakapodziwa nge kunotjenamisa, wakabe ana makole anopinda makumi manna.
ACT.4.23	Bakati basinobe basunungugwa Pita na Johani bakabgwilila ku bakhwinya babo ngono bakababikila kose kwakabe kwalebgwa nge Bapirisiti bakulu ne bawola. 
ACT.4.24	Bakati behwa ikoku, bakamilidzila mahwi abo bose ku Ndzimu betembezela beti, “She una masimba, imwi makathama kudzimu ne shango ne gungwa naizo zose zwimu magalo iyawa. 
ACT.4.25	Makaleba nge Meya yakayengemala nge nlomo we nlanda wenyu, tate bedu Dafite muti,
ACT.4.25	‘Ini zwitjaba zwizhala bushongola,
ACT.4.25	ne bathu belanganila suli?
ACT.4.26	Boshe bakulu be shango bakazwilulwamisa,
ACT.4.26	ne balauli bakakubungana kumukila ne Ndzimu She ne Mesiya uwe.’ 
ACT.4.27	Nge malebeswa Herode na Pontiyo Pilato ne Bezwitjaba* ne bathu be Iziraela mu nzi iwoyu bakashangana kulangana ngekwe Nlanda wenyu wakayengemala Jesu iye wamakashalula. 
ACT.4.28	Bakashinga tjakabe tjabigwa kale nge simba nenge kuda kwenyu kuti tjowoshingikala. 
ACT.4.29	Ngwenu She, bonani kutjisa kwabo, ngono muyite kuti balanda benyu batubule kuleba dama lenyu nge kusimamoyo kukulu. 
ACT.4.30	Tambunudzani luboko gwenyu kupodza ne kuthama zwilakidzo ne matjenamiso nge zina le nlanda wenyu wakayengemala iye Jesu.”
ACT.4.31	Shule kwe batembezela, pathu pabakabe bakakubunganilapo pakazunguzika. Ngono bose bakazhala Meya yakayengemala bakaleba dama le Ndzimu nge kusimamoyo.
ACT.4.32	Bagalimoyo bose bakabe bana moyo ng'ompela ne nkumbulo ng'ompela. Akuna wakabe eti tjithu tjaanatjo nge tjitje, koga bakabe bekobana tjimwe ne tjimwe tjabanatjo. 
ACT.4.33	Ngono, nge simba gulu batumwa bakadwilila mbeli bepa butendeki ngekwe kumuka kwa She Jesu, ngono ngoni hwulu dzinodwa ku Ndzimu dzakabe dzili mubali. 
ACT.4.34	Kwakabe kusina nshayi pakati kwabo. Ibabo bakabe bana minda kene ng'umba bakabe betengesa, bezhisa mari edwa mu kutengesa 
ACT.4.35	beayisa ku batumwa, ngono ekokobanyiwa mmwe ne mmwe kulizana nge kusheta kukwe.
ACT.4.36	Josefa, wakabe ali Nlevi we Sipuro, iye batumwa wabakadana beti Bhanabhasi, kunodwa kuti “Nkololo we Gulumbidzo,” 
ACT.4.37	wakatengesa nnda wakabe uli uwe, ngono kazhisa mari kaayisa ku batumwa.
ACT.5.1	Koga mmwe nlume wakabe edang'wa Ananiyasi ana nkadzi uwe Safira, bakatengesa imwe thundu yabo. 
ACT.5.2	Ngono kasumbika mamwe mari adumana ne nkadzi uwe, mari asala kaayisa ku batumwa ba Jesu. 
ACT.5.3	Koga Pita kambhuzwa eti, “Ananiyasi, ini Satani azhala moyo uwo kuti unyepele Meya yakayengemala usumbike mamwe mari awawana watengesa nnda? 
ACT.5.4	Wakati usathu ukatengesiwa apa wakabe usi uwo kene? Ne usinokuwutengesa, apa mari akabe asi awo kuashingisa sekwa unobona kene? Ini wakumbula kuthama tjithu tjakajali? Auzonyepela bathu, koga wanyepela Ndzimu!” 
ACT.5.5	Kukati Ananiyasi ehwa ikoku koga, kawila pasi kafa; ngono bose bakahwa nge kwako bakatja kwazo. 
ACT.5.6	Bazhuzha bakamilika, bakapetela mbili uwe, bakansengela kuzhe, ngono bakambiganya.
ACT.5.7	Shule kwe awara dzingabe thatu nkadzi uwe kangina, asingazibe tjashingikala. 
ACT.5.8	Pita kambhuzwa kati, “Undibudze, kuti kene makatengesa nnda nge themba iyeyi?”
ACT.5.8	Kadabila eti, “Ee, ndiyo themba.”
ACT.5.9	Ndizo Pita kati kunli, “Iwe ne nlume uwo ini makumbula kulika Meya ya She? Bona, makumbo e bathu banobiganya nlume uwo apa nkoba, ngono banowokusengabo!” 
ACT.5.10	Ipapo kawila pasi pa makumbo a Pita kafa. Bazhuzha bakangina bakabona kuti wafa, ndizo bakansengela kuzhe bakanombiganya kubapa ne nlume uwe. 
ACT.5.11	Gubungano lose ne bamwe bose bakahwa ngekwa ikoku bakatja.
ACT.5.12	Batumwa ba Jesu bakashinga zwilakidzo zwinjinji ne matjenamiso manjinji pakati kwe bathu. Bagalimoyo bose bakabe beshanganila pa ntutshi wa Solomoni. 
ACT.5.13	Mu bamwe kwakabe kusina ndodwa ne nng'ompela wakabe ana tjilopa tje kuzwibhatshanya nabo nenguba bathu bakabe bebakudza kwazo. 
ACT.5.14	Koga bagalimoyo muna She bakapaphidzika, mibunga ye balume ne bakadzi bakagalamoyo. 
ACT.5.15	Bathu bakati bebona tjakabe tjishingikala bakasenga bagwele bakabaladzika mu malawo nemu dzithobo pa dzizila kuti ntutshi wa Pita uwile bamwe babo ha epinda ipapo. 
ACT.5.16	Ngono mibunga ye bathu ikazha idwa mu mizi yakapoteleka Jerusalema, bezhisa ibabo bakabe begwala ne bakabe bana meya mibi; ngono bose bakapodziwa.
ACT.5.17	Ntungamili we Bapirisiti kamilika ne baakabe anabo bose, be bhiko le Basadusi,* bakabe ne fupa, 
ACT.5.18	ndizo bakasunga batumwa ba Jesu, ngono bakabalonga mu ng'umba ye busungwa ye bathu bose. 
ACT.5.19	Koga busiku igogo ntumwa wa She kazhula mikoba ye ng'umba ye busungwa, kabadusa, ngono kati kubali, 
ACT.5.20	“Yendani munoma mu Ng'umba ye Ndzimu, ngono mubudze bathu bose ngekwe matama e butjilo igogu butshwa.” 
ACT.5.21	Batumwa ba Jesu bakati behwa ikoku bakangina mu Ng'umba ye Ndzimu mangwanana bakatangisa kudiya.
ACT.5.21	Ntungamili we Bapirisiti ne baakabe anabo bakati beswika bakadana lubazhe ne Gulukota le Iziraela ngono bakatuma bathu kuti banotola batumwa ba Jesu mu ng'umba ye busungwa babazhise mbeli kwabo. 
ACT.5.22	Koga bashingi bakati beswika, bakasiwane batumwa mu ng'umba ye busungwa, ndizo bakabgwilila bakanobika beti, 
ACT.5.23	“Tawana ng'umba ye busungwa yakakhiyiwa ne balindi bose bakalinda pa mikoba; koga tikati tizhula mikoba tikasheta watawana mukati!” 
ACT.5.24	Nlauli we balindi be Ng'umba ye Ndzimu ne Bapirisiti bakulu bakati behwa ikoku, bakatjenamila kuti kwashingikalani ku batumwa ba Jesu. 
ACT.5.25	Ipapo mmwe kangina kati kubali, “Hwililani! Balume bamakalonga mu ng'umba ye busungwa bamu Ng'umba ye Ndzimu banodiya bathu!” 
ACT.5.26	Ndizo nlauli kayenda ne adzasha dzidze kanotola batumwa. Abazoshingisa simba, ngobe betja kikithidziwa nge bathu nge mabgwe.
ACT.5.27	Bakazhisa batumwa ba Jesu, bakathama kuti bame mbeli kwe Makulukota, ngono Ntungamili we Bapirisiti kababhuzwa, 
ACT.5.28	kati, “Takamulaya takasimisa kuti musidiye nge zina ileli, koga ngwenu mazhadza Jerusalema nge zwidiyo zwenyu, ngono moshaka kutipa nlandu we lufu gugwe!”
ACT.5.29	Pita ne bamwe batumwa ba Jesu bakashandula beti, “Takafanila hwa Ndzimu, kusi bathu. 
ACT.5.30	Ndzimu wa bobatategulu bedu wakamusa Jesu mu bafi, iye wamakabulaya nge kunlembeledza mu tjileyanyo 
ACT.5.31	Ndzimu wakammilidzila ku luboko gwawo gwe luji kube Ntungamili ne Ntjidzi, kuti Baiziraela bashandukile matjinyo abo kakale bazwiibhatigwe zwibi. 
ACT.5.32	Ti batendeki be zwithu izwezwi, iswi ne Meya yakayengemala, iyo tjipo tje Ndzimu kuna ibabo banouhwilila.”
ACT.5.33	Bakati behwa ikoku, bakagwadzamoyo, ngono bakayemula kubabulaya. 
ACT.5.34	Koga mmwe wabo, ali Nfarasi edang'wa kuyi Gamaliyele, wakabe ali n'diyi we nlayo, iye wakabe etetiwa kwazo nge bathu bose, kamilika kama mu lubazhe. Kadusa ndayilo kuti batumwa ba Jesu badusigwe kuzhe kwe tjibakana, 
ACT.5.35	ngono ipapo kati ku lubazhe, “Balume be Iziraela, ibeni nge njele muna tjamunothama balume ibaba. 
ACT.5.36	Mu misi yakapinda Teudasi wakaboneka ezwidana mmwe nkulu, ngono bathu bangabe mazana manna (400) bakabhatana naye. Koga wakabulawa, bose batobeli babe bakapalala kukasala kusina tjimwe. 
ACT.5.37	Shule kwa ipapo, Judasi we Galili wakaboneka mu nsi we kubagwa kwe bathu kakwebela mbunga kunli, koga na iye wakabulawabo ngono batobeli babe bose bakapalala. 
ACT.5.38	Ndizo ngwenu ndoti kumuli, idwani mu balume ibaba. Mubasunungule! Ha tjabakalangana kene nshingo wabo udwa mu bathu unowopela, 
ACT.5.39	koga ha udwa ku Ndzimu, amungabakunde. Mungazwiwana munyanyayidza Ndzimu!”
ACT.5.39	Makulukota katobela gumbuludzo la Gamaliyele. 
ACT.5.40	Bakadanila batumwa ba Jesu mukati, bakati babaloba bakabadwa bakati basitjabe batjalebeleka nge zina la Jesu kakale, ipapo bakabasunungula. 
ACT.5.41	Batumwa ba Jesu bakadwa mu lubazhe bakashatha, ngobe Ndzimu wakawana bakafanila dziyidzigwa zina la Jesu. 
ACT.5.42	Ngono mazhuba wose bakadwilila bediya be sumikila mu Ng'umba ye Ndzimu ne mu mizi ye bathu, besumikila ndebo mbuya inoti Jesu ndiye Mesiya.
ACT.6.1	Mu mazhuba iyawo badiyiwa ba Jesu bakabe bewanda, Bajuta banoleba Tjigiriki bakanenela ibabo banoleba Tjihebheru, ngobe tjilikadzi idzedzo dzakabe dzishayigwa hanya mu makobe e zhuba ne zhuba. 
ACT.6.2	Ndizo batumwa ba Jesu bali gumi lina babili bakakubunganya badiyiwa bose pathu pang'ompela bakati, “Akuzolulwama kuti tiletje kusumikila dama le Ndzimu kuti ndizo tishinge nshingo wekukoba zwinoshetiwa nge tjilikadzi. 
ACT.6.3	Zwikamu, shalulani pakati kwenyu balume bali kutendeka banozibgwa bakatambunuka bali zhele Meya yakayengemala ne butjenjedu, batingapa nshingo iwoyu. 
ACT.6.4	Koga iswi towozwimisila nshingo we kutembezela ne kuyendisa dama.”
ACT.6.5	Tjabakaleba tjakashathisa mbunga wose. Bakashalula Sitifani, nlume wakabe ali zhele kugalamoyo ne Meya yakayengemala. Bakashalula na Filipo na Purokoro na Nikanori na Timoni na Pamenasi na Nikolasi unodwa ku Antiyoki wakabe ashandukila mu bugalimoyo gwe Tjijuta. 
ACT.6.6	Bakayisa balume ibabo ku batumwa ba Jesu, bakatembezela bakababiga maboko.
ACT.6.7	Ndizo dama le Ndzimu likaandama. Badiyiwa bakawanda kwazo mu Jerusalema ngono Bapirisiti banjinji bakashanduka bakagalamoyo muna Jesu.
ACT.6.8	Sitifani, nlume wakabe ali zhele ngoni dze Ndzimu ne masimba, kashinga makaabadzo makulu ne zwilakidzo zwinotjenamisa pakati kwe bathu. 
ACT.6.9	Ipapo bamwe be bathu be Ng'umba* ye mitembezelo ye Balume bakasununguka (sekwa yakabe idang'wa) ne Bajuta be Sirene ne be Alekizanda, bose ne Bajuta be mituthu ye Silisiya ne Ezhiya bakatangisa kukakabadzana na Sitifani. 
ACT.6.10	Koga bakabe basingatubule kumidzana ne butjenjedu kene Meya yaakabe elebeleka ndiyo. 
ACT.6.11	Ipapo nge kwakasumbikala bakakulumbidza bamwe bathu kuti bati, “Tahwa eleba matama anotuka Mushe ne anotuka Ndzimu.” 
ACT.6.12	Ndizo bakadzonga bathu ne batungamili babo kose ne badiyi be nlayo.* Bakabhata Sitifani bakanzhisa mbeli kwe lubazhe. 
ACT.6.13	Bakazhisa batendeki be manyepkhwa bakapa butendeki beti, “Nlume iwoyu aatotongo misa kuleba kusakalulwama ngekwe pathu ipapa pakayengemala nenge nlayo. 
ACT.6.14	Takahwa eti Jesu iwoyu we Nazareta unowokolomodza bugalo igogu kakale kashandula mipanga Mushe yaakatipa.” 
ACT.6.15	Bose bakabe bali gele mu lubazhe bakalingisisa Sitifani, ngono bakabona buso gugwe gunga buso gwe ntumwa we kudzimu.
ACT.7.1	Ntungamili we Bapirisiti kabhuzwa Sitifani kati, “Apa zwithu izwezwi malebeswa kene?”
ACT.7.2	Sitifani kadabila kati, “Zwikamu na botate, mundihwilile! Ndzimu we gudzo* wakaboneka kuna bobatategulu bedu Abhurahama batjiku Mesopotamiya, basathu bakanogala ku Harani, 
ACT.7.3	ngono Ndzimu ukabadwa ukati, ‘Bhuda mu shango ya kanyi kwenyu ne muna bakanyi kwenyu, ngono uyende ku shango yandinowokulakidza imi.’ 
ACT.7.4	Ndizo bakabhuda mu shango ya kanyi kwabo ye ba Kalideya bakanogala ku Harani. Shule kwe lufu gwa tate ba Abhurahama Ndzimu wakabadusa ikoko ukabazhisa mu shango iyeyi yamugele muili. 
ACT.7.5	Ndzimu ipapo auzopa Abhurahama pamwe payo se pape ndodwa ne paangabiga gumbopo, koga Ndzimu wakagadzabgwe kumpa iyo ne kuti inowobe iye ne bana babe. Nenguba Abhurahama akabe asina mwana. 
ACT.7.6	Ndzimu tjawakaleba kunli etji, ‘Ludzi gugo gowogala mu shango ye bamwe, kwabanowobe balanda, ngono banowobhakhwa zwakabipa makole ali mazana manna. 
ACT.7.7	Koga ndowosumikilisa itjaba itjetjo tjabanowoshingila, ngono shule banowobhuda mu shango iyeyo, ngono banowondinamata mu bugalo igogu.’ 
ACT.7.8	Ipapo Ndzimu ukapa Abhurahama tjidumano tje kuthumbigwa.* Abhurahama kazwala Isaki, ngono kanthumbila nge zhuba le buzhanakadzi shule kwe azwagwa. Isaki kazwala Jakubo, Jakubo kazwala bobatategulu bedu bali gumi lina babili.
ACT.7.9	“Bobatategulu bakathamila fupa nnung'una wabo Josefa ngono bakantengesa kube nlanda mu Egipiti. Koga Ndzimu wakabe unaye. 
ACT.7.10	Wakansunungula mu tshiyilo dzidze dzose. Ndzimu wakathama kuti adiwe ndi Faro, ukampa butjenjedu mu mesho awe. Ndizo Faro She nkulu we Egipiti kanthama nlauli we Egipiti newe nsha uwe wose. 
ACT.7.11	Ipapo kukabe ne bhamba mu Egipiti yose ne mu Kanana lakazhisa kudziyila kukulu. Bobatategulu bedu bakasheta zojiwa. 
ACT.7.12	Jakubo kati ehwa kuti kuna mathunde ku Egipiti, katuma bobatategulu bedu kutanga. 
ACT.7.13	Ngono gwe bubili Josefa kazwizibisa bakulu babe, ndizo Faro kaziba ngekwe nsha wa kanyi kwa Josefa. 
ACT.7.14	Ipapo Josefa kadana tate babe Jakubo, kose ne nsha wose, bathu bali makumi ali kutendeka ana bashanu, kuti bazhe ku Egipiti. 
ACT.7.15	Ipapo Jakubo kayenda ku Egipiti, iko kwaakafila na bobatategulu bedu. 
ACT.7.16	Mibili yabo yakasengegwa ku Shekemu, kwayakabiganyiwa mu ikumbu tjakatengwa ndi Abhurahama nge themba ye mari e siliva mu bana ba Hamori mu Shekemu.
ACT.7.17	“Kukati tjibaka tjakagadziwabgwe Abhurahama nge Ndzimu tjabe pejo, palo ye bathu bedu ikakula bakawanda mu Egipiti. 
ACT.7.18	Ngono kukabepo she nkulu mu Egipiti usingazibe tjimwe ngekwa Josefa. 
ACT.7.19	Katjebela bobatategulu bedu, ngono kabadziyidza, ebakombeledza kuti balashe shabana dzabo, kuti ndizo dzife. 
ACT.7.20	Nditjo tjibaka tjakazwagwa Mushe ali mwana wakanaka mbeli kwe Ndzimu. Wakalelegwa mu nzi* wa tate babe mimwedzi ili mitatu, 
ACT.7.21	ngono kati adusiwa mu nzi uwe, nkololokadzi wa Faro kantola kanlela se mwana uwe. 
ACT.7.22	Ngono Mushe kadiyiwa butjenjedu gose gwe Baegipiti, ngono kabe akasima mu ndebeleko ne mu mishingo.
ACT.7.23	“Kati ana makole ali makumi manna, kakumbula kukumba bakanyi kukwe, bakololo Baiziraela. 
ACT.7.24	Wakati ebona mmwe wa kanyi kukwe edziyidziwa kamila nlume iwoyo unotshambilidziwa ngono kambuzuludzila nge kubulaya N'egipiti. 
ACT.7.25	Wakabe ekumbula kuti bathu ba kanyi kukwe banowohwisisa kuti Ndzimu wakabe uwonshingisa kubasunungula, koga ibo bakasihwisise. 
ACT.7.26	Tjimuka kawana Baiziraela babili begwa, ngono kagwisa kubagadzanya. Kati kubali, ‘Balume mu bana be nthu ini muthamilana bubi?’ 
ACT.7.27	Koga nlume iwoyu wakabe edziyidza mmwe katshindikila Mushe ntome. Kabhuzwa eti, ‘Ndiani wakakuthama nlauli ne nsumikilisi mutili kene?’ 
ACT.7.28	‘Unoshaka kundibulaya sekwa wakabulaya N'egipiti madekwe?’ 
ACT.7.29	Mushe kati ehwa ikoku, katizha mu Egipiti kayenda kanogala mu shango ye Midiya. Kabe ne bakololo babili ikoko.
ACT.7.30	“Shule kwe makole ali makumi manna, ntumwa we kudzimu kaboneka kuna Mushe mu tjilambanyika tje dombo le Sinai mu nthuto we moto mu denjana. 
ACT.7.31	Mushe katjenamisiwa nge tjaakabona, ngono kasedzela pejo ne denjana kuti abone zubuyanana. Koga kahwa hwi la She liti, 
ACT.7.32	‘Ndimi Ndzimu wa bobatategulu babo, Ndzimu wa Abhurahama, na Isaki na Jakubo.’ Mushe katetema ngotja, ngono kasilinge. 
ACT.7.33	She bakati kunli, ‘Mbula khwebana dzidzo, ngobe pathu paumile pathu pakayengemala. 
ACT.7.34	Ndabona kudziyidziwa kwe bathu bangu mu Egipiti. Ndahwa kulila kwabo, ndizo ndadeluka kuwobasunungula. Izha ngwenu; ndowokutuma ku Egipiti.’
ACT.7.35	“Mushe iwoyu ndiye zwe wabakalamba beti, ‘Ndiani wakakuthama nlauli ne nsumikilisi mutili kene?’ Ndzimu wakantuma kunolaula bathu ne kubasunungula nge bhatsho ye ntumwa we kudzimu iwoyu wakaboneka kunli mu denjana lakabe lithuta moto. 
ACT.7.36	Wakatungamilila bathu kubhuda mu Egipiti athama matjenamiso ne zwilakidzo mu Egipiti ne ku Gungwa Shaba ne mu tjilambanyika makole ali makumi manna. 
ACT.7.37	Mushe ndiye wakati ku bathu be Iziraela, ‘Ndzimu wenyu unowomuzhisila nlebesambeli, koga sekwa wakandizhisa, ngono unowodwa mu ludzi gwenyu.’ 
ACT.7.38	Ndiye wakabe ana gubungano mu tjilambanyika, ndiye wakabe ali mile pakati kwa bobatategulu bedu ne ntumwa we kudzimu, iwoyu wakalebeleka naye ali pezhugwi kwe Dombo le Sinai ngono Mushe kaamutjila matama e Ndzimu anotjila kutipa iwo.
ACT.7.39	“Koga bobatategulu bedu bakalamba kunhwa, bakansundila ntome, ngono bakayemula kubgwilila ku Egipiti. 
ACT.7.40	Ndizo bakati kuna Aroni, ‘Utithamile midzimu* inowotitungamila. Atitoziba kuti kwashingikalani kuna Mushe, iye wakatidusa mu Egipiti.’ 
ACT.7.41	Nditjo tjibaka tjabakathama ndzimu we ifano tje phulu, bakatjipa zwipo ngono bakabe ne nzano unokudza itjo tjabathama ibo. 
ACT.7.42	Ndizo Ndzimu ukabafupatila, ngono ukabayisa mu kunamata nyenyedzi dze kudzimu, sekwa kwakakwagwa mu hwalo dze balebesambeli* kuyi,
ACT.7.42	‘Ng'umba ye Iziraela.
ACT.7.42	Apa makandipa zwibhayilo zwe phuka dzakabulawa
ACT.7.42	nenge zwipo makole ali makumi manna mu tjilambanyika kene?
ACT.7.43	Makasenga tente ya Moleki,
ACT.7.43	ne nyenyedzi ye ndzimu wenyu Refani,
ACT.7.43	zwifano zwamakathama* kuzwinamata.
ACT.7.43	Ndizo wali ndowomudusa amuyisa mbeli kwe Bhabhiloni.’
ACT.7.44	“Bobatategulu bedu bakabe bana tente* ye butendeki mu tjilambanyika. Yakabe yakathamiwa sekwakabe kwalebgwa nge wakabudza Mushe kuti ithamiwe tjini. 
ACT.7.45	Bobatategulu bedu bakati bakazha nayo bana Joshuwa pabakatolela tjaba shango, idzo Ndzimu dzawakatata mbeli kwa botate bedu. Ngono kwakagala kwakajalo kuswikila misi ya Dafite, 
ACT.7.46	iye wakaamutjigwa nge Ndzimu, ngono kakumbila Ndzimu kun'dumila kubakila Ndzimu wa Jakubo bugalo. 
ACT.7.47	Koga Solomoni ndiye wakabakila Ndzimu ng'umba.
ACT.7.48	“Ndzimu upezhugwi zhugwi autogala mu ng'umba dzakabakwa nge bathu, se kunoleba nlebesambeli eti,
ACT.7.49	‘She bakati, kudzimu tjigalo tjangu tje bushe,
ACT.7.49	shango tjigalo tje makumbo angu.
ACT.7.49	I ng'umba yakatini yaungandibakila kene?
ACT.7.49	Ndiapi magalo andinganyaluluka muali kene?
ACT.7.50	Apa andizothama zwithu izwezwi zose nge luboko gwangu kene?’
ACT.7.51	“Bathu ndimwi bana mitshibha yakawomelela, bana mimoyo mikukutu ne zebe dzisingashako hwa lebeswa. Molamba Meya yakayengemala misi yose, tjakathamwa ndi bobatategulu benyu namwibo motjithama. 
ACT.7.52	Apa wakatongo bepo nlebesambeli bobatategulu benyu wabasakadziyidza kene? Bakabulaya na ibabo bakalebelambeli nge kuzha kwa iye Wakalulwama, iye wamakati ngwenu mukawonga mukambulaya. 
ACT.7.53	Imwi makaamutjila nlayo wakazhisiwa nge batumwa be kudzimu, koga mukasiulondolodze!”
ACT.7.54	Bakati behwa ikoku bakan'gwadzilamoyo kwazo. 
ACT.7.55	Koga Sitifani ali zhele Meya yakayengemala, kalinga kudzimu kabona tjedza* tje Ndzimu na Jesu ali mile ku luboko gwe luji gwe Ndzimu. 
ACT.7.56	Kati, “Bonani! Ndobona kudzimu kwakazhuka ne Nkololo we Nthu ali mile ku luboko luji gwe Ndzimu!” 
ACT.7.57	Ngono bakamimila bakazwina zebe dzabo ngono bakalabukila kunli bakan'wila bose. 
ACT.7.58	Bakankwebela kuzhe kwe nzi, ngono bakankikithidza nge mabgwe. Batendeki bakabiga zwiambalo zwabo pa makumbo e nzhuzha wakabe eyi Saulo. 
ACT.7.59	Bakatibekikithidza Sitifani ngono iye katembezela kati, “She Jesu, amutjilani meya yangu!” 
ACT.7.60	Kathigama pasi kamilidza hwi kati “She! Musibabone nlandu we jinyo ileli!” Wakati aleba ikoku kafa.
ACT.8.1	Ngono Saulo kadumila kubulawa kwa Sitifani.
ACT.8.1	Mu zhuba ilelo gubungano limu Jerusalema likatangisa kube ne kudziyidziwa kwakabipa. Bose bakabe bepalala betizhila ku mituthu ye Judiya ne Samariya kuzhe kwe batumwa ba Jesu. 
ACT.8.2	Balume banotja Ndzimu, bakabiganya Sitifani, bakanlilila nge tjililo tjikulu.
ACT.8.3	Koga Saulo kapaladza gubungano, engina ng'umba ne ng'umba ekwebela kuzhe bagalimoyo, balume kose ne bakadzi ebalonga mu ng'umba ye busungwa.
ACT.8.4	Bagalimoyo ibabo bakapalala bakayenda kumwe ne kumwe, besumikila dama. 
ACT.8.5	Filipo kayenda ku nzi nkulu Samariya, ngono kasumikila ngekwa Mesiya kubali. 
ACT.8.6	Mibunga ikahwilila tjakabe tjilebgwa ndi Filipo nge moyo nng'ompela nenge njele, benhwilila bebona zwilakidzo zwaakabe eshinga. 
ACT.8.7	Meya mibi yakabe ibhuda mu bathu banjinji imimila ne banjinji bakalobgwa nge gulukadzi ne zwilema bakapodziwa. 
ACT.8.8	Ndizo kwakabe ne kushatha kukulu mu nzi iwoyo.
ACT.8.9	Kwakabe kuna nlume unodang'wa Simoni wakabe abe ne tjibaka ethama masalamusi mu nzi ngono akadziyanya itjaba tje Samariya ezwikudza eti iye nge kukwe mmwe nkulu kulu. 
ACT.8.10	Bose bakabe benhwilila kudwa mu ntukununu kunoti mu nkulu tjose beti, “Nlume iwoyu ndiye masimba e Ndzimu anodang'wa kuyi masimba makulu.” 
ACT.8.11	Bakabe benhwilila, ngobe kwakabe kwabe tjibaka ebadziyanya nge masalamusi awe. 
ACT.8.12	Koga bakati begalamoyo Filipo esumikila ndebo mbuya ye bushe gwe Ndzimu nenge zina la Jesu Kirisiti, bakadubikwa, bose balume ne bakadzi. 
ACT.8.13	Simoni na iyebo kagalamoyo, ngono shule kwe adubikwa, kabhatana na Filipo. Ngono kati ebona zwilakidzo ne makaabadzo makulu eshingwa katjenama.
ACT.8.14	Batumwa ba Jesu mu Jerusalema bakati behwa kuti bathu mu Samariya bakaamutjila dama le Ndzimu, bakatuma Pita na Johani kubali. 
ACT.8.15	Bakati beswika, bakabatembezelela kuti baamutjile Meya yakayengemala. 
ACT.8.16	Ngobe Meya yakayengemala yakabe isathu ikadelukila mubali, koga bakabe badubikiwa nge zina la She Jesu koga. 
ACT.8.17	Ipapo Pita na Johani bakababiga maboko, ngono bakaamutjila Meya yakayengemala.
ACT.8.18	Simoni kati ebona kuti Meya yapiwa bagalimoyo ha batumwa ba Jesu bebabiga maboko, kapa Pita na Johani mari, 
ACT.8.19	eti kubali, “Mundipebo simba ileli, kuti mmwe ne mmwe wandinobiga maboko aamutjile Meya yakayengemala.”
ACT.8.20	Koga Pita kan'dabila kati, “Mari awo ngaalobe nawe, ngobe wakumbula kuti tjipo tje Ndzimu tjingatengwa nge mari! 
ACT.8.21	Auna bugalo kene gobe muna ikoku, ngobe moyo uwo auzolulwama mu mesho e Ndzimu. 
ACT.8.22	Shanduka mu bubi gugo igogu, utembezele She, kuti, ha kutubuka bakuzwiibhatigwe mazwimisilo e moyo uwo. 
ACT.8.23	Ngobe ndobona kuti uzhele ndandala kakale u nsungwa we jinyo.”
ACT.8.24	Simoni kati kuna Pita na Johani, “Ndomukumbila munditembezelele kuna She, kuti kusibe ne tjimwe tje zwithu izwezwi zwamaleba tjinowondishingikalila.”
ACT.8.25	Shule kwe bapa butendeki, basumikila dama la She, Pita na Johani bakabgwilila ku Jerusalema, besumikila ndebo mbuya mu mizi minjinji ye Basamariya.*
ACT.8.26	Ntumwa wa She kati kuna Filipo, “Milika uyende ku ndzibo we ku burwa ku zila inodeluka idwa ku Jerusalema iyenda ku Gaza.” I zila inopalama tjilambanyika. 
ACT.8.27	Ndizo Filipo kamilika kayenda, kashangana ne nlume we ngomwa* we ku Itopiya wakabe ali nkadzasha nkulu ali mbhati we fumwa ya Kandake shekadzi we Itopiya, wakabe abe azha ku Jerusalema kunamata Ndzimu. 
ACT.8.28	Ndizo wakabe wobgwilila kanyi akatatha koloyi iye ebala lukwalo gwe nlebesambeli Isaya. 
ACT.8.29	Meya ikati kuna Filipo, “Yenda ku koloyi iyeyije uyende nayo.” 
ACT.8.30	Filipo kalabukilako, ngono kanhwa ebala mu lukwalo gwe nlebesambeli Isaya. Kambhuzwa kati, “Apa unohwisisa tjaunobala kene?” 
ACT.8.31	Nlandalume kashandula eti, “Ndingahwisisa tjini kusina unonditjenesela kene?” Ndizo kakumbila kuti Filipo atathe agale naye mu koloyi. 
ACT.8.32	Paakabe ebala mu lukwalo ndiapa,
ACT.8.32	“Se pkhwizi inokwebegwa ku mbulayi,
ACT.8.32	kene pkhwizana inyelele mbeli kwe nteseli wayo,
ACT.8.32	ndizo aazozhula nlomo.
ACT.8.33	Kalengudziwa kalambigwa ndulamo.
ACT.8.33	Ndiani kene ungaleba ngekwe ludzi gugwe?
ACT.8.33	Ngoti butjilo gugwe gwapela mu shango.”
ACT.8.34	Nlanda kabhuzwa Filipo kati, “Mundibudze kuti, nlebesambeli unoleba ikoku ngekwa ani? Unoleba nge kukwe kene ngekwe mmwe upoga?” 
ACT.8.35	Ipapo Filipo kadwa nlomo, ngono katangisa nge lukwalo igogu, kambudza ndebo mbuya ngekwa Jesu. 
ACT.8.36	Bakati beyenda mu zila, bakaswika pathu pakabe pana vula, ngono nlanda kati, “Bona, eyi vula. Ini tjingandidzibila kudubikwa kene?” 
ACT.8.37	[Filipo kati kunli, “Ungadubikwa ha ugalamoyo nge moyo uwo wose.” Kadabila eti, “Ndogalamoyo, kuti Jesu Kirisiti Nkololo we Ndzimu.”]
ACT.8.38	Nlanda kamisa koloyi, ngono bose Filipo ne nlanda bakangina mu vula, ngono Filipo kan'dubika. 
ACT.8.39	Bakati bebhuda mu vula, Meya ya She ikatola Filipo. Nlanda aazotjambona kakale, koga kadwilila mu zila iye akashatha kwazo. 
ACT.8.40	Filipo kaboneka mu Azotu; ngono kayendila mbeli esumikila ndebo mbuya ku mizi yose, kudzina eswika ku Sizariya.
ACT.9.1	Mu tjibaka itjetji Saulo wakabe atjizhelilane eshaka bulaya badiyiwa ba She. Kayenda ku Ntungamili we Bapirisiti ngono 
ACT.9.2	kankumbila hwalo dzinoyenda ku ng'umba dze mitembezelo ku Damasiko kuti ha angawana bamwe ikoko be Zila iyeyo bali balume kene bakadzi abatole abayise ku Jerusalema bali basungwa.
ACT.9.3	Kati ali mu gwendo gugwe abe pejo ne Damasiko, tjinyolotjo tjedza tjinodwa kudzimu tjikapenya kumpoteleka. 
ACT.9.4	Kawila pasi, ngono kahwa hwi liti kunli, “Saulo, Saulo, apa unondidziyidzilani kene?”
ACT.9.5	Iye kati, “Ndimwi ani She?” Hwi likati, “Ndimi Jesu, iye waunodziyidza. 
ACT.9.6	Ngwenu, milika ungine mu nzi, ngono unowobudziwa kuti uthameni.”
ACT.9.7	Balume bakabe beyenda na Saulo bakama ipapo basingalebeleke; behwa hwi koga basina wabanobona. 
ACT.9.8	Saulo kamuka pasi, koga kati ezhula mesho awe, kasibone tjimwe. Ndizo bakankwebela mu Damasiko nge luboko. 
ACT.9.9	Wakabe bhofu mazhuba matatu, ngono kasije kene kuli kung'wa tjimwe.
ACT.9.10	Mu Damasiko kwakabe kuna n'diyiwa unodang'wa kuyi Ananiyasi. She bakan'dana mu mbono beti, “Ananiyasi!” Iye kadabila eti, “Ndipano She.”
ACT.9.11	She kambudza kati, “Milika uyende ku ng'umba ya Judasi mu zila inodang'wa kuyi, Yakatambunuka ubhuzwe ngekwe nlume unodwa ku Taso unoyi Saulo, ngobe unotembezela. 
ACT.9.12	Wabona mu mbono nlume unoyi Ananiyasi ezha embiga maboko kumpofunula.”
ACT.9.13	Ananiyasi kadabila kati, “She, ndakahwa nge bathu banjinji ngekwe nlume iwoyu nenge kuti wakathama bubi gungapani ku bayengemali* benyu mu Jerusalema. 
ACT.9.14	Wakazha muno nge simba linodwa ku Bapirisiti bakulu kusunga bose banodana zina lenyu.”
ACT.9.15	Koga She bakati kuna Ananiyasi, “Yenda! Nlume iwoyu tjija tjangu tjandakashalula kuyisa zina langu kuna Bezwitjaba na boshe bakulu babo kose neku bana be Iziraela. 
ACT.9.16	Ndowonlakidza kuti wakafanila dziyila kungapani ngekwe zina langu.”
ACT.9.17	Ipapo Ananiyasi kayenda ku ng'umba iyeyo, ngono kangina muyili. Kati ebiga Saulo maboko etembezelela kati, “Ikamu tjangu Saulo, She Jesu iye wakaboneka kukuli mu zila yawakazha ndiyo, wandituma kuti ubone kakale ne kuti uzhale Meya yakayengemala.” 
ACT.9.18	Tjinyolotjo zwithu zwinonga makwapa zwikawa mu mesho a Saulo ngono kabona kakale. Kamilika, ngono kadubikiwa, 
ACT.9.19	ngono kati aja, kazhigwa kakale nge matatabuko awe.
ACT.9.19	Saulo wakagala mazhuba ne bagalimoyo mu Damasiko. 
ACT.9.20	Tjinyolotjo katangisa kusumikila ngekwa Jesu mu ng'umba ye mitembezelo eti, “Jesu Nkololo we Ndzimu.”
ACT.9.21	Ngono bose bakanhwa bakatjenama, ngono bakabhuzwa beti, “Apa ate iye nlume wakabe ebulaya banodana zina la Jesu mu Jerusalema kene? Kakale aazozhila kuti abasunge abayise ku Bapirisiti bakulu kene?”
ACT.9.22	Koga Saulo kasimila mbeli, ngono kashanganya Bajuta banogala mu Damasiko misholo nge kubalakidza kuti Jesu ndiye Mesiya.
ACT.9.23	Kwakati shule kwe mazhuba manjinji Bajuta bakalangana kumbulaya, 
ACT.9.24	koga kaziba ngekwe nlangano wabo. Bakabe belinda nkoba we nzi siku ne sikati kuti bambulaye. 
ACT.9.25	Koga badiyiwa babe bakantola busiku bakan'delusila kuzhe bentjuludza guma ali mu itundu.
ACT.9.26	Wakati eswika mu Jerusalema kagwisa kuzwishanganya ne badiyiwa, koga bose bakabe bentja basingagalemoyo kuti n'diyiwa. 
ACT.9.27	Koga Bhanabhasi kantola, ngono kanzhisa ku batumwa. Kababudza sekwa Saulo akabona She mu gwendo gugwe, ngono She kalebeleka naye, kababudza sekwa Saulo akasumikila ana tjilopa mu Damasiko nge zina la Jesu. 
ACT.9.28	Ndizo Saulo kagala nabo kayenda akasununguka mu Jerusalema elebeleka akasimisamoyo nge zina la Jesu. 
ACT.9.29	Wakabe esumikila ana tjilopa enyanyayidzana ne Bajuta banoleba Tjigiriki, koga ibo bakagwisa kumbulaya. 
ACT.9.30	Kukati zwikamu zwaziba ngekwa ikoku zwikantolela ku Sizariya ngono zwikantumila ku Taso.
ACT.9.31	Ipapo gubungano lose mu Judiya ne limu Galili ne limu Samariya likabe ne mbakiso, likasimisiwa, likanyaladziwa nge Meya yakayengemala, likakula litjilila mu kutja She.
ACT.9.32	Pita kati etendeleka nge shango kayenda kunokumbabo bayengemali ku Lida. 
ACT.9.33	Ikoko kawana nlume unoyi Aneasi wakabe atjibe nge makole ali zhanakadzi ali lele akalobgwa nge gulukadzi. 
ACT.9.34	Pita kati kunli, “Aneasi, Jesu Kirisiti unokupodza. Milika uwalule.” Tjinyolotjo Eneasi kamilika. 
ACT.9.35	Bose bagali be Lida ne Sharoni bakambona ndizo bakashandukila kuna She.
ACT.9.36	Mu Jopa kwakabe kuna n'diyiwa unodang'wa Tabhita. Zina lile mu Tjigiriki loyi Dokasi. Iye wakabe misi yose ethama mishingo mibuya ebhatsha bashayi. 
ACT.9.37	Mazhuba iyawo kagwala ngono kafa, ngono bakati banngudza bakanladzika mu ng'umba ipezhugwi kwe imwe. 
ACT.9.38	Nzi we Lida wakabe uli pejo ne Jopa. Ndizo badiyiwa bakati behwa kuti Pita umu Lida bakatuma balume babili kunli ngono bakankumbila beti, “Izha kutili ngwenu usinonoke.” 
ACT.9.39	Pita kamilika kayenda nabo, ngono kati eswika bakantathisila pezhugwi ku ng'umba iyeyo. Tjilikadzi dzose dzikama kumpoteleka dzilila dzinlakidza hazu ne zwiambalo zwimwe Dokasi zwaakabe athama atji nabo. 
ACT.9.40	Pita kabadusila bose kuzhe kwe ng'umba; ipapo kathigama ngono katembezela, ngono kati etendebukila ku itumbu kati, “Tabhita, milika.” Tabhita kazhula mesho awe, ngono kati ebona Pita kamuka, ngono kagala. 
ACT.9.41	Pita kambhata nge luboko, ngono kambatsha kuma nge makumbo. Ipapo kadana bayengemali ne tjilikadzi, ngono kabapa iye etjila. 
ACT.9.42	Oku kwakazibgwa mu Jopa yose, ngono bathu banjinji bakagalamoyo muna She. 
ACT.9.43	Pita kagala mu Jopa mazhuba manjinji, egala na Simoni nsuki we makukuta.
ACT.10.1	Kwakabe kuna mmwe nlume mu Sizariya edang'wa Koneliyo, wakabe ali nlauli we babhayani be Baroma bali zana mu gupo lakabe lidang'wa “Gupo le Italiya.” 
ACT.10.2	Wakabe ali nlume unotja Ndzimu nge lebeswa iye ne nsha uwe wose, wakabe epa basheti zwipo akasununguka etembezela Ndzimu misi yose. 
ACT.10.3	Kabona mbono limwe zhuba mu matewuko nge tjibaka tje butatu, muili wakabona zubuyanana ntumwa we kudzimu engina kunli eti, “Koneliyo!”
ACT.10.4	Kalingisisa ntumwa ngotja, ngono kati, “Ini she?”
ACT.10.4	Ntumwa kadabila eti, “Ndzimu unoshathisiwa nge mitembezelo iyo nenge mishingo iyo ye kupa bashayi ngono unokudabila. 
ACT.10.5	Ndizo ngwenu tuma balume ku Jopa kunodana nlume unodang'wa Simoni Pita. 
ACT.10.6	Unogala mu ng'umba ye nsuki we makukuta unoyi Simoni we nzi upejo ne gungwa.” 
ACT.10.7	Ntumwa we kudzimu wakalebeleka naye kati atjiyenda, Koneliyo kadana babili be balanda babe ne mbhayani wakazwipa kudwa muna ibabo bakabe benshinga. 
ACT.10.8	Ndizo kati ababudza tjimwe ne tjimwe tjashingikala, kabatuma ku Jopa.
ACT.10.9	Tjimuka bakati bali mu zila yabo babepejo ne Jopa, Pita katathila pezhugwi kwe ng'umba nge tjibaka tje masikati kunotembezela. 
ACT.10.10	Kabhakhwa nge zhala, ngono kayemula kuja, koga zojiwa zwakati zwitjalulwamisiwa, kabona mbono. 
ACT.10.11	Kabona kudzimu kwakazhuka, ngono tjimwe tjideluka tjilingika se jila gulu gulu lidelusigwa pasi nge midzibo yalo minna. 
ACT.10.12	Mulili kwakabe kuna njudzi dzose dze phuka ne zwinosoba pasi ne nyuni dzinowuluka. 
ACT.10.13	Hwi likati kunli, “Milika, Pita, ubhaye uje!”
ACT.10.14	Koga Pita kati, “She, nge malebeswa andingake! Andithu aja tjimwe tjakatemapala kene tjisi tjibuyanana.”
ACT.10.15	Hwi likalebeleka naye kakale gwe bubili liti, “Ndzimu tjawakatjenapadza usitjidane tjisi tjibuyanana.” 
ACT.10.16	Ikoku kwakashingikala katatu, ngono ipapo jila ilelo likabe libgwilila pezhugwi.
ACT.10.17	Pita kati atjakaabadziwa nge kuti mbono yaabona ingabe idwani, bonani balume bakabe batumwa ndi Koneliyo bakati babhuzwa kuti ng'umba ya Simoni iponi bakabe babe mile pa nkoba. 
ACT.10.18	Bakapindisa bakabhuzwa kene, “Simoni unodang'wa Pita egala ipapo?”
ACT.10.19	Pita kati atjakumbula ngekwe mbono, Meya ikati, “Kuna balume batatu banokushaka. 
ACT.10.20	Ndizo milika udeluke, ngono usizeyeze kuyenda nabo, ngobe ndabatuma.” 
ACT.10.21	Ndizo Pita kadeluka kati ku balume ibabo, “Ndimi wamunoshaka ini tjamuzhisa pano.”
ACT.10.22	Bakadabila beti, “Nlauli we babhayani bali zana, Koneliyo, watituma. Nlume we nlulwami unonamata Ndzimu unotetiwa kwazo nge Bajuta bose. Ntumwa we kudzimu wakayengemala wakambudza kuti akukokele ku ng'umba iye, kuti ndizo ahwe tjaunoleba.” 
ACT.10.23	Pita kadanila balume ibabo mu ng'umba bakabe bezi babe.
ACT.10.23	Tjimuka kamilika kayenda nabo; ngono zwimwe zwikamu mu Jopa zwikayenda naye. 
ACT.10.24	Tjimuka bakaswika mu Sizariya, kwaakabe akalindigwa ndi Koneliyo ne makamu ne bazwalani baanoda baakabe akoka. 
ACT.10.25	Pita kati engina Koneliyo kanshangamidza, kawila pa makumbo awe ennamata. 
ACT.10.26	Koga Pita kammilidza. Kati kunli, “Milika, namibo ndi nthu koga.” 
ACT.10.27	Pita kadwilila elebeleka na Koneliyo, ngono kangina mu ng'umba kwaakawana bathu banjinji bakakubungana. 
ACT.10.28	Kati kubali, “Imwi nge kwenyu moziba kuti ate kuli mu nlayo kuti Njuta ashangashangane, kene akumbe mmwe we itjaba tjipoga. Koga Ndzimu wakandilakidza kuti ndisitole mmwe nthu se wakatemapala kene se usi mbuyanana. 
ACT.10.29	Ndizo wakati unditumila bathu iwe Koneliyo, azha ndikasilambe. Ndizo ngwenu ndobhuzwa tjawandidanila.”
ACT.10.30	Koneliyo kati, “Kwakabe kuli nge tjibaka itjetji mazhuba matatu akapinda, ndikabetembezela mu ng'umba yangu mu tjibaka tje awara ye butatu mu matewuko. Tjinyolotjo nlume wakaambala zwiambalo zwinopenya kama mbeli kwangu. 
ACT.10.31	Ngono kati, ‘Koneliyo, Ndzimu wahwa ntembezelo uwo, ne zwipo zwizo ku bashayi wazwikumbula. 
ACT.10.32	Tuma nthu ku Jopa, ku nlume unodang'wa Simoni Pita. Ugele mu nzi wa Simoni, nsuki we makukuta, unogala pejo ne gungwa!’ 
ACT.10.33	Abe ndokutumila bathu tjinyolotjo, ngono wathama buthu ukazha. Ngwenu tipano tose mbeli kwe Ndzimu, takalindila kuhwa tjimwe ne tjimwe She tjabakudwa kuti utjilebe.”
ACT.10.34	Pita kadwa nlomo kati, “Ngwenu ndohwisisa kuti malebeswa Ndzimu autoshalaula. 
ACT.10.35	Koga mu njudzi dzose, mmwe ne mmwe unotja Ndzimu ethama tjakalulwama, Ndzimu unon'amutjila. 
ACT.10.36	Unoziba dama Ndzimu lawakatumila ku Iziraela, hwusumikila ndebo mbuya ye kunyalala ndi Jesu Kirisiti, iye ndi She wa bose. 
ACT.10.37	Ndilo dama lakasumikigwa mu shango yose ye Judiya, kutangisa mu Galili shule kwe kudubikwa kwakadiyiwa ndi Johani; 
ACT.10.38	Ndzimu sekwa wakashalula Jesu we Nazareta nge Meya yakayengemala nenge simba; sekwa akayenda kumwe ne kumwe eshinga ndulamo,* epodza bose bakabe bakatshambilidziwa ne Nvanganyi, ngobe Ndzimu wakabe unaye. 
ACT.10.39	Iswi ti batendeki be tjimwe ne tjimwe tjaakathama mu shango ye Bajuta ne mu Jerusalema. Bakambulaya nge kunlembeledza mu nti. 
ACT.10.40	Koga Ndzimu wakammusa mu bafi nge zhuba le butatu, ngono ukathama kuti aboneke, 
ACT.10.41	kusi ku bathu bose, koga kutili iswi takashalugwa nge Ndzimu tili batendeki, iswi bakaja naye tikang'wa naye shule kwe amuka mu bafi. 
ACT.10.42	Ngono wakatilaya kuti tisumikile ndebo mbuya ku bathu ne kuti titendeke kuti ndiye wakabigwa nge Ndzimu kube nsumikilisi we batjili ne bafi. 
ACT.10.43	Balebesambeli bose banopa butendeki kuti, mmwe ne mmwe unogalamoyo muna Jesu unowozwiibhatigwa zwibi zwizwe nge simba le zina lile.”
ACT.10.44	Pita kati atjaleba ikoku, Meya yakayengemala ikadelukila pezhugwi kwa bose bahwa dama. 
ACT.10.45	Bagalimoyo bakathumbigwa bakabe bazha na Pita bedwa ku Jopa bakatjenamila kuti Ndzimu wadila tjipo tjawo tje Meya yakayengemala muna Bezwitjaba, 
ACT.10.46	ngobe bakabahwa belebeleka nge ndimi dzipoga be kudza Ndzimu. Pita kalebeleka kati, 
ACT.10.47	“Ibaba bathu baamutjila Meya yakayengemala, koga saswi. Apa uyapo kene ungadzibila kuti badubikwe nge vula?” 
ACT.10.48	Ndizo kalaya kuti badubikiwe nge zina la Jesu Kirisiti. Ipapo bakankumbila kuti atongo gala nabo mazhuba mashomanana.
ACT.11.1	Batumwa ba Jesu ne zwikamu mu Judiya bakahwa kuti Bezwitjaba na ibobo bakaamutjila dama le Ndzimu. 
ACT.11.2	Ndizo Pita wakati etathila ku Jerusalema ibabo bakabe beda buthumbi bakan'gongobola 
ACT.11.3	beti, “Ini wangina mu ng'umba dze bathu basakathumbigwa* ukaja nabo?” 
ACT.11.4	Pita katangisa kutjenesa tjimwe ne tjimwe kubali nge buzhalo sekwa kwakashingikala eti:
ACT.11.5	“Ndakabe ndili mu nzi we Jopa nditembezela, abona mbono. Ndakabona tjimwe tjinonga jila gulu gulu tjidelusiwa kudwa kudzimu nge midzibo yatjo minna, ngono tjikazha pasi pandakabe ndilipo. 
ACT.11.6	Ndakalinga mukati nge njele, abona phuka ne zwibandana ne zwibumbiwa zwinosoba na pasi ne nyuni dzinowuluka. 
ACT.11.7	Ipapo ahwa hwi lindidwa liti, ‘Milika Pita, bhaya uje!’ 
ACT.11.8	Koga ashandula nditi, ‘She nge malebeswa andingaje! Akuna tjimwe tjina shambgwa kene tjakatemapala tjakatongo ngina mu nlomo wangu!’ 
ACT.11.9	Koga hwi likalebeleka kakale gwe bubili lidwa kudzimu liti ‘Ndzimu tjawakatjenapadza usitjidane uti ate tjili tjibuyanana.’ 
ACT.11.10	Ikoku kwakashingikala katatu, ngono kose kukadwa kukwebegwa kudzimu kakale. 
ACT.11.11	Ipapo balume batatu bakabe batumwa kundili bedwa ku Sizariya bakaswika pa ng'umba yatakabe tili muili. 
ACT.11.12	Meya ikandibudza kuti ndisitje kuyenda nabo. Zwikamu izwezwi zwitathatu na izo zwikayenda nami, ngono tikangina mu ng'umba ye nlume iwoyo. 
ACT.11.13	Ngono katibudza sekwa akabona ntumwa we kudzimu ali mile mu ng'umba iye, ngono eti, ‘Tumila nthu ku Jopa kuna Simoni unodang'wa kuyi Pita. 
ACT.11.14	Unowomuzhisila matama anowoti iwe ne nzi uwo mukatjidziwa.’ 
ACT.11.15	Ati nditangisa kulebeleka Meya yakayengemala ikadelukila mubali sekwa yakadelukila mutili mu kutangisa. 
ACT.11.16	Ipapo ndakaalakana She tjabakaleba beti, ‘Johani wakadubika nge vula koga imwi mowodubikiwa nge Meya yakayengemala.’ 
ACT.11.17	Ndizo ha kuli kuti Ndzimu wakabapa tjipo itjo zwatjo tjawakatipa iswi takagalamoyo muna She Jesu Kirisiti, ndakabe ndili ani imi kukumbula kunyanyayidza Ndzimu kene?”
ACT.11.18	Bakati behwa ikoku bakanyalala. Bakakudza Ndzimu beti, “Bezwitjaba naibobo Ndzimu wabapa kushandukila kuuli kubapa butjilo.”
ACT.11.19	Koga ibabo bakabe bapaladziwa nge kudziyidziwa kwakakula pakukikithidziwa kwa Sitifani bakayenda kunoti ku Fenikiya ne Sipuro ne Antiyoki besumikila dama ku Bajuta boga. 
ACT.11.20	Koga bamwe babo, balume banodwa ku Sipuro ne Sirene bakayenda ku Antiyoki bakatangisa kusumikilabo ku Bagiriki ngekwa She Jesu. 
ACT.11.21	Luboko gwa She gwakabe gunabo, ngono bathu banjinji kwazo bakagalamoyo bakashandukila kuna She.
ACT.11.22	Thawu ngekwa ikoko dzikaswika mu zebe dze gubungano liku Jerusalema ngono bakatuma Bhanabhasi ku Antiyoki. 
ACT.11.23	Wakati eswika ebona ngoni dze Ndzimu kashatha kabakulumbidza bose kudwilila begalamoyo muna She nge mazwimisilo asingazunguzike. 
ACT.11.24	Wakabe ali nlume wakalulwama ali zhele Meya yakayengemala nenge kugalamoyo, ngono bathu banjinji bakapaphidzika muna She.
ACT.11.25	Ipapo Bhanabhasi kayenda ku Taso kunoshaka Saulo, 
ACT.11.26	ngono kati an'wana kazha naye ku Antiyoki. Ndizo gole lose Bhanabhasi na Saulo bakabe beshangana ne gubungano, ngono bakadiya bathu banjinji. Bagalimoyo bakatangisa kudang'wa Bakirisiti ku Antiyoki.
ACT.11.27	Mu tjibaka itjetjo balebesambeli bamwe bakadwa ku Jerusalema beyenda ku Antiyoki. 
ACT.11.28	Mmwe wabo unodang'wa kuyi Agabho, kamilika, ngono nge Meya kaleba kuti bhamba gulu lowozhala mu shango yose. Oku kwakashingikala nge tjibaka tje bushe gwa Kilaudiyo. 
ACT.11.29	Badiyiwa bakazwimisila kuti mmwe ne mmwe wabo unowotumilila tjaangatubula kubhatsha zwikamu zwakabe zwigala mu Judiya. 
ACT.11.30	Oku bakakuthama, ngono bakabhatisa Bhanabhasi na Saulo zwipo zwabo zwinoyenda ku bakulu* be gubungano.
ACT.12.1	Mu tjibaka itjetjo She nkulu Herode katangisa kudziyidza bamwe be gubungano. 
ACT.12.2	Ngono kabulaya Jakubo nkulu wa Johani nge bukanu. 
ACT.12.3	Kati ebona kuti ikoku kwashathisa Bajuta, kadwilila kabhata Pita. Ikoku kwakashingikala mu tjibaka tje Nzano we Tjiwunga* tjisina mbidzo.* 
ACT.12.4	Herode kati asunga Pita kanlonga mu ng'umba ye busungwa, kwaakayisiwa kulindiwa nge makoko manna enlinda nge kulabadzana, limwe ne limwe layo lina balume banna. Wakabe akazwimisila kuti unowonsumikilisa mbeli kwe bathu shule kwe Nzano we Kupinda pezhugwi.* 
ACT.12.5	Ndizo Pita kagadziwa mu ng'umba ye busungwa, koga gubungano likantembezelela nge masimba ku Ndzimu.
ACT.12.6	Mu busiku gwakabe Herode ewomuka enzhisa mbeli kwe bathu, Pita wakabe ali lele pakati kwe balindi babili akasungwa nge ketani mbili, ngono kwakabe kuna balindi pa nkoba we ng'umba ye busungwa. 
ACT.12.7	Tjinyolotjo ntumwa wa She kaboneka, tjedza tjikapenya mu ng'umba ye busungwa ina Pita ngono ntumwa iwoyo kazunguza Pita mu lubadu kati, “Muka ulibilidza.” Ipapo ketani dzikawa mu maboko a Pita. 
ACT.12.8	Ntumwa we kudzimu kati, “Ambala zwiambalo uambale khwebana dzidzo.” Pita kathama sa ikoko, ngono ntumwa we kudzimu kati, “Ambala hazu dzidzo unditobele.” 
ACT.12.9	Pita kantobela kabhuda mu ng'umba ye busungwa, koga asingazibe kuti kene tjakabe tjishingwa nge ntumwa we kudzimu tjakabe tjili tjakwako; wakabe ekumbula kuti unobona mbono. 
ACT.12.10	Bakapinda balindi be kutanga ne be bubili bakaswika ku nkoba we zhalilo lakathamwa nge tshipi unobhudila ku nzi. Nkoba ukazwizhula, ngono bakabhuda. Bakatobela zila bakanowila mu imwe zila kakale, ngono tjinyolotjo ntumwa kasiya Pita.
ACT.12.11	Ipapo Pita kadzimunuka ngono kati, “Ngwenu ndoziba nge malebeswa kuti She batuma ntumwa wabo kundiangulila mu maboko a Herode ne mu tjimwe ne tjimwe tjabe tjiyi tjowoshingikala nge Bajuta.”
ACT.12.12	Kati abona ikoku, kayenda ku nzi wa Mariya, mme ba Johani wakabe limwe zina lile lili Mako, kwakabe kwakakubungana bathu banjinji betembezela. 
ACT.12.13	Pita kakokodza pa nkoba utjakuzhe, ngono nlandakadzi unoyi Roda kazha kudabila. 
ACT.12.14	Kaziba hwi la Pita, ngono kashatha kwazo kwaakalabukila shule mukati asingazhule nkoba, ngono kaleba kuti Pita umile kuzhe. 
ACT.12.15	Bakati kunli, “Unopenga!” Koga katshambilidza kuti malebeswa. Ndizo bakadabila beti, “Ntumwa uwe.”
ACT.12.16	Pita iye kadwilila nge kukokodza. Gwe bupelo bakazhula nkoba, ngono bakati bembona bakatjenama. 
ACT.12.17	Kabanyaladza nge luboko, ngono katjenesa sekwa adusiwa mu ng'umba ye busungwa ndi She. Kabe eti kubali, “Ikoku mukubudze Jakubo ne zwikamu zose.” Ipapo kamilika kayenda ku gumwe bugalo.
ACT.12.18	Kukati kuyedza kukabepo kushangana misholo kukulu pakati kwe balindi ngekwe kuti Pita uponi. 
ACT.12.19	Herode kalaya kuti ashakwe, ngono bakasimbone. Ndizo kabhuzwisisa balindi, ngono kalaya kuti babulawe.
ACT.12.19	Shule kwa ikoku, Herode kabhuda mu Judiya kayenda ku Sizariya kapitsha mazhubako.
ACT.12.20	Herode kagwadzilamoyo bathu be Tire ne Sidoni kwazo, ndizo bakayenda kunli bali mbunga. Tje kutanga bakazwihwananya na Bhulasito, nlume wakabe ali iye nlingi we nzi wa She nkulu kuti ababhatshe. Ipapo bakayenda kuna Herode bakankumbila mbakiso, ngobe shango yabo yakabe iwana zojiwa zwayo mu shango ya She nkulu.
ACT.12.21	Mu zhuba lakabigwa Herode kaambala hazu dzidze dze bushe, kagala pa tjigalo tjitje tje bushe kalebeleka ne bathu. 
ACT.12.22	Bathu bakamimila beti, “Ate hwi le nthu koga ngele ndzimu!” 
ACT.12.23	Tjinyolotjo ntumwa wa She kaloba Herode, ngobe asingalumbidze Ndzimu. Kajiwa nge wonyana kafa.
ACT.12.24	Koga dama le Ndzimu likadwilila ngokula ne andama.
ACT.12.25	Bhanabhasi na Saulo bakapedza nshingo wabo, ngono bakashanduka mu Jerusalema, bakatola Johani wakabe kakale edang'wa kuyi Mako.
ACT.13.1	Ku gubungano liku Antiyoki kwakabe kuna balebesambeli ne badiyi, Bhanabhasi, na Simiyoni wakabe edang'wa Ntema na Lukiyo edwa ku Sirene, na Manaeni iye wakakula na Herode nlauli, na Saulo. 
ACT.13.2	Bakati batjanamata She kakale bezwinyima zojiwa, Meya yakayengemala ikati kubali, “Mundishalulile Bhanabhasi na Saulo kushinga nshingo wandakabadanila.”
ACT.13.3	Bakati bazwinyima zojiwa kakale batembezela, bakababiga maboko ngono bakati bayende.
ACT.13.4	Ndizo bakati batumwa nge Meya yakayengemala, Bhanabhasi na Saulo bakadelukila ku Selusiya, ngono bakayenda nge gungwa kudwa ikoko kunoti ku Sipuro. 
ACT.13.5	Bakati beswika ku Salamisi, bakasumikila dama le Ndzimu mu ng'umba dze mitembezelo dze Bajuta. Bakabe bana Johani kubabhatsha mu nshingo.
ACT.13.6	Bakayenda bakapalama tjigwizi bakanoti ku Pafosi kwabakashangana ne nlume we ng'anga* wakabe eyi Bharijesu, ali Njuta wakabe ali nlebesambeli we manyepkhwa, 
ACT.13.7	wakabe ali mbhatshi we nlauli we tjigwizi itjetjo unoyi Segiyo Paulo, wakabe ali nlume wakatjenjela. Wakadana Bhanabhasi na Saulo, ngobe eshaka kuhwa dama le Ndzimu. 
ACT.13.8	Koga Elimasi we ng'anga (ngobe zina lile lotjenesiwa sa ikoko), kanyanyayidzana nabo eshaka pambusa nlauli mu bugalimoyo. 
ACT.13.9	Koga Saulo unodang'wabo kuyi Paulo, wakati ali zhele Meya yakayengemala, kanlingisisa, 
ACT.13.10	ngono kati, “Iwe nkololo we Nvanganyi, iwe tjita tje ndulamo yose. Uzhele kutjebela ne bubi, apa aungaletje kukombamisa zila dza She dzakatambunuka kene? 
ACT.13.11	She banowokuloba, unowobe bhofu, ngono autowobona tjedza tje zhuba kwe tjibaka.”
ACT.13.11	Tjinyolotjo fulele ne zhalima zwikazwimba mesho awe, ngono kayenda yenda eshaka bangankweba nge luboko. 
ACT.13.12	Nlauli kati ebona tjashingikala, kagalamoyo, ngobe wakabe atjenamila kwazo kudiya ngekwa She.
ACT.13.13	Ndizo Paulo ne baakabe anabo bakayenda nge gungwa kudwa mu Pafosi kunoti mu Pega, nzi umu Pamufiliya, Johani wakabasiya kabgwilila ku Jerusalema. 
ACT.13.14	Bakabhuda mu Pega bakanoswika ku Antiyoki mu Pisidiya, ngono nge nsi we Sabata bakangina mu ng'umba ye mitembezelo bakagala pasi. 
ACT.13.15	Shule kwe kubagwa kwe nlayo ne hwalo dze balebesambeli, balauli be ng'umba ye mitembezelo bakayisa dama kubali linoti “Zwikamu, amuna dama le gulumbidzo ku bathu mulilebe.” 
ACT.13.16	Paulo kamilika, kalakidza nge luboko gugwe, ngono katangisa kulebeleka eti:
ACT.13.16	“Balume be Iziraela namwi banotja Ndzimu bhulutanani. 
ACT.13.17	Ndzimu we bathu ibaba be Iziraela wakashalula bobatategulu bedu ngono ukabathama itjaba tjikulu kulu mu tjibaka tjabakabe bali gele mu shango ye Egipiti. Ndzimu wakabadusa mu Egipiti nge simba lawo gulu, 
ACT.13.18	ngono mu makole angabe makumi manna wakabe ne moyonlefu nabo mu tjilambanyika. 
ACT.13.19	Wakalobesa tjaba dzili kutendeka mu shango ye Kanana, ngono ukapa bathu bawo shango iyeyo se thaka. 
ACT.13.20	Kose ikoku kwakatola makole ali mazana manna ana makole ali makumi mashanu (450).
ACT.13.20	“Shule kwa ikoku ukabapa basumikilisi kunoti mu tjibaka tja Samuele nlebesambeli. 
ACT.13.21	Ndizo bakakumbila kupiwa she nkulu ngono Ndzimu ukabapa Saulo nkololo wa Kishi we ludzi gwa Bhenjamini, kabe she nkulu wabo makole ali makumi manna. 
ACT.13.22	Shule kwe wan'dusa, Ndzimu ukabiga Dafite kube she nkulu wabo. Etji nditjo Ndzimu tjawakaleba nge kukwe uti, ‘Ndawana Dafite nkololo wa Jesi ali iye nthu upa moyo wangu, iye unowoshinga kose kuda kwangu.’ 
ACT.13.23	Kudwa mu ludzi gwa Dafite, Ndzimu wakathama Jesu Ntjidzi we bathu be Iziraela sekwa wakagadzabgwe. 
ACT.13.24	Jesu wakati asathu kazha, Johani kasumikila ku bathu bose be Iziraela kuti bashandukile mu matjinyo abo badubikwe. 
ACT.13.25	Johani kati wowidza nshingo uwe, kati ku bathu, ‘Mokumbula kuti ndiani kene? Ate ndili iye wamakalindila. Koga shule kwangu kuna unowozha wandisakalizana kusunungula mitjili ye khwebana dzidze.’
ACT.13.26	“Zwikamu, bana be nsha wa Abhurahama, na bose pakati kwenyu banotja Ndzimu, thumo ye jidzo ileli yakatumigwa kutili! 
ACT.13.27	Ngobe bathu banogala mu Jerusalema ne balauli babo abazoziba kuti iye Ntjidzi, kene kuli kuhwisisa matama e balebesambeli iyawa anobagwa Sabata limwe ne limwe. Koga bakazhadzisa matama e balebesambeli nge kulasha Jesu. 
ACT.13.28	Nenguba bakasheta tjabangansumikilisila lufu, bakakumbila Pilato kuti ambulaye. 
ACT.13.29	Bakati bazhadzisa tjimwe ne tjimwe tjakakwagwa nge kukwe bakantulula mu nti bakanlonga mu ikumbu. 
ACT.13.30	Koga Ndzimu wakammusa mu bafi, 
ACT.13.31	ngono mu mazhuba manjinji wakaboneka kuna ibabo bakabe bayenda naye kudwa ku Galili kunoti ku Jerusalema. Ndibo ngwenu batendeki babe ku bathu. 
ACT.13.32	Ndizo tomuzhisila ndebo mbuya kumuli inoti, Ndzimu tjawakagadzabgwe bobatategulu bedu kuti unowotjithama, 
ACT.13.33	wakatjithamila iswi ngwenu, iswi bana babo, nge kumusa Jesu. Sekwa kwakakwagwa mu lukwalo gwe bubili gwe Njimbo kuyi,
ACT.13.33	‘U Nkololo wangu,
ACT.13.33	nasi ndabe tate babo.’ 
ACT.13.34	Oku ndiko Ndzimu kwaunoleba nge kummusa mu bafi, kuti aatjowobgwilila mu kubola uti,
ACT.13.34	‘Ndowomupa makombolelo akayengemala e malebeswa
ACT.13.34	andakagadzabgwe Dafite.’ 
ACT.13.35	Ndizo mu gumwe Lumbo nkwali eti,
ACT.13.35	‘Amutowoletja N'yengemali wenyu ebola.’ 
ACT.13.36	Nge kuti Dafite wakashinga tjakabe tjalongolosiwa nge Ndzimu mu tjibaka tjitje kafa, kabiganyiwa na bobatategulu babe, ngono kabola. 
ACT.13.37	Koga iye wakamusiwa nge Ndzimu mu bafi aazobola. 
ACT.13.38	Ndizo zibani zwikamu kuti ndebo ye kuzwiibhatigwa zwibi inosumikigwa kumuli ndi Jesu 
ACT.13.39	kakale munli mmwe ne mmwe unogalamoyo unosunungugwa mu tjimwe ne tjimwe tjaakabe asingake kasunungugwa mutjili nge nlayo wa Mushe. 
ACT.13.40	Ndizo ibeni ne njele, kuti tjakalebgwa nge balebesambeli tjisimushingikalile,
ACT.13.41	‘Bonani, imwi badadi! Kaabalani mufe!
ACT.13.41	Ngobe ndoshinga nshingo mu misi yenyu,
ACT.13.41	nshingo wamusingawogalamoyo muuli,
ACT.13.41	ha mmwe emubudza iwo!’ ”
ACT.13.42	Paulo na Bhanabhasi bakati bedwa mu ng'umba ye mitembezelo, bathu bakabakumbila kuti zwithu izwezwi bazwibudziwe kakale mu Sabata linobuya. 
ACT.13.43	Bathu bakati bapalala pa nshangano, Paulo na Bhanabhasi bakatobegwa nge Bajuta banjinji nenge bathu bakasima mu bugalimoyo gwe Tjijuta. Bakalebeleka nabo bakabakulumbidza kutjilila mu ngoni dze Ndzimu.
ACT.13.44	Sabata linotobela nzi wose kuzhe kwe bathu basibangana bakazha kuhwilila dama la She. 
ACT.13.45	Bajuta bakati bebona bunji gwe bathu bakabe ne ndandala, bakanyanyayidza tjakabe tjilebgwa ndi Paulo, kakale bakan'gongobola. 
ACT.13.46	Koga Paulo na Bhanabhasi bakaleba ngosimamoyo beti, “Kwakabe kwakafanila kuti dama le Ndzimu lilebgwe kumuli kutanga. Koga se makalilamba muzwibona musakafanigwa nge butjilo gusingapele, bonani tolinga kuna Bezwitjaba. 
ACT.13.47	Ngobe She wakatidwa eti,
ACT.13.47	‘Ndamuthama tjedza tje Bezwitjaba,
ACT.13.47	kuti muyise jidzo ku bupelo gwe shango.’ ”
ACT.13.48	Bezwitjaba bakati behwa ikoku, bakashatha bakakudza dama le Ndzimu ngono ibabo bakashaluligwa butjilo gusingapele bakabe bagalimoyo.
ACT.13.49	Dama la She likaandama mu ntuthu wose. 
ACT.13.50	Koga Bajuta bakadzonga bakadzi bakashandukila mu bugalimoyo gwe Tjijuta kakale banokudziwa kose ne balume bana mamo mu nzi bakadzonga bathu kudziyidza Paulo na Bhanabhasi, ngono bakabatata mu ntuthu wabo. 
ACT.13.51	Batumwa bakashashamula hwuluba mu makumbo abo kubalamba, ngono bakayenda ku Ikoniyo. 
ACT.13.52	Bagalimoyo bakazhala kushatha nenge Meya yakayengemala.
ACT.14.1	Ku Ikoniyo Paulo na Bhanabhasi bakangina mu ng'umba ye mitembezelo ye Bajuta. Ikoko bakalebeleka nge zila yakati bathu banjinji be Tjijuta ne Bezwitjaba bakagalamoyo. 
ACT.14.2	Koga ibabo Bajuta bakalamba kugalamoyo bakadzonga Bezwitjaba bakathama kuti bashandukile zwikamu. 
ACT.14.3	Ndizo Paulo na Bhanabhasi bakapitsha tjibaka tjilefu ikoko, belebelekela She bakasimamoyo, iye wakalakidza dama lile le ngoni nge kuthama zwilakidzo ne makaabadzo ndibo. 
ACT.14.4	Bathu be nzi bakabe bakathubukana, bamwe bakama ne Bajuta bamwe ne batumwa ba Jesu.
ACT.14.5	Kwakabe kuna kulangana pakati kwe Bajuta nenge Bezwitjaba kang'ompela ne batungamili babo, kubadziyidza nenge kubakikithidza nge mabgwe. 
ACT.14.6	Koga bakaziba nge kwako ndizo bakatizhila ku mizi ye Lisitira ne Debhe mu Likaoniya ne mituthu yakapoteleka ipapo. 
ACT.14.7	Ikoko bakasumikila Ndebo mbuya.
ACT.14.8	Mu Lisitira, kwakabe kuna mmwe nlume wakabe ali gele pasi asingatubule shingisa makumbo awe. Wakabe azwagwa ali tjilema kakale kasitongo yenda. 
ACT.14.9	Wakahwilila Paulo elebeleka. Paulo kanlingisisa, kabona kuti una kugalamoyo kupodziwa, 
ACT.14.10	ngono kadanila pezhugwi, kati, “Ima nge makumbo.” Kamadzuka ngono kayenda. 
ACT.14.11	Mbunga ukati ubona Paulo tjaathama, ukamimila nge lulimi gwe Tjilikaoniya uti, “Midzimu yadelukila kutili ili mu mbumbiko ye bathu!” 
ACT.14.12	Bhanabhasi bakantumila beti Zeusi,* ngono Paulo bakantumila beti Hemesi,* ngobe ali iye tjilebeleki tjikulu. 
ACT.14.13	Mpirisiti wa Zeusi, we ng'umba yaanonamatigwa muili iyo yakabe ili kuzhe kwe nzi, kazhisa mikono ne maluba ku mikoba ye nzi, ngobe iye ne mbunga bakabe beshaka kubabhayila zwibhayilo.
ACT.14.14	Koga kukati batumwa, Bhanabhasi na Paulo behwa ikoku, bakapalula zwiambalo zwabo, ngono bakatizhila ku mbunga bemimila beti; 
ACT.14.15	“Bathu, ini muthama ikoku? Naswi ti bathu banonga imwi. Tomuzhisila ndebo mbuya, timubudza kuti shandukani mu midzimu ye manyepkhwa, mushandukile ku Ndzimu unotjila iwo wakathama kudzimu ne shango ne gungwa na kose ku muali magalo iyawa. 
ACT.14.16	Mu misi yakapinda wakaletja tjaba dzose kuthama tjakabe tjibashathisa. 
ACT.14.17	Koga auzozwisiya usina butendeki. Wakalakidza nzhazho nge kumupa vula kudwa kudzimu ne zwijo mu misi yazo, unogutsha mimoyo yenyu nge zojiwa ne shatho.” 
ACT.14.18	Ne baleba matama iyawa zwabo bakasimigwa nge kumisa mbunga kubabhayila zwibhayilo.
ACT.14.19	Bajuta bakazha ikoko bedwa ku Antiyoki ne ku Ikoniyo, ngono bakayita kuti bathu badumane nabo. Bakakikithidza Paulo nge mabgwe, ngono bakankakatila kuzhe kwe nzi bekumbula kuti wafa. 
ACT.14.20	Koga kukati shule kwe bagalimoyo bankubunganila, kamuka, ngono kabgwilila mu nzi. Tjimuka iye na Bhanabhasi bakayenda ku Debhe.
ACT.14.21	Bakati basumikila ndebo mbuya mu nzi iwoyo, bakashandula bathu banjinji kube badiyiwa. Ipapo bakabgwilila ku Lisitira ne ku Ikoniyo ne ku Antiyoki 
ACT.14.22	besimisa zwilopa bagalimoyo bebakulumbidza kudwilila mu kugalamoyo, beti, “Ngodziyidziwa kanjinji towongina mu bushe gwe Ndzimu.” 
ACT.14.23	Paulo na Bhanabhasi bakabashalulila bakulu* mu gubungano limwe ne limwe, ngono bakatembezela bazwinyima* zojiwa, ndizo bakalonga mu maboko a She iye wabakagalamoyo munli.
ACT.14.24	Bakayenda bakapalama Pisidiya bakangina mu Pamufiliya. 
ACT.14.25	Kukati basumikila dama mu Pega bakadelukila ku Ataliya. 
ACT.14.26	Kudwa mu Ataliya bakabgwilila ku Antiyoki nge gungwa, iko kwabakabe babigiwa mu ngoni dze Ndzimu ngekwe nshingo wabakabe bapedza.
ACT.14.27	Bakati beswika ikoko, bakakubunganya gubungano, ngono bakabika kose Ndzimu kwawakabe washinga ndibo nenge sekwa wakazhulila Bezwitjaba nkoba we kugalamoyo. 
ACT.14.28	Ngono bakagala tjibaka tjilefu ikoko ne badiyiwa.
ACT.15.1	Bamwe balume bakazha bedwa ku Judiya, ngono bakatangisa kudiya zwikamu beti, “Amungatjidziwe ha musakathumbigwa kuyendidzana ne mpanga wa Mushe.” 
ACT.15.2	Paulo na Bhanabhasi bakanyanyayidzana nabo kwazo ngekwa ikoku, ndizo kukathamwa kuti Paulo na Bhanabhasi ne bamwe bayende ku Jerusalema banobona batumwa ne bakulu* ngekwa ikoku.
ACT.15.3	Bakalongwa mu zila nge gubungano; ngono bakati bepinda ne mu Fenikiya ne Samariya, bakabika ngekwe kushandugwa kwe Bezwitjaba, ngono bakashathisa zwikamu zose kwazo. 
ACT.15.4	Bakati beswika mu Jerusalema bakaamutjigwa nge gubungano ne batumwa ne bakulu, ngono bakababudza kose Ndzimu kwawakashinga ndibo. 
ACT.15.5	Koga bamwe be bagalimoyo bakabe bali be bhiko le Bafarasi* bakamilika bakati, “Bezwitjaba bakafanila thumbigwa kakale babudziwe kulondolodza nlayo wa Mushe.”
ACT.15.6	Batumwa ba Jesu ne bakulu bakashangana kukanuka ndebo iyeyi. 
ACT.15.7	Shule kwe kunyanyayidzana nge tjibaka tjilefu Pita kamilika, ngono kati “Zwikamu zwangu, moziba kuti Ndzimu wakandishalula mu kutangisa pakati kwenyu kusumikila ndebo mbuya kuna Bezwitjaba kuti bahwe, bagalemoyo. 
ACT.15.8	Koga Ndzimu iwo unoziba moyo we nthu wakabatendekela nge kupa Meya yakayengemala koga sekwa wakathama kutili. 
ACT.15.9	Auzothubukanya pakati kwedu na ibo, wakasuka mimoyo yabo nge kugalamoyo. 
ACT.15.10	Ngono ngwenu ini mulika Ndzimu nge kubiga jokwi* mu mitshibha ye badiyiwa, ilo lisakatubugwa kusengwa ndi bobatategulu bedu kene ndiswi? 
ACT.15.11	Koga iswi takagalamoyo kuti towotjidziwa nge ngoni dza She Jesu, koga sa ibo.”
ACT.15.12	Gubungano lose lakanyalala lihwa Bhanabhasi na Paulo beleba zwilakidzo ne matjenamiso Ndzimu zwawakashinga ndibo pakati kwe Bezwitjaba. 
ACT.15.13	Bakati bepedza kulebeleka, Jakubo kalebeleka eti, “Mundibhulutane, zwikamu! 
ACT.15.14	Simoni watjenesa Ndzimu sekwa wakazha muna Bezwitjaba gwe kutanga kutola bathu pakati kwabo kuti babe bawo. 
ACT.15.15	Matama e balebesambeli anodumana nge buzhalo na ikoku, sekwa kwakakwagwa kuyi,
ACT.15.16	‘Shule kwa ikoku ndowobuya,
ACT.15.16	ngono ndowomusa bugalo gwa Dafite igo gwakakolomoka.
ACT.15.16	Ndowomusa matongo ago,
ACT.15.16	ngono agumusa kakale,
ACT.15.17	kuti ndizo bathu bose bashake She
ACT.15.17	na bose Bezwitjaba banodang'wa nge zina langu.
ACT.15.18	Kojalo She ibo bakathama ikoku
ACT.15.18	kuti kuzibgwe kudwa ntolo.’ ”
ACT.15.19	Jakubo kadwilila eti, “Bona kwangu hwuti tisidziyidzeni Bezwitjaba banoshandukila ku Ndzimu. 
ACT.15.20	Koga ngatibakwalileni, kuti basije zojiwa zwisizwibuyanana, ngobe zwakapigwa midzimu, bazwidzibe mu bupombgwe ne mu kuja phuka yabulawa ngosiniwa nenge kuja malopa. 
ACT.15.21	Kudwila ntolo nlayo wa Mushe wakabe ubagwa mu ng'umba dze mitembezelo dzose, Sabata limwe ne limwe ne mahwi awe anosumikigwa mu mizi yose.”
ACT.15.22	Ndizo batumwa ne bakulu ne gubungano lose bakawana kwakalulwama kushalula balume kudwa mubali kuti babatume ku Antiyoki bana Paulo na Bhanabhasi. Bakashalula balume babili bakabe bali bakulu mu zwikamu, Judasi wakabe edang'wa Bhasabhasi na Silasi, 
ACT.15.23	ngono bakatumila lukwalo ogu nabo,
ACT.15.23	“Iswi, batumwa ne bakulu be gubungano, tili zwikamu zwenyu, tomudumilisa imwi zwikamu zwedu zwe Bezwitjaba zwinogala mu Antiyoki, Siriya ne Silisiya. 
ACT.15.24	Takahwa kuti bamwe balume bakadwa mutili bakamudziyidza nge matama, betjinya mikumbulo yenyu, nenguba iswi tisakabatuma. 
ACT.15.25	Ndizo takawana kwakalulwama shule kwe tadumana kushalula bathu tibatuma kumuli bana badiwa bedu Bhanabhasi na Paulo, 
ACT.15.26	ibo bakalonga matjilo abo mu mbhatsha ngekwe nshingo wa She wedu Jesu Kirisiti. 
ACT.15.27	Ndizo tatumila Judasi na Silasi, ibo banowomubudza nge nlomo izwezwi zwithu zwatakwala. 
ACT.15.28	Meya yakayengemala naswi takabona kwakafanila kuti tisibige ntolo pezhugwi kwenyu kuzhe kwe zwithu izwezwi zwakafanila: 
ACT.15.29	musije zojiwa zwakapiwa midzimu, musije malopa, musije phuka yakabulawa ngosiniwa, muzwidzibe mu bupombgwe. Mowotjila zubuyanana amuzwidziba muna izwezwi. Salani zubuyanana.”
ACT.15.30	Bakati batjidusiwa bakadelukila ku Antiyoki ngono bakati bakubunganya gubungano bakayisa lukwalo. 
ACT.15.31	Bathu bakati begubala bakashathisiwa nge gulumbidzo lago. 
ACT.15.32	Judasi na Silasi ibo bakabe nge kwabo bali balebesambeli bakakulumbidza zwikamu nge matama manjinji bakabasimisa. 
ACT.15.33	Bakati bapitsha tjibaka, bakabgwilila shule kuna bakabe babatuma, bakadusiwa nge kunyalala. 
ACT.15.34	Koga Silasi kabona kwakafanila kusala ikoko. 
ACT.15.35	Paulo na Bhanabhasi bakasala mu Antiyoki bediya kakale besumikila dama la She bana bamwebo banjinji.
ACT.15.36	Shule kwe mazhuba Paulo kati kuna Bhanabhasi, “Ngatibgwilile shule kukumba zwikamu zwedu mu nzi mmwe ne mmwe kwatakasumikila dama la She, tibone kuti batjani.” 
ACT.15.37	Bhanabhasi wakabe eshaka kuti batole Johani wakabe edang'wa Mako bayende naye. 
ACT.15.38	Koga Paulo wakabe ekumbula ha kusakalulwama kuntola, ngobe aazodwilila nabo mu nshingo wabo, koga wakashanduka kabasiya mu Pamufiliya. 
ACT.15.39	Kwakabe ne kunyanyayidzana kwakasima, ngono bakathubukana. Bhanabhasi katola Mako, ngono kayenda nge gungwa ku Sipuro, 
ACT.15.40	Paulo iye kashalula Silasi, ngono kayenda, ebigwa mu ngoni dza She nge zwikamu. 
ACT.15.41	Wakapalama Siriya ne Silisiya, esimisa makubungano.
ACT.16.1	Paulo kayenda ku Debhe ne ku Lisitira, kwakabe kugala n'diyiwa wakabe eyi Timoti. Mme yabe bakabe na ibo bali n'galimoyo, bakabe bali Njuta, koga tate babe bakabe bali N'giriki. 
ACT.16.2	Zwikamu zose mu Lisitira ne Ikoniyo zwakabe zwileba zwakanaka ngekwa Timoti. 
ACT.16.3	Paulo kada kuyenda na Timoti, ndizo kantola kanthumbila. Wakathama sa ikoko, kushathisa Bajuta bakabe begala mu magalo iyawo, ngobe bakabe beziba kuti tate ba Timoti bakabe bali N'giriki. 
ACT.16.4	Bakati beyenda nge mizi, bakapa bagalimoyo milayo yakabe yabigwa nge batumwa ne bakulu mu Jerusalema, bakababudza kulondolodza milayo iyeyo. 
ACT.16.5	Ndizo makubungano kasimisiwa mu kugalamoyo ngono kawanda zhuba ne zhuba.
ACT.16.6	Bakapinda ne mu ntuthu we Firigiya ne Galatiya, ngobe Meya yakayengemala yakabe yabadzibisa kusumikila dama mu Ezhiya. 
ACT.16.7	Bakati beswika pa n'gathu we Misiya, bakagwisa kungina mu ntuthu we Bhitiniya, koga Meya ya Jesu ikasibadumile. 
ACT.16.8	Ndizo bakapinda ne mu Misiya bedelukila ku Tiroasi. 
ACT.16.9	Mu busiku igogo Paulo kabona mbono, muili wakabona nthu we Makedoniya ali mile enkumbila eti, “Izha ngeno ku Makedoniya utibhatshe!” 
ACT.16.10	Kwakati Paulo asino bona mbono iyeyo tikalulwamisila kuyenda ku Makedoniya, ngobe tigalamoyo kuti Ndzimu wakatidana kusumikila ndebo mbuya ku bathu ikoko.
ACT.16.11	Takayenda nge ikepe kudwa mu Tiroasi tikatambunuka nge gungwa titjulukila ku Samotiraki, tjimuka tikayenda ku Neapoli. 
ACT.16.12	Kudwa ipapo takayenda ku Filipi, nzi nkulu mu ntuthu we Makedoniya kwakabe kubusa Baroma. Takapitsha mazhuba ikoko. 
ACT.16.13	Nge Sabata tikabhuda mu nzi tikayenda pejo nge gwizi kwatakakumbula kuti kungabe kuna pathu panotembezelegwa. Tikagala pasi tikalebeleka ne bakadzi bakabe bakubungana ikoko. 
ACT.16.14	Mmwe wa ibabo wakatihwilila wakabe ali Lidiya edwa ku Tiyatira, wakabe etengesa matyila mashaba e themba ipezhugwi. Wakabe ali nkadzi wakabe enamata Ndzimu, ngono She wakazhula nkumbulo uwe kuhwilila nge njele tjakabe tjilebgwa ndi Paulo. 
ACT.16.15	Shule kwe adubikwa ne be nsha uwe, katikoka kati, “Izhani mugale mu nzi wangu ha mabona kuti ndi n'galimoyo muna She.” Ngono katitshindilidza kuyenda.
ACT.16.16	Limwe zhuba titjayenda ku bugalo gwe ntembezelo, takashanganidziwa nge tjanana tje nlandakadzi tjakabe tjina meya* mbi wakabe utjithama kuti tjilebe zwimbeli. Tjakabe tjiwanila botetshi batjo mari manjinji ngoleba zwinozha. 
ACT.16.17	Katobelela Paulo naswi, emimila eti, “Balume ibaba balanda be Ndzimu upezhugwi zhugwi! Banomubudza zila ye jidzo!” 
ACT.16.18	Wakathama ikoku mazhuba manjinji, kudzina Paulo esilingika, katendebuka, ngono kati ku meya, “Nge zina la Jesu Kirisiti, ndokulaya kubhuda munli!” Meya ukabhuda munli nge tjibaka itjetjo.
ACT.16.19	Botetshi babe bakati bebona kuti kuthama mari ndiye akutjipo, bakabhata Paulo na Silasi bakabakwebela ku basumikilisi ku lubazhe. 
ACT.16.20	Bakabayisa mbeli kwe basumikilisi bakulu be Roma, ngono bakati, “Balume ibaba Bajuta, ngono banodzonga nzi wedu nkulu. 
ACT.16.21	Banodiya mipanga inonyanyayidzana ne milayo yedu; iswi Baroma, atingaamutjile mipanga iyeyi nenguba kuli kuishingisa.” 
ACT.16.22	Ngono mbunga ukama nabo mu kuthasela Paulo na Silasi.
ACT.16.22	Basumikilisi bakulu be Roma bakapalula hazu dza Paulo na Silasi bakalaya kuti balobgwe. 
ACT.16.23	Shule kwe kulobgwa kwakabipa, bakalongwa mu ng'umba ye busungwa, ngono nlindi we ng'umba ye busungwa kalayiwa kuti ailise nge njele. 
ACT.16.24	Nlindi we ng'umba ye busungwa kati aamutjila ndayo iyeyi, kabalonga mu ng'umba i tje mukati kasungilila makumbo abo pakati kwe mapango anolema.
ACT.16.25	Koga pakati kwe busiku Paulo na Silasi bakabe betembezela bembila Ndzimu njimbo, ngono basungwa bamwe bakabahwilila. 
ACT.16.26	Tjinyolotjo kukabe ne kutengenyeka kwe shango kukulu, kwakazunguza ng'umba ye busungwa nenge thiwa dzayo. Kang'ompela mikoba yose ikazhuka, ketani dzikasununguka mu basungwa bose. 
ACT.16.27	Nlindi we ng'umba ye busungwa kamuka, ngono kati ebona mikoba ye ng'umba ye busungwa yakazhuka, kakumbula kuti basungwa batizha, ndizo kashomola bukanu gugwe, eti unozwibulaya. 
ACT.16.28	Koga Paulo kamilidza hwi kati, “Usizwikubadze! Tiyapo tose!”
ACT.16.29	Nlindi kadana kuti kuzhisiwe mavone, kalabukila mukati, kawila pa makumbo a Paulo na Silasi etetema etja. 
ACT.16.30	Ipapo kabadusila kuzhe, ngono kakumbila eti, “Botate, ndakafanila thamani kuti nditjidziwe?”
ACT.16.31	Bakadabila beti, “Galamoyo muna She Jesu, ndizo unowotjidziwa, iwe ne nsha uwo.” 
ACT.16.32	Ipapo bakasumikila dama la She kunli ne ku bamwe bose mu ng'umba iye. 
ACT.16.33	Nge tjibaka itjetjo tje busiku nlisi we ng'umba ye busungwa kabatola kangudza mabanga abo; ngono iye ne be nsha uwe bose bakadubikwa tjinyolotjo. 
ACT.16.34	Ipapo katola Paulo na Silasi kabayisa ku ng'umba iye ngono kabapa zojiwa kuti baje. Iye ne be nsha uwe bakazhala kushatha, ngobe agalamoyo mu Ndzimu.
ACT.16.35	Koga tjimuka mangwanana basumikilisi bakulu be Roma bakatuma maphorisa abo nge ndayo inoti, “Letjani balume ibabo bayende.”
ACT.16.36	Ndizo Nlindi we ng'umba ye busungwa kabudza Paulo kati, “Basumikilisi bakulu be Roma bazhisa ndayo nge kuko na Silasi kuti musunungugwe. Mungayenda zwenyu ndizo bhudani muyende, nge kunyalala.”
ACT.16.37	Koga Paulo kati kubali, “Bakatiloba mmwe ne mmwe akalinga koga tisawang'wa nlandu nenguba tili Baroma kakale bakatilashila mu ng'umba ye busungwa. Apa ngwenu banotidusa nge kwakasumbikala kene? Aa, ngabazhe tje kwabo batiduse.”
ACT.16.38	Maphorisa akaleba matama iyawa ku basumikilisi bakulu be Roma; ngono bakati behwa kuti Paulo na Silasi Baroma, bakatja. 
ACT.16.39	Ndizo bakayenda bakabakumbila mazwiibhatigo; ipapo bakabadusa mu ng'umba ye busungwa bakabakumbila kuti babhude mu nzi. 
ACT.16.40	Paulo na Silasi bakabhuda mu ng'umba ye busungwa bakakumba Lidiya. Bakashangana ne zwikamu bakabapa matama e gulumbidzo ngono kudwapo bakayenda.
ACT.17.1	Paulo na Silasi bakayenda bakapinda ne mu Amfipoli ne Apoloniya bakaswika ku Tesalonika, iko kwakabe kuna ng'umba ye mitembezelo ye Bajuta. 
ACT.17.2	Se wolobela kukwe Paulo kayenda ku ng'umba ye mitembezelo. Kagala tshipi thatu enyanyayidzana nabo ngekwe hwalo, ebala 
ACT.17.3	etjenesa Hwalo dze Ndzimu elakidza mudzili kuti Mesiya wakabe akafanila kudziyila ne kumuka mu bafi. Paulo kati, “Jesu iwoyu wandinoleba nge kukwe kumuli ndiye Mesiya.” 
ACT.17.4	Bamwe babo bakahwisisa, ndizo bakama na Paulo na Silasi; ne bafumakadzi bana mamo banjinji ne Bagiriki banjinji bakabe benamata Ndzimu.
ACT.17.5	Koga Bajuta bakabe ne ndandala, ngono bakakubunganya bamwe bathu basibe tjimwe mu dzizila bakabumba mbunga. Bakadzonga nzi wose, ngono bakangina mu nzi we nlume wakabe edang'wa Jasoni, beti banowowana Paulo na Silasi kuti babazhise ku bathu. 
ACT.17.6	Koga bakati babasheta, bakazuzuta Jasoni ne zwimwe zwikamu bakabayisa mbeli kwe babusi be nzi bemimila beti, “Ibaba balume bakadzonga pamwe ne pamwe! Ngwenu batjizhabo ngeno, 
ACT.17.7	ngono Jasoni wakabagadza mu ng'umba iye. Bose banotjuluka milayo ya Kaisara, beti kuna mmwe she nkulu, unoyi Jesu.” 
ACT.17.8	Bathu ne balauli be nzi bakadzongeka ha behwa ikoku. 
ACT.17.9	Balauli bakalipisa Jasoni na ibabo bamwe, themba ye mari inoshakika kuti basunungugwe, ndizo bakabaletja bakayenda.
ACT.17.10	Kukati kube busiku, zwikamu zwikanyelusila Paulo na Silasi ku Bhereya. Bakati beswika bakayenda ku ng'umba ye mitembezelo ye Tjijuta. 
ACT.17.11	Bathu baikoko bakabe bakashaladuka kupinda Batesalonika. Bakaamutjila dama nge mazwihwo abo wose, ngono mazhuba wose bakabe belingisisa mu Hwalo dze Ndzimu kubona kene tjadiyiwa ndi Paulo tjili malebeswa. 
ACT.17.12	Bunji mubali bakagalamoyo; ne bakadzi be Tjigiriki banjinji bana mamo ne balume banjinji be Tjigiriki na ibo bakagalamoyo. 
ACT.17.13	Koga Bajuta mu Tesalonika bakati behwa kuti Paulo wakasumikilabo dama le Ndzimu mu Bhereya, bakazha ikoko bakatangisa kudzonga bathu. 
ACT.17.14	Tjinyolotjo zwikamu zwikadusa Paulo kayenda ku gungwa; koga Silasi na Timoti bakasala mu Bhereya. 
ACT.17.15	Balume bakabe bepelekedza Paulo bakayenda naye kunoti mu Atene ipapo bakashandukila ku Bhereya ne ndayilo inodwa muna Paulo kuti Silasi na Timoti bantobele tjinyolotjo.
ACT.17.16	Paulo kati atjakamilila Silasi na Timoti mu Atene meya iye ikakodzongeka mukati kukwe ha ebona nzi sekwa uli zhele midzimu. 
ACT.17.17	Ndizo kalebesana ne Bajuta ne Bezwitjaba banonamata Ndzimu mu ng'umba ye mitembezelo ne mu lubazhe mazhuba wose elebeleka ne bathu banopinda zwabo. 
ACT.17.18	Badiyi bamwe be zwidiyo zwe Tjiepikuri* ne be zwidiyo zwe Tjisitoiki* bakanyanyayidzana naye. Bamwe babo bakabhuzwa beti, “Nlebanyi iwoyu katini?”
ACT.17.18	Bamwe bakadabila beti, “Unonga unoleba ngekwe midzimu ipoga.” Bakaleba ikoku, ngobe Paulo wakabe esumikila ngekwa Jesu nenge kumuka mu bafi. 
ACT.17.19	Ndizo bakatola Paulo bakanzhisa pa lubazhe gwe nzi iwoyo gunoyi Areopago,* ngono bakati, “Toshaka kuziba kudiya ikoku kutshwa kwaunoleba nge kwako. 
ACT.17.20	Zwithu zwatinohwa uzwileba zwitshwa mutili, ngono toshaka kuziba kuti zodwani.” 
ACT.17.21	Bathu bose be Atene ne bataya bakabe begala ikoko bakapitsha tjibaka tjabo beleba kene behwilila tjimwe tjitshwa.
ACT.17.22	Paulo kama pakati kwe lubazhe gwe Areopago kati, “Ndobona kuti mu zila dzose imwi Baatene mu banamati. 
ACT.17.23	Ngobe ndati ndipalama nzi wenyu ndilinga magalo amunonamata, ndawana tjibeso tjakakwagwa kuyi, ‘Ku Ndzimu usingazibgwe.’ Itjetjo tjamunonamata, nenguba musingatjizibe, nditjo tjandinoleba kumuli nge kwatjo ngwenu. 
ACT.17.24	Ndzimu iwo wakathama shango ne tjimwe ne tjimwe tjimuili, ndi She we kudzimu ne shango, ngono autogala mu ng'umba dze mitembezelo dzakathamwa nge nthu, 
ACT.17.25	kene kuli kushaka tjimwe tjatingaunamata nge kuushingila, se uli iwo unopa butjilo ne meya inofemiwa ne tjimwe ne tjimwe ku mmwe ne mmwe. 
ACT.17.26	Wakathama zwitjaba zose kudwa mu nthu nng'ompela kuti bagale mu shango yose. Iwo nge kwawo wakabiga kale misi ne migathu ye magalo kwabanowogala. 
ACT.17.27	Wakathama ikoku kuti ndizo baushake, kuti pamwe bangaambamba bakauwana. Nenguba Ndzimu usi kule kule ne mmwe ne mmwe wedu ngoti; 
ACT.17.28	‘Muuli totjila tikayenda tikabepo.’
ACT.17.28	Koga sekwa kalebgwa nge batetembeli bamwe benyu beti, ‘Nge malebeswa ti bana bawo.’
ACT.17.29	Se tili bana be Ndzimu, tisikumbule kuti mbumbiko yawo inonga ye tjifano tjakathamwa nge golide kene siliva kene bgwe, tjithamwa nge bunyambi ne njalakang'wa dze nthu. 
ACT.17.30	Misi ye kusaziba Ndzimu wakailinga ukaitjuludza mesho, koga ngwenu unolaya bose kumwe ne kumwe kuti bashandukile matjinyo abo. 
ACT.17.31	Ngobe wakabiga zhuba launowosumikilisa shango yose nge ndulamo nge nlume wawakashalula. Wakalakidza malebeswa a ikoku ku mmwe ne mmwe nge kumusa nlume iwoyo mu bafi!”
ACT.17.32	Bakati behwa Paulo eleba ngekwe kumusiwa kwe bafi, bamwe babo bakanseka mahanya, koga bamwe bakati, “Toshaka kukuhwa ulebeleka ngekwa ikoku kakale.” 
ACT.17.33	Ndizo Paulo kadwa mubali. 
ACT.17.34	Koga bamwe balume bakabhatana naye, ngono bakagalamoyo, pakati kwabo kwakabe kuna Diyonisiyo we N'areopago;* ne mmwe nkadzi edang'wa Damarisi ne bamwe.
ACT.18.1	Shule kwa ikoku, Paulo kabhuda mu Atene, ngono kayenda ku Korinta. 
ACT.18.2	Ikoko kashangana ne Njuta unodang'wa kuyi Akhwila wakabe ezwagwa ku Ponto. Wakabe atjamboswika edwa ku Italiya ne nkadzi uwe Purisila, ngobe Kilaudiyo wakabe adwa Bajuta bose kuti babhude mu Roma. Paulo wakayenda kunobabona, 
ACT.18.3	ngobe wakabe ali nthumi we dzitente sa ibo, wakagala kashinga nabo. 
ACT.18.4	Sabata limwe ne limwe wakalebeleka mu ng'umba ye mitembezelo, egwisa kugadzamoyo Bajuta ne Bagiriki.
ACT.18.5	Kukati Silasi na Timoti bezha bedwa ku Makedoniya, Paulo wakabe akasimisila esumikila, epa butendeki ku Bajuta kuti Mesiya ndi Jesu. 
ACT.18.6	Koga Bajuta bakati benyanyayidza Paulo ben'gongobola, kashashamula zwiambalo zwizwe kulakidza kusadumana nabo, ngono kati kubali, “Butjilo gwenyu ngagube mu maboko enyu! Imi andina nlandu. Kudwa ngwenu ndowoyenda kuna Bezwitjaba.” 
ACT.18.7	Paulo kadwa ipapo kayenda ku nzi we nlume unodang'wa Tito Jusito nnamati we Ndzimu. Nzi uwe wakabe uli pejo ne ng'umba ye mitembezelo. 
ACT.18.8	Kirisipo, ntungamili we ng'umba ye mitembezelo wakagalamoyo muna She kose ne nsha uwe ngono Bakorinta banjinji bakati behwa Paulo bakagalamoyo.
ACT.18.9	Gumwe busiku She kalebeleka na Paulo mu mbono eti, “Usitje koga lebeleka, usinyalale. 
ACT.18.10	Ngobe ndinawe, ngono akuna unowokumukila kakukubadza, ngobe ndina bathu banjinji mu nzi iwoyu nkulu.” 
ACT.18.11	Ndizo Paulo kagala ikoko gole lina gaswa ebadiya dama le Ndzimu.
ACT.18.12	Galiyo kati ali nlauli we Akaiya, Bajuta bakashangana bakamukila Paulo, ngono bakanzhisa ku lubazhe. 
ACT.18.13	Bakati, “Nlume iwoyu unotshindilidza bathu kunamata Ndzimu nge zila dzisingayendidzane nge nlayo.”
ACT.18.14	Koga kukati Paulo ali pejo ngolebeleka, Galiyo kati ku Bajuta, “Ikoku ha kwabe kuli ngekwe tjakabipa kene nlandu nkulu, kwabe kungahwika kuti ndimuhwilile Bajuta.” 
ACT.18.15	Ngono se kuli ngekwe matama ne mazina nenge nlayo wenyu, pedzani ndebo imwi. Ndolamba kube nsumikilisi we zwithu zwakajali. 
ACT.18.16	Ndizo kabatata mu lubazhe. 
ACT.18.17	Ipapo bose bakashandukila Sositenesi ntungamili we ng'umba ye mitembezelo bakanloba mbeli kwe lubazhe. Koga Galiyo kasibe ne hanya.
ACT.18.18	Shule kwa ikoko Paulo kagala ikoko mazhuba manjinji. Ipapo kasiya zwikamu kayenda ku Siriya nge gungwa ana Purisila na Akhwila. Wakatesela mavudzi ku Kenikiriya, ngobe wakabe atuna. 
ACT.18.19	Bakaswika ku Efeso Paulo kwaakasiya Purisila na Akhwila. Iye nge kukwe kangina mu ng'umba ye mitembezelo, ngono kalebeleka ne Bajuta. 
ACT.18.20	Bakati benkumbila kuti agale nabo tjibakana kalamba. 
ACT.18.21	Koga wakati eyenda, kagadzabgwe kati, “Ndowobuya akuli kuda kwe Ndzimu.” Ipapo kayenda nge gungwa kudwa ku Efeso.
ACT.18.22	Kati edeluka ku Sizariya, kanodumilisa gubungano kudwapo kadelukila ku Antiyoki. 
ACT.18.23	Kukati Paulo agala tjibaka tjilefu mu Antiyoki, kamilika kudwa ipapo, ngono kayenda edwa mu bugalo gumwe engina mu gumwe mu ntuthu wose we Galatiya ne Firigiya esimisa badiyiwa bose.
ACT.18.24	Ipapo, Njuta unodang'wa Apolosi n'gali we Alekizanda, kazha ku Efeso. Wakabe ali nlume wakadiyika ana zibo hwulu ye hwalo. 
ACT.18.25	Wakabe adiyiwa mu zila ya She, ngono kalebeleka akalonga meya ediya zubuyanana ngekwa Jesu nenguba akabe eziba kudubika kwa Johani koga. 
ACT.18.26	Wakatangisa kulebeleka mu ng'umba ye mitembezelo akasimamoyo. Kukati Purisila na Akhwila benhwa, bakantola ngono bakantjenesela zila ye Ndzimu zubuyanana. 
ACT.18.27	Apolosi kati eshako yenda ku Akaiya, zwikamu zwikankulumbidza zwikakwalila badiyiwa ikoko kun'amutjila. Kati eswika, kabe ne bhatsho hwulu kuna ibabo bakabe bakagalamoyo nge ngoni dze Ndzimu. 
ACT.18.28	Wakanyanyayidza Bajuta kwakabangalala elebeleka mbeli kwe bathu, elakidza mu hwalo dze Ndzimu kuti Mesiya ndi Jesu.
ACT.19.1	Apolosi kati atjimu Korinta, Paulo kayenda ali tje mukati kwe ntuthu, ngono kaswika mu Efeso. Ikoku kawana bamwe badiyiwa, 
ACT.19.2	ngono kababhuzwa kati, “Apa makaamutjila Meya yakayengemala pamakabe bagalimoyo kene?”
ACT.19.2	Bakadabila beti, “Aa, atithu tikahwa na iko kuti kuna Meya yakayengemala.”
ACT.19.3	Paulo kabhuzwa kati, “Ngono makaamutjila kudubikwa kwakatini?”
ACT.19.3	Bakadabila beti, “Kudubikwa kwa Johani.”
ACT.19.4	Paulo kati, “Kudubika kwa Johani kwakabe kuli kwe kushandukila matjinyo; ngono wakabudza bathu kugalamoyo muna iye wakabe ewozha shule kukwe, iye Jesu.”
ACT.19.5	Bakati behwa ikoku, bakadubikwa nge zina la She Jesu. 
ACT.19.6	Paulo kabiga maboko awe pezhugwi kwabo, ngono Meya yakayengemala ikadelukila mubali; bakalebeleka nge ndimi kakale bakalebabo dama le Ndzimu. 
ACT.19.7	Bose bakabe bangabe balume bali gumi lina babili.
ACT.19.8	Paulo kangina mu ng'umba ye mitembezelo, ngono mu mimwedzi ili mitatu kalebeleka ngosimamoyo ne bathu, elebeleka nabo egwisa kubagadzamoyo mu bushe gwe Ndzimu. 
ACT.19.9	Koga kwakabe kuti bamwe bakakukutala, bakasigalemoyo, bakaleba zwakabipa ngekwe Zila ya She mbeli kwe gubungano. Ndizo Paulo kabasiya, katola ibabo bakabe begalamoyo, ngono mazhuba wose elebeleka mu ng'umba ye zwidiyo ya Tirano kudwa mu lubaka gwe gumi lina ling'ompela. 
ACT.19.10	Ikoku kukadwilila makole mabili, ndizo bathu bose bakabe begala mu ntuthu we Ezhiya, Bajuta ne Bezwitjaba bakahwa dama la She.
ACT.19.11	Ndzimu wakabe ushinga ndi Paulo makaabadzo asakawolobegwa. 
ACT.19.12	Tukwana ne khiba dzaakashingisa dzakabe dziyisiwa ku bagwele, ngono magwele abo ebhuda mubali ne meya yakabipa ibhuda mubali. 
ACT.19.13	Bamwe Bajuta bakabe beyenda bedusa meya yakabipa bakagwisa kushingisa zina la She Jesu kuthama ikoku. Bakati ku meya yakabipa, “Ndokulaya nge zina la Jesu, iye Paulo waanosumikila.” 
ACT.19.14	Bakololo bali kutendeka ba Sikeva Ntungamili we Bapirisiti we Tjijuta bakabe bethama ikoku. 
ACT.19.15	Koga meya mbi ikati kubali, “Jesu ndonziba, na Paulo ndonziba koga imwi, muboani?”
ACT.19.16	Nlume iwoyo wakabe ana meya mbi kabatjulukila kagwanabo kabakulila nge masimba. Bakatizha bakabhuda mu ng'umba iye basakasungila kakale bana mbonje. 
ACT.19.17	Ikoku kukazibgwa nge bagali bose be Efeso ne Bajuta kose ne Bezwitjaba bakazhala kutja, ngono zina la She Jesu likakudziwa. 
ACT.19.18	Bunji gwa ibabo bakabe batjibe bagalimoyo bakazha, bezwileba matjinyo abo kakale bedusila patjena mishingo yabo mibi yabakabe bethama. 
ACT.19.19	Bunji gwa ibabo bakabe beshingisa malipa bakakubunganya hwalo dzabo, ngono bakadzipisa mbeli kwe bathu. Bakashanganya themba ye hwalo idzedzo, ngono yose yakabe zwiwulu zwili makumi mashanu (50 000) e maloso e siliva. 
ACT.19.20	Dama la She likakula likawanda nge masimba.
ACT.19.21	Shule kwe zwithu izwezwi zwashingikala, Paulo kakumbula kuyenda epalama Makedoniya ne Akaiya eyenda ku Jerusalema, eti, “Kudwa ikoko ndakafanila kuyenda ku Roma.” 
ACT.19.22	Ndizo katuma Timoti na Erasito, babili be babhatshi babe mu Makedoniya iye esala kwe tjibakana mu Ezhiya.
ACT.19.23	Kwakabe kuna kudzongeka kukulu mu Efeso mu tjibaka itjetjo ngekwe Zila ya She. 
ACT.19.24	Mmwe nthuli we siliva wakabe eyi Demetiriyo wakabe ethama zwifano zwe siliva zwe ng'umba ye ndzimukadzi Aritemisi,* ngono nshingo uwe wakabe ubuzila bashingi kwazo. 
ACT.19.25	Ndizo kabadana bose ne bamwe bakabe bana nshingo unoyendidzana ne wabo, kati kubali, “Balume, moziba kuti fumwa yedu inodwa mu nshingo iwoyu. 
ACT.19.26	Ngwenu, mobona mukazwihwigwa tjinoshingwa nge nthu iwoyu Paulo. Kati midzimu yakabezhiwa nge bathu ate ili midzimu dumbu, ndizo wakatubula kugadzamoyo bathu banjinji kabatungamilila ntome kose muno mu Efeso ne mu ntuthu wose we Ezhiya. 
ACT.19.27	Ndizo kuna mbhatsha dze kuti nshingo wedu iwoyu ube ne zina lakabipa. Ate ikoku koga, kuna mbatshabo dze kuti ng'umba ye ndzimukadzi nkulu Aritemisi inowolengudzika nge kuti unowodelusiwa mu bukulu gwawo, ndzimukadzi unonamatiwa nge mmwe ne mmwe mu Ezhiya ne mu shango yose!”
ACT.19.28	Bakati behwa matama iyawa, bakazhala bushongola bakatangisa kumimila beti, “Nkulu Aritemisi we Baefeso!” 
ACT.19.29	Zhoba ikayenda nge nzi wose. Mbunga wose ukalabuka ukangina mu ng'umba ye mizano ukazuzuta Gayo na Arisitako be Makedoniya ibo bakabe beyenda na Paulo mu njendo dzidze. 
ACT.19.30	Paulo nge kukwe wakabe eshaka kungina pakati kwe mbunga, koga badiyiwa bakasin'dumile. 
ACT.19.31	Bamwe be babusi be Ezhiya, bakabe bali bazwalani babe, bakayisa thumo kunli benkumbila kuti asitongo zwilakidza mu ng'umba ye mizano. 
ACT.19.32	Mu tjibaka itjetjo gubungano lose lakabe lili mu phipiti, bamwe bathu bakabe bemimila beleba tjabanoleba, bamwe bemimila beleba tjipoga, ngono bunji gwabo gwakabe gusingazibe kuti bakubunganilani. 
ACT.19.33	Bamwe be bathu ipapo bakatola kuti Alekizanda wakabe ali iye u nlandu, se Bajuta bakanthama kuti ayende mbeli. Ipapo Alekizanda kalakidza nge luboko kuti bathu banyalale, ngono kagwisa kulebeleka ezwimila. 
ACT.19.34	Koga bakati beziba kuti Njuta, bakamimila bose beleba tjithu tjing'ompela mu awara mbili beti, “Aritemisi we Efeso ndiye nkulu!”
ACT.19.35	Ku bupelo nkwalili we nzi katubula kudzikamisa mbunga. Kati, “Bakanyi kwedu Baefeso! Mmwe ne mmwe unoziba kuti nzi we Efeso nlondolodzi we ng'umba ya Aritemisi nkulu nenge bgwe lakayengemala lakawa lidwa kudzimu. 
ACT.19.36	Aapo ungalandula zwithu izwezwi. Ndizo makafanila dzikama, musithame tjimwe nge phupu. 
ACT.19.37	Mazhisa balume ibaba ngeno nenguba basatolela ng'umba dze midzimu yedu kene kuli kuleba tjakabipa ngekwe ndzimukadzi wedu. 
ACT.19.38	Ha Demetiriyo ne bashingi babe bana nlandu wabanopa mmwe, mabazhe akazhuka ne balauli bayapo ndizo ngabatjetane. 
ACT.19.39	Koga ha kuna tjimwe kakale tjamunoshaka, pana itjetji tjowolulwamisiwa mu gubungano le babaki bamuno kuyendidzana nge nlayo. 
ACT.19.40	Ngobe ngekwe tjashingikala nasi, kuna mbatsha dze kuti tingatjetegwa phipiti. Akuna dama latingaleba labanga zhoba iyeyi.” 
ACT.19.41	Kati aleba ikoku kapaladza nshangano.
ACT.20.1	Shule kwe zhoba yapela, Paulo kadana badiyiwa ngono kabawoneka nge matama ano kulumbidza. Ipapo kamilika kayenda ku Makedoniya. 
ACT.20.2	Kapalama mituthu iyeyo, ngono kakulumbidza bathu nge matama manjinji. Ipapo kaswika ku Giriki. 
ACT.20.3	Kapitsha mwedzi ili mitatu ikoko. Kukati Bajuta belangana nge kukwe, iye kabe abe pejo nge kuyenda nge ikepe ku Siriya akazwimisila kupinda nge Makedoniya. 
ACT.20.4	Sopata we Bhereya ali nkololo wa Piro, kayenda naye; na Arisitako na Sekundo bedwa ku Tesalonika; na Gayo, edwa ku Debhe; Tikikasi na Tirofimo, bedwa ku ntuthu we Ezhiya na Timoti. 
ACT.20.5	Bakayendila mbeli bakanotimilila mu Tiroasi. 
ACT.20.6	Takayenda nge gungwa kudwa mu Filipi shule kwe Nshingo we tjiwunga tjisina mbidzo, ngono shule kwe mazhuba mashanu tikabhatana nabo mu Tiroasi, iko kwatakapitsha mazhuba ali kutendeka.
ACT.20.7	Ngono nge zhuba le kutanga mu tshipi madekwana tikakubunganila kukobana zojiwa. Paulo kalebeleka nge bathu ngono kadwilila kuswikila pakati kwe busiku, se akabe emuka eyenda. 
ACT.20.8	Mavone manjinji akabe ethuta mu ng'umba ipezhugwi kwatakabe tashanganila. 
ACT.20.9	Mmwe nzhuzha wakabe edang'wa Yutiko wakabe ali gele pa fesitere katshumwayila, shule kabhakhwa nge hwope Paulo atjakadwilila ngolebeleka nge bulefu, kakuligwa nge hwope ngono kawila pasi edwa ku ng'umba ye butatu pezhugwi. Bakati bennunga, kabe afa. 
ACT.20.10	Koga Paulo kadeluka kakotama ngono kan'gumbatila. Kati, “Musidziyidzike unotjila!” 
ACT.20.11	Paulo kati abgwilila pezhugwi, kapemula tjiwunga kaja, ngono kalebeleka nabo tjibaka tjilefu kudzina zhuba libhuda, ndizo kayenda. 
ACT.20.12	Bakayenda ne nzhuzha kanyi etjila, ngono bakanyaladzika kwazo.
ACT.20.13	Takayendila mbeli ku ikepe ngono tikayenda nge gungwa ku Asosi, kwatakabe tinotathisa Paulo. Wakabe alongolosa sa ikoko, ngobe iye nge kukwe wakabe akazwimisila kuyenda nge makumbo. 
ACT.20.14	Kati eshangana naswi mu Asosi tikantathisa ngono tikayenda ku Mitilene. 
ACT.20.15	Tikayenda nge gungwa kudwa ipapo, ngono tikaswika kwakalingisana ne Kiyosi tjimuka. Shule kwe zhuba ling'ompela tikaswika ku Samosi, ngono tjimuka tikaswika ku Mileto. 
ACT.20.16	Paulo wakabe akumbula kuyenda nge gungwa epinda nge mu Efeso, kuti asilashe tjibaka mu ntuthu we Ezhiya ngoti wakabe elibilidzila kube yapo mu Jerusalema nge zhuba le Pentekosite, ha kwakabe kutubuka.
ACT.20.17	Kudwa mu Mileto Paulo kayisa thumo ku Efeso, kudana bakulu be gubungano kuti bazhe kunli. 
ACT.20.18	Bakati baswika kati kubali, “Imwi nge kwenyu moziba sekwa ndakatjila pakati kwenyu kudwa mu zhuba le kutanga nditshamba mu Ezhiya. 
ACT.20.19	Ndakashingila She nge kuzwiyisa pasi kose nenge mishodzi nenge ndiko dzakazha kundili nge milangano ye Bajuta. 
ACT.20.20	Moziba kuti akuna tjandakasumbika tjakabe tjina bhatsho mumuli se ndakabe ndisumikila ndidiya patjena ne kudwa mu ng'umba ndiyenda kuyimwe. 
ACT.20.21	Ndakalebeleka ne Bajuta ne Bezwitjaba ngekwe kushandukila ku Ndzimu nenge kugalamoyo muna She wedu Jesu. 
ACT.20.22	Ngono ngwenu, mu kuhwa Meya, ndoyenda ku Jerusalema, ndisingazibe tjinowonondishingikalalila ikoko, 
ACT.20.23	kuzhe kwe kuti Meya yakayengemala inolebeleka nami kuti mu nzi mmwe ne mmwe busungwa nenge kudziyidziwa zwakandilinda. 
ACT.20.24	Koga anditotola butjilo gwangu guna themba kene gudika kundili, ndoshaka koga kuwidza thumo yangu ne kupedza nshingo She Jesu wabakandipa kuushinga. Iwo, kuleba ndebo mbuya ngekwe ngoni dze Ndzimu.
ACT.20.25	“Bonani ndoziba kuti imwi mose bandakayenda pakati kwenyu ndisumikila ngekwe bushe gwe Ndzimu amutjowobona tjiso tjangu. 
ACT.20.26	Ndizo ndomubudza ndisimisa mu zhuba lino nditi, ha mmwe wenyu angalashika, andina nlandu. 
ACT.20.27	Ngobe andizotongo sumbika kumubudza ngekwe kuda kose kwe Ndzimu. 
ACT.20.28	Ndizo muzwilise, mulise pkhwizi dzose dzamakalisisiwa nge Meya yakayengemala, kutjengeta gubungano le Ndzimu, lawakathama nge malopa e Nkololo wawo. 
ACT.20.29	Ndoziba kuti shule kwe ndayenda, phele dzinotjisa dzowozha pakati kwenyu, ngono adzitowotjidza pkhwizi. 
ACT.20.30	Tjibaka tjowozha tjinowoti balume bamwe banodwa mumuli bakaleba manyepkhwa kupambusila bagalimoyo kubali. 
ACT.20.31	Ndizo, ibeni nge njele, mualakane kuti mu makole matatu, andizoletja kutjemela siku ne sikati mmwe ne mmwe wenyu ndilila.
ACT.20.32	“Ngono ngwenu ndomuyisa mu kutjengeta kwe Ndzimu ne mu dama le ngoni dzawo, ilo linotubula kumubumba likamupa thaka Ndzimu yaunayo kupa bayengemadziwa bawo. 
ACT.20.33	Andizotongo yemula siliva kene golide kene zwiambalo zwemmwe. 
ACT.20.34	Imwi nge kwenyu moziba kuti ndakashinga ndi iyawa maboko angu kuwana tjimwe ne tjimwe tjakabe tjishakwa nge bakhwinya bangu kose nami. 
ACT.20.35	Ndakamulakidza mu zwithu zose kuti ngoshinga kwazo mu zila iyeyi takafanilo bhatsha basakasima tikumbula matama akalegwa ndi She Jesu eti, ‘Kupa kwakakombolegwa pana kupiwa!’ ”
ACT.20.36	Paulo kati epedza, kathigama pasi katembezela nabo bose. 
ACT.20.37	Bakalila bose ben'gumbatila bemputa. 
ACT.20.38	Bakabe bali mu buyendasi kwazo, ngobe wakabe ati abatjowombona kakale. Ndizo bakampeleka ku ikepe.
ACT.21.1	Tikati tathubukana nabo, tikayenda nge gungwa takatambunukila ku Kosi, tjimuka tikanoti ku Rodesi, kudwa ipapo tikayenda ku Patara. 
ACT.21.2	Takawana ikepe tjitjulukila ku Fenikiya tikatatha ngono tikayenda nge gungwa. 
ACT.21.3	Tikapinda nzi we Sipuro tili ku burwa tiwubonela kujana ngono tikadwilila tiyenda nge gungwa ku Siriya. Takadeluka ku Tire ikepe tjedu kwatjakabe tjakafanilo tula thundu yatjoko. 
ACT.21.4	Tikati tiwana badiyiwa ikoko, tikagala nabo mazhuba ali kutendeka. Nge Meya, bakakumbila Paulo kuti asipindile ku Jerusalema. 
ACT.21.5	Koga kukati mazhuba edu ikoko awila, tikadwilila mu zila yedu. Bagalimoyo bose ne bakadzi babo ne bana babo bakatidusa mu nzi, ngono ipapo mu phili dze gungwa tikatembezela tikawonekana. 
ACT.21.6	Kudwapo tikatatha ikepe, ngono ibo bakabgwilila kanyi.
ACT.21.7	Takati tawidza gwendo gwedu kudwa ku Tire tikaswika ku Pitolemeo ngono takadumilisa zwikamu tikagala nabo zhuba ling'ompela. 
ACT.21.8	Takapinda tjimuka tikanoti ku Sizariya ngono tikaswika ku ng'umba ya Filipo nsumikili mmwe we bali kutendeka tikagala naye. 
ACT.21.9	Wakabe ana bakololokadzi bali banna basakalobogwa bakabe belebesambeli. 
ACT.21.10	Tikati tagala ikoko mazhuba mashomanana, nlebesambeli unodang'wa Agabho kaswika edwa ku Judiya. 
ACT.21.11	Kazha kutili, ngono katola mmwandabula wa Paulo kazwisunga ndiwo maboko ne makumbo, ngono kati, “Meya yakayengemala ikati, ‘Nge zila iyeyi Bajuta be Jerusalema banowosunga mweni we mmwandabula iwoyu, ngono banowompa Bezwitjaba.’ ”
ACT.21.12	Tikati tihwa ikoku, iswi ne bathu bakabe bali ipapo tikakumbila Paulo kuti asiyende ku Jerusalema. 
ACT.21.13	Ipapo Paulo kadabila eti, “Apa ini mulila muhwisa moyo wangu zogwadza kene? Andizozwilulwamisila kusungwa koga, koga ne kufila ku Jerusalema ndakaguzwilulwamisila ndifila zina la She Jesu.”
ACT.21.14	Kukati Paulo asingadumane naswi tikatoboka ngono tikati, “Kuda kwa She ngakuyitiwe.”
ACT.21.15	Shule kwe mazhuba iyawa takazwilulwamisa, ngono tikatathila ku Jerusalema. 
ACT.21.16	Bamwe batobeli be ku Sizariya bakayenda naswi bakatiyisa ku nzi wa Munasoni kwatakabe takafanila gala. Wakabe ali nlume unodwa ku Sipuro kakale ali mmwe we badiyiwa be kutanga.
ACT.21.17	Takati tiswika ku Jerusalema, zwikamu zwikatiamutjila zubuyanana. 
ACT.21.18	Tjimuka, Paulo kayenda naswi kunobona Jakubo, ngono bakulu bose bakabe bali yapo. 
ACT.21.19	Paulo kabadumilisa, ngono kabika nge buzhalo kuti Ndzimu wakathamani pakati kwe Bezwitjaba nge kuushingila kukwe. 
ACT.21.20	Bakati behwa ikoku, bakakudza Ndzimu. Ipapo bakati kuna Paulo, “Ikamu* Paulo unobona kuti zwiwulu zwingapani zwe bathu pakati kwe Bajuta zwagalamoyo? Ngono bose bakatukutilila kulondolodza nlayo. 
ACT.21.21	Bakabudziwa nge kuko kuti unodiya Bajuta bose banogala ne Bezwitjaba kufupatila Mushe, ubabudza kuti basithumbile bana babo kene kulondolodza tjilenje. 
ACT.21.22	Towothamani? Nge malebeswa banowohwa kuti wazha, 
ACT.21.23	ndizo shinga tjatinokubudza. Tina balume banna bakatuna. 
ACT.21.24	Tola balume ibaba uzwitjenapadze kang'ompela nabo ulipe tjinyikilo dzabo kuti misholo yabo itesegwe. Ipapo mmwe ne mmwe unowoziba kuti akuna malebeswa mu ndebo dzinolebgwa nge kuko ne kuti iwe unotjilila mu kuhwa nlayo. 
ACT.21.25	Koga ngekwe Bezwitjaba bakabe bagalimoyo takabatumila lukwalo tibabudza kuti takalebeleka tikapedza titi basitongo ja zojiwa zwakapiwa midzimu kene malopa kene phuka yakasiniwa nenge kuti bazwidzibe mu bupombgwe.”
ACT.21.26	Tjimuka Paulo katola balume ibabo ngono kazwitjenapadza nabo. Ipapo kayenda ku Ng'umba ye Ndzimu kupa zibiso ye kuti mazhuba ekutjenapadziwa anowowila lini nenge kuti tjibhayilo tjithamigwe mmwe ne mmwe wabo.
ACT.21.27	Kukati mazhuba ali kutendeka abe pejo ngopela, bamwe Bajuta banodwa ku Ezhiya bakabe babona Paulo ku Ng'umba ye Ndzimu, bakadzonga mbunga wose, kakale bakambhata 
ACT.21.28	bemimila beti, “Balume be Iziraela, mutibhatshe! Oyu ndiye nlume unodiyila bathu bose ntome ngekwe bathu bedu ne nlayo wedu nenge bugalo igogu. Pezhugwi kwa ikoko, wakazhisa Bagiriki kabalonga mu Ng'umba ye Ndzimu, ngono bakatemapadza bugalo igogu gwakayengemala.” 
ACT.21.29	Bakabe batongo bona Tirofimo N'efeso ali mu nzi ana Paulo, ngono bakaalakana kuti Paulo wakabe anzhisa ku Ng'umba ye Ndzimu.
ACT.21.30	Nzi nkulu wose ukadzongeka, ngono bathu bakazha bose bakalabuka. Bakabhata Paulo ngono bakankakatila kuzhe kwe Ng'umba ye Ndzimu, ngono tjinyolotjo mikoba ikazhaligwa. 
ACT.21.31	Bakati batjagwisa kumbulaya, matama ekuti nzi wose we Jerusalema wapanduka kaswika ku Nkulu we babhayani be Roma. 
ACT.21.32	Tjinyolotjo katola babhayani ne balauli be babhayani bali zana ngono bakalabukila ku mbunga. Kukati bapanduki bebona Nkulu ne babhayani bakamisa kuloba Paulo. 
ACT.21.33	Nkulu we babhayani kazha kansunga, ngono kati asungwe nge ketani mbili. Ipapo kabhuzwa kuti ndiani nenge kuti watjinyani. 
ACT.21.34	Bamwe mu mbunga bakamimila beleba tjimwe, koga bamwe belebabo tjipoga, ngono Nkulu we babhayani kasitubule kuhwa malebeswa nge zhoba, kalaya kuti Paulo ayisiwe ku nzi we babhayani. 
ACT.21.35	Paulo kati eswika pa datho kudzongeka kwe mbunga kwakabe kuli kukulu kwaakadzina kasengwa nge babhayani. 
ACT.21.36	Mbunga wakatobela ukadwilila mbeli umimila uti, “Mumbulaye!”
ACT.21.37	Kukati babhayani babe pejo ngolonga Paulo mu nzi we babhayani, kabhuzwa Nkulu we babhayani kati, “Apa ndingaleba tjimwe nawe?”
ACT.21.37	Kadabila eti, “Unoziba Tjigiriki kene? 
ACT.21.38	Apa ate iwe N'egipiti wakatangisa bupanduki, ngono kabe ntungamili we bapanduki be babulayi bali zwiwulu zwili zwinna (4 000) ku tjilambanyika mazhuba akapinda kene?”
ACT.21.39	Paulo kadabila kati, “Imi ndi Njuta, unodwa ku Taso mu Silisiya, ndili n'gali we nzi wakalumba. Ndokumbila kuti mundiletje ndilebeleke ne bathu.”
ACT.21.40	Paulo kati adumigwa nge Nkulu we babhayani kama mu datho ngono kanyaladza bose nge maboko awe, kukati kwabe ne kunyalala kukulu kati kubali nge Tjihebheru:
ACT.22.1	“Zwikamu na botate, mundihwilile andizwimila ngwenu mbeli kwenyu!” 
ACT.22.2	Bakati behwa elebeleka nabo nge Tjihebheru bakanyalala kwazo; ngono Paulo kadwilila kati:
ACT.22.3	“Imi ndi Njuta ndakazwaligwa mu Taso mu Silisiya, koga alegwa mu nzi iwowuno ndili pasi kwa Gamaliyele. Ndakaamutjila ndayo yakasima mu nlayo wa bobatategulu bedu ngono ndakabe ndakatukutilila Ndzimu samwi mose nasi. 
ACT.22.4	Ndakadziyidza kunoti mu lufu, bathu bakabe betobela zila iyeyi. Ndakabhata balume ne bakadzi ha balashila mu ng'umba ye busungwa. 
ACT.22.5	Ntungamili we Bapirisiti ne Gulukota lose bangatendeka kuti ndoleba malebeswa. Ndakaamutjila mubali hwalo dzakwaligwa zwikamu mu Damasiko, ndizo ayenda ikoko kubhata bathu ibaba ne kubazhisa ngeno ku Jerusalema bakasungwa kuti balobgwe.
ACT.22.6	“Ndakati nditjayenda ndiabilila Damasiko, kungabe pakati kwe masikati tjinyolotjo tjedza tjikulu tjidwa kudzimu tjakandipoteleka. 
ACT.22.7	Ndakawila pasi, ngono ahwa hwi liti kundili, ‘Saulo, Saulo! Apa unondidziyidzilani kene?’ 
ACT.22.8	Adabila ndibhuzwa nditi, ‘Ndimwi ani She?’ Iye kadabila eti kundili, ‘Ndimi Jesu we Nazareta, iye waunodziyidza.’ 
ACT.22.9	Balume bakabe banami bakabona tjedza, koga abazohwa hwi lakabe lilebeleka nami. 
ACT.22.10	Abhuzwa ati, ‘Ndishingeni ngono She?’ Ngono She kati kundili, ‘Milika ungine mu Damasiko, ngono ikweno unowobudziwa tjimwe ne tjimwe tjawakashaluligwa kutjishinga!’ 
ACT.22.11	Ndakabe bhofu ngekwe tjedza tjinopenya, ndizo bandakabe ndinabo bakandikweba nge luboko bakanditungamilila mu Damasiko.
ACT.22.12	“Mu nzi iwowuje kwakabe kuna nlume edang'wa kuyi Ananiyasi, nlume wakabe enamata kunoyendidzana ne nlayo, etetiwa kwazo nge Bajuta bose bakabe begala ikoko. 
ACT.22.13	Kazha kundili, kama pandili, ngono kati, ‘Ikamu Saulo, pofunuka!’ Nge tjibaka itjetjo apofunuka, ngono ambona. 
ACT.22.14	Kati, ‘Ndzimu wa bobatategulu bedu wakushalulila kuziba kuda kwawo, kubona Nlulwami ne kuhwa hwi linodwa mu nlomo uwe. 
ACT.22.15	Ngobe unowobe ntendeki ku bathu bose ngekwe tjawakabona nenge tjawakahwa. 
ACT.22.16	Ndizo ngwenu, utjigelileni? Milika, udubikiwe ungule jinyo lilo udana zina lile.’
ACT.22.17	“Ndakazha ku Jerusalema, ngono ati nditjatembezela mu Ng'umba ye Ndzimu, abe ne mbono, 
ACT.22.18	yandakabona She muili beti kundili, ‘Libilidza ubhude mu Jerusalema tjinyolotjo, ngobe bathu muno abatowoamutjila butendeki gugo nge kwangu.’ 
ACT.22.19	Adabila nditi, ‘She, bathu banoziba zubuyanana kuti ndakayenda ku ng'umba dze mitembezelo kulonga mu ng'umba ye busungwa ne kuloba ibabo bakabe begalamoyo mumuli. 
ACT.22.20	Kwakati lopa le ntendeki wenyu Sitifani litebugwa, imi ndakabe ndili ipapo ndidumana ne kubulawa kukwe ndakalinda zwiambalo zwe babulayi babe.’ 
ACT.22.21	She bakati kundili, ‘Yenda, ngobe ndowokutuma kule kule kuna Bezwitjaba.’ ”
ACT.22.22	Bathu bakahwilila Paulo kudzina eleba ikoku, koga ipapo bakatangisa mimilila pezhugwi beti, “Dusani nthu wakajali mu shango! Mumbulaye! Aazofanilo tjila!” 
ACT.22.23	Bakabe bemimila belashanya zwiambalo zwabo, bepukula hwuluba. 
ACT.22.24	Nkulu we babhayani kalaya kuti Paulo ayisiwe mu ng'umba ye babhayani, kabadwa kati banlobe nge rwabha kuti babone kuti ini Bajuta bemmimila sa ikoku. 
ACT.22.25	Koga bakati bansunga kuti banlobe Paulo kati ku nlauli we babhayani bali zana wakabe ali mile ipapo, “Apa ku mu nlayo kuti ulobe n'gali we Roma asatongo sumikilisigwa mmwe nlandu kene?”
ACT.22.26	Nlauli we babhayani kati ehwa ikoku, kayenda ku Nkulu we babhayani, ngono kambhuzwa kati, “Moshaka thamani kene? Nlume iwoyu Nroma!”
ACT.22.27	Ndizo Nkulu we babhayani kayenda kuna Paulo kambhuzwa eti, “Undibudze, apa un'gali we Roma kene?”
ACT.22.27	Paulo kadabila eti, “Ee.”
ACT.22.28	Nkulu we babhayani kati, “Ndakabe Nroma ngolipa themba hwulu ye mari.”
ACT.22.28	Paulo kashandula eti, “Koga imi ndakazwagwa ndili Nroma.”
ACT.22.29	Tjinyolotjo balume bakabe bewombhuzwa bakabuyila shule bedwa panli; Nkulu we babhayani kapalukamoyo asinoziba kuti Paulo Nroma nenge kuti wansunga nge dziketani.
ACT.22.30	Nkulu we babhayani kada kuziba malebeswa kuti Bajuta bakabe bebona Paulo nlandu weni; ndizo tjimuka kasunungula Paulo kalaya Bapirisiti bakulu ne Gulukota lose kushangana. Ipapo katola Paulo kammisa mbeli kwabo.
ACT.23.1	Paulo kalingisisa Gulukota, ngono kati, “Zwikamu zwangu, hana yangu i mbuyanana ngekwe zila yandakatjila ndiyo mbeli kwe Ndzimu kuswikila zhuba lino.” 
ACT.23.2	Ngekwa ikoku Ntungamili we Bapirisiti Ananiyasi kadwa bakabe bali mile pejo na Paulo kuti anlobe mu nlomo. 
ACT.23.3	Ipapo Paulo kati kunli, “Ndzimu unowoloba iwe, iwe guma lakadzulugwa butjena ndiwe! Apa ugele ipapo undisumikilisa nge nlayo, koga iwe nge kuko utjuluka nlayo nge kuti ndilobgwe!”
ACT.23.4	Ibabo bakabe bali mile pejo na Paulo bakati, “Apa unotuka Ntungamili we Bapirisiti we Ndzimu kene?”
ACT.23.5	Paulo kati, “Zwikamu, ndabe ndisingazibe kuti ndiye Ntungamili we Bapirisiti; ngobe kwakakwagwa kuyi, ‘Usilebe bubi ngekwe nlauli we bathu ba kanyi kuko.’ ”
ACT.23.6	Paulo kati ebona kuti bamwe babo Basadusi koga bamwe Bafarasi* kamilidzila hwi pezhugwi mu Gulukota kati, “Zwikamu, imi ndi Nfarasi, nkololo we Bafarasi. Ndosekesegwa kugalabgwe nenge kumuka kwe bafi!”
ACT.23.7	Kati aleba ikoku kukabe ne zhoba pakati kwe Basadusi ne Bafarasi, ngono gubungano likabe ne kuthubukana pakati. 
ACT.23.8	Basadusi banoti akuna kumuka mu bafi ne kuti akuna batumwa be Ndzimu kene Meya, koga Bafarasi banoti zwithu zose izwezwi zwiyapo. 
ACT.23.9	Kwakabe ne zhoba hwulu, ngono bamwe be badiyi be nlayo bakabe bali Bafarasi bakamilika, ngono bakakakabala kwazo beti, “Iswi atitobona nlandu mu nlume iwoyu. Meya kene ntumwa we kudzimu ha alebeleka nayeke?”
ACT.23.10	Kukakabadzana kwakabe kwakabangalala kwakati Nkulu we babhayani katja kuti banowopalula Paulo. Kadwa babhayani kuti badeluke bankombeledze banzhise mu nzi we babhayani.
ACT.23.11	Busiku igogo She bakama hwunde na Paulo, ngono bakati, “Ibe nge tjilopa! Sekwa wakapa butendeki nge kwangu mu Jerusalema wakafanila kunopabo butendeki ku Roma.”
ACT.23.12	Mangwanana etjimuka Bajuta bakathama nlangano ngono bakazwisunga nge kutuna kuti basije kene kuli kung'wa kudzina bebulaya Paulo. 
ACT.23.13	Balume banopinda makumi manna bakabe bali mu nlangano iwoyo. 
ACT.23.14	Bakayenda ku Bapirisiti bakulu neku bakulu, ngono bakati, “Tatuna takalonga meya kusaja tjimwe kudzina tibulaye Paulo. 
ACT.23.15	Ndizoke ngwenu, imwi ne Gulukota, kumbilani Nkulu we babhayani kunzhisa mbeli kwenyu muti moshaka matama mamwe e malebeswa ngekwe ndebo iye. Takazwilulwamisila kumbulaya asathu kaswika ipapa.”
ACT.23.16	Koga kukati nzekulu wa Paulo we tjiyisana ehwa ngekwe nlangano iwoyo kangina mu nzi we babhayani, ngono kabudza Paulo. 
ACT.23.17	Ipapo Paulo kadana mmwe we balauli be babhayani bali zana kati, “Yisa mbisana iwoyu ku Nkulu we babhayani; una tjaanoshaka kumbudza.” 
ACT.23.18	Ndizo kansa ku Nkulu we babhayani ebe eti, “Paulo we nsungwa wandidana, ngono kandikumbila kuti ndizhise mbisana iwoyu kumuli, ngobe una tjaanoshaka kumubudza.”
ACT.23.19	Nkulu we babhayani kabhata mbisana nge luboko, kamila naye ntome ngono kambhuzwa bali boga kati, “Ini tjaunoshaka kundibudza?”
ACT.23.20	Kati, “Bajuta badumana kuti bamukumbile kuzhisa Paulo mbeli kwe Gulukota mangwana beti banoshaka matama mamwe e malebeswa nge kukwe. 
ACT.23.21	Musibadumile, ngobe balume banopinda makumi manna babo bakanlalila mu zila. Batuna kuti abatowoja kene kuli kung'wa kudzina bambulaya. Bakazwilulwamisa ngwenu bamilile kuti mubadumile mu kukumbila kwabo.” 
ACT.23.22	Nkulu we babhayani kadwa nzhuzha kati ayende, ngono kantjemela eti, “Usibudze mmwe kuti wandibudza ikoku.”
ACT.23.23	Ipapo kadana babili be balauli be babhayani bali zana, kabadwa kati, “Lulwamisani goko le babhayani bali mazana mabili ne balume bali makumi ali kutendeka bakatatha mbizi ne balume bali mazana mabili bakabhata mathumo, kuyenda ku Sizariya nge tjibaka tje buzhanalume busiku guno. 
ACT.23.24	Muwanile Paulo mbizi kuti atathe, kuti ndizo anoswika zubuyanana ku mbusi Felikisi.” 
ACT.23.25	Ngono kakwala lukwalo eti,
ACT.23.26	“Ndimi Kilaudiyo Lisiyasi, ndikwalila mbilimangenje Mbusi Felikisi, Dumiliso. 
ACT.23.27	Nlume iwoyu wakabhakhwa nge Bajuta, ngono bakabe bali pejo nge kumbulaya koga azha ne babhayani bangu an'gwila, ngobe ndakabe ndahwa kuti n'gali we Roma. 
ACT.23.28	Ndakabe ndishako ziba kuti ini bempa nlandu ndizo anzhisa ku Gulukota labo. 
ACT.23.29	Ndakawana ili kuti nlandu waanobong'wa wakalingisana nge nlayo wabo, koga kwakabe kusina nlandu wakalizana kuti afe kene alongwe mu ng'umba ye busungwa. 
ACT.23.30	Ndakati ndabudziwa ngekwe nlangano unoyitiwa ngekwe nlume iwoyu, antumila kukuli tjinyolotjo. Kakale ndakadwa banombona nlandu kuti bamubudze nlandu uwe.”
ACT.23.31	Ndizo babhayani, ngolondolodza ndayo, bakayenda na Paulo busiku, ngono bakanzhisa ku Antipatirisi. 
ACT.23.32	Tjimuka babhayani banoyenda nge makumbo bakabgwilila ku nzi we babhayani, ngono bakaletja babhayani be mbizi kuyenda naye. 
ACT.23.33	Kukati babhayani banoyenda nge mbizi beswika mu Sizariya bakayisa lukwalo ku mbusi, na Paulo bakansa kunli. 
ACT.23.34	Mbusi kabala lukwalo, ngono kabhuzwa kuti unodwa ku ntuthu upi. Wakati ehwa kuti unodwa ku Silisiya 
ACT.23.35	kati, “Ndowokuhwilila ha banokubona nlandu baswika.” Ipapo kalaya kuti Paulo alisiwe ali mu ng'umba ya Herode ye bushe.
ACT.24.1	Shule kwe mazhuba mashanu Ntungamili we Bapirisiti Ananiyasi kayenda ku Sizariya ana bamwe bakulu ne mmilili wakabe eyi Tetulo. Bakabudza mbusi milandu yabanotilika Paulo. 
ACT.24.2	Ipapo Paulo kadanigwa mukati, ngono Tetulo katangisa kutjeta sahwoku:
ACT.24.2	“Nge kwenyu totjilila mu mbakiso kakale nge butjenjedu gwenyu mbilimangenje Felikisi, dwililo mbeli yakazhisiwa mu itjaba itjetji. 
ACT.24.3	Nge zila dzose kakale pamwe ne pamwe, ikoku tokuamutjila nge mboko. 
ACT.24.4	Anditoshaka kutjinya tjibaka tjenyu, ndizo ndomukumbila kuti mube ne nzhazho kuhwilila mbiko yedu fupi. 
ACT.24.5	Iswi takawana nlume iwoyu ali mbatsha; unomusa phipiti pakati kwe Bajuta bose mu shango yose kakale ntungamili we bhiko le Banazareta. 
ACT.24.6	Wakagwisa kulonga shambgwa Ng'umba ye Ndzimu, koga tikambhata. Iswi takalangana kunsumikilisa nge nlayo wedu. 
ACT.24.7	Koga Lisiyasi Nkulu we babhayani kazha, ngono nge masimba makulu kantola mutili. 
ACT.24.8	Ipapo Lisiyasi kalaya kuti basumikilisi babe bazhe mbeli kwenyu.
ACT.24.9	Bajuta bakadumabo kuti zwithu izwezo malebeswa.
ACT.24.10	Mbusi kadwa Paulo kuti alebeleke, ngono Paulo kati:
ACT.24.10	“Ndoziba kuti makabe nsumikilisi we itjaba itjetji makole manjinji, ndizo ndakashatha kuzwimila mbeli kwenyu. 
ACT.24.11	Sekwa mungaziba nge kwenyu, ate mazhuba anopinda gumi lina mabili ndakayenda ku Jerusalema kunonamata Ndzimu. 
ACT.24.12	Bajuta abazondiwana ndinyanyayidzana ne mmwe mu Ng'umba ye Ndzimu kene kuli kundiwana ndidzonga bathu, mu Ng'umba ye Ndzimu kene mu ng'umba dze mitembezelo kene kumwe mu nzi. 
ACT.24.13	Na iko abangape butendeki guzhele gwe milandu yabanondipa. 
ACT.24.14	Tjandinoduma etji: Ndonamata Ndzimu wa bobatategulu bedu kuyendidzana nge Zila ye Ndzimu ibo yabanoti manyepkhwa. Koga ndogalamoyo tjimwe ne tjimwe tjakakwagwa mu nlayo ne mu hwalo dze balebesambeli. 
ACT.24.15	Ndina kugalabgwe iko kwabanako ibaba nge kwabo mu Ndzimu, kuti bathu bose, bakalulwama ne babi banowomuka mu lufu. 
ACT.24.16	Ndizo ndoshinga ne matatabuko angu wose misi yose kube ne hana mbuyanana mbeli kwe Ndzimu na mbeli kwe bathu.
ACT.24.17	“Ndakabuya ku Jerusalema shule kwe makole manjinji ndowopa itjaba tja kanyi kwedu zwipo zwe bashayi ne zwibhayilo. 
ACT.24.18	Ndakati nditjashinga ikoku bakandiwana mu Ng'umba ye Ndzimu ndapedza nshingo we kuzwitjenapadza. Kwakabe kusina mbunga wakabe unami, kusina phipiti. 
ACT.24.19	Koga bamwe Bajuta bakabe bedwa ku ntuthu we Ezhiya bakabe bali ipapo; ibo nge kwabo bakafanila kuzha mbeli kwenyu balebe milandu yangu ha banayo. 
ACT.24.20	Kene letja balume ibaba balebe jinyo labakandibona nlandu ndilo pandakama mbeli kwe Gulukota, 
ACT.24.21	kuzhe kwe tjithu tjing'ompela tjandakaleba pandakama mbeli kwabo nditi, ‘Ndimile mbeli kwenyu nasi ndisumikilisigwa kumuka kwe bafi.’ ”
ACT.24.22	Ipapo Felikisi, iye wakabe ana zibo hwulu ngekwe Zila ye Ndzimu kamisa ndebo. Kabadwa kati, “Kowoti Lisiyasi Nkulu we babhayani azha ndowopedza ndebo yenyu.” 
ACT.24.23	Kalaya nlauli wakalinda Paulo kun'gadza akalindiwa, koga abe ne sununguko ne kuti kakale aletje bazwalani babe kumpa zwaanosheta.
ACT.24.24	Shule kwe mazhuba Felikisi kazha ne nkadzi uwe Durusila, wakabe ali Njuta. Kadanigwa Paulo ngono kanhwilila elebeleka ngekwe kugalamoyo muna Kirisiti Jesu. 
ACT.24.25	Paulo kati edwilila eleba ngekwe ndulamo nenge kuzwidziba ne zhuba linozha le kusumikilisiwa, Felikisi katja ngono kati, “Ungayendazo ngwenu. Ndowokudana kakale ha ndawana tjibaka.” 
ACT.24.26	Wakabe eyemula kuti Paulo ampe mari; ngono ndi ikoku kan'danigwa kanjinji, ngono kalebeleka naye.
ACT.24.27	Shule kwe makole mabili, Porokiyo Fesito katola mamo a Felikisi. Felikisi kashaka kuti athamile Bajuta tjabanoda ndizo kaletja Paulo ali mu ng'umba ye busungwa.
ACT.25.1	Kukati shule kwe mazhuba matatu Fesito aswika mu ntuthu uwe, katathila ku Jerusalema edwa ku Sizariya. 
ACT.25.2	Bapirisiti bakulu ne batungamili be Bajuta bakambudza milandu yabanotilika Paulo. 
ACT.25.3	Tjinyolotjo bakakumbila Fesito, kuti ababhatshe koga, kuti athame kuti Paulo ayisiwe ku Jerusalema, ngobe bakabe belulwamisila kuti alaligwe abulawe mu zila. 
ACT.25.4	Fesito kadabila eti, “Paulo umu ng'umba ye busungwa ku Sizariya, ngono imi nge kwangu ndowoyendako tjinyolotjo. 
ACT.25.5	Bamwe batungamili benyu ngabayende nami, ha kuli kuti kuna tjimwe tjibi nge kukwe, baswike bampe nlandu.”
ACT.25.6	Kukati agala mazhuba ali zhanakadzi kene gumi nabo kadelukila ku Sizariya, ngono tjimuka kadana lubazhe kalaya kuti Paulo azhisiwe mbeli kukwe. 
ACT.25.7	Paulo kati ezha, Bajuta bakabe badeluka badwa ku Jerusalema bakama kumpoteleka beleba milandu yakabangalala nge kukwe, koga basingatubule kuitjenesa nge buzhalo. 
ACT.25.8	Ipapo Paulo kazwilebelekegwa eti, “Andizothama tjimwe tjakabipa ku nlayo we Bajuta kene Ng'umba ye Ndzimu kene kuna Kaisara.”
ACT.25.9	Fesito kayemula kushathisa Bajuta kati kuna Paulo, “Unoshaka kuyenda ku Jerusalema kunosumikilisigwa milandu iyeyi mbeli kwangu kene?”
ACT.25.10	Paulo kadabila eti, “Ndimile mbeli kwe lubazhe gwa Kaisara, pandakafanila kusumikilisiwapo. Akuna tjandakatjinya ku Bajuta, sekwa munoziba zubuyanana. 
ACT.25.11	Koga ha ili kuti ndi nlandu we kuthama tjimwe tjandakafanilo fila, anditolambo fa, ngono ha ili kuti milandu yandinobong'wa ne Bajuta ate ili malebeswa, akuna una simba le kundiyisa kubali. Ndozwimimila kuna Kaisara!”
ACT.25.12	Kukati Fesito alebeleka ne Gulukota lile kati, “Iwe wazwimimila kuna Kaisara, yenda kuna Kaisara!”
ACT.25.13	Shule kwe mazhuba mashomanana she nkulu Agiripa na Bherinisi bakaswika ku Sizariya kuamutjila Fesito. 
ACT.25.14	Se bakagala mazhuba manjinji ikoko, Fesito kalebeleka ndebo ya Paulo na she nkulu. Kati, “Kuna nlume ipapa wakasiyiwa ndi Felikisi ali nsungwa. 
ACT.25.15	Ndakati ndili ku Jerusalema, Bapirisiti bakulu ne bakulu be Bajuta bakazhisa milandu nge kukwe ngono bakakumbila kuti abong'we nlandu. 
ACT.25.16	Ndakababudza kuti ate kuli mpanga we Tjiroma kusunga nthu kene ali ani asathu kalingisana ne banombona nlandu ngono kawana tjibaka tje kuzwilebelekegwa ngekwe milandu yabanompa. 
ACT.25.17	Bakati bezha ngeno nami, andizotongo nonoka ngekwe ndebo koga ndakadana lubazhe tjimuka, alaya kuti nlume iwoyu azhisiwe. 
ACT.25.18	Batjeti babe bakati bemilika kulebeleka, bakasintjete nge kutjinya kwandakabe ndakakumbula. 
ACT.25.19	Koga, bakabe bana zwabasingadumane naye muzwili ngekwe kunamata kwabo, kakale ngekwe nlume wakafa unoyi Jesu wakabe Paulo esimisa eti unotjila. 
ACT.25.20	Ndakabe ndakadzimila ndisingazibe kuti ndingashakisisa tjini zwithu zwakajali; ndizo ndakambhuzwa kuti kene ungada kuyenda ku Jerusalema kunosumikilisigwa milandu iyeyi ikoko. 
ACT.25.21	Kukati Paulo ekumbila kuti atjengetegwe kuhwiwa ndi she nkulu, alaya kuti atjengetiwe kudzina ndintumila kuna Kaisara.”
ACT.25.22	Ipapo Agiripa kati kuna Fesito, “Ndoshaka kuzwihwigwa nlume iwoyu imi.”
ACT.25.22	Kadabila eti, “Unowonhwa mangwana.”
ACT.25.23	Tjimuka Agiripa na Bherinisi bakazha nge mazwikudzo ngono bakangina mu ng'umba ye bushanganilo bana bakulu be babhayani ne batungamili be nzi. Ndizo nge kulaya kwa Fesito Paulo kazhisiwa. 
ACT.25.24	Fesito kati, “She nkulu Agiripa na bose banaswi, mobona nlume iwoyu! Itjaba tjose tje Bajuta tjakandikumbila nge kukwe mu Jerusalema na muno mu Sizariya bemimila beti aazotjafanilo tjila. 
ACT.25.25	Ndakawana kuli kuti aazotjinya tjimwe tjakalizana lufu, ngobe wakazwimimila kuna Kaisara, ndakabona kuti ndintumile ku Roma. 
ACT.25.26	Koga akuna itjo tje malebeswa tjandingakwalila she wangu nge kukwe. Ndizo ndanzhisa mbeli kwenyu mose, kwazo kwazo mbeli kwenyu, imwi She nkulu Agiripa, nditi pamwe shule kwe kumbhuzwisisa ndingawana tjandingakwala. 
ACT.25.27	Ngobe ndobona kusakafanila kupitshila nsungwa mbeli kusingatjenesiwe milandu iye.”
ACT.26.1	Agiripa kati kuna Paulo, “Una ndetjedzelo kuzwilebelekegwa.” Paulo katambunudza luboko gugwe kazwimila sahwoku:
ACT.26.2	“She nkulu Agiripa! Ndozwikumbula ndina phazha kuti nasi ndizwimile mbeli kuko mu zwithu zose Bajuta zwabanonditjeta ndizo, 
ACT.26.3	ngobe uziba zubuyanana milenje ne ndebo dze Bajuta dzabanonyanyayidzana mudzili. Ndizo ndomukumbila kuti mundihwilile nge moyonlefu.
ACT.26.4	“Bose Bajuta banoziba sekwa ndakatjila kudwila ndili ntukununu. Banoziba sekwa ndakapitsha butjilo gwangu gose, kutanga mu shango ya kanyi kwedu nenge ku Jerusalema. 
ACT.26.5	Kwabe ntolo beziba, ha beda kutendeka kuti kudwa mu kutangisa ndakatjila ndili ndungululo ye bhiko le milayo yakasima kwazo ye kunamata kwedu, le Bafarasi. 
ACT.26.6	Ngono ngwenu ndimile pano ndisumikilisiwa ngekwe kugalabgwe kwandinako mu kugadziwabgwe kwa bobatategulu nge Ndzimu, 
ACT.26.7	itjo tjithu njudzi dza kanyi kwedu dzili gumi lina mbili tjadzinogalabgwe kuamutjila, dzinamata Ndzimu siku ne sikati dzakalongamoyo. Ngono ngekwa ikoku kugalabgwe, She nkulu, Bajuta banonditilika nlandu! 
ACT.26.8	Ini muwana kwakasima kuduma kuti Ndzimu unomusa bafi?
ACT.26.9	“Imi nge kwangu ndakawana kwakafanila kuti ndithame zwithu zwinjinji kunyanyayidza zina la Jesu we Nazareta. 
ACT.26.10	Itjetjo nditjo tjandakashinga mu Jerusalema. Ndakaamutjila simba mu Bapirisiti bakulu, ngono alonga bunjinji gwe bagalimoyo mu ng'umba ye busungwa; bakati besumikilisigwa lufu, namibo adumana nako. 
ACT.26.11	Ndakabadziyidza kanjinji mu ng'umba dzose dze mitembezelo, ngono agwisa kubathama kuti batuke Ndzimu wabo. Nge kubagwadzilamoyo kukulu, ndakabadziyidza ne ku mizi ye zwitjaba zwipoga.
ACT.26.12	“Nditjo tjandakabendayendila ku Damasiko nge simba nenge ndayo dzinodwa mu Bapirisiti bakulu. 
ACT.26.13	She nkulu, kwakabe kuli pakati kwe masikati, ndili mu zila ha ndibona tjedza tjinopenya kupinda zhuba, tjidwa pezhugwi ngono tjikapenya kundipoteleka na ibabo bakabe bayenda nami. 
ACT.26.14	Takati tawila pasi tose, ahwa hwi liti kundili mu Tjihebheru, ‘Saulo, Saulo! Apa unondidziyidzilani kene? Unozwikubadza nge kuthula theswi dze mbambo.’ 
ACT.26.15	Abhuzwa ati, ‘Ndimwi ani She?’ Ngono She bakadabila beti, ‘Ndimi Jesu, waunodziyidza. 
ACT.26.16	Koga milika ume nge makumbo. Ndakuzwilakidza ngekwa ikoku, kukushalula kuti ushinge kakale ube ntendeki mu zwithu zwawandibona muzwili ne muna izwezo zwandinowokuzwilakidza. 
ACT.26.17	Ndowokuangulila mu bathu be Iziraela ne muna Bezwitjaba ibo bandinokutuma kubali, 
ACT.26.18	kuzhula mesho abo, kuti ndizo bashandukile zhalima babe tjedza. Bashandukila simba la Satani bazhe ku simba le Ndzimu, kuti ndizo nge kugalamoyo kwabo mundili baamutjile kuzwiibhatigwa zwibi zwabo, ngono bawane bugalo pakati kwe bayengemali.’
ACT.26.19	“Ngono ndizo, She nkulu Agiripa, andizonyanyayidza mbono yandakabona kudwa kudzimu. 
ACT.26.20	Ndakatanga ku Damasiko, kudwapo ati ku Jerusalema ne Judiya ne kuna Bezwetjaba, ndisumikila kuti bashandukile matjinyo abo bazhe ku Ndzimu kakale bashinge mishingo inolakidza aba shanduka. 
ACT.26.21	Ngekwa ikoku Bajuta bakandibhata ndili mu Ng'umba ye Ndzimu ngono bakagwisa kundibulaya. 
ACT.26.22	Koga kuswikila zhuba lino ndabe ndibhatshiwa nge Ndzimu, ndizo ndimile pano kupa butendeki gwangu kuna bose, ku batukununu ne bakulukulu nge kunofanana. Tjandinoleba nditjozwatjo balebesambeli na Mushe tjabakati tjowoshingikala, 
ACT.26.23	kuti Mesiya wakadziyila, ngono nge kube we kutanga kumuka mu bafi, kuleba tjedza tje jidzo ku Bajuta ne kuna Bezwitjaba.”
ACT.26.24	Kukati Paulo ezwimila nge zila iyeyi, Fesito kamilidza hwi kati “Iwe unopenga Paulo! Kuzwidiya kuko kukulu kokupengesa!”
ACT.26.25	Paulo kadabila eti, “Anditopenga Mbilimangenje Fesito! Ndoleba matama ana malebeswa asina bupengo. 
ACT.26.26	She nkulu banoziba ngekwe zwithu izwezwi, ndizo kubali ndolebeleka ndakasununguka, ngoti ndogala moyo kuti zwithu izwezwi azwizobalashikila ngoti azwizoshingila mu ikotjo. 
ACT.26.27	She nkulu Agiripa, apa mogalamoyo balebesambeli kene? Ndoziba kuti mobagalamoyo!”
ACT.26.28	Agiripa kati kuna Paulo, “Apa unokumbula kuti mu tjibaka itjetji tjifutshwanana unowondithama Nkirisiti kene?”
ACT.26.29	Paulo kadabila eti, “Kene tjibaka tjifutshwana kene tjilefu, ntembezelo wangu ku Ndzimu hwuti kusibe imwi koga nanga na bose makandihwilila nasi, mube tjandili itjo, kuzhe kwe ketani idzedzi!”
ACT.26.30	Ipapo she nkulu ne mbusi na Bherinisi ne bakabe bali gele nabo bakamilika, 
ACT.26.31	ngono bakati badwa ipapo, bakalebesana beti, “Nlume iwoyu aazothama tjimwe tjaangafila kene kuli kulongwa mu ng'umba ye busungwa.” 
ACT.26.32	Ngono Agiripa kati kuna Fesito, “Nlume iwoyu unobe asunungugwa ha asakabe asapitshila ndebo kuna Kaisara.”
ACT.27.1	Kwakati kwapedzisisiwa kuti toyenda nge gungwa ku Italiya, bakayisa Paulo ne bamwe basungwa ku nlauli we babhayani bali zana “We goko la Agusito, iye edang'wa Juliyo.” 
ACT.27.2	Tikatatha ikepe tjakabe tjidwa ku Adiramitiumi, tjakabe tjakalulwamisigwa kuyenda ku mizi ye ntuthu we Ezhiya imu manginilo e gungwa, ngono tikayenda nge gungwa. Arisitako we Makedoniya wakabe edwa ku Tesalonika wakabe anaswi. 
ACT.27.3	Tjimuka tikaswika ku Sidoni. Juliyo wakabe ana buthu kuna Paulo kanletja kayenda kunobona bazwalani babe, kupiwa tjaanosheta. 
ACT.27.4	Tikadwilila kudwa ipapo, se phepo yakabe itutudza yakalingisana naswi, takayenda nge gungwa tili ku ndzibo wakasitilika we tjigwizi tje Sipuro. 
ACT.27.5	Tikatjuluka gungwa gwe Silisiya ne Pamufiliya ngono tikaswika ku Mira mu Lisiya. 
ACT.27.6	Ikoko nlauli kawana ikepe tje Alekizanda tjakabe tjiyenda ku Italiya, ndizo katitathisa.
ACT.27.7	Tikayenda nge gungwa nge bunono mazhuba, ngono nge bukukutu bukulu bhelelo tikanoswika kwakalingisana ne nzi we Kinido. Phepo ikasitidumile kuyendila mbeli mu ndzibo iwoyo, ndizo tikayenda nge gungwa mu ndzibo wakasitilika we tjigwizi tje Kirete, tipinda ne pa Salimone. 
ACT.27.8	Takayenda nge bukukutu bukulu takasupha nge phili tikanoswika ku bugalo gunoyi Mamilo asina Mbatsha, pejo ne nzi we Laseya.
ACT.27.9	Takapitsha tjibaka tjilefu ikoko, kudzina kube mbatsha kudwilidza gwendo nge gungwa, ngobe ngwenu zhuba le kuzwinyima zojiwa lakabe lapinda. Ndizo Paulo kabakumbuludza eti, 
ACT.27.10	“Balume, ndobona kuti gwendo gwedu gowobe ne hwubadzi ne kutjinyikigwa kukulu kusi kwe thundu ne ikepe koga, koga nenge matjilo edu.” 
ACT.27.11	Koga nlauli we babhayani bali zana kagadziwamoyo nge tjakalebgwa nge ntakuli ne mweni we ikepe, koga, kasihwilile tjakalebgwa ndi Paulo. 
ACT.27.12	Mamilo e zwikepe akabe asi akalulwama kupitshila mbaba muali; ndizo bunji gwe balume ibabo gukada kuyenda nge gungwa ne kugwisa kuswika ku Fenikiya, akutubuka kupitshila mbaba ikoko. Fenikiya mamilo, amu Kirete akalingisana ne pakati kwe burwa guku bhezhuba ne bunamdzwa guku bhezhuba.
ACT.27.13	Phepo ndelu ndelu inodwa ku burwa ikatangisa kuhwuhwudza, ndizo balume ibabo bakakumbula kuti bangadwilidza mano abo, ndizo bakasunungula zwibhati zwe ikepe bakayenda nge gungwa bakasupha ne Kirete. 
ACT.27.14	Koga tjinyolotjo dutu linodang'wa “Bunamdzwa-Bhezhuba” likatutudza lideluka mu tjigwizi. 
ACT.27.15	Ikaloba ikepe, ngono sekwa kabe kusingatubuke kuti ikepe tjilingisane ne phepo, tikaletja kugwisa, ngono tikatjiletja tjitakugwa nge phepo. 
ACT.27.16	Takawana mbakililo ha tipinda ku burwa nge tjigwizi tjitukununu tjinoyi Kauda. Ikoko nge bukukutu, tikatubula kutjidza n'goro we ikepe. 
ACT.27.17	Bakaukwebela mukati, kakale ipapo bakasungilila misungo besimisa kupoteleka ikepe. Bakabe betja kuti pamwe banowowila mu nsetje vula paili shomanana kwakadziba ku Libhiya, ndizo bakadelusa saile bakaletja ikepe tjitakugwa nge phepo. 
ACT.27.18	Dutu lina masimba likadwilila, ndizo tjimuka bakatangisa kulashila thundu ye ikepe kuzhe, 
ACT.27.19	ngono mu zhuba le butatu bakaposela kuzhe zwishingiswa zwimwe zwe ikepe. 
ACT.27.20	Mu mazhuba manjinji takabe tisingabone zhuba kene nyenyedzi, ngono phepo ikadwilila ngotutudza kwazo. Ipapo tikapelegwa nge kugalabgwe kwe kutjidziwa.
ACT.27.21	Shule kwe tjibaka tjilefu balume basingaje, Paulo kama mbeli kwabo kati, “Balume, mobe makandihwilila ngono mukasibhude mu Kirete; ipapo tobe takaleya tjinyikilo ne ndashikilo dzose idzedzi. 
ACT.27.22	Koga ngwenu ndomukumbila, Simisani moyo! Akuna ne nng'ompela wenyu unowolashikigwa nge butjilo gugwe; ikepe nditjo tjoga tjinowolashikigwa. 
ACT.27.23	Ngobe busiku gwapinda ntumwa we kudzimu wandili wawo, iwo wandinonamata wakazha kundili 
ACT.27.24	kati, ‘Usitje Paulo! Wakafanilo ma mbeli kwa Kaisara. Ndzimu watjidza bose banoyenda nawe mu gungwa.’ 
ACT.27.25	Ndizo simisani moyo, balume! Ndogalabgwe Ndzimu kuti kowobe koga sekwa ndakabudziwa. 
ACT.27.26	Koga towotakuligwa mu tjimwe tjigwizi.”
ACT.27.27	Gwakabe guli busiku gwe bugumi lina kunna, ngono takabe titakugwatakugwa nge dutu mu gungwa gwe Adiriya. Nge tjibaka tjingabe tje pakati kwe busiku bayendisi be ikepe bakakumbulila kuti takabe tisedzela pejo ne shango. 
ACT.27.28	Ndizo bakalashila nsungo mu vula wakasungiligwa tjithu tjinolema, ngono bakawana vula yakangina kungapa mitha dzili makumi manna; shule kwe tjibaka tjitukununu bakathama sa ikoko kakale, ngono bakawana ili makumi matatu e thambo kungina. 
ACT.27.29	Bakatja kuti ikepe tjingathulana ne shongwe, ndizo bakadelusa zwibhati zwinna shule kwe ikepe, ngono bakatembezela kuti kuyedze. 
ACT.27.30	Ipapo bayendisi be ikepe bakagwisa kutizha bebhuda mu ikepe, bakadelusila n'goro we ikepe mu vula bethama se banonodelusa zwibhati zwimwe mbeli kwe ikepe. 
ACT.27.31	Koga Paulo kati ku nlauli we babhayani ne ku babhayani, “Ha bayendisi be ikepe basingagale mu ikepe, amungatjidziwe.” 
ACT.27.32	Ndizo babhayani bakathubula nsungo wakabhata n'goro ne ikepe bakauletja ukayenda.
ACT.27.33	Kukati kuyendila kuyedza, Paulo kabakumbila bose kuja zojiwa eti, “Magala mazhuba ali gumi lina manna ngwenu, ngono tjibaka tjose itjetjo amuzoja tjimwe. 
ACT.27.34	Ndomukumbila, ijani zojiwa; zowomupa masimba, ngoti akuna tjinowomulashikila.” 
ACT.27.35	Shule kwe kuleba ikoku, Paulo katola zojiwa, kaboka Ndzimu mbeli kwabo bose, kapemula katangisa kuja. 
ACT.27.36	Bakakulumbidzika, ngono mmwe ne mmwe wabo kajabo zojiwa. 
ACT.27.37	[Tose takabe tili mazana mabili ana makumi ali kutendeka ne bathu bali kutathatu (276) mu ikepe.] 
ACT.27.38	Shule kwe mmwe ne mmwe aja kwakalizanila, bakalelusa ikepe ngolashila mathunde wose mu gungwa.
ACT.27.39	Kukati kuyedza, bayendisi be ikepe bakasizibe shango iyeyo, koga bakabona bunginilo guna nsetje, ngono bakakumbula kuti, akutubuka balonge ikepe ipapo. 
ACT.27.40	Ndizo bakathubula zwibhati bakazwiletja zwinyungila mu gungwa, ngono bakasunungula misungo yakabe yakabhata migoti inolaula ikepe. Ipapo bakamilidza saile limbeli kwe ikepe kuti ndizo phepo isundile ikepe mbeli, ngono tikayenda mbeli ku phili. 
ACT.27.41	Koga ikepe tjikathula duluthulu le nsetje ngono tjikama pasi; ngono tjikabhaya pasi tjikasitubule kuyenda, ku bhato latjo kukavunanyiwa zwitibhutibhu nge mapundu e vula.
ACT.27.42	Babhayani bakaluka mano e kubulaya basungwa bose, kubadzibila kulobela bhamu ku phili beti bangatizha. 
ACT.27.43	Koga nlauli we babhayani kashaka kutjidza Paulo, ndizo kabadzibila kuthama ikoku. Koga kalaya bose balume bangaloba bhamu kudzatila mu vula kutanga babhudile ku phili; 
ACT.27.44	bakasala bekotobela, bakabhatilila mu mapulanka ne mu zwitibhutibhu zwavunika zwe ikepe. Oku ndiko sekwa takabhudila tose mu phili titjila.
ACT.28.1	Tikati tatjila tabe mu phili tikaziba kuti tjigwizi itjetjo tjodang'wa kuyi Malita. 
ACT.28.2	Bathu banogala mutjili bakabe ne buthu mutili gusakawolobeleka. Bakabesa moto, ngono bakatiamutjila, ngobe vula yakabe ina, ngono kupota. 
ACT.28.3	Paulo kakubunganya fukatigwa le hwunyana, ngono kati edzilonga mu moto nyoka ikabhuda mudzili ngopisa kwe moto, ikazwipombedza mu luboko gugwe. 
ACT.28.4	Kukati bagali be tjigwizi bebona nyoka yakalembeleka mu luboko gugwe, bakalebeleka tje kwabo beti, “Nlume iwoyu wakafanila ali mbulayi; ngobe nenguba atjila mu gungwa, ndulamo aitoduma kuti atjile.” 
ACT.28.5	Koga Paulo kashashamulila nyoka mu moto ikabe isanhwisa zogwadza. 
ACT.28.6	Bathu bakabe beti pamwe unowozwimba kene kawa kafa, koga kukati balinda tjibaka tjilefu bakabona kusina tjimwe tjipoga tjanshingikalila, bakashandula mikumbulo yabo, ngono bakati ndzimu!
ACT.28.7	Kwakabe kuna minda pejo ili ya Pabhuliyo, nkulu we tjigwizi. Wakatiamutjila katibhata nge buthu mazhuba matatu. 
ACT.28.8	Tate babe bakabe begwala bali lele begwala bugwele gwe luzhazhamo ne ntumbu we mashaba. Paulo kangina kubabona ngono kati atembezela kabiga maboko pezhugwi kwabo kabapodza. 
ACT.28.9	Kukati ikoku kwashingikala bose be bagwele mu tjigwizi bakazha, ngono bakapodziwa. 
ACT.28.10	Bakatikudza nge zila njinji, ngono tikati tazwilulwamisila kuyenda nge gungwa, bakatipa zwatinosheta.
ACT.28.11	Shule kwe mimwedzi mitatu tikayenda nge gungwa tili mu ikepe tjakabe tjapitshila mbaba mu tjigwizi itjetjo. Tjakabe tjili ikepe tje Alekizanda tjina ifano tje midzimu ye “Mabili Kasito na Polukisi.” 
ACT.28.12	Takama pa Sirakusi tikagalapo mazhuba matatu. 
ACT.28.13	Kudwa ikoko tikayenda nge ikepe, ngono tikanoswika ku Regiyo. Tjimuka phepo ye burwa ikazha, mu zhuba linotobela tikaswika ku Puteoli. 
ACT.28.14	Ikoko takawana zwimwe zwikamu zwakatikumbila kupitsha tshipi ing'ompela nazo. Ipapoke tikayenda ku Roma. 
ACT.28.15	Zwikamu ikoko zwakahwa kuti tozha. Ndizo zwakayenda kunoti ku Lubazhe gwe Apiyo ne ku Ng'umba thatu dze Bayendi. Ndizo Paulo kati ebona zwikamu kakulumbidzika kaboka Ndzimu.
ACT.28.16	Takati tiswika ku Roma, Paulo kadumigwa kugala ega, ana mbhayani kuntjengeta.
ACT.28.17	Shule kwe mazhuba matatu kakubunganya batungamili be Bajuta. Bakati bakubungana Paulo kati kubali, “Zwikamu zwangu, nenguba kusina tjandakatjinya ku bathu ba kanyi kwedu kene kunyanyayidzana ne mipanga yabo batategulu bedu, ndakasungwa mu Jerusalema ayisiwa ku Baroma. 
ACT.28.18	Bakati bandibhuzwisisa, ngono bakayemula kundisunungula, ngobe ndakabe ndisina nlandu wakalizana lufu. 
ACT.28.19	Koga Bajuta bakati belamba, akombeledzeka kuti ndipindile kuna Kaisara kusi kuti ndina tjimwe tjandinotjeta bathu ba kanyi kwangu nditjo. 
ACT.28.20	Ngekwa ikoku ndakumbila kumubona kulebeleka namwi. Ndakasungwa nge ketani iyeyi ngekwe kugalabgwe kwe Iziraela.”
ACT.28.21	Bakadabila beti, “Atizowana hwalo dzinodwa ku Judiya nge kuko kakale akuna ikamu* tjakadwa ikoko tjakabika kene tjikaleba tjimwe tjakabipa nge kuko. 
ACT.28.22	Koga toshaka kuhwa kuti nkumbulo uwo ini, ngobe toziba kuti bathu kumwe ne kumwe banolebeleka kunyanyayidzana ne bhiko ileli.”
ACT.28.23	Bakati babigila Paulo zhuba bakazha bali banji ku bugalo gwaakabe egala. Kudwa mangwanana kunoti madekwana, wakatjenesa kaleba kubali bushe gwe Ndzimu, ngono kagwisa kubagadzamoyo ngekwa Jesu kudwa mu nlayo wa Mushe ne mu hwalo dze balebesambeli. 
ACT.28.24	Bamwe bakagalamoyo tjaanoleba koga bamwe bakasigalemoyo. 
ACT.28.25	Bakanyanyayidzana tje kwabo, ngono bakatangisa kuyenda Paulo asinoleba ndebo inoti: “Meya yakayengemala yakaleba malebeswa kuna bobatategulu benyu payakati ndi Isaya nlebesambeli,
ACT.28.26	‘Yenda ku bathu ibaba uti:
ACT.28.26	Nge lebeswa mowohwa koga mukasihwisise,
ACT.28.26	kakale nge lebeswa mowobona koga mukasibonesese,
ACT.28.27	ngobe moyo ye bathu ibaba mikukutu;
ACT.28.27	zebe dzabo dzakati tshi,
ACT.28.27	mesho abo akavululata.
ACT.28.27	Bangadwa bebona nge mesho abo,
ACT.28.27	bakahwa nge zebe dzabo
ACT.28.27	bakapedzisisa nge mimoyo yabo
ACT.28.27	bakashanduka
ACT.28.27	ndizo abapodza.’ ”
ACT.28.28	“Ndizo zibani kuti jidzo ileli le Ndzimu lakazhisigwa Bezwitjaba, ngono banowohwilila!” 
ACT.28.29	[Kukati aleba ikoku, Bajuta bakayenda bekakabadzana tje kwabo.]
ACT.28.30	Makole mabili wose azhele Paulo kagala ipapo mu ng'umba yaakabe ezwilipila, kaamutjila bose bakabe bezha kuwombona, 
ACT.28.31	esumikila bushe gwe Ndzimu kakale ediya ngekwa She Jesu Kirisiti akashaladuka kusina tjinondzibilidza.
ROM.1.1	Ndimi Paulo, nlanda wa Kirisiti Jesu ndakadang'wa kube ntumwa ndikashaluligwa ndebo mbuya ye Ndzimu, 
ROM.1.2	yawakagadzabgwe ntolo nge balebesambeli* ne mu hwalo dzakayengemala, 
ROM.1.3	ili ndebo mbuya ngekwe Nkololo wawo, wakazwagwa ali tjizekugwana tja Dafite. 
ROM.1.4	Wakalakidziwa kuti nkololo we Ndzimu nge Meya yakayengemala ha emusiwa nge simba mu bafi, iye Jesu Kirisiti She wedu, 
ROM.1.5	watakaamutjila ngoni ne butumwa ndiye, kuti ndizo Bezwitjaba bose baamutjile bugalimoyo ngekwe zina lile, 
ROM.1.6	kudwiwa namwibo banodang'wa kuti mube ba Jesu Kirisiti.
ROM.1.7	Ndokwalila bose Ndzimu bawunoda mu nzi we Roma bakadang'wa kube bayengemali* nditi:
ROM.1.7	Ngoni ne kunyalala kunodwa ku Ndzimu Tate bedu na She Jesu Kirisiti kube namwi.
ROM.1.8	Tjekutanga ndoboka Ndzimu wangu nge zina la Jesu Kirisiti nge kwenyu mose, ngobe kugalamoyo kwenyu kolebgwa shango yose. 
ROM.1.9	Ngobe Ndzimu wandinoshingila nge moyo wangu wose ndisumikila ndebo mbuya ye Nkololo wawo, ntendeki wangu unoziba sekwa ndinomukumbula 
ROM.1.10	misi yose ha nditembezela, ndikumbila kuti nge imwe zila ngeda kwe Ndzimu nditubule kuzha kumuli. 
ROM.1.11	Ngobe ndoyemula kumubona, kuti ndimukobele tjipo tje tjimeya kumusimisa, 
ROM.1.12	kuti ndizo tikulumbidzane nge kugalamoyo kwedu, imi nge kwenyu, namwi ngekwangu.
ROM.1.13	Ndoshaka kuti muzibe etji zwikamu, ndikanjinji* nditi ndozha kumuli koga kuna zwinomanikanya kuti ndivune zwizwalo, mumuli ne muna bose Bezwitjaba. 
ROM.1.14	Ndakasungika kusumikila ndebo mbuya, ku Bagiriki ne kubamwe basi Bagiriki, kuna bakatjenjela ne kuna basakatjenjela. 
ROM.1.15	Ndizo, ndina nyota ye kusumikila ndebo mbuya kumulibo imwi baku Roma.
ROM.1.16	Anditobhatisiwa shoni nge ndebo mbuya, ngobe i simba le Ndzimu kutjidza mmwe ne mmwe unogalamoyo, ku Bajuta kutanga kunoti ne kuna Bezwitjaba. 
ROM.1.17	Ngobe mu ndebo iyeyi ndulamo ye Ndzimu inozumbunugwa nge kugalamoyo, sekwa kwakakwagwa kuyi, “Iye wakalulwamisiwa nge kugalamoyo unowotjila.”
ROM.1.18	Bushongola gwe Ndzimu gozumbunugwa gudwa kudzimu gudelukila bose babi nenge mbipo ye bathu banodzibila malebeswa nge mbipo yabo. 
ROM.1.19	Ngobe tjingazibgwa ngekwe Ndzimu tjipatjena kubali, ngoti Ndzimu wakabalakidza itjo. 
ROM.1.20	Tjinga Ndzimu kwawakabumba shango, mbumbiko yawo isingaboneke, ne simba lawo lisingapele ne budzimu gwawo zose izwezwi zwakatjeneseka zubuyanana mu zwithu zwakabumbiwa. Ndizo bathu abana tjabangabhatila patjili. 
ROM.1.21	Ngoti nenguba bakabe beziba Ndzimu abazoukudza se Ndzimu kene kuli kuuboka, koga zose zwabanoalakana azwina nshingo, bakafa meya mikumbulo yabo izhalima. 
ROM.1.22	Nenguba bezwidwa beti bakatjenjela, koga bazwilengwe, 
ROM.1.23	mu bumo gwekuti bakudze Ndzimu usingalobe, banokudza zwifano zwakathamiwa se nthu unoloba kene se nyuni kene se phuka kene zwitjili* zwinosoba na pasi.
ROM.1.24	Ndizo Ndzimu wakaletja bathu ibabo kushinga zwithu zose zwe shambgwa zwinoyemugwa nge mimoyo yabo, ngono banothamana zwinobhatisa shoni nge mibili yabo. 
ROM.1.25	Ngoti banotenganya malebeswa ngekwe Ndzimu nge manyepkhwa, bakanamata kakale bakashingila tjibumbiwa mu bumo gwe Mbumbi iye wakafanila kudziwa nge kusingapele! Ngakujalo.*
ROM.1.26	Ngekwa ikoku, Ndzimu wakabaletjedzela mu njemulo dzabo dzinobhatisa shoni. Ne bakadzi babo bakashandulila yendiso yakawolobeleka ye kuwalilana kuna isakawolobeleka. 
ROM.1.27	Ne balumebo bakaletja zila yakawolobeleka yekuwalilana ne bakadzi ngono bakawalilana tjekwabo. Balume banothama mishingo inobhatisa shoni ne bamwe balume. Ngekwa ikoku banoamutjila mbhayilo we shamu wakabafanila.
ROM.1.28	Ngono ngekuti abazowana kwakafanila kuti bazibe Ndzimu, wakabaletja bali mu mikumbulo yabo yakabola, kuti bashinge zwithu izwezo zwabasakafanila shinga. 
ROM.1.29	Bazhele zila dzose dze bubi, ne kusalulwama ne bugovu ne bubi, bazhele fupa ne kubulaya ne kugwa ne kutjebela ne sudze. Bana bung'wa, 
ROM.1.30	ngono banolebelana bubi, banobenga Ndzimu, bana masapa, banozwida, bezwikudza, banokumbula zila njinji dze kushinga bubi abatohwa bazwadzi babo. 
ROM.1.31	Abana mikumbulo kakale abatogalikabgwe, abatolakidza buthu kene kuhwila bamwe zogwadza. 
ROM.1.32	Nenguba beziba nlayo we Ndzimu, kuti banothama zwakajali bakafanigwa nge lufu, abatothama izo koga, koga banolumbidza bamwe kuzwishingabo.
ROM.2.1	Ndizo iwe unosumikilisa bamwe, auna tjaungabhatila patjili, kene uli ani; ngobe ha usumikilisa bamwe, ngono ube uthama izwezobo zwabanothama unozwisumikilisa. 
ROM.2.2	Toziba kuti kusumikilisa kwe Ndzimu kwakalulwamila ibabo banothama zwithu zwakajalo ngobe kumalebeswa. 
ROM.2.3	Ngono iwe, nthu koga unosumikilisa bamwe koga uzwithamabo. Apa unokumbula kuti unowodzeta kusumikilisa kwe Ndzimu kene? 
ROM.2.4	Kene unolingila pasi nzhazho wawo nkulukulu ne moyo wawo nyolo ne moyo wawo nlefu? Apa autoziba kuti nzhazho we Ndzimu wakathamigwa kukutungamilila mu kushandukila matjinyo awo? 
ROM.2.5	Koga ngekwe bukomba gugo nenge moyo uwo nkukutu kushanduka, unozwibiganyidzila shamu mu zhuba linowoti bushongola gwe Ndzimu ne kusumikilisa kwawo kwakalingisana kukazumbunuka. 
ROM.2.6	Ngobe Ndzimu unowopa mmwe ne mmwe mbhayilo kuyendidzana ne mishingo iye. 
ROM.2.7	Ibabo banodwilila nge moyonlefu beshinga ndulamo* ngono beshaka kukudziwa ne kutetiwa ne kusafa, ibo Ndzimu unowobapa butjilo gusingapele. 
ROM.2.8	Koga ibabo banozwialakana boga, ngono basingawe malebeswa, koga betobela bubi, Ndzimu unowobagwadzilamoyo ukabe ne bushongola mu bali. 
ROM.2.9	Kowobepo kudziyila ne kuhwazogwadza mu bali bose ibabo banoshinga bubi, kutanga ne Bajuta kukoti kuna Bezwitjaba. 
ROM.2.10	Koga kowobe ne kukudziwa ne kutetiwa ne kunyalala kubali bose banoshinga ndulamo, kutangisa nge Bajuta kukoti Bezwitjaba, 
ROM.2.11	ngobe Ndzimu auna shalaulo.
ROM.2.12	Bose bakatjinya kusina nlayo, banowoloba kuzhe kwe nlayo, koga bose banotjinya bali pasi kwe nlayo banowosumikilisiwa nge nlayo. 
ROM.2.13	Ngobe ate kuli banohwa nlayo, banobe balulwami mbeli kwe Ndzimu, koga nge banolondolodza nlayo ndibo banolulwamisiwa. 
ROM.2.14	Ha Bezwitjaba ibo basina nlayo beshinga nge kwabo zwabo tjinoshakwa nge nlayo, ba nlayo nge kwabo, nenguba basakapiwa nlayo. 
ROM.2.15	Banolakidza kuti tjinoshakwa nge nlayo tjakakwagwa mu mimoyo yabo, ha hana dzabo dzipabo butendeki ne njalakang'wa dzabo tjimwe tjibaka dzibatilika nlandu koga tjimwe tjibaka dzibamila, 
ROM.2.16	mu zhuba Ndzimu usumikilisa nthu uzumbunula zwakasumbikala ndi Kirisiti Jesu, sekwa kuli iko mu ndebo mbuya yangu.
ROM.2.17	Koga ha uzwidana Njuta wakabiga mu nlayo, uzwikudza ngekwe buzwalani gugo ne Ndzimu 
ROM.2.18	kakale uziba Ndzimu tjaunoshaka wakadiyiwa mu nlayo tjakalulwama, 
ROM.2.19	ngono ha una malebeswa kuti u nkwebi we mapofu, u tjedza tje bamu zhalima, 
ROM.2.20	u nlayi we zwilengwe ne n'diyi we batjetjana, ngobe una nlayo unoziba tjimwe ne tjimwe nge buzhalo kakale tjaunoleba malebeswa. 
ROM.2.21	Iwe ngono unodiya bamwe autozwidiya kene? Iwe unodiya bamwe uti basikwibe, apa iwe unokwiba kene? 
ROM.2.22	Iwe unoti bathu basithame bupombgwe, apa unothama bupombgwe kene? Unoshima midzimu* yakabezhiwa, koga apa unokwiba mu ng'umba dze midzimu yakabezhiwa kene? 
ROM.2.23	Iwe unozwikudza ngekwe nlayo, apa unolengudza Ndzimu ngokutjuluka nlayo kene? 
ROM.2.24	Ngobe kwakakwagwa kuyi, “Zina le Ndzimu losapugwa nge Bezwitjaba nge kwenyu.”
ROM.2.25	Kuthumbigwa* kuna nshingo ha ulondolodza nlayo, koga ha usingalondolodze nlayo kuthumbigwa kuko kowobe kusi kuthumbigwa. 
ROM.2.26	Ndizo ha nthu usakathumbigwa elondolodza nlayo, apa kusathumbigwa kukwe akutowotogwa se thumbigwa kene? 
ROM.2.27	Ngono ibabo basakathumbigwa koga belondolodza nlayo banowokubona nlandu iwe una nlayo wakakwagwa kakale wakathumba koga usingalondolodze nlayo. 
ROM.2.28	Njuta wakwako ate Njuta tjakuzhe koga ne buthumbi gwe malebeswa ate gwakuzhe koga kakale guli gwe mbili. 
ROM.2.29	Njuta wakwako Njuta tja mukati ne buthumbi gwe malebeswa ngegwe moyo, gwe Meya ate gwakakwagwa koga mu nlayo. Nthu wakajalo unokudziwa nge Ndzimu, kusi nge bathu.
ROM.3.1	Apa ngono Bajuta banoyita pabamwe ngeni kene? Kakale apa nshingo we buthumbi ini kene? 
ROM.3.2	Kobhatsha kwazo, nge zila dzose! Tje kutanga, Ndzimu wakabathama batjengeti be matama awo. 
ROM.3.3	Koga ha bamwe babo basakabe ne bugalimoyo kee? Apa kusagalamoyo ikoku kokolomodza bugalimoyo gwe Ndzimu kene? 
ROM.3.4	Ndodwa! Ndzimu una malebeswa misi yose, nenguba bathu bose bali banyepi, sekwa kwakakwagwa kuyi,
ROM.3.4	“Kuti ndizo mululwamisiwe nge matama enyu,
ROM.3.4	kakale mushayiwe nlandu ha musumikilisiwa.”
ROM.3.5	Koga ha bubi gwedu gulakidza ndulamo ye Ndzimu tingatini wali? Apa tingati Ndzimu mbi ha utithamila bushongola kene? Ndoleba se kunoleba bathu. 
ROM.3.6	Ndodwa! Ha kwabe kwakajalo Ndzimu ungasumikilisa shango tjini kene?
ROM.3.7	Koga ha manyepkhwa angu ezhisa kukudziwa kwe Ndzimu ngothama malebeswa e Ndzimu kuti aboneke nge buzhalo, ndi tja bongwa nlandu ntjini kene? 
ROM.3.8	Ini ngono tisingathame mbipo, kuti ndizo kunaka kuzhe? Bamwe bathu banotitjinya mazina beti tojalo. Kubong'wa nlandu kwabo kwakabafanila.
ROM.3.9	Ngono ngwenu kee? Apa iswi Bajuta toyita pa bamwe kene? Ndodwa ne kutukununu! Ndakaleba kale kuti Bajuta kose ne Bezwitjaba tipasi kwe simba le tjibi, 
ROM.3.10	sekwa kwakakwagwa kuyi,
ROM.3.10	“Akuna iye wakalulwama,
ROM.3.10	ndodwa ne nng'ompela.
ROM.3.11	Akuna unohwisisa,
ROM.3.11	akuna unoshaka Ndzimu.
ROM.3.12	Bose bakafupatila Ndzimu,
ROM.3.12	bose bakatjinya.
ROM.3.12	Akuna unothama ndulamo,
ROM.3.12	ndodwa ne nng'ompela.
ROM.3.13	Wulo dzabo dzonga zwikumbu zwakaashama
ROM.3.13	banotjengedza nge ndimi dzabo
ROM.3.13	bana bushungu gunonga gwe nyoka mu milomo yabo,
ROM.3.14	milomo yabo izhele bhiso ne bushongola.
ROM.3.15	Banolibilidzila kutebula lopa,
ROM.3.16	pabapinda matongo ne buyendasi,
ROM.3.17	zila ye mbakiso abatoiziba.
ROM.3.18	Akuna kutja Ndzimu mubali.”
ROM.3.19	Ngwenu toziba kuti tjimwe ne tjimwe nlayo tjaunoleba, unotjileba kuna ibabo bapasi kwe nlayo, kuti milomo yose inyaladziwe ne shango yose ibe ne kuzwidabilila ku Ndzimu, 
ROM.3.20	ngobe akuna nthu ungalulwamisiwa ngoshinga tjinoshakwa nge nlayo, nge kuti zibo ye tjibi inozha nge nlayo.
ROM.3.21	Koga ngwenu zila ye Ndzimu ye kululwamisa bathu yakazumbunugwa kuzhe kwe nlayo, nenguba nlayo ne balebesambeli* bepa butendeki nge kwayo. 
ROM.3.22	Ndzimu unolulwamisa bathu nge kugalamoyo kwabo muna Jesu Kirisiti. Ngoti akuna shalaulo, 
ROM.3.23	se bathu bose bakatjinya bakathayela gudzo le Ndzimu. 
ROM.3.24	Koga banolulwamisiwa nge ngoni dze Ndzimu dzili tjipo nge kudzutunugwa kumuna Kirisiti Jesu, 
ROM.3.25+ROM.3.26	Ndzimu wakadusa Nkololo wawo ili tjibhayilo kuti nge lopa lile tiamutjigwe nge kugalamoyo. Ikoku Ndzimu wakabe ulakidza kuti mu misi yakapinda wakabe ne moyo nlefu ukasibe ne hanya nge zwibi zwe bathu, koga ngwenu una hanya nazo kuti ndizo alakidze ndulamo yawo. Ikoku ekuthama ngoamutjila bathu bose bana kugalamoyo muna Jesu.
ROM.3.27	Tingazwikudza ngeni ngono? Akuna. Ini tisingazwikudze? Apa tingazwikudza nge mishingo kene? Aa, nge kugalamoyo koga. 
ROM.3.28	Topedza titi, nthu unolulwamisiwa nge kugalamoyo, kusi nge kulondolodza nlayo. 
ROM.3.29	Apa Ndzimu nge we Bajuta koga kene? Apa ate uli Ndzimu we Bezwitjababo kene? Ee, nge we Bezwitjababo. 
ROM.3.30	Se Ndzimu uli nng'ompela unolulwamisa bakathumbigwa nge kugalamoyo kwabo ne basakathumbigwa nge kugalamoyo kwabobo. 
ROM.3.31	Apa ikoku kodwa kuti nge kugalamoyo ikoku tolasha nlayo kene? Ndodwa! Tosimisa nlayo.
ROM.4.1	Tingatini ngono ngekwa batategulu bedu, Abhurahama? 
ROM.4.2	Ngobe ha Abhurahama akalulwamisiwa nge mishingo, ungabe ana tjimwe tjaangazwikudza nditjo, koga kusi mbeli kwe Ndzimu. 
ROM.4.3	Hwalo dzikatini? “Abhurahama wakagalamoyo Ndzimu, ngono kugalamoyo kukwe kukatogwa ili ndulamo.” 
ROM.4.4	Kuna iye unoshinga, ndipo iye aitotogwa ili tjipo, koga inotogwa ili fanilo. 
ROM.4.5	Kuna iye usingashinge koga egalabgwe Ndzimu, kuti ndiwo unolulwamisa babi, kugalamoyo kukwe kotogwa ili ndulamo. 
ROM.4.6	Ndizo Dafite naiye bo unoleba ngekwe kukombolegwa kwe nthu unoyi wakakombolegwa nge Ndzimu kuzhe kwe mishingo eti,
ROM.4.7	“Bakakombolegwa ibabo bakazwiibhatigwa matjinyo abo,
ROM.4.7	nebana zwibi zwakabukushiwa.
ROM.4.8	Kwakakombolegwa nthu She waasingobalila zwibi zwizwe.”
ROM.4.9	Apa iko makombolelo iyawa nge ebakathumbigwa koga, kene nge ebasakathumbigwabo? Se tati, “Kugalamoyo kwa Abhurahama kwakatogwa ili ndulamo.” 
ROM.4.10	Kwakashingikala tjini kuti kutogwe nge zila iyeyo? Wakabe atjithumbigwa kene asathu kathumbigwa? Kwakashingikala asathu kathumbigwa. 
ROM.4.11	Wakaamutjila kuthumbigwa kuli lutjwayo gwe ndulamo yaakabe nayo nge kugalamoyo kukwe asathu kathumbigwa. Ili kunthama tate ba bose bakagalamoyo basakathumbigwa ngono kukatogwa ili ndulamo kubali. 
ROM.4.12	Sa ikoko ndi tatebo be bakathumbigwa, kusi kuti hwuthumbigwa koga, kuli kuti banogalamoyo mu Ndzimu sa Abhurahama tate bedu, basathu bakathumbigwa.
ROM.4.13	Kugadziwabgwe kwa Abhurahama ne bana babe kuti bathuwe shango, akuzozha ngobe Abhurahama akabe elondolodza nlayo, koga kwakazha nge ndulamo yaakawana nge kugalamoyo. 
ROM.4.14	Ha kuli kuti balondolodzi be nlayo ndibo banowobe bagalithaka, kowobe kudwa kuti kugalamoyo akutodwa tjimwe kakale kugadziwabgwe akuna nshingo. 
ROM.4.15	Nge kuti nlayo unozhisa bushongola gwe Ndzimu, koga pasina nlayo apana tjibi.
ROM.4.16	Ndizo kugadziwabgwe kwakateyiwa pezhugwi kwe kugalamoyo kuti bose bana ba Abhurahama babe ne gobe mu kugadziwabgwe kumu ngoni dze Ndzimu, kusi ibabo banolondolodza nlayo boga, koga na ibabo banogalamoyo sa Abhurahama. Abhurahama ndi tate bedu tose. 
ROM.4.17	Sekwa kwakakwagwa kuyi, “Ndakakuthama tate be zwitjaba zwi njinji.” Mbeli kwe Ndzimu iwo wakagalamoyo, iwo unopa bafi butjilo, unoti ukathama zwithu zwisakatongobe yapo zwikabe yapo. 
ROM.4.18	Mu kugalabgwe, Abhurahama wakagalabgwe nenguba kwakabe kusingagalikebgwe, ndizo kabe “tate be zwitjaba zwinjinji” sekwa akabe adwiwa, kuyi “Bana babo banowobe banjinji sa ikoku.” 
ROM.4.19	Aazonyala meya mu kugalamoyo kukwe ha ekumbula mbili uwe, iwo wakabe ungafanidzanyiwa ne wakafa nge kuti wakabe ana makole angabhata zana, kene ekumbula kusawana bana kwa Sara. 
ROM.4.20	Aazodudumwa kene kuli sagalabgwe kugadzabgwe kwe Ndzimu, koga wakasima mu kugalamoyo, ekudza Ndzimu, 
ROM.4.21	egalamoyo nge bushalo kuti Ndzimu unotubula kushinga tjawakagadzabgwe. 
ROM.4.22	Ndizo wali nge kugalamoyo kukwe, “Ndzimu wakalulwamisa.” 
ROM.4.23	Matama anoti, “kugalamoyo kwakatogwa ili ndulamo,” aazokwaligwa iye ega. 
ROM.4.24	Akakwaligwa naswibo. Iswi tinogalamoyo kugalamoyo kwedu kotogwa ili ndulamo muuli iwo wakamusa Jesu She wedu mu bafi. 
ROM.4.25	Iye wakabulayigwa zwibi zwedu kamusigwa ndulamo yedu.
ROM.5.1	Ndizo se takalulwamisiwa nge kugalamoyo tina kunyalala ne Ndzimu ndi Jesu Kirisiti, She wedu. 
ROM.5.2	Ngekukwe takawana zila ye kungina mu ngoni dze Ndzimu, dzatili mudzili, ngono nge kugalamoyo toshatha nge kugalabgwe kuti towobe ne gobe mu gudzo* le Ndzimu! 
ROM.5.3	Tjikulu toshatha mu kudziyila kwedu, ngobe toziba kuti kudziyila kozhisa kusimisila. 
ROM.5.4	Kusimisila kozhisa mbumbiko yakasima inozhisa kugalabgwe. 
ROM.5.5	Ngono kugalabgwe akutotibhatisa shoni ngoti ludo gwe Ndzimu gwakadigwa mu mimoyo yedu nge Meya yakayengemala iyo yatakapiwa.
ROM.5.6	Takati tisina sekwa tingazwibhatsha, Kirisiti kafila babi nge tjibaka tjakalingisana. 
ROM.5.7	Kwakasima kuti nthu afile nlulwami, nenguba pamwe kungathamika kuti mmwe afile nthu una nzhazho. 
ROM.5.8	Koga Ndzimu unolakidza ludo gwawo mutili nge kuti takati titji batjinyi* Kirisiti katifila! 
ROM.5.9	Ndizo se ngwenu takalulwamisiwa nge malopa a Jesu, kukulu kwazo towotjidziwa mu bushongola gwe Ndzimu! 
ROM.5.10	Ha kuli kuti takati tili zwita zwe Ndzimu, tikagadzanyiwa ne Ndzimu nge lufu gwe Nkololo wawo, kutjidziwa kwedu ndiye kukulu. 
ROM.5.11	Kusi ikoko koga, iswi toshatha mu Ndzimu ndi She Jesu Kirisiti, iye wakatigadzanya nge Ndzimu.
ROM.5.12	Ndizoke, se tjibi tjakazha mu shango nge nthu nng'ompela, lufu gukazhisiwa nge tjibi, lufu gwakaandama nge bathu, ngobe bose bakathama tjibi. 
ROM.5.13	Tjibi tjakabe yapo mu shango nlayo usathu ukabigwa, koga pasina nlayo tjibi atjitobagwa. 
ROM.5.14	Koga lufu gwakabusa kudwa mu nsi wa Adamu kunoti muna wa Mushe ne muna ibabo bakabe basatjinya sa Adamu, iye wakabe ali ifano tje wakabe ewozha, iye Jesu. 
ROM.5.15	Koga tjipo tje Ndzimu atjitonga tjibi. Ha bathu banjinji bakafa nge tjibi tje nthu nng'ompela. Ngoni dze Ndzimu iwulu seni dzinodelukila banji dzinozha nge nthu nng'ompela Jesu Kirisiti. 
ROM.5.16	Tjipo tjoleyana ne tjibi tje nthu iwoyo nng'ompela: Ngobe kusumikilisiwa kwakazha nge jinyo ling'ompela, kwakazwala kubong'wa nlandu, koga tjipo tjinozha shule kwe matjinyo manji, tjozhisa kushayiwa nlandu. 
ROM.5.17	Ha ngekwe jinyo le nthu nng'ompela lufu gwakabusa nge nthu iwoyo, ibabo banoamutjila ngoni dzakawanda ne tjipo tje ndulamo, banowobusa kukulu seni mu butjilo nge nthu nng'ompela iye Jesu Kirisiti.
ROM.5.18	Ngono se jinyo le nthu nng'ompela lakazhisa kubong'wa nlandu kwe bathu bose, kwakajalobo nshingo we ndulamo we nthu nng'ompela wakazhisila bathu bose kusabong'wa nlandu nenge kubapa bose butjilo. 
ROM.5.19	Ngobe se bathu banji bakabe batjinyi nge kusahwa kwe nthu nng'ompela, sa ikokobo, nge kuhwa kwe nthu nng'ompela, bathu bose banowolulwamisiwa.
ROM.5.20	Nlayo wakazha kuwandisa jinyo, koga tjibi patja kawanda, ngoni dze Ndzimu dzakawanda kupinda. 
ROM.5.21	Ndizo se tjibi tjakabusa mu lufu, ngoni dze Ndzimu dzobusa nge ndulamo dzititungamilila ku butjilo gusingapele ndi Jesu Kirisiti She wedu.
ROM.6.1	Towotini ngono? Tidwilile mu tjibi, kuti ndizo ngoni dze Ndzimu dziwande kene? 
ROM.6.2	Ndodwa! Tingati iswi takafa ku tjibi, tikadwilila mutjili tjini wali? 
ROM.6.3	Apa amutoziba kuti iswi tose bakadubikiwa muna Kirisiti Jesu, takadubikiwa mu lufu gugwe kene? 
ROM.6.4	Nge kudubikiwa kwedu, takabiganyiwa naye ne kufa naye mu dubiko. Ndizo se Kirisiti akamusiwa mu lufu nge gudzo* la Tate, sa ikoko naswibo titjile butjilo butshwa.
ROM.6.5	Ha kuli kuti takabhatshanyiwa naye mu lufu gunonga gugwe, towobhatshanyiwa naye mu kumuka kunonga kukwe. 
ROM.6.6	Toziba kuti mbumbiko yedu yantolo yakabambugwa na Kirisiti, kuti mbumbiko mbi ilobesiwe, ndizo tisitongobe titji balanda be tjibi, 
ROM.6.7	ngobe iye wakafa, wakasunungugwa mu tjibi. 
ROM.6.8	Koga ha takafa na Kirisiti, togalamoyo kuti towotjilabo naye, 
ROM.6.9	ngobe toziba kuti Kirisiti wakamusiwa mu bafi, ngono aangatjafe kakale, lufu agutjina simba munli. 
ROM.6.10	Lufu gwaakafa, wakafa ku tjibi kang'ompela. Koga butjilo gwaanotjila unotjilila Ndzimu. 
ROM.6.11	Ndizo namwibo makafanila kuzwitola muli bakafa ku tjibi, koga motjila ku Ndzimu muna Kirisiti Jesu.
ROM.6.12	Musitjaletjedzele tjibi tjikalaula mibili yenyu inofa tjimuthama kuti muhwilile njemulo dzatjo. 
ROM.6.13	Musitongo pa ndungululo dze mibili yenyu tjibi, se zwishingisiwa zwe bubi, koga muzwipe Ndzimu se bathu bakamusiwa mu lufu bakayisiwa mu butjilo ne ndungululo dzenyu mudziyise ku Ndzimu, dzili zwishingisiwa zwinoshinga zwe ndulamo. 
ROM.6.14	Ngoti tjibi atjitjowobe ne simba mumuli, se musitjipasi kwe nlayo koga mabe pasi kwe ngoni.
ROM.6.15	Ngonoke? Apa titjinye, ngobe tisi pasi kwe nlayo koga tili pasi kwe ngoni kene? Ndodwa! 
ROM.6.16	Apa amutoziba kuti ha muzwipa ku mmwe se balanda munhwa, mu balanda be wamunohwa, kene be tjibi tjinoyisa ku lufu, kene be kuhwa kunoyisa ku ndulamo? 
ROM.6.17	Koga ngakubokwe Ndzimu, kuti imwi makatongobe muli balanda be tjibi, motjihwa nge mimoyo yenyu yose zwidiyo zwamakapiwa. 
ROM.6.18	Ngono semakatjisunungugwa mu tjibi matjibe balanda be ndulamo. 
ROM.6.19	Ndoleba ngoleba kwe bathu, ngobe mbumbiko yenyu inasatubula kuhwisisa. Koga sekwa makabe mupa ndungululo dze mibili yenyu mu kutemapala* ne mu bubi gusibushoma, ngwenu ipani ndungululo dze mibili yenyu ndulamo ndizo muyengemadziwe.
ROM.6.20	Makati muli balanda be tjibi, makabe makasununguka mu ndulamo. 
ROM.6.21	Koga ngwenu makabuyigwa ngeni mu kushinga zwithu zwamunobhatigwa nge shoni kene? Bhelelo le zwithu izwezo lufu! 
ROM.6.22	Koga ngwenu se matjisunungugwa mu tjibi, ngono matjibe balanda be Ndzimu, mbhayilo wamunowana buyengemali, ne bhelelo lago butjilo gusingapele. 
ROM.6.23	Ngobe mbhayilo we tjibi lufu, koga tjipo tje Ndzimu butjilo gusingapele mu na Kirisiti Jesu She wedu.
ROM.7.1	Apa amutoziba kene zwikamu kuti nlayo unolaula nthu ha atjatjila koga? Ndolebeleka ne bathu banoziba nlayo. 
ROM.7.2	Kongasawoku nkadzi wakalobogwa wakasungwa nge nlayo ku nlume uwe ha nlume atjatjila, koga ha nlume uwe atjifa nkadzi wasununguka mu nlayo we ndobolo. 
ROM.7.3	Ndizo ha elobogwa nge mmwe nlume koga nlume uwe atjatjila, unowodang'wa phombgwekadzi. Koga ha nlume uwe afa, wasununguka mu nlayo iwoyu, ndizo ha elobogwa nge mmwe ate ali phombgwekadzi. 
ROM.7.4	Saikoko zwikamu zwangu makafa ku nlayo, ndi Kirisiti, kuti ndizo ngwenu mube be upoga ba iye wakamusiwa mu bafi, kuti ndizo mube nge zwizwalo mu Ndzimu. 
ROM.7.5	Takati titjatjilila tjinyama njemulo dzedu mbi dzinosasayidzigwa nge nlayo dzakabe dzishinga mu mibili yedu, dzakasima kuti dzizwale mitjelo ye lufu. 
ROM.7.6	Koga ngwenu takasunungugwa mu nlayo, ngoti takafa kuna itjo tjakatongobe tjakatisunga. Ndizo atitoshinga tili pasi kwe nlayo nkulukugwi wakabe wakakwagwa, timu butjilo butshwa gwe Meya.
ROM.7.7	Towotini ngono? Towoti nlayo tjibi kene? Ndodwa! Koga ha nlayo wakabe usipo ndobe ndisakaziba tjibi. Ha nlayo wakabe usati, “Usitjibe” ndobe ndisakaziba kuti tjiba ini. 
ROM.7.8	Koga ngekwe nlayo tjibi tjakawana tjibaka tje kuthama zila dzose dze tjiba mundili. Kuzhe kwe nlayo tjibi tjakafa. 
ROM.7.9	Ndakatongobe ndili mpenyu kuzhe kwe nlayo, koga nlayo wakati uzha, tjibi tjikamuka, ngono afa. 
ROM.7.10	Ngono nlayo iwo wakabe wakafanila kuzhisa butjilo, ku ndili wakazhisa lufu. 
ROM.7.11	Ngobe tjibi ngowana tjibaka tjakatubula mu nlayo tjikanditjebela, nge kwawo tjikandibulaya.
ROM.7.12	Ndizo nlayo wakayengemala ne ndayo yakayengemala kakale yakalulwama imbuya. 
ROM.7.13	Apa ikoku kodwa kuti tjakalulwama tjakandizhisila lufu kene? Ndodwa! Tjibi nditjo tjakazhisa lufu ngoshingisa tjakalulwama, kuti ndizo tjibi tjiboneke kuti tjibi. Ngono ndizo nge nlayo tjibi tjolakidziwa tjakabipa kupindisa.
ROM.7.14	Toziba kuti nlayo u tjimeya, koga imi ndi tjinyama, ndakatengesiwa kube nlanda we tjibi. 
ROM.7.15	Anditohwisisa mishingo yangu, ngobe anditoshinga tjandinoda koga ndoshinga itjo tjandisingashake. 
ROM.7.16	Ndizo ha ndishinga tjandisingashake ndoduma kuti nlayo wakalulwama. 
ROM.7.17	Ndizo akutji imi ndinotjithama koga i tjibi tjigele mundili. 
ROM.7.18	Ngobe ndoziba kuti akuna tjakalulwama tjinogala mundili, ndodwa kuti mu mbumbiko yangu ye tjinyama. Ndingayemula kushinga tjakalulwama koga asitubule kutjishinga; 
ROM.7.19	ngobe tjandinoshinga ate tjakanaka tjandinoshaka shinga, koga, mbipo yandisingashake shinga ndiyo yandinoshinga. 
ROM.7.20	Koga ngwenu andishinga tjandisingashake shinga, akutji imi ndinotjishinga koga tjibi tjinogala mundili.
ROM.7.21	Ndizo ndotjiwana kwabe nlayo kuti ha ndishaka kushinga tjakalulwama, mbipo ipejo nami. 
ROM.7.22	Ngobe mukati kwangu ndoshathila nlayo we Ndzimu, 
ROM.7.23	koga ndobona nlayo upoga ushinga mu ndungululo dze mbili wangu, ugwa ne nlayo we nkumbulo wangu, ngono undithama nsungwa we nlayo we tjibi unogala mu ndungululo dze mbili wangu. 
ROM.7.24	Ndodziyila seni! Apa ndiani unowondiangulila mu mbili iwoyu we lufu kene? 
ROM.7.25	Ngakubokiwe Ndzimu, iwo unoshinga ikoku ndi She wedu Jesu Kirisiti!
ROM.7.25	Ndizo ngwenu imi nge kwangu mu nkumbulo wangu ndolondolodza nlayo we Ndzimu, koga mu tjinyama ndolondolodza nlayo we tjibi.
ROM.8.1	Ndizo ngwenu akutjina unowobong'wa nlandu muna ibabo banotjilila muna Kirisiti Jesu, 
ROM.8.2	ngobe nlayo we Meya ye butjilo muna Kirisiti Jesu wakandisunungula mu nlayo we tjibi ne lufu. 
ROM.8.3	Ngoti Ndzimu wakathama tjakakona nlayo wakabe walelusiwa nge mbumbiko mbi ye tjinyama, ngotumila Nkololo wawo ezha ali mu mbumbiko mbi ye nthu ali tjibhayilo tjinodusa tjibi. 
ROM.8.4	Ndzimu wakathama ikoku, kuti ndizo ndulamo inoshakwa nge nlayo ishinge mutili, iswi banotjila kuyendidzana nge Meya, kusi kuyendidzana nge tjinyama. 
ROM.8.5	Ibabo banotjila tjinyama, mikumbulo yabo imu tjinyama, koga ibabo banotjilila mu Meya, mikumbulo yabo imu zwithu zwe Meya. 
ROM.8.6	Kutjilila mu mikumbulo ye zwe tjinyama kozhisa lufu, kutjilila mu mikumbulo ye zwe Meya kozhisa butjilo ne kunyalala. 
ROM.8.7	Nge kuti nkumbulo we tjinyama tjita ku Ndzimu, autohwilila nlayo we Ndzimu, ngobe dumbu usingatubule. 
ROM.8.8	Ibabo bamu tjinyama abangashathise Ndzimu.
ROM.8.9	Koga imwi amute muli mu tjinyama, mumu Tjimeya ha kuli kuti dumbu Meya ye Ndzimu igele mumuli. Iye usina Meya ya Kirisiti ate ali nthu wa Kirisiti. 
ROM.8.10	Koga ha Kirisiti ali mumuli, nenguba mibili yenyu yakabulawa nge tjibi, meya yenyu inotjila ngekwe ndulamo. 
ROM.8.11	Ha Meya ya iye wakamusa Jesu mu bafi igala mumuli, iye wakamusa Kirisiti Jesu mu bafi unowopabo mibili yenyu bupenyu, nge Meya iye inogala mumuli.
ROM.8.12	Ndizo wali zwikamu akutotikombeledza kulaugwa nge tjinyama kene kuli kutjila tjinyama, 
ROM.8.13	ngobe ha mutjila kunoyendidzana nge tjinyama, mowofa. Koga ha mubulaya mishingo isakalulwama ye mbili nge Meya, mowotjila. 
ROM.8.14	Ngobe bose bakatungamigwa nge Meya ye Ndzimu, bana be Ndzimu. 
ROM.8.15	Ngobe amuzoamutjila meya ye bulanda kumubgwiliza mu lutjo, koga makaamutjila Meya inomuthama bana be Ndzimu, yatinoti ndiyo tikalila titi “Abha*, Tate.” 
ROM.8.16	Meya nge kwayo inopa butendeki ne meya yedubo inopa butendeki kuti ti bana be Ndzimu. 
ROM.8.17	Ha tili bana bawo, tibagalithaka be bushe* gwe Ndzimu, ti bagalithaka be Ndzimu tose na Kirisiti; ha kuli kuti todziyila naye, kuti ndizo tikudziwe naye.
ROM.8.18	Ndobona kuti kudziyila kwe misi ino akuzolizana kufanidzanyiwa nge gudzo latinowozumbunuligwa. 
ROM.8.19	Ngekuti lubumbo gwakalindila nge kushuba kukulu kuzumbunugwa kwe bana be Ndzimu. 
ROM.8.20	Ngobe lubumbo gwakalashisiwa mazwimisilo ago, kusi nge kuda kwago, koga kuli nge kuda kwa iye wakagulashisa ne kugalabgwe kuti gowosunungugwa. 
ROM.8.21	Lubumbo nge kwago gowosunungugwa mu busungwa gwago gwe kubola, gukazhisiwa mu gudzo le kusununguka kwe bana be Ndzimu. 
ROM.8.22	Toziba kuti lubumbo gose gwagala guli mubuyendasi ngothumbgwa kuswikila ngwenu. 
ROM.8.23	Ngono ate lubumbo goga gumubuyendasi, naswibo iswi tina mitjelo ye kutanga ye Meya timubuyendasibo tje mukati setakalindila kuti tithamiwe bana, nge kudzutunugwa kwe mibili yedu. 
ROM.8.24	Ngobe mukugalabgwe ikoku takatjidziwa. Koga kugalabgwe muna tjinoboneka ate kugalabgwe. Ndiani ungagalabgwe tjaanobona kene? 
ROM.8.25	Koga ha tigalabgwe tjatisingabone, totjilindila nge moyo nlefu.
ROM.8.26	Saikokobo Meya inotibhatsha, mu kusasima kwedu, ngobe atitoziba kutembezela sekwa takafanila; koga Meya nge kwayo inotilebelekela nge kugomela kusingake kukatjenesiwa nge matama. 
ROM.8.27	Ngono Ndzimu iwo unoshakisisa mimoyo ye bathu, unoziba nkumbulo we Meya, ngobe Meya inolebelekela bayengamali kuyendidzana ne kuda kwe Ndzimu.
ROM.8.28	Toziba kuti mu zwithu zose Ndzimu unoshingila bubuya ibabo banouda, ibabo bakadang'wa kuyendidzana nge ndongoloso yawo. 
ROM.8.29	Ibabo Ndzimu bawakaziba kale wakababigila ntomebo kuti bashandugwe bafanane ne Nkololo wawo, kuti abe mbano pakati kwe thobeledzani njinji. 
ROM.8.30	Ngono ibabo Ndzimu bawakabigila ntome, wakabadana, ibabo bakadang'wa wakabalulwamisa, ngono ibabo bawakalulwamisa wakabakudza.
ROM.8.31	Towotini ngono ngekwa ikoku? Ha Ndzimu uli mile naswi, ndiani unganyanyayidzana naswi? 
ROM.8.32	Apa iwo usakatjiba Nkololo wawo koga wakanthama tjibhayilo nge kwedu tose, apa autowotipa bo zwithu zose naye kene? 
ROM.8.33	Ndiani unowobona bashalugwa be Ndzimu nlandu kene? Ndzimu ndiwo unolulwamisa bathu. 
ROM.8.34	Ndiani ngono unowobona nlandu? Apa ndi Kirisiti Jesu, iye wakafa, ee, iye wakamusiwa mu bafi uku luboko gwe luji* gwe Ndzimu unotilebelekela kene? 
ROM.8.35	Ndiani ungatithubukanya ne ludo gwa Kirisiti? Apa i manikano, kene kuhwazogwadza kukulukulu, kene kudziyidziwa, kene zhala, kene kuyenda mbujo, kene mbatsha, kene thumo linobulaya? 
ROM.8.36	Sekwa kwakakwagwa kuyi,
ROM.8.36	“Nge kwenyu tobulawa zhuba lose,
ROM.8.36	tobhakhwa se pkhwizi dzinonobhayiwa.” 
ROM.8.37	Aa, mu zwithu zose izwezwi topinda bakundi munli iye wakatida. 
ROM.8.38	Ndina malebeswa ekuti akuna tjingatithubukanya ne ludo gugwe, lufu kene butjilo, batumwa be kudzimu kene meya mibi kene zwithu zwiyapo, kene zwithu zwinozha, kene masimba e babi, 
ROM.8.39	kene pezhugwi, kene pasi akuna tjimwe mu lubumbo gose tjingatubula kutithubukanya ne ludo gwe Ndzimu igo gwatinowana ndi Kirisiti Jesu She wedu.
ROM.9.1	Ndoleba malebeswa muna Kirisiti, anditonyepa. Hana yangu inonditendekela mu Meya yakayengemala, 
ROM.9.2	kuti ndina buyendasi bukulu ne kuhwa zogwadza mu moyo wangu kusingapele. 
ROM.9.3	Ngobe ndoyemula kuti imi nge kwangu ndingabe ndakalongwa bhiso athubukanyiwa na Kirisiti kuyitila makamu angu, ibabo be ludzi gwangu 
ROM.9.4	ibo bathu be Iziraela. Tjabo bakashalugwa kube bana, i gudzo le Ndzimu ne zwidumano ne kupiwa nlayo ne kunamata ne kugadziwabgwe. 
ROM.9.5	Bobatategulu babo ludzi gwa Kirisiti panyama, Ndzimu iwo upezhugwi kwa bose, ngaukudziwe nge kusingapele! Ngakujalo.
ROM.9.6	Akutodwa kuti dama le Ndzimu lakakong'wa, ngobe ate kuli kuti bose bana be Iziraela, Baiziraela. 
ROM.9.7	Kakale akutodwa kuti bose bana ba Abhurahama, ngobe bali be ludzi gwa Abhurahama. Koga Ndzimu wakati kuna Abhurahama, “Bana babo banowodang'wa nge zina la Isaki.” 
ROM.9.8	Nge imwe zila kodwa kuti bana bakazwagwa ngekwe nyama ate ibo bana be Ndzimu, be kugadziwabgwe ndibo bana be Ndzimu bakwako; 
ROM.9.9	ngobe kugadzabgwe kwakalebgwa sahwoku, “Nge tjibaka tjakabigwa ndowobuya ngono Sara unowowana nkololo.”
ROM.9.10	Kusi ikoko koga, Rebheka wakati awana bana ne nlume nng'ompela, ibo tate bedu Isaki, 
ROM.9.11	nenguba kwakati basathu bakazwagwa kakale basathu bakathama tjimwe tjakanaka kene tjakabipa, kuti ndizo kushalula kwe Ndzimu kudwilile, kusi nge mishingo, kuli nge kushalula kwawo, 
ROM.9.12	Rebheka wakadwiwa kukayi, “Hwola inowoshingila ntjetjana.” 
ROM.9.13	Sekwa kwakakwagwa, kuyi “Jakubo ndakan'da, koga Esau ndakambenga.”
ROM.9.14	Towotini ngono? Apa tingati Ndzimu autosumikilisa nge ndingisanyo kene? Ndodwa! 
ROM.9.15	Ngobe ukati kuna Mushe,
ROM.9.15	“Ndowohwila ngoni iye wandinohwila ngoni,
ROM.9.15	ngono ndowohwila zogwadza iye wandinoda kuhwila zogwadza.” 
ROM.9.16	Ndizo akutodwa mu kuda kene mu matatabuko e nthu koga kodwa mu ngoni dze Ndzimu. 
ROM.9.17	Hwalo dze Ndzimu dzoti kuna Faro we Egipiti, “Ndakamusila ikoku, kuti ndilakidze simba langu mukuli kakale kuti zina langu lilebgwe mu shango yose.” 
ROM.9.18	Ndizo Ndzimu unohwila ngoni iye waunoda kuhwila ngoni, koga unokukutadza moyo iye waunoda kukukutadza.
ROM.9.19	Mmwe wenyu ungati kundili, “Ngono ini Ndzimu utjatibona nlandu? Ndiani unganyanyayidzana ne kuda kwawo?” 
ROM.9.20	Koga uani iwe ungadabidzana ne Ndzimu? Apa tjakabumbiwa tjingati kuna wakatjibumba, “Ini wakandibumba uijali kene?” 
ROM.9.21	Apa mbumbi we hali aana simba mu ntapkhwi kubumba hali dze mishingo ipezhugwi ne dze mishingo ipasi nge ntapkhwi iwo zwawo kene?
ROM.9.22	Kungayingwi ha Ndzimu wakabe ushaka kulakidza bushongola gwawo ne kuyita kuti simba lawo lizibgwe, koga ukabe ne moyonlefu kuna bawakagwadzilamoyo, ibo bakabe bakafanila kuloba, 
ROM.9.23	kuti ndizo ulakidze fumwa ye gudzo lawo kuna bawakahwila zogwadza ibo bawakagala washalulila gudzo, 
ROM.9.24	naswibo takadangwa, kusi Bajuta koga, ne Bezwitjababo. 
ROM.9.25	Sekwa unoleba mu lukwalo gwa Hosea uti,
ROM.9.25	“Ibabo bakabe basi bathu bangu,
ROM.9.25	ndowobadana ‘Bathu bangu,’
ROM.9.25	na iye wandakabe ndisingade,
ROM.9.25	ndowon'dana ‘N'diwa wangu.’
ROM.9.26	Ne mu bugalo kwakayi kubali,
ROM.9.26	‘Ate muli bathu bangu,’
ROM.9.26	banowodang'wa ‘Bakololo be Ndzimu unotjila.’ ” 
ROM.9.27	Isaya unomimila ngekwe Iziraela eti,
ROM.9.27	“Nenguba bunji gwe Baiziraela gunga nsetje we gungwa,
ROM.9.27	kowotjidziwa malimbelimbe koga.
ROM.9.28	Ngobe She banowoshinga ngolibilidza
ROM.9.28	kakale ne buzhalo kusumikilisa kwabo mu shango.”
ROM.9.29	Kakale se kwakalebegwa mbeli ndi Isaya eti,
ROM.9.29	“She bana masimba ha babe basakatisiyila bana,
ROM.9.29	tobe takanga Sodoma, tikathamiwa se Gomora.”
ROM.9.30	Towotini ngono? Towoti Bezwitjaba bakabe basingashake ndulamo, ngono bakayiwana iyo ndulamo nge kugalamoyo, 
ROM.9.31	koga Iziraela, iyo yakatemelela mu ndulamo inozha nge nlayo aizotubula kushingikadza nlayo. 
ROM.9.32	Nge kutini? Nge kuti abazobe beshaka nge kugalamoyo, koga bakabe beshaka ndulamo nge mishingo. Bakakuthiwa nge bgwe linokutha, 
ROM.9.33	sekwa kwakakwagwa kuyi,
ROM.9.33	“Bonani, ndobiga mu Ziyoni*
ROM.9.33	bgwe linowokutha bathu,
ROM.9.33	shongwe inowobaliga,
ROM.9.33	iye unogalamoyo munli
ROM.9.33	aatowobhatisiwa shoni.”
ROM.10.1	Zwikamu, kuyemula kwe moyo wangu ne ntembezelo wangu ku Ndzimu hwuti Baiziraela batjidziwe. 
ROM.10.2	Ndopa butendeki ngekwabo kuti banoshingayilila Ndzimu, koga kushingayila kwabo akuna luzibo. 
ROM.10.3	Nge kushaya luzibo ngekwe ndulamo inodwa mu Ndzimu, ne kushaka kuzwithamila kwabo, abazozwipa mu ndulamo ye Ndzimu. 
ROM.10.4	Ngobe Kirisiti ndiye bhelelo le nlayo, kuti mmwe ne mmwe unakugalamoyo alulwamisiwe.
ROM.10.5	Mushe wakakwala eti, “Iye unolondolodza ndulamo inolebgwa nge nlayo unowotjila ndiyo.” 
ROM.10.6	Koga ndulamo yakatemelela mu kugalamoyo ikati, “Usitongo zwibhuzwa mu moyo uti ndiani, unowotathila kudzimu?” Kodwa kuti kudelusila Kirisiti pasi. 
ROM.10.7	Kene “Ndiani unowodelukila mu gomba?*” Kodwa kumusa Kirisiti mu bafi. 
ROM.10.8	Koga dama le Ndzimu likatini kene? “Dama lipejo nawe, limu nlomo ne mu moyo uwo.” Ndilo dama le kugalamoyo, latinosumikila. 
ROM.10.9	Ngekuti ha uleba nge nlomo uwo uti Jesu ndi She uduma mu moyo uwo kuti Ndzimu wakammusa mu bafi, unowotjidziwa. 
ROM.10.10	Ngekuti nthu unoduma nge moyo uwe, ndizo kalulwamisiwa, kaleba nge nlomo uwe, katjidziwa. 
ROM.10.11	Hwalo dzoti, “Akuna iye unogalamoyo munli unowobhatisiwa shoni.” 
ROM.10.12	Akuna kuthubukana pakati kwe Njuta ne N'giriki, ngobe She iyezwe ndiye She wa bose, ngono unokombolela bose banon'dana. 
ROM.10.13	Ngekuti, “Mmwe ne mmwe unodana zina la She unowotjidziwa.”
ROM.10.14	Koga bathu bangan'dana tjini iye wabasakagalamoyo? Ngono bangagalamoyo tjini muna wabasakahwa nge kukwe? Kakale banowohwa tjini kusina nsumikili. 
ROM.10.15	Ngono bathu banowosumikila tjini basatumwa? Sekwa kwakakwagwa kuyi “Kwakanaka seni ha basumikili be zhisa ndebo mbuya!” 
ROM.10.16	Koga ate bose bakaamutjila ndebo mbuya. Isaya wakati, “She, ndiani wakagalamoyo tjaakahwa naswi?” 
ROM.10.17	Ndizo wali, kugalamoyo kodwa muna tjawahwa, tjawahwa tjodwa mukusumikigwa kwa Kirisiti.
ROM.10.18	Koga ndobhuzwa nditi: Apa abazohwa kene? Tjose bakahwa!
ROM.10.18	“Mahwi e basumikili akazhala shango yose,
ROM.10.18	matama abo kaswika ku phelelo dze shango.” 
ROM.10.19	Ndobhuzwa kakale nditi: Apa bathu be Iziraela abazohwisisa kene? Mushe kutanga wakati,
ROM.10.19	“Ndowokuthama kuti uthamile fupa basi itjaba,
ROM.10.19	kuti ndizo mube ne fupa
ROM.10.19	nge itjaba tjisakatjenjela
ROM.10.19	ndowokugwadzisamoyo.” 
ROM.10.20	Ngono Isaya unoleba akasima eti,
ROM.10.20	“Ndakawang'wa ndi ibabo bakabe basingandishake,
ROM.10.20	ndakazwilakidza kuna ibabo bakabe basingabhuzwe nge kwangu.” 
ROM.10.21	Koga ngekwe Iziraela kati,
ROM.10.21	“Zhuba lose ndakatjinga nge maboko angu,
ROM.10.21	nditjingila bathu basingahwe kakale banonyanyayidza.”
ROM.11.1	Ndobhuzwa ngono kuti, apa Ndzimu wakalamba bathu bawo kene? Ndodwa! Imi nge kwangu ndi N'iziraela, tjizekugwana tja Abhurahama ndili we nsha wa Bhenjamini. 
ROM.11.2	Ndzimu auzolamba bathu bawo, bawakaziba kuli kale. Apa amutoziba kuti Hwalo dzotini ngekwa Elija, se kwaanokumbila Ndzimu kuti ubone Iziraela nlandu? 
ROM.11.3	Kati, “She, Baiziraela bakabulaya balebesambeli benyu, bakapkhwanya zwibeso zwenyu zwe zwibhayilo, ndimi ndoga ndasala, ngono banoshaka ku ndibulaya.” 
ROM.11.4	Koga Ndzimu wakan'dabila uitini kene? Wakati, “Ndakazwibiganyidzila balume bali zwiwulu zwili kutendeka basakatongothigamila Bhaale.” 
ROM.11.5	Ndizo kwakajalo nangwenu, kuna malimbelimbe Ndzimu awakashalula nge ngoni dzawo. 
ROM.11.6	Koga ha akashalugwa kwakabigwa mu ngoni dzawo, kodwa kuti kushalula akuzotemelela mu mishingo, ha kwabe kwakajalo, ngoni dzawo dzingabe dzisitji ngoni.
ROM.11.7	Ngono kee? Bathu be Iziraela bakakong'wa kuwana tjabakabe beshaka. Bashalugwa bakatjiwana, koga bakasala bose bakakukutala. 
ROM.11.8	Sekwa kwakakwagwa kuyi,
ROM.11.8	“Ndzimu wakabapa meya ye wope,
ROM.11.8	kuti mesho asibone ne zebe dzisihwe,
ROM.11.8	kuswikila zhuba lino.” 
ROM.11.9	Ngono Dafite kati,
ROM.11.9	“Dzene butjilo gwabo gungabe dati ne bhuzhu,
ROM.11.9	ne tjinobakutha ne kulobgwa kwabo.
ROM.11.10	Mesho abo ngaapofupadziwe, kuti ndizo basibone;
ROM.11.10	bagogonyale mu nge kusingapele.”
ROM.11.11	Ndizo ndobhuzwa, apa bakakuthiwa, kuti ndizo bawe kene? Ndodwa! Koga ngotjinya kwabo, jidzo lakazha kuna Bezwitjaba, kuti ndizo Baiziraela babe ne fupa. 
ROM.11.12	Ngono ha kutjinya kwabo kufumisa shango, ne kukong'wa kwabo kufumisa Bezwitjaba. Kutjidziwa kwe Baiziraela kowopapha fumwa inopinda iyeyi kanjinji seni!
ROM.11.13	Ngwenu ndolebeleka namwi Bezwitjaba. Se ndili ntumwa kuna Bezwitjaba, ndokudza nshingo wangu, 
ROM.11.14	kuti ndizo Bajuta, ibo be ludzi gwangu babe ne fupa, kuti ndizo bamwe babo batjidziwe. 
ROM.11.15	Ngobe ha kulambiwa kwabo kudwa kugadzanyiwa kwe shango, kuamutjigwa kwabo kowobeni ha isi kutjila kwe bafi koga?
ROM.11.16	Ha ipemu tje tjiwunga tjidusiwa se tjipo tje kutanga, tjakayengemala, tjiwunga tjose tjobe tjakayengemala, ngono ha ndzi we nti wakayengemala ne thabi dzawo dzakayengemala. 
ROM.11.17	Koga ha thabi dzimwe dze ntoba wakadzwagwa dzakathubugwa, imwi lutabi gwe ntoba we shango mukamedzekiwa muuli, mu magalo abo kuti mube ne gobe mu nti we ntoba, 
ROM.11.18	musitongo zwikudza se munopinda thabi. Ha muzwikudza, mualakane kuti imwi ate imwi makabhata ndzi koga ndzi ndiwo wakabhata imwi.
ROM.11.19	Koga mowoti, “Thabi dzakathubugwa kuti timedzekiwe.” 
ROM.11.20	Ikoku malebeswa. Bakathubugwa nge kusagalamoyo kwabo, koga imwi musime nge kugalamoyo. Ndizo musizwikudze, koga mube ne kutja. 
ROM.11.21	Ha Ndzimu usakatjiba thabi dze wakadzwagwa, namwibo autowomutjiba. 
ROM.11.22	Bonani nzhazho ne bushongola gwe Ndzimu. Una bushongola kuna ibabo bakawa, koga una nzhazho kumuli ha mudwilila mu nzhazho wawo. Koga kuzhe kwa ikoku, namwibo mowothubugwa. 
ROM.11.23	Ngono ne bamwebo abasadwilila mu kusagalamoyo banowomedzekiwa kakale, ngobe Ndzimu una simba le kubamedzeka kakale. 
ROM.11.24	Ngono ha imwi makathubugwa mu ntoba we shango nge mbumbiko, mube mu medzekiwa kusingayendidzane ne mbumbiko, mu ntoba wakadzwagwa, ngono kowobe kulelu kungapani kumedzeka kakale thabi idzedzi dzakathubugwa muna mayi badzo kene?
ROM.11.25	Kuti musizwipe butjenjedu gwa musinago, zwikamu, ndoshaka kuti muhwisise masazibgwe iyawa. Kukukutala kwakangina mu bamwe ba Iziraela, kuswikila Bezwitjaba betjidziwa nge buzhalo. 
ROM.11.26	Ndizo Iziraela yose inowotjidziwa, sekwa kwakakwagwa kuyi,
ROM.11.26	“Nsununguli unowodwa ku Ziyoni,
ROM.11.26	unowodusa bubi gose mu ludzi gwa Jakubo.
ROM.11.27	Ngono etji nditjo tjinowobe tjidumano* tjangu nabo,
ROM.11.27	ha ndidusa zwibi zwabo.”
ROM.11.28	Nge kwe ndebo mbuya Baiziraela zwita zwe Ndzimu nge kwenyu, ngoshalugwa Baiziraela banodiwa ngekwa bobatategulu babo; 
ROM.11.29	ngobe zwipo zwe Ndzimu ne kudana kwawo azwitoshanduka. 
ROM.11.30	Sekwa makatongobe musingahwe Ndzimu, ngono ngwenu makahwigwa zogwadza nge kusahwa kwabo, 
ROM.11.31	ndizo naibo bakashaya kuhwa kuti se kwamakahwigwa zogwadza, na ibobo bahwigwe zogwadza. 
ROM.11.32	Ndzimu wakathama bathu bose basungwa be kusahwa kwabo, kuti ndizo ubahwile ngoni bose.
ROM.11.33	Bathu bedu! Fumwa ye butjenjedu ne luzibo gwe Ndzimu zwikulu seni! Kusumikilisa kwawo akuna ungakutjenesa, ndiani ungalonda zila dzawo kene?
ROM.11.34	“Ndiani wakaziba nkumbulo wa She?
ROM.11.34	Ndiani wakabe nkumbuludzi wabo?
ROM.11.35	Kene ndiani wakatongoupa tjipo
ROM.11.35	kuti ekotjibuzigwa?” 
ROM.11.36	Zwithu zose zwakabumbiwa ndiwo, zwithu zose zwiyapo ndiwo, kakale zwili zwawo. Ndzimu ngaukudziwe nge kusingapele kose! Ngakujalo.
ROM.12.1	Ndizoke, zwikamu, ngekwe ngoni dze Ndzimu ndomukumbila kuti mupe Ndzimu mibili yenyu ili tjibhayilo tjinotjila, tjakayengemala tjinoamutjilika ku Ndzimu, kuli iko kunamata kwenyu kwe Tjimeya. 
ROM.12.2	Musizwifananye ne shango ino, koga shandugwani ngobumbiwa butshwa, ngobumbiwa butshwa kwe mikumbulo yenyu, kuti ndizo mulakidze tjingabe tjili kuda kwe Ndzimu ne tjakalulwama tjingaamutjilika kakale ne tjakapelela.
ROM.12.3	Ngono nge ngoni dzandapiwa ndoti ku mmwe ne mmwe wenyu, asizwikumbule kupinda sekwa akafanila kuzwikumbula. Koga azwikumbule kulizana nge kugalamoyo kwawakapiwa nge Ndzimu. 
ROM.12.4	Koga se mu mbili nng'ompela tina ndungululo njinji ngono ndungululo idzedzi dzose dzina mishingo yakasiyana. 
ROM.12.5	Ndizo nenguba tili banjinji, ti mbili nng'ompela muna Kirisiti, koga mmwe ne mmwe i ndungululo ye mmwe. 
ROM.12.6	Setina zwipo zwakakasiyana kuyendidzana ne ngoni dzatakapiwa ngatizwishingeseni. Ha tjipo tje nthu ili kulebesambeli ngaakushingise kulizana nge kugalamoyo kukwe, 
ROM.12.7	ha kuli kushinga, ngaashinge; ha kuli kudiya, ngaadiye; 
ROM.12.8	ha kuli kukulumbidza bamwe, ngaakulumbidze; ha kuli kupa ngaape akasununguka; iye unobhatsha, ngaabhatshe akalonga meya; ha kuli mahwilozogwadza ngaakushinge nge kushatha.
ROM.12.9	Ludo ngagube gwakwako. Bengani tjakabipa, mubhate makasimisa muna tjakalulwama. 
ROM.12.10	Danani nge ludo gwe zwikamu, pindanani mu kukudzana. 
ROM.12.11	Shingani kwazo musibe simbe. Meya ngaimulonge nyota, shingayililani She. 
ROM.12.12	Shathani mu kugalabgwe kwenyu, ibeni ne moyonlefu mu kudziyidziwa, mutembezele misi yose. 
ROM.12.13	Ipani bagalimoyo zwabanosheta, muzwiwolobedze kuamutjile bezi mu mizi yenyu.
ROM.12.14	Kombolelani banomudziyidza, mubakombolele musibalonge bhiso. 
ROM.12.15	Shathani ne bakashatha, lilani ne banolila. 
ROM.12.16	Gadzanani; musizwikudze, koga muzwishanganye ne be tjimo tjipasi mu butjilo, musitongo zwitola kuti makatjenjela moga.
ROM.12.17	Musibgwilizile nge tjakabipa. Ibeni ne njele kushinga tjakafanila mu mesho e mmwe ne mmwe. 
ROM.12.18	Ha kutubuka muna sekwa munobona, tjilani nge kunyalala ne mmwe ne mmwe. 
ROM.12.19	Badiyiwa bangu musitongo bgwilizila, koga letjani bushongola gwe Ndzimu gushinge; ngobe kwakakwagwa kuyi, “Kubgwilizila nge kwangu, ndowobgwilizila, kojalo She.” 
ROM.12.20	Kwakakwagwa muhwalo kuti, “Tjita tjitjo ha tjina zhala, utjipe zojiwa; ha tjina nyota, utjipe vula tjing'we; ngobe ngothama ikoku unowobe ubutitika masimbe anothuta mu nsholo uwe.” 
ROM.12.21	Musikuligwe nge bubi, koga kundani bubi nge ndulamo.
ROM.13.1	Mmwe ne mmwe ngaazwiyise pasi kwe babusi, ngobe akuna bushe guyapo aagusi gunodwa ku Ndzimu, bushe guyapo gwakabigwa nge Ndzimu. 
ROM.13.2	Ndizo iye unopandukila bushe gopandukila tjakalaugwa nge Ndzimu, ngono ibabo banothama sa ikoko banowozwizhisila kusumikilisiwa. 
ROM.13.3	Ngobe balauli abatotjisa kuna banoshinga ndulamo, koga banotjisa kuna banothama tjisakalulwama. Apa unoshaka kuti usitje unobusa kene? Ndizo thama tjakalulwama unowodumana nawe, 
ROM.13.4	ngobe balauli balanda be Ndzimu, kuti ndizo mululwamigwe. Koga ha ushinga tjakabipa, ipapo untje, ngobe aazosengela bukanu suli. Nlanda we Ndzimu unoshingikadza shamu ye Ndzimu kuna unoshinga mbipo. 
ROM.13.5	Ndizo ngekwa ikoku nthu wakafanila kuzwiyisa pasi kwe balauli kusi kuyitila shamu ye Ndzimu koga, ne kuyitila hana.
ROM.13.6	Ndizo wali molipa lukhetho, ngobe babusi banoshingila Ndzimu abe shinga mishingo yabo nge buzhalo. 
ROM.13.7	Ndizo lipani bose bamunokolota, mulipe lukhetho kuna bakafanila gulipiwa, mulipe mari kuna bakafanila lipiwa, tetani bakafanila tetiwa mukudze bakafanila kudziwa.
ROM.13.8	Musibe ne wamuna nlandu naye, koga danani, ngobe iye unoda mmwe walondolodza nlayo. 
ROM.13.9	Milayo inoti, “Usithame bupombgwe, usibulaye, usikwibe, usitjibe.” Milayo iyeyi ne mimwe yose, yakapetegwa mu nlayo nng'ompela unoti, “Ida mmwe nthu sekwa unozwida.” 
ROM.13.10	Ludo agutothamila mbakidzani mbipo ndizo wali, kuda hwulondolodza nlayo wose.
ROM.13.11	Kuzhe kwa ikoku moziba kuti tjibaka ndi tjipi, moziba kuti tjazha nge buzhalo kuti mumuke mu hwope dzenyu, ngobe jidzo lipejo naswi ngwenu kupinda patakatangisa kugalamoyo. 
ROM.13.12	Busiku gwapinda ntolo kwabe masikati. Ngatilashileni kutjena mishingo ye zhalima, ngono ngatiambaleni zwiambalo zwe ngwa zwe tjedza. 
ROM.13.13	Ngatizwibhateni zubuyanana se bathu banotjila mu masikati, kusina kusazwibhata kene kulaladza, kusina bupombgwe kene kusazwidziba, kusina ngwa kene fupa. 
ROM.13.14	Koga muzwiambadze She Jesu Kirisiti, ngono musikudze kugutsha mbumbiko dzenyu dze bubi.
ROM.14.1	Amutjilani nthu usakasima mu kugalamoyo, koga musikakabadzane naye ngekwe mikumbulo iye. 
ROM.14.2	Nthu mmwe ungabe ne kugalamoyo kukulu kulu kwaanotubula kuja tjimwe ne tjimwe, koga nthu usakasima mu kugalamoyo unoja milibo koga. 
ROM.14.3	Nthu unoja tjimwe ne tjimwe ngaasilingile pasi usingaje, usingaje asibone nlandu unoja tjimwe ne tjimwe, ngobe Ndzimu wakan'amutjila. 
ROM.14.4	Uani iwe kubona nlandu nlanda we mmwe? Tetshi uwe ndiye unowobona kuti kene unopundula kene unokong'wa. Ngono unowopundula, ngobe Ndzimu uwe unotubula kunthama kuti apundule.
ROM.14.5	Nthu unotola limwe zhuba se lakayengemala kupinda limwe, koga mmwe etola kuti mazhuba wose anofanana. Mmwe ne mmwe wakafanila kube ne malebeswa azhele mu nkumbulo uwe. 
ROM.14.6	Iye unokudza zhuba limwe unoshinga eijalo kukudza She, iye unoja tjimwe ne tjimwe unokushinga kukudza Ndzimu, ngobe unobokela Ndzimu zojiwa. Iye usingaje zwimwe zwithu unokushinga kukudza She, ngono unoboka Ndzimu. 
ROM.14.7	Akuna wedu unozwitjilila, akuna wedu unozwifila. 
ROM.14.8	Ha titjila totjilila She, ha tifa tofila She. Ndizo kene titjila kene tifa, ti ba She. 
ROM.14.9	Ngobe nangwenu Kirisiti wakafa, ngono kabgwilila mu butjilo kuti abe She we banotjila ne bakafa. 
ROM.14.10	Ini usumikilisa ikamu tjitjo kene? Kene ini ulingila ikamu tjitjo pasi kene? Tose towoma mbeli kwe Ndzimu kusumikilisiwa ndiwo. 
ROM.14.11	Ngobe kwakakwagwa kukayi,
ROM.14.11	“Nge malebeswa ha nditjila, kojalo She,
ROM.14.11	mmwe ne mmwe unowondithigamila,
ROM.14.11	ne mmwe ne mmwe unowoleba kuti ndi Ndzimu.” 
ROM.14.12	Mmwe ne mmwe wedu unowozwidabiligwa ku Ndzimu.
ROM.14.13	Ndizo ngatimiseni kusumikilisa, koga tisitongo zwimisila kubiga mu zila ye ikamu* tjedu tjimwe tjingatjikutha kene tjingandzinganyidza. 
ROM.14.14	Ndoziba nge buzhalo muna She Jesu kuti akuna zojiwa zwakatemapala nge kwazo, koga zwakatemapalila nthu unobe ekumbula kuti zwakatemapala. 
ROM.14.15	Ha uhwisa zogwadza ikamu tjitjo nge tjaunoja, ipapo autjashingila mu ludo. Usiti nge kuja kuko ukabulaya ikamu tjitjo itjo Kirisiti tjaakafila. 
ROM.14.16	Usiletje kululwama kuko kukalebgwa bubi, 
ROM.14.17	ngobe bushe gwe Ndzimu ate guli kuja ne kung'wa, koga nge gwe ndulamo ne kunyalala ne kushatha mu Meya yakayengemala. 
ROM.14.18	Ndizo iye unoshingila Kirisiti nge zila yakajali, unoshathisa Ndzimu kakale unokudziwa nge bathu.
ROM.14.19	Ngatitjisalani shule tjimwe ne tjimwe tjinothama kunyalala ne kubhatshana mu kusimisana. 
ROM.14.20	Musikolomodze nshingo we Ndzimu nge zila ye zojiwa. Zojiwa zose zwibuyanana, koga kwakabipa kuja tjimwe tjinowothama mmwe kawila mu tjibi. 
ROM.14.21	Akuzolulwama kuti uje nyama kene ung'we nkumbi kene uthame tjimwe koga tjingaliga ikamu tjitjo, kugalamoyo. 
ROM.14.22	Kugalamoyo kwaunako ngakube pakati kuko ne Ndzimu. Kowoshatha iye usingazwisumikilise muna tjaanothama. 
ROM.14.23	Koga ha edudumwa ngekwe tjaanoja, Ndzimu unombona nlandu ha etjija, ngobe tjaanothama atjizodwa mu kugalamoyo, ngono tjimwe ne tjimwe tjisingadwe mu kugalamoyo tjibi.
ROM.15.1	Iswi bakasima takafanila kubhatsha basakasima mu kundambarika kwabo, kusi kuzwishathisa. 
ROM.15.2	Mmwe ne mmwe wedu ngaashathise waagele naye, anthamile bubuya kuti ansimise. 
ROM.15.3	Ngoti Kirisiti aazozwishathisa. Koga sekwa kwakakwagwa kuyi, “Masapa a ibabo bakamutuka akawila pezhugwi kwangu.” 
ROM.15.4	Tjimwe ne tjimwe tjakakwagwa mu misi yakapinda, tjakakwaligwa kutidiya, kuti ndizo tizwibhatilile nenge kukulumbidziwa nge hwalo kuti tibe ne kugalabgwe. 
ROM.15.5	Dzene Ndzimu, iwo unopa kubhatilila ne gulumbidzo, ungamupa kutjidzana nge hwanano sekunoshakwa ndi Kirisiti Jesu, 
ROM.15.6	kuti ndizo mukudze Ndzimu, ibo Tate ba She wedu Jesu Kirisiti, nge hwi ling'ompela.
ROM.15.7	Ndizo amutjilanani, sekwamakaamutjigwa ndi Kirisiti ngekwe gudzo le Ndzimu. 
ROM.15.8	Ngobe ndomubudza kuti Kirisiti wakabe nlanda we bakathumbigwa kulakidza malebeswa e Ndzimu kuti azhadzise kugadzabgwe kwakagadziwabgwe bobatategulu babo, 
ROM.15.9	kuti ndizo Bezwitjaba bakudze Ndzimu ngekwe mahwilo zogwadza awo. Sekwa kwakakwagwa kuyi,
ROM.15.9	“Ndizo ndowomukudza pakati kwe Bezwitjaba,
ROM.15.9	ndowomumbila njimbo dzinokudza!” 
ROM.15.10	Ngono kakale kukayi,
ROM.15.10	“Shathani ne bathu be Ndzimu imwi Bezwitjaba!” 
ROM.15.11	Zwako kakale kukayi,
ROM.15.11	“Kudzani She mose Bezwitjaba,
ROM.15.11	ngono bathu bose ngabankudze!” 
ROM.15.12	Ngono kakale Isaya kati,
ROM.15.12	“We ludzi gwa Jesi unowozha;
ROM.15.12	iye unomilika kabusa Bezwitjaba,
ROM.15.12	munli Bezwitjaba banowogalabgwe.”
ROM.15.13	Dzene Ndzimu, iwo unopa kugalabgwe, ungamupa kushatha kose ne kunyalala mu kugalamoyo kwenyu, kuti ndizo nge simba le Meya yakayengemala kugalabgwe kuwande mumuli.
ROM.15.14	Zwikamu zwangu, nge kwangu ndogutshika kuti muzhele ndulamo ne kuti muna zibo yose ne kuti imwi motubula kudiyana. 
ROM.15.15	Koga muzwimwe ndamukwalila ndakasimisamoyo ili kumukumbuludza, ndiyikhwa nge ngoni dzakapiwa ne Ndzimu, 
ROM.15.16	kube nshingi wa Kirisiti Jesu kuna Bezwitjaba. Ndoshinga se mpirisiti mu kusumikila ndebo mbuya ye Ndzimu, kuti ndizo tjibhayilo tje Bezwitjaba tjiamutjigwe nge Meya yakayengemala. 
ROM.15.17	Muna Kirisiti Jesu, ndinako kuti ndizwikudzile nshingo wangu ku Ndzimu wangu. 
ROM.15.18	Ngono ndowosimamoyo, ngono aleba ngekwe tjakashingwa ndi Kirisiti endishingisa kutungamila Bezwitjaba mu kuhwa, nge dama ne mishingo, 
ROM.15.19	nenge simba le zwilakidzo ne matjenamiso ne simba le Meya yakayengemala. Kuti ndizo kudwa mu Jerusalema kuyenda tjose kupoteleka kunoti ku Ilirikumu ndakasumikila ndebo mbuya ya Kirisiti nge buzhalo. 
ROM.15.20	Njemulo dzangu mutjibaka tjose dzagala kuli kusumikila ndebo mbuya muna basingazibe Kirisiti, kuti ndisidwe ndibaka muthiwa dzakabakwa nge upoga. 
ROM.15.21	Koga sekwa kwakakwagwa kuyi,
ROM.15.21	“Ibabo basakabudziwa nge kukwe banowobona,
ROM.15.21	kakale banowohwisisa basakahwa nge kukwe.”
ROM.15.22	Ndizo ndakabe ndimanikana kanjinji kuzha kumuli. 
ROM.15.23	Koga ngwenu, ngoti ndapedza nshingo wangu mu mituthu iyeyi ne kuti tjingakwandakayemula makole manjinji kuzha kumuli, 
ROM.15.24	ndogalabgwe kuti ndowomubona ha ndipindila ku Sipeini nenge kuti mowondibhatsha mu gwendo gwangu, shule kwe kushathilana mu kumukumba nge bufupi. 
ROM.15.25	Mu tjibaka itjetji wali ndoyenda ku Jerusalema kuyisa bhatsho ku bayengemali. 
ROM.15.26	Ngoti be Makedoniya ne Akaiya bakabe ne kushatha mu kudusa bakashangana bedusila bayengemali be Jerusalema. 
ROM.15.27	Bakashathila kuthama saikoko, ngono nge malebeswa kwakalingisana kuti bababhatshe. Se Bajuta bakakobana makombolelo abo e tjimeya ne Bezwitjaba, Bezwitjaba bakafanila kushingisa zwithu zwabo zwe tjinyama kubhatsha Bajuta. 
ROM.15.28	Ngono ndowoti ndapedza nshingo iwoyu, ndabapa zwipo zose izwezwi zwabakakubunganyigwa, ndowopinda ne kumuli ndiyenda ku Sipeini. 
ROM.15.29	Koga ndoziba kuti ndowoti ndizha kumuli, ndowozha nge buzhalo gwe makombolelo a Kirisiti.
ROM.15.30	Ndomukulumbidza zwikamu, nge zina la She wedu Jesu Kirisiti nenge ludo gwe Meya kuti mu bhatane nami mu kunditembezelela kwazo ku Ndzimu, 
ROM.15.31	kuti ndivikiligwe muna basingagalemoyo mu Judiya ne kuti nshingo wangu ku Jerusalema uamutjilike ku bayengemali. 
ROM.15.32	Kuti ndizo, nge kuda kwe Ndzimu, ndizhe kumuli nge kushatha kakale ndinyatutusiwe nge kube namwi. 
ROM.15.33	Ndzimu we kunyalala ngaube namwi mose. Ngakujalo.
ROM.16.1	Ndomuzibisa hazwadzi yedu Febhe, ntiyakoni* mu gubungano le Kenikiriya, 
ROM.16.2	mun'amutjile muna She nge kwakafanila bayengemali kakale mumpe bhatsho imwe ne imwe yaangashaka mumuli, ngobe wakabe mbatshi we bathu banjinji kose nami dumbu wakandibhatsha.
ROM.16.3	Dumilisani Purisila na Akhwila, bashingi nami muna Kirisiti Jesu. 
ROM.16.4	Bakalonga matjilo abo mu mbhatsha nge kwangu. Kusi imi koga, ne gubungano lose le Bezwitjaba lobatenda. 
ROM.16.5	Dumilisanibo gubungano linoshanganila ku nzi* wabo.
ROM.16.5	Dumilisani Epeneto wandinoda, wakabe iye we kutanga kushanduligwa muna Kirisiti mu ntuthu we Ezhiya. 
ROM.16.6	Dumilisani Mariya iye wakamushingila kwazo. 
ROM.16.7	Dumilisani makamu angu Andironiko na Juniyasi busungwa nami. Banozibgwa kwazo pakati kwe batumwa kakale bakaamutjila Kirisiti imi ndisathu.
ROM.16.8	Dumilisani Ampiliyato wandinoda muna She. 
ROM.16.9	Dumilisani Ubhanosi nshingi naswi muna Kirisiti ne n'diwa wangu Sitakisi. 
ROM.16.10	Dumilisani Apelesi wakagagwabgwe muna Kirisiti. Dumilisani ibabo be nsha wa Arisitobhulo. 
ROM.16.11	Dumilisani Herodiyoni gamu langu. Dumilisani ibabo be nsha wa Narikiso ba muna She.
ROM.16.12	Dumilisani Tirifina na Tirifosa, bakadzi ibabo banoshinga kwazo muna She. Dumilisani n'diwa wangu Pesisi iye mmwe nkadzi wakashinga kwazo muna She. 
ROM.16.13	Dumilisani Rufu, iye unozibgwa kwazo muna She, na mmeyabe, ibo bakabe mme kundilibo. 
ROM.16.14	Dumilisani Asinikirito, Fulegoni, Hemesi, Patirobhasi, Hemasi ne zwikamu zwabanazo. 
ROM.16.15	Dumilisani Filologo, Juliya, Nereusi ne hazwadzi iye na Olimpasi kose ne bayengemali babanabo.
ROM.16.16	Dumilisanani ne kubutjilana kwakayengemala. Makubungano wose a Kirisiti anomudumilisa.
ROM.16.17	Ndomukumbila zwikamu, kube ne njele muna ibabo banozhisa kuthubukana kakale bebiga zwinopinganyidza mu zila dzenyu zwinonyanyayidzana ne kudiya kwamakawana. Thubukanani nabo. 
ROM.16.18	Ngoti bathu bakajalo abatoshingila She wedu Kirisiti, koga banoshingila njemulo dzabo. Banotjebela bathu basingazibe tjimwe nge matama abo akanaka kakale anokudza kwe manyepkhwa. 
ROM.16.19	Mmwe ne mmwe wakaziba ngekwe kuhwa kwenyu, ndizo ndizhele kushatha nge kwenyu, koga ndoshaka kuti mutjenjele muna tjakalulwama kakale mube basina nlandu muna tjakabipa. 
ROM.16.20	Ndzimu unotipa kunyalala unowotjimbidza wakanyanga Satani kusi kwe makumbo enyu.
ROM.16.20	Ngoni dza She wedu Jesu Kirisiti ngadzibe namwi.
ROM.16.21	Timoti, nshingi nami, unomudumilisa, kose na Lukiyo, Jasoni na Sosipata bashingi nami.
ROM.16.22	Imi Tetiyo, nkwalili we lukwalo igogu, ndomudumilisa muna She.
ROM.16.23	Gayo, iye n'amutjili wangu ne bathu be gubungano mu nzi uwe unodumilisa. Erasito, iye mbhati we mari e nzi nkulu ne ikamu tjedu Kwato banomudumilisa. 
ROM.16.24	[Ngoni dza She wedu Jesu Kirisiti dzingabe namwi mose. Ngakujalo.]
ROM.16.25	Ngatikudzeni Ndzimu, iwo unotubula kumusimisa mu kugalamoyo kwenyu mu Ndebo mbuya yandinosumikila ngekwa Jesu Kirisiti kakale kuyendidzana nge zumbunuko ye malebeswa akabe akasumbikiwa tjibaka tjilefu. 
ROM.16.26	Koga ngwenu, malebeswa iyawa akalebgwa edusigwa patjena nge hwalo dze balebesambeli, ezibisiwa zwitjaba zose, se Ndzimu usingapele wakalaula, kuti kuzhe kuhwa kwe kugalamoyo.
ROM.16.27	Ngakukudziwe ndi Jesu Kirisiti Ndzimu wakatjenjela mu zwithu zose nge kusingapele kose. Ngakujalo.
1CO.1.1	Ndimi Paulo, iye wakadang'wa nge kuda kwe Ndzimu kube ntumwa wa Kirisiti* Jesu, ndina ikamu* tjedu Sositenesi.
1CO.1.2	Ku gubungano le Ndzimu limu Korinta, kuna ibabo bakayengemadziwa muna Kirisiti Jesu, bakadang'wa kube bayengemali,* naibo bose kumwe ne kumwe banodana zina la She wedu Jesu Kirisiti, iye She wabo ne wedu nditi: 
1CO.1.3	Ngoni ne kunyalala kunodwa ku Ndzimu Tate bedu na She Jesu Kirisiti ngakube namwi.
1CO.1.4	Ndoboka Ndzimu misi yose nge kwenyu ngekwe ngoni dze Ndzimu dzamakapiwa muna Kirisiti Jesu, 
1CO.1.5	mu tjimwe ne tjimwe mu kufumisiwa mu nli mu zwithu zose, mu ndebeleko yenyu yose ne luzibo gwenyu gose. 
1CO.1.6	Koga se butendeki* gwedu ngekwa Kirisiti gwakazhadzisika mumuli, 
1CO.1.7	kuti musishete kene tjili tjipi tjipo tje meya, ha mutjakalindila nge nyota ne moyo unopisa kuboneka kwa She wedu Jesu Kirisiti. 
1CO.1.8	Ndiye unowomusimisa kunoti ku bupelo, kuti musibe ne nlandu mu zhuba la She wedu Jesu Kirisiti. 
1CO.1.9	Ndzimu unogalikabgwe ndiwo wakamudana kube ne shangano ne Nkololo wawo Jesu Kirisiti, She wedu.
1CO.1.10	Nge zina la She wedu Jesu Kirisiti ndomukumbila mose zwikamu, kuti mube ne kudumana muna tjamunoleba kuti kusibe ne kuthubukana, mushangane mu nkumbulo mube ne moyo nng'ompela. 
1CO.1.11	Ngobe ndakabikigwa ne bensha waka Kilowe kuti kuna zhoba pakati kwenyu. 
1CO.1.12	Ndodwa kuti, mmwe ne mmwe unoti “Imi ndiwa Paulo,” kene “Imi ndiwa Apolosi,” kene “Imi ndiwa Kefasi,” kene “Imi ndiwa Kirisiti.” 
1CO.1.13	Apa Kirisiti wakathubukana kene? Apa Paulo ndiye wakabambuligwa imwi kene? Kene makadubikiwa mu zina la Paulo?
1CO.1.14	Ndoboka kuti akuna wenyu wandakadubika kuzhe kwa Kirisipo na Gayo. 
1CO.1.15	Ndizo akuna ungati makadubikiwa mu zina langu, 
1CO.1.16	bamwe kakale bandakadubika nge be nsha wa Sitifani. Kuzhe kwabo, anditoziba kuti kene kuna wandakadubika. 
1CO.1.17	Ngobe Kirisiti aazondituma kudubika, koga wakandituma kusumikila ndebo mbuya. Anditolebeleka se ntjenjedu, ngobe tjileyanyo tja Kirisiti tjingadwa tjishayisiwa masimba atjo.
1CO.1.18	Ndebo ye tjileyanyo bulengwe kuna ibabo banoloba, koga kutili iswi banotjidziwa i simba le Ndzimu. 
1CO.1.19	Ngobe kwakakwagwa kukayi,
1CO.1.19	“Ndowolobesa butjenjedu gwe bakatjenjela,
1CO.1.19	ne luzibo gwe banoziba ndowogulasha.” 
1CO.1.20	Apa ungayi ntjenjedu kene? Apa ungayi n'diyi we nlayo*? Apa ungayi nyanyayidzi we misi ino kene? Apa Ndzimu auzothama kuti butjenjedu gwe shango ino gube bulengwe kene?
1CO.1.21	Ngobe mu butjenjedu gwe Ndzimu, shango aizoziba Ndzimu nge butjenjedu gwayo, ndizo Ndzimu wakada kuti utjidze ibabo banogalamoyo nge bulengwe gwe tjatinosumikila. 
1CO.1.22	Bajuta banoshaka zwilakidzo, Bagiriki ibo banoshaka butjenjedu. 
1CO.1.23	Koga iswi tosumikila Kirisiti wakabambugwa, tjikuthi ku Bajuta kakale bulengwe kuna Bezwitjaba,* 
1CO.1.24	Koga kuna ibabo bakadang'wa, Bajuta kene Bagiriki, Kirisiti ndiye simba le Ndzimu ne butjenjedu gwe Ndzimu. 
1CO.1.25	Ngobe bulengwe gwe Ndzimu gopinda butjenjedu gwe nthu ne kushaya masimba kwe Ndzimu kopinda matatabuko e nthu.
1CO.1.26	Zwikamu, kumbulani tjamakabe muli itjo ha mudang'wa, ate bali banjinji benyu bakabe bebong'wa nge shango bali bathu bakatjenjela, ate banjinji bakabe bana masimba, ate banjinji bakabe bazwaligwa mu misha ipezhugwi. 
1CO.1.27	Koga Ndzimu wakashalula tjinotogwa kuti bulengwe mu shango kubhatisa batjenjedu shoni nditjo, Ndzimu wakashalula zwisakasima kubhatisa shoni bana matatabuko. 
1CO.1.28	Ndzimu wakashalula zwithu zwipasi, zwinolingigwa pasi nge shango ne zwithu zwinoyi ate zwe tjimwe kutobosa zwithu zwiyapo. 
1CO.1.29	Oku kwakathamigwa kuti kushete nthu unozwiloba ifuba mbeli kwe Ndzimu. 
1CO.1.30	Ndzimu wakamuthama bang'ompela na Kirisiti Jesu, iye Ndzimu wawakathama kube butjenjedu gwedu, ukanthama kube ndulamo yedu ne buyengemali gwedu ne sununguko yedu. 
1CO.1.31	Ndizo wali kwakakwagwa kuyi,
1CO.1.31	“Iye unozwiloba ifuba
1CO.1.31	ngaazwilobe ifuba ngekwa She.”
1CO.2.1	Pandakazha kumuli zwikamu, andizozha ndisumikila masazibgwe
1CO.2.2	ngobe andizoda kuziba tjimwe pakati kwenyu kuzhe kwa Jesu Kirisiti, iye wakabambugwa. 
1CO.2.3	Ndakabe ndi namwi ndisakasima kakale ndina kutja nditetema, 
1CO.2.4	ne ndebeleko yangu ne kudiya kwangu azwizobe zwili nge matama e butjenjedu anolobegwa phande koga zwakabe zwilakidza simba le Meya yakayengemala, 
1CO.2.5	kuti ndizo kugalamoyo kwenyu kusigale mu butjenjedu gwe bathu koga kugale mu simba le Ndzimu.
1CO.2.6	Koga kuna ibabo bakakula tjimeya toleba butjenjedu nenguba gusi butjenjedu gwe bathu bangwenu kene gwe babusi bangwenu ibabo be masimba anopela. 
1CO.2.7	Koga toleba butjenjedu gwe Ndzimu gwe masazibgwe gwakasumbikala, igo Ndzimu gwawakashaka kuti tikudziwe ndigo shango isathu ikathamwa. 
1CO.2.8	Akuna mmwe we babusi bangwenu wakahwisisa ikoku, ngobe abakabe behwisisa banobe basakabulaya She we gudzo. 
1CO.2.9	Koga, se kwakakwagwa kuyi,
1CO.2.9	“Tjisakatongo bongwa, kene tjikahwika nge zebe,
1CO.2.9	tjisakatongoti mmwe katjikumbula,
1CO.2.9	nditjo Ndzimu tjawakalulwamisila ibabo banouda.”
1CO.2.10	Ndzimu wakatilakidza zwithu izwezwi nge Meya yawo. Ngobe Meya inoshakisisa tjimwe ne tjimwe, nenge zwithu zwimukatikati zwe Ndzimu. 
1CO.2.11	Apa ndiani unoziba tjimu moyo we nthu kuzhe kwe meya ye nthu, iyo imukati kukwe kene? Ndizo akuna unohwisisa zwithu zwimukatikati kwe Ndzimu kuzhe kwe Meya ye Ndzimu. 
1CO.2.12	Ngwenu atizoamutjila meya ye shango, koga takaamutjila meya inodwa ku Ndzimu kuti ndizo tizibisise zwipo zwatinopiwa nge Ndzimu.
1CO.2.13	Ndizo atitolebeleka nge matama atakadiyiwa nge butjenjedu gwe nthu, koga nge matama atakadiyiwa nge Meya, titjenesa malebeswa e Meya ye Ndzimu kuna ibabo bana Meya ye Ndzimu. 
1CO.2.14	Nthu tjinyama aatoamutjila zwipo zwe Meya ye Ndzimu, ngobe bulengwe kunli, kakale aatozwihwisisa, ngobe zwakafanila lingisisiwa zwikazibgwa nge bhatsho ye Meya. 
1CO.2.15	Nthu tjimeya unotubula kulingisisa kaziba zwithu zose, koga iye aana unotubula kunlingisisa kanziba, 
1CO.2.16	ngobe kwakakwagwa kuyi,
1CO.2.16	“Ndiani unoziba nkumbulo wa She
1CO.2.16	kwaangadzina kadiya She?” Koga iswi, tina nkumbulo wa Kirisiti.
1CO.3.1	Koga imi zwikamu, ndakabe ndisingake alebeleka namwi se ndinolebeleka ne bathu tjimeya, koga ndabe ndingalebeleka namwi se bathu tjinyama kene se bana muna Kirisiti. 
1CO.3.2	Ndakamupa nkaka, kusi zojiwa zwakabhata, ngobe zwakabe zwisathu zwikamulizana, ngono nangwenu azwithu zwikamulizana, 
1CO.3.3	ngobe mu bathu tjinyama. Ngoti se kutjina ndandala ne zhoba pakati kwenyu, apa ate muli bathu tjinyama kakale muzwibhata se bathu koga kene? 
1CO.3.4	Ha mmwe eti, “Imi ndiwa Paulo,” ngono mmwe eti, “Imi ndiwa Apolosi” ate muli bathu koga kene?
1CO.3.5	Apa Apolosi ini? Na Paulo ini? Balanda koga bamakagalamoyo ndibo. Sekwabakapiwa nshingo ndi She. 
1CO.3.6	Imi ndakadzwala, ngono Apolosi wakadilidzila, koga Ndzimu ndiwo wakakudza. 
1CO.3.7	Ndizo unodzwala ne unodilidzila ate bali tjimwe, koga Ndzimu iwo unokudza ndiwotjimwe. 
1CO.3.8	Iye unodzwala ne unodilidzila bakalizana, ngono mmwe ne mmwe wabo unowopiwa mbhayilo kuyendidzana ne nshingo waakashinga. 
1CO.3.9	Ngobe iswi toshinga tose tishingila Ndzimu, ngono imwi mu nnda we Ndzimu. Kakale mu mbako ye Ndzimu. 
1CO.3.10	Kuyendidzana nge ngoni dzandakapiwa nge Ndzimu, ndakateya ng'umba se nyambi ye mbaki, ngono mmwe upoga unobaka pezhugwi kwe thiwa iyeyi. Mmwe ne mmwe nthu ngaabe ne njele kuti unobaka tjini pezhugwi kwayo. 
1CO.3.11	Ngobe akuna ungateya thiwa imwe kuzhe kwe yakateyiwa kale, iyo ili Jesu Kirisiti. 
1CO.3.12	Ha bamwe be baka mu thiwa iyeyi nge golide bamwe nge siliva bamwe nge mabgwe e themba ipezhugwi, bamwe nge mapango bamwe nge bushwa bamwe nge mashanga, 
1CO.3.13	nshingo we nthu mmwe ne mmwe unowoboneka, ngobe zhuba la Kirisiti lowolakidza, ngobe inowolikiwa nge moto, ngono unowolakidza kuti mmwe ne mmwe nthu wakashinga nshingo wakatini. 
1CO.3.14	Ha tjakabakwa tjingakona moto, mbaki mmwe ne mmwe unowowana mbhayilo. 
1CO.3.15	Ha nshingo we mmwe ungatshwa, unowolashikigwa ngono iye nge kukwe unowotjidziwa, koga ebhugwa mu moto.
1CO.3.16	Apa amutoziba kuti imwi mu ng'umba ye Ndzimu nenge kuti Meya ye Ndzimu inogala mumuli kene? 
1CO.3.17	Iye unokolomola ng'umba ye Ndzimu, Ndzimu unowonkolomola, ngobe ng'umba ye Ndzimu yakayengemala, ngono imwi nge kwenyu mu ng'umba iyeyo.
1CO.3.18	Kusibe ne unozwitjengedza. Ha mmwe wenyu ekumbula kuti wakatjenjela mu mazhuba ano, ngaabe tjilengwe, kuti ndizo abe ntjenjedu. 
1CO.3.19	Ngobe butjenjedu gwe shango ino bulengwe mu mesho e Ndzimu, nge kuti kwakakwagwa kuyi, “Ndzimu unobhatshila batjenjedu mu butjakwani gwabo.” 
1CO.3.20	Kakale kukayi, “She banoziba kuti mikumbulo ye batjenjedu madatha.” 
1CO.3.21	Ndizo ngakusibe ne unozwiloba ifuba nge mmwe nthu, ngobe zwithu zose nge zwenyu, 
1CO.3.22	Paulo, kene Apolosi kene Pita kene shango, kene butjilo kene lufu, kene misi ino kene misi inozha, kose ikoku nge kwenyu, 
1CO.3.23	ngono imwi mu bathu Bakirisiti, ngono Kirisiti nge we Ndzimu.
1CO.4.1	Ndizo bathu bakafanila kutitola tili balanda ba Kirisiti kakale tili batjengeti be masazibgwe e Ndzimu. 
1CO.4.2	Tjikulu hwuti batjengeti koshakika kuti bagalikebgwe. 
1CO.4.3	Kundili tjithu tjitukununu kwazo kusumikilisiwa ndimwi kene mu mabazhe e bathu. Naiko anditozwisumikilisa. 
1CO.4.4	Nenguba ndisingazwibone nlandu, akutodwa kuti andina nlandu. Imi ndosumikilisiwa ndi She. 
1CO.4.5	Ndizo musisumikilise tjibaka tjisathu tjikaswika, She basathu bakazha, ndibo banowodusila mu tjedza zwakasumbikala mu zhalima bakadusila patjena mazwimisilo e moyo. Ipapo mmwe ne mmwe unowoamutjila ku Ndzimu kukudziwa kwakanlizana.
1CO.4.6	Ndaleba zwithu izwezwi zose ndizwilingisanya nami na Apolosi kubhatsha imwi zwikamu kuti muzwidiye ndiswi sahwoku “Mushinge tjakakwagwa koga,” kuti kushete mmwe wenyu unozwikudza ema nge mmwe nthu koga elingila mmwe pasi. 
1CO.4.7	Ndiyani unobona tjakathubukana mumuli kene? Ini tjamunatjo tjamusakapiwa? Ha makatjipiwa mungazwikudza tjini, se munonga musakatjipiwa?
1CO.4.8	Makaguta kale! Makafuma kale! Mabe boshe bakulu kale kuzhe kwe bhatsho yedu. Ndoyemula seni kuti dzene mabe boshe bakulu dumbu kuti ndizo naswi tibe boshe bakulu namwi! 
1CO.4.9	Imi ndobona kuli kuti Ndzimu wakapa iswi batumwa mamo apasi pasi se balume basumikilisigwa kubulawa mu mesho e mmwe ne mmwe, ngobe tolingiligwa nge shango yose, nge batumwa be kudzimu ne bathu. 
1CO.4.10	Iswi ti zwilengwe ngekwa Kirisiti, koga imwi makatjenjela muna Kirisiti! Iswi atizosima koga imwi makasima! Imwi molumbidziwa koga iswi tolengudziwa. 
1CO.4.11	Kuswikila tjibaka tina zhala ne nyota, takaambala makandana, tolobgwa ne mizi atina, 
1CO.4.12	kakale toshinga tishinga nge maboko edu. Ha tigongobogwa tokombolela, ha tidziyidziwa todzikitadza, 
1CO.4.13	ha titjinyiwa mazina togwisa kugadzana. Tofanana ne malala e shango ino, tishambgwa mu zwithu zose!
1CO.4.14	Anditomukwalila ikoku kumubhatisa shoni koga kumutjemela se bana bangu banodika. 
1CO.4.15	Nenguba muna babhabi banjinji muna Kirisiti, amuna botate banjinji, ngobe ndakabe tate benyu muna Kirisiti Jesu nge kumuzhisila ndebo mbuya. 
1CO.4.16	Ndomukulumbidza, ibeni bayedzi bangu. 
1CO.4.17	Ngekwa ikoku ndakatuma Timoti kumuli, mwanangu unodika kakale unogalikabgwe muna She, kuti amukumbuludze zila dzangu muna Kirisiti nenge sekwa ndinodiya pamwe ne pamwe mu gubungano limwe ne limwe.
1CO.4.18	Bamwe benyu banozwikudza bekumbula kuti anditowomukumba. 
1CO.4.19	Koga ndowozha kumuli tjinyolotjo ha She beda, ngono ipapo anditowobe ndizhila kuwohwa ndebeleko dze bathu ibabo banozwikudza koga ndowobe ndizhila kuwobona simba labo. 
1CO.4.20	Ngobe bushe* gwe Ndzimu ate matama koga, gumu simba. 
1CO.4.21	Apa moyemulani? Apa ndizhe kumuli ne shamu, kene ne ludo gwe moyo nnyolo kene?
1CO.5.1	Tjoselele kolebgwa kuti kuna kuwalilana thobo pakati kwenyu kusingawang'we nemu bathu basinganamate Ndzimu dumbu, ngoti nlume unowalilana thobo ne nkadzi wa tate babe. 
1CO.5.2	Ngono mozwikudza seni! Apa amuzofanila lila kene? Iye wakathama sa ikoko ngaadusiwe mumuli. 
1CO.5.3+1CO.5.4	Ngono nenguba ndisipo pamuli ndi namwi mu meya, ndizo ndasumikilisa kale se ndiyapo nge zina la She Jesu ngekwe nlume wakathama tjithu tjakajalo. Ha makakubungana meya yangu i pakati kwenyu nge simba la She Jesu, 
1CO.5.5	mupe iwoyo nlume Satani kuti mbili uwe ukolomogwe koga meya iye itjidziwe mu zhuba la She Jesu.
1CO.5.6	Kuzwikudza kwenyu akuzolulwama. Apa amutoziba kuti, “Mbidzo* tukununu inobidza bgwisa gose gwavangwa kene?” 
1CO.5.7	Dusani mbidzo ya ntolo, ndizo mube bgwisa butshwa, se muli igo bgwisa gusina mbidzo. Ngobe Kirisiti, i pkhwizana yedu ye Nzano we Kupinda pezhugwi,* wakathamiwa tjibhayilo. 
1CO.5.8	Ndizo ngatitini tilondolodza Nzano we Kupinda pezhugwi, kusibe ne mbidzo ya ntolo, mbidzo ye mbengano ne bubi, koga kube ne tjiwunga tjisina mbidzo, tjiwunga tje bubuya ne malebeswa.
1CO.5.9	Ndakamukwalila mu lukwalo gwangu nditi musishingidzane ne nthu unowalilana thobo kusakalingisana. 
1CO.5.10	Ndakabe ndisingadwe nthu unowalilana kusakalingisana we shango ino, ndisingadwe iyawo magovu ne batoleli kene banothigamila midzimu*, ngobe oko kungadwa kuti mufuluke mu shango ino. 
1CO.5.11	Koga ndakamukwalila kuti musizwizwadzanye ne ikamu tjina nlandu we kuwalilana kusi iko, kene bugovu, kene unothigamila midzimu kene etjinya bamwe mazina kene ali tjilaladzi kene ntoleli, musitongo kuma kuja ne nthu wakajalo.
1CO.5.12	Apa nshingo wangu kene, kusumikilisa bakuzhe? Ate ibo bamukati kwe gubungano bamakafanila sumikilisa kene? 
1CO.5.13	Ndzimu unosumikilisa bakuzhe. Hwalo* dze Ndzimu dzoti “Tatani nthu mbi pakati kwenyu.”
1CO.6.1	Ha mmwe wenyu ana ndebo ne mmwe, apa ungayiisa mbeli kwe basingazibe Ndzimu mu bumo gwe kuti ayiise mbeli kwe bayengemali kene? 
1CO.6.2	Apa amutoziba kuti bayengemali banowosumikilisa shango kene? Ngono ha shango yosumikiliswa ndimwi apa amuzolizana kusumikilisa mu zwithu zwitukununu kene? 
1CO.6.3	Apa amutoziba kuti towosumikilisa batumwa be kudzimu kene? Ndizo totubula kusumikilisa zwithu zwe butjilo guno. 
1CO.6.4	Ndizo ha muna ndebo dzakajalo, ini mudzibiga mbeli kwe bathu basingatolegwe pezhugwi nge gubungano? 
1CO.6.5	Ndoleba ikoku kumubhatisa shoni. Apa kungabe kusina pakati kwenyu nthu wakatjenjela kubakisanya zwikamu? 
1CO.6.6	Koga ikamu tjoyisa tjimwe ikamu ku nlayo, ngono ikoku kushingikala mbeli kwe bathu basina kugalamoyo.
1CO.6.7	Kube ne ndebo pakati kwenyu dzinoyenda ku nlayo kolakidza kuti makakong'wa. Apa akutoyita kuti udzikitadzile kukombeledzwa nlandu usiuwo kene? Apa akutoyita kuti utolegwe kene? 
1CO.6.8	Koga imwi nge kwenyu mokombeledza mukatolela naizo zwikamu dumbu. 
1CO.6.9	Apa amutoziba kuti bathu basakalulwama habatongina mu bushe gwe Ndzimu kene? Musitjengedzeke, banowalilana kuzhe kwe ndobolo kene banothigamila midzimu kene phombgwe kene nlume unowalilana ne mmwe nlume kene nkadzi unowalilana ne mmwe nkadzi 
1CO.6.10	kene mbava kene magovu kene zwilaladzi kene, banotjinya bamwe mazina kene banotjebela, akuna wabo unowongina mu bushe gwe Ndzimu. 
1CO.6.11	Bamwe benyu bakatongobe bakajalo. Koga makangudziwa, makayengemadziwa, makashayisiwa nlandu mu zina la She Jesu Kirisiti nemu Meya ye Ndzimu.
1CO.6.12	“Zwithu zose zodumiligwa mundili,” koga ate zwithu zose zwinobhatsha, “Zwithu zose zodumiligwa mundili,” koga anditowoduma kuti kube ne tjinowondithama nlanda watjo. 
1CO.6.13	“Zojiwa zwakathamigwa ntumbu ne ntumbu wakathamigwa zojiwa.” Koga Ndzimu unowozwilobesa zose. Mbili auzothamigwa bupombgwe koga wakathamigwa She, na She bakathamigwa mbili. 
1CO.6.14	Ndzimu wakamusa She mu lufu, ngono naswibo unowotimusa mu lufu nge simba lawo.
1CO.6.15	Apa amutoziba kuti mibili yenyu i ndungululo dza Kirisiti kene? Apa ndingatola ndungululo dza Kirisiti ndikadzithama ndungululo dze fukula kene? Ndodwa! 
1CO.6.16	Apa amutoziba kene kuti iye unozwibhatshanya ne fukula unobe mbili nng'ompela nayo? Ngobe kwakakwagwa kuyi, “Babili banowobe mbili nng'ompela.” 
1CO.6.17	Koga iye wabhatana na She unobe meya ing'ompela nabo.
1CO.6.18	Thubukanani ne bupombgwe. Jinyo limwe ne limwe nthu laanothama li kuzhe kwe mbili uwe koga phombgwe inotjinyila mbili wayo. 
1CO.6.19	Apa amutoziba kuti mibili yenyu bugalo gwe Meya yakayengemala, imumuli yamakapiwa nge Ndzimu kene? Mibili iyeyo ate yenyu. 
1CO.6.20	Makatengwa nge themba. Ndizo shingisani mibili yenyu nge zila inoshathisa Ndzimu.
1CO.7.1	Ngwenu, ndoleba ngekwe zwithu zwamakakwala nge kwazo.
1CO.7.1	Kwakalulwama kuti nlume asitongowalilana thobo ne nkadzi. 
1CO.7.2	Koga ngobe bupombgwe gowonga bathu banjinji, nlume mmwe ne mmwe ngaabe ne nkadzi uwe ne nkadzi mmwe ne mmwe abe ne nlume uwe. 
1CO.7.3	Nlume ngaape nkadzi uwe fanilo dzidze dze ndobolo ne nkadzi ngaape nlume uwe fanilo dzidze dze ndobolo. 
1CO.7.4	Nkadzi aatolaula mbili uwe, koga unolaugwa nge nlume, ne nlume aatolaula mbili uwe koga unolaugwa nge nkadzi. 
1CO.7.5	Musinyimane kuwalilana kuzhe kwe madumana kwe tjibaka tjifutshwanana kuti muzwipe mu kutembezela, koga kudwapo shanganani kakale kuti ndizo Satani asimuwonge nge kong'wa kuzwidziba.
1CO.7.6	Ndomubudza ikoku nge ndetjedzelo koga kusi ndayo. 
1CO.7.7	Ndoyemula kuti dzene bathu bose babe benga imi, koga mmwe ne mmwe una tjipo tjitje tjinodwa ku Ndzimu, mmwe una etji mmwe una etjije. 
1CO.7.8	Kuna ibabo basakalobola ne basakalobogwa ne tjilikadzi ndikati kwakanaka kuti bagale boga sami. 
1CO.7.9	Koga ha bekong'wa kuzwibhata ngabalobole, ngobe koyita kulobola pa kupisika nge njemulo.
1CO.7.10	Kuna bakalobola, ndopa ndayo, kusi imi koga kuli She kuti nkadzi ngaasithubukane ne nlume uwe, 
1CO.7.11	koga ha ethubukana ne nlume, ngaagale asakalobogwa kene abgwililane ne nlume uwe, nlume na iyebo asilambe nkadzi uwe.
1CO.7.12	Ku bamwe bose, imi kusi She, ati, ha ikamu tjina nkadzi usin'galimoyo ngono iwoyu nkadzi eduma kugala naye, ngaasinlambe. 
1CO.7.13	Ha nkadzi ana nlume usi n'galimoyo koga eduma kugala naye ngaasinlambe. 
1CO.7.14	Ngobe nlume usingagalemoyo unoyengemadziwa nge nkadzi uwe, usingagalemoyo unoamutjigwa nge Ndzimu nge zila ye nlume uwe unogalamoyo. Kuzhe kwa ikoku bana benyu banobe bakatemapala, koga sekwa kuli iko bakayengemala. 
1CO.7.15	Koga ha nkhwinya usingagalemoyo eyemula kuti kuthubukaniwe ngakube sa ikoko. Pakajalo n'galimoyo we tjilume kene we tjikadzi wakasununguka. Ndzimu wakamudana kutjilila mu kunyalala. 
1CO.7.16	Nkadzi, unoziba tjini? Pamwe ungatjidza nlume uwo. Iwe nlume unoziba tjini? Pamwe ungatjidza nkadzi uwo.
1CO.7.17	Tjing'ompela wuti mmwe ne mmwe atjile butjilo gwaakapiwa ndi She, igo gwaakadang'wa kutjilila muguli nge Ndzimu. Oyu nlayo wandinobigila makubungano wose. 
1CO.7.18	Apa kuna wakabe akathumbigwa kale mu lubaka gwaakadang'wa? Ngaasiduse tjwayo dze kuthumbigwa* kukwe. Apa kuna wakabe asakathumbigwa mu tjibaka tjaakadang'wa kene? Ngaasishake kuti athumbigwe. 
1CO.7.19	Kuthumbigwa akutodwa tjimwe ne kusathumbigwa akutodwa tjimwe. Tjinodwa tjimwe ulondolodza milayo ye Ndzimu. 
1CO.7.20	Mmwe ne mmwe ngaagale mu tjimo tjaakadang'wa ali mutjili nge Ndzimu. 
1CO.7.21	Apa wakabe uli nlanda pawakadang'wa kene? Kusikudziyidze ikoku. Koga ha uwana tjibaka tje kusununguka, sununguka! 
1CO.7.22	Ngobe nthu wakadang'wa ndi She ali mu bulanda watjibe nthu wa She wakasununguka. Kakale na iye wakadang'wa ali mu sununguko watjibe nlanda wa Kirisiti. 
1CO.7.23	Makatengwa nge themba, ndizo musibe balanda be bathu. 
1CO.7.24	Ndizo zwikamu, tjimo kene tjili tjipi nthu tjaakadang'wa ali mutjili, ngaabe mutjili ne Ndzimu.
1CO.7.25	Ngwenu ngekwe basakalobogwa nenge basakalobola, imi andina nlayo unodwa kuna She, koga ndopa nkumbulo wangu se nthu unogalikabgwe kuli nge ngoni dza She.
1CO.7.26	Ndobona kuti ngekwe dziyidzika kwe misi ino, koyita, kuti nlume agale sekwa ali iko. 
1CO.7.27	Ha wakalobola, usigwise kulamba nkadzi. Ha usakalobola, usishake ndobolo. 
1CO.7.28	Koga ha ulobola autotjinya, ne mmwanadi ha elobogwa aatotjinya. Koga ibabo banolobola, bana mang'oni mu butjilo igogu, ngono ndoyemula kumubakilila muna ikoku.
1CO.7.29	Ndodwa kuti zwikamu, tjibaka tjakabigwa tjatjibe tjifutshwanana. Kudwa nasi kuyenda mbeli, ibabo bana bakadzi ngabatjile se basinabo, 
1CO.7.30	ne bamu tjililo se basimu tjililo ne bakashatha se bakashoba ne banotenga ngabange basina thundu, 
1CO.7.31	ne banoshingidzana ne shango ngabatjile se basingashingidzane nayo; ngobe shango iyeyi sekwa ili iko ngwenu ino pinda.
1CO.7.32	Ndoshaka kuti musidziyidzike. Nlume usakalobola unolongamoyo mu nshingo wa She, ngobe eshaka kushathisa She. 
1CO.7.33	Koga nlume wakalobola unolongamoyo muna zwe shango, ngobe eshaka kushathisa nkadzi uwe, 
1CO.7.34	ne mikumbulo iye mibili. Nkadzi kene mmwanadi usakalobogwa unolongamoyo mu mishingo ya She ne kuti ungayengemala mu mbili ne mu meya tjini, koga nkadzi wakalobogwa unolongamoyo muna zwe shango kuti ungashathisa nlume uwe tjini.
1CO.7.35	Ndoleba ikoku kubhatsha imwi, ndisingamudzibise, koga ndoshaka kuti mutjile nge zila yakalulwama muzwipe kwakapelela kuna She musina mimoyo mibili.
1CO.7.36	Ha mmwe ekumbula kuti aatozwibhata ku mmwanadi waakabigilidza, ebona kuti unokong'wa kuzwidziba, kobe kwatjifanila kuti anlobole, ndizo ngaanlobole sekwa anoyemula, ate tjibi. 
1CO.7.37	Koga iye wakapedza tjose mu moyo uwe, asina tjinommanikanya koga elaula njemulo dzidze, ngono akazwimisila ikoku mu moyo uwe kugala akambiganyidza, unothama zubuyanana. 
1CO.7.38	Ndizo iye unolobola mmwanadi iwoyu unothama zubuyanana, koga iye usingalobole unopinda unolobola.
1CO.7.39	Nkadzi wakasungwa nge tjidumano* tjaakathama tje ndobolo butjilo gwe nlume uwe gose. Ha nlume efa, nkadzi watjisunuguka kulobogwa nge waanoyemula kulobogwa ndiye, koga wakafanila kube ali Nkirisiti. 
1CO.7.40	Ngono ungashatha kugala sekwa ali iko kupinda akalobogwa. Imi ndiko sekwa ndinobona, ngono ndoduma kuti ndina Meya ye Ndzimu.
1CO.8.1	Ngwenu, ngekwe zojiwa zwakapiwa midzimu toziba kuti, “Tose tina zibo.” Zibo inoshiyisa nthu, koga ludo gosimisa nthu. 
1CO.8.2	Iye unokumbula kuti unoziba tjimwe, aathukaziba sekwa akafanila atjizibe. 
1CO.8.3	Koga ha nthu eda Ndzimu unozibgwa nge Ndzimu.
1CO.8.4	Ndizo, ngekwe kuja zojiwa zwakapiwa midzimu, toziba kuti midzimu ate ili tjimwe tjinotjila nge kuti akuna Ndzimu kuzhe kwe nng'ompela. 
1CO.8.5	Nenguba kungabe kuna banodang'wa “midzimu,” kudzimu kene mu shango, dumbu nenguba ili yapo “midzimu” na “boshe” banjinji, 
1CO.8.6	kutili kuna Ndzimu nng'ompela, ibo Tate, zwithu zose zodwa kubali kakale totjila nge kwabo, kakale kuna She nng'ompela iye Jesu Kirisiti. Zwithu zose zwiyapo ndiye, naswibo tiyapo ndiye.
1CO.8.7	Koga ate mmwe ne mmwe unoziba ikoku. Bamwe bathu nge kuwolobela midzimu koti ha beja zojiwa zwakajali banokumbula nge kwazo se zwakapiwa midzimu, ngono se hana dzabo dzisakasima dzotemapala. 
1CO.8.8	Zojiwa azwingatisedzedze ku Ndzimu. Ate tili babi kupindisa atisingaje kakale atitoyita atija.
1CO.8.9	Koga yelani njele kuti kusununguka kwenyu kusibe tjikuthi kuna basakasima. 
1CO.8.10	Ha mmwe una hana isakasima ekubona iwe una zibo iyeyi uja mu ng'umba ye midzimu, apa angakulumbidzike kuja zwakapiwa midzimu kene? 
1CO.8.11	Ndizo nge zibo iyo, ikamu itjetji tjisakasima, Kirisiti tjaakafila, tjalobesiwa. 
1CO.8.12	Ha utjinyila zwikamu zwizo ukubadza hana dzabo dzisakasima, unotjinyila Kirisiti. 
1CO.8.13	Ndizo ha zojiwa zwithama kuti ikamu tjangu tjiwe, anditjowoja nyama, ngobe ndingadwa ndithama kuti ikamu tjangu tjiwe.
1CO.9.1	Apa andizosununguka kene? Apa ate ndili ntumwa wa Jesu kene? Andizobona Jesu She wedu kene? Apa ate muli mbhayilo we nshingo wangu muna She kene? 
1CO.9.2	Ha kuli kuti ku bamwe andite ndili ntumwa wa Jesu, iko ndi iye kumuli, ngobe imwi ndimwi lutjwayo gwe kuti ndi ntumwa wa She.
1CO.9.3	Ndowozwidabilila muna ibabo banowondibhuzwa nditi; 
1CO.9.4	Apa atina fanilo kupiwa zojiwa ne zwinong'wiwa kene? 
1CO.9.5	Apa atina fanilo dze kuyenda ne nkadzi wakalobogwa we Nkirisiti mu njendo se bamwe batumwa ne banung'una ba She na Pita kene? 
1CO.9.6	Kene ndimi na Bhanabhasi koga basina fanilo dze kuletjedza kushingila kuzwitjidza kene? 
1CO.9.7	Ndiupi unoshinga nshingo we bubhayani, ngono ezwilipa kene? Ndiani unoti alima nzhambi mu nnda kasije ntjelo wawo kene? Ndiupi unothuwa zwithuwo kasing'we nkaka wazo kene?
1CO.9.8	Apa ndoleba ikoku nge ndaulo ye bathu kene? Nlayo autoleba itjo zwatjo kene? 
1CO.9.9	Ngobe kwakakwagwa mu nlayo wa Mushe kuyi, “Usisunge nlomo ng'ombe inoshokola mathunde.”
1CO.9.10	Apa autoleba nge kwedu kene? Kwakakwaligwa iswi, ngobe ha nlimi elima ne nshokoli ha eshokola, bakafanila thama ikoku nge kugalabgwe kose kuti banowobe ne gobe muna tjavung'wa. 
1CO.9.11	Ha tadzwala mbewu ye tjimeya mumuli, apa akuzofanila kuti tiwane zwe tjinyama zwatinotjila ndizo mumuli kene? 
1CO.9.12	Ha bamwe bana fanilo iyeyi ye kutjidziwa mumuli, apa iswi atizofanila kube ne hwulu kupinda yabo kene?
1CO.9.12	Koga atizoishingisa fanilo iyeyi, kakale todzikitadzila tjimwe ne tjimwe pana kuti tidzinganyidze ndebo mbuya ngekwa Kirisiti. 
1CO.9.13	Apa amutoziba kuti ibabo banoshinga mu ng'umba ye Ndzimu, banowana zojiwa zwabo mu ng'umba ye Ndzimu kene, na ibabo banopila zwibhayilo mu tjibeso bana gobe mu tjibhayilo kene? 
1CO.9.14	Nge kunofanana, She bakalaula kuti ibabo banosumikila ndebo mbuya bawane tjabanotjila nditjo nge ndebo mbuya.
1CO.9.15	Nenguba kwakajalo andizotongo shingisa imwe ye fanilo idzedzi, kakale anditokwala ikoku kuti mutjitangisa kundipa. Bukulu ndingafa pana kuti ndiletje mmwe anditolele tjandinozwikudza nditjo. 
1CO.9.16	Ha ndisumikila ndebo mbuya andingazwikudze, ngoti ndakafanila kuisumikila. Yee mme wee ndapalala, ha ndisingasumikile ndebo mbuya. 
1CO.9.17	Ha ndithama ikoku ngoda kwangu, ndingalingilila mbhayilo. Ha ndisingathame ngoda kwangu, koga ndokuthama uli nshingo wandakapiwa, 
1CO.9.18	ngono mbhayilo wangu ini? Ndiwoyu: ndosumikila ndebo mbuya kuzhe kwe ndipo, ndisingashingise fanilo dzangu nge buzhalo se nsumikili.
1CO.9.19	Nenguba imi ndakasununguka ndisina wakandithuwa ndakazwithama nlanda wa bose kuti ndizo ndiwane banji. 
1CO.9.20	Ku Bajuta ndakabe Njuta, kuti ndiwane Bajuta. Kuna ibabo bapasi kwe nlayo ndakabe nthu upasi kwe nlayo, nenguba imi ndisi pasi kwe nlayo, kuti ndizo ndiwane bapasi kwe nlayo. 
1CO.9.21	Kuna ibabo bakuzhe kwe nlayo ndakanga nthu u kuzhe kwe nlayo kuwana ibabo bakuzhe kwe nlayo. Oku akutodwa kuti anditolondolodza nlayo we Ndzimu, ngobe ndi pasi kwe nlayo wa Kirisiti. 
1CO.9.22	Ha ndili pakati kwe basakasima ndobe usakasimabo, kuti ndiwane basakasima. Ndabe zwithu zose ku bathu bose, kuti ha kutubuka nditjidze bamwe babo nge zila imwe ne imwe.
1CO.9.23	Ndothama ikoku ndithamila ndebo mbuya, kuti ndibe ne gobe mu makombolelo ayo. 
1CO.9.24	Apa amutoziba kuti mu kutangidzana nge lubilo balabuki banolabuka bose, koga nng'ompela kawana tjiala* kene? Ndizo labukani nge zila yamunowowana tjiala. 
1CO.9.25	Mmwe ne mmwe nlabuki unozwibhata mu zwithu zose. Banokuthama kuwana tjiala tjinoshakala, koga iswi tothama kuwana tjisingashakale. 
1CO.9.26	Imi anditolabuka koga, anditoloba veyisi se nthu unoloba phepo koga, 
1CO.9.27	ngono ndoloba mbili wangu aulaula, kuti ndisiti shule kwe ndasumikila ku bamwe, imi nge kwangu ndibe ndiwang'wa ndakafanilo lashiwa.
1CO.10.1	Ndoshaka kuti mualakane zwikamu kuti bobatategulu bedu bose bakabe bali kusi kwe gole nenge kuti bose bakatjuluka gungwa. 
1CO.10.2	Bose bakadubikwa kube batobeli ba Mushe mu gole ne mu gungwa. 
1CO.10.3	Kakale bose bakaja zojiwa zwe tjimeya 
1CO.10.4	kakale bose bakang'wa tjing'o tje tjimeya. Ngobe bakang'wa mu shongwe ye kudzimu, iyeyo yakabe yakabatobela, ngono shongwe iyeyo ndi Kirisiti. 
1CO.10.5	Bunji gwabo abazoshathisa Ndzimu, ndizo bakabulawa mu tjilambanyika.
1CO.10.6	Zwithu izwezwi zwakashingikala kutjenjedza iswi kuti tisiyemule bubi sa ibo. 
1CO.10.7	Musibe bathigamili be midzimu se kwakathama bamwe babo, ngobe kwakakwagwa kuyi, “Bathu bakagala pasi kuja ne kung'wa, kakale bakamilika bakazana.” 
1CO.10.8	Tisithameni bupombgwe se kwakathama bamwe babo, ngono zwiwulu zwili makumi mabili ana kutatu (23000) zwikafa zhuba ling'ompela. 
1CO.10.9	Tisilikeni She, se kwakathama bamwe babo, ngono bakalobesiwa nge nyoka, 
1CO.10.10	kene kuli kung'ong'ola se kwakathama bamwe babo, ngono bakalobesiwa nge nlobesi.
1CO.10.11	Zwithu izwezwi zwakabashingikalila kuli kutjenjedza, ngono zwakakwagwa kudiya iswi banotjila mu misi ye bupelo.
1CO.10.12	Ndizo iye unokumbula kuti umile wakasima ngaabe nge njele kuti asiwe. 
1CO.10.13	Akuna ndiko yakamuwila isakatongo wila nthu. Ndzimu unogalikabgwe ndizo aungakuletjedzele kuti ulikiwe kunopinda matatabuko awo, koga ne ndiko Ndzimu unozhisa zila yaungabhuda ndiyo, kuti usimisile.
1CO.10.14	Ndizo badiwa bangu, mu zwikupe tjose mu kunamata midzimu. 
1CO.10.15	Ndolebeleka ne bathu bakatjenjela, muzwibonegwe kene tjandinoleba malebeswa. 
1CO.10.16	Bhepe le makombolelo latinopa latinokombolela, apa ate kukobana mu malopa a Kirisiti kene? Tjiwunga tjatinokwamula, apa ate kukobana mbili wa Kirisiti kene? 
1CO.10.17	Sekuna tjiwunga tjing'ompela, iswi banjinji ti mbili nng'ompela, ngobe iswi tose tokobana tjiwunga itjetjo tjing'ompela.
1CO.10.18	Kumbulani bathu be Iziraela, apa ibaba banoja zwibhayilo abana gobe mu tjibeso tje zwibhayilo kene? 
1CO.10.19	Apa ndodwani kene? Apa ndodwa kuti zojiwa zwakapiwa midzimu zwi tjimwe kene, kene iyo midzimu i tjimwe? 
1CO.10.20	Aa! Ndodwa kuti basinganamate Ndzimu banopa zwibhayilo meya mibi. Anditoshaka kuti mube ne buzwalani ne meya mibi. 
1CO.10.21	Amungang'we mu bhepe la She ne bhepe le meya mibi. Amungaje mu ndilo ya She ne mu ndilo ye meya mibi. 
1CO.10.22	Apa toshaka yita kuti She babe ne fupa kene? Apa takasima kubapinda kene?
1CO.10.23	“Zwithu zose zodumiligwa,” koga ate zwithu zose zwinobhatsha, “Zwithu zose zodumiligwa,” koga ate zwithu zose zwinobumba. 
1CO.10.24	Ngakushete unozwishakila bubuya, koga ngaagushakile bamwe.
1CO.10.25	Ijani tjinotengesiwa mu matengeselo e nyama musingabhuzwe muyitila hana. 
1CO.10.26	Ngobe “Shango nge ya She ne tjimwe ne tjimwe tjimuili.”
1CO.10.27	Ha mmwe we basingagalemoyo ekudanila zojiwa ha ushaka kuyenda, yenda, uje kene ilini tjawapiwa, usinabhuzo. 
1CO.10.28	Koga aangati kukuli, “Zojiwa izwezwi zwapiwa midzimu,” ipapo usije zojiwa izwezo uthamila iwoyo wakubudza kakale uthamila hana, 
1CO.10.29	Anditodwa hana iyo, ndodwa iye.
1CO.10.29	Kusununguka kwangu kungalaugwa nge hana ye mmwe nthu tjini? 
1CO.10.30	Ha ndija nge kuboka, ini ndingongobolegwa itjetjo tjandinobokela?
1CO.10.31	Ndizo kene unoja kene ung'wa, kene unothamani koga, thama kose kukudza Ndzimu. 
1CO.10.32	Usigwadzisemoyo kene ali Njuta kene N'giriki kene gubungano le Ndzimu, 
1CO.10.33	sekwa ndinogwisa kushathisa bathu bose mu tjimwe ne tjimwe tjandinothama, ndisingazwishakigwe mbuzilo koga ndikudza bose kuti ndizo batjidziwe.
1CO.11.1	Ibeni bayedzi bangu, sami ndili n'yedzi wa Kirisiti.
1CO.11.2	Ndomukudza, ngobe mondikumbula mu tjimwe ne tjimwe, ngono mukabhata zwidiyo koga sekwa ndakamudiya izo. 
1CO.11.3	Koga ndoshaka kuti muhwisise kuti nsholo we nlume mmwe ne mmwe ndi Kirisiti, nsholo we nkadzi nlume ne nsholo wa Kirisiti Ndzimu. 
1CO.11.4	Nlume mmwe ne mmwe unotembezela kene unoleba dama le Ndzimu akaambala tjimwe mu nsholo unolengudza nsholo uwe, 
1CO.11.5	koga nkadzi unotembezela kene unoleba dama le Ndzimu asakaambala tjimwe mu nsholo uwe, kofanana ne angabe akatesegwa nsholo. 
1CO.11.6	Ha nkadzi asingaambale tjimwe mu nsholo uwe ngaatesele mavudzi awe; koga ha kubhatisa shoni kuti nkadzi atesegwe, ngaambale tjimwe mu nsholo uwe. 
1CO.11.7	Nlume aazofanila ambala tjimwe mu nsholo uwe, se ali ifano ne gudzo* le Ndzimu. Koga nkadzi i gudzo le nlume. 
1CO.11.8	Ngobe nlume aazodwa mu nkadzi, koga nkadzi wakadwa mu nlume. 
1CO.11.9	Kakale nlume aazobumbigwa nkadzi, koga nkadzi wakabumbigwa nlume. 
1CO.11.10	Ndizo nkadzi wakafanila ambala tjimwe mu nsholo uwe tjinolakidza simba ngekwe batungwa be kudzimu, kukudza batumwa be kudzimu. 
1CO.11.11	Nenguba kwakajalo muna She, nkadzi ate ali tjimwe kuzhe kwe nlume, ne nlume ate ali tjimwe kuzhe kwe nkadzi, 
1CO.11.12	ngobe nenguba nkadzi akathamwa kudwa mu nlume, ngwenu nlume wozwagwa nge nkadzi. Ngono zwithu zose zodwa ku Ndzimu.
1CO.11.13	Muzwibonegwe, apa kwakalingisana kene kuti nkadzi atembezele Ndzimu asakafukidza nsholo? 
1CO.11.14	Apa mbumbiko ye zwithu nge kwayo aitomudiya kuti mavudzi malefu mu nlume anobhatisa shoni? 
1CO.11.15	Koga ha nkadzi ana mavudzi malefu, bubuya gugwe, ngobe mavudzi awe wakaapiwa kube tjifukidzi. 
1CO.11.16	Ha mmwe asingadumane na ikoku, akuna mmwe nlenje watinawo ne makubungano e Ndzimu aana mmwe nlenje.
1CO.11.17	Koga mu zwidiyo zwinotobela, anditomukudza, ngobe ha mushangana amutoshanganila bubuya koga moshanganila bubi. 
1CO.11.18	Tjekutanga ndohwa kuyi, ha mushangana mu gubungano kuna kusahwanana pakati kwenyu, ngono ndoduma kungadwa kuna lebeswa muna itjetji, 
1CO.11.19	ngobe kwakafanila kube ne kuthubukana pakati kwenyu kuti ndizo ibabo bana malebeswa pakati kwenyu baboneke. 
1CO.11.20	Ha mushangana, ate tjilayilo tja She tjamunoja, 
1CO.11.21	ngobe ha muja, mmwe ne mmwe unodwilila ngoja asingamilile kene ani, ngono kube kuthama kuti bamwe babe ne zhala koga bamwe balaladze. 
1CO.11.22	Ini ikoku, apa amuna mizi yamungajila muili mukang'wila muili kene? Kene molingila pasi gubungano le Ndzimu mukabhatisa shoni ibabo basina tjabo? Ndimudwe nditini kene? Apa ndimukudze muna ikoku kene? Aa, andingamukudze.
1CO.11.23	Ngobe imi ndakaamutjila muna She itjetjo tjandakapitshila kumuli. She Jesu bakati mu busiku gwabakawongiwa bakatola tjiwunga, 
1CO.11.24	bakati baboka bakatjipemula, ndizo bakati, “Oyu mbili wangu unopigwa imwi. Muthame ikoku tjili ikumbuludzo tjangu.” 
1CO.11.25	Nge zila iyeyo zwayo, shule kwe tjilayilo, She bakatola bhepe le nkumbi we zhambi ngono bakati, “Bhepe ileli Tjidumano tjitshwa mu malopa angu. Muthame ikoku misi yose mung'we kundikumbula.”
1CO.11.26	Tjibaka tjimwe ne tjimwe itjetji ha muja tjiwunga mung'wa mu bhepe le nkumbi we zhambi, moleba lufu gwa She kudzina bezha. 
1CO.11.27	Ndizo wali ani naani unoja tjiwunga kene eng'wa mu bhepe la She nge zila isingakudze She una nlandu we kulonga mbili ne malopa a She shambgwa. 
1CO.11.28	Mmwe ne mmwe ngaazwishakisise kutanga ekotjiti eja tjiwunga ne kung'wa mu bhepe. 
1CO.11.29	Ngobe iye unoja ebe eng'wa asingazibe mbili wa She unozwidanila kusumikilisiwa. 
1CO.11.30	Ndizo wali bunjinji gwenyu muli zwiworoworo mugwala ne bamwe benyu bakafa. 
1CO.11.31	Ha tabe tingazwishakisisa kutanga, tabe tisingawosumikilisiwa. 
1CO.11.32	Koga ha tisumikilisiwa ndi She, totjemegwa kuti ndizo tisilashiwe kang'ompela ne shango.
1CO.11.33	Ndizoke zwikamu, ha mukubungana muja, mililanani. 
1CO.11.34	Ha mmwe ana zhala, ngaaje ku nzi* kuti musikubunganile kubong'wa nlandu. Ngekwe zwimwe zwithu ndowopa milayo ndazha.
1CO.12.1	Ngwenu ngekwe zwipo zwe tjimeya, zwikamu, anditoshaka kuti musizibe nge kwazo. 
1CO.12.2	Moziba kuti makati musathu mukaziba Ndzimu makabe muwongiwa kakale mudzimidziwa kutobela midzimu isingalebeleke. 
1CO.12.3	Ndizo ndoti muzibe kuti akuna ungati elebeleka nge Meya ye Ndzimu kati, “Jesu ngaabe ne bhiso,” kakale akuna ungati, “Jesu ndi She,” asingalebesiwe nge Meya yakayengemala.
1CO.12.4	Kuna zwipo zwakasiyana, koga Meya ili iyo zwayo. 
1CO.12.5	Kuna kushingila kwakasiyana, koga kushingigwa She iyezwe. 
1CO.12.6	Kuna mishingo yakasiyana, koga Ndzimu ndiwo zwawo unoizhisa mu mmwe ne mmwe. 
1CO.12.7	Mmwe ne mmwe unopiwa kuzwilakidza kwe Meya yakayengemala munli kubhatsha bose. 
1CO.12.8	Mmwe unopiwa matama e butjenjedu, mmwe kapiwa matama e luzibo ne Meya iyo zwayo. 
1CO.12.9	Mmwe unopiwa kugalamoyo nge Meya iyo zwayo, mmwe kapiwa nge Meya iyeyobo zwipo zwe kupodza, 
1CO.12.10	koga mmwe kapiwa kushinga masazibgwe, ngono mmwe kapiwa bulebesambeli, mmwe unopiwa kuthubukanya pakati kwe meya, mmwe kapiwa tjipo tje ndimi dzipoga, koga mmwe kapiwa simba le kutjenesa ndimi. 
1CO.12.11	Kose ikoku kopiwa nge Meya iyo zwayo, iyo inokobela mmwe ne mmwe sekwa yada.
1CO.12.12	Se mbili uli nng'ompela una ndungululo njinji, kakale ndungululo dzose dze mbili, nenguba dzili njinji, dzi mbili nng'ompela, kwakajalobo na Kirisiti. 
1CO.12.13	Ngobe takadubikiwa nge Meya ing'ompela tose mu mbili nng'ompela, Bajuta kene Bezwitjaba, kene balanda kene bathu bakasunuguka, kakale tose takang'wa Meya ing'ompela.
1CO.12.14	Kwakajalo mbili auna ndungululo ing'ompela koga una ndungululo njinji. 
1CO.12.15	Ha gumbo lingati, “Ngobe ndisi luboko, andite ndili ndungululo ye mbili,” ikoku akungalithame likasibe ndungululo ye mbili. 
1CO.12.16	Ne zebe ha ingati, “Ngobe ndisi zhisho, andite ndili ndungululo ye mbili.” Ikoku akungaithame ikasibe ndungululo ye mbili. 
1CO.12.17	Ha mbili wose wabe uli zhisho, kuhwa kobe kuli ngayi? Ha mbili wose wabe uli zebe, kunuhwidza kobe kuli ngayi? 
1CO.12.18	Koga sekwa kuli iko, Ndzimu wakalongolosa ndungululo mu mbili, imwe ne imwe sekwa unoda. 
1CO.12.19	Ha kose kwabe kuli ndungululo ing'ompela, mbili unobe uli ngayi? 
1CO.12.20	Sekwa kuli iko, kuna ndungululo njinji, koga mbili nng'ompela.
1CO.12.21	Ndizo ngwenu zhisho alingati ku luboko, “Imi andina nshingo nawe,” Ne nsholo aungati ku makumbo, “Imi andina nshingo nawe.” 
1CO.12.22	Koga na idzo ndungululo dze mbili dzinolingika dzisina nshingo nkulu atingatjile tisinadzo. 
1CO.12.23	Ndungululo dze mibili yedu dzatinotola se dzi pasi ndidzo dzatinokudza kwazo ne ndungululo dze mbili dzisingadusigwe patjena dzobhakwa nge njele hwulu kupinda 
1CO.12.24	ndungululo dzinodusigwa patjena. Koga ndiko Ndzimu sekwa akabumba mbili ngokudza ndungululo dzi pasi, 
1CO.12.25	kuti ndizo kusibe ne kusahwanana mu mbili, koga kuti ndungululo dzitjengetane kwakafanana. 
1CO.12.26	Ha ndungululo ing'ompela idziyila, dzose dzodziyila, koga ha ndungululo ing'ompela ikudziwa, dzose dzoshatha nayo.
1CO.12.27	Imwi mu mbili wa Kirisiti, ngono mmwe ne mmwe i ndungululo yawo. 
1CO.12.28	Mu gubungano Ndzimu wakabiga ndungululo dzose nge kutobedzana, kutanga batumwa, gwe bubili balebesambeli,* gwe butatu badiyi, betobegwa nge bashingi be masazibgwe, kutobela bapodzi, babhatshi, kukowoti bayendisi be mishingo, kudwapo kuti balebi be ndimi dzipoga. 
1CO.12.29	Apa bose batumwa kene? Apa bose balebesambeli kene? Apa bose badiyi kene? Apa bose banoshinga masazibgwe kene? 
1CO.12.30	Apa bose bana zwipo zwe kupodza kene? Apa bose banolebeleka nge ndimi dzipoga kene? Apa bose banotjenesa ndimi dzipoga kene? 
1CO.12.31	Koga imwi yemulani nge malebeswa zwipo zwipezhugwi.
1CO.12.31	Ndowomulakidza zila inopinda dzimwe dzose.
1CO.13.1	Ha ndilebeleka nge ndimi dze bathu nenge dze batumwa be kudzimu, koga ndisina ludo, ndonga tshipi inolidziwa ilonga zhoba, kene tiloko inolobana. 
1CO.13.2	Ngono ha ndina simba le bulebesambeli ndihwisisa masazibgwe wose, ndina zibo yose, kakale ha ndina kugalamoyo kose kunomilidza matombo, koga ndisina ludo, ate ndili tjimwe. 
1CO.13.3	Ha ndikoba kose kwandinako nenguba ndingapa mbili wangu kuti upisiwe, koga ndisina ludo, anditobuyigwa nge tjimwe.
1CO.13.4	Ludo guna moyonlefu, guna nzhazho, ludo aguna fupa kene kuzwikudza kene kuzwida, 
1CO.13.5	agutoshaya mazwibhato. Ludo agutozwishakila; agutogwadzisiwamoyo kene kuli kubhata mmwe nge moyo; 
1CO.13.6	agutoshathila mbipo, koga goshathila ndulamo.* 
1CO.13.7	Ludo agutonyalamoyo mu zwithu zose, gogalamoyo zwithu zose, gogalabgwe zwithu zose, gosimisila mu zwithu zose.
1CO.13.8	Ludo agutopela, ha kuli kusumikila kowopinda ne ndimi dzowoma, ha guli luzibo gowopinda. 
1CO.13.9	Nge kuti zibo yedu ne kusumikila dama le Ndzimu azwizopelela, 
1CO.13.10	koga panowozha tjakapelela, tjisakapelela tjowopinda.
1CO.13.11	Pandakabe nditji mwana, ndakabe ndilebeleka se mwana, ndialakana se mwana ndishingisa mikumbulo ye bumwana; ndakati ndabe nlume athubukana ne zwithu zwe bumwana. 
1CO.13.12	Nge kuti ngwenu tobona mu iponi kusingaboneseseke, koga ipapo towobe takalingisana nge mesho. Ngwenu ndoziba ntome koga, koga ipapo ndowobe ndihwisisa nge buzhalo sekwa ndakahwisisiwa.
1CO.13.13	Ndizo ngwenu zwithu zwitatu ezwi: kugalamoyo ne kugalabgwe ne ludo azwitoyenda kumwe, koga tjikulu muna izwezwi ludo.
1CO.14.1	Thamani kuti ludo gube mazwimisilo enyu, muyemule nge malebeswa kube ne zwipo zwe tjimeya, kwazo kwazo tjipo tje kusumikila dama nge bulebesambeli! 
1CO.14.2	Ngobe iye unolebeleka nge lulimi gupoga aatolebeleka ne bathu, koga unolebeleka ne Ndzimu, ngobe akuna unonhwisisa. Unoleba masazibgwe e malebeswa nge simba le Meya. 
1CO.14.3	Koga iye unosumikila dama le bulebesambeli unolebeleka ne bathu kubasimisa ne kubakulumbidza ne kubanyaladza. 
1CO.14.4	Iye unolebeleka ne lulimi gupoga unozwisimisa, koga iye unosumikila dama le bulebesambeli unobhatsha gubungano.
1CO.14.5	Ndoshaka kuti mose mulebeleke nge ndimi dzipoga; koga tjikulu dzene mungabe ne tjipo tje kusumikila dama le bulebesambeli. Iye unosumikila dama le bulebesambeli nkulu pana unolebeleka nge ndimi dzipoga, kuzhe kwe kungabe kuna mmwe unotjenesa, kuti gubungano libhatshike. 
1CO.14.6	Ndizo wali, zwikamu, ha ndizha kumuli ndilebeleka nge ndimi dzipoga, apa ndingamubuzila tjimwe kuzhe kwe ndingamuzhisila zumbunulo imwe kene zibo kene dama le bulebesambeli kene tjidiyo?
1CO.14.7	Ne zwilidzo zwisingatjile, zwinonga nyele kene dende, ha zwithama nlidzo usingahwisisike, nthu ungaziba tjini kuti kolidziwani? 
1CO.14.8	Ne lunyanga ha gosingathame nlidzo unohwisisika ndiani ungazwilulwamisila ngwa kene? 
1CO.14.9	Ndizo kwakajalobo nge kwenyu, ha imwi nge ndimi dzipoga muleba ndebo isingahwisisike, mmwe nthu ungaziba tjini tjinolebgwa? Ngobe molebelekela mu phepo koga. 
1CO.14.10	Kuna ndimi dzili njinji dzakasiyana mu shango, ngono akuna gumwe gwadzo gusina tjagunodwa. 
1CO.14.11	Koga andisingazibe tjeneso ye lulimi, ndowobe ntaya ku nlebeleki ne nlebeleki kabe ntaya kundili. 
1CO.14.12	Se imwi makazwimisila kube ne zwipo zwinopiwa nge Meya, makafanila kuti mugwise kuzwishingisa kwazo kubaka gubungano.
1CO.14.13	Ndizo iye unolebeleka nge ndimi dzipoga ngaatembezelele simba le kutjenesa tjaanoleba. 
1CO.14.14	Ngobe ha nditembezela nge ndimi dzipoga, meya yangu inotembezela, koga nkumbulo wangu auna tjinoubuyila. 
1CO.14.15	Ndingashingani ngono? Ndowotembezela nge Meya yangu atembezela nenge nkumbulo wangubo, ndowomba nge meya amba nenge nkumbulo. 
1CO.14.16	Ha ukudza Ndzimu mu meya iyo, nthu upakati kwa ibabo basingahwisise ungati “Ngakujalo*” tjini mu kuboka kuko ngono asingazibe tjaunoleba? 
1CO.14.17	Ungabe uboka Ndzimu nge buzhalo, koga mmwe nthu aatobhatshika.
1CO.14.18	Ndobokela Ndzimu kuti ndolebeleka nge ndimi kumupinda mose. 
1CO.14.19	Koga mu gubungano bukulu ndingaleba matama mashanu anohwika kudiya bamwe pana kuti ndilebe matama ali zwiwulu zwili gumi mu lulimi gupoga.
1CO.14.20	Zwikamu, letjani kukumbula se bana; ibeni ngawana mu bubi, koga mu kukumbula ibeni bahwola. 
1CO.14.21	Kwakakwagwa mu nlayo kuyi,
1CO.14.21	“Nge bathu be ndimi dzipoga
1CO.14.21	nenge milomo ye bataya
1CO.14.21	ndowolebeleka ne bathu ibaba
1CO.14.21	ngono na ipapo abatowondihwilila,” kojalo She. 
1CO.14.22	Ndizo wali ndimi dzipoga tjilakidzo kuna basingagalemoyo kusi kuna banogalamoyo, koga bulebesambeli tjilakidzo kuna banogalamoyo kusi basingagalemoyo.
1CO.14.23	Ndizo ha gubungano lose lakakubungana, ngono mmwe ne mmwe elebeleka nge ndimi dzipoga, kube kuti bamwe basingahwisise kene basingagalemoyo bebe bengina, apa abangati mopenga kene? 
1CO.14.24	Koga bose ha besumikila dama le bulebesambeli, ngono usingagalemoyo kene nthu koga ebe engina, ungatjemegwa nge dama le Ndzimu linodwa mu gubungano lose kuti ntjinyi ngono mahwi wose aanohwa anowonsumikilisa, 
1CO.14.25	ngono zwakasumbikala zwe moyo uwe zowodusigwa patjena. Ndizo unowowila pasi kanamata Ndzimu, kaleba eti, “Ndzimu upakati kwenyu dumbu.”
1CO.14.26	Towotini ngono zwikamu? Ha mukubungana kunamata Ndzimu, mmwe ana lumbo kumba, mmwe ana tjidiyo kudiya, mmwe ana tjaazumbunuligwa nge Ndzimu kutjileba, mmwe ana tjaangaleba nge ndimi dzipoga, mmwe etjenesa tjalebgwa. Izwezwi zose ngazwithamwe kusimisa gubungano. 
1CO.14.27	Ha bamwe belebeleka nge ndimi dzipoga, ngababe babili koga kene batatu, ngono basipinde ipapo. Balebeleke ngotobedzana; ngono mmwe upoga ngaatjenese tjinolebgwa. 
1CO.14.28	Koga ha kusina ungatjenesa, mmwe ne mmwe wabo ngaanyalale mu gubungano, ngono azwilebese iye koga, kakale alebese ne Ndzimu. 
1CO.14.29	Balebesambeli babili kene batatu ngabalebeleke, ngono bamwe ngababone bashakisise ngekwe mahwi alebgwa. 
1CO.14.30	Koga ha Ndzimu ungazumbunulila tjimwe mmwe ugele pasi, ihwouje unolebeleka ngaanyalale. 
1CO.14.31	Ngobe imwi mose mungasumikila dama le bulebesambeli, nng'ompela ne nng'ompela, kuti mmwe ne mmwe azwidiye, kakale mukulumbidzike. 
1CO.14.32	Meya ye balebesambeli inolaugwa ne balebesambeli, 
1CO.14.33	ngobe Ndzimu ate uli Ndzimu we phiphiti koga nge we mbakiso.
1CO.14.33	Oku ndiko sekwa kunoshingikala mu makubungano e bayengemali, 
1CO.14.34	bakadzi bakafanila nyalala mu makubungano. Ngobe abatodumigwa kulebeleka, koga ngabasitungamile mu zwithu zose, se kunoleba nlayo. 
1CO.14.35	Ha beshaka kubhuzwa ngekwe tjimwe, ngababhuzwe balume babo kanyi. Ngobe kobhatisa shoni kuti nkadzi alebeleke mu gubungano.
1CO.14.36	Ini! Dama le Ndzimu lakatangisa ndimwi kene? Kene ndimwi moga balakaswika kubali? 
1CO.14.37	Ha mmwe ekumbula kuti nlebesambeli, kene ana tjipo tje tjimeya, wakafanilo amutjila kuti tjandinomukwalila i ndayo ya She. 
1CO.14.38	Koga ha eshayila hanya ikoku na iye unowoshayigwa hanya.
1CO.14.39	Ndizo wali, zwikamu zwangu, muzwimisile kusumikila dama le bulebesambeli koga musidzibise bathu kulebeleka nge ndimi dzipoga. 
1CO.14.40	Koga tjimwe ne tjimwe tjakafanilo thamiwa zubuyanana nge ndongoloso.
1CO.15.1	Ndizo ngwenu, ndoshaka kumukumbuludza, zwikamu, ngekwe ndebo mbuya yandakamusumikilila, iyo yamakaamutjila, yamakasazamila, 
1CO.15.2	iyo inomutjidza ha mubhatilila mu ili. Kuzhe kwekuti mube muli gelilemoyo suli.
1CO.15.3	Ngobe ndakamuswiswa tjikulu kwazo tjili itjo tjandakaamutjilabo, kuti Kirisiti wakafila matjinyo edu sekwa kwakakwagwa mu hwalo dze Ndzimu; 
1CO.15.4	Nekuti wakabiganyiwa nenge kuti wakamusiwa mu bafi mu zhuba le butatu sekwa kwakakwagwa mu hwalo; 
1CO.15.5	nenge kuti wakabong'wa ndi Pita, ngono kudwa ipapo kabong'wa nge batumwa baligumi lina babili. 
1CO.15.6	Kudwa ipapo wakazwilakidza ku zwikamu zwinopinda mazana mashanu (500) tjibaka tjing'ompela, ngono bunji gwazo gutjatjila, nenguba bamwe bakatjitjinyika. 
1CO.15.7	Kudwa ipapo kazwilakidza kuna Jakubo, ngono shule kwa ipapo kaboneka ku batumwa bose ba Jesu.
1CO.15.8	Imi se ndinga nthu wakazwagwa nge tjibaka tjisi itjo, wakaboneka kundili gwe bupelo. 
1CO.15.9	Ngobe ndimi ntukununu tjose mu batumwa babe na iko andizolizana kudang'wa ntumwa, ngobe ndakadziyidza gubungano le Ndzimu. 
1CO.15.10	Koga nditja ndili itjo nge ngoni dze Ndzimu, ngono ngoni dzawo kundili adzizobe suli. Koga ndakashinga kwazo kupinda mmwe ne mmwe we batumwa bamwe, ngono kwakabe kusi imi, koga dzili ngoni dze Ndzimu dzi nami. 
1CO.15.11	Kene kwakabe kuli imi ndakasumikila kene kuli ibo, yetji nditjo tjatinosumikila ngono nditjo tjamunogalamoyo.
1CO.15.12	Sangwenu ha tisumikila kuti Kirisiti wakamusiwa mu bafi, ini bamwe benyu beti akuna kumuka kwe bafi? 
1CO.15.13	Ngono ha kusina kumuka kwe bafi, kodwa kuti na iye Kirisiti aazomusiwa. 
1CO.15.14	Ngono ha Kirisiti asakamusiwa mu bafi, tosumikilila suli namwi mogalilamoyo suli. 
1CO.15.15	Kukulu pana ikoku, towang'wa tili batendeki be manyepkhwa ngekwe Ndzimu, ngobe takatendeka ngekwe Ndzimu kuti wakamusa Kirisiti mu bafi, ngono ha ali malebeswa kuti bafi abatomusiwa, ipapo Ndzimu auzomusa Kirisiti mu bafi. 
1CO.15.16	Ngono ha bafi basingamusiwe, ipapo na Kirisiti aazomusiwa mu bafi. 
1CO.15.17	Ha Kirisiti asakamusiwa mu bafi, kugalamoyo kwenyu akuna nshingo, kakale mutji mu zwibi zwenyu. 
1CO.15.18	Ipapo ibabo bakafa bali mu kubhatana na Kirisiti bakaloba. 
1CO.15.19	Ha kugalabgwe kwedu muna Kirisiti kuli kwe butjilo guno koga, ipapo tohwisa ngoni kupinda mmwe ne mmwe nthu mu shango.
1CO.15.20	Koga malebeswa kuti Kirisiti wakamusiwa mu bafi, ali iye mbano ya ibabo bakayizela mu lufu. 
1CO.15.21	Ngono se lufu gwakazha nge nthu ne kumuka mu bafi kwakazhabo nge nthu. 
1CO.15.22	Ngono se bathu bose befa ngekwa Adamu, sa ikokobo bose banowotjidziwa ngekwa Kirisiti. 
1CO.15.23	Koga mmwe ne mmwe unomusiwa mu lufu nge ndongoloso yakanlingisana: Kirisiti wakamusiwa kutanga; ngono pa kuzha kukwe batobeli babe banowomusiwa. 
1CO.15.24	Ipapo bhelelo lowobe lizha; Kirisiti paanowopitshila bushe ku Ndzimu kuna Tate shule kwe akolomodza kose milayo ye shango ne mibuso ne masimba ayo, 
1CO.15.25	ngobe Kirisiti wakafanilo busa kudzina Ndzimu ubiga zwita zwizwe kusi kwe makumbo awe. 
1CO.15.26	Tjita tje bupelo kulobesiwa lufu. 
1CO.15.27	Ngobe hwalo dze Ndzimu dzoti “Ndzimu wakabiga zwithu zose kusi kwe makumbo awe.” Kupatjena kuti matama anoti, “zwithu zose” zwakabigwa kusi kwe makumbo awe. Akutodwa Ndzimu iwo wakabiga zwithu zose kusi kwa Kirisiti. 
1CO.15.28	Ha zwithu zose zwabigwa kusi kukwe, ipapo Nkololo nge kukwe, unowozwibiga kusi kwe Ndzimu, iwo wakabiga zwithu zose kusi kukwe, kuti Ndzimu ube tjimwe ne tjimwe ku mmwe ne mmwe.
1CO.15.29	Ngono ngwenu ibabo bathu banodubikigwa bafi, banowotini? Ha ili kuti bafi abatomusiwa tjose, ini bathu bedubikigwa bafi? 
1CO.15.30	Ngono nge kwedu, ini tizwilonga mu mbatsha tjibaka tjimwe ne tjimwe. 
1CO.15.31	Zwikamu, ndofa zhuba ne zhuba! Ndozwiloba ifuba nge kwenyu muna Kirisiti Jesu She wedu. 
1CO.15.32	Ndobuyigwa ngeni ha ndilebeleka se nthu koga. Ha ndakagwa nge zwibandana ku Efeso nge mazwiwo e bathu, ndakabuyigwa ngeni? Ha bafi basingamusiwe, “Ngatijeni ting'we, ngobe mangwana tofa.”
1CO.15.33	Musitjengedzeke, “Bakhwinya basakalulwama banotjinya mazwiibhato akanaka.” 
1CO.15.34	Musani mikumbulo yenyu, muletje kutjinya. Bamwe benyu abatoziba Ndzimu. Ndoleba ikoku mwaza kumubhatisa shoni.
1CO.15.35	Koga mmwe ungabhuzwa kati, “Bafi banomusiwa tjini? Banowoboneka bali mu mbili wakatini?” 
1CO.15.36	Tjilengwe ndiwe! Tjaunodzwala atjitomela tjisafa takhwa. 
1CO.15.37	Ngono tjaunodzwala ate uli mmela iwo unowobepo, i mbewu koga, pamwe ili ye thunde pamwe ili ye tjimwe tjipoga. 
1CO.15.38	Koga Ndzimu unoipa mbili wawada, unopa imwe ne imwe mbewu mbili wakafanila.
1CO.15.39	Ngono nyama aitofanana yose, kuna nyama ye bathu, kuna ye phuka, nyuni dzina ipoga, ngono hwobe ipogabo.
1CO.15.40	Kuna mibili ye kudzimu kakale kuna mibili ye shango, koga bubuya gwe mibili ye kudzimu gosiyana ne bubuya gwe mibili ye shango. 
1CO.15.41	Kuna bubuya gwe zhuba ne gumwe bubuya gwe mwedzi ne gumwe gwe nyenyedzi; ngono nyenyedzi inosiyana ne imwe nyenyedzi nge bubuya.
1CO.15.42	Kumuka kwe bafi kowobe kwakajalo. Mbili unotshigwa se mbewu ivukidziwa nge unobola koga unomusiwa nge usingabole. 
1CO.15.43	Unovumbikiwa wakabipa, ukamusiwa wakanaka. Unotshigwa usina simba, ukamusiwa una simba. 
1CO.15.44	Unoti udzwagwa ukabe uli mbili we tjinyama, unowoti umusiwa ukabe uli mbili we tjimeya sekwa kuna mbili we tjinyama ne mbili we tjimeya uyapobo. 
1CO.15.45	Kwakakwagwa kukayi, “Nthu we kutanga Adamu wakabumbiwa ali itjili tjinotjila,” Adamu we bupelo kabe Meya inopa butjilo. 
1CO.15.46	Ate tjili tjimeya tjakazha kutanga koga tjinyama, shule kube kuzha tjimeya. 
1CO.15.47	Nthu we kutanga, wakabe ali we hwuluba ye shango koga nthu we bubili wakabe edwa kudzimu. 
1CO.15.48	Se kwakabe kuli nthu we hwuluba, ibabo be hwuluba bakajalobo; ngono nthu we kudzimu sekwa ali iko, ibabo be kudzimu bakajalobo. 
1CO.15.49	Koga sekwa takabe mu ifano tje nthu we vu, towobebo mu ifano tje nthu we kudzimu.
1CO.15.50	Ndomubudza, zwikamu, nyama ne malopa azwingathuwe bushe gwe Ndzimu, kene kunobola akungathuwe kusingabole.
1CO.15.51	Bonani! Ndomubudza masazibgwe. Atitowofa tose, koga tose towoshandugwa, 
1CO.15.52	mu tjibaka tjifupi fupi, mu kubonya kwe zhisho, nsi we lunyanga gwe bupelo. Lunyanga gowolila, kakale bafi banowomusiwa bali basingatjabole, ngono iswi towoshandugwa. 
1CO.15.53	Ngobe mbili iwoyu unobola unowoambala kusabola ne mbili iwoyu unofa unowoambala kusafa. 
1CO.15.54	Panowobe tjinobola tjaambala tjisingabole ne tjinofa tjaambala tjisingafe, ipapo kowoshingikala tjakakwagwa kuyi, “Lufu gwamidziwa nge kukundiwa!”
1CO.15.55	“Lufu, kukunda kuko kungayi?
1CO.15.55	Lufu, lubolela gugo gungayi?” 
1CO.15.56	Lubolela gwe lufu i jinyo, ngono simba le jinyo nlayo. 
1CO.15.57	Koga ngakubokiwe Ndzimu, iwo unotipa kukunda ndi Jesu Kirisiti.
1CO.15.58	Ndizo ngwenu, zwikamu zwangu zwinodika, simani, musingazunguziwe nge tjimwe. Misi yose muzwipa nge buzhalo mu nshingo wa She, muziba kuti, muna She nshingo wenyu ate uli suli.
1CO.16.1	Ngwenu ngekwe zwipo zwinopiwa bayengemali. Thamanibo sekwa ndakadwa makubungano aku Galatiya. 
1CO.16.2	Zhuba le kutanga mu tshipi imwe ne imwe, mmwe ne mmwe wenyu abigile tjimwe ntome atjibiganye, sekwa angabe awana, kuti kusibe ne kukubunganya ha ndazha. 
1CO.16.3	Ngono ndowotindizha, ndowotuma ibabo bamunowobe mashalula bana lukwalo kuyisa tjipo tjenyu ku Jerusalema. 
1CO.16.4	Ha kwakafanila kuti ndingayendabo, banowoyenda nami.
1CO.16.5	Ndowomukumba ndisinodwa ku Makedoniya, ngobe ndakazwimisila kunopinda nako, 
1CO.16.6	pamwe ndowogala namwi lubaka gushomanana, pamwe apitsha nsi wose we mbaba, kuti mundibhatshe kudwilidza gwendo gwangu, kumwe ne kumwe kwandinoyenda. 
1CO.16.7	Anditoshaka kumubona sangwenu ndipinda koga; ndogalabgwe kupitsha tjibaka namwi, ha She eduma.
1CO.16.8	Koga ndowobe mu Efeso kuswikila Pentekosite,* 
1CO.16.9	ngobe nkoba wakaashama wandizhukila kuti ndishinge, koga banonyanyayidzana nami banjinji.
1CO.16.10	Ha Timoti ezha, mun'amutjile, ngobe unoshinga nshingo wa She sekwa ndinoshinga. 
1CO.16.11	Ndizo kushete unon'lingila pasi. Mumbhatshe adwilidze gwendo gugwe nge kunyalala, kuti abuye kundili; ngobe takanlingilila ne zwikamu.
1CO.16.12	Ngekwe ikamu tjedu Apolosi, ndakankulumbidza kwazo kumukumba ne zwimwe zwikamu, koga kwakabe kusi kuda kukwe
1CO.16.13	Tjenjelani, mume makasima mu kugalamoyo kwenyu, ibeni nge tjilopa, simani. 
1CO.16.14	Mubone kuti tjimwe ne tjimwe tjamunothama motjithama nge ludo.
1CO.16.15	Moziba kuti Sitifani ne nsha uwe ndibo bashanduki be Bakirisiti be kutanga mu Akaiya, kakale bakazwipa kushingila bayengemali. Ndomukulumbidza imwi zwikamu, 
1CO.16.16	kuti muzwiyise pasi kuna banonga ibaba ne ku mmwe ne mmwe unobhatabo nshingo kakale kashinga.
1CO.16.17	Ndakashatha kuti Sitifani, na Fotunato, na Akaiko bazha ngeno; kubepo kwabo kumilile imwi ne musipo pano, 
1CO.16.18	ngono bashathisa meya yangu ne yenyu. Bathu bakajali koda kuti bazibgwe.
1CO.16.19	Makubungano amu Ezhiya anomudumilisa. Akhwila na Purisila ne gubungano linoshanganila mu nzi wabo banomudumilisa kwazo muna She. 
1CO.16.20	Zwikamu zose ngeno zomudumilisa. Dumilisanani ngobutjilana kwakayengemala.
1CO.16.21	Imi Paulo ndokwala nge gwangu luboko ndimudumilisa.
1CO.16.22	Ha mmwe asingade She, ngaabe ne bhiso! “Maranata” She wedu izha!
1CO.16.23	Ngoni dza She Jesu ngadzibe namwi.
1CO.16.24	Ludo gwangu gube namwi mose muna Kirisiti Jesu. Ngakujalo.
2CO.1.1	Ndimi Paulo ntumwa wa Kirisiti* Jesu nge kuda kwe Ndzimu, ndina Timoti ikamu* tjedu.
2CO.1.1	Todumilisa gubungano le Ndzimu limu Korinta ne bayengemali* bose bamu Akaiya yose titi:
2CO.1.2	Ngoni ne kunyalala kunodwa ku Ndzimu Tate bedu na She Jesu Kirisiti ngakube namwi.
2CO.1.3	Ngakukudziwe Ndzimu, Tate ba She wedu Jesu Kirisiti, Tate be ngoni, Ndzimu we nyaladzo mu zwithu zose, 
2CO.1.4	iwo unotinyaladza mu kudziyila kwedu kose, kuti ndizo titubule kunyaladza ibabo bana kudziyila kumwe ne kumwe nge nyaladzo yatinonyaladziwa ndiyo nge Ndzimu. 
2CO.1.5	Ngobe se tina gobe mukudziyila kwa Kirisiti kwakatiwandila, ne nyaladzo ya Kirisiti yakatiwandilabo. 
2CO.1.6	Ha tidziyila, todziyilila nyaladzo ne jidzo lenyu; ha tinyaladziwa, namwibo mobe ne nyaladzo yamunowana ha mudzikitadza nge moyonlefu kudziyila kwatinodziyilabo ndiko. 
2CO.1.7	Kugalabgwe kwedu mumuli akutozunguzika; ngobe toziba kuti se muna gobe mukudziyila kwedu, muna gobebo mu kunyaladzika kwedu.
2CO.1.8	Atitoshaka kuti musizibe, zwikamu, ngekwe kudziyila kwatakabe nako mu ntuthu we Ezhiya, ngobe takabe takamanikanyiwa kukulu kwazo, kwakabe kwakatipinda, ndizo tikawana ne butjilo dumbu tagutoboka. 
2CO.1.9	Dumbu dumbu takazwiwana tinga bathu basumikilisigwa lufu; koga ikoko kwakabe kuli kutithama kuti tisizwigalebgwe koga tigalebgwe Ndzimu iwo unomusa bafi. 
2CO.1.10	Wakatidzutunula mu mbhatsha dzinotjisa dze lufu, ngono unowotidzutunula, muuli takabiga kugalabgwe kwedu kuti unowoti dzutunula kakale. 
2CO.1.11	Namwibo mutibhatshe nge ntembezelo, kuti ndizo banji banowotibokela ku Ndzimu ngekwe makombolelo atakapiwa ili kudabigwa kwe mitembezelo minjinji.
2CO.1.12	Tozwikudza nge butendeki* gunopiwa nge hana dzedu kuti takazwibhata zubuyanana mu shango, kwazo kwazo mu kushingidzana kwedu namwi nge bubuyanana nenge kushaladuka kunodwa ku Ndzimu, kusi nge butjenjedu gwe shango, koga nge ngoni dze Ndzimu. 
2CO.1.13	Ngobe atina tjatinomukwalila kuzhe kwe tjamungabala kakale tjamungahwisisa. Ndogalabgwe kuti mowohwisisa nge buzhalo, 
2CO.1.14	sekwa makahwisisa kutukununu kuti mungazwikudza nge kwedu, saswi tingazwikudza nge kwenyu mu zhuba la She Jesu.
2CO.1.15	Ndakabe ndina malebeswa a ikoku, ndakabe ndishakazha ikoko kutanga kuti kushatha kwenyu kuzhadzisike kabili. 
2CO.1.16	Ndakabe ndishaka kumukumba ndili mu zila yangu ndiyenda ku Makedoniya ne ndobuya ku Makedoniya kuti mundibhatshe mu gwendo gwangu kuyenda ku Judiya. 
2CO.1.17	Apa mu kuleba ikoku ndakabe ne bulelu koga kene? Apa ndongoloso dzangu dzonga dze nthu tjinyama kene, ndili zwimisile kuti “Ee” na “Aa” tjibaka tjing'ompela kene? 
2CO.1.18	Se Ndzimu nge malebeswa ugalikabgwe, dama ledu kumuli alizotongobe “Ee” na “Aa.” 
2CO.1.19	Ngobe Nkololo we Ndzimu, iye Jesu Kirisiti wakasumikigwa pakati kwenyu ndimi na Silivano
2CO.1.20	Ngobe kugadzabgwe kose kwe Ndzimu kuna “Ee” munli, ndizo toleba titi “Ngakujalo*” ndi Kirisiti kukudza Ndzimu. 
2CO.1.21	Koga Ndzimu ndiwo unotithama tose iswi namwi kuti tibhatilile muna Kirisiti, ngono wakatishalula, 
2CO.1.22	wakatibiga lutjwayo gwawo, ngono ukatipa Meya yawo mu mimoyo yedu ili tjipo tjinogadzabgwe. 
2CO.1.23	Koga ndodana Ndzimu kupa butendeki nge kwangu! Kusazha kwangu ku Korinta kwakabe kuli kumutjengeta. 
2CO.1.24	Atitomulaulila kugalamoyo kwenyu, ngobe toziba kuti mumile mu kugalamoyo kwenyu koga toshinga namwi tishingila kushatha kwenyu.
2CO.2.1	Ndizo ndakapeleledza ndabona kuti ndisitjamukumbe kunowodwa kumuhwisa zogwadza kakale. 
2CO.2.2	Ngobe ha ndingamuhwisa zogwadza, ndiani ungandishathisa kene, kuzhe kwenyu imwi bandahwisa zogwadza? 
2CO.2.3	Ngono ndakakwala gumwe lukwalo sekwa ndakakwala ndisingashake, kuti ndisihwisiwe zogwadza ndi ibabo bakafanila kundishathisa, ngobe ndakabe ndina malebeswa nge kwenyu mose, kuti kushatha kwangu kowobe kushatha kwenyu mose. 
2CO.2.4	Ndakamukwalila ndili mukudziyidzika, ndihwa zogwadza mu moyo, nditebula mishodzi kusi kuti ndimuhwise zogwadza, koga ili kumuzibisa ngekwe ludo gwandinago mumuli.
2CO.2.5	Ngono, ha mmwe akahwisa mmwe zogwadza, aazokuthama kundili, koga wakakuthamila imwi mose, kene bamwe benyu zwako. Ndoleba ikoku, ngobe anditoshaka kupaphidza. 
2CO.2.6	Shamu yaalobgwa nge bunji gwenyu yakanlizana. 
2CO.2.7	Ndizo ngwenu munzwiibhatigwe mun'nyaladze, kuti ndizo asikuligwe nge buyendasi gwakapindilila. 
2CO.2.8	Ndomukumbila kuti munlakidze kakale kuti mon'da. 
2CO.2.9	Ndakakwala lukwalo igoguje, ngobe ndakabe ndishaka kumulika ne kubona kene mondihwa mutjimwe ne tjimwe. 
2CO.2.10	Ani naani wamunonzwiibhatigwa namibo ndonzwiibhatigwabo; ngobe tjandanzwiibhatigwa mutjili, akuli kuti kuna tjandakafanila kunzwiibhatigwa ndithamila imwi mbeli kwa Kirisiti. 
2CO.2.11	Kudzibila Satani kuti asitibhatilepo, ngobe ate kuli kuti atitoziba njalakang'wa dzidze.
2CO.2.12	Ngwenu ndakati ndayenda ku Tiroasi kunosumikila ndebo mbuya ya Kirisiti, ndikawana She bandizhulila nkoba, 
2CO.2.13	koga nkumbulo wangu ukasigadzikane, ngobe andizowana ikamu tjangu Tito ikoko. Ndizo ndakabawoneka apindila ku Makedoniya.
2CO.2.14	Koga ngakubokwe Ndzimu, iwo unotitungamila misi yose mu kukunda ndi Kirisiti. Ndzimu unoyendisa zibo ye nnuhwo unozipa ngekwa Kirisiti kumwe ne kumwe ndiswi. 
2CO.2.15	Ngobe ti nnuhwo unozipa wa Kirisiti unopiwa Ndzimu, muna ibabo banotjidziwa ne muna banoloba. 
2CO.2.16	Kuna unolobesiwa ti nnuhwo we lufu, kuna unotjidziwa ti nnuhwo we butjilo. Ndiani ngono wakalizanila nshingo wakajali? 
2CO.2.17	Iswi atitonga bunji gunoshaba nge dama le Ndzimu, koga ti bathu ba Kirisiti bakashanduka bana malebeswa, bakatumwa nge Ndzimu, tolebeleka mu mesho e Ndzimu muna Kirisiti.
2CO.3.1	Apa tatangisa kuzwikudza kakale kene? Kene tonga bamwe bathu banoshaka hwalo dzinomuzibisa kuti ndiswi boani, kene dzinodwa kumuli dzizibisa bamwe kuti ndiswi kene. 
2CO.3.2	Imwi nge kwenyu, mu lukwalo gwedu, gwakakwagwa mu mimoyo yedu, gunozibgwa ne gunobagwa ne mmwe ne mmwe. 
2CO.3.3	Molakidza kuti mu lukwalo gunodwa kuna Kirisiti guzha ndiswi, gusakakwagwa nge inki, koga gwakakwagwa nge Meya ye Ndzimu unotjila. Gusakakwagwa mu mabgwe, koga gwakakwagwa mu mimoyo ye bathu.
2CO.3.4	Ikoku ishaladuko yatinayo ngekwa Kirisiti mu Ndzimu. 
2CO.3.5	Kusingadwe kuti takalizanila nge kwedu kwatingati tjimwe ne tjimwe tjodwa mutili, kulizanila kwedu kodwa ku Ndzimu, 
2CO.3.6	iwo wakatithama kulizanila kube bashingile be Tjidumano tjitshwa, tjisi tje nlayo wakakwagwa, koga tje Meya. Ngobe nlayo wakakwagwa unobulaya, koga Meya inopa butjilo.
2CO.3.7	Ngwenu ha kushingila kunozhisa lufu kwakakwagwa mu mabgwe, kwakazha nge tjedza tjingapa, tjakayita Baiziraela kuti basilinge Mushe mu buso, nenguba kupenya ikoku kwakabe kopela, 
2CO.3.8	apa kushingila kwe Meya akungabe nge tjedza tjikulu kupinda kene? 
2CO.3.9	Ha kwakabe kuna tjedza mu kushingila kunolobesa, kushingila kwe ndulamo* kwakafanila kupinde nge tjedza. 
2CO.3.10	Nge malebeswa ipapa tjakabe tjina tjedza atjitjina tjedza, ngwenu kwatjibe ne tjedza tjinotjikulila. 
2CO.3.11	Ngobe ha ili kuti kunopinda kwakazha nge tjedza, kunogalila tjose kwakafanila kube nge tjedza tjikulu.
2CO.3.12	Se tina kugalabgwe kwakajali, tina tjilopa. 
2CO.3.13	Atitonga Mushe, iye wakabe ekwididza buso gugwe nge jila kuti ba Iziraela basibone bhelelo le tjedza tjakabe tjipela. 
2CO.3.14	Koga mikumbulo yabo yakabe yakakukutala, ngobe na nasi ha bebala Tjidumano tjikulukugwi jila ilelije litjiyapo halizofukunugwa, ngobe lofukunugwa ndi Kirisiti koga. 
2CO.3.15	Ee, kuswikila nasi ha bebala nlayo jila lokwididza mikumbulo yabo, 
2CO.3.16	koga ha nthu eshandukila kuna She, jila ileli lofukunugwa. 
2CO.3.17	Ngwenu, She ndibo Meya, ngono pana Meya ya She, pana sununguko. 
2CO.3.18	Ngono iswi tose be njiso dzakafukunugwa tilakidza tjedza tja She, toshandugwa kunga iye ne tjedza tjinokula misi yose, ngobe ikoku kodwa muna She iye Meya.
2CO.4.1	Ndizo atitonyalamoyo, ngobe Ndzimu nge ngoni dzawo wakatipa kushingila ikoku. 
2CO.4.2	Takalambana ne zila dzakasumbikala dzinobhatisa shoni, atitoshinga nge bupitipiti, kene kuli kutjinya dama le Ndzimu, koga nge kuleba malebeswa a patjena kuzwilakidza kumwe ne kumwe kuti togalikabgwe mbeli kwe Ndzimu. 
2CO.4.3	Ha ndebo mbuya yatinosumikila yakasumbikala, yakasumbikalila ibabo banoloba koga. 
2CO.4.4	Nge kwabo ndzimu we shango ino, iye Satani wakapofupadza mikumbulo ye basingagalemoyo kuti basibone tjedza tje ndebo mbuya ye kupenya kwa Kirisiti, iye mbumbiko ye Ndzimu. 
2CO.4.5	Ngobe atitozwisumikila iswi, koga tosumikila Jesu Kirisiti ali She, koga iswi tili balanda benyu ngekwa Jesu. 
2CO.4.6	Ngobe Ndzimu ndiwo wakati, “Tjedza ngatjipenye kudwa mu zhalima” Ndiwozwawo wakathama kuti tjedza tjawo tjipenye mu mimoyo yedu kutipa zibo ye kupenya kwe Ndzimu mu buso gwa Kirisiti.
2CO.4.7	Koga tina fumwa iyeyi mu majegwa, kulakidza kuti simba gulu lodwa ku Ndzimu, alitodwa kutili. 
2CO.4.8	Iswi togwadzisiwa nge zila dzose, koga atitokundiwa, mimwe misi todudumwa, koga tikasinyalemoyo, 
2CO.4.9	Todziyidziwa, koga Ndzimu autotisiya, mimwe misi tolobgwa tikawila pasi koga tikasife. 
2CO.4.10	Misi yose takasenga lufu gwa Jesu mu mibili yedu, kuti ndizo butjilo gwa Jesu gubonekebo mu mibili yedu. 
2CO.4.11	Ngobe atitjatjila, togala takalingisana ne lufu tibulayigwa Jesu, kuti ndizo butjilo gwa Jesu gubonekebo mu mibili yedu inobola. 
2CO.4.12	Ndizo wali lufu goshinga mutili, koga butjilo goshinga mumuli.
2CO.4.13	Setina meya iyo zwayo ye kugalamoyo sa iye akakwala eti, “Ndakagalamoyo, ndizo alebeleka,” naswibo togalamoyo, ndizo tolebeleka, 
2CO.4.14	tiziba kuti iwo wakamusa She Jesu mu bafi unowotimusabo na Jesu kakale ukatizhisa namwi paulipo. 
2CO.4.15	Ikoku kose kobuzila imwi, kuti ndizo ngoni dze Ndzimu dzinodwilila dzitjidza bathu banjinji dzipaphidze mitembezelo ye kuboka ne kukudza Ndzimu.
2CO.4.16	Ndizo atitonyalamoyo. Nenguba mbumbiko yedu ya kuzhe itjinyika, mbumbiko yedu ya mukati inobumbiwa butshwa zhuba limwe ne limwe. 
2CO.4.17	Ngobe kudziyila ikoku kwe tjibaka tjifutshwanana kotilulwamisila gudzo gulu lisingapele lisina tjalingafananidziwa natjo. 
2CO.4.18	Ngobe atitolinga zwinobong'wa, koga tolinga zwisingabong'we; ngobe zwinobong'wa zopinda, koga zwisingabong'we zogalila tjose.
2CO.5.1	Ngobe toziba kuti ha nshasha we shango watinogala muuli ukolomogwa, tina mbako inodwa ku Ndzimu, ng'umba isakathamwa nge maboko, inogala nge kusingapele kudzimu. 
2CO.5.2	Ha titjimu nshasha iwoyu, topisigwa kwazo mu moyo, takashuba kwazo kuti tiambale bugalo gwedu gwe kudzimu 
2CO.5.3	kuti ha tiguambala tisiwang'we tili mbujo. 
2CO.5.4	Ngobe ha titjimu nshasha iwoyu, tina shungu, tolemegwa, ngekuti atitoshaka kuti tiambugwe, koga kuti tiambadziwe mbili we kudzimu, kuti tjinobola tjiamidziwe nge butjilo. 
2CO.5.5	Ndzimu ndiwo wakatilulwamisila ikoku, ndiwo wakatipa Meya se tjipo tjinogadzabgwe.
2CO.5.6	Ndizo wali tina kugalabgwe misi yose. Toziba kuti ha titji kanyi mu mbili, tikule na She, 
2CO.5.7	ngobe toyenda ngogalamoyo, kusi ngobona. 
2CO.5.8	Atitotja koga toyemula kuthubukana ne mbili kuti tibe na She. 
2CO.5.9	Ndizo kene tili kanyi kene tisi kanyi, mazwimisilo edu hwunshathisa. 
2CO.5.10	Ngobe tose takafanila kuboneka mbeli kwe tjigalo tje sumikiliso tja Kirisiti, kuti mmwe ne mmwe aamutjile tjakanaka kene tjakabipa, kuyendidzana ne tjaakathama atjatjila.
2CO.5.11	Ndizo ngoziba kuti kutja She kodwani, togwisa kukulumbidza bathu kuzha ku Ndzimu, koga tjatili itjo tjozibgwa nge Ndzimu, ngono ndogalabgwe kuti namwi moziba ikoku mu hana dzenyu. 
2CO.5.12	Atitozwikudza kumuli, koga tomupa tjamungazwikudza nditjo nge kwedu, kuti ndizo mutubule kudabila ibabo banozwikudza nge mamo e nthu kusi nge moyo uwe. 
2CO.5.13	Ha tipenga nde kwedu ne Ndzimu, ha tisingapenge kobhatsha imwi, 
2CO.5.14	ngobe ludo gwa Kirisiti gotilaula, ngobe togalamoyo kuti nthu nng'ompela wakafila bose, ndizo nge imwe zila bose bakafa. 
2CO.5.15	Ngono wakafila bose, kuti ibabo banotjila basitjazwitjilile, koga batjilile iye wakabafila kamusiwa.
2CO.5.16	Ndizo kudwa ngwenu, atina watinolinga nge zhisho le tjinyama, nenguba takatongo linga Kirisiti nge zhisho le tjinyama, ha titjanlinga sa ikoko. 
2CO.5.17	Ndizo ani kene ani umuna Kirisiti, wabe tjibumbiwa tjitshwa,
2CO.5.18	Kose ikoku kodwa ku Ndzimu, iwo wakatipa Kirisiti kuti atigadzanye nawo ndizo ukatipabo nshingo we kugadzanya. 
2CO.5.19	Nge mamwe matama, ndi Kirisiti, Ndzimu wakagadzanya shango nawo, usingababalile matjinyo abo, ngono ukatipa dama le kugadzanya.
2CO.5.20	Ndizo iswi ti bamilili ba Kirisiti, Ndzimu unomutetedzela ndiswi; tomukumbila mu bumo gwa Kirisiti kuti mugadzane ne Ndzimu. 
2CO.5.21	Nge kwedu Ndzimu wakantilika jinyo, iye usakatongo ziba jinyo, kuti ndizo munli tibe ndulamo ye Ndzimu.
2CO.6.1	Tili bashingi ne Ndzimu, tomukumbila kuti musiamutjilile ngoni dze Ndzimu suli, 
2CO.6.2	ngobe Ndzimu ukati,
2CO.6.2	“Nge tjibaka tjakalingisana ndakamuhwa,
2CO.6.2	ngono amubhatsha mu zhuba le kutjidziwa.” Bonani, ngwenu nditjo tjibaka tjakalingisana, bonani ngwenu ndilo zhuba le jidzo.
2CO.6.3	Atina watinobigila tjikuthi mu zila iye, kuti ndizo kusiwang'we nlandu mu nshingo wedu. 
2CO.6.4	Koga se balanda be Ndzimu tozwikudza mu zila imwe ne imwe nge kudzikitadzila kudziyila, mu mang'oni nenge mu manikano 
2CO.6.5	Tolobgwa tikalongwa mu ng'umba dze busungwa, tikabe mu phipiti, tikashinga kunolema, tikasibone hwope, tikafa nge zhala. 
2CO.6.6	Nge bubuyanana gwedu ne zibo ne moyonlefu ne buthu ne Meya yakayengemala ne ludo gwakwako, 
2CO.6.7	ne ndebo ye malebeswa ne simba le Ndzimu ne zwibhayano zwe ndulamo, tjimwe tjibhayano tje luboko gwe luji, tjimwe tje luboko gwe lumeshwe, 
2CO.6.8	mu kukudziwa ne mu kusakudziwa, mu kulebgwa zubuyanana ne mu kulebgwa zwakabipa. Tobhakhwa se batjengedzi, koga iswi tili mu malebeswa, 
2CO.6.9	tobhakhwa se tisingazibgwe, koga iswi tizibgwa zubuyanana, totogwa se bakafa, koga bonani, iswi totjila. Nenguba tilobgwa shamu atithutabulawa, 
2CO.6.10	nenguba tina buyendasi, misi yose takashatha. Tonga bashayi, koga tothama banjinji kuti babe bafumi. Tonga tisina tjatinatjo, koga tina zwithu zose.
2CO.6.11	Bakorinta, takalebeleka namwi takashaladuka. 
2CO.6.12	Ate kuli kuti ludo gwedu kumuli gushomanana koga imwi ndimwi musingatide nge buzhalo. 
2CO.6.13	Ndolebeleka se ndinolebeleka ne bana bangu nditi, mutizhulile mimoyo yenyu sekwa takamuzhulila yedu.
2CO.6.14	Musikwebe nge jokwi* ling'ompela ne basingagalemoyo. Ngobe apa ndulamo ne mbipo zwina bukhwinya poni kene? Kene tjedza ne zhalima zoshanganyilani kene? 
2CO.6.15	Apa Kirisiti na Bheliali
2CO.6.16	Ng'umba* ye Ndzimu inodumana poni ne midzimu*? Iswi ti ng'umba ye Ndzimu unotjila, se Ndzimu wakati,
2CO.6.16	“Ndowogala mubali, ayenda pakati kwabo,
2CO.6.16	ngono ndowobe Ndzimu wabo, ibo banowobe bathu bangu.”
2CO.6.17	Ndizo “Bhudani mubali,
2CO.6.17	muthubukane nabo,” kojalo She,
2CO.6.17	“Musibhate tjimwe tjakatemapala,
2CO.6.17	ipapo ndowomuamutjila,
2CO.6.18	ngono ndowobe tate kumuli,
2CO.6.18	imwi mukabe bakololo ne bakololokadzi bangu,”
2CO.6.18	kojalo She Masimbawose.
2CO.7.1	Setina kugadziwabgwe ikoku, badiwa, ngatizwitjenapadzeni mu tjimwe ne tjimwe tjinotemapadza mbili ne meya, ngono tibe nge buyengemali guzhele mu kutja Ndzimu.
2CO.7.2	Mutizhulile mimoyo yenyu. Atina watakatjinyila, atina watakatenga, atina watakatjebela. 
2CO.7.3	Anditoleba ikoku kumubona nlandu, ngobe ndakaleba kuli kale kuti mu mimoyo yedu tinako, kuti tife tose nenge kuti titjile tose. 
2CO.7.4	Ndomugalabgwe kwazo. Ndina kuzwikudza kukulu mumuli. Ndizhele kunyaladzika. Mu kudziyidzika kwedu kose, ndina kushatha kunjisa.
2CO.7.5	Ne patakazha mu Makedoniya, mibili yedu aizotongobe ne kunyaluluka, koga takabe takalingisana nge mang'oni wose, tikweba kwebana ne zwita zwedu, tidzulana ngotja mukati kwedu. 
2CO.7.6	Koga Ndzimu iwo unonyaladza bakanyala mikumbulo, wakatinyaladza ngozha kwa Tito. 
2CO.7.7	Ate kuzha kukwe koga kwakatinyaladza, koga nenge nyaladzo yamakan'nyaladza ndiyo. Wakatibudza sekwa makandishuba, ne sekwa munogwadzika ndiko, ne sekwa munondida ndiko, ngono ndizo ndakashatha kupindisa.
2CO.7.8	Nenguba lukwalo gwangu gwakamugwadza anditozwisola, nenguba ndakazwisola, ngobe ndobona kuti lukwalo igogo gwakamulonga buyendasi, nenguba kwakabe kwe tjibaka tjifutshwanana. 
2CO.7.9	Sekwa kuli iko, ndoshatha, koga ndisingashathisiwe nge kuti makagwadzika, koga nge kuti kugwadzika kwenyu kwakamuthama kuti mushandukile matjinyo enyu. Gwadzika ikoku kwakashingisiwa nge Ndzimu, kuti ndizo kube kusina tjimwe tjakabipa tjatakamuthama. 
2CO.7.10	Gwadzika kunolaugwa nge Ndzimu kozhisa kushandukila matjinyo kunoyisa ku jidzo, akutozhisa kupunamoyo, koga gwadzika kwe shango kozhisa lufu. 
2CO.7.11	Bonani kuti gwadzika kwenyu kwakamubuzila kutukutila kwakatini, kuzwimisila kulakidza ha musi nlandu, kugwadzamoyo, kulobgwa nge hana, kushuba, ludo ne kuloba shamu. Mazwilakidza amusi nlandu mu tjimwe ne tjimwe ngekwa ikoku.
2CO.7.12	Ndizo nenguba ndakamukwalila, kwakabe kusi ngekwe wakatjinya kene wakatjinyigwa, koga kwakabe kuli kuti, kutitukutilila nge kutida kwenyu kuzumbunugwe kumuli mu mesho e Ndzimu. 
2CO.7.13	Ndizo takanyaladzika.
2CO.7.13	Pezhugwi kwe kunyaladzika kwedu takashathila kwazo kushatha kwa Tito, ngobe meya iye yakashathisiwa ndimwi mose. 
2CO.7.14	Ndakazwikudza nge kwenyu kunli, ngono imwi amuzondibhatisa shoni. Takamubudza malebeswa misi yose, ngono kuzwikudza kwedu kuna Tito kwakajalobo, kwakalakidza kuti ku malebeswa. 
2CO.7.15	Ngono ludo gugwe gwaanomuda ndigo gokula, ha ekumbula kuhwa kwenyu mose ne kutja ne kutetema kwamakan'amutjila ndiko. 
2CO.7.16	Ndoshatha, ngobe ndina kugalabgwe kuzhele mumuli.
2CO.8.1	Toshaka kuti muzibe, zwikamu, ngekwe ngoni dze Ndzimu idzo dzakalakidziwa mu makubungano e Makedoniya. 
2CO.8.2	Mukulikwa kwakabipa nge kudziyila kwabakawilana nako, koga kushatha kwabo kwakabe kukulu kwakayita kuti bakobane bakasununguka nenguba bakabe bali bashayi. 
2CO.8.3	Ndotendeka kuti bakapa kunolizana ngotubula kwabo ne kupinda kuda kwabo. 
2CO.8.4	Bakatikumbila bakalonga meya kuti babe ne gobe kushinga mu kubhatsha bayengemali be Ndzimu mu Judiya. 
2CO.8.5	Ikoku kwakabe kuli kwatisakaalakana. Tje kutanga bakazwipa kuna She, ngono bakazwipa ne mutili nge kuda kwe Ndzimu. 
2CO.8.6	Ndizo iswi takakulumbidza Tito, kuti sekwa akatangisa kale ngaapedzise nshingo iwoyu wakanaka pakati kwenyu. 
2CO.8.7	Ngono ngwenu sekwa muli mbeli mu tjimwe ne tjimwe, mu kugalamoyo nemu ndebeleko nemu zibo nemu kumusa meya nemu kutida kwenyu, mubone kuti mu mbeli nemu nshingo iwoyu wakanaka.
2CO.8.8	Anditomupa nlayo, koga ndoshaka kubona kuti kene ludo gwenyu nge gwakwako nge kugufanidzanya nge kutukutila kwe bamwe. 
2CO.8.9	Moziba ngoni dza She wedu Jesu Kirisiti, kuti nenguba akabe akafuma, wakabe nshayi nge kwenyu, kuti nge bushayi gugwe, imwi mufume.
2CO.8.10	Mu ndebo iyeyi ndomupa ikumbuludzo: Koyita kuti mupedzise tjamakatangisa makenyi, musingashinge koga mushinga ngoda, 
2CO.8.11	kuti ndizo kuzwilulwamisila kuda kwenyu kuyendidzane ngopedzisa nge matatabuko enyu. 
2CO.8.12	Ha kutukutilila kuli yapo, tjipo tjoamutjilika ku Ndzimu kuyendidzana nge tjaunatjo, kusi nge tjausinatjo.
2CO.8.13	Anditodwa kuti bamwe baamugwe, imwi mulemesegwe, koga ndodwa kuti kube nge kulizalizana, 
2CO.8.14	kuti zwinjinji zwamunazo ngwenu zwibhatshe kusheta kwabo, kuti ndizo zwinjinji zwabanowobe nazo zwizhe zwibhatshe kusheta kwenyu. Ha kwakajalo kowobe nge kulizalizana. 
2CO.8.15	Sekwa kwakakwagwa kuyi, “Iye wakatonotha kunjinji aazobe ne kunjisa, na iye wakatonotha kushomanana aazobe ne kushomanisa.”
2CO.8.16	Ngakubokiwe Ndzimu iwo wakalonga ludo muna Tito kumubhatsha, igogo gwandinagobo. 
2CO.8.17	Tito aazoamutjila kunkumbila kwedu koga, koga wakagala abe eshaka kuzha kumuli ngoda kukwe. 
2CO.8.18	Tonzhisa ana ikamu tjinozibgwa kwazo ngosumikila ndebo mbuya kwatjo mu makubungano wose. 
2CO.8.19	Ngono kusi ngekwa ikoku koga, wakashalugwa nge makubungano kuti ayende naswi mu nshingo iwoyu wakanaka watinoyendisa kukudza She ne kulakidza mazwimisilo edu akalulwama.
2CO.8.20	Toshaka kuti kushete watibona nlandu ngekwe tjipo itjetji tjakanaka tjatinoyendisa. 
2CO.8.21	Takazwimisila kuthama tjakalulwama, kusi mu mesho a She koga, koga nenge mu mesho e bathu.
2CO.8.22	Ngono banozha ne ikamu tjedu tjatakalika kanjinji tikawana tjakatukutila mu zwithu zwinjinji, koga ngwenu watjitukutila kupindisa misi yose nge kugalabgwe kwaanako mumuli. 
2CO.8.23	Tito, iye nkhwinya wangu kakale nshingi nami mu kumushinga kwedu; ngekwe zwikamu zwedu, ibo batumwa be makubungano, ndibo Kirisiti baanokudziwa nge kwabo. 
2CO.8.24	Ndizo mubalakidze ludo gwenyu mbeli kwe makubungano nenge tjatinomukudzila.
2CO.9.1	Akutosheteka kuti ndimukwalile ngekwe nshingo we kupa bayengemali zwipo, 
2CO.9.2	ngobe ndoziba kuda kwenyu, ngono ndozwikudza nge kwenyu ku bathu be Makedoniya. Nditi, “Zwikamu mu Akaiya zwakazwilulwamisila kubhatsha kudwila makenyi.” Kumusa meya kwenyu kwakamusa bunji gwabo. 
2CO.9.3	Koga ndotuma zwikamu, kuti ndizo kuzwikudza kwedu nge kwenyu kusitongobe kwe suli muna ikoku. Koga kuti ndizo mube makazwilulwamisa sekwa ndakati mowobe makazwilulwamisa. 
2CO.9.4	Ha kungabe ne bamwe banodwa ku Makedoniya bangazha nami bebe bewana musakazwilulwamisa, tingabhakhwa nge shoni seni, koga imwi mungabhakhwa nge shoni kupindisa nenguba kuna kuzwikudza kwakajali. 
2CO.9.5	Ndizo ndawana kwakalingisana kukulumbidza zwikamu izwezwi kuzha kumuli kunditangila kuti balulwamisile mbeli kwe tjibaka tjipo itjetji tjamakagadzabgwe. Ipapo tjowobe tjakalulwama ha ndiswika, ngono tjisi tjamakombeledzwa koga tjili tjipo tjamapa nge moyo ntjena.
2CO.9.6	Kumbulani hwoku: Ani kene ani unodzwala kutukununu unowovuna kutukununubo, koga iye unodzwala kunjinji unowovuna kunjinji. 
2CO.9.7	Mmwe ne mmwe wakafanila ape sekwa ada asingazeyeze kene asingakombeledziwe, ngobe Ndzimu unoda nthu unopa akashatha. 
2CO.9.8	Kakale Ndzimu unotubula kumupa tjipo tjimwe ne tjimwe nge buzhalo, kuti ndizo misi yose mube muna tjimwe ne tjimwe tjakaswika, mutubule kupana nge buzhalo mu nshingo mmwe ne mmwe wakalulwama. 
2CO.9.9	Sekwa kwakakwagwa kuyi,
2CO.9.9	“Unoandamisa, unopa bashayi,
2CO.9.9	ndulamo iye aitopela.” 
2CO.9.10	Iye unopa ndzwali mbewu ne tjiwunga kuja unowomupa kawandisa mbewu yenyu ngono kawatsha mbuzilo ye ndulamo.
2CO.9.11	Mowofumisiwa nge zila dzose kuti ndizo mupane nge sununguko hwulu ndizo bunjinji gowoboka Ndzimu ngekwe zwipo zwenyu zwabanoamutjila mutili. 
2CO.9.12	Ngobe nshingo iwoyu wamunoshinga autobhatsha kusheta kwe bayengemali koga, koga unopinda ukazhisa kuboka kukulu ku Ndzimu. 
2CO.9.13	Nshingo wenyu iwoyu unowolakidza meya yenyu ye Tjikirisiti, bamwe banjinji banowokudza Ndzimu ngekwe kuhwa ndebo mbuya ya Kirisiti, iyo yamunoleba ne kupana kwenyu kukulu kubali ne ku bamwe bose. 
2CO.9.14	Ngono banowomutembezelela bakamushuba ngekwe ngoni dze Ndzimu hwulu mumuli. 
2CO.9.15	Ngakutendiwe Ndzimu ngekwe tjipo tjawo tjisina themba.
2CO.10.1	Imi Paulo, nge kwangu ndomukumbila nge kuzwiyisa pasi nenge buthu gwa Kirisiti, imi ndinoyi ndigwala ha ndakalingisana namwi, koga ndakasimamoyo ha ndili kule namwi. 
2CO.10.2	Ndomukumbila kuti musithame kuti ndisisime moyo sekwa ndakazwimisila nge buzhalo, kuna ibabo banotialakanila kuti tozwibhata nge mazwiibhato e shango. 
2CO.10.3	Nenguba tigala mu shango atitogwa ngwa ye shango, 
2CO.10.4	ngobe zwibhayano zwatinogwa ndizo ate zwibhayano zwe shango, koga zwina simba lakayengemala kulobesa matizhilo akasima. 
2CO.10.5	Tokolomola kukakabadzana kose, ne kuzwikudza kumwe ne kumwe kunodzinganyidza zibo ye Ndzimu, tikasunga nkumbulo mmwe ne mmwe kuti uhwe Kirisiti. 
2CO.10.6	Ngono towobe takazwilulwamisila kuloba shamu kusahwa kumwe ne kumwe, ha kuhwa kwenyu kwapelela.
2CO.10.7	Imwi lingani zwi mbeli kwe mesho enyu. Ha mmwe egalabgwe kuti nge wa Kirisiti, ngaazwikumbuludze kuti iswi ti Bakirisitibo. 
2CO.10.8	Nenguba ndizwikudza kupindisa ngekwe ndaulo yedu iyo She yabakatipa kumubaka koga kusi kumukolomola, anditowoibhatigwa nge shoni. 
2CO.10.9	Anditoshaka kuti kulingike ndinga ndinoshaka kumupalusamoyo nge hwalo dzangu. 
2CO.10.10	Bamwe banoti, “Hwalo dzidze dzolema, dzakasima, koga iye nge kukwe aali pano nlelu lelu, zwilebo zwizwe ate zwili tjimwe.” 
2CO.10.11	Bathu bakajalo ngabazibe kuti tjatinoleba nge lukwalo tisipo, nditjo tjatinowothama ha tili yapo.
2CO.10.12	Iswi atizozwilizanya kene kuli kuzwifananya na ibabo banozwikudza. Koga ha mmwe ezwifananya nge mmwe, ngono mmwe ezwiyelesedza ne mmwe pakati kwenyu, kodwa kuti abatohwisisa. 
2CO.10.13	Koga iswi atingazwikudze kupinda tjilizanyo, towoma mu tjilizanyo tjatakapiwa nge Ndzimu, kushinga namwi na iko kuli mukatibo. 
2CO.10.14	Takabe tisingapindilile mu tjilizanyo tjedu patakazha kumuli, ngobe ndiswi bekutanga kuzhisa ndebo mbuya ya Kirisiti kumuli. 
2CO.10.15	Atitozwikudza kwakapindilila nge mishingo ye bamwe bathu, i kuzhe kwe tjilizanyo tjedu, koga kugalabgwe kwedu hwuti se kugalamoyo kwenyu kukula, nshingo wedu pakati kwenyu unowokula kwazo. 
2CO.10.16	Kuti ndizo tisumikile ndebo mbuya mu shango dzimwe dzi mbeli kwe yenyu tisingazwikudze nge nshingo wakashingwa kale mu nnda we mmwe nthu.
2CO.10.17	Koga “Iye unoshaka kuzwikudza ngaazwikudze nge tjakashingwa ndi She.” 
2CO.10.18	Ngobe nthu unozwikudza ate iye unoamutjigwa, koga nthu unokudziwa ndi She ndiye unoamutjigwa.
2CO.11.1	Ndoyemula kuti mube ne moyonlefu ne bulengwe gwangu. Ibeni ne moyonlefu nami! 
2CO.11.2	Ndohwa ndina kubinda mumuli kunodwa ku Ndzimu, ngobe ndakamubigilidza ndobolo kumuyisa kuna Kirisiti muli mmwanadi mbuyanana una nlume nng'ompela, iye Kirisiti. 
2CO.11.3	Koga ndodziyidzika nge kuti se nyoka yakatjengela Efa nge kutjenjelela ntome kwayo, mikumbulo yenyu inowotjinyiwa, mube musiya kuzwipa kwe malebeswa kakale kwakatjena muna Kirisiti. 
2CO.11.4	Moamutjila nge kushatha mmwe ne mmwe unozha esumikila Jesu upoga muna watakasumikila, mukaamutjila meya ipoga muna yamakaamutjila kakale mukaamutjila ndebo mbuya ipoga muna yamakaamutjila mutili!
2CO.11.5	Anditoduma kuti ndi ntukunu pa batumwa ibabo banoyi bakulukulu. 
2CO.11.6	Nenguba ndisi nyambi yelebeleka, koga ndina zibo. Ikoku takakutjenesa kumuli misi yose ne mu zwithu zose.
2CO.11.7	Apa ndakathama jinyo nge kuzwiyisa pasi kuti imwi mukudziwe, nge kusumikila ndebo mbuya ye Ndzimu kumuli kuzhe kwe kushaka bhatsho imwe mumuli kene? 
2CO.11.8	Ndakakwibila makubungano mamwe ngoamutjila bhatsho muali kushingila imwi. 
2CO.11.9	Ngono pandakabe ndi namwi, koga ndisheta, andina wandakabe ntolo kunli, ngobe zwandakabe ndisheta zwakadusiwa nge zwikamu zwinodwa ku Makedoniya. Ndizo ndakaletja kumulemesela, kene anditowomulemesela. 
2CO.11.10	Se malebeswa a Kirisiti ali mundili, kuzwikudza kwangu ikoku akutowonyaladziwa mu mituthu ye Akaiya. 
2CO.11.11	Apa ndoleba ikoku ngekutini? Ngekuti ndisingamude kene? Ndzimu unoziba kuti ndomuda!
2CO.11.12	Tjandinoshinga ngwenu ndowodwilila nditjishinga, kuti ndishayise ibabo mazwikudzo ibaba banoshaka kuti batogwe se banolizana naswi muna tjabanozwikudza nditjo. 
2CO.11.13	Bathu bakajali batumwa be manyepkhwa, bashingi banotjebela, banozwithama batumwa ba Kirisiti. 
2CO.11.14	Ngono akutotjenamisa, ngobe na iye Satani unozwithama ntumwa* we kudzimu we tjedza. 
2CO.11.15	Ndizo akutotjenamisa ha balanda babe na ibobo bezwithama balanda be ndulamo. Bhelelo labo lowofanana ne mishingo yabo.
2CO.11.16	Ndobgwililula nditi ngakusibe ne unokumbula kuti ndi tjilengwe. Koga ha mungakumbula sa ikoko, mundiamutjile se tjilengwe, kuti ndizo namibo ndizwikudze kutukununu. 
2CO.11.17	Tjandinoleba anditotjileba nge simba la She, koga ndolebeleka se tjilengwe mu kuzwikudza kwakajali. 
2CO.11.18	Se banji bezwikudza ngekwe zwe shango namibo ndowozwikudza, 
2CO.11.19	ngobe mothamila zwilengwe moyonlefu na iko makashatha, imwi nge kwenyu makatjenjela. 
2CO.11.20	Mobe ne moyonlefu ha nthu emuthama balanda, kene emutjebela kene emubhatilapo, kene emulingila pasi, kene emulonga shaula mate. 
2CO.11.21	Ndina shoni kuleba kuti iswi takakong'wa kuthama zwithu izwezo!
2CO.11.21	Koga tjimwe ne tjimwe tjaanozwikudza nditjo, ndolebeleka se tjilengwe, namibo ndingazwikudza nditjo. 
2CO.11.22	Kene Bahebheru*? Namibo ndi iye. Kene Baiziraela? Namibo ndi iye. Kene be ludzi gwa Abhurahama? Namibo ndi igo. 
2CO.11.23	Kene balanda Bakirisiti? Imi ndi nlanda unoyita pabali. Ndoleba se mpengo! Ndakashinga kwakasima kubapinda kwazo, ndakabe mu ng'umba ye busungwa kanjinji kubapinda, ndakalobgwa kanjinji abe pejo nge lufu kanjinji. 
2CO.11.24	Ndakalobgwa kashanu nge Bajuta shamu dzili makumi manna anodusa ing'ompela. 
2CO.11.25	Ndakalobgwa katatu nge zwikombo nge Baroma, akikithidziwa nge mabgwe. Katatu kose ikepe tjandakabe ndiyenda nditjo tjakanyumbgwila mu gungwa ha angama mu vula nge kuzwibhatilila mu zwipithu zwe ikepe busiku gose amuka ndishwa ndakajalo zhuba lose. 
2CO.11.26	Ndakayenda njendo njinji, abe mu mbatsha dze njizi ne dze zwigebeng'a, abe mu mbatsha dze bakanyi kwangu ne be zwitjaba, abe mu mbatsha mu mizi mikulu, abe mu mbatsha mu tjilambanyika nenge mu gungwa, abe mu mbhatsha mu zwikamu zwe manyepkhwa. 
2CO.11.27	Ndakashinga kunolema, apitsha masiku manjinji ndisingayizele, muzhala ne nyota, kanjinji ndisingaje, ndipota ndisina zwiambalo. 
2CO.11.28	Ngono kuzhe kwe zwimwe zwithu, ndodziyidzika zhuba ne zhuba ndikumbula ngekwe makubungano wose. 
2CO.11.29	Panobe mmwe asakasima, imi ndozwihwa ndisakasimabo, panobe mmwe awila mu jinyo imi ndozhala buyendasi.
2CO.11.30	Ha kuli kuti ndina kuzwikudza, ndowozwikudza ngekwe zwithu zwinolakidza kusasima kwangu. 
2CO.11.31	Ndzimu ibo Tate ba She Jesu, iwo unokudziwa kusingapele, unoziba kuti anditonyepa. 
2CO.11.32	Pandakabe ndili mu Damasiko, nlauli wakabe ali pasi kwa She nkulu Aretasi wakabiga balindi pa nkoba we nzi nkulu* kundibhata. 
2CO.11.33	Koga ndakadelusigwa kuzhe nge buli limu guma ndili mu itundu, abe ndileya mbatsha dze mazwimisilo awe.
2CO.12.1	Ndakafanila ndizwikudze, nenguba kusingabuzile tjimwe. Koga ngwenu ndowoleba ngekwe mbono nenge zumbunulo dza She. 
2CO.12.2	Ndoziba mmwe nlume muna Kirisiti iye wakati makole ali gumi lina manna (14) akapinda, kadzamuligwa kudzimu kwe butatu, kene kuti kwakashingikala kene yakabe ili mbono koga anditoziba, koziba Ndzimu. 
2CO.12.3	Ngono ndoziba kuti nlume iwoyu kene wakabe ali mu mbili kene kuzhe kwe mbili anditoziba, koziba Ndzimu, 
2CO.12.4	wakadzamuligwa ku Paradaisi* ngono kahwa zwithu zwisingalebgwe, zwithu zwisingadumigwe nthu kuti azwilebe. 
2CO.12.5	Ndowozwikudza ngekwa iwoyu nlume, koga nge kwangu anditowozwikudza, kuzhe kwe kuzwikudza ngekwe kusasima kwangu. 
2CO.12.6	Ha kuli kuti ndoshaka kuzwikudza, ndowobe ndisi tjilengwe, ngobe ndowobe ndileba malebeswa. Koga ndozwidziba mu kuzwikudza, kuti ndizo kusibe ne mmwe unondikumbulila kupinda tjaanobona mundili kene tjaanohwa tjidwa mundili.
2CO.12.7	Ngono kundidziba kuti ndisizhale mazwikudzo ngekwe zumbunulo dzandakabona hwulu kupindisa, ndakalongwa mihwa mu nyama yangu, iye ntumwa wa Satani kundidziyidza kuti ndizo ndisizwikudze. 
2CO.12.8	Katatu kose ndakakumbila She ngekwa ikoku, kuti kubhude mundili, 
2CO.12.9	koga She wakati kundili, “Ngoni dzangu dzakakulizana, ngobe simba langu lozhadzisika mu kusasima kuko.” Ndowozwikudza kwazo ndakashatha mu kusasima kwangu, kuti simba la Kirisiti libe mundili. 
2CO.12.10	Ndizo ngekwa Kirisiti ndoamutjila nge kushatha kusasima ne masapa ne zogwadza ne kudziyidziwa ne dzimanikano, ngobe pandisakasima, ipapo ndakasima.
2CO.12.11	Ndakabe tjilengwe! Makandikombeledza kube itjo, kwakajalo ndabe ndakafanila kudziwa ndimwi. Ate ndili ntukunu pana ibabo batumwa banoyi bakulukulu, nenguba imi ndisi tjimwe. 
2CO.12.12	Zwilakidzo zwe ntumwa wa Jesu wakwako zwakashingwa pakati kwenyu nge moyonlefu, nge zwilakidzo ne matjenamiso ne mishingo mikulu. 
2CO.12.13	Makabhakhwa nge zila ipi inogwadza kupinda makubungano mamwe kene, kuzhe kwe kuti imi nge kwangu andizobe ntolo kumuli? Mundizwiibhatigwe nlandu iwoyu!
2CO.12.14	Ndakazwilulwamisila kumukumba gwe butatu ngwenu. Koga anditowobe ntolo kumuli, ngobe anditoshaka tjimwe tjenyu, koga ndoshaka imwi. Ngobe bana ate ili ibo banobiganyidzila bazwadzi, koga bazwadzi ndibo banobiganyidzila bana babo. 
2CO.12.15	Ndowoshatha kwazo kushingisa tjandinatjo, azwipila na kose kwandili iko. Apa ha ndimuda kwazo imwi mowondida kutukununu kene?
2CO.12.16	Ngatitini ndakabe ndisi ntolo kumuli. Koga mmwe unowoti ndakabe ndili tjakwani, ngono amuteya nge butjakwani. 
2CO.12.17	Apa ndakashaba ndimwi nge mmwe wa ibabo bandakatuma kumuli kene? 
2CO.12.18	Ndakakulumbidza Tito kuzha kumuli, ngono antuma ne tjimwe ikamu. Apa Tito wakashaba ndimwi kene? Apa atizozwibhata nge meya dzinofanana kene? Apa atizotola thambo dzinofanana kene?
2CO.12.19	Apa mabe mualakana tjibaka tjose kuti takabe tizwivikilila mbeli kwenyu kene? Tabe tilebeleka muna Kirisiti mbeli kwe Ndzimu, ngono kose kuli kumubaka, badiwa bangu. 
2CO.12.20	Ndotja kuti pamwe ndowozha ndiwana muli bapoga musi tjandinoyemula kuti mube itjo, namwi mukawana ndili upoga ndisi tjamunoyemula kuti ndibe ndili itjo. Ndotja kuti ndowowana kukakabadzana ne fupa ne bushongola ne kuzwikumbula ne kutjinyana mazina ne bung'wa, kuzwida ne kusayendidzana. 
2CO.12.21	Ndotja kuti pandinowozha kakale Ndzimu wangu unowondiyisa pasi mbeli kwenyu, ngono ndowozwiwana ndililila banjinji bakatjinya mu misi yakapinda koga bakasishandukile matjinyo abo e kuwalilana thobo kunobhatisa shoni ne kuwalilana thobo kusakalingisana ne njemulo dzisakanaka dzekuwalilana thobo.
2CO.13.1	Nge gwe butatu ndizha kumuli, “Ndebo imwe ne imwe yakafanila kusimisiwa nge butendeki gwe bathu babili kene batatu.” 
2CO.13.2	Ndakatjemela ibabo bakatjinya kutanga ne bamwe bose, ngono ndobatjemela ngwenu ndisipo, sekwa ndakathama ndilipo mu kukumba kwangu kwe bubili, nditi ha ndizha kakale anditowobaletja, 
2CO.13.3	se moshaka butendeki gwe kuti Kirisiti unolebeleka mundili. Ate ili kuti aazosima kushinga namwi, koga una masimba pakati kwenyu. 
2CO.13.4	Wakabambugwa mu kusasima, koga unotjila nge simba le Ndzimu. Ngobe atizosima munli, koga mu kushingidzana namwi, towotjila naye nge simba le Ndzimu.
2CO.13.5	Muzwishakisise kubona kene makabhatilila mu kugalamoyo kwenyu. Muzwibhuzwisise. Apa amutoziba kuti Jesu Kirisiti umumuli kene? Kuzhe kwe musawana tjimwe mukuzwibhuzwisisa kwenyu! 
2CO.13.6	Ndogalabgwe kuti mowobona kuti iswi atizokong'wa. 
2CO.13.7	Koga totembezela Ndzimu kuti tshene musingasathama tjisakalulwama. Kusi kuti iswi tingabe takunda ndiko, koga kuti imwi muthama tjakalulwama nenguba tinganga takakong'wa. 
2CO.13.8	Ngobe atina simba lingakunda malebeswa, koga tina simba le kumilila malebeswa koga. 
2CO.13.9	Ngobe toshatha ha tisakasima imwi makasima. Tjatinotembezelela hwuti ndulamo yenyu ipaphidzike. 
2CO.13.10	Ndokwala ikoku ndisipo pamuli, kuti nditi ndiswika ndisibe nkukutu kumuli mu kushingisa simba landakapiwa ndi She kubumba ndilo kusi kukolomodza ndilo.
2CO.13.11	Zwikamu, ndopedza nditi, salani zubuyanana, lulwamisani* matjilo enyu, teedzani kukumbila kwangu, hwililanani, galani nge kunyalala ngono Ndzimu we ludo ne kunyalala unowobe namwi.
2CO.13.12	Dumilisanani nge kubutjilana kwakayengemala. 
2CO.13.13	Bayengemali bose banomudumilisa.
2CO.13.14	Ngoni dza She Jesu Kirisiti ne ludo gwe Ndzimu ne kubhatana kwe Meya yakayengemala ngakube namwi mose.
GAL.1.1	Ndimi Paulo, ntumwa* wa Jesu, imi ndisakadang'wa ne nthu kube ntumwa, koga ndakadang'wa ndi Jesu Kirisiti ne Ndzimu Tate, ibo bakammusa mu bafi, ne 
GAL.1.2	zwikamu* zose zwingeno todumilisa makubungano e Galatiya titi;
GAL.1.3	Ngoni ne kunyalala kunodwa ku Ndzimu Tate na She Jesu Kirisiti ngakube namwi,
GAL.1.4	Kirisiti iye wakazwipa kube tjibhayilo tje matjinyo edu, kutisunungula mu bubi gwe misi ino, kuli kuda kwe Ndzimu Tate bedu. 
GAL.1.5	Ngabakudziwe nge kusingapele kose. Ngakujalo.*
GAL.1.6	Ndotjenamisiwa nge kuti, tjinyolotjo motjisiya iye wakamudana nge ngoni dza Kirisiti,
GAL.1.7	kusingadwe kuti kuna imwe ndebo mbuya, koga kuna bamwe banomudziyidza, beshaka kuleyanya ndebo mbuya ya Kirisiti. 
GAL.1.8	Kene kuli iswi, kene ntumwa* we kudzimu ha angamusumikilila imwe ndebo mbuya ipoga, kusi iyeyi yatakamusumikilila, ngaabe ne bhiso. 
GAL.1.9	Sekwa takaleba kutanga, nditjaleba kakale nditi, ha kuli kuti kuna mmwe unomusumikilila ndebo mbuya ipoga inoleyana ne yamakaamutjila, ngaabe ne bhiso.
GAL.1.10	Apa ndoshaka kudiwa nge bathu kene nge Ndzimu? Kene ndogwisa kushathisa bathu? Ha ndabe nditjashathisa bathu, ndobe ndisi nlanda wa Kirisiti.
GAL.1.11	Ndoshaka kuti muzibe etji zwikamu, kuti ndebo mbuya yandakasumikila ate ili ndebo mbuya yakazwithamigwa koga nge bathu. 
GAL.1.12	Andizo i amutjila idwa mu nthu, kakale akuna wakandidiya iyo, koga ndaka i amutjila ili zumbunulo inodwa kuna Jesu Kirisiti.
GAL.1.13	Ngobe makahwa sekwa ndakabe nditjila mu tjilenje tje Bajuta, sekwa ndakadziyidza kwazo gubungano le Ndzimu ndishaka kulikolomola, 
GAL.1.14	ndakabe ndakasima mu tjilenje tje Bajuta kupinda thaka dzangu mu bathu ba kanyi kwangu, ndakalonga meya nge buzhalo mu zwilenje zwa bobatategulu.
GAL.1.15	Koga Ndzimu iwo wakandishalula ndisathu azwagwa, ukandidana nge ngoni dzawo, 
GAL.1.16	wakashathila kundizumbunulila Nkololo wawo, kuti ndisumikile nge kukwe kuna Bezwitjaba.* Akuna nthu wandakakumbuludzana naye, 
GAL.1.17	kakale andizotongoyenda ku Jerusalema, kuna ibabo bakashagwa bali batumwa* ba Jesu kunditangila, koga ndakayenda tjinyolotjo ku Arabhiya, adwa abgwilila ku Damasiko. 
GAL.1.18	Ngono kwakati shule kwe makole matatu ayenda ku Jerusalema kunokumba Pita. Ndakagala naye mazhuba ali gumi lina mashanu. 
GAL.1.19	Akuna mmwe ntumwa wandakabona kakale kuzhe kwa Jakubo,
GAL.1.20	Tjandinokwala malebeswa mbeli kwe Ndzimu. Anditonyepa!
GAL.1.21	Shule kwa ipapo ndakayenda ku mituthu ye Siriya ne Silisiya. 
GAL.1.22	Be makubungano a Kirisiti mu Judiya bakabe basathu bakandibona. 
GAL.1.23	Bakabe behwa kulebgwa koga kuyi: “Nlume wakatongobe etidziyidza, ngwenu unosumikila bugalimoyo gwaakatongo gwisa kukolomodza!” 
GAL.1.24	Ndizo bakakudza Ndzimu nge kwangu.
GAL.2.1	Shule kwe makole ali gumi lina manna (14), ndakayenda kakale ku Jerusalema ndina Bhanabhasi na Tito. 
GAL.2.2	Ndakayenda, ngobe Ndzimu wakandizumbunulila kuti ndiyendeko. Ndakatjenesela batungamili pakasumbikala ngekwe ndebo mbuya yandinosumikilila Bezwitjaba. Ndakathama saikoko ngobe ndakabe ndisingade kuti nshingo wangu wandakashinga ne wandinoshinga ngwenu usibesuli. 
GAL.2.3	Nanga Tito iye wandakabe ndi naye, aazokombeledzwa kuthumbigwa,* nenguba ali N'giriki. 
GAL.2.4	Ikoku kwakashingikala ngobe zwikamu zwe manyepkhwa zwakangina mu gubungano ledu nge butjakwani, bali shodzi, kuti babone kusununguka kwatinako muna Kirisiti Jesu. Bakabe beshaka kutithama balanda, 
GAL.2.5	koga kuti ndizo malebeswa e Ndebo mbuya abiganyike mumuli, atizodumana nabo.
GAL.2.6	Ngono ibabo bakabe bekaiwa bali bapezhugwi, tjabakabe bali itjo aatjitodwa tjimwe kundili, Ndzimu auna shalaulo, bathu ibabo akuna tjimwe tjabakapapha mundili. 
GAL.2.7	Koga mu bumo gwa ikoku bakabona kuti Ndzimu wakandipa nshingo we kusumikila ndebo mbuya kuna basakathumba koga sekwa kwakapiwa Pita nshingo we kusumikila ndebo mbuya kuna bakathumbigwa, 
GAL.2.8	ngobe Ndzimu sekwa wakatungamila Pita mu nshingo uwe se ntumwa kuna bakathumbigwa wakanditungamilabo mu nshingo wangu we butumwa kuna Bezwitjaba.
GAL.2.9	Jakubo, na Pita na Johani, ibabo bakabe betogwa bali nshongoshongo wakabhata mbandu, bakati babona ngoni dzandakathamigwa nge Ndzimu, bakatibhata maboko, imi na Bhanabhasi kuli tjilakidzo tjekuti tibang'ompela, iswi tishinge pakati kwe Bezwitjaba, ngono ibo bashinge pakati kwe bakathumbigwa. 
GAL.2.10	Tjabakakumbila koga hwuti tikumbule bashayi, itjo tjithu tjandakabe 
GAL.2.11	Koga Pita wakati azha ku Antiyoki, ha n'nyanyayidza pa mesho e mmwe ne mmwe ngobe wakabe etjinya. 
GAL.2.12	Kwakati bathu bakatumwa ndi Jakubo basathu bakaswika ikoko, Pita wakabe eja ne Bezwitjaba. Koga bathu ibabo bakati batjizha, kazwithubukanya ne Bezwitjaba kasitjaje nabo, ngobe wakabe etja goko lebakathumbigwa. 
GAL.2.13	Ngono bamwe Bajuta bakakuzhuka mu bupitipiti gwa Pita; ngono na Bhanabhasi kalashiwa nge kutobelela bupitipiti gwabo. 
GAL.2.14	Ndakati ndibona kuti abatoshinga bali mu ndongoloso ye malebeswa e ndebo mbuya, ati kuna Pita mbeli kwabo bose, “Iwe u Njuta, koga unotjila se we zwitjaba. Ungakombeledza Bezwitjaba kutjila se Bajuta tjini wali?”
GAL.2.15	Iswi ti Bajuta ngozwagwa, ate tili Bezwitjaba batjinyi,* 
GAL.2.16	toziba kuti nthu atolulwamisiwa ngolondolodza nlayo, unolulwamisiwa ngogalamoyo muna Jesu Kirisiti. Ndizo naswibo takagalamoyo muna Kirisiti Jesu, kuti tilulwamisiwe ngogalamoyo muna Kirisiti, kusi nge kulondolodza tjinoshakwa nge nlayo. Ngolondolodza tjinoshakwa nge nlayo akuna ungalulwamisiwa.
GAL.2.17	Ndizo ha tishaka kululwamisiwa muna Kirisiti, koga tiwang'wabo tili batjinyi, apa ikoku kodwa kuti Kirisiti unokudza jinyo kene? Dumbu akuzojalo! 
GAL.2.18	Ha ndibaka kakale tjandakakolomola, ipapo ndowobe ndilakidza kuti ndotjuluka nlayo. 
GAL.2.19	Ngekwe nlayo ndakafa, ndibulawa nge nlayo, kuti nditjilile Ndzimu. 
GAL.2.20	Ndakabambugwa na Kirisiti, ndizo akutji imi ndinotjila, koga ndi Kirisiti unotjila mundili. Butjilo gwandinotjila ngwenu mu nyama, ndotjila nge kugalamoyo mu Nkololo we Ndzimu, iye wakandida, kakale wakandifila. 
GAL.2.21	Anditolamba ngoni dze Ndzimu, koga ha nthu elulwamisiwa mbeli kwe Ndzimu nge nlayo, kodwa kuti Kirisiti wakafila suli.
GAL.3.1	Zwilengwe ndimwi zwe Bagalatiya! Ndiani wakamulowa kene? Pa mesho enyu makabona ndakidzo mbuyanana yekubambugwa kwa Jesu Kirisiti! 
GAL.3.2	Ndoshakaziba tjithu tjing'ompela koga nge kwenyu: Apa makaamutjila Meya ngolondolodza nlayo kene nge kugalamoyo muna tjamakahwa? 
GAL.3.3	Mungabe zwilengwe kungapa kene! Makatangisa nge Meya, ngono ngwenu apa moshaka kupeleledza nge matatabuko e tjinyama kene? 
GAL.3.4	Apa makazwidziyidza kungapa ngapa muzwidziyidzila suli kene? Ndodwa ha ili kuti dumbu i suli. 
GAL.3.5	Apa Ndzimu unomupa Meya, ukathama makaabadzo pakati kwenyu ngobe mulondolodza nlayo, kene ngobe mugalamoyo tjamakahwa?
GAL.3.6	Kumbulani Abhurahama; “Wakagalamoyo mu Ndzimu, ngono Ndzimu wakantola ali nlulwami.” 
GAL.3.7	Ndizo mobona kuti bathu be kugalamoyo ndibo bana ba Abhurahama. 
GAL.3.8	Hwalo* dze Ndzimu dzakabonela mbeli kuti, Ndzimu unowolulwamisa Bezwitjaba nge kugalamoyo. Ndizo hwalo dzikasumikila ndebo mbuya kuna Abhurahama dziti, “Zwitjaba zose zowokombolegwa nge kuko.” 
GAL.3.9	Ndizo ibabo bana kugalamoyo banokombolegwa na Abhurahama n'galimoyo.
GAL.3.10	Ibabo banogalabgwe mu kulondolodza nlayo banotjilila pasi kwe bhiso. Ngobe kwakakwagwa kuyi, “Una bhiso mmwe ne mmwe usingadwilile ngothama tjimwe ne tjimwe tjimu lukwalo gwe nlayo!” 
GAL.3.11	Ngwenu kupatjena kuti akuna unolulwamisiwa mbeli kwe Ndzimu nge kulondolodza nlayo, ngobe “Nlulwami unowotjila nge kugalamoyo.” 
GAL.3.12	Koga nlayo auzoteyegwa pezhugwi kwe kugalamoyo, ngobe “Iye unoshinga mishingo iyeyo unowotjila ndiyo.”
GAL.3.13	Kirisiti wakatidzutunula mu bhiso le nlayo nge kube pasi kwe bhiso mubumo gwedu, ngobe kwakakwagwa kuyi, “Una bhiso mmwe ne mmwe unobambugwa mu nti,” 
GAL.3.14	kuti muna Kirisiti Jesu kukombolegwa kwa Abhurahama kube muna Bezwitjaba, kuti nge kugalamoyo tiamutjile Meya yakagadziwabgwe nge Ndzimu.
GAL.3.15	Zwikamu zwangu, imani ndimupe tjilakidzilo nge ndebeleko yakawolobeleka: Ha tjidumano tjathamiwa tjikadumaniwa, akuna ungatjitjuluka kene ungatjipaphidza. 
GAL.3.16	Ngwenu, Ndzimu wakagadzabgwe Abhurahama ne mwana uwe. Nkwalo wakayengemala autoti “Ne bana,” udwa bali banjinji, koga ukati “Mwana” udwa nthu nng'ompela koga, iye Kirisiti. 
GAL.3.17	Tjandinodwa hwuti, Ndzimu wakathama tjidumano na Abhurahama, kakale wakagadzabgwe kutjilondolodza. Nlayo wakazha shule kwe makole ali mazana manna ana makumi matatu (430), aungakolomodze tjidumano itjetjo kene kuli kukolomodza tjagadziwabgwe. 
GAL.3.18	Ha tjipo tje Ndzimu tjizha nge nlayo, atjitji tje kugadzabgwe. Koga Ndzimu wakapa Abhurahama tjipo nge kun'gadzabgwe.
GAL.3.19	Ngono ngwenu nlayo iwokee, nshingo wawo wakabe ulini? Wakapapha ngekwe jinyo, kudzina mwana wa Abhurahama, iye wakapiwa kugadzabgwe ezha. Nlayo wakashinga nge batumwa be kudzimu nge tjibanga. 
GAL.3.20	Koga tjibanga ate tjili milile nthu nng'ompela koga, ngono Ndzimu nng'ompela.
GAL.3.21	Apa ikoku kodwa kuti nlayo unonyanyayidzana ne kugadzabgwe kwe Ndzimu kene? Akutodwa kujalo! Ha bathu bakabe babigigwa nlayo ungabapa butjilo, ipapo tingabe takathamwa balulwami nge kulondolodza nlayo. 
GAL.3.22	Koga Hwalo dze Ndzimu dzoleba kuti shango yose ipasi kwe simba le jinyo, kuti ndizo tjakagadziwabgwe muna Jesu Kirisiti tjipiwe ibabo banogalamoyo.
GAL.3.23	Koga kugalamoyo kwakati kusathu kukazha, takabe takasungwa nge nlayo kudzina kugalamoyo kuzumbunugwa. 
GAL.3.24	Ndizo nlayo wakabe ntjengeti wedu kudzina Kirisiti ezha, kuti ndizo tilulwamisiwe nge kugalamoyo. 
GAL.3.25	Ngwenu se kugalamoyo kwatjizha, atitji pasi kwe simba le nlayo, 
GAL.3.26	nge kuti mose mu bana be Ndzimu nge kugalamoyo muna Kirisiti Jesu. 
GAL.3.27	Ngobe bose benyu bakadubikiwa muna Kirisiti, bakaambala Kirisiti. 
GAL.3.28	Akuna kuthubukana pakati kwe Njuta ne N'giriki, nlanda kene nsununguki, nthu we tjilume kene we tjikadzi, ngobe mu bang'ompela koga muna Kirisiti Jesu. 
GAL.3.29	Ha muli ba Kirisiti, kodwa kuti mu bana ba Abhurahama, ndizo mowoamutjila tjamakagadziwabgwe nge Ndzimu.
GAL.4.1	Tjandinoleba hwuti, n'gali thaka ha atji mwana, unobhakhwa koga se nlanda nenguba nge malebeswa zwithu zose zwili zwizwe. 
GAL.4.2	Ha atji ntjetjana, kuna babhabhi ne batjengeti banotjengeta zwithu zwizwe kuswikila tjibaka tjakabigwa ndi tate babe tjiswika. 
GAL.4.3	Naswibo takati tili bana, takabe balanda be zwidiyo zwe meya ye lubumbo.
GAL.4.4	Koga kwakati tjibaka tjatjizha nge buzhalo, Ndzimu ukatuma Nkololo wawo wakazwagwa nge nkadzi, ezwaligwa mu nlayo, 
GAL.4.5	kudzutunula ibabo bapasi kwe nlayo, kuti tibe bana be Ndzimu
GAL.4.6	Ngobe muli bana bawo, Ndzimu wakatumila Meya ye Nkololo wawo mu mimoyo yedu, Meya iyo inodanilila iti, “Abha
GAL.4.7	Ndizo ngwenu, mu Ndzimu ha utji nlanda, koga wabe mwana, ngono se wabe mwana wawo, Ndzimu wakakuthama kuti ube n'gali thaka.
GAL.4.8	Kutanga, makati musathu mukaziba Ndzimu, makabe muli balanda ba izwezo zwisi midzimu.* 
GAL.4.9	Koga ngwenu se moziba Ndzimu, kene ndingati, ngwenu se mozibgwa nge Ndzimu, mobgwililila tjini ku meya isakasima, inosheta wali? Moshaka kube balanda bayo kakale? 
GAL.4.10	Molondolodza mazhuba mamwe ne mimwedzi ne misi ne makole mamwe. 
GAL.4.11	Ndogwadzika nge kwenyu, kuti nge imwe zila ndakazanisa masimba angu mumuli.
GAL.4.12	Ndomukumbila, zwikamu zwangu, ibeni sami, ngobe nami ndatjibe samwi. Akuna tjamakanditjinyila. 
GAL.4.13	Moziba kuti ini ndakasumikila ndebo mbuya kumuli tje kutanga; ngobe ndakabe ndigwala. 
GAL.4.14	Koga nenguba bugwele gwangu gwakabe guli ndiko kumuli; amuzondilingila pasi, kene kuli kundilamba. Koga makandiamutjila sekwa mungaamutjila ntumwa we kudzimu, sa Kirisiti Jesu nge kukwe. 
GAL.4.15	Kushatha kwenyu kwakayenda ngayi? Ndina malebeswa ekuti akwabe kutubuka, mungabe makakonyombola mesho enyu mukandipa iwo. 
GAL.4.16	Apa ndatjibe tjita tjenyu ngwenu nge kumubudza malebeswa kene?
GAL.4.17	Bathu ibaba bakatukutilila kuti mubatobelelele suli. Tjabanoshaka koga hwumuthubukanya naswi, kuti ndizo mutukutilile ibo. 
GAL.4.18	Kwakanaka kutukutilila tjimwe, ha kuli kuti tjinotukutiligwa tjakalulwama, kusi kutukutila ha ndinamwi koga. 
GAL.4.19	Bana bangu! Koga se nkadzi umu zwibhayo zwe kutshibama, kwakajalobo mu ndili, kuswikilila mukula muna Kirisiti. 
GAL.4.20	Ndoyemula kwazo kuti ndingabe ndi namwi ngwenu, kuti ndizo ndishandule hwi langu ngobe ndakatjenama nge kwenyu.
GAL.4.21	Mundibudze imwi banoshaka kube pasi kwe nlayo, apa amutohwa nlayo tjaunoleba kene? 
GAL.4.22	Kwakakwagwa kuti Abhurahama wakabe ana bakololo babili, mmwe wakanzwala nge nlandakadzi, mmwe nge nkadzi wakabe asi nlanda. 
GAL.4.23	Nkololo uwe waakazwala nge nlandakadzi, wakazwagwa nge zila ye bathu bose, koga nkololo uwe waakazwala nge nkadzi usi nlanda, wakazwagwa nge kugadziwabgwe nge Ndzimu. 
GAL.4.24	Zwithu izwezwi zwifaniso: Bakadzi ibaba babili, kodwiwa zwidumano zwibili. Tjidumano tje kutanga nge tje dombo le Sinai, tjozwalila bana mu bulanda, ndi Haga. 
GAL.4.25	Haga, i Dombo le Sinai mu Arabhiya, iye umilile
GAL.4.26	Koga nkadzi mmwe umilile Jerusalema u pezhugwi wakasununguka, ngono ndiye mme bedu. 
GAL.4.27	Ngobe kwakakwagwa kukayi,
GAL.4.27	“Shatha kwazo iwe balumbila,
GAL.4.27	iwe usingawane bana!
GAL.4.27	Pululudza umimile nge kushatha,
GAL.4.27	iwe usakatongobe mu zwibhayo!
GAL.4.27	Ngobe bana be nkadzi wakasiyiwa banji
GAL.4.27	kupinda bana be wakalobogwa.”
GAL.4.28	Ngwenu imwi, zwikamu zwangu, monga Isaki, mu bana be kugadziwabgwe. 
GAL.4.29	Nge tjibaka itjetjo nkololo wakazwagwa nge zila ye bathu bose wakadziyidza nkololo wakazwagwa nge Meya ngono kwakajalo zwako nangwenu. 
GAL.4.30	Koga Hwalo dzikatini kene? Hwalo dzikati, “Tata nlandakadzi ne nkololo uwe, ngobe nkololo we nlandakadzi aatogala thaka ne nkololo we nkadzi usi nlanda.” 
GAL.4.31	Ndizo zwikamu, iswi ate tili bakololo be nlandakadzi koga tibana be nkadzi usi nlanda.
GAL.5.1	Kirisiti wakatisunungula kuti tibe ne sununguko. Ndizo simisilani, musitjabgwilile mu jokwi* le bulanda kakale.
GAL.5.2	Hwililani! Imi, Paulo, ndomudwa nditi ha muthumbigwa, kodwa kuti Kirisiti aatowobe ana nshingo mu muli. 
GAL.5.3	Kakale ndoti ku mmwe ne mmwe unothumbigwa, koshakika kuti mulondolodze nlayo wose. 
GAL.5.4	Imwi banoshaka kululwamisiwa nge kulondolodza nlayo, makazwithubukanya na Kirisiti. Mukuzhe kwe ngoni dze Ndzimu. 
GAL.5.5	Ngoti iswi nge kugalamoyo takalindila nge Meya kululwamisiwa kwatakagadziwabgwe. 
GAL.5.6	Ha tili muna Kirisiti Jesu, kuthumbigwa kene kusathumbigwa akutodwa tjimwe, tjinoshakika hwugalamoyo kunozwilakidza nge mishingo ye ludo.
GAL.5.7	Makabe makadwilila zubuyanana! Ndiani wakamudzinganyidza, kuti musihwe malebeswa? 
GAL.5.8	Kukulumbidza ikoku akutodwa ku Ndzimu, iwo unomudana. 
GAL.5.9	Mbidzo* shomanana inobidza bgwisa gose gwe tjiwunga gwavangwa. 
GAL.5.10	Ndogalabgwe muna She kuti amutowoamutjila mmwe nkumbulo upoga, kuzhe kwe wangu, koga iwoyo unomudiyila ntome, kene ali ani, unowolobgwa nge Ndzimu.
GAL.5.11	Zwikamu, ha ndabe nditjasumikila kuthumbigwa, ini nditjadziyidziwa? Ha kwakajalo, ipapo tjileyanyo tja Kirisiti aatjina nlandu. 
GAL.5.12	Ndoyemula kuti bathu ibabo banomudzonga mazwiwo, bazwikatshile.
GAL.5.13	Imwi zwikamu zwangu, makadanigwa sununguko. Ngono musishingise sununguko yenyu kuthama zwe tjinyama. Koga shingilanani nge ludo. 
GAL.5.14	Ngobe nlayo wose wakashingikadziwa mu dama ling'ompela linoti, “Ida mmwe nthu sekwa unozwida.” 
GAL.5.15	Koga ha mulumana, mujana nge meno, ibeni nge njele kuti musilobesane.
GAL.5.16	Koga tjandinoleba ndi etji, tungamigwani nge Meya, kuti ndizo musishathise njemulo dze tjinyama. 
GAL.5.17	Ngobe njemulo dze tjinyama dzothama tjinonyanyayidzana ne Meya ne njemulo dze Meya, dzonyanyayidzana ne njemulo dze tjinyama. Zwithu izwezwi, zonyanyayidzana, kuti musithame tjamunoshaka thama. 
GAL.5.18	Koga ha makatungamigwa nge Meya, amute muli pasi kwe nlayo.
GAL.5.19	Zwinoshingwa nge mbumbiko ye tjinyama zwipatjena: Kuwalilana thobo kusakalingisana, kuwalilana thobo kunobhatisa shoni ne njemulo dzisakanaka dzekuwalilana thobo, 
GAL.5.20	ne thigamila midzimu yakabezhiwa ne buloyi ne lubengo ne fupa ne gwadzamoyo ne yemula kuna ndandala. Banothubukana nge mibungana, bethama zwikowa zwinonyanyayidzana, 
GAL.5.21	banotjiba, banon'gwa, bana kusazwidziba ne kushinga zwimwe zwakabipa. Ndomutjenjedza sekwa ndakamutjenjedza kutanga, ibabo banothama zwithu izwezwi, kuti abatowowana gobe mu Bushe* gwe Ndzimu.
GAL.5.22	Koga zwizwalo zwe Meya ludo ne shatho ne mbakiso ne moyonlefu ne butho ne kululwama ne kugagwabgwe 
GAL.5.23	ne bunyolo ne kuzwiibhata. Akuna nlayo unonyanyayidzana ne zwithu izwezwi. 
GAL.5.24	Kakale ibabo ba Kirisiti Jesu, bakasiya mbumbiko yabo ye tjinyama, ne nyota mbi ne njemulo dzayo mbi. 
GAL.5.25	Ha titjila nge Meya ngatitungamigweni nge Meya. 
GAL.5.26	Ngatisizwikudzeni kene kuli kutangana, kene kube ne fupa mu bamwe.
GAL.6.1	Zwikamu, ha mmwe wenyu athama tjakabipa, imwi be tjimeya mu mbuze mu zila nge bunyolo. Koga uzwilise kuti usitjengelekebo. 
GAL.6.2	Amulanani mitolo, nge zila yakajalo mowobe mulondolodza nlayo wa Kirisiti. 
GAL.6.3	Ha mmwe ekumbula kuti iye u tjimwe, koga asi tjimwe, unozwitjengedza. 
GAL.6.4	Mmwe ne mmwe ngalingisise mishingo iye, ngono ndizo kudwapo ungazwikudza, asingazwifananye ne mmwe, 
GAL.6.5	ngobe mmwe ne mmwe wakafanila senga mitolo iye.
GAL.6.6	Mmwe ne mmwe unodiyiwa dama wakafanila kobana tjimwe ne tjimwe tjibuya tjaanatjo ne n'diyi uwe.
GAL.6.7	Musitjengedzeke, Ndzimu ha ungathamwe tjilengwe. Nthu unovuna tjaadzwala. 
GAL.6.8	Iye unodzwala mu nnda uwe we tjinyama, unowovuna golomodzo mu tjinyama, koga iye unodzwala mu nnda we Meya, unowovuna butjilo gusingapele mu Meya. 
GAL.6.9	Ngatisinyadziweni nge kushinga bubuya, ngobe nge tjibaka tjakalingisana towovuna kwakafanila, ha tisanyalamoyo. 
GAL.6.10	Ndizoke, ha titjina tjibaka, ngatithamileni bathu bose bubuya, kwazo kwazo ibabo be nsha we bagalimoyo.
GAL.6.11	Bonani kuti ndomukwalila nge shanga hwulu kungapani, ndikwala nge gwangu luboko! 
GAL.6.12	Ibabo banogwisa kumukombeledza kuthumbigwa, ndibo banoshaka kuyita mashungwandibong'we bezwikudza nge zwithu zwe tjinyama. Banoyita ikoku ngobe betja kudziyidzigwa tjileyanyo tja Kirisiti. 
GAL.6.13	Ate ili kuti kene ibabo bakathumbigwa banolondolodza nlayo, koga banoshaka kuti muthumbigwe, kuti ndizo bazwikudze nge kuthumbigwa kwenyu. 
GAL.6.14	Imi kuti ndizwikudze, ndowozwikudza koga ngekwe tjileyanyo tja She wedu Jesu Kirisiti, ngobe nge tjileyanyo tjitje, ha nditjatjila sekuno tjila bathu be shango, koga habatohwisisa kuti ini nditjila saikoku. 
GAL.6.15	Kuthumbigwa kene kusathumbigwa akutodwa tjimwe, koga tjithu tjikulu i mbumbiko tshwa. 
GAL.6.16	Kunyalala ne mahwilongoni ngazwibe muna ibabo banotobela matama iyawa, ne mu Baiziraela bose be Ndzimu.
GAL.6.17	Ndopeleledza nditi, ngakushete unondidziyidza, ngobe mu mbili wangu ndina mabanga ngekwa Jesu.
GAL.6.18	Ngoni dza She wedu Jesu Kirisiti ngadzibe namwi zwikamu. Ngakujalo.
EPH.1.1	Ndimi Paulo, ntumwa* wa Kirisiti* Jesu nge kuda kwe Ndzimu.
EPH.1.1	Ku bayengemali* bamu Nzi we Efeso, ibo bakagalamoyo muna Kirisiti Jesu.
EPH.1.2	Ngoni ne kunyalala kunodwa ku Ndzimu Tate bedu na She Jesu Kirisiti ngakube namwi.
EPH.1.3	Ngakukudziwe Ndzimu Tate ba She wedu Jesu Kirisiti, bakatipa makombolelo muna Kirisiti nge makombolelo mamwe ne mamwe e tjimeya mu magalo e kudzimu. 
EPH.1.4	Ngobe Ndzimu wakatishalula kale kube bawo muna Kirisiti, shango isathu ikabambiwa, kuti ndizo tiyengemale tibe basina nlandu.
EPH.1.5	Ndzimu wakatithama bakololo bawo bakapelela ndi Jesu Kirisiti mu ludo gwawo, kuyendidzana nge mazwimisilo e kuda kwawo. 
EPH.1.6	Ngatikudzileni Ndzimu ngoni dzawo hwulu, dza wakatipa nge sununguko mu nkololo wawo unodika! 
EPH.1.7	Munli tina kusununguka nge lopa lile, nge kutizwiibhatigwa matjinyo edu, kuyendidzana ne bukulu gwe ngoni dzawo, 
EPH.1.8	dzawakatihwila kungapangapa, mu butjenjedu gwawo ne kuhwisisa, 
EPH.1.9	ngobe Ndzimu wakathama kuti tihwisise masazibgwe e kuda kwawo, kuyendidzana ne mazwimisilo awo akalulwama awakapedza kale muna Kirisiti. 
EPH.1.10	Ikoku ili ndongoloso ye Ndzimu kuswikila tjibaka tjakafanila tjizha, kubhatshanya zwithu zose muna Kirisiti, zwithu zose zwi kudzimu ne zwithu zwimu shango.
EPH.1.11	Muna Kirisiti, kuyendidzana nge ndongoloso ye Ndzimu unothama zwithu zose kuyendidzana nge njendiso ye kuda kwawo, 
EPH.1.12	iswi takagalabgwe kutanga muna Kirisiti, takashaluligwa kuti titjilile kulumbidza gudzo lawo.
EPH.1.13	Namwibo sekwa makahwa dama le malebeswa, iyo ndebo mbuya ye jidzo lenyu, koga mukagalamoyo muna Kirisiti, makatjwayiwa nge Meya yakayengemala yawakagadzabgwe, 
EPH.1.14	ili itjo tjibigilidzo tje thaka yedu yatakagadziwabgwe nge Ndzimu, ngono ikoku kotipa malebeswa e kuti, Ndzimu unowodzutunula bana bawo kuuteta ne kuukudza.
EPH.1.15	Ngekwa ikoku nenge kuhwa ngekwe bugalimoyo gwenyu muna She Jesu ne ludo gwamunoda bayengemali bose ndigo, 
EPH.1.16	anditoletja kuboka Ndzimu nge kwenyu, ndimukumbula mu mitembezelo yangu, 
EPH.1.17	kuti Ndzimu wa She wedu Jesu Kirisiti, Tate banokudziwa bamupe meya inowomutjenjedza ikamuzumbunulila Ndzimu, kuti muuzibe. 
EPH.1.18	Mikumbulo yenyu ngaibe ne tjedza kuti muzibe kuti kugalabgwe kwawakamudanila ini, ne kuti muzibe bukulu gwe fumwa yawo yawakagadzabgwe kuti unowoipa bayengemali, 
EPH.1.19	nenge kuziba simba lawo gulu lisina palinoma, lili mutili iswi banogalamoyo, kuyendidzana ne simba lawo gulu. 
EPH.1.20	Ndzimu wakashingisa simba ileli mu kumusa Kirisiti mu bafi, ngono ukan'gadza ku luboko gwawo gwe luji* mu magalo e kudzimu,
EPH.1.21	pezhugwi kwe babusi bose ne balauli ne masimba na boshe ne pezhugwi kwe zina limwe ne limwe lingadang'wa, kusimu nsi uno koga ne muna unozha. 
EPH.1.22	Ndzimu wakabiga zwithu zose kusi kwe ndaulo ya Kirisiti, ukanthama nsholo we zwithu zose mu gubungano. 
EPH.1.23	Gubungano ileli, ndilo mbili uwe, ilo linozhadziwa ndiye unozhadza tjimwe ne tjimwe.
EPH.2.1	Imwi makabe makafa mu kutjinya kwenyu ne mu zwibi 
EPH.2.2	zwamakabe mutjilila muzwili mutobela zila dze shango iyeyi ne dze mbusi we tjibombo tje phepo, iyo meya inoshinga ngwenu muna ibabo basingahwe nlayo. 
EPH.2.3	Tose takatongo tjililabo mazwiwo e tjinyama, titobela njemulo dze mibili ne mikumbulo yedu. Ndizo nge mbumbiko yedu, takabe takafanilo delukigwa nge bushongola gwe Ndzimu se bathu bose.
EPH.2.4	Koga Ndzimu, iwo una mahwilo zogwadza kwazo, nge ludo gwawo lukulu gwawakatida ndigo, 
EPH.2.5	ne patakabe takafa nge matjinyo edu, wakathama kuti titjile tose na Kirisiti. Makatjidziwa nge ngoni. 
EPH.2.6	Ngono Ndzimu wakatimusa na Kirisiti, ukatigadza naye kudzimu mu kubhatana na Kirisiti Jesu, 
EPH.2.7	kuti ndizo mu misi inozha, unganaukalakidza bunji gwe ngoni dzawo dzisina tjilizanyo nge nzhazho wawo kutili muna Kirisiti Jesu. 
EPH.2.8	Ngobe makatjidziwa nge ngoni nge kugalamoyo, ngono ikoku akuzothamiwa ndimwi, koga tjipo tje Ndzimu, 
EPH.2.9	kusi nge mishingo, kuti ndizo kushaye unozwikudza. 
EPH.2.10	Takathamiwa tjatili itjo nge Ndzimu wakatibumba muna Kirisiti Jesu, kushinga mishingo mibuya, iyo Ndzimu yawakatilulwamisila kale kuti tiilondolodze.
EPH.2.11	Ndizo kumbulani kuti makati mu tjimwe tjibaka, imwi Bezwitjaba* ngozwagwa, makabe mudang'wa kuyi “basakathumbigwa” ndi ibabo bakabe bezwidana beti “bakathumbigwa,” kwakathamwa mu mbili nge maboko e nthu. 
EPH.2.12	Kumbulani kuti mu tjibaka itjetjo makabe makathubukana na Kirisiti, muli bataya mu shango ye Iziraela, kakale muli bazhi basi be zwidumano zwakagadziwabgwe nge Ndzimu ku bathu bawo, musina kugalabgwe, kakale musina Ndzimu mu shango. 
EPH.2.13	Koga ngwenu, imwi bamuna Kirisiti Jesu, imwi makatongobe mulikulekule makasedzedziwa pejo nge malopa a Kirisiti. 
EPH.2.14	Ngobe Kirisiti i mbakiso yedu, iye wakathama kuti, tose tibe bang'ompela, wakakolomodza tjidzibilidzi, iwo n'gathu unotithubukanya, 
EPH.2.15	ngokolomodza nlayo ne milawana yawo kuti ndizo abumbe munli mbumbiko ing'ompela tshwa ye nthu mu bumo gwa idzedzo mbili, kuti ndizo kube ne kunyalala. 
EPH.2.16	Kuti ndizo agadzanye bubili nge Ndzimu, mu mbili nng'ompela nge tjileyanyo, kuli kupedza nge tjileyanyo, sahwanana. 
EPH.2.17	Wakazha kasumikila ndebo mbuya ye kunyalala kumuli, imwi makabe muli kule ne kuna ibabo bakabe bali pejo. 
EPH.2.18	Ngobe ndiye, iswi tose Bajuta ne Bezwitjaba totubula kuzha pana Tate nge Meya ing'ompela.
EPH.2.19	Ndizo amutji bataya kene bazhi, koga mabe beni be shango, imwi mose ne bayengemali ne bagali bose be nsha we Ndzimu, 
EPH.2.20	makabakwa pezhugwi kwe thiwa ye batumwa* ba Jesu ne balebesambeli,* Kirisiti Jesu nge kukwe ali iye bgwe le ndzibo linotambunudza mbako. 
EPH.2.21	Munli, mbako yose yakabhatana, ngono ndiye unoipapha kube ng'umba yakayengemala ye Ndzimu muna She. 
EPH.2.22	Kakale munli, namwibo makabumbigwanyiwa kube bugalo, Ndzimu gwaunogala muguli mu Meya.
EPH.3.1	Ngekwa ikoku, imi Paulo, ndi nsungwa wa Kirisiti Jesu nge kwenyu imwi Bezwitjaba. 
EPH.3.2	Ndoduma nge buzhalo kuti, makahwa kuti Ndzimu nge ngoni dzawo, wakandipa nshingo nge kwenyu, 
EPH.3.3	nenge sekwa ndakazibisiwa masazibgwe iyawo nge zumbunulo, sekwa ndakakwala nge bufupi. 
EPH.3.4	Ha mubala ipapa, mungahwasisa luzibo gwangu mu masazibgwe a Kirisiti. 
EPH.3.5	Mu zwizekugwana zwakapinda, masazibgwe iyawa aazotongo zumbunuligwa bathu, se ngwenu kwakazumbunuligwa batumwa bawo bakayengemala ne balebesambeli nge Meya. 
EPH.3.6	Ndizo wali, Bezwitjaba batjibe bagali thaka na ibabo, batjibe ndungululo dze mbili nng'ompela, kakale bana gobe mu kugadzabgwe kumuna Kirisiti Jesu nge ndebo mbuya.
EPH.3.7	Ndakabe nlanda we ndebo mbuya iyeyi nge tjipo tje ngoni dze Ndzimu, itjo tjandakapiwa nge kushinga kwe simba lawo. 
EPH.3.8	Nenguba ndili ntukunu mu ntukunu tjose we bayengemali, ngoni idzedzi dzakazhisiwa mundili kusumikilila be Bezwitjaba fumwa isingapele ya Kirisiti, 
EPH.3.9	nenge kuthama kuti bathu bose babone kuti ndongoloso ye masazibgwe akabe akasumbikala kudwila ntolo mu Ndzimu wakabumba zwithu zose. 
EPH.3.10	Kuti nge gubungano, butjenjedu igogu gunjinji gwe Ndzimu, ngwenu guzibisiwe babusi ne balauli mu magalo e kudzimu, 
EPH.3.11	kuyendidzana nge ndongoloso yawo isingapele, yawakashingisa muna Kirisiti Jesu She wedu. 
EPH.3.12	Tina tjilopa ndiye kuzha pa Ndzimu tisingatje takasimamoyo nge kugalamoyo munli. 
EPH.3.13	Ndizo ndokumbila kuti, musinyadziwemoyo ngekwa ndinomudziyilila, ngobe igudzo lenyu.
EPH.3.14	Ngekwa ikoku, ndothigama mbeli kwa Tate, 
EPH.3.15	ibo be zina nsha mmwe ne mmwe kudzimu ne mu shango launodang'wa ndilo. 
EPH.3.16	Ndotembezela kuti, kuyendidzana nge fumwa ye gudzo labo, tshene bangamusimisa nge simba le Meya yabo, kuti musime tjemukatikati kwenyu, 
EPH.3.17	nenge kuti Kirisiti agale mu mimoyo yenyu nge kugalamoyo, kuti se makadzikigwa mukateyiwa mu ludo, 
EPH.3.18	kuti mube ne masimba e kuhwisisa nge buzhalo ne bayengemali bose, bupabi ne bulefu ne bukulu ne mukati kwe ludo gwa Kirisiti, 
EPH.3.19	igo gunopinda zibo kuti ndizo muzhadziwe nge mbumbiko yose ye Ndzimu muti tupu.
EPH.3.20	Iye unotubula nge simba linoshinga mutili, kuthama zwithu zwinjinji, kupinda kose kwatingakumbila kene kwatingaalakana, 
EPH.3.21	ngaakudziwe nge gubungano, muna Kirisiti Jesu kunoti mu zwizekugwana zose, nge kusingapele kose! Ngakujalo.*
EPH.4.1	Ndizo ngwenu, imi ndili nsungwa ngekwa She, ndomukumbila, nditi tjilani nge zila yamakadangwa kuti mutjile ndiyo. 
EPH.4.2	Muzwiyise pasi, kakale mube banyolo, ibeni ne moyonlefu. Mulakidzane ludo nge kusanyalamoyo. 
EPH.4.3	Gwisani nge matatabuko wose kusimisa bhatana kwamakapiwa nge Meya, musimisa nge kunyalala. 
EPH.4.4	Kuna mbili nng'ompela ne Meya ing'ompela, koga sekwa makadanigwa kugalabgwe kung'ompela se kwa makadang'wa, 
EPH.4.5	She nng'ompela, kugalamoyo kung'ompela, kudubika kung'ompela, 
EPH.4.6	ne Ndzimu nng'ompela, kakale uli Tate bedu tose, ibo bapezhugwi kwedu tose kakale ba pezhugwi kwezwithu zose, kakale ba mutili tose.
EPH.4.7	Koga mmwe ne mmwe wakahwigwa ngoni nge tjilizanyo tje tjipo tja Kirisiti. 
EPH.4.8	Ndizo kukayi,
EPH.4.8	“Wakati etathila pezhugwi,
EPH.4.8	kayenda ne basungwa banjinji,
EPH.4.8	kapa bathu zwipo.” 
EPH.4.9	Ha kuyi “Etathila pezhugwi” kodwani? Kodwa kuti, kutanga wakadelukila pasi kwe shango? 
EPH.4.10	Iye wakadeluka ndiyezwe wakatathila pezhugwi, kupinda kudzimu kose, kuti ndizo azhale lubumbo gose. 
EPH.4.11	Ndiye wakapa zwipo zwakathama bamwe kube batumwa, bamwe balebesambeli, bamwe kube basumikili, bamwe kube balisi be gubungano ne badiyi, 
EPH.4.12	kululwamisila bayengemali nshingo we kushingila gubungano, kuti ndizo mbili wa Kirisiti ubumbike, 
EPH.4.13	kudzina tose tingina mu kubhatana kwe bugalimoyo nenge kwe luzibo ngekwe Nkololo we Ndzimu ne kukula ne njalakang'wa nenge kulizana na Kirisiti nge buzhalo. 
EPH.4.14	Atizofanila kudwilila nge butjetjana titutudzigwa yeno na yeno nge phepo imwe ne imwe ye zwidiyo zwe bathu nge butjakwani nenge bukwelekwele nenge butjengedzi. 
EPH.4.15	Koga ngoleba malebeswa mu ludo, muna zose, towokulila munli iye Nsholo, iye Kirisiti. 
EPH.4.16	Ndiye unobhatshanya ndungululo dzose dze mbili, edzithumanya nge tshinga, se ndungululo imwe ne imwe inoshinga zubuyanana, ithama kuti mbili ukule zubuyanana mu kuzwibumba kwawo mu ludo.
EPH.4.17	Ngwenu ndoleba ndakasimisila muna She, musitjadwilile mutjila se basingagale moyo, be mikumbulo isina nshingo. 
EPH.4.18	Mikumbulo yabo imu zhalima, kakale bakathubukana ne butjilo gwe Ndzimu nge kusheta zibo ku mubali, ngobe mimoyo yabo yakakukutala. 
EPH.4.19	Abana shoni, banozwitjilila mu mizipo, belibilidzila kuzwilonga shambgwa, kakale basingazwidzibe.
EPH.4.20	Imwi ate itjo tja makazwidiya ngekwa Kirisiti. 
EPH.4.21	Ndoduma kuti, makahwa nge kukwe mukadiyiwa munli, se malebeswa ali muna Jesu. 
EPH.4.22	Thubukanani ne mbumbiko yenyu hwulukugwi ye matjilo enyu e kutanga asakalulwama nge njemulo dze bupitipiti, 
EPH.4.23	meya yenyu ne njalakang'wa dzenyu ngadzibe tshwa. 
EPH.4.24	Ibeni batshwa, nge mbumbiko inonga ye Ndzimu mu ndulamo ye malebeswa ne buyengemali. 
EPH.4.25	Ndizo mmwe ne mmwe, alebe malebeswa ne wakabakidzana naye aletje manyepkhwa, ngobe tose ti ndungululo dze mbili nng'ompela. 
EPH.4.26	Muti magwadzamoyo, musiletjedzele kugwadzamoyo kwenyu kukamuthamisa tjibi, kakale musigwadzemoyo kuswikila kumila kwe zhuba. 
EPH.4.27	Musipe Nvanganyi tjibaka. 
EPH.4.28	Mbava ngaisitjakwibe, koga ngaishinge nshingo wakalulwama nge maboko ayo, kuti ndizo ipebo basina. 
EPH.4.29	Musiletje ndebo mbimbi dzikabhuda mu milomo yenyu, koga kubhude ndebo dzakalulwama kusimisa bamwe koga, sekwa kunowobe kushakika, kuti banodzihwa dzibabumbe. 
EPH.4.30	Musihwise zogwadza Meya yakayengemala ye Ndzimu yamakatjwayiwa ndiyo guli lutjwayo gwe zhuba le kudzutunugwa. 
EPH.4.31	Shungu yose ne bushongola ne kugwadzamoyo ne kulongelana zhoba ne kutjinyana mazina ne kubengana kose, kose kubhude mumuli. 
EPH.4.32	Muthamilane buthu, mube ne mimoyo minyolo, muzwiibhatilana milandu, Ndzimu sekwa wakamuzwiibhatigwa muna Kirisiti.
EPH.5.1	Ndizo kee ibeni bayedzi be Ndzimu, se bana banodika. 
EPH.5.2	Mutjilile mu ludo, koga sa Kirisiti akatida, kapa butjilo gugwe ku Ndzimu nge kwedu, guli tjipo ne tjibhayilo tje motsha kunli.
EPH.5.3	Koga kuwalilana thobo kusakalingisana ne kuwalilana kunobhatisa shoni ne bugovu, zwisitongohwika zwili mumuli, ngobe azwizofanila bayengemali. 
EPH.5.4	Kusibe ne ndebo dzinobhatisa shoni kene zwilebo zwe bulengwe kene kudadilana kunotukana kwe bulengwe, ngobe kose ikoku akuzofanila, koga ngakube ne kutenda. 
EPH.5.5	Muzibe kuti akuna nthu unowalilana kusakalingisana kene unowalilana kunobhatisa shoni kene una tjiba, unonga nthu unonamata midzimu* unowana gobe mu bushe* gwa Kirisiti ne gwe Ndzimu.
EPH.5.6	Kushaye unomutjebela nge matama asi iwo, ngobe ndi nge zwithu zwakajali zwinothama kuti bushongola gwe Ndzimu gudelukile bathu basingauhwe. 
EPH.5.7	Ndizo musishingidzane nabo. 
EPH.5.8	Makatongobe muli zhalima, koga ngwenu mabe tjedza muna She. 
EPH.5.9	ngobe mbuzilo ye tjedza inowang'wa mu tjimwe ne tjimwe tjakalulwama ne tjina malebeswa kakale 
EPH.5.10	mugwisile kuzwidiya zwithu zwinoshathisa She. 
EPH.5.11	Musi yendidzane ne mishingo isina mbuzilo ye zhalima, koga muidusile patjena. 
EPH.5.12	Ngobe kobhatisa shoni, na iko kuleba zwabanoshinga pakasumbikala. 
EPH.5.13	Koga tjimwe ne tjimwe tjinodusigwa patjena nge tjedza tjoboneka, 
EPH.5.14	ngobe tjimwe ne tjimwe tjinodwila patjena i tjedza. Ndizo kuyi,
EPH.5.14	“Muka, iwe wakayizela,
EPH.5.14	muka mu bafi,
EPH.5.14	ngobe Kirisiti unowokupenyela.”
EPH.5.15	Ibeni ne njele kuti motjila tjini, kusi se basakatjenjela, koga se bakatjenjela, 
EPH.5.16	mushingisa zubuyanana tjibaka tjimwe ne tjimwe, ngobe iyawa mazhuba mabi. 
EPH.5.17	Ndizo musibe manaba, koga hwisisani kuti kuda kwa She ini.
EPH.5.18	Musilaladzisiwe nge nkumbi we zhambi, ngobe ikoku kokwebela ku budakwa. Koga zhalani Meya yakayengemala. 
EPH.5.19	Imbani mose Njimbo*, imbani njimbo dzinokudza Ndzimu nenge njimbo dze tjimeya. Mbilani She nge mimoyo yenyu yose. 
EPH.5.20	Muboke misi yose ku Ndzimu Tate ngekwe tjimwe ne tjimwe, nge zina la She wedu Jesu Kirisiti.
EPH.5.21	Mube ne kuzwiyisilana pasi pakati kwenyu, ngobe moteta Kirisiti.
EPH.5.22	Bakadzi, muzwiyise pasi kwe balume benyu, se kuna She. 
EPH.5.23	Ngobe nlume nsholo we nkadzi, sa Kirisiti ali nsholo we gubungano mbili uwe, kakale ndiye Ntjidzi we gubungano. 
EPH.5.24	Se gubungano lizwiyisa pasi kuna Kirisiti, ndizo bakadzibo ngabazwiyise pasi ku balume babo, mu tjimwe ne tjimwe.
EPH.5.25	Balume, idani bakadzi benyu, sa Kirisiti akada gubungano, kakale kalifila, 
EPH.5.26	kuliyengemadza nge kulisuka nge vula nenge dama, 
EPH.5.27	kuti alizwiamutjilile mu kunaka kwalo kose, lisina shambgwa lisakashweshwana, kakale lisina tjimwe itoyi, koga lakayengemala lisina nlandu. 
EPH.5.28	Sa ikoko balume bakafanila kuda bakadzi babo se mibili yabo. Iye unoda nkadzi uwe unozwida. 
EPH.5.29	Akuna wakatongoshima mbili uwe, koga unoujisa kautjengeta, sa Kirisiti ethama ku gubungano, 
EPH.5.30	ngobe ti ndungululo dze mbili uwe. 
EPH.5.31	“Ngekwa ikoku, nlume unowosiya tate babe na mmeyabe kabhatana ne nkadzi uwe, ngono ibaba babili banowobe mbili nng'ompela.” 
EPH.5.32	Oku masazibgwe makulu kwazo, ngono ati ikoku ndokufanisa na Kirisiti ne gubungano. 
EPH.5.33	Nenguba kwakajalo mmwe ne mmwe wenyubo, ngaade nkadzi uwe sekwa anozwida, nkadzi iye wakafanila teta nlume uwe.
EPH.6.1	Bana, ihwani bazwadzi benyu muna She, ngobe oku kwakalulwama. 
EPH.6.2	“Teta tate babo na mmeyabo,” oku nlayo we kutanga una kugadziwabgwe, 
EPH.6.3	“Kuti ndizo ululwamigwe nge butjilo nenge kuti utjile butjilo bulefu mu shango.”
EPH.6.4	Botate, musishongole bana benyu, koga mubakudzile mu kudiya ne kulaya kwa She.
EPH.6.5	Balanda, ihwani botetshi benyu be shango, mubatje kakale mubatetema nge moyo nng'ompela, sekwa mungahwa Kirisiti. 
EPH.6.6	Kusi kuti mubahwe nge kubabona nge mesho mushaka kubashathisa, koga mubahwe se balanda ba Kirisiti muthama kuda kwe Ndzimu nge mimoyo yenyu yose. 
EPH.6.7	Nge mazwimisilo akalulwama shingani se munoshingila She, kusi nthu, 
EPH.6.8	ngobe moziba kuti mu nshingo mmwe ne mmwe wakalulwama, kene uli upi mowouwanila mbhayilo kuna She, kene unlanda kene wakasununguka.
EPH.6.9	Botetshi, shingilani balanda benyubo muijalo, letjani kubadziyidza. Muzibe, kuti iye She wabo, kakale ali She wenyu u kudzimu ngono aatoshalaula.
EPH.6.10	Gwe bupelo, simani muna She ne mu simba lile gulu. 
EPH.6.11	Ambalani zwiambalo zwe ngwa zose zwe Ndzimu kuti ndizo muzwigwile mu butjengedzi gwe Nvanganyi, 
EPH.6.12	ngobe ngwa yedu aizolingisana ne nyama ne malopa, koga yakalingisana ne babusi ne balauli ne masimba e zhalima anolaula shango ino, nenge meya mibi mu magalo ekudzimu. 
EPH.6.13	Ndizo ambalani zwiambalo zwe ngwa zose zwe Ndzimu, kuti zhuba le mbipo liti lizha muzwigwile, kakale mutimagwa ngwa yose, mume makasima.
EPH.6.14	Imani makasima makazwilulwamisa, makazwisunga thunji nge malebeswa ali mmwandabula mu thunji dzenyu, makaambala tjivikili* tje ndulamo mu ifuba, 
EPH.6.15	ne makumbo enyu akambadziwa kuzwilulwamisa kuleba ndebo mbuya ye mbakiso. 
EPH.6.16	Pezhugwi kwa ikoku, tolani thebe ye kugalamoyo, yamungadzimisa misebe inothuta ye mbi. 
EPH.6.17	Mbalani tjivikili tje jidzo mu nsholo ne thumo le Meya, ilo dama le Ndzimu. 
EPH.6.18	Tembezelani misi yose mu Meya, nge mitembezelo yose yakasiyanasiyana. Tjengetani kakale mudwilile mutembezelela bayengemali bose misi yose. 
EPH.6.19	Munditembezelelebo kuti ha ndizhula nlomo wangu koga, ndipiwe matama, akalulwama kuti ndizo nge kusatja, ndizibise bathu masazibgwe e ndebo mbuya, 
EPH.6.20	yandili mmilili wayo mu busungwa. Tembezelani kuti, dzene ndingaileba sekwa ndakafanila, ndisingatje.
EPH.6.21	Tikikasi ikamu* tjinodika, kakale ali nlanda unogagwabgwe muna She, unowomubudza tjimwe ne tjimwe, kuti ndizo namwibo muzibe kuti ndomuka tjini nenge kuti ndoshingani. 
EPH.6.22	Nditjo tjandantumila kumuli, kuti muzibe mamuko edu ne nge kuti amukulumbidze.
EPH.6.23	Kunyalala ngakube ku zwikamu ne ludo guna kugalamoyo kunodwa ku Ndzimu Tate na She wedu Jesu Kirisiti. 
EPH.6.24	Ngoni dze Ndzimu ngadzibe kuna bose banoda She wedu Jesu Kirisiti nge ludo gusingame.
PHP.1.1	Ndimi Paulo, ndina Timoti, tili balanda ba Kirisiti Jesu.
PHP.1.1	Ku bayengemali* bose muna Kirisiti Jesu bamu nzi we Filipi ne badiyi ne batiyakoni* be gubungano:
PHP.1.2	Ngoni ne kunyalala kunodwa ku Ndzimu Tate bedu na She Jesu Kirisiti ngakube namwi.
PHP.1.3	Ndoboka Ndzimu wangu misi yose ha ndimukumbula. 
PHP.1.4	Tjibaka tjimwe ne tjimwe tjandinomutembezelela, ndotembezela nge kushatha, 
PHP.1.5	ndiboka sekwa makabhatana nami mu nshingo we ndebo mbuya, kudwa mu zhuba le kutangisa kowoti ngwenu, 
PHP.1.6	ndina malebeswa e kuti iye wakatangisa nshingo wakanaka mumuli, unowoupedzisa mu zhuba la Kirisiti Jesu. 
PHP.1.7	Kwakandilulwamila kuzwihwa sa ikoku nge kwenyu mose, ngobe mumu moyo wangu misi yose. Mose makashanganila ngoni dze Ndzimu nami, kose mu busungwa gwangu ne mu kuvikilila ne kusimisa ndebo mbuya. 
PHP.1.8	Ndzimu ntendeki wangu, kuti ndoyemula kumubona mose kwazo nge ludo gwa Kirisiti Jesu.
PHP.1.9	Ngono ntembezelo wangu hwuti, ludo gwenyu gudwilile gupaphidzike ne zibo nenge kuhwisisa nge buzhalo, 
PHP.1.10	kuti ndizo mutubule kushalula tjakalulwama kupinda zose, ngono mube bakatjenapala musibe ne nlandu mu Zhuba la Kirisiti, 
PHP.1.11	mowowang'wa muna mitjelo izhele ye ndulamo* inozha ndi Jesu Kirisiti kukudza ne kulumbidza Ndzimu.
PHP.1.12	Ndoshaka muziba etji zwikamu,* zwakandishingikalila zwakabhatsha kuandamisa ndebo mbuya. 
PHP.1.13	Ngono ngekwa ikoku, babhayani bose pano ne bamwe bose banoziba kuti ndi mu busungwa ngekwa Kirisiti. 
PHP.1.14	Bunjinji gwe zwikamu, bakasimisiwa muna She nge busungwa gwangu, kakale batjibe nge tjilopa kuleba dama le Ndzimu basingatje.
PHP.1.15	Malebeswa hwukuti bamwe banosumikila Kirisiti nge ndandala nenge kukakabadzana, koga bamwe banonsumikila nge mazwiwo akalulwama. 
PHP.1.16	Aba banokuthama nge ludo, ngobe beziba kuti Ndzimu wakandipa nshingo we kuvikilila ndebo mbuya. 
PHP.1.17	Ibabo bamwe banosumikila Kirisiti nge kushaka kuzwishingila bali boga kusi nge moyo wakalulwama beshaka kundidziyidza kunjinji mu busungwa gwangu.
PHP.1.18	Apa koti tjimwe kene? Kene Kirisiti unosumikigwa nge zila ipi kene ipi, yakabipa kene ye malebeswa, ngono ngekwa ikoko ndoshatha. Ee ndowoshatha, 
PHP.1.19	ngobe ndoziba kuti nge mitembezelo yenyu nenge bhatsho ye Meya ya Jesu Kirisiti, ikoku kowoshanduka kukandisunungula. 
PHP.1.20	Sekwa ndinoyemula, kakale ndigalabgwe kuti anditowobhakhwa nge shoni mu nshingo wangu, koga nge kulebeleka ndakasimisamoyo sekwa ndagala ndithama, Kirisiti unowokudziwa mu mbili wangu; kene kuli nge butjilo kene nge lufu. 
PHP.1.21	Ngobe kundili kutjila ndi Kirisiti, kufa imbuzilo. 
PHP.1.22	Koga ha ili kuti kutjila ndiko kuna nshingo una mbhayilo, ipapo anditoziba kuti ndingashalula kupi. 
PHP.1.23	Ndi pakati kwe mikumbulo mibili, ndoyemula kuthubukana nge butjilo ndikanobe na Kirisiti, ngobe ikoku kobhatsha kwazo. 
PHP.1.24	Koga kube nditjatjila mu nyama kosheteka kupindisa, kuti mubhatshike. 
PHP.1.25	Ndogalamoyo ndi ikoku, ndoziba kuti ndowotjila, ngono adwilila namwi mose, ndithamila ikoku kudwilila mbeli kwenyu ne kushatha mu kugalamoyo, 
PHP.1.26	koyita kuti mundili mube nge tjamungazwikudza nditjo muna Kirisiti Jesu ngekwe kuzha kwangu kumuli kakale.
PHP.1.27	Tjikulu hwuti, zila ye butjilo gwenyu ngaiyendilane ne ndebo mbuya ya Kirisiti, kuti ndizo kene ndizha kuwomubona kene ndisipo, ndihwe nge kwenyu kuti makabhata makasimisa nge meya ing'ompela ne nkumbulo nng'ompela mugwisila kugalamoyo kwe ndebo mbuya, 
PHP.1.28	musingatje tjimwe mu zwita zwenyu, woku tjilakidzo kubali tje kulobesiwa kwabo, koga tje jidzo lenyu, linodwa ku Ndzimu. 
PHP.1.29	Ngobe makakupiwa kuti, ngekwa Kirisiti musigalemoyo munli koga, mudziyilebo nge kukwe, 
PHP.1.30	muli mu ngwa iyozwayo yamakabona, koga ngwenu muhwa kuyi ndi muili.
PHP.2.1	Ndizo ha ili kuti kuna kukulumbidza muna Kirisiti, ne nyaladzo mu ludo gugwe, ne kukobana ne Meya, ne moyo nyolo ne kuhwila zogwadza, 
PHP.2.2	zhadzisani kushatha kwangu nge bung'ompela mu nkumbulo, muna ludo gung'ompela ne meya ing'ompela ne nkumbulo nng'ompela. 
PHP.2.3	Musishinge tjimwe nge kuzwikumbulila koga kene kuzwikudza, koga mu kuzwiyisa pasi, tolani kuti bamwe banoyita pamuli. 
PHP.2.4	Mmwe ne mmwe wenyu ngaasilinge zwinonshathisa koga, koga ngaalinge ne zwinoshathisa bamwe. 
PHP.2.5	Ibeni ne njalakang'wa edzi mumuli, idzo dzamunadzo muna Kirisiti Jesu:
PHP.2.6	Iye wakati ali Ndzimu,
PHP.2.6	kasitole kulizana ne Ndzimu,
PHP.2.6	ili tjimwe tjingagala tjakanamatigwa
PHP.2.7	koga wakasiya kose kukwe,
PHP.2.7	kangina mu bulanda
PHP.2.7	kabe mutjifano tje bathu.
PHP.2.8	Ngono kati awanika ali mu tjifano tje nthu kazwiyisa pasi,
PHP.2.8	kabe unohwa kudzina engina mu lufu,
PHP.2.8	igo lufu mu tjileyanyo dumbu.
PHP.2.9	Ndizo Ndzimu wakammilidzila pezhugwi kwazo,
PHP.2.9	ukampa zina lipezhugwi,
PHP.2.9	zina linopinda limwe ne limwe,
PHP.2.10	kuti ndizo nge zina la Jesu
PHP.2.10	zwidwi zose zwithigame,
PHP.2.10	kudzimu ne mu shango na pasi,
PHP.2.11	ne lulimi gumwe ne gumwe gulebe,
PHP.2.11	kuti Jesu Kirisiti ndi She,
PHP.2.11	kukudza Ndzimu Tate.
PHP.2.12	Ndizo badiwa bangu, sekwa magala mundihwa, kusi ndili yapo koga ne mu busipo gwangu mundihwe kupinda, mushingile tjidziwa kwenyu nge kutja nenge kutetema, 
PHP.2.13	ngobe Ndzimu unoshinga mumuli, kuthama kuti mutubule kushingila ne kushaka kushathisa iwo.
PHP.2.14	Shingani tjimwe ne tjimwe musingang'ong'ole kene kuli kukakabadzana, 
PHP.2.15	kuti ndizo musibe ne nlandu, mube babuyanana, muli bana be Ndzimu basina itoyi pakati kwe tjizekugwana tjakakombama tjakabipa kwazo. Mopenya pakati kwabo, muli tjedza mu shango, 
PHP.2.16	makabhatisisa dama le butjilo, kuti ndizo mu zhuba la Kirisiti ndizwikudze kuti, andizolabukila suli kene kushingila suli.
PHP.2.17	Nenguba malopa angu angadigwa pezhugwi kwe tjibhayilo tje kugalamoyo kwenyu, ndakashatha, ndopululudza namwi mose. 
PHP.2.18	Sa ikoko namwibo makafanila mushathe, mupululudze nami.
PHP.2.19	Ndogalabgwe muna She Jesu, kuti ndowotuma Timoti kumuli tjinyolotjo, kuti ndizo ndikulumbidziwe nge thawu nge kwenyu. 
PHP.2.20	Andina mmwe unonga iye, ungabe ne hanya namwi nge malebeswa. 
PHP.2.21	Akuna wandinaye unonga iye, bose banogwisila njemulo dzabo koga, dzisi dza Jesu Kirisiti. 
PHP.2.22	Koga moziba sekwa akazwilakidza tjaali itjo. Wakashinga nami mu ndebo mbuya, se nthu ne nkololo uwe. 
PHP.2.23	Ndizo ndogalabgwe kuntuma tjinyolotjo ha ndabona kuti tjimo ini nge kwangu. 
PHP.2.24	Ndogalamoyo muna She kuti nami ndowozha ikoko tjinyolotjo.
PHP.2.25	Ndakakumbula kuti kwakafanila kutuma Epafurodito ikamu* tjangu, kakale ali nshingi nami. Ti babhayani tose, iye ntumwa wenyu wakandibhatsha muna zwandinosheta. 
PHP.2.26	Wakabe akamushuba mose, ngono ali mu buyendasi, ngobe makahwa kuti wakabe egwala. 
PHP.2.27	Dumbu wakagwala, kashoko fa kabuya patukununu, koga Ndzimu wakanhwila zogwadza. Kusi iye koga, namibo kuti buyendasi gusi tathikane ne gumwe buyendasi. 
PHP.2.28	Ndakatukutilila kuntuma, kuti mushathile kumbona kakale nenge kuti pamwe ndisidziyidzike kwazo. 
PHP.2.29	Ndizo mun'amutjile muna She nge kushatha kose, mutete bathu bakajali, 
PHP.2.30	ngobe wakashoko be afa, efila nshingo wa Kirisiti, elonga butjilo gugwe mu mbatsha, kuwidza nshingo wenyu kundili.
PHP.3.1	Tje bupelo zwikamu zwangu, shathani muna She. Ate ali mang'oni ku ndili, kumukwalila zwithu izozwazo kakale akuna mbatsha kumuli. 
PHP.3.2	Muzwitjengete mu mbgwa, muzwitjengete mu bashingi be bubi, muzwitjengete muna banopalulanya mbili. 
PHP.3.3	Ngobe ndiswi buthumbi gwe malebeswa, iswi tinothigamila Ndzimu nge Meya yawo, tizwiloba ifuba muna Kirisiti Jesu. Atitogalabgwe mu mishingo ye tjinyama; 
PHP.3.4	nenguba imi nge kwangu ndina tjandingagalabgwe mutjili tje tjinyama. Ha kuli kuti kuna unatjaangagalabgwe mutjili tje tjinyama, imi ndingagalabgwe kupinda. 
PHP.3.5	Ndakathumbigwa mu zhuba le buzhanakadzi le kuzwagwa kwangu. Ndi N'iziraela ngozwagwa, we ludzi gwa Bhenjamini, Nhebheru, wakazwagwa nge Bahebheru;* ngekwe kulondolodza nlayo, ndi Nfarasi;* 
PHP.3.6	ngekwe kutukutilila, ndakabe ndatukutilila kudziyidza bagalimoyo; ngekwe kuwana ndulamo kwe Ndzimu mu kulondolodza nlayo, andina nlandu. 
PHP.3.7	Koga mbuzilo kene ili ipi yandakabe ndinayo, ndoyitola ili ndashikilo ngekwa Kirisiti. 
PHP.3.8	Nge malebeswa ndotola tjimwe ne tjimwe ili ndashikilo, ngobe luzibo gwandinago ngekwa Kirisiti Jesu She wangu gopinda zwithu zose. Nge kukwe ndakalashikigwa nge zwithu zose, ngono azwitola zwili malala, kuti ndizo Kirisiti abe mbuzilo kundili, 
PHP.3.9	kuti kakale ndiwang'we munli, ndisina ndulamo nge kwangu yakatemelela mu nlayo, koga ndibe ne ndulamo ye Ndzimu nge kugalamoyo muna Kirisiti. Iko kudumila kunodwa ku Ndzimu, kunoshaka kugalamoyo, 
PHP.3.10	kuti ndizo ndizibe Kirisiti ne masimba e kumuka kukwe ne kudziyidzika mu kubhatana naye, ndifanana naye mu lufu gugwe, 
PHP.3.11	kuti, ha kutubuka, ndimusiwe mu bafi.
PHP.3.12	Anditodwa kuti ndakatubula kale kene kuti ndakatjilulwama. Ndodwilila ndigwisa kuwana mbhayilo, ngobe Kirisiti Jesu wakandithama abe uwe. 
PHP.3.13	Zwikamu, anditokumbula kuti imi ndauwana kale; koga tjing'ompela tjandinothama, hwukangang'wa tjishule kwangu ndibe ndigwisila kuswika kuna tji mbeli. 
PHP.3.14	Ndodwilila ndigwisila kunowidza lubilo, kuti ndiwane mbhayilo wandakadanigwa kudzimu nge Ndzimu muna Kirisiti Jesu.
PHP.3.15	Tose bakakula tjimeya ngatibeni nge nkumbulo wakajalo. Koga ha mukumbula nge zila ipoga ngekwa ikoku, Ndzimu unowomuzumbunulila ikokubo. 
PHP.3.16	Koga ngatitjilileni mu malebeswa atakawana.
PHP.3.17	Zwikamu, dwililani mube bayedzi bangu, mulingilile ibabo banolondolodza tjilakidzilo tjatakamupa. 
PHP.3.18	Ngobe banjinji bandakamubudza nge kwabo kanjinji, ngono na ngwenu nditjamubudza ngekwabo nge mishodzi, banotjila se zwita zwe tjileyanyo tja Kirisiti. 
PHP.3.19	Bhelelo labo hwuloba, Ndzimu wabo ntumbu wabo, ngono banozwikudza nge tjabakafanila kubhatigwa nge shoni. Mikumbulo yabo imu zwithu zwe shango. 
PHP.3.20	Koga bugalo gwedu gu kudzimu, kakale takalindila Ntjidzi kudwako, iye She Jesu Kirisiti, 
PHP.3.21	iye unowoshandula mibili yedu isakasima kuti inge mbili uwe we kukudziwa, nge simba linontubulisa kuyisa zwithu zose pasi kukwe.
PHP.4.1	Ndizo ngwenu zwikamu zwangu, imwi bandinoda kakale bandakashuba, imwi kushatha ne kuzwikudza kwangu, bhatisani musimise muna She badiwa bangu.
PHP.4.2	Ndokumbila ndakasimisila Yuwodiya na Sintike kuhwanana muna She. 
PHP.4.3	Ndokukumbilabo iwe unoshinga nami nge malebeswa, kuti mubhatshe bakadzi ibabo, ngobe bagala beshinga nami bakasimisila mu nshingo we ndebo mbuya na Kilementi ne bashingi bamwe bose be mazina amu lukwalo gwe butjilo.
PHP.4.4	Shathani muna She misi yose. Ndowoleba kakale nditi, shathani.
PHP.4.5	Buthu gwenyu ngagube patjena, gubong'we nge bathu bose. She babe pejo pejo. 
PHP.4.6	Musidziyidzike nge tjimwe, koga kumbilani tjimwe ne tjimwe mu Ndzimu nge mitembezelo nenge kuboka. 
PHP.4.7	Ngono kunyalala kwe Ndzimu kopinda hwisiso yose, inowotjengeta mimoyo ne mikumbulo yenyu muna Kirisiti Jesu.
PHP.4.8	Tje bupelo, zwikamu, mualakane kwazo ngekwe tjimwe ne tjimwe tje malebeswa, tjimwe ne tjimwe tjingakudziwa, tjimwe ne tjimwe tjakalulwama, tjimwe ne tjimwe tjibuyanana, tjimwe ne tjimwe tjinoshathisa, tjimwe ne tjimwe tjinolingika, ha kuli kuti kuna tjimwe tjina ndulamo, tjakalizana kudziwa, kumbulani ngekwe zwithu zwakajalo! 
PHP.4.9	Tjamakazwidiya ne tjamakaamutjila ne tjamakahwa ne tjamakabona mundili mutjithame, ngono Ndzimu we kunyalala unowobe namwi.
PHP.4.10	Ndoshatha kwazo muna She, kuti gwa shule molakidza kuti mutjakumbula nge kwangu. Malebeswa hwuti, magala mukumbula nge kwangu, koga musheta tjibaka tje kuzwilakidza. 
PHP.4.11	Ate kuli kuti ndong'ong'ola ngekwe zwandinosheta, ngobe ndakazwidiya kuti, mu tjimo tjimwe ne tjimwe tjandili mutjili, ndiwile zwilopa. 
PHP.4.12	Ndoziba kuti sheta kwakatini, kakale ndoziba kuti kube ne kunjinji kwakatini. Mu tjimo tjimwe ne tjimwe ndakazwidiya butjenjedu gwakasumbikala gwe kuguta ne zhala, gwe kube nge fumwa. 
PHP.4.13	Ndingashinga tjimwe ne tjimwe nge simba lile, iye unondisimisa.
PHP.4.14	Koga makathama buthu kushanganyila nami manikano dzangu. 
PHP.4.15	Ngono imwi Bafilipi nge kwenyu moziba kuti mu kutangisa kwe ndebo mbuya, pandakadwa ku Makedoniya, akuna gubungano lakabhatana nami mu kupa ne mu kuamutjila, amusi imwi moga, 
PHP.4.16	ngobe ne ndili ku Tesalonika, makanditumilila bhatsho mupaphulula ha ndi ishaka. 
PHP.4.17	Ate kuli kuti ndoshaka tjipo tjenyu; koga ndoshaka kuti mbuzilo ipaphiwe muna zwamakabiganya. 
PHP.4.18	Ndakalipiwa ndipo izhele, kakale inopinda, ndina kose kwandinoshaka se ndakaamutjila muna Epafurodito zwipo zwamakatumilila, zwipo zwinonuhwa kunozipa, tjibhayilo tjinoamutjilika, tjinoshathisa Ndzimu. 
PHP.4.19	Ngono Ndzimu wangu unowomupa zose zwamunosheta, kuyendidzana ne fumwa yawo hwulu muna Kirisiti Jesu. 
PHP.4.20	Ku Ndzimu, Tate bedu ngakube ne gudzo nge kusingapele kose. Ngakujalo.*
PHP.4.21	Dumilisani bayengemali bose muna Kirisiti Jesu. Zwikamu zwinami zomudumilisa. 
PHP.4.22	Bayengemali bose banomudumilisa, kwazo be nsha wa Kaisara.
PHP.4.23	Ngoni dza She Jesu Kirisiti ngadzibe mu meya yenyu. Ngakujalo.
COL.1.1	Ndimi Paulo ntumwa wa Kirisiti Jesu nge kuda kwe Ndzimu. Ndina Timoti ikamu* tjedu.
COL.1.2	Ku bayengemali,* ibo zwikamu zwinogalamoyo muna Kirisiti, zwimu nzi we Kolosi.
COL.1.2	Ngoni ne kunyalala kunodwa ku Ndzimu Tate bedu ngazwibe namwi.
COL.1.3	Misi yose ha timutembezelela, toboka Ndzimu ibo Tate ba She wedu Jesu Kirisiti, 
COL.1.4	ngobe takahwa ngekwe kugalamoyo kwenyu muna Kirisiti Jesu nenge ludo gwamunago mu bayengemali bose. 
COL.1.5	Oku koikhwa nge kugalabgwe kwamakabigigwa kudzimu. Makahwa kale ngekwe kugalabgwe ikoku mu dama le malebeswa, iyo ndebo mbuya, 
COL.1.6	yakazha mu shango yose, inozwala zwizwalo kakale ikula sekwa yakayita pakati kwenyu kudwila zhuba lamakaihwa mukahwisisa ngoni dze Ndzimu mu malebeswa. 
COL.1.7	Sekwa makahwa na Epafurasi, nlanda naswi unodika, unoshingila Kirisiti nge malebeswa mu bumo gwedu.
COL.1.8	Wakatibudza ngekwe ludo gwamakapiwa nge Meya.
COL.1.9	Ngekwa ikoku, kudwa tjose mu zhuba latakahwa nge kwako, atizotongo letja kumutembezelela ne kukumbila Ndzimu kuti umuzhadze nge luzibo gwe kuda kwawo mu butjenjedu gose ne kuhwisisa kunozhisiwa nge Meya yawo, 
COL.1.10	kuti ndizo mutjile butjilo gwakalulwamila She, gunonshathisa nge buzhalo, makadwilila nge mishingo yenyu yakalulwama inozwala zwizwalo nenge sekwa luzibo gwenyu ngekwe Ndzimu gupaphidzika. 
COL.1.11	Dzene mungasimisiwa nge kusima kose kunodwa mu simba lawo gulu. Kuti ndizo mutubule kube ne kusimisila kukulu ne moyonlefu, nekushatha, 
COL.1.12	nekuboka Tate, ibo bakatithama
COL.1.13	Wakatidusa mu simba le zhalima ukatiyisa ku bushe gwe Nkololo wawo unodika, 
COL.1.14	iye watinowana kudzutunungwa ne mazwiibhatigo e zwibi.
COL.1.15	Kirisiti tjifano tje Ndzimu usingaboneke,
COL.1.15	ndiye mbano ye lubumbo gose.
COL.1.16	Zwithu zose zwakabumbigwa munli,
COL.1.16	zwithu zwi kudzimu ne zwimu shango,
COL.1.16	zwinoboneka ne zwisingaboneke,
COL.1.16	zwigalo zwe bushe kene mibuso
COL.1.16	kene babusi kene balauli.
COL.1.16	Ndzimu wakathama zwithu zose ndiye
COL.1.16	uzwithamila iye.
COL.1.17	Wakabe yapo zwithu zose
COL.1.17	zwisathu zwikabe yapo,
COL.1.17	munli tjimwe ne tjimwe tjimu magalo atjo.
COL.1.18	Ndiye nsholo we mbili, ilo gubungano.
COL.1.18	Ndiye kutangisa,
COL.1.18	kakale ndiye we kutanga emusiwa mu bafi,
COL.1.18	kuti ndizo abe pezhugwi mu tjimwe ne tjimwe. 
COL.1.19	Kwakashathisa Ndzimu kuti mbumbiko yawo yose igale munli. 
COL.1.20	Ndzimu wakagadzanya zwithu zose nawo ndiye, mu shango ne kudzimu, uthama mbakiso nge malopa e tjileyanyo tjitje.
COL.1.21	Ngono imwi makatongobe makathubukana ne Ndzimu, muli zwita zwawo mu mikumbulo yenyu mushinga zwa zwakabipa, 
COL.1.22	koga ngwenu, nge lufu gwe nkololo wawo Ndzimu wakamugadzanya, kuti ndizo umubone mbeli kwawo makayengemala musina nlandu kakale musinga soleke. 
COL.1.23	Kodwa koga mu kuti modwilila mu kugalamoyo, makagadzikana makasimisila musingatsheduke mu kugalabgwe mu ndebo mbuya yamakahwa yakasumikiligwa itjili tjimwe ne tjimwe tjimu shango, iyo imi Paulo yandakabe nshingi wayo.
COL.1.24	Ngwenu, ndoshatha mu kuhwisiwa zogwadza kwangu nge kwenyu, ngono mu nyama yangu ndopeleledza tjakasala mu kuhwisiwa zogwadza kwe mbili wa Kirisiti, ilo gubungano. 
COL.1.25	Ndakabe nshingi we gubungano nge nshingo wandakapiwa nge kwenyu, kuti dama le Ndzimu lizibgwe nge buzhalo, 
COL.1.26	lili masazibgwe akasumbikala makole manjinji mu zwizekugwana zwinjinji, koga ngwenu akazibisiwa bayengemali bawo. 
COL.1.27	Kubali Ndzimu wakashalula kuti bazibe kuti bukulu gwe fumwa ye gudzo le masazibgwe iyawa gungapani mu njudzi dzose, masazibgwe iyawa ndikuti Kirisiti unogala mumuli, iye kugalabgwe kwe gudzo. 
COL.1.28	Ndizo Kirisiti ndiye watinosumikila, titjemela kakale tidiya mmwe ne mmwe butjenjedu gose, kuti ndizo tizhise mmwe ne mmwe akapelela muna Kirisiti. 
COL.1.29	Kuti ikoku kutubuke, ndoshinga ndigwisa nge simba la Kirisiti linondisimisa lishinga lili mundili.
COL.2.1	Ndoshaka kuti muzibe kuti ndomushingila kuli kungapani, kose neba ku Laodikeya na bose basathu bakabona tjiso tjangu, 
COL.2.2	kuti mimoyo yabo ikulumbidzike se bakabhatana mu ludo, kuti ndizo babe ne fumwa ye kuhwisisa nge buzhalo kakale babe ne luzibo gwe masazibgwe e Ndzimu, Kirisiti nge kukwe,
COL.2.3	munli kwakasumbikwa matula e butjenjedu ne luzibo.
COL.2.4	Ndomubudza ikoku kuti ndizo kushaye wamutjengela nge ndebeleko ye bupitipiti. 
COL.2.5	Ngobe nenguba ndisipo pamuli nge kwangu, ndi namwi mu meya, ngono ndoshatha kubona sekwa muli gedzikane kakale ne nge kugalamoyo kwenyu kwakasima muna Kirisiti.
COL.2.6	Ndizoke, sekwa makaamutjila Kirisiti Jesu ali She, tjililani munli, 
COL.2.7	makadzikigwa munli kakale makabakwa munli, mukasimisiwa mu kugalamoyo sekwa makadiyiwa, muboka nge buzhalo.
COL.2.8	Muyele njele kuti kushete wamutapa nge ndebeleko dze butjenjedu gwe bathu guzhele butjengedzi, gunodwa mu zwilenje zwe bathu, zwinodwa mu meya inolaula lubumbo igogu, ngono zwisingadwe muna Kirisiti. 
COL.2.9	Mbumbiko yose ye Ndzimu nge buzhalo igele mu mbili wa Kirisiti. 
COL.2.10	Ndizo mu kubhatana na Kirisiti makapiwa butjilo nge buzhalo, iye nsholo we ndaulo yose ne simba lose.
COL.2.11	Munli makathumbigwa kusi nge buthumbi gunothamiwa nge bathu, koga nge buthumbi gunothamiwa ndi Kirisiti, gunodwa kusunungugwa kwenyu mu mbumbiko ye nyama.
COL.2.12	Mu kudubikiwa makabiganyiwa na Kirisiti kakale mukamusiwa naye nge kugalamoyo kwamunako mu simba le Ndzimu, iwo wakammusa mu bafi. 
COL.2.13	Ngono imwi makatongobe makafa nge matjinyo enyu ne mukusathumbigwa kwe mibili yenyu.
COL.2.14	Wakabukusha nkwalo we milandu yedu ne milayo inosunga kaidusa tjose nge kuikothomela mu tjileyanyo. 
COL.2.15	Ndzimu wakakunda babusi ne balauli, wakabadusila patjena nge kubakunda muna Kirisiti.
COL.2.16	Ndizo musidumile ani kene ani kuti amutilike nlandu ngekwe zojiwa ne zwing'o ne misi ye mizano kose ne Nzano we Mwedzi* ntshwa kene zhuba le Sabata.* 
COL.2.17	Ezwi mitutshi ye zwithu zwinozha, ngono koga lebeswa lowang'wa muna Kirisiti. 
COL.2.18	Musitongo letjedzela ani kene ani kamuthama kuti mudume zwidiyo zwe manyepkhwa zwe kunamata batumwa be kudzimu ngoti kungathama kuti musiwane mbhayilo wenyu. Nthu unodiya saikoku wakabiga masimba awe kudiya nge zwaanobona zwe manyepkhwa, unozwikudza nge mikumbulo iyeyo yaanozwibumbila, koga nge lebeswa aana tjaangazwikudza natjo, 
COL.2.19	asakabhatilila muna Kirisiti, iye nsholo iwo unobhatshanya mbili nge tshinga kakale mbili unotjidziwa nge nsholo, ndizo mbili unokula nge kukula kunodwa ku Ndzimu.
COL.2.20	Ha makafa na Kirisiti, ku meya ye lubumbo, ini mutjila se ungati mutji bathu be shango kene? Ini mulondolodza milayo yayo inoti, 
COL.2.21	“Usibhate etji! Usilabile hwoku! Usikuthe hwokuje?” 
COL.2.22	Milayo yose iyeyi yakalingisana nge zwithu zwinotjimbidza kupela ha zwishingisiwa; milayo inothamiwa nge bathu kakale ikadiyiwa nge bathu. 
COL.2.23	Milayo iyeyi inolingika se butjenjedu nge kuzwibigila milawana ye bululwami kuzwiyisa pasi kunozwithamigwa ne nge kuhwisa mbili zogwadza kwakapindilila ili zila ye kunamata Ndzimu; ngono azwitobhatsha nthu mu njemulo mbi dzakapindilila dze mbili.
COL.3.1	Se makamusiwa na Kirisiti, lingisani mimoyo yenyu ku zwithu zwe kudzimu, Kirisiti kwaageleko ku luboko gwe luji* gwe Ndzimu.
COL.3.2	Lingisani mikumbulo yenyu ku zwithu zwe kudzimu kusi mu zwithu zwe shango. 
COL.3.3	Ngobe makafa, ngwenu butjilo gwenyu gwakasumbikiwa na Kirisiti mu Ndzimu. 
COL.3.4	Ha Kirisiti, iye butjilo gwenyu,
COL.3.5	Ngono misani tjoselele zose zwe mbumbiko yenyu ye tjinyama: kuwalilana thobo kusakalingisana, kuwalilana thobo kunobhatisa shoni, njemulo dzakabipa dze kuwalilana ne bugovu, ngobe bugovu gonga kuthigamila midzimu. 
COL.3.6	Ngekuti ngekwa izwezwi, bushongola gwe Ndzimu gwaswika.
COL.3.7	Imwi nge kwenyu makatongobe mutjila nge zila yakajalo.
COL.3.8	Ngono ngwenu lashani zwithu zwinonga ezwi: kugwadzamoyo ne bushongola ne kugwadzisa bamwe mimoyo ne kulebela bamwe manyepkhwa kene ili kushingisa masapa mu milomo yenyu. 
COL.3.9	Musinyepelane, ngobe makaambula mbumbiko yenyu hwulukugwe ne mipanga yayo, 
COL.3.10	kakale makaambala mbumbiko tshwa inothamiwa tshwa nge luzibo mu tjifano tje mbumbi wayo. 
COL.3.11	Ngekwa ikoku akutjina thubukano pakati kwe N'giriki ne Njuta, pakati kwe nthu wakathumbigwa ne usakathumbigwa, pakati kwe bathu basingalebe Tjigiriki ne Bapanduki bakasalila shule, nlanda kene nsununguki, koga Kirisiti ndiye nshongoshongo wakabhata mbadu kakale Kirisiti umuna bose.
COL.3.12	Ndizo se bathu bakazwishaluligwa nge Ndzimu, bayengemali, kakale ukamuda kwazo, ibeni ne ngoni ne buthu ne kuzwiyisa pasi ne moyon'nyolo nenge moyonlefu. 
COL.3.13	Yitilanani moyonlefu muzwiibhatilane muna tjamunonenelana ngekwatjo. Muzwiibhatilane koga sa She sekwa bakamuzwiibhatigwa. 
COL.3.14	Pezhugwi kwa zose izwezwi zwakalulwama, ibeni ne ludo igo gunoshanganya kose ne hwanano yakapelela. 
COL.3.15	Kunyalala ya Kirisiti ngaibuse mu mimoyo yenyu, ngobe se mbili nng'ompela makadanigwa ku kunyalala ikoku. Ndizo ibeni ne kuboka. 
COL.3.16	Dama la Kirisiti ngaligale mumuli nge buzhalo. Diyanani mulayane nge butjenjedu gose. Imbani Njimbo*, imbani njimbo dzinokudza Ndzimu nenge njimbo dze tjimeya ne kuboka mu mimoyo yenyu. 
COL.3.17	Ngono tjimwe ne tjimwe tjamunothama kene tjamunoleba, mutjithame nge zina la She Jesu muboka Ndzimu Tate ndiye.
COL.3.18	Bakadzi bakalobogwa, tetani balume benyu, ngobe kwakafanila muna She.
COL.3.19	Balume bakalobola, idani bakadzi benyu musingabakaikanye.
COL.3.20	Bana, ihwani bazwadzi benyu mu tjimwe ne tjimwe, ngobe ikoku koshathisa She.
COL.3.21	Botate musitange bana benyu, ngobe bangadwa benyalamoyo.
COL.3.22	Balanda, ihwani botetshi benyu be shango mu tjimwe ne tjimwe; musingabahwe ngobabona mushaka kubashathisa, koga mu bahwe nge moyo nng'ompela nenge kutja She. 
COL.3.23	Tjimwe ne tjimwe tjamunothama, mutjithame nge moyo yenyu yose, koga se munoshingila She kusi bathu. 
COL.3.24	Moziba kuti mowowana thaka muna She, uli iwo mbhayilo wenyu; moshingila She Kirisiti. 
COL.3.25	Iye unoyita kusi iko unowowana mbhayilo wakalingisana nge kuyita kusi iko, ngono akuna shalaulo.
COL.4.1	Botetshi, bhatani balanda benyu nge zila yakalulwama kakale nge kulizalizana, ngobe moziba kuti namwibo muna Tetshi kudzimu.
COL.4.2	Dwililani makasimisila mu ntembezelo, mumuse moyo ha mutembezela, muboka Ndzimu. 
COL.4.3	Mutitembezelelebo kuti Ndzimu batipe tjibaka tje kuti tilebe masazibgwe a Kirisiti, ngobe ndiwo andakasungigwa. 
COL.4.4	Tembezelani kuti ndialebe nge kunohwisisika sekwandakafanila leba.
COL.4.5	Muzwibhate nge zila inolakidza butjenjedu kuna ibabo basi bagalimoyo ngono mushingisa zubuyanana tjibaka tjimwe ne tjimwe kulebeleka nabo. 
COL.4.6	Ndebo dzenyu ngadzibe nge buthu, mube ne lulimi gunozipa, kakale makafanila kuziba shandula mmwe ne mmwe zubuyanana.
COL.4.7	Tikikasi unowomubudza thawu dzose nge kwangu. Iye ikamu tjinodika, nshingi unogalikabgwe, kakale nlanda naswi muna She. 
COL.4.8	Tjandinontumila kumuli ndi etji, kuti muzibe tjimo tjedu ne kuti mukulumbidzike mu mimoyo yenyu. 
COL.4.9	Unowozha na Onesimasi ikamu tjedu tjinogalikabgwe kakale tjinodika. Iye mmwe wenyu. Banowomubudza tjimwe ne tjimwe tjinoshingikala ngeno.
COL.4.10	Nsungwa nami Arisitako, unomudumilisa kose na Mako ikamu tja Bhanabhasi. Makabudziwa nge kukwe kale; ndizo ha kuli kuti ungazha kumuli, mun'amutjile. 
COL.4.11	Jesu, unodang'wa Jusito, unomudumilisabo. Ndibo koga Bajuta mu bagalimoyo muna Kirisiti banoshinga nami, tishingila bushe* gwe Ndzimu ngono bakandinyaladza kwazo.
COL.4.12	Epafurasi mmwe wenyu kakale ali nlanda wa Kirisiti Jesu unomudumilisabo. Unogala emutembezelela nge moyo uwe wose kuti ndizo musimisile nge luzibo guzhele musingadudumwe mu kuda kwe Ndzimu kose. 
COL.4.13	Ndopa butendeki* nge kukwe gwe kuti wakamushingila akasimisa ne ba ku Laodikeya ne ba ku Hiyerapolisi. 
COL.4.14	N'diwa wedu Luke we ng'anga na Demasi, banomudumilisa.
COL.4.15	Dumilisani zwikamu zwimu Laodikeya, na Nimfa ne gubungano linoshanganila mu nzi* uwe. 
COL.4.16	Ha mabaligwa lukwalo igogu, thamani kuti gubagwebo mu gubungano le Balaodikeya, imwibo mubale lukwalo gunodwa ku Laodikeya. 
COL.4.17	Muti kuna Akipo, “Ubone kuti unopedza nshingo wawakapiwa mu kushingila She.”
COL.4.18	Imi Paulo, ndokwala dumiliso iyeyi nge gwangu luboko. Kumbulani busungwa gwangu.
COL.4.18	Ngoni dze Ndzimu ngadzibe namwi.
1TH.1.1	Ndimi Paulo, ndina Silivano,
1TH.1.1	Ku gubungano le Batesalonika mu Ndzimu Tate na She Jesu Kirisiti:*
1TH.1.1	Ngoni ne kunyalala ngakube namwi.
1TH.1.2	Toboka Ndzimu misi yose nge kwenyu mose, timutembezelela mu mitembezelo yedu. 
1TH.1.3	Togala tikumbula mbeli kwe Ndzimu Tate bedu, nshingo wenyu unozwagwa nge bugalimoyo, kushinga kwenyu kukulu kunozwagwa nge ludo nenge kusimisila kwenyu kunozwagwa nge kugalabgwe muna She wedu Jesu Kirisiti. 
1TH.1.4	Zwikamu* zwinodiwa nge Ndzimu, toziba kuti wakamushalula, 
1TH.1.5	ngobe ndebo mbuya yedu aizozha kumuli nge matama koga, yakazha nge masimba nge Meya yakayengemala nenge kuduma kwakapelela. Moziba sekwa takabe tizwiibhata tili gele pakati kwenyu tithamila imwi. 
1TH.1.6	Makabe bayedzi bedu ne ba She; nenguba makabe ne kudziyila kukulu, makaamutjila dama nge kushatha kunodwa mu Meya yakayengemala. 
1TH.1.7	Ndizo makabe tjilakidzilo ku bagalimoyo bose be Makedoniya ne Akaiya. 
1TH.1.8	Ngobe dama ngekwa She alizoti kubhuda mumuli, likazibgwa mu Makedoniya ne Akaiya koga, lakazibgwa kumwe ne kumwe nenge zila yamakabe mu kugalamoyo ndiyo mu Ndzimu. Ndizo akutjina tjatingaleba nge kwako, 
1TH.1.9	ngobe ibo nge kwabo banoleba nge sekwa makatiamutjila nenge sekwa makaletjedza thigamila midzimu, ngono motjithigamila Ndzimu unotjila, wakwako, 
1TH.1.10	nenge kulindila kuzha kwe Nkololo wawo edwa kudzimu, iye wawakamusa mu bafi. Jesu iye unotiangulila mu bushongola gonozha.
1TH.2.1	Koga imwi zwikamu moziba kuti, kumu kumba kwedu akuzobe kuli madatha. 
1TH.2.2	Koga nenguba muziba kuti takabe tadziyila kale, tikabhakhwa kunobhatisa shoni ku Filipi, koga nge bhatsho ye Ndzimu wedu takasimisamoyo kumubudza ndebo mbuya yawo patjena, nenguba kwakabe kuna kunyanyayidziwa kukulu. 
1TH.2.3	Tjatinomukumbila atjitodwa mu kulashika kene mu mikumbulo isi mibuyanana, kakale atitogwisa kumulasha. 
1TH.2.4	Koga tolebeleka tili bakaamutjigwa nge Ndzimu, kuti ndebo mbuya ingabigwa mu maboko edu. Atitogwisa kushathisa bathu, koga togwisa kushathisa Ndzimu, iwo unolika mimoyo yedu. 
1TH.2.5	Moziba kuti atizotongo zha kumuli tizipisa ndebo, kakale atizotongo leba ndebo inosumbika bugovu. Ndzimu ntendeki wedu. 
1TH.2.6	Takabe tisingashake kukudziwa nge bathu, imwi kene mmwe koga, 
1TH.2.7	Se batumwa ba Kirisiti tobetakabe ntolo kumuli, koga takabe banyolo pakati kwenyu, tinga mayi belela bana babo batukununu. 
1TH.2.8	Takabe timuda kwatakashathila kushanganyila namwi kusi ndebo mbuya yoga ye Ndzimu ne matjilo edubo, ngobe makabe mudika kwazo. 
1TH.2.9	Ngobe moalakana, kushinga nenge kudziyidzika kwazo kwedu zwikamu, takashinga siku ne sikati, kuti tisibe ntolo mumuli ha timusumikilila ndebo mbuya ye Ndzimu kumuli.
1TH.2.10	Mu batendeki, kose ne Ndzimu ntendeki, kuti takabe tili bakayengemala tjini, tili balulwami kakale tisina nlandu, tili pakati kwenyu imwi banogalamoyo. 
1TH.2.11	Moziba kuti takabhata mmwe ne mmwe wenyu koga sa tate bebhata bana babo, 
1TH.2.12	timusimisa, timunyaladza, timukulumbidza, kuti mutjile butjilo gwakafanila Ndzimu, iwo unomudanila mu gudzo* le bushe* gwawo.
1TH.2.13	Kakale togala tiboka Ndzimu, ngobe makati muamutjila dama le Ndzimu, ilo lamakahwa ndiswi, makaliamutjila kusi se dama le nthu, koga se dama le Ndzimu sekwa lili ilo, ilo linoshinga mumuli imwi banogalamoyo. 
1TH.2.14	Imwi zwikamu, makabe bayedzi be makubungano e Ndzimu mu Judiya iwo amuna Kirisiti Jesu, ngobe makadziyidziwa nge bakanyi kwenyu, koga saibo bakadziyidziwa nge Bajuta, 
1TH.2.15	ibo bakabulaya She Jesu ne balebesambeli,* kakale bakatidziyidza. Abatoshathisa Ndzimu, kakale banonyanyayidza bathu bose 
1TH.2.16	ne kutidzibisa kulebeleka ne Bezwitjaba, kuti ndizo Bezwitjaba batjidziwe. Nge zila iyeyi, bezhadza tjilizanyo tje zwibi zwabo misi yose. Koga bushongola gwe Ndzimu gwadzina gukabazhila kubupelo.
1TH.2.17	Koga zwikamu, kwakati takathubukana namwi tjibaka tjifupi, takabe tili tose mu mikumbulo. Mu kumushuba kwedu kukulu, takagwisa kwazo kuti tizhe timubone nge mesho. 
1TH.2.18	Ngobe takabe tishaka zha kumuli, imi Paulo, ndakagwisa kanjinji koga Satani katima mbeli. 
1TH.2.19	Dumbu kugalabgwe kwedu ne kushatha kwedu kene tjiala tje kukunda kungabeni, ha tima mbeli kwa She wedu Jesu Kirisiti ha ezha? Kungabeni ha isi imwi kene? 
1TH.2.20	Ndimwi kuzwikudza ne kushatha kwedu.
1TH.3.1	Ndizo takati tibona tikong'wa, tikayemula kuti tisale toga mu Atene. 
1TH.3.2	Takatuma Timoti ikamu tjedu, nshingili we Ndzimu naswi mu kusumikila ndebo mbuya ya Kirisiti, kumusimisa nenge kumukulumbidza mu bugalimoyo gwenyu, 
1TH.3.3	kuti ndizo kushaye unosagadzinyiwa nge ndiko idzedzi. Moziba zubuyanana kuti ikoku kwakatilingisana. 
1TH.3.4	Nge malebeswa takati tinamwi, takabe timubudza lubaka gutjipo kuti towodziyidziwa; ngono sekwa munoziba, nditjo tjakashingikala. 
1TH.3.5	Ndizo ngekwa ikoku ndakati ndibona kuti andingatjatubule kudzikitadza, ndakatumila nthu ndida ziba sekwa munotjila mu bugalimoyo gwenyu. Ndidziyidzika mu meya ndialakana kuti pamwe nliki wakamulika, ngono nshingo wedu ukasibe ne mbhayilo.
1TH.3.6	Koga se Timoti akatjibuya edwa kumuli ngono katizhisila thawu dzakanaka ngekwe bugalimoyo nenge ludo gwenyu. Wakatibudza kuti tjibaka tjose motikumbula nge kwakanaka nenge kuti makashuba kutibona, se naswibo takamushuba. 
1TH.3.7	Ndizo ngwenu zwikamu, mu buyendasi gwedu ne kudziyidziwa, takakulumbidzika nge kwe bugalimoyo gwenyu. 
1TH.3.8	Ngobe ngwenu tozwihwa titjila dumbu, ngoti mumile makasima muna She. 
1TH.3.9	Apa tingaboka Ndzimu kungapani nge kwenyu, ngekwe kushatha kose kwatinako nge kwenyu mbeli kwe Ndzimu wedu kene? 
1TH.3.10	Siku ne sikati totembezela nge kugalamoyo, kuti titubule kumubona kakale kuti ndizo timupe tjamunosheta mu kugalamoyo kwenyu.
1TH.3.11	Tshene Ndzimu wedu, ibo Tate nge kwabo na She wedu Jesu bangatizhulila zila kuti tizhe kumuli. 
1TH.3.12	Tshene She bangayita kuti, ludo gwenyu gupaphidzike, kuswikila mudana kwazo, kakale mudzine mude bathu bose sekwa tinomuda iswi. 
1TH.3.13	Tshene bangasimisa mimoyo yenyu mu buyengemali, kuti ha She Jesu ezha ne bayengemali
1TH.4.1	Tjebupelo zwikamu, tomukumbila kakale timukulumbidza muna She Jesu, kuti sekwa makazwidiya mutili kutjila ne kushathisa Ndzimu, tomukulumbidza kuti sekwa munothama, mudwilile kunopinda ikoku. 
1TH.4.2	Ngobe moziba ndayo dzatakamupa nge simba la She Jesu. 
1TH.4.3	Kuda kwe Ndzimu hwuti mube bayengemali,* muletje kuwalilana thobo kuzhe kwe ndobolo, 
1TH.4.4	mmwe ne mmwe wenyu, wakafanila kuziba kutjila ne nkadzi uwe 
1TH.4.5	kusi nge njemulo dzakabipa dze kuwalilana, sekwa kunoyita basingagalemoyo, basingazibe Ndzimu. 
1TH.4.6	Ngakushaye unotjinyila kene katjebela ikamu tjitje ngekwe zwithu zwakajalo. She banowoloba bathu ngekwe matjinyo wose akajalo, sekwa takamubudza tikamutjemela kale. 
1TH.4.7	Ngobe Ndzimu auzotidanila kuti tibe ne shambgwa, koga kuti titjile butjilo gwakayengemala. 
1TH.4.8	Ndizo iye unolamba ndayo idzedzi, aatolamba nthu, koga unolamba Ndzimu, iwo unomupa Meya yawo yakayengemala.
1TH.4.9	Ngwenu ngekwe ludo pakati kwe zwikamu, akutosheteka kuti tingamukwalila, ngobe imwi nge kwenyu, makadiyiwa nge Ndzimu kudana. 
1TH.4.10	Nge malebeswa, moda zwikamu zose mu Makedoniya. Koga tomukulumbidza zwikamu mudane kunopinda ikoku. 
1TH.4.11	Muzwimisile kutjila butjilo gwe kunyalala, ne kushinga mishingo yenyu, mushinga nge maboko enyu koga sekwa takamubudza, 
1TH.4.12	kuti ndizo mutetiwe nge basi badumili, ngekuti musitongo tjila ngopiwa nge bamwe zwamunosheta.
1TH.4.13	Zwikamu, atitoshaka kuti mugale muli mu zhalima ngekwe banofa, kene kuzhala buyendasi se bathu basina kugalabgwe. 
1TH.4.14	Se tigalamoyo kuti Jesu wakafa kakale kamuka, togalamoyo kuti Ndzimu unoti uzhisa Jesu ukazhisilanya naibabo bakafa begalamoyo munli.
1TH.4.15	Ngekwa ikoku tomubudza ngekwe tjinolebgwa nge dama la She, kuti iswi batjatjila, batinowobe tasala kuswikila kuzha kwa She, nge malebeswa atitowotangila ibabo bakafa. 
1TH.4.16	Ngobe She nge kwabo banowodeluka kudzimu nge hwi gulu le ndaulo nenge hwi le ntumwa nkulu we Ndzimu nenge nlidzo we lunyanga gwe Ndzimu. Ngono bafi bakafila muna Kirisiti banowomuka kutanga. 
1TH.4.17	Shule kwa ikoko, iswi batjatjila bakasala, towoshangana nabo mu makole kushanganidza She mu phepo. Ngono, towogalila tjose na She. 
1TH.4.18	Ndizo nyaladzanani nge matama iyawa.
1TH.5.1	Ndizo ngwenu zwikamu, akutosheteka kuti timukwalile ngekwe zwibaka nenge misi, 
1TH.5.2	ngobe imwi nge kwenyu moziba kuti zhuba la She lowozha se mbava busiku. 
1TH.5.3	Bathu banowoti batjati, “Kuna mbakililo ne kunyalala,” kukolomoka kowobawila se zwibhayo zwe nkadzi wakazwisenga, kakale abana kwabangatizhila. 
1TH.5.4	Koga imwi zwikamu, ate muli mu zhalima, kwamungatjenamisiwa nge zhuba ilelo se mungatjenamisiwa nge mbava. 
1TH.5.5	Mose mu bana be tjedza, kakale mu bana be masikati. Ate tili be busiku, kene be zhalima. 
1TH.5.6	Ndizo ngatisifananeni ne bamwe, bakabhakhwa nge hwope, koga ngatizwitjengeteni tibe ne kuzwibhata. 
1TH.5.7	Ngobe ibabo banoyizela, banoyizela busiku ne banolaladza, banolaladza busiku. 
1TH.5.8	Koga se iswi tili be masikati, ngatibeni nge kuzwibhata, tiambale kugalamoyo ne ludo, zwili tjivikili tje zwifuba zwedu ne kugalabgwe kwe kutjidziwa, kuli tjivikili tje misholo yedu. 
1TH.5.9	Ngobe Ndzimu auzotishalulila kuti tihwe zogwadza zwe bushongola koga wakatishalulila kuti tiamutjile jidzo muna She wedu Jesu Kirisiti. 
1TH.5.10	Wakatifila kuti ndizo kene takalinga kene takayizela, 
1TH.5.11	Ndizo kulumbidzanani kakale mubakane sekwa munothama ngwenu.
1TH.5.12	Ngwenu tomukumbila zwikamu, kuteta banoshinga bakasima pakati kwenyu, bakamutungamila muna She, kakale bemulaya. 
1TH.5.13	Mubakudze kwazo mu ludo ngekwe nshingo wabo. Ngakube nge mbakiso pakati kwenyu.
1TH.5.14	Tomukulumbidza zwikamu, titi tjemelani ibabo basingashake shinga, simisani magwala, mubhatshe basingatubule, mube ne moyonlefu mu mmwe ne mmwe. 
1TH.5.15	Muthame kuti kusibe nge kubgwilizilana bubi nge bubi, koga ibeni nge buthu mu bamwe namwi ne muna bose.
1TH.5.16	Shathani misi yose. 
1TH.5.17	Mugale mutembezela, 
1TH.5.18	bokani mutjimwe ne tjimwe, ngobe oku ndiko kuda kwe Ndzimu muna Kirisiti Jesu nge kwenyu.
1TH.5.19	Musidzime moto we Meya. 
1TH.5.20	Musilingile pasi bulebesambeli. 
1TH.5.21	Koga shakisisani tjimwe ne tjimwe kubona kuti kene nditjo. Bhatililani muna kwakalulwama. 
1TH.5.22	Leyani bubi gumwe ne gumwe.
1TH.5.23	Dzene tshene Ndzimu we kunyalala nge kwawo ungamuyengemadza nge buzhalo. Dzene tshene meya yenyu ne mibili yenyu ingagala isina nlandu kuzha kwa She wedu Jesu Kirisiti. 
1TH.5.24	Iye unomudana, unogalikamoyo, kakale unowokuthama.
1TH.5.25	Zwikamu mutitembezelele.
1TH.5.26	Dumilisani zwikamu zose nge kubutjilana kwakayengemala.
1TH.5.27	Ndomudwa mbeli kwa She kuti, muyite kuti lukwalo igogu gubaligwe zwikamu zose.
1TH.5.28	Ngoni dza She wedu Jesu Kirisiti ngadzibe namwi.
2TH.1.1	Ndimi Paulo, ndina Silasi na Timoti.
2TH.1.1	Ku gubungano le Batesalonika mu Ndzimu Tate bedu na She Jesu Kirisiti:*
2TH.1.2	Ngoni ne kunyalala kunodwa ku Ndzimu Tate bedu na She Jesu Kirisiti ngakube namwi.
2TH.1.3	Takafanila kuboka Ndzimu misi yose nge kwenyu zwikamu,* kwakafanila, ngobe kugalamoyo kwenyu kokula kuyenda mbeli ne ludo gwamunodana ndigo gokula. 
2TH.1.4	Ndizo pakati kwe makubungano e Ndzimu, tozwiloba ifuba ngekwe kusimisila kwenyu ne kugalamoyo kwenyu mu kudziyidziwa kose ne kuhwisiwa zogwadza kwamunodzikitadzila.
2TH.1.5	Kose ikoku kolakidza kuti kusumikilisa kwe Ndzimu kwakalulwama, ngono ngekwa ikoko mowothang'wa bakafanila bushe gwe Ndzimu, iwo wamunodziyilila. 
2TH.1.6	Ndzimu wakalulwama, unowodziyidza ibabo banomudziyidza, 
2TH.1.7	koga, ukamunyalulusa, imwi banodziyidziwa, kose naswibo. Oku kowoshingikala She Jesu ezumbunuka kudwa kudzimu ne batumwa babe be kudzimu bana masimba, 
2TH.1.8	ali mu moto unothuta ehwisa zogwadza ibabo banolamba Ndzimu kakale basina hanya ne ndebo mbuya ya She wedu Jesu. 
2TH.1.9	Banowolobgwa shamu ye golomodzo lisingapele, bakatatigwa kule na She ne bukulu gwe simba lile 
2TH.1.10	mu zhuba laanowozha kukudziwa mu bathu babe bakayengemala ne kulumbidziwa ndi bose bakagalamoyo. Namwibo mowobe munabo, ngobe makagalamoyo butendeki* gwedu kumuli.
2TH.1.11	Ha tikumbula ikoku, tomutembezelela misi yose kuti dzene tshene Ndzimu ungamuthama kuti mufanigwe ngodanigwa kwenyu kuuli, kakale kuti nge simba lawo ungazhadzisa mazwimisilo enyu wose ekushinga ndulamo,* ne mishingo yenyu ye bugalimoyo, 
2TH.1.12	kuti ndizo zina la She wedu Jesu likudziwe nge kwenyu, namwibo mukudziwe nge kukwe kuyendidzana ne ngoni dze Ndzimu wedu ne dza She wedu Jesu Kirisiti.
2TH.2.1	Ngekwe kuzha kwa She wedu Jesu Kirisiti ne kukubungana kwedu kuti tishangane naye, tomukumbila zwikamu 
2TH.2.2	kuti musitongo shangana misholo kene mukapalukamoyo, muyitiwa nge bulebesambeli kene mbiko kene lukwalo, zwinoyi zwakadwa kutili guti zhuba la She lakatjizha kale. 
2TH.2.3	Kushaye unomutjebela nge imwe zila, ngobe zhuba ilelo alitowozha kudzina kupanduka kuzha, na iye mbimbi ezumbunugwa, iye wakabigigwa kuloba. 
2TH.2.4	Unowonyanyayidza, kazwibiga pezhugwi kwe tjimwe ne tjimwe tjinodang'wa kuyi ndzimu kene tjinothigamigwa, na iko unowozwibiga pezhugwi mu Ng'umba* ye Ndzimu, ezwidana eti Ndzimu.
2TH.2.5	Apa amutoalakana kene kuti ndakati ndi namwi ndakabe ndimubudza zwithu izwezwi? 
2TH.2.6	Ngono ngwenu moziba kuti wakabhakhwa ngeni. Moziba kuti wakabhatigwa kuti akowozumbunugwa nge tjibaka tjakalingisana. 
2TH.2.7	Ngobe simba gulu biibi lakasumbikala loshinga kale, koga lowozumbunugwa ha iwoyo wakalibhata adusiwa mu zila. 
2TH.2.8	Ngono mbimbi unowozumbunugwa, ngono She Jesu unowombulaya nge meya ye nlomo uwe, kanlobesa ngekwe kuzha kukwe. 
2TH.2.9	Kuzha kwe mbimbi kowobe kuli kushinga kwa Satani, iye uno shingisa masimba akasiyana siyana nenge zwilakidzo ne matjenamiso e manyepkhwa, 
2TH.2.10	nenge bubi gose gwakasiyana siyana gwe butjakwani gunotjebela ibabo banowoloba, ngobe bakalamba kuda malebeswa kuti ndizo batjidziwe. 
2TH.2.11	Ngekwa ikoku Ndzimu unobatumila tjidzimilabgwe tjikulu kuti ndizo bagalemoyo mu manyepkhwa, 
2TH.2.12	kuti ndizo basakagalamoyo mu malebeswa koga bakazipigwa nge mbipo, bose babong'we nlandu.
2TH.2.13	Koga takafanila kuboka Ndzimu misi yose nge kwenyu zwikamu zwinodiwa ndi She, ngobe kudwa tjose mu kutangisa, Ndzimu wakamushalulila kutjidziwa nge nshingo we Meya inoyengemadza nenge kugalamoyo kwenyu mu malebeswa. 
2TH.2.14	Wakamudanila ikoku nge ndebo mbuya yedu kuti namwibo mube ne gobe mu gudzo la She wedu Jesu Kirisiti. 
2TH.2.15	Ndizo, zwikamu, imani makasima kakale mubhatilile mu zwidiyo zwatakapitshila kumuli ne nlomo kene nge lukwalo.
2TH.2.16	Dzene tshene She wedu Jesu Kirisiti nge kukwe ne Ndzimu Tate bedu, ibo bakatida, kakale bakatipa nyaladzo isingapele ne kugalabgwe kwakalulwama nge ngoni dzabo, 
2TH.2.17	dzene bangadwilila bakasimisa mimoyo yenyu, mu nshingo mmwe ne mmwe wakanaka nenge dama lakanaka.
2TH.3.1	Tjebupelo zwikamu, mutitembezelele kuti dzene tshene dama la She lingaandama tjinyolotjo, likakunda, sekwa lakathama mumuli. 
2TH.3.2	Kakale mutembezele kuti dzene tingasunungugwa mu bathu bakabipa ne babi, ngobe ate mmwe ne mmwe unogalamoyo.
2TH.3.3	Koga She banogalikabgwe, ndizo banowomusimisa bakamubakilila mu bubi. 
2TH.3.4	Todwilila tigalabgwe mumuli muna She, kuti mowodwilila muthama zwithu zwatinomutuma.
2TH.3.5	Dzene tshene She bangalingisa mimoyo yenyu ku ludo gwe Ndzimu ne mukudzikitadza kwa Kirisiti.
2TH.3.6	Muzina la She wedu Jesu Kirisiti, tomulaya zwikamu, kuzwidusa mu ikamu* tjimwe ne tjimwe tje simbe kakale tjisingatjile kuyendidzana nge kudiya kwamakaamutjila mutili. 
2TH.3.7	Ngobe imwi nge kwenyu moziba kutobela tjilakidzilo tjedu. Takabe tisisimbe ti namwi, 
2TH.3.8	kakale akuna watajila zojiwa zwizwe tisazwipa. Koga takashinga siku ne sikati, tishinga titukutila kuti ndizo tisibe ntolo kummwe wenyu. 
2TH.3.9	Takathama ikoku kusi kuti atina fanilo mu bhatsho iyeyi, koga takabe tizwithama tjilakidzilo kumuli tjamungatobela. 
2TH.3.10	Ngobe ne ti namwi, takamupa ndayo iyeyi, “Ha nthu asingashinge aatowoja.”
2TH.3.11	Tohwa kuyi bamwe pakati kwenyu ndi bomashwaushingani, abatoshinga; tjabanoziba koga hwunginikana nge zwithu zwe bamwe. 
2TH.3.12	Bathu bakajalo tobalaya kakale tobakulumbidza muna She Jesu Kirisiti kuti badzikame bashingile zojiwa zwabanoja.
2TH.3.13	Ngono imwi, zwikamu, musitongo nyadziwa ngoshinga tjakalulwama. 
2TH.3.14	Ha mmwe asingahwe ndayo yedu mu lukwalo igogu, munlonge zhisho. Musishingidzane naye, kuti ndizo abhakhwe nge shoni. 
2TH.3.15	Musintole se tjita koga muntjemele se ikamu.
2TH.3.16	Ngwenu dzene tshene She we mbakiso nge kukwe angamupa mbakiso mu zwibaka zose nenge mu zila dzose. She ngababe namwi mose.
2TH.3.17	Imi Paulo ndozwikwalila nge luboko gwangu dumiliso iyeyi, ngono ikoku ndigo lutjwayo gwe lukwalo gwangu gumwe ne gumwe. Ndiko sekwa ndinokwala.
2TH.3.18	Dzene tshene ngoni dza She wedu Jesu Kirisiti dzingabe namwi mose.
1TI.1.1	Ndimi Paulo ntumwa* wa Kirisiti* Jesu nge ndayo ye Ndzimu Ntjidzi wedu na Kirisiti Jesu, iye kugalabgwe kwedu.
1TI.1.2	Kuna Timoti nkololo wangu tjose mu bugalimoyo:
1TI.1.2	Ngoni ne mahwilo zogwadza ne kunyalala kunodwa ku Ndzimu Tate na Kirisiti Jesu She wedu ngakube nawe.
1TI.1.3	Sekwa ndakakukulumbidza ndiyenda ku Makedoniya, gala ku Efeso, kuti ndizo udwe bamwe bathu kuti basidiye zwidiyo zwipoga, 
1TI.1.4	kene kuzwipa mu ngano ne mazina e lutshinga gwa bobatategulu asingapele. Oku kozhisa kunyanyayidzana mu bumo gwe nshingo we Ndzimu, iwo unozha nge kugalamoyo. 
1TI.1.5	Mazwimisilo e ndayo* iyeyi ludo, igo gunodwa mu moyo mbuyanana ne njalakang'wa mbuyanana ne kugalamoyo kwe malebeswa. 
1TI.1.6	Bamwe bakabhuda muna izwezwi, ngono bakalashika nge kushandukila ku ndebo dzisina nshingo. 
1TI.1.7	Banoyemula kube badiyi be nlayo koga abatoziba tjabanoleba nanga naizo zwabanoti i lebeswa dumbu.
1TI.1.8	Toziba kuti nlayo wakanaka, ha nthu eushingisa zubuyanana, 
1TI.1.9	eziba kakale kuti nlayo auzothamigwa bathu bakalulwama, koga wakathamigwa basingaulondolodze ne basingahwe, basingazibe Ndzimu ne batjinyi, basakayengemala ne basinganamate Ndzimu, ibo banobulaya botate kene bomme yabo, babulayi, 
1TI.1.10	phombgwe ne betjilume banowalilana thobo ne banotenga betengesa balanda ne banyepi ne banopa butendeki* gwe manyepkhwa ne tjimwe ne tjimwe tjinonyanyayidzana ne zwidiyo zwakatambunuka, 
1TI.1.11	zwinodumana ne ndebo mbuya yandakapiwa, ye Ndzimu una gudzo kakale una makombolelo.
1TI.1.12	Ndoboka Kirisiti Jesu She wedu, iye wakandipa matatabuko, ngobe wakandibona ndili unogalikabgwe, ngekundishalulila nshingo uwe. 
1TI.1.13	Nenguba ndakatongo ntuka, ndikandziyidza ndikansapula, koga ndakahwigwa ngoni ngobe ndakashinga sa ikoko nge kusaziba nenge kusagalamoyo. 
1TI.1.14	Ngono She wakadila ngoni dzidze dzikazhala tupu mundili nge kugalamoyo ne ludo zwimuna Kirisiti Jesu. 
1TI.1.15	Ndebo ye lebeswa dumbu yakwako, yakafanila amutjigwa nge buzhalo ndi eyi, Kirisiti Jesu wakazha mu shango kutjidza batjinyi*, ibo bandinopinda bose mu butjinyi. 
1TI.1.16	Koga ndakahwigwa ngoni, kuti ndizo mundili, imi ntjinyi unopinda bose, Jesu Kirisiti alakidze bumoyonlefu gugwe, tjili tjilakidzilo tja ibabo banowogalamoyo munli, ngono bakawana butjilo gusingapele. 
1TI.1.17	Ngwenu ngakube ne kuteta gudzo nge kusingapele kose kuna She nkulu tjose, usingafe kakale usingaboneke. Ngakujalo.*
1TI.1.18	Timoti nkololo wangu, ndokupa ndayo iyeyi kuyendidzana nge kulebesambeli, kwakalebgwa nge kuko kuti ndizo mukusima kuko mukutobela bulebesambeli igogu, ungagwa ngwa yakanaka, 
1TI.1.19	wakabhatilila mu kugalamoyo ne hana mbuyanana. Bamwe bakalamba kuhwilila hana dzabo, ndizo bakatjinya kugalamoyo kwabo, 
1TI.1.20	mubali ili Himeneo na Alekizanda, ibo bandakapa Satani kuti bazwidiye kusatuka Ndzimu.
1TI.2.1	Ngwenu, tjekutanga ndokukulumbidza kuti kukumbila ne mitembezelo ne kutembezelela bamwe ne kutenda kuyitigwe bathu bose, 
1TI.2.2	kuyitigwe boshe bakulu na ibabo bana masimba, kuti ndizo titjile butjilo gwe kunyalala ne mbakiso mu kunamata Ndzimu nge zila dzose. 
1TI.2.3	Oku kwakanaka kakale koshathisa Ndzimu Ntjidzi wedu, 
1TI.2.4	iye unoshaka kuti bathu bose batjidziwe kakale bazhe mu luzibo gwe malebeswa. 
1TI.2.5	Ngobe kuna Ndzimu nng'ompela kakale kuna n'gadzanyi nng'ompela pakati kwe Ndzimu ne bathu, iye Kirisiti Jesu, ali nthu. 
1TI.2.6	Iye wakazwipa se nlipilili we bathu bose, sa ikoko butendeki gwakapiwa nge tjibaka tjago tjakafanila. 
1TI.2.7	Ngekwa ikoko, ndakashalugwa kube nsumikili ne ntumwa wa Jesu, kudiya Bezwitjaba* bugalimoyo ne malebeswa, ndolebesa anditonyepa.
1TI.2.8	Ndoshaka kuti balume kumwe ne kumwe batembezele nge njalakang'wa dzakatjena, basakagwadzamoyo kakale basingakangazhane. 
1TI.2.9	Kakale ndoshaka kuti bakadzi baambale zubuyanana, kwakafanila, kakale kwakalulwama, kusi nge mavudzi akalukiwa kanakisiwa nge golide kene nge mabgwe mabuya anothama ndalama kene zwiambalo zwe ntengo upezhugwi, 
1TI.2.10	koga nge mishingo yakanaka, yakafanila bakadzi banolakidza kutja Ndzimu. 
1TI.2.11	Nkadzi wakafanila kuzwidiya akanyalala ne kuzwiyisa pasi kwakapelela. 
1TI.2.12	Anditodumila nkadzi kudiya kene kube nge simba pezhugwi kwe nlume, wakafanila nyalala. 
1TI.2.13	Ngobe Adamu wakabumbiwa kutanga, kukoti Efa. 
1TI.2.14	Kakale Adamu aazotjebegwa, koga nkadzi ndiye wakatjebegwa, ndizo kasilondolodze nlayo we Ndzimu. 
1TI.2.15	Koga nkadzi unowotjidziwa ngokutshibama, ha badwilila mu kugalamoyo nenge ludo nenge kuyengemala nenge kudzikama.
1TI.3.1	Ndebo iyeyi malebeswa: Ha mmwe eyemula kube nlingi we gubungano 
1TI.3.2	Ngono nlingi we gubungano wakafanila kube akatambunuka, ali nlume we nkadzi nng'ompela, akadzikama, akatitja, ana ntutshi, ana buthu, etubula diya, 
1TI.3.3	asingalaladze, asina ngwa, koga ana moyo nnyolo, asina zhoba, asingade mari. 
1TI.3.4	Wakafanila tubula kuyendisa nsha uwe zubuyanana, ediya bana babe kunhwa, benteta kwakafanila. 
1TI.3.5	Ha nlume asingazibe kuyendisa nsha uwe, apa ungatjengeta gubungano le Ndzimu tjini kene? 
1TI.3.6	Azofanila kube ali nthu wakashanduka ngwenu, ngobe ungadwa ezwikudza ndizo kasumikilisiwa sekwa Nvanganyi akasumikilisiwa. 
1TI.3.7	Wakafanila kube ana zina buyanana muna bakuzhe, kuti ndizo asitobokiwe kawila mu dati le Nvanganyi.
1TI.3.8	Batiyakoni* na ibobo bakafanila kube balume banofanigwa nge kutetiwa, bana malebeswa, basingagale ngolaladza kakale basina bugovu gwe fumwa. 
1TI.3.9	Bakafanila bhatilila mu malebeswa e kugalamoyo bana hana mbuyanana. 
1TI.3.10	Bakafanila lingisisiwa kutanga, ngono ha kusina tjimwe tjisakalingisana nge kwabo, ngabashinge bali batiyakoni. 
1TI.3.11	Sa ikoko, bakadzi 
1TI.3.12	Ntiyakoni wakafanila kube nlume we nkadzi nng'ompela, kakale wakafanila kulela bana babe ne nsha uwe zubuyanana. 
1TI.3.13	Ibabo banoshinga zubuyanana banowana tjimo tjakanaka nenge ganyo mu bugalimoyo gwabo muna Kirisiti Jesu.
1TI.3.14	Nenguba ndigalabgwe kuzha kukuli tjinyolotjo, ndokukwalila milayo iyeyi kuti ndizo 
1TI.3.15	ha ndinonoka, unowoziba bathu sekwa bakafanila kuzwibhata mu ng'umba ye Ndzimu, ilo gubungano le Ndzimu unotjila, phanda ne luswingo gwe malebeswa. 
1TI.3.16	Nge malebeswa akuna ungalamba masazibgwe e bugalimoyo gwedu:
1TI.3.16	Wakazha ali nthu,
1TI.3.16	Meya ikalakidza kuti unolebesa,
1TI.3.16	kabong'wa nge batumwa be kudzimu.
1TI.3.16	Kasumikigwa pakati kwe zwitjaba,
1TI.3.16	kukagagwamoyo munli mu shango yose
1TI.3.16	katolegwa kudzimu mu gudzo.
1TI.4.1	Meya inoleba kulipatjena kuti, mu zwibaka zwe bupelo bamwe banowosiya kugalamoyo, ngono bakatobela meya inotjebela ne zwidiyo zwinodiyiwa nge meya mibi. 
1TI.4.2	Zwidiyo izwezo zozha nge batjebeli be banyepi, be hana dzakadingindila dzonga dzakababugwa. 
1TI.4.3	Banodzibila bathu kulobola, bebadziba kuti basije zwimwe zojiwa zwakathamiwa nge Ndzimu kuti zwiamutjigwe nge kutenda ndi ibabo banogalamoyo ne banoziba malebeswa. 
1TI.4.4	Ngobe tjimwe ne tjimwe tjakathamiwa nge Ndzimu tjakanaka, kakale akuna tjakafanila lambiwa ha ili kuti tjoamutjigwa nge kutenda, 
1TI.4.5	ngobe tjayengemadziwa nge dama le Ndzimu ne ntembezelo.
1TI.4.6	Ha ubudza zwikamu* zwithu izwezwi, unowobe nshingi wakalulwama wa Kirisiti Jesu, wakakudzigwa mu malebeswa e kugalamoyo ne kudiya kwakalulwama kwamakatobela. 
1TI.4.7	Koga thubukanani ne ngano,* ne dumilo dze manyepkhwa dzisi mu Ndzimu, uzwiwolobedze kutjila butjilo gwe kunamata Ndzimu. 
1TI.4.8	Kusimisa mbili kwakalulwama, koga kunamata Ndzimu kwakalulwamila zwithu zose, ngobe kogadzabgwe mu butjilo guno ne butjilo gunozha. 
1TI.4.9	Ndebo ye malebeswa inoshaka kuamutjigwa nge buzhalo ndi eyi: 
1TI.4.10	Ngoti toshinga kwazo ngekuti takabiga kugalabgwe kwedu mu Ndzimu unotjila, iwo Ntjidzi we bathu bose, kwazo ibabo banogalamoyo.
1TI.4.11	Laya, udiye zwithu izwezwi. 
1TI.4.12	Kushaye unokudeyelela ngobe uli ntjetjana, koga bigila bagalimoyo tjilakidzilo nge tjaunoleba nenge mu mazwiibhato awo mu ludo, mu kugalamoyo ne mu bubuyanana. 
1TI.4.13	Kuswikila ndizha ugale ubalila bathu hwalo dze Ndzimu, ne kubalaya, ne kubadiya. 
1TI.4.14	Usishayile hanya tjipo tjitjo tjawakapiwa nge kubigiwa maboko nge Gulukota le bakulu,* ili thumo ye bulebesambeli. 
1TI.4.15	Shinga zwithu izwezwi, uzwipe muzwili nge buzhalo, kuti ndizo mmwe ne mmwe abone kudwilila mbeli kuko. 
1TI.4.16	Utjengete butjilo gugo kwazo ne tjaunodiya, uzwibhatilile mutjili, ngobe ha uijalo unowozwitjidza iwe kose ne bahwilili babo.
1TI.5.1	Usitjemele nthuntana nge bushongola, koga unkulumbidze se unokulumbidza tate babo, ubhate balume batjetjana pakuli se banung'una babo, 
1TI.5.2	bakadzi bahwola ubatole sa bomme yabo, bakadzi batjetjana pakuli, ibo se hazwadzi dzidzo nge bubuyanana gwakapelela.
1TI.5.3	Teta nge kwakafanila tjilikadzi dzinosheta dumbu. 
1TI.5.4	Koga ha tjilikadzi ina bana kene bana be bana, bakafanila kuti bazwidiye kutanga kuti balakidze bakanyi kwabo zila yekunamata ne kutenda bazwadzi babo, ngobe ikoku koshathisa Ndzimu. 
1TI.5.5	Tjilikadzi inodziyila dumbu ngono ili yoga koga, inogalabgwe mu Ndzimu, idwilila mbeli siku ne sikati kutembezela ne kukumbila bhatsho ku Ndzimu; 
1TI.5.6	Koga tjilikadzi inotjilila nzipo yakafa nenguba itjila. 
1TI.5.7	Ubabudze ikoku, kuti kusibe ne wabo unobong'wa nlandu. 
1TI.5.8	Ha mmwe asingatjengete hama dzidze, kwazo kwazo be nsha uwe, wazwilandula kugalamoyo kakale mbimbi kupinda nthu usingagalemoyo.
1TI.5.9	Kushete tjilikadzi yakwalisiwa kuzhe kwe ina makole anopinda makumi matathatu nenge kuti ibe yakalobogwa kang'ompela, 
1TI.5.10	kakale izibgwa zubuyanana nge mishingo iye yakalulwama, inonga kulela bana nge fanilo ne kuamutjila bezi, kakale yakazwimisila kuzwiyisa pasi kungudza makumbo e bayengemali, ba mu manikano ne kuzwipa mu mishingo yose yakanaka.
1TI.5.11	Usitongo kwalisa tjilikadzi tjetjana, ngobe njemulo dzadzo dzingadzikulila mu kuzwipa kwabo muna Kirisiti, dzikashaka kulobogwa, 
1TI.5.12	ndizo dzikazwiwanisa nlandu dzikalobgwa nge Ndzimu, ngobe dzisalondolodza tjadzakazwimisila itjo kutanga. 
1TI.5.13	Kuzhe kwa ikoko dzozwiwolobedza kutjinya tjibaka nge kutendeleka mu mizi ngono adzitobe dzitjinya tjibaka koga, dzoyenda dzileba shaya dzakanginikana ne zwisi zwadzo dzileba zwadzisakafanila leba. 
1TI.5.14	Ndizo ndokulumbidza tjilikadzi tjetjana kuti dzilobogwe, dzibe ne bana, dziyendise misha yadzo ne kusapa tjita tjibaka kuti tjinya mazina. 
1TI.5.15	Ngobe dzimwe dzakalashika dzikatobela Satani. 
1TI.5.16	Ha mmwe nkadzi unobe ali n'galimoyo ana makamu e tjilikadzi mu nzi uwe, wakafanila kubabhatsha asingaletje gubungano kulemegwa ndibo kuti ndizo gubungano libhatshe ibabo banodziyila kupinda.
1TI.5.17	Bakulu* banotungamila gubungano zubuyanana, bakafanigwa nge kulipiwa kabili, kwazo kwazo ibabo banoshinga kwazo mu kusumikila nenge kudiya. 
1TI.5.18	Ngobe hwalo* dzoti, “Usisunge ng'ombe nlomo ha ishokola mathunde.” Kakale “Nshingi wakafanigwa nge ndipo iye.” 
1TI.5.19	Usiamutjile kubong'wa nlandu kwe nkulu we gubungano kuzhe kwekwazhisiwa batendeki babili kene batatu. 
1TI.5.20	Ibabo banodwilila ngotjinya ubatjemele mbeli kwe bathu, kuti ndizo bamwebo batjenjele.
1TI.5.21	Ndokulaya mbeli kwe Ndzimu na Kirisiti Jesu ne batumwa be kudzimu bakayengemala kulondolodza milayo iyeyi kuzhe kwe kumila mmwe, kakale kusathama tjimwe nge kushalaula. 
1TI.5.22	Usilibilidzile kubiga bathu maboko kene kube ne gobe mu tjibi tjemmwe. Gala uli mbuyanana.
1TI.5.23	Using'we vula koga, ung'webo nkumbi we zhambi ntukununu kubhatsha kushinga kwe ntumbu uwo se ugala ugwala koga wali.
1TI.5.24	Zwibi zwe bamwe bathu zwipatjena, kakale zotungamilila kunosumikilisiwa kubatangila, koga zwibi zwe bamwe bathu zobong'wa shule. 
1TI.5.25	Sa ikoko mishingo mibuya ipatjena, na iyeyo isipatjena aingagale yakasumbikala.
1TI.6.1	Bose bamu jokwi* le bulanda bakafanila linga botetshi bali bathu banofanigwa nge kutetiwa kwakapelela, kuti ndizo zina le Ndzimu ne zwidiyo zwisitjinyiwe. 
1TI.6.2	Ibabo bana botetshi banogalamoyo abazofanila kubashayila mazwibhato ngobe bali zwikamu. Koga bakafanila kubashingila kupinda, ngobe ibabo banobuyigwa mu nshingo wabo bagalimoyo kakale bali badiwa.
1TI.6.2	Ezwi ndizo zwithu zwawakafanila kubadiya ne kubalaya.
1TI.6.3	Ha mmwe ediya zwidiyo zwipoga, asingadumane ne zwidiyo zwe malebeswa zwa She wedu Jesu Kirisiti ne zwidiyo zwinoyendidzana ngotja Ndzimu, 
1TI.6.4	unozwida kakale akuna tjaanoziba. Unohwanana nge kunyanyayidzana nenge kukakabadzana ngekwe matama kunozhisa ndandala ne kutukana ne ndebo dzinotjinya bamwe mazina, kukumbulila kwakabipa 
1TI.6.5	nenge kusayendidzana kusingapele pakati kwe bathu be mikumbulo yakaleleka bakalashikigwa nge malebeswa, kakale banokumbula kuti kunamata Ndzimu ndiyo zila ye kuwana fumwa ye mari.
1TI.6.6	Koga kunamata Ndzimu, i mbuyilo hwulu, ina kugutshika nge tjaunatjo. 
1TI.6.7	Ngobe akuna tjatakazhisa mu shango, akuna tjatinowotola mu shango iyeyi. 
1TI.6.8	Koga ha kuli kuti tina zojiwa ne zwiambalo, takafanila kugutshiwa ndi ikoko. 
1TI.6.9	Koga ibabo banoshaka kufuma, banowowila mu kulikwa ne mu dati le njemulo njinji dze bulengwe dzinokubadza, kakale dzinolashila nthu mu kuloba ne kukolomoka. 
1TI.6.10	Ngobe ludo gwe mari ndigo ndzi we bubi gose, bamwe bathu, ngoda mari, bakabhuda mu kugalamoyo, ngono bakazwihwisa zogwadza kunjinji.
1TI.6.11	Koga iwe, nthu we Ndzimu, tizha ikoku kose, uzwimisile ndulamo,* ne kutja Ndzimu ne kugalamoyo ne ludo ne kudzikitadza nenge moyon'nyolo. 
1TI.6.12	Igwa ngwa mbuyanana ye bugalimoyo. Uwane butjilo gusingapele gwawakadanigwa pawakazwileba bugalimoyo gugo kwakatambunuka mbeli kwe batendeki banjinji. 
1TI.6.13	Mu mesho e Ndzimu iwo unopa tjimwe ne tjimwe butjilo ne mu mesho a Kirisiti Jesu iye wakati epa butendeki mbeli kwa Pontiyo Pilato kazwileba kwakatambunuka, ndokulaya kuti 
1TI.6.14	ulondolodze ndayo iyeyi kusina itoyi kene nlandu kuswikila kuboneka kwa She wedu Jesu Kirisiti, 
1TI.6.15	iko Ndzimu kwaunowozhisa nge tjibaka tjawo, Ndzimu iwo una makombolelo, iwo Mbusi ali yega. Iye She nkulu wa boshe bakulu, kakale She wa boshe, 
1TI.6.16	iwo woga usingafe, kakale unogala mu tjedza tjisingasedzegwe kutjili, usina wakatongo ubona kene ungaubona. Ngakubepo gudzo ne simba lisingapele kuuli. Ngakujalo.
1TI.6.17	Idwa ibabo bakafuma fumwa ye shango iyeyi, kuti basishiye kene kubiga kugalabgwe kwabo mu fumwa dzisina malebeswa, koga bagalebgwe mu Ndzimu, iwo unotipa nge buzhalo tjimwe ne tjimwe tje kushatha kwedu. 
1TI.6.18	Bakafanila kuthama zwakalulwama, babe ne fumwa mu mishingo yakalulwama ne kupana nenge kuzwimisila kukobana ne bamwe. 
1TI.6.19	Nge zila iyeyi, banowozwibigila thiwa yakalulwama ye mangwana, kuti ndizo bawane butjilo gwe malebeswa.
1TI.6.20	Timoti, lisa tjawakapiwa mu maboko awo. Thubukana ne ndebo dzisina bundzimu nenge kukakabadzana kwe bulengwe iko kunodang'wa “Luzibo,” 
1TI.6.21	bamwe gwabakati banago ngono nge zila iyeyi bakabhuda mu kugalamoyo.
1TI.6.21	Ngoni dze Ndzimu dzibe namwi.
2TI.1.1	Ndimi Paulo ntumwa* wa Kirisiti* Jesu nge kuda kwe Ndzimu, kuyendidzana nge kugadzabgwe kwe butjilo gumuna Kirisiti Jesu.
2TI.1.2	Kuna Timoti nkololo wangu unodika.
2TI.1.2	Ngoni ne mahwilo zogwadza ne kunyalala kunodwa ku Ndzimu Tate na Kirisiti Jesu She wedu ngakube nawe.
2TI.1.3	Ndotenda Ndzimu, iwo wandinoshingila nge hana mbuyanana sa bobatategulu bangu bakabe beushingila, ndimukumbula misi yose mu mitembezelo yangu. 
2TI.1.4	Ha ndikumbula mishodzi iyo, ndoyemula siku ne sikati kukubona kuti ndizo ndizhale kushatha. 
2TI.1.5	Ndoalakana kugalamoyo kuko kwakwako, kugalamoyo kwakabe kuli muna kuku babo Loisi kutanga, na mmeyabo Yunisi, koga ngwenu ndina malebeswa ekuti kwabe mukuli. 
2TI.1.6	Ndizo ngekwa ikoku ndikualakanisa kuti uthutidze tjipo tje Ndzimu tjimukuli nge kukubiga maboko kwangu. 
2TI.1.7	Ngobe Ndzimu auzotipa meya ye bugwala koga wakatipa meya ye simba neye ludo neye kuzwiibhata.
2TI.1.8	Ndizo usibhakhwe nge shoni kuleba ngekwa She wedu, kene nge kwangu imi nsungwa ngekukwe. Koga bhatana nami mu kudziyilila ndebo mbuya, nge simba la She, 
2TI.1.9	ibo bakatitjidza bakatidanila ku butjilo gwakayengemala, kusi ngekwe tjimwe tjatakashinga koga ngekwe mazwimisilo awo ne ngoni dzawakatipa muna Kirisiti Jesu ntolo tjose, 
2TI.1.10	koga ngwenu kwakazumbunugwa nge kuzha kwe Ntjidzi wedu, Kirisiti Jesu, iye wakakolomola simba le lufu ngono kazhisa butjilo nenge kusafa pa tjedza nge ndebo mbuya.
2TI.1.11	Ngekwe ndebo mbuya iyeyi ndakashalugwa kube nsumikili ne kube ntumwa nenge kube n'diyi. 
2TI.1.12	Ndizo ndidziyila sekwa ndinodziyila. Koga anditobhakhwa nge shoni, ngobe ndoziba wandakagalamoyo munli, ngoti ndina lebeswa lekuti unotubula kulisa tjandakapiwa mu maboko angu
2TI.1.13	Tjawakahwa ndimi, utjibhate tjili tjilakidzilo tje kudiya kwakwako, mu kugalamoyo kose ne mu ludo zwimuna Kirisiti Jesu. 
2TI.1.14	Tjengeta lebeswa lawakapiwa nge Meya yakayengemala inogala mutili.
2TI.1.15	Unoziba kuti bose bamu ntuthu we Ezhiya bakandifupatila, ngono mubali kuli Figelo na Hemogenesi. 
2TI.1.16	Dzene She angahwila zogwadza be nsha wa Onesiforo, ngobe kanjinji wakandisimisa kakale aazobhatisiwa shoni nge ketani dzakandisunga, 
2TI.1.17	koga wakati eswika ku Roma, kandishaka kwazo kadzina kandiwana. 
2TI.1.18	Dzene She banganhwila zogwadza mu Zhuba ilelo! Kakale unoziba zubuyanana kuti wakabhatsha kungapani ku Efeso.
2TI.2.1	Ndizo iwe nkololo wangu, sima mu ngoni dzimuna Kirisiti Jesu, 
2TI.2.2	ne muna zwawakandihwa ndileba mbeli kwe batendeki banjinji, uzwipe balume banogalikabgwe banowotubula kudiya bamwe.
2TI.2.3	Dzikitadzila kudziyila se mbhayani wakalulwama wa Kirisiti Jesu. 
2TI.2.4	Aakuna mbhayani umu nshingo unonginikana nge zwithu zwe bathu basi babhayani, ngekuti mazwimisilo awe hwushathisa iye wan'danila ngwa. 
2TI.2.5	Tjilabuki atjitoambadziwa tjiala* kuzhe kwe tjapedza labuka kuyendidzana nge milayo ye labuka. 
2TI.2.6	Nlimi unoshinga kwazo ndiye wakafanila wana kutanga gobe le zwijo. 
2TI.2.7	Ukumbule kwazo tjandinoleba, ngobe She banowokupa hwisiso ye tjimwe ne tjimwe.
2TI.2.8	Alakana Jesu Kirisiti, kuti wakamuka mu bafi, iye tjezekugwana tja Dafite sekwa ndinosumikila mu ndebo mbuya yangu, 
2TI.2.9	ndebo mbuya yandinodziyilila kwandinodzina asungwa nge ketani se tjigebeng'a. Koga dama le Ndzimu alizosungwa nge ketani. 
2TI.2.10	Ndizo ndodzikitadzila tjimwe ne tjimwe ngekwe bashalugwa kuti ndizo na ibobo bawane jidzo li muna Kirisiti Jesu ne gudzo lalo lisingapele. 
2TI.2.11	Eyi ndebo malebeswa,
2TI.2.11	“Ha takafa naye,
2TI.2.11	towotjilabo naye.
2TI.2.12	Ha tidzikitadza,
2TI.2.12	towobusabo naye.
2TI.2.12	Ha tinzwilandula,
2TI.2.12	unowotizwilandulabo.
2TI.2.13	Ha tisina kugalikabgwe,
2TI.2.13	iye unowobe ne kugalikabgwe koga,
2TI.2.13	ngobe aangazwilandule.”
2TI.2.14	Ubakumbuludze zwithu izwezwi. Ubatjemelele mbeli kwe Ndzimu kukangazhana ngekwe matama, akuna nshingo, koga kobulaya ibabo bakahwilila. 
2TI.2.15	Gwisa kwazo kuzwilakidza mbeli kwe Ndzimu se wakaamutjigwa, uli nshingi usingawoti kabhakhwa nge shoni, unobhata zubuyanana dama le malebeswa. 
2TI.2.16	Uzwiduse mu ndebgwana dzisina bundzimu, ngobe dzowokwebela bathu kule ne Ndzimu. 
2TI.2.17	Kudiya kwabo kowonyikishila se londa lisingapole, mubali kuli Himeneo na Fileto 
2TI.2.18	ibo bakapambuka mu malebeswa ngobhatilila mukuti kumuka kwe bafi kwakapinda kale, ngono banobulaya kugalamoyo kwe bamwe. 
2TI.2.19	Koga, thiwa ye Ndzimu yakasima aitozunguzika, muili kwakakwagwa matama awa, “She banoziba bathu babo,” ngono, “Iye unodana zina la She wakafanila kufupatila bubi.”
2TI.2.20	Mu ng'umba hwulu kuna zwithu zwisi zwe golide ne siliva koga, kuna zwakathamwa nge lukuni ne ntapkhwi, zwimwe zwakathamigwa mishingo inokudziwa zwimwe isingakudziwe. 
2TI.2.21	Ha nthu ezwitjenapadzila mishingo isingakudziwe, unowobe tjishingisiwa tje mishingo inokudziwa, eyengemadziwa, ana bhatsho kuna botetshi be ng'umba, kakale akalulwamila kushingisigwa nshingo wakalulwama. 
2TI.2.22	Utjile kule njemulo mbi dze buzhuzha koga uzwimisile ndulamo* ne kugalamoyo ne ludo ne kunyalala kang'ompela na ibabo banonamata She nge moyo wakatjena. 
2TI.2.23	Ube kutjena ne kukangazhana kwe bulengwe gwe kushaya luzibo, ngobe unoziba kuti kozhisa zhoba. 
2TI.2.24	Nlanda wa She aazofanila kube nthu we zhoba, koga wakafanila kube ne buthu ku mmwe ne mmwe, etubula kudiya ana moyonlefu, 
2TI.2.25	etjemela banonnyanyayidza ngebunyolo, pamwe swiyo Ndzimu ungabapa kushandukila matjinyo abo bakapelela baziba malebeswa, 
2TI.2.26	ndizo bakapudzumuka mu dati le Nvanganyi iye wakabathama basungwa mu kulondolodza kuda kukwe.
2TI.3.1	Koga uhwisise hwoku, kowobe nge misi yakabangalala mu mazhuba e bupelo. 
2TI.3.2	Ngobe bathu banowobe nge kuzwida ne kuda mari ne kuzwiloba ifuba ne kuzwikudza ne kutukana ne kusahwa bazwadzi babo ne kusatenda ne kusayengemala 
2TI.3.3	ne kusabe nge ludo ne kusazwiibhatigwana ne kutjinya bamwe mazina ne kusazwiibhata ne kube ne bushongola ne kusada bubuya ne kube 
2TI.3.4	mapitipiti ne kube matjapa ne kuzwibona ne kuda mizipo pana kuda Ndzimu, 
2TI.3.5	belingika bana kunamata kunonga kwedu, koga belandula simba lako. Ibe kutjena ne bathu bakajalo. 
2TI.3.6	Ngekuti mu bathu bakajalo kuna banongina mu mizi ngono bakatola bakadzi basakasima banolemegwa kale nge zwibi kakale banodengadengesiwa nge njemulo dzakasiyana siyana, 
2TI.3.7	banodiyiwa misi yose koga basingatongo tubula kuziba malebeswa. 
2TI.3.8	Koga sa Janesi na Jambhuresi bakanyanyayidza Mushe, balume ibaba banonyanyayidza malebeswa, bathu be mikumbulo yakabola, yakathama kuti kugalamoyo kwabo kwakaleleka kulambiwe. 
2TI.3.9	Koga abatowonoti ngayi, sa ibabo balume babili, bulengwe gwabo gowodwila patjena ku mmwe ne mmwe.
2TI.3.10	Koga iwe wakalondolodza zwidiyo zwangu ne mazwiibhato angu ne mazwimisilo angu ne kugalamoyo kwangu ne bumoyonlefu gwangu ne ludo gwangu ne kudzikitadza kwangu 
2TI.3.11	ne kuhwisiwa zogwadza kwangu ne kudziyidzika kwangu, zwithu zwakandishingikalila ku Antiyoki ne ku Ikoniyo ne ku Lisitira ne kuhwisiwa zogwadza kwangu kwandakasimisilamoyo. Koga She bakandiangulila mukuli kose. 
2TI.3.12	Dumbu nge lebeswa bose banoyemula kutjila butjilo gwe kunamata muna Kirisiti Jesu banowohwisiwa zogwadza 
2TI.3.13	koga bathu babi ne batjebeli banowopandukila mbeli mu kutjebela na ibo betjebegwabo. 
2TI.3.14	Koga iwe dwilila muna tjawakazwidiya ne tjaunogalamoyo mutjili wakasimisila, ukumbula wakakudiya, 
2TI.3.15	ne sekwa wakaziba hwalo* dzakayengemala utji ntjetjana, idzo dzinotubula kukudiya ngekwe jidzo nge kugalamoyo muna Kirisiti Jesu. 
2TI.3.16	Hwalo dze Ndzimu dzose dzakayengemala dzakafemegwa nge Ndzimu ngono dzakalulwamila kudiya, kutjemela, kululwamisa nenge kudiya kutjilila mu ndulamo, 
2TI.3.17	kuti ndizo nthu we Ndzimu abe wakapelela, akazwilulwamisila nshingo mmwe ne mmwe wakanaka
2TI.4.1	Ndokulaya mbeli kwe Ndzimu na Kirisiti Jesu, iye unowosumikilisa batjili ne bafi nenge kuboneka kukwe ne bushe gugwe nditi, 
2TI.4.2	sumikila dama, ugale wakazwilulwamisa misi ili iyo kene isi iyo, shandula, tjemela, ukulumbidze, ube ne moyonlefu kwazo, udiya nge njele. 
2TI.4.3	Ngobe tjibaka tjowozha panowoti bathu bakasimililane ne zwidiyo zwakalulwama. Koga, kugutsha njemulo dzabo, banowokubunganya bezwipoteledza nge badiyi banjinji banodiya tjabanoshaka zebe dzabo dzitjihwa. 
2TI.4.4	Banowozwina zebe dzabo mukuhwa malebeswa ngono bakahwilila ngano* dze manyepkhwa. 
2TI.4.5	Koga iwe, uzwiibhate mu zwibaka zose, simisila mu kudziyila, dzwala ndebo mbuya, shinga nshingo we Ndzimu nge buzhalo.
2TI.4.6	Ngobe imi ndatjibe mu tjimo tje kuthamiwa tjibhayilo ne tjibaka tje kuyenda kwangu tjazha. 
2TI.4.7	Ndakagwa ngwa yakalulwama, ndakapedza kulabuka, ndakabhatilila bugalimoyo. 
2TI.4.8	Ngwenu ndakabiganyidzigwa tjiala tje ndulamo, itjo She, Nsumikilisi wakalulwama, tjaanowondipa mu zhuba ilelo, kusi imi ndoga, koga na ibo bose bakalinda nge ludo kuboneka kukwe.
2TI.4.9	Gwisa kwazo kuzha kundili tjinyolotjo, 
2TI.4.10	ngobe Demasi, nge kuda shango iyeyi kukwe, wakandifupatila kayenda ku Tesalonika. Kiresikensi wakayenda ku Galatiya ngono Tito kayenda ku Dalimatiya. 
2TI.4.11	Luke ndiye yega unami. Shaka Mako ubuye naye, ngobe unondibhatsha kwazo mu nshingo wangu. 
2TI.4.12	Ndakatumila Tikikasi ku Efeso. 
2TI.4.13	Ha uzha uzhe ne hazu yandakasiya kuna Karipo ku Tiroasi nenge hwalo dzangu, kwazo kwazo dze ganda.
2TI.4.14	Alekizanda nthuli we tshipi, wakandihwisa zogwadza kwazo. She banowompa mbhayilo we tjaakathama. 
2TI.4.15	Nawe uzwilise munli, ngobe wakanyanyayidza thumo yedu kwazo.
2TI.4.16	Ndakati ndizwimilila mu ndebo gwe kutanga akuna wakama nami, koga bose bakandifupatila. Dzene bangasabong'wa nlandu ngekwa ikoku! 
2TI.4.17	Koga She bakama nami bakandipa masimba kuti ndizo bandishingise kuleba dama nge buzhalo, kuti ne Bezwitjaba* bose balihwe. Ngono ndakaanguligwa mu nlomo we shumba. 
2TI.4.18	She banowondiangulila mu bubi gose bakanditjidzila bushe gwe kudzimu. Ngakube nge gudzo kubali, nge kusingapele kose. Ngakujalo*.
2TI.4.19	Dumilisa Purisila na Akhwila ne be nsha wa Onesiforo. 
2TI.4.20	Erasito wakasala mu Korinta, ngono ndakasiya Tirofimo mu Mileto egwala. 
2TI.4.21	Gwisa kuti uzhe ngeno kusathu kukabe mu mbaba.
2TI.4.21	Yebhulosi unokudumilisa na Pudenisi, na Lino, na Kilaudiya ne zwikamu zose zomudumilisabo.
2TI.4.22	Dzene She bangabe nawe.
2TI.4.22	Ngoni ngadzibe namwi.
TIT.1.1	Ndimi Paulo nlanda we Ndzimu kakale ndili ntumwa* wa Jesu Kirisiti* kudwilidza bugalimoyo mu bashalugwa be Ndzimu nenge kudwilidza mubali luzibo gwe bundzimu gwe malebeswa, 
TIT.1.2	gwe kugalabgwe kwe butjilo gusingapele kwatakapiwa ntolo ntolo nge Ndzimu usingatongo nyepa, 
TIT.1.3	ngono kukati mu tjibaka tjakafanila kugadziwabgwe ikoku kukadwila patjena mu dama lawo, nshingo we kudiya wandakapiwa nge ndaulo ye Ndzimu, Ntjidzi wedu.
TIT.1.4	Kuna Tito, mwana wangu mu bugalimoyo gwatinago tose:
TIT.1.4	Ngoni ne kunyalala kunodwa ku Ndzimu Tate na Kirisiti Jesu Ntjidzi wedu ngadzibe nawe.
TIT.1.5	Etji nditjo tjakathama kuti ndi kusiye ku Kirete, kuti upedzise zwakabe zwisapela, kakale ushalule bakulu mu makubungano, mu mizi yose sekwa ndakakudwa. 
TIT.1.6	Washalugwa kube nkulu wakafanila abe ali nlume usina nlandu waangatilikiwa, ali nlume we nkadzi nng'ompela ana bana banoteedza bazwadzi kakale basingazwilashilile. 
TIT.1.7	Ngekwe ntungamili we gubungano
TIT.1.8	koga wakafanila kube ne nzhazho, kakale ade zwakanaka, azwilise, abe nthu wakatambunuka, akayengemala kakale ezwibhata. 
TIT.1.9	Wakafanila dwilila akasimisila mu dama le malebeswa sekwa akalidiyiwa, kuti ndizo atubule kulidiya nge zila yakalingisana, kuti ndizo akunde banyanyayidzi babe.
TIT.1.10	Nge kuti kuna balume banjinji be bapanduki, banoleba ndebo dzisina tjadzinodwa kakale bali batjengedzi,
TIT.1.11	Bakafanila kunyaladziwa mu zwithu zwabanoleba, nge kuti banodzonga misha yakabakwa, nge kudiyila mbuzilo ye mari isina nshingo bediya ngekwe zwithu zwa basaka fanila kudiya nge kwazo. 
TIT.1.12	Mmwe wabo, we nlebesambeli, wakati, “Bakirete banyepi misi yose, bazwibandana zwibiibi, basimbe dze magovu.” 
TIT.1.13	Butendeki igogu malebeswa, ndizo ubatjemele wakasima, kuti ndizo babe nge bugalimoyo gwakasima, 
TIT.1.14	mu bumo gwe kuteedza zwilebo zwe tjilenje tje Bajuta, kene milayo ye bathu banolasha malebeswa. 
TIT.1.15	Ku bathu babuyanana zwithu zose zwibuyanana, koga kuna ibabo babi kakale basingagalemoyo, akuna tjibuyanana. Njalakang'wa dzabo ne hana dzabo imbimbi. 
TIT.1.16	Banoleba kuti banoziba Ndzimu, koga banoulandula nge mishingo yabo, banoshimisa, kakale abatohwa, akuna tjakalulwama tjabakalizanila kutjishinga.
TIT.2.1	Koga iwe udiye tjinodumana ne zwidiyo zwe malebeswa. 
TIT.2.2	Udwe balume bahwola kuti badzikame, babe nge njalakang'wa dzakalulwama bazwibhate, babe ne bugalimoyo ne ludo ne kusimisila. 
TIT.2.3	Udwe bakadzi bahwola kuti na ibo bathame sa ikokobo, kuti babe ne mazwiibhato anoyemulika, basi banyepi kene balanda be zwing'o. Bakafanila kudiya tjakalulwama, 
TIT.2.4	kuti ndizo badiye bakadzi batjetjana kuda balume babo ne bana babo, 
TIT.2.5	kuti bazwibhate, babe babuyanana bashinge mishingo yabo ye mu nzi,* babe ne buthu, kakale bazwiyise pasi mu balume babo, kuti ndizo dama le Ndzimu lisilingigwe pasi.
TIT.2.6	Sa ikoko ukulumbidze bazhuzha kuzwibhata. 
TIT.2.7	Uthame kuti mu tjimwe ne tjimwe tjaunothama ube tjilakidzo tje mishingo yakalulwama, udiye zwidiyo zwinogalikabgwe, nge zila ina ntutshi, 
TIT.2.8	kakale udiye zwidiyo zwakatambunuka zwisingasolese, kuti ndizo banokunyanyayidza babhakhwe nge shoni, bashaye bubi gwaangaleba nge kwedu.
TIT.2.9	Udwe balanda bazwiyise pasi muna botetshi babo ne kubashathisa nge zila dzose, basingashandudzane nabo, 
TIT.2.10	abazofanila kubakwibila, bagalikebgwe mu tjimwe ne tjimwe kuti bubuya gwe zwidiyo zwe Ndzimu Ntjidzi wedu guzwilakidze mubali.
TIT.2.11	Nge kuti ngoni dze Ndzimu dzakazumbunukila kutjidziwa kwe mmwe ne mmwe, 
TIT.2.12	dzitidiya kuthubukana ne kushaya bugalimoyo nenge nyota ye zwithu zwe shango ino, kuti tigadzikane, titambunuke, nge kutjila butjilo gunolakidza bundzimu mu shango iyeyi, 
TIT.2.13	takalindila kugalabgwe kwaka kombolegwa, ne kuzha kwe gudzo le Ndzimu wedu nkulu ne Ntjidzi wedu Jesu Kirisiti, 
TIT.2.14	iye wakazwipa kutidzutunula mu bubi gose ne kutizwitjenapadzila etithama tjaba iye mbuyanana ina ludo bukulu gwe kuthama mishingo mibuyanana.
TIT.2.15	Ulebe zwithu izwezwi. Usimise gubungano kakale utjemele nge masimba. Kushaye wakulingila pasi.
TIT.3.1	Ukumbuludze bathu kuhwilila balauli ne batungamili, bahwe, bagale bakalindila kushinga mishingo mimwe ne mimwe, yakalulwama. 
TIT.3.2	Kushaye wabanoleba bubi nge kukwe, bazwiduse mu lilebo, babe nge buthu nenge kuthamila bathu bose mazwiibhato. 
TIT.3.3	Nge kuti naswi dumbu takatongobe zwilengwe nge mimwe misi, tisingahwe, takatjengeleka tiyendila ntome tida zwithu zwe shango ino kwakapindilila, tipitsha mazhuba edu. Tithamila bamwe bubi mwaza ne ndandala ne kuyemula kusakalulwama, tibengwa nge bathu, naswibo tibengana. 
TIT.3.4	Koga kwakati Ndzimu, Ntjidzi wedu uzumbunula buthu ne ludo gwakanaka, 
TIT.3.5	ukatitjidza, usinga titjidze nge mishingo yakanaka yatakashinga, koga nge kwe mahwilo zogwadza awo, nge kusukiwa nge kuzwagwa kakale ne kuthamwa batshwa nge Meya yakayengemala, 
TIT.3.6	yawakalonga nge buzhalo mutili ndi Jesu Kirisiti Ntjidzi wedu, 
TIT.3.7	kuti ndizo tisibong'we nlandu nge ngoni dzawo, tibe be bagali thaka mu kugalabgwe mu butjilo gusingapele. 
TIT.3.8	Ndebo iyeyi inogalikabgwe.
TIT.3.8	Ndoshaka kuti ulebe wakasima mu zwithu izwezwi, kuti ndizo ibabo bakagalamoyo mu Ndzimu babe nge njele, bashinge mishingo mibuyanana, mishingo yakajali mibuyanana kakale inobuzila. 
TIT.3.9	Koga uzwiduse mu kukakabadzana kwe bulengwe nenge kulondolodza bukamu ne zhoba ne kukwebakwebana ngekwe nlayo*. Ngobe zwithu zwakajalo azwitobuzila, kakale azwina nshingo. 
TIT.3.10	Ha makumbuludza nthu we mpaladzi kabili kose asingateedze, muthubukane naye. 
TIT.3.11	Muzibe kuti nthu wakajalo una njalakang'wa dzakakombama kakale ntjinyi. Wakazwisumikilisa kale.
TIT.3.12	Ha ndituma Aritemasi kene Tikikasi kumuli, ugwise nge buzhalo kuzha kundili ku Nikopoli, nge kuti ndoshaka kuti ndipitshe nsi we mbaba ko. 
TIT.3.13	Ugwise kwazo kulibilidzisa Zenasi we nlebelekeli we zwe milayo na Apolosi mu gwendo gwabo. Basishete tjimwe. 
TIT.3.14	Bathu ba kanyi kwedu ngabazwidiye kushinga mishingo yakanaka, kuti ndizo babhatshe muna zwinobe zwishaka thamiwa tjinyolotjo, kuti basibe basina mitjelo.
TIT.3.15	Bose banami banokudumilisa. Udumilise bose banotida mu kugalamoyo.
TIT.3.15	Ngoni dze Ndzimu ngadzibe namwi mose.
PHM.1.1	Ndimi Paulo, nsungwa ngekwa Kirisiti* Jesu, ndina Timoti ikamu* tjedu.
PHM.1.1	Ku nshingi naswi unodika Filimoni 
PHM.1.2	na Afiya, hazwadzi yedu, na Akipo mbhayani naswi ne gubungano linoshanganila mu nzi* uwo.
PHM.1.3	Ngoni ne kunyalala kunodwa ku Ndzimu Tate bedu na She Jesu Kirisiti ngakube namwi.
PHM.1.4	Tjibaka tjimwe ne tjimwe ndoboka Ndzimu wangu ha ndikukumbula mu mitembezelo yangu, 
PHM.1.5	ngobe ndohwa ngekwe ludo gugo mu bathu bose be Ndzimu ne kugalamoyo kwaunako muna She Jesu. 
PHM.1.6	Ndotembezela kuti usime mukukobana bugalimoyo kuko kuti ndizo ube ne kuhwisisa kuzhele nge tjimwe ne tjimwe tjatinatjo muna Kirisiti. 
PHM.1.7	Ikamu tjangu, ndina kushatha ne kukulumbidzika kukulu kunodwa mu ludo gugo! Wakashathisa mimoyo ye bathu be Ndzimu bose.
PHM.1.8	Ngekwa ikoku, nenguba ndina shaladuko tjose muna Kirisiti, kukulaya kushinga tjakafanila kushingiwa, 
PHM.1.9	koga ngobe ndokuda, mu bumo gwekuti ndikulaye ndokukumbila. Imi Paulo nthuntana, nsungwa ngekwa Kirisiti Jesu, 
PHM.1.10	ndokukumbila ngekwa Onesimasi nkololo wangu muna Kirisiti, wandakabe tate babe ndili mu busungwa. 
PHM.1.11	Wakatongobe asina nshingo kukuli, koga ngwenu watjibe ne nshingo kukuli ne kundili.
PHM.1.12	Ndombgwiliza kukuli ngwenu, ndin'da kwazo nge ludo gwangu gose. 
PHM.1.13	Ndabe ndingada kugala naye ngeno nditjimu busungwa ngekwe Ndebo mbuya kuti andibhatshe mu bumo gugo. 
PHM.1.14	Koga anditoyemula kutola thambo imwe kuzhe kwe ndingaziba iwe sekwa unoalakana, kuti ndulamo* iyo isitongobe nge kukombeledzwa, koga kube iwe unothama ngosununguka.
PHM.1.15	Pamwe wakathubukanyiwa nawe kwe tjibaka tjifupi kuti ndizo uzhe ube naye kwatjose, 
PHM.1.16	asitji nlanda koga, ngono abe nthu unopinda nlanda atjibe ikamu tjinodika muna Kirisiti. Ndon'da seni! Ngono iwe wakafanila kun'da kupinda, se nlanda kakale ikamu tjitjo muna She!
PHM.1.17	Ndizo ha ndili nkhwinya uwo, un'amutjile sekwa ungandiamutjila. 
PHM.1.18	Ha akakutjinyila kene ekukolota tjimwe, utjikwale mu nlandu wangu. 
PHM.1.19	Imi Paulo, ndokwala ikoku nge luboko gwangu nditi, “Ndowokulipa.” Andinako, kakale andizofanila kube nako kukukumbuludza, kuti unondikolota butjilo gugo. 
PHM.1.20	Ndoyemula ikamu tjangu, kuti ndibe ne bhatsho inodwa mukuli, muna She. Nyatutusa moyo wangu muna Kirisiti.
PHM.1.21	Ngobe ndogalabgwe kuhwa kuko, ndokukwalila ndiziba kuti unowoshinga ne kunopinda tjandinokumbila. 
PHM.1.22	Kakale undilulwamisile buyizelo, ngobe ndogalabgwe kuti Ndzimu unodabila mitembezelo yenyu mose, ukathama kuti ndizhe kumuli.
PHM.1.23	Epafurasi nsungwa ngekwa Kirisiti Jesu sami, unokudumilisa, 
PHM.1.24	na Mako, na Arisitako, na Demasi, na Luke, bashingi nami banodumilisabo.
PHM.1.25	Ngoni dza She Jesu Kirisiti ngadzibe namwi.
HEB.1.1	Ntolo, Ndzimu wakalebeleka na bobatategulu bedu nge zila njinji dzakasiyana ushingisa balebesambeli,* 
HEB.1.2	koga mu mazhuba ano e bupelo wakalebeleka naswi nge Nkololo wawo, iye wawakabumba lubumbo ndiye ukabuya ukambiga kube n'gali thaka we zwithu zose. 
HEB.1.3	Ndiye tjilakidzo tje gudzo ne ifano tje mbumbiko yawo. Wakabhata lubumbo nge dama lile lina masimba. Wakati asinothama tjenapadzo ye zwibi kagala ku luboko gwe luji* gwe Ndzimu Masimbawose.
HEB.1.4	Nkololo kabe nkulu pa batumwa be kudzimu, se zina laakamutjila lili gulu pana abo, 
HEB.1.5	ngobe Ndzimu auzotongo dwa mmwe we batumwa bawo be kudzimu ukati,
HEB.1.5	“U nkololo wangu,
HEB.1.5	nasi ndabe Tate babo.”
HEB.1.5	Kakale Ndzimu auzotongo dwa mmwe we batumwa be kudzimu ukati,
HEB.1.5	“Ndowobe Tate babe,
HEB.1.5	iye unowobe Nkololo wangu.” 
HEB.1.6	Koga Ndzimu wakati uzhisa Nkololo wawo we mbano mu shango, ukati,
HEB.1.6	“Batumwa be Ndzimu bose ngabannamate.” 
HEB.1.7	Ngekwe batumwa be kudzimu, wakalebeleka ukati,
HEB.1.7	“Unothama batumwa bawo be kudzimu bakabe phepo,
HEB.1.7	ne balanda bawo unobathama bakabe nthuto we moto.”
HEB.1.8	Koga ngekwe Nkololo wawo wakalebeleka uti,
HEB.1.8	“Tjigalo tjenyu tje bushe, Ndzimu,
HEB.1.8	tjowobepo nge kusingapele
HEB.1.8	ne ludozo gwe ndulamo ludozo gwe bushe gwenyu.*
HEB.1.9	Makada ndulamo mukabenga bubi;
HEB.1.9	ndizo Ndzimu, iwo Ndzimu wenyu,
HEB.1.9	wakamuzhodza mafuta e kushatha
HEB.1.9	kunopinda kwe bakhwinya benyu.” 
HEB.1.10	Kakale wakati,
HEB.1.10	“Imwi, She, mu kutangisa makabumba shango,
HEB.1.10	ne zhuzhugwi nshingo we maboko enyu.
HEB.1.11	Zose zowoloba, koga imwi mukagalila tjose,
HEB.1.11	zowoshakala zose se tjiambalo.
HEB.1.12	Se ngubo mowozwipeta
HEB.1.12	zwikashandugwa.
HEB.1.12	Koga imwi mowogalila tjose,
HEB.1.12	ne butjilo gwenyu agutowopela.” 
HEB.1.13	Koga ndi upi ntumwa* we kudzimu wakatongo dwiwa nge Ndzimu uti,
HEB.1.13	“Gala ku luboko gwangu gwe luji
HEB.1.13	kudzina ndithama zwita zwizo tjigalo tje makumbo awo.”
HEB.1.14	Apa batumwa be kudzimu bose ate bali meya inoshinga, yakatumwa kushingila ibabo banowoamutjila jidzo kene?
HEB.2.1	Ndizo takafanila kube ne njele hwulu kwazo muna tjatakahwa, kuti tisitongodwa tibhuda muzila. 
HEB.2.2	Ha kuli kuti dama lakalebgwa nge batumwa be kudzimu lakabe lili malebeswa, ngono mmwe ne mmwe usakalilondolodza kene kulihwa kaamutjila shamu yakafanila, 
HEB.2.3	apa towodzeta tjini ha tisina hanya ngekwe jidzo ileli gulu zwingapa? Lakalebgwa ndi She kutanga, likakowobedzegwa mu zebe dzedu ndi ibabo bakanhwa, 
HEB.2.4	ha Ndzimu naiwo upa butendeki* nge zwilakidzo ne matjenamiso ne masazibgwe akasiyana siyana nenge zwipo zwe Meya yakayengemala, zwakakobiwa kuyendidzana nge kuda kwawo.
HEB.2.5	Ndzimu auzopa batumwa be kudzimu ndaulo mu shango inozha, yatinolebeleka nge kwayo. 
HEB.2.6	Kwakalebgwa pamwe pathu kuyi,
HEB.2.6	“Nthu ini kene tjamungashwa mukumbula,
HEB.2.6	nkololo we nthu ini kene tjamungatjengeta?
HEB.2.7	Makanthama ali ntukunu pa batumwa be kudzimu kwe tjibakana,
HEB.2.7	makammbadza gudzo* ne tjilumbi,
HEB.2.8	mukabiga tjimwe ne tjimwe tjamakabumba pasi kukwe.”
HEB.2.8	Mukubiga tjimwe ne tjimwe pasi kwe nthu, Ndzimu auzosiya tjimwe kuzhe kwe ndaulo iye. Sekwa kuli iko ngwenu atitobona nthu ebusa zwithu zose. 
HEB.2.9	Koga tobona Jesu, wakabe athamiwa ntukunu pa batumwa be kudzimu kwe tjibakana atjimbadziwa, gudzo ne tjilumbi, ngobe wakadziyidziwa mu lufu, kuti ndizo nge ngoni dze Ndzimu alabilile mmwe ne mmwe lufu. 
HEB.2.10	Ngobe kwakabe kwakalingisana kuti Ndzimu iwo wakathama zwithu zose, kakale iwo unozwitjengeta, mukuzhisa kwawo bana banjinji ku gudzo, uthame ntangisi we jidzo labe lipelele nge kudziyila.
HEB.2.11	Ngobe iye unoyengemadza ne banoyengemadziwa banodwa pang'ompela. Ngekwa ikoku, Jesu aatobhakhwa nge shoni kubadana banung'una babe, 
HEB.2.12	eti,
HEB.2.12	“Ndowoleba zina lenyu ku banung'una bangu,
HEB.2.12	pakati kwe gubungano ndowomukudza.” 
HEB.2.13	Kakale,
HEB.2.13	“Ndowobiga mu Ndzimu.” Kakale,
HEB.2.13	“Ndipano ne bana bandakapiwa nge Ndzimu.”
HEB.2.14	Se bana bakashanganyila mbumbiko ye mbili ne malopa, Jesu nge kukwe wakazwishanganyila nabo. Eyitila kuti nge lufu gugwe akolomole una simba le kubulaya, iye Nvanganyi, 
HEB.2.15	ngono asunungule ibabo bakatjila butjilo gwabo gose betjila mu bulanda gwe kutja lufu. 
HEB.2.16	Ngoti malebeswa hwuti, aatobhatsha batumwa be kudzimu, koga iye unobhatsha ludzi gwa Abhurahama. 
HEB.2.17	Ndizo wakabe efanila kuti ange banung'una babe nge mbumbiko yose kuti ndizo abe Ntungamili we Bapirisiti una ngoni unogalikabgwe mu kushingila Ndzimu, kuzwipa ali tjibhayilo tjinodusa matjinyo e bathu. 
HEB.2.18	Ngoti iye nge kukwe wakadziyila kakale kalikwa, ngwenu unotubula kubhatsha banolikwa.
HEB.3.1	Ndizo wali zwikamu zwangu zwakayengemala, imwi makadang'wabo nge Ndzimu, kumbulani Jesu, iye ntumwa kakale ali Ntungamili we Bapirisiti we kugalamoyo kwedu. 
HEB.3.2	Wakabe egagwabgwe nge wakambiga mu mamo iyawa, koga sa Mushe akabe eshinga nshingo uwe mu ng'umba* ye Ndzimu nge kugalikabgwe. 
HEB.3.3	Ngobe Jesu wakawanika efanigwa nge gudzo gulu kupinda Mushe koga se mbumbi we ng'umba ana gudzo kupinda ng'umba yaakabumba. Ndizo Jesu wakawanika akalizana kulumbidziwa kupinda Mushe. 
HEB.3.4	Ngobe ng'umba imwe ne imwe ina wakaibumba, koga mbumbi we zwithu zose Ndzimu. 
HEB.3.5	Mushe wakabe egalikabgwe mu ng'umba ye Ndzimu ali nlanda, kutendeka ngekwe zwithu zwakabe zwitjowolebgwa shule. 
HEB.3.6	Koga Kirisiti* se ali Nkololo wakabe egalikabgwe mu ng'umba yose. Iswi ng'umba iye ha tibhata tisimisa kukulumbidzika kwedu tizwiloba ifuba mu kugalabgwe kwedu.
HEB.3.7	Ndizo wali, se Meya yakayengemala iti,
HEB.3.7	“Nasi ha muhwa hwi lawo,
HEB.3.8	musikukutadze mimoyo yenyu, se pa bupanduki,
HEB.3.8	mu zhuba le kulikiwa mu tjilambanyika,
HEB.3.9	pakati bobatategulu benyu bakandilika,
HEB.3.9	ngono bakabona mishingo yangu makole ali makumi manna.
HEB.3.10	Ngekwa ikoko ndakagwadzilamoyo tjizekugwana itjetjo ngono ati,
HEB.3.10	‘Banogala bepambuka mu mimoyo yabo.
HEB.3.10	Abathu bakaziba zila yangu.’
HEB.3.11	Sekwandakatuna mu kugwadzamoyo kwangu nditi,
HEB.3.11	‘Abatowongina mu kunyaluluka kwangu!’ ”
HEB.3.12	Yelani njele zwikamu* kuti kusidwe kukabe kuna mbipo mu mmwe wenyu, asingagale moyo, emutungamilila mu zila inomudusa mu Ndzimu unotjila. 
HEB.3.13	Koga kulumbidzanani mazhuba wose akutjayi “Nasi” kuyita kuti kusibe ne wenyu unokukutadziwa nge butjengedzi gwe jinyo. 
HEB.3.14	Ngobe tina gobe muna Kirisiti ha tibhata tisimisa kunoti kubupelo mu bugalimoyo gwedu gwatakabe nago kutanga.
HEB.3.15	Sekwa kwaka palebgwa kuyi,
HEB.3.15	“Nasi ha muhwa hwi lawo,
HEB.3.15	musikukutadze mimoyo yenyu se pa bupanduki.”
HEB.3.16	Apa ndiboani bakahwa ngono bakaupandukila kene? Apa ate ibabo bose bakadwa mu Egipiti bakatungamigwa ndi Mushe kene? 
HEB.3.17	Apa ndiboani Ndzimu bawakagwadzilamoyo makole ali makumi manna kene? Ate ibabo bakatjinya bakaloba mu tjilambanyika kene? 
HEB.3.18	Ndzimu wakatunila boani kuti abatowongina mu kunyaluluka kwawo, ha isi ibabo basakauhwa kene? 
HEB.3.19	Ndizo tobona kuti abazotubula ngina mu kunyaluluka, ngobe bakabe basagalamoyo.
HEB.4.1	Ndizo ngakuti kugadziwabgwe mukungina mu kunyaluluka kutjiyapo, tiyeleni njele, kuti kusibe ne mmwe wenyu unowowang'wa akong'wa kunoswika mu kunyaluluka ikoko. 
HEB.4.2	Ngobe ndebo mbuya yakazhabo kutili koga se kubali, koga dama labakahwa alizobabhatsha nge tjimwe, ngobe lakasheta kugalamoyo mu bahwi balo. 
HEB.4.3	Ndizo iswi takagalamoyo tongina mu kunyaluluka ikoko sekwa wakati,
HEB.4.3	“Sekwa ndakatuna mu kugwadzamoyo,
HEB.4.3	‘Abatowongina mu kunyaluluka kwangu,’ ” nenguba mishingo yawo yakafidziwa pa kubumbiwa kwe shango. 
HEB.4.4	Ngobe una pawakaleba ngekwe zhuba le kutendeka uti, “Ndzimu wakanyaluluka mu zhuba le butendeka mu mishingo yawo yose.” 
HEB.4.5	Kakale ipapa ukati, “Abatowongina mu kunyaluluka kwangu.” 
HEB.4.6	Ndizo kutjina bakasalila kungina mu kunyaluluka ikoku zwako, nebakahwa ndebo mbuya kutanga abazotubula kungina, kuli nge kusahwa, 
HEB.4.7	ndizo Ndzimu unobiga limwe zhuba, linoyi “Nasi.” Wakalileba shule kwe makole manjinji etuma Dafite sekwa kwakalebgwa kuyi,
HEB.4.7	“Nasi, ha muhwa hwi lawo,
HEB.4.7	musikukutadze mimoyo yenyu.”
HEB.4.8	Ngobe Joshuwa ha akabe abapa kunyaluluka, Ndzimu unobe usakati shule ukaleba ngekwe limwe zhuba. 
HEB.4.9	Ndizo wali kunyaluluka nge Sabata* kutjakasalila bathu be Ndzimu; 
HEB.4.10	ngobe iye unowongina mu kunyaluluka kwe Ndzimu, unowobe enyaluluka mu mishingo iye, se Ndzimu wakanyalulukabo muna yawo. 
HEB.4.11	Ngatigwiseni tjose kuti tingine mu kunyaluluka ikoko, kuti kusibe ne mmwe wedu unowokonedziwa nge zila yakajalo ye kusahwa.
HEB.4.12	Ngobe dama le Ndzimu lotjila, kakale loshinga, lopitsha kupinda bukanu guna ntha dzinotema mbili, lobhaya likathubukanya meya ne butjilo, mongo ne malunganilo. Losumikilisa njemulo ne mikumbulo ye moyo we nthu. 
HEB.4.13	Akuna tjakasumbikala ku Ndzimu, tjimwe ne tjimwe mu lubumbo gose tjakaambuka, tjipatjena mu mesho awo, iwo watakafanila kuzwileba mbeli kwawo.
HEB.4.14	Ndizo setina mpirisiti nkuku kwazo wakapinda epalama zhuzhugwi, iye Jesu Nkololo we Ndzimu, ngatibhatilileni mu kugalamoyo kwatinoleba titi tinako. 
HEB.4.15	Ngobe atina Ntungamili we Bapirisiti usingatubule kuhwisisa kusasima kwedu, koga tina wakalikiwabo saswi, koga kabe usina tjibi. 
HEB.4.16	Ngatisedzeleni ngono ku tjigalo tje bushe gwe ngoni, nge kugalamoyo kuti tiamutjile mahwilozogwadza ne ngoni mu tjibaka tjatinowobe tishaka bhatsho.
HEB.5.1	Ntungamili we Bapirisiti mmwe ne mmwe unoshalugwa mu bathu unopiwa nshingo we kuzwadzanya bathu ne Ndzimu, eyisa zwipo ne zwibhayilo zwe zwibi. 
HEB.5.2	Unotubula kubhata zubuyanana ibabo banotjinya ngosheta zibo, se naiye ekuligwa ngokong'wa. 
HEB.5.3	Ndizo wali akafanila kudusa tjibhayilo tje zwibi zwizwe ne zwe bathubo. 
HEB.5.4	Akuna unozwipa mamo ekube Ntungamili we Bapirisiti, koga wakafanila kudang'wa nge Ndzimu sekwa kwakadang'wa Aroni.
HEB.5.5	Ndizo sayikoko Kirisiti aazozwipa mamo ekube Ntungamili we Bapirisiti, koga wakapiwa nge Ndzimu iwo wakati kunli,
HEB.5.5	“U Nkololo wangu,
HEB.5.5	nasi ndabe Tate babo.” 
HEB.5.6	Sekwa wakaleba pamwe pathu uti,
HEB.5.6	“Unowobe mpirisiti nge kusingapele,
HEB.5.6	mu ndongoloso ya Melikizedeki.”
HEB.5.7	Mu butjilo gugwe muno mu shango, Jesu wakabe etembezela nge tjililo ekumbila nge mishodzi, ku Ndzimu iwo wakabe ungantjidza mu lufu. Ngono Ndzimu ukan'hwa ngoteta kukwe. 
HEB.5.8	Nenguba akabe ali Nkololo, wakazwidiya kuhwa nge kudziyila kwaakadziyila ndiko. 
HEB.5.9	Wakati ahwa nge buzhalo, kabe nsenya we kutjidziwa kwabo bose banonhwa kusingapele. 
HEB.5.10	Ndzimu ukan'dana Ntungamili we Bapirisiti kuyendidzana ne ndongoloso ya Melikizedeki.
HEB.5.11	Nge kwaikoku kunjinji kwatingaleba, koga kwakasima kutjenesa, ngobe makazwina zebe. 
HEB.5.12	Ngoti nenguba mu tjibaka tjino makafanila kube badiyi, mutjashaka mmwe kumudiya kakale zwidiyo zwe kutanga zwe dama le Ndzimu. Moshaka nkaka pana kuti mushake zojiwa zwakabhata. 
HEB.5.13	Ngobe iye unotjila nge nkaka utjimwana, aana luzibo gwe dama le ndulamo. 
HEB.5.14	Zojiwa zwakabhata nge zwe bakulukulu, nge zwe bana njalakang'wa dzakawolobeleka ngoshingisiwa kuthubukanya tjakalulwama ne tjisakalulwama.
HEB.6.1	Ndizo ngwenu ngatisiyeni zwidiyo zwe kutanga ngekwa Kirisiti tidwilile nge zwe buhwola. Tisiteye kakale thiwa ye zwidiyo ngekwe kushanduka mu mishingo isina bhatsho ne kugalamoyo mu Ndzimu, 
HEB.6.2	zwidiyo zwe kudubikiwa 
HEB.6.3	Towothama woku ha Ndzimu uduma.
HEB.6.4	Ngobe akutotubuka kushandula kakale ibabo bakabe bawana tjedza bakalabila tjipo tje kudzimu, bakabe ne gobe le Meya yakayengemala, 
HEB.6.5	kakale bakalabila zipa kwe dama le Ndzimu ne masimba e misi inozha, 
HEB.6.6	ha befupatila kushanduka kwabo, banobambula Nkololo we Ndzimu kakale, benlengudza.
HEB.6.7	Ngobe nnda unong'wa vula inona kukudza mitjelo una bhatsho muna ibabo baunolimigwa, unokombolegwa nge Ndzimu. 
HEB.6.8	Koga ha umela mihwa ne zwishosho auna nshingo, umu mbatsha dze kulongwa bhiso, bhelelo lawo hwupisiwa.
HEB.6.9	Nenguba tilebeleka sa ikoku nge kwenyu badiwa, togalabgwe kuti mowowana makombolelo anozhisa jidzo. 
HEB.6.10	Ngobe Ndzimu ate kuli kuti auzolulwama kwawungashayila hanya nshingo wenyu ne ludo gwamakalakidza nge kwawo mu bhatsha bayengemali* sekwa mutja thama nangwenu. 
HEB.6.11	Toyemula kuti mmwe ne mmwe wenyu alakidze kumuse meya mu kuhwisisa malebeswa e kugalabgwe kuswikila ku bupelo. 
HEB.6.12	Kuti ndizo musibe simbe, koga mube bayedzi baibabo bakati nge kugalamoyo nenge moyonlefu bakaamutjila kugadziwabgwe.
HEB.6.13	Ngobe Ndzimu wakati uthama tjidumano na Abhurahama, ukatuna nge zina lawo sekwakabe kusina mmwe nkulu pawuli wawakabe ukatuna naye. 
HEB.6.14	Wakatuna uti, “Nge malebeswa ndowokukombolela kakale athama kuti uwande.” 
HEB.6.15	Abhurahama kati alindila nge moyonlefu, kaamutjila tjaakabe agadziwabgwe. 
HEB.6.16	Bathu banotuna nge mmwe nkulu pabali, ngono mu kusawililana kwabo kose, kutuna* ndiko kunoligila ndebo. 
HEB.6.17	Ndzimu wakati ushaka kulakidza bagalithaka mbumbiko isingashanduke ye kugadzabgwe kwawo kwawakabapa nge zila inogadzamoyo, ukatuna, 
HEB.6.18	kuyita kuti nge zwithu zwibili zwisingashanduke zwausingake ukabona Ndzimu nlandu muzwili, iswi takatizha tishaka dizhilo tikulumbidzike kwazo kubhatisa kugalabgwe kwakabigiwa mbeli kwedu. 
HEB.6.19	Tina kugalabgwe ikoku se midzi ye butjilo gwedu, kugalabgwe kunginila tjemukati mu ng'umbana itja mukati shule kwe tjisitilo, 
HEB.6.20	ndiko Jesu kwaakangina ali ntangidzi alimilile iswi, kabe Ntungamili we Bapirisiti nge kusingapele kuyendidzana nge ndongoloso ya Melikizedeki.
HEB.7.1	Melikizedeki iwoyu wakabe ali She we Salema,
HEB.7.2	ipapo Abhurahama kan'dusila tjebugumi* muna kose kwaakabe anako. Tje kutanga shandulidzo ye zina la Melikizedeki lodwa kuti, “She we ndulamo;” kakale wakabe ali she we Salema, kudwiwa kuti, “She we kunyalala.” 
HEB.7.3	Melikizedeki aana tate kene mme kene ludzi, aana panotangisa butjilo gugwe kene pagunopelela, unonga Nkololo we Ndzimu, bupirisiti gugwe godwilila nge kusingapele.
HEB.7.4	Bonani ngono kuti nkulu kungapani! Na Abhurahama batategulu bedu wakan'dusila tjebugumi muna kose kwabakabe batapa mu ngwa. 
HEB.7.5	Bana ba Levi bakapiwa bupirisiti bana ndayilo mu nlayo* inoti batole tjebugumi mu bathu, betjitola mu bana batate babo, nenguba bali bakololo ba Abhurahama naibobo. 
HEB.7.6	Koga nlume iwoyu usi we ludzi gwabo, wakapiwa tjebugumi ndi Abhurahama, ngono Abhurahama iye wakaamutjila kugadzabgwe kwe Ndzimu, kakombolegwa Melikizedeki. 
HEB.7.7	Akuna ungalandula kuti nthu ntukunu unokombolegwa nge nkulu. 
HEB.7.8	Mu ndongoloso iyeyi tjebugumi tjoamutjigwa nge bathu banofa, koga mu ndongoloso iyeyije tjakaamutjigwa nge unotendekwa nge kukwe kuti unotjila. 
HEB.7.9	Nthu ungana kati Levi nge kukwe iye unoamutjila tjebugumi, wakadusa tjebugumi muna Abhurahama; 
HEB.7.10	ngobe Levi wakabe atji mu malopa a batategulu babe Abhurahama, ha Melikizedeki enshangamidza.
HEB.7.11	Ha kululwama kwakapelela kwawanika nge bupirisiti gwa Levi, se bathu bakaamutjila nlayo balipasi gwago, kwakabe kowobe kutjashakigwani kuti kube ne mmwe mpirisiti kuyendidzana nge ndongoloso ya Melikizedeki kuzhe kwe wakatumigwa nge ndongoloso ya Aroni? 
HEB.7.12	Ngobe ha kuna kushanduka mu bupirisiti ne mu nlayo kube ne kushandukabo. 
HEB.7.13	Iye unolebegwa zwithu izwezwi, nge we ludzi gupoga, kusina unodwa mu guli wakatongo shinga pa tjibeso tje zwibhayilo. 
HEB.7.14	Ku patjena kuti She wedu wakazwagwa ali we ludzi gwa Juda, ngono ngekwe ludzi igogo, Mushe aazoleba tjimwe ngekwe Bapirisiti.
HEB.7.15	Ikoku kobe patjena kwazo ha mpirisiti upoga ezha, enga Melikizedeki. 
HEB.7.16	Aazothamwa mpirisiti kuyendidzana nge milayo ye lutshinga, koga wakathamwa nge simba le butjilo gusingalobe. 
HEB.7.17	Ngobe kotendekwa nge kukwe kuyi,
HEB.7.17	“Iwe u mpirisiti nge kusingapele,
HEB.7.17	kuyendidzana nge ndongoloso ya Melikizedeki.”
HEB.7.18	Ngono nlayo we kutanga wakabigigwa ntome, ngobe wakabe usakasima kakale usina nshingo. 
HEB.7.19	Ngobe nlayo awuna tjimwe tjawakathama tjikapelela. Koga ngwenu kugalabgwe kunoyita kwakazhisiwa, iko kunoti sedzedza pejo ne Ndzimu.
HEB.7.20	Kwakathamiwa nge kutuna kwe Ndzimu. Ibabo bakabe bakathamiwa Bapirisiti kutanga bakabigwa kuzhe kwe kutuna ikoku. 
HEB.7.21	Koga Jesu wakabigwa mpirisiti shule kwe kutuna kwe Ndzimu pawakan'dwa ukati,
HEB.7.21	“She wakatuna
HEB.7.21	ngono aangashanduse nkumbulo uwe.” Kati,
HEB.7.21	“U mpirisiti nge kusingapele.”
HEB.7.22	Ngekwa ikoku Jesu kabe itjo tjatingawana mu tjidumano* tjinoyita.
HEB.7.23	Bapirisiti be kutanga bakabe bali banjinji, ngoti lufu gwakabe gubadzibisa kudwilidza nshingo ngobe bakabe befa. 
HEB.7.24	Jesu nge kusingapele una bupirisiti gusingapele. 
HEB.7.25	Ndizo unotubula kutjidza mu misi yose, ibabo banozha ku Ndzimu ndiye, se etjila misi yose ku Ndzimu.
HEB.7.26	Ngobe kwakalingisana kuti tibe ne Ntungamili we Bapirisiti wakajali wakayengemala, usina nlandu, mbuyanana, wakathubukana ne batjinyi* wakamilidzigwa pezhugwi kwe kudzimu. 
HEB.7.27	Akutosheteka kuti ayise zwibhayilo se Bapirisiti bakulu ibabaje, akutosheteka kuti azwiyisile tjibhayilo tje zwibi zwizwe kutanga ekoyisila bathu shule; wakathama ikoku kang'ompela ethamila misi yose paakazwipa kube tjibhayilo. 
HEB.7.28	Nge malebeswa nlayo unobiga bathu basakasima kube Bapirisiti bakulu, koga dama le kutuna ileli lakazha shule kwe nlayo lobiga Nkololo, iye wakathamiwa mpezha nge kusingapele.
HEB.8.1	Tjikulu muna tjatinoleba hwuti, tina Ntungamili we Bapirisiti wakajalo, iye ugele ku luji gwe tjigalo tje Ndzimu kudzimu, 
HEB.8.2	unoshinga mu bugalo gwakayengemala, Nshasha we malebeswa usakabakwa nge nthu koga wakabakwa ndi She.
HEB.8.3	Ngobe Ntungamili we Bapirisiti mmwe ne mmwe unobigigwa kupa zwipo ne zwibhayilo, ndizo mpirisiti iwoyu naiyebo wafanila kuti abe ne tjaanopa. 
HEB.8.4	Ngobe ha abe ali mu shango, unobe asi mpirisiti, se kuna Bapirisiti banopa zwipo kuyendidzana ne nlayo kale. 
HEB.8.5	Banoshinga mu ifano ne ntutshi we bugalo gwakayengemala, ngoti Mushe wakati abe pejo ngobaka nshasha kalayiwa nge Ndzimu uti, “Ubone kuti unothama tjimwe ne tjimwe kuyendidzana ne tjawakalakidziwa pezhugwi kwe dombo.” 
HEB.8.6	Koga sekwakuli iko ngwenu, Jesu wakapiwa nshingo nkulu unopinda wantolo se tjidumano tjaamilile tjiyita, setjithamigwa mu kugadzabgwe kunoita.
HEB.8.7	Ngobe ha tjidumano tje kutanga tjakabe tjisina nlandu, tjidumano tje bubili tjobe tjisakabepo. 
HEB.8.8	Koga Ndzimu wakabona bathu bawo nlandu, ndizo uti,
HEB.8.8	“Mazhuba anowozha, kojalo She,
HEB.8.8	andinowothama Tjidumano tjitshwa
HEB.8.8	ne bathu be Iziraela, kose ne bathu be Juda.
HEB.8.9	Atjitowonga tjidumano tjandakathama
HEB.8.9	na bobatategulu babo, mu zhuba landakababhata
HEB.8.9	nge luboko, ndibatungamila kudwa mu Egipiti.
HEB.8.9	Ngobe abazodwilila mu tjidumano tjangu,
HEB.8.9	ndizo asibe ne hanya nabo, kojalo She.
HEB.8.10	Etji nditjo tjidumano tjandinowothama ne Baiziraela,
HEB.8.10	shule kwe mazhuba iyawo, kojalo She.
HEB.8.10	Ndowolonga milayo yangu mu mikumbulo yabo
HEB.8.10	kakale aikwala mu mimoyo yabo.
HEB.8.10	Ngobe ndowobe Ndzimu wabo,
HEB.8.10	ibo banowobe bathu bangu.
HEB.8.11	Akuna wabo unowodiya wakanyi kukwe
HEB.8.11	kene kuli kudwa ikamu* tjitje eti,
HEB.8.11	‘Ziba She.’
HEB.8.11	Ngobe bose banowondiziba,
HEB.8.11	kudwa mu ntjetjana kunoti hwola tjose.
HEB.8.12	Ndowobe nge ngoni mu matjinyo abo
HEB.8.12	ngono anditjowokumbula zwibi zwabo.”
HEB.8.13	Mu kulebeleka ngekwe “Tjidumano tjitshwa,” wakathama tjidumano tje kutanga kuti tjisitjabe ne nshingo. Ngono tjithu tjisitjina nshingo kakale tjikwegula tjakalingisana ngoloba.
HEB.9.1	Tjidumano tje kutanga naitjo tjakabe tjina milayo ye kunamata Ndzimu ne nshasha we kunamata wa muno mu shango. 
HEB.9.2	Kwakabakiwa nshasha utjakuzhe, wakabe uli bugalo gwakayengemala. Imomo kwakabe kuna bugalo gwe luvone ne tafuli inobigiwa tjiwunga tjadusigwa Ndzimu. 
HEB.9.3	Shule kwe tjisitili tje bubili kuli nshasha unodang'wa Bugalo* gwakayengemala kupinda magalo wose akayengemala. 
HEB.9.4	Imomo kwakabe kuna tjibeso tje golide tjinopisigwa motsha, ne bhokisi* le tjidumano lakabe lakadzulugwa nge golide, mulili kwakabe kuna hali ye golide igala mana ne ludozo gwa Aroni gwakati gukathinila ne mabgwe mabili e tjidumano ne hali ye golide yakabe igala mana. 
HEB.9.5	Pezhugwi kwe bhokisi ileli kwakabe kuna batumwa* be Ndzimu banopenya bakasitila tjigalo tje ngoni. Koga atingatjenese zwithu izwezwi ngwenu.
HEB.9.6	Kwakati zwithu izwezwi zwisinolulwamisiwa nge zila yakajalo, Bapirisiti bakabe bogala bengina mu nshasha ukuzhe kushinga mishingo ye kunamata. 
HEB.9.7	Ngono koga mu nshasha we bubili kongina Ntungamili we Bapirisiti koga, naiye engina kang'ompela koga nge gole, engina akasenga malopa aanopa ezwipila ebe epila milandu ye bathu. 
HEB.9.8	Nge zila iyeyi Meya yakayengemala inolakidza kuti zila inongina mu bugalo gwakayengemala kupinda magalo wose akayengemala ayithu ikazhugwa, ha nshasha we kutanga utji yapo. 
HEB.9.9	Ikoku kolakidza ngekwe misi ino. Kuyendidzana ne ndongoloso iyeyi, zwipo ne zwibhayilo zwinopiwa Ndzimu azwingalulwamise hana ye unouthigamila, 
HEB.9.10	koga koshinga nge zojiwa ne zwing'o ne kungudziwa, ili milawana ye kubuyapidza mbili tjakuzhe kuswikila ndongoloso tshwa ibepo.
HEB.9.11	Koga Kirisiti wakati ezha ali Ntungamili we Bapirisiti we zwithu zwakanaka zwakazha,
HEB.9.12	wakangina kang'ompela kakale asingatjowongina kakale mu Bugalo gwakayengemala kupinda magalo wose akayengemala asakasenga malopa e mbudzi kene e zwikondolo, koga nge awe malopa kawana kudzutunula kusingapele. 
HEB.9.13	Ngobe ha kuli kuti kunyasiwa kwe nthu wakatemapala nge malopa e mbudzi ne e mikono nenge milota ye pholombe kutjenapala mbili;
HEB.9.14	malopa a Kirisiti iwo anowobatjenapadza kungapani iye wakati nge Meya inotjila nge kusingapele kazwipa Ndzimu, ali tjibhayilo tjisina tjifo, kuyengemadza mikumbulo yenyu kuti ibhude mu mishingo isina bhatsho, kuti tishingile Ndzimu unotjila.
HEB.9.15	Ndizo Kirisiti ndiye mmilili we tjidumano tjitshwa, kuyita kuti ndizo ibabo bakadang'wa baamutjile thaka isingapele yabakagadziwabgwe se Kirisiti akafa kubasunungula mu kutjinya kwabakathama mu mazhuba e tjidumano
HEB.9.16	Ha kuli kuti kuna lukwalo gunokoba lukata, kwakafanila zibgwa kuti malebeswa nkwali wago wakafa; 
HEB.9.17	ngobe lukwalo gunokoba lukata goshinga koga mweni wago afa, agutoshinga atjatjila. 
HEB.9.18	Ndizo ne tjidumano tje kutanga na itjobo atjizotongoshinga kusina malopa. 
HEB.9.19	Ngobe Mushe wakabe eti asinozibisa bathu ndayo yose ye nlayo, katola malopa e zwikondolo ne e mbudzi akashanganyiwa ne vula ne wulu shaba ne nshangule ebe eanyasa lukwalo gwe nlayo kose ne bathu bose. 
HEB.9.20	Elebeleka eti, “Awa ndiwo malopa e tjidumano tjakalaugwa nge Ndzimu kuti mu tjilondolodze.” 
HEB.9.21	Nge zila iyeyo zwayo, Mushe wanyasa Nshasha* we Tjidumano ne zwithu zose zwinoshingisiwa mu kunamata Ndzimu malopa. 
HEB.9.22	Malebeswa hwuti, mu nlayo, bunji gwe zwithu gotjenapadziwa nge malopa ne zwibi zwe bathu zozwiibhatigwa koga ha kwatebuka malopa.
HEB.9.23	Kwakabe kwakalingisana kuti mitutshi ye zwithu zwi kudzimu itjenapadziwe nge zwithu izwezwi, koga zwe kudzimu izo, zwitjenepadziwe nge zwibhayilo zwinoyita pana izwezwi. 
HEB.9.24	Ngobe Kirisiti aazongina mu bugalo gwakayengemala gwakathamwa nge bathu, igo gwakabe guli ntutshi we zwithu zwakwako. Koga wakangina kudzimu tjose iko kwaali mmilili wedu mbeli kwe Ndzimu. 
HEB.9.25	Kene aazobe ezwithama tjibhayilo gole ne gole, sekwakabe kuthama Ntungamili we Bapirisiti wakabe engina mu Bugalo gwakayengemala kupinda magalo wose akayengemala akasenga malopa asi awe. 
HEB.9.26	Ha kwakabe kwakajalo wakabe ewobe akafanila kudziyila kanjinji kudwila mu kubumbiwa kwe shango. Koga, wakazha ngwenu mu bupelo gwe misi yose, wakazha kang'ompela kakale asingatjawozha, kadusa jinyo nge kuzwithama tjibhayilo. 
HEB.9.27	Mmwe ne mmwe wakalingisana ngofa kang'ompela, ngono shule kwa ipapo asumikilisiwe. 
HEB.9.28	Sa ikoko Kirisiti na iyebo wakabe tjibhayilo kang'ompela kudusa jinyo le banji. Unowoboneka gwe bubili, asingazhile jinyo le bathu, koga ewotjidza ibabo bakanlindila nge mimoyo yabo yose.
HEB.10.1	Se nlayo uli ntutshi we zwithu zwakanaka zwinowozha, usina mbumbiko yazo ye malebeswa, awungathame ibabo banozha pejo kunamata Ndzimu bakabe bathu bakapelela nge zwibhayilo zwinodwilila zwipiwa gole ne gole. 
HEB.10.2	Ha kwabe kusakajalo, apa banobe basakawidza kudusa zwibhayilo kene? Ha kuli kuti banamati bakatongo tjenapadziwa, banobe basitjina hana nge kwe tjibi tjabo. 
HEB.10.3	Koga mu zwibhayilo izwezwi kuna gumbuludzo le tjibi gole ne gole, 
HEB.10.4	ngobe akutotubuka kuti malopa e mikono ne e mbudzi aduse zwibi.
HEB.10.5	Ngekwa ikoku, Kirisiti wakati ezha mu shango kati,
HEB.10.5	“Amutoshaka zwibhayilo ne zwipo,
HEB.10.5	koga mandilulwamisila mbili.
HEB.10.6	Zwibhayilo zwinopisiwa,
HEB.10.6	ne zwibhayilo zwe kudusa tjibi azwitomushathisa.
HEB.10.7	Kudwapo ndakati, ‘Ndipano kushinga kuda kwenyu Ndzimu,
HEB.10.7	koga sekwa kwakakwagwa nge kwangu mu lukwalo.’ ”
HEB.10.8	Kutanga wakati, “Amutoshaka, kakale amutoshathisiwa nge zwibhayilo ne zwipo kene zwibhayilo zwinopisiwa nenge zwibhayilo zwe kudusa tjibi.” (Zwibhayilo izwezwi, zwakabe zwidusiwa kuyendidzana ne nlayo). 
HEB.10.9	Kabuya kati, “Ndipano kushinga kuda kwenyu.” Unomisa zwibhayilo zwe kutanga kuti ndizo atangise zwebubili. 
HEB.10.10	Nge kuda kwe Ndzimu, takayengemadziwa nge mbili wa Jesu Kirisiti waakadusa kang'ompela kakale asingatjowoudusa kuti ube tjibhayilo.
HEB.10.11	Mpirisiti mmwe ne mmwe unoshinga mishingo iye mazhuba wose epa zwibhayilo zwinofana epaphulula. Zwibhayilo izwezwi azwitodusa zwibi. 
HEB.10.12	Koga Kirisiti wakati adusila misi yose tjibhayilo tjing'ompela tje kudusa zwibi, kagala ku luboko gwe luji gwe Ndzimu. 
HEB.10.13	Kudwapo kalindila kudzina Ndzimu uthama zwita zwizwe tjigalo tje makumbo awe. 
HEB.10.14	Nge tjibhayilo tjing'ompela, wakalulwamisiwa kwakapelela bose ibabo banoyengemadziwa.
HEB.10.15	Ne Meya yakayengemala naiyo inotendeka ngoti inoti,
HEB.10.16	“Etji nditjo tjidumano tjandinowothama nabo
HEB.10.16	mu mazhuba anozha.
HEB.10.16	Ndowolonga milayo yangu mu mimoyo yabo
HEB.10.16	aikwala mu mikumbulo yabo,” kojalo She.
HEB.10.17	Inopapha kakale iti, “Anditowokumbula zwibi zwabo ne zwiyito zwabo zwakabipa.” 
HEB.10.18	Ndizo pana kuzwiibhatigwa, akutjina tjibhayilo tjingabe tjingatjadusigwa tjibi.
HEB.10.19	Ndizo wali, zwikamu, se tina kugalabgwe kungina mu bugalo gwe Ndzimu gwakayengemala nge malopa a Jesu, 
HEB.10.20	nge zila tshwa inotjila yaakatizhulila kupinda pa tjisitili, kodwa kuti nge mbili uwe, 
HEB.10.21	kakale se tina Ntungamili we Bapirisiti unotjengeta Ng'umba* ye Ndzimu,
HEB.10.22	ngatisedzeleni ku Ndzimu nge mimoyo ina malebeswa ne kugalamoyo kwakwako, nge mimoyo mibuyanana ne hana ne mibili yakangudziwa nge vula mbuyanana. 
HEB.10.23	Ngatibhatiseni kugalabgwe kwedu tisingazunguzike, ngobe iye wakagadzabgwe unogalikabgwe. 
HEB.10.24	Ngatikumbuleni sekwatingamusidzilana ludo ne kuyitilana bubuya, 
HEB.10.25	tisingaletje kushangana se bamwe besokang'angwa. Koga ngatikulumbidzaneni, se mubona kuti zhuba le kuzha kwa She losedzela pejo.
HEB.10.26	Ngobe atitjinya mwaza tisinoamutjila lebeswa, akutjina tjibhayilo tjinowodusa jinyo ledu. 
HEB.10.27	Tjasala hwulindila ngotja kusumikilisiwa kunozha ne moto unotjisa, iwo unowolobesa zwita zwe Ndzimu. 
HEB.10.28	Mmwe ne mmwe unotjuluka nlayo wa Mushe unobulawa asingahwigwe ngoni ha ewang'wa ana nlandu nge butendeki gwe bathu babili kene batatu. 
HEB.10.29	Shamu ihwulu inowoloba nthu unolengudza Nkololo we Ndzimu katshamba malopa e tjidumano nge makumbo koga ali iwo aakayengemadziwa ndiwo, ngono ngothama ikoku ebe egwadzisa moyo Meya ye ngoni. 
HEB.10.30	Ngobe toziba iye wakati, “Kubgwilizila nge kwangu, ndowobgwilizila.” Kakale wakati, “She banowosumikilisa bathu babo.” 
HEB.10.31	Tjithu tjinotjisa kwazo kuwila mu maboko e Ndzimu unotjila!
HEB.10.32	Koga kumbulani misi yakapinda, makati musinowana tjedza mukasimisila kumilana ne kudziyila, 
HEB.10.33	Tjimwe tjibaka makabe musotukiwa pakati kwe bathu kakale mukadziyidziwa, tjimwe tjibaka muma ne bakabe bebhakhwabo saikoko. 
HEB.10.34	Ngobe makabe ne kuhwila ngoni basungwa, moti matapigwa thundu dzenyu, mukadzikitadzila ndashikilo yenyu nge mimoyo yakashaladuka, ngobe muziba kuti muna tjimwe tje themba hwulu tjigelile tjose. 
HEB.10.35	Ndizo musitongo sabe ne kuligila zwilopa, ngobe kuligila zwilopa kuna mbhayilo nkulu. 
HEB.10.36	Ngobe makafanila kube ne kudzikitadza, kuti ndizo mushinge kuda kwe Ndzimu ngono mube muamutjila tjawakagadzabgwe. 
HEB.10.37	“Ngobe tjibaka tjasala tjifutshwanana
HEB.10.37	ngono iye unozha unowozha,
HEB.10.37	aatowononoka.
HEB.10.38	Koga nlulwami wangu unowotjila nge kugalamoyo,
HEB.10.38	koga ha angabgwilila shule,
HEB.10.38	aatowoshathisa moyo wangu.”
HEB.10.39	Koga ate tili bathu banobgwilila shule bakalashika. Koga togalamoyo tikalondolodza butjilo gwedu.
HEB.11.1	Kugalamoyo hwube ne malebeswa mu zwithu zwatinogalabgwe mu zwili. 
HEB.11.2	Ngobe bathu ba ntolo bakashathisa Ndzimu nge kugalamoyo.
HEB.11.3	Nge kugalamoyo tohwisisa kuti shango yakathamiwa nge dama le Ndzimu, kodwa kuti zwatinobona zwakathamiwa nge zwithu zwisingaboneke.
HEB.11.4	Nge kugalamoyo Abele wakapa Ndzimu tjibhayilo tjibuya pana tja Kaini. Ngekwa ikoko kaamutjigwa ali nlulwami, Ndzimu uli ntendeki ngoamutjila zwipo zwizwe. Abele wakafa koga nge kugalamoyo kukwe utjalebelekazwe.
HEB.11.5	Nge kugalamoyo Enoki wakatolegwa kudzimu kuti asife. Aazodwapo kabong'wa, ngobe Ndzimu wakabe wantola. Koga wakati asathu katogwa, kwakabe nge butendeki gwe kuti wakashathisa Ndzimu. 
HEB.11.6	Ausina kugalamoyo akutotubuka kushathisa Ndzimu ngobe kene ali ani unozwisedzedza ku Ndzimu wakafanila kuti abe eduma kuti Ndzimu uyapo, kakale nenge kuti unopa mbhayilo ibabo banoushaka.
HEB.11.7	Nge kugalamoyo Nowa wakati atjenjedziwa nge Ndzimu ngekwe zwinozha koga zwisathu zwikaboneka kayela njele, ndiko kabaka ng'umba inoangama mu vula se n'goro kutjidza be nsha uwe. Nge kujalo kalakidza kuti shango ina nlandu, ngono kabe n'galithaka we ndulamo inozha nge kugalamoyo.
HEB.11.8	Nge kugalamoyo Abhurahama wakati adwiwa kuyi afuluke mu shango ya kanyi kukwe ayende ku shango yaakabe ewopiwa kateedza kayenda nenguba akabe asingazibe kwaanoyenda.
HEB.11.9	Nge kugalamoyo wakagala mu shango yaakagadziwabgwe se nzhi umu shango isi iye ana Isaki na Jakubo bagalithaka be kugadziwabgwe naye. 
HEB.11.10	Ngoti wakabe akalindila nzi nkulu una thiwa, wakabambiwa ukabakwa nge Ndzimu.
HEB.11.11	Nge kugalamoyo Sara wakati aamutjila simba le kuzwisenga, nenguba akabe akwegula
HEB.11.12	Nenguba nlume iwoyu akabe atjifanana ne nthu wakafa, kwakabhuda munli njudzi njinji se nyenyedzi dzezhuzhugwi, njinji se nsetje umu phili ye gungwa usingake ukabagwa.
HEB.11.13	Ibaba bose bakafa begalamoyo, basathu bakaamutjila tjabakagadziwabgwe, koga bakati batjibona bakatjiamutjila tjili kule. Kakale bakaamutjila kuti bataya ne bazhi mu shango iyeyi. 
HEB.11.14	Ngobe bathu banolebeleka sa ikoku banolakidza dumbu kuti banoshaka yabo shango. 
HEB.11.15	Ha bakabe bakumbula shango yabakasiya banobe bakawana tjibaka tje kubgwilila. 
HEB.11.16	Koga sekwakuli iko banoshaka shango inoyita, ili shango i kudzimu. Ndizo Ndzimu autobabhatigwa nge shoni kudang'wa Ndzimu wabo, ngobe wakabalulwamisila nzi* nkulu.
HEB.11.17	Nge kugalamoyo Abhurahama wakati elikiwa nge Ndzimu, kadusa Isaki kube tjibhayilo. Iye wakabe awana tjaakabe agadziwabgwe nge Ndzimu, wakabe akazwimisila kuudusila nkololo uwe wakabe ali iye ega, 
HEB.11.18	iye nge kukwe wakabe adwiwa nge Ndzimu uti, “Njudzi dzandinokugadzabgwe nge kwadzo dzowodwa muna Isaki.” 
HEB.11.19	Abhurahama wakabe egalamoyo kuti Ndzimu ungamusa bafi, ndizo akabgwilizigwa Isaki se wadwa mu lufu.
HEB.11.20	Nge kugalamoyo Isaki wakakombolelela Jakubo na Esau mazhuba ambeli.
HEB.11.21	Nge kugalamoyo Jakubo wakati efa, kakombolela mmwe ne mmwe we bakololo ba Josefa, enamata Ndzimu akanayila ludozo gugwe.
HEB.11.22	Nge kugalamoyo Josefa wakati abe pejo ngofa kaleba ngekwe kufuluka kwe Baiziraela bedwa mu Egipiti, ngono kabalaya kuti abiganyiwe tjini.
HEB.11.23	Nge kugalamoyo Mushe wakati azwagwa kansumbika mimwedzi mitatu nge bazwadzi babe, ngobe bakabe babona akanaka, abazotja kutjuluka nlayo wakabe wabigwa ndi She nkulu.
HEB.11.24	Nge kugalamoyo Mushe wakati akula kalamba kudang'wa mwana we nkololokadzi wa Faro. 
HEB.11.25	Wakashalula kudziyidziwa pang'ompela ne bathu be Ndzimu mu bumo gwe mizipo inopela ye tjibi. 
HEB.11.26	Wakabona kuti kulengudzigwa Kirisiti* ifumwa hwulu kupinda fumwa ye Egipiti, ngobe wakabe akalinga mbhayilo unowozha.
HEB.11.27	Nge kugalamoyo Mushe wakadwa mu Egipiti asingatje bushongola gwa Faro, ngoti wakadzikitidza se unonga wakabe ebona iye usingaboneke. 
HEB.11.28	Nge kugalamoyo wakathama ndongoloso ye Kupinda pezhugwi* kanyasa malopa mu matendele kuti ndizo ntumwa we kudzimu unolobesa mbano dze Egipiti asitongo bulaya mbano dze Baiziraela.
HEB.11.29	Nge kugalamoyo bathu bakatjuluka Gungwa Shaba se banoyenda pasi pakawoma; koga Baegipiti bakati bezha beti banoyedza Baiziraela bakang'wa nkopkhwi bakafa.
HEB.11.30	Nge kugalamoyo makuma e Jeriko akawa, apotelekwa mazhuba ali kutendeka.
HEB.11.31	Nge kugalamoyo Rahabu we fukula aazoloba na ibabo bakabe basingawe Ndzimu, ngobe aamutjila shodzi nge buthu.
HEB.11.32	Tjimwe ini wali tjandingaleba tjinopinda ikoku? Andingawane tjibaka tje kuleba ngekwa Gideoni, na Bharaki, na Samisoni, na Jefuta, na Dafite, na Samuele nenge balebesambeli. 
HEB.11.33	Bakati nge kugalamoyo bakakunda mibuso, bakabusa nge ndulamo ngono bakawana tjabakabe bagadziwabgwe, bakazhalila milomo ye shumba, 
HEB.11.34	Bakadzima mimoto yakabangalala, bakadzeta mathumo anopitsha, kushaya masimba kwabo kukashandugwa kukabe masimba, bakasima mu ngwa bakakunda babhayani be badwa kule. 
HEB.11.35	Bakadzi bakaamutjila bafi babo nge kumusiwa mu bafi.
HEB.11.35	Bamwe bakadziyidziwa ngono bakalamba kusunungugwa, kuti ndizo bawane kumusiwa mu butjilo gunoyita. 
HEB.11.36	Bamwe bakadadigwa bakalobgwa, bakasungwa nge dziketani bakalongwa mu ng'umba dze busungwa. 
HEB.11.37	Bakakikithidziwa nge mabgwe, bamwe bakasahiwa bethubugwa napakati, bakabulawa nge thumo. Bakabe beyenda yenda bakaambala makukuta e pkhwizi, kene e mbudzi, bali bashayi, bedziyidziwa basingabhakhwe zubuyanana. 
HEB.11.38	Bakatendeleka se basina kanyi, beyenda mu tjilambanyika mu matombo, begala mu makuhwu nenge mu mimwina ye shango. Shango yakabe isakabafanila.
HEB.11.39	Bose ibaba nenguba bakakudziwa nge kugalamoyo kwabo, abazoamutjila tjakabe tjagadziwabgwe nge Ndzimu, 
HEB.11.40	se Ndzimu wakabe watiwanila kutjikale tjimwe tjinoyita, kuti ndizo basitongothamiwa bakapelela basinaswi.
HEB.12.1	Setakapotelekwa nge mbunga nkulu we batendeki, ngatilasheni tjimwe ne tjimwe tjingatipinganyidza, kose ne tjibi tjinotinamatila, ngono tilabuke takasimisila mu lubilo gu mbeli kwedu, 
HEB.12.2	takalinga Jesu ntangisi ne mpeleledzi we kugalamoyo kwedu, iye wakati abona kushatha kunonzhila kadzikitadzila tjileyanyo eshayila hanya kulengudziwa, ngono ngwenu ugele ku luboko gwe luji gwe tjigalo tje Ndzimu.
HEB.12.3	Kumbulani Jesu wakadzikitadzila kunyanyayidziwa nge babi, kuti ndizo musinyalemoyo mukadwa mutoboka. 
HEB.12.4	Mu kugwisana kwenyu ne tjibi akuthu kukaswika mu tjimo tjekuti mu gwe kungathama kuti lopa lenyu litebugwe. 
HEB.12.5	Apa makakangang'wa dama linokulumbidza se bakololo kene? Dama linoti,
HEB.12.5	“Nkololo wangu, usikutole kuli kulelu lelu kutjemegwa ndi She
HEB.12.5	kakale usinyalemoyo ha She bekuloba,
HEB.12.6	ngobe She banotjemela iye wabanoda,
HEB.12.6	bakabuya bakaloba mmwe ne mmwe mwana wabanoamutjila.”
HEB.12.7	Dzikitadzilani kutjemegwa, Ndzimu unomutola se bakololo. Ndiupi mwana usingatjemegwe ndi tate babe kene? 
HEB.12.8	Ha musingatjemegwe se bana bose, kodwa kuti mu bana be bupombgwe. Ate muli bana be malebeswa. 
HEB.12.9	Tina botate bedu mu shango ino banotitjemela, koga tobateta nge kwako. Apa atizofanila kuzwiyisa pasi kupindisa, kuna Tate bedu banotipa meya ne butjilo kene? 
HEB.12.10	Botate bedu bakabe betitjemela kwe tjibaka tjifupi, sekwa banobona kufanila, koga Ndzimu unotitjemela kutibhatsha iswi, kuti ndizo tishanganyile nawo kuyengemala kwawo. 
HEB.12.11	Ngobe ha utjemegwa, mu tjibaka itjetjo akutozipa kogwadza, shule kwe kutjemegwa ndiko kunozha zwizwalo zwe kunyalala kwe ndulamo kuna bakadiyiwa ngotjemegwa.
HEB.12.12	Ndizo simisani maboko enyu akalembeleka ne zwidwi zwenyu zwakanyala! 
HEB.12.13	“Thamilani makumbo enyu zijana dzakatambunuka,” kuti ndizo una gumbo linogwadza lisilemale, koga lipodziwe.
HEB.12.14	Gwisani kube ne mbakiso ne bathu bose nenge kuti muyengemale, ngobe akuna unowobona She kuzhe kwe kuyengemala. 
HEB.12.15	Muyite kuti kushete unowokong'wa kuwana ngoni dze Ndzimu, ndizo kusibe ne unowomela pakati kwenyu se ndzi unobaba, kazhisa phipiti, katjinya banjinji, 
HEB.12.16	ibeni ne njele kuti kusibe ne phombgwe, kene nthu usina hanya ne Ndzimu sa Esau, iye wakatengesa kube mbano kukwe nge ndilo ye zojiwa. 
HEB.12.17	Moziba kuti kwakati shule woshaka makombolelo kalambiwa; ngobe kwakabe kusitjina sekwaangashanduka muna tjakathama, nenguba akabe eashaka nge mishodzi.
HEB.12.18	Amuzozha ku zwithu zwamungabhata nge maboko, ku bhuba le moto, ku zhalima, pakati zwititi ne dutu. 
HEB.12.19	Amuzozha ku nlidzo we lunyanga kene ku hwi lakati lilebeleka bathu bakakumbila kuti lisidwilile. 
HEB.12.20	Ngobe bakabe basingatubule kumilana ne ndaulo yabakapiwa inoti, “Ha kene phuka ingakutha dombo ilelo, yakafanila kikithidziwa nge mabgwe.” 
HEB.12.21	Kwakabe kutjisa kwazo kubona tjithu tjakajalo Mushe kwaakadzina kati, “Ndotetema nge lutjo.”
HEB.12.22	Koga imwi mazha ku dombo le Ziyoni* ne ku nzi nkulu we Ndzimu unotjila, Jerusalema we kudzimu ne ku batumwa be kudzimu mu nshangano we kushatha, 
HEB.12.23	ku nshangano we mbano dzakakwagwa mazina kudzimu, mazha ku nsumikilisi iwo Ndzimu wa bose ne ku meya ye bathu bakalulwama ngono bakalulwamisiwa kwakapelela. 
HEB.12.24	Mazha kuna Jesu tjibanga tje Tjidumano tjitshwa, mazha ku malopa akanyasiwa, anolebeleka zwithu zwinoyita pana a Abele.
HEB.12.25	Ibeni nge njele, musilambe kuhwilila iye unolebeleka. Ngobe ibabo bakalamba kuhwilila iye wakatjemela ali mu shango, bakasheta madzetelo. Ngono apa iswi ha tilamba iye unotjemela edwa kudzimu, towodzeta tjini? 
HEB.12.26	Ipapo, hwi lile likazunguza shango, koga ngwenu wakagadzabgwe eti, “Ndowopapha kang'ompela koga azunguza zhuzhugwi kose ne shango.” 
HEB.12.27	Matama anoti, “Ndowopapha, kang'ompela koga” anolakidza kuti kowozunguziwa kukadusiwa zwithu zose muna zwakathamiwa, kuti ndizo kusale zwisingazunguzike.
HEB.12.28	Ndizo ngatibokeni Ndzimu, ngobe toamutjila bushe gusingake gukazunguziwa, ngono namata Ndzimu nge zila inoushathisa, nge kuteta nenge kutja, 
HEB.12.29	ngobe Ndzimu wedu moto unolobesa.
HEB.13.1	Ludo gwe zwikamu ngagudwilile mbeli pakati kwenyu. 
HEB.13.2	Muamutjile bayendi nge buthu mu misha yenyu, ngobe ngojalo bamwe bakaamutjila batumwa be kudzimu basingazibe. 
HEB.13.3	Kumbulani bamu ng'umba dze busungwa, se mumu busungwa nabo, na ibabo banobhakhwa zwakabipa, ngobe namwibo mungadziyidzikabo.
HEB.13.4	Ndobolo ngaikudziwe pakati kwe bathu bose, thobo ye ndobolo ngaibe mbuyanana, ngobe Ndzimu unowosumikilisa phombgwe ne basinga zwibhate.
HEB.13.5	Mutjile butjilo gusingalaugwe nge ludo gwe mari, ngono mugutshike nge tjamunatjo. Ngobe Ndzimu wakati, “Andingakulashe, kene akusiya.” 
HEB.13.6	Ndizo tingaleba ngogutshika titi,
HEB.13.6	“She mbhatshi wangu.
HEB.13.6	Anditowotja.
HEB.13.6	Apa nthu ungandiyitani kene?”
HEB.13.7	Kumbulani batungamili benyu, ibabo bakamubudza dama le Ndzimu. Kumbulani sekwa bakatjila netjakadwa mu butjilo gwabo, ngono muyidzelele kugalamoyo kwabo. 
HEB.13.8	Jesu Kirisiti ndiyezwe wa madekwe ne wa nasi newe kusingapele. 
HEB.13.9	Musitongo tungamiligwa ntome nge zwidiyo zwakasiyana siyana, zwisakawolobeleka. Kwakanaka kuti moyo uisimisiwe nge ngoni dze Ndzimu, kusi nge zojiwa zwisakabuzila tjimwe ibabo bakanamatilana nazo.
HEB.13.10	Tina tjibeso tje zwibhayilo tjinoti ibabo banoshinga mu nshasha we zwibhayilo bakasibe ne fanilo dze kuja zwimutjili. 
HEB.13.11	Ngobe mibili ye phuka idzedzo dze malopa anozhisiwa nge Ntungamili we Bapirisiti mu bugalo gwakayengemala kupinda wose akayengemala, tjili tjibhayilo tje tjibi, inopisigwa kuzhe kwe nzi. 
HEB.13.12	Sa ikoko Jesu na iyebo wakafila kuzhe kwe nzi, kuti ayengemadze bathu nge malopa awe. 
HEB.13.13	Ndizo ngatiyendeni kunli kuzhe kwe nzi, tisengane ne kugongobogwa kwaakadzikatidzila. 
HEB.13.14	Ngoti muno atina nzi usingalobe, koga titjashaka nzi unozha. 
HEB.13.15	Ngatidwilileni muna Jesu tiyiseni tjibhayilo tje gudzo ku Ndzimu, ikoku zwizwalo milomo ye banokudza zina lawo. 
HEB.13.16	Musitongo letja kushinga ndulamo nenge kukobana tjamunatjo, ngobe zwibhayilo zwakajali zoshathisa Ndzimu.
HEB.13.17	Muhwe batungamili benyu, mushinge tjabanomudwa. Ngobe banotjengeta meya yenyu, se bathu banowoyisa mbiko ku Ndzimu. Itani kuti bashinge nshingo wabo nge kushatha, kusi nge buyendasi, ngobe ikoko akungamubuzile tjimwe.
HEB.13.18	Mutitembezelele, ngobe tina hana mbuyanana. Toyemula shinga ndulamo mu tjimwe ne tjimwe. 
HEB.13.19	Ndomukulumbidza ndisimisa, kuti muthame ikoku, ndizo nditjimbidze kuzha kumuli.
HEB.13.20	Dzene Ndzimu we kunyalala iwo wakamusa She wedu Jesu mu bafi, iye nlisi nkulu we pkhwizi, nge malopa e tjidumano tjisingapele, 
HEB.13.21	ungamupa kose kwakanaka kuti ndizo mushinge kuda kwawo ungashinga mumuli itjetjo tjinoushathisa, ndi Jesu Kirisiti. Ngaukudziwe nge kusingapele. Ngakujalo.*
HEB.13.22	Ndomukumbila, zwikamu, amutjilani nge moyonlefu dama langu le kukulumbidza, ngobe ndamukwalila nge bufutshwanana. 
HEB.13.23	Ndomuzibisa kuti ikamu tjedu Timoti, wakasunungugwa. Ha angazha tjinyolotjo, ndowozha naye kuwomubona.
HEB.13.24	Dumilisani batungamili benyu bose ne bayengemali bose. Banodwa ku Italiya banomudumilisa.
HEB.13.25	Ngoni dze Ndzimu dzibe namwi mose.
JAS.1.1	Ndimi Jakubo nlanda we Ndzimu ne wa She Jesu Kirisiti.* Ku njudzi dzili gumi lina mbili dze Iziraela
JAS.1.2	Zwikamu* zwangu, shathani ha muzwiwana muli mu ndiko dzakasiyana. 
JAS.1.3	Ngobe moziba kuti kulikiwa kwe bugalimoyo gwenyu kozhisa kudzikitadza. 
JAS.1.4	Muletje kudzikitadza ikoku kuwidze nshingo nge buzhalo. 
JAS.1.5	Ha mmwe wenyu eshaka butjenjedu gwe kudzimu, ngaakumbile ku Ndzimu, ngobe unopa mmwe ne mmwe nge sununguko usingakayikanye. 
JAS.1.6	Koga ha ekumbila agalebgwe kuti unowopiwa, asidudumwe, ngobe ha edudumwa, unonga duthu le vula ye gungwa linotutudzigwa kumwe ne kumwe nge phepo. 
JAS.1.7+JAS.1.8	Nthu wakajalo, una mikumbulo mibili, unoyenda edudumwa mu mishingo iye, asialakane kuti ungaamutjila tjimwe muna She.
JAS.1.9	Ikamu tjisina tjatjo ngatjishathile kuti Ndzimu watjikudza. 
JAS.1.10	Ikamu tjakafuma naitjo ngatjisihwe zogwadza ha Ndzimu atjiyisa pasi. Ngoti unoloba se luba le bushwa, 
JAS.1.11	ngobe zhuba lobhuda nge kupisa kwalo kukulu, ngono likapisa bushwa, luba likawa, bubuya gwalo gukapela. Butjilo gwe nfumi gowolobabo nge zila yakajalobo, atjakanginikana nge fumwa iye.
JAS.1.12	Wakakombolegwa nthu unodzikitadza mu ndiko, nge kuti ha alikiwa kakunda, mbhayilo uwe unowobe butjilo gusingapele, Ndzimu gwawakagadzabgwe banouda. 
JAS.1.13	Kushete unoti ha elikwa kati, “Ndolikwa nge Ndzimu.” Ngobe Ndzimu aungalikwe nge bubi naiwo awuna nthu waunolika. 
JAS.1.14	Koga nthu mmwe ne mmwe unolikiwa ha eteyiwa kakale ewongiwa nge njemulo dzidze dzakabipa. 
JAS.1.15	Njemulo dzoti dzatjiwanda dzikazwala tjibe, tjibe tjoti tjakula tjikazwala lufu.
JAS.1.16	Musitongotjebegwa zwikamu zwangu zwinodika. 
JAS.1.17	Tjipo tjimwe ne tjimwe tjibuyanana, tjakanaka, tjodwa pezhugwi, kuna ibo Tate be tjedza tje nyenyedzi ne mwedzi ibo basingashanduke se mitutshi. 
JAS.1.18	Nge kuda kwawo wakatibumba nge dama le malebeswa, kuti ndizo tibe iswi mitjelo yekutanga mu zwibumbiwa zwawo zose.
JAS.1.19	Bhatani matama iyawa zwikamu zwinodika. Muzwidiye kuhwilila musingatjimbidzile kulebeleka kene kugwadzamoyo. 
JAS.1.20	Ngobe kugwadzamoyo kwe nthu akutoshinga ndulamo ye Ndzimu. 
JAS.1.21	Ndizo thubukanani ne shambgwa yose ne bubi gose gunowanda, ngono muzwiyise pasi muamutjile dama linodzwagwa nge Ndzimu, linotubula kumutjidza.
JAS.1.22	Koga shingani tjinolebgwa nge dama, musingazwitjengedze nge kuhwilila koga. 
JAS.1.23	Ngobe ha kuna unohwilila dama, koga asingashinge tjalinoleba, unonga nthu unolinga tjiso tjitje mu iponi, 
JAS.1.24	nge kuti unozwibona, ngono kayendazwe kati tjinyolotjo kakangang'wa kuti wazwibona akatini. 
JAS.1.25	Koga iye una njele nge nlayo iwo wakapelela unosunungula bathu, ngono eutobelela, asinga kangang'we tjaahwa koga etjilondolodza, unowokombolegwa muna tjaanothama.
JAS.1.26	Ha kuna mmwe pakati kwenyu ezwidwa eti nnamati we Ndzimu, ngono eti elebeleka kasishale matama, unozwitjengedza mu moyo, kunamata kukwe akuna nshingo. 
JAS.1.27	Kunamata kwakalulwama kusina shambgwa mu mesho e Ndzimu, kakale bali Tate, ndi hwoku: kubhatsha siyang'wa ne tjilikadzi mu kuhwa zogwadza kwabo nenge kugala kuzhe kwe shambgwa ye shango.
JAS.2.1	Zwikamu, se bagalimoyo muna Jesu Kirisiti She we tjedza, musitongobe ne shalaulo. 
JAS.2.2	Nge kuti ha kuzha bathu mu gubungano lenyu, mmwe akaambala linga le golide ne zwiambalo zwakanaka, mmwe ali nshayi wakapalukigwa, 
JAS.2.3	mube muti kuna we zwiambalo zwakanaka, “Izha ugale apa pakalulwama,” mube mudwa nshayi muti, “Mila apaje,” kene “Gala pasi,” 
JAS.2.4	apa amuzoshalaula mukabe basumikilisi bana mikumbulo mibi kene?
JAS.2.5	Hwililani zwikamu zwinodika. Amutoziba kuti Ndzimu wakashalula bashayi mu shango kuti babe bafumi mu bugalimoyo nenge kuti babe ibo banowobe bana be bushe mu bushe gwe kudzimu, igo gwawakabagadzabgwe banouda kene? 
JAS.2.6	Koga makalengudza bashayi. Apa ate ili bafumi banomutshambilidza bemukwebela mu lubazhe kuti musumikilisiwe kene? 
JAS.2.7	Apa bafumi ate ibo banotuka zina gulu, ileli lamunodang'wa ndilo kene?
JAS.2.8	Ha mulondolodza nlayo we bushe umu hwalo dze Ndzimu unoti, “Ida mmwe nthu sekwa unozwida,” mothama zubuyanana. 
JAS.2.9	Koga ha mushalaula bathu mothama tjibi, ne nlayo* unomubona nlandu we kuti mu batjinyi.* 
JAS.2.10	Nge kuti iye unotobela milayo mimwe yose koga katjuluka nng'ompela, unofanana ne watjuluka yose. 
JAS.2.11	Nge kuti iye wakati, “Usi thame bupombgwe,” ndiyezwe wakati, “Usibulaye.” Ngono ngwenu ha usingathame bupombgwe koga ubulaya, unobe watjuluka milayo yose. 
JAS.2.12	Ndizo muti tjamunoleba mutjishinge, muziba kuti mowosumikilisiwa nge nlayo we sununguko. 
JAS.2.13	Ngobe kusumilikisa akuna mahwilongoni muna usakabe ne mahwilongoni, se mahwilongoni e kun'da kusumikilisa.
JAS.2.14	Kobuzilani zwikamu, ha nthu eti unogalamoyo, koga asina mishingo? Kugalamoyo kwakajalo kungantjidza kene? 
JAS.2.15	Ha zwikamu, zwimwe zwizha kumuli zwiamba zhala ne zwiambalo zwisina, 
JAS.2.16	ngono mmwe wenyu kabe ezwidwa eti, “Yendani nge mbakiso, muje mugute, mufuke mudziyigwe,” koga musazwipa zojiwa ne zwiambalo, kobhatshani kene? 
JAS.2.17	Ne kugalamoyo ha kusina mishingo, kuli kugalamoyo koga, kwakafa.
JAS.2.18	Koga mmwe ungati kumuli, “Iwe una kugalamoyo, ngono imi ndina mishingo.” Tongo ndilakidza kugalamoyo kuko kusina mishingo, imi ndowokulakidza kugalamoyo kwangu nge mishingo. 
JAS.2.19	Moduma kuti kuna Ndzimu nng'ompela, mothama zubuyanana. Ne meya mibi inoduma, ika tetema. 
JAS.2.20	Tjilengwe ndiwe! Apa unoshaka kulakidziwa kuti kugalamoyo kusina mishingo aatekwetjimwe kene? 
JAS.2.21	Autoziba kuti tate bedu Abhurahama bakatogwa balinlulwami nge Ndzimu nge mishingo yabo, nge kuti bakabe bapa Ndzimu mwana wabo Isaki, tjili tjibhayilo tje tjibeso kene? 
JAS.2.22	Unobona kuti kugalamoyo kukwe kwakabe kwakashangana ne mishingo kene? 
JAS.2.23	Ndizo kukashingikala matama amu hwalo dze Ndzimu anoti, “Abhurahama wakagalamoyo mu Ndzimu, ngono nge kugalamoyo kukwe Ndzimu wakanthama nlulwami.” Ndizo kadang'wa kuyi nzwalani we Ndzimu.
JAS.2.24	Mobona kuti nthu unothamwa nlulwami nge mishingo kusi nge kugalamoyo kuli koga?
JAS.2.25	Amutoziba kuti Rahabu we fukula wakathamwa nlulwami nge mishingo kene? Wakati kaamutjila shodzi, ngono kadzilonga mu zila isina zwita.
JAS.2.26	Ngono se mbili usina meya wakafa, kugalamoyo kusina mishingo na ikobo kwakafa.
JAS.3.1	Zwikamu zwangu, musitongobe badiyi muli banjinji, ngobe moziba kuti iswi badiyi towosumikilisiwa kwakasima kupinda bamwe. 
JAS.3.2	Nge kuti tose toti tikapambuka kanjinji, ha kuli kuti kuna usingatongopambuka muna tjaanoleba, nthu wakajalo wakalulwama kwakapelela, ngobe unotubula kulaula mbili uwe wose. 
JAS.3.3	Ha tilonga dzitomu mu milomo ye mbizi kuti dzitihwe, tobetiti tilaule mibili yadzo. 
JAS.3.4	Bonani zwikepe naizobo, nenguba zwili zwikulu kungapani, zwitutudziwa nge phepo dzina masimba makulu kwazo zolaugwa nge n'goti ntukununu kuti zwiyende kumwe ne kumwe kunoshakiwa nge n'yendisi wazo. 
JAS.3.5	Sa ikoko lulimi gutukununu mu mbili, koga gozwikudza nge zwithu zwikulu kulu.
JAS.3.5	Bonani, shango isi shoma inopisiwa nge moto ntukununu. 
JAS.3.6	Ngono lulimi gonga moto. I ndungululo izhele bubi mu mibili yedu ngobe gobipisa mbili wose gulonga moto mu butjilo gwedu gose. Gobhatidziwa nge moto usingadzimike. 
JAS.3.7	Nge kuti phuka imwe ne imwe ne nyuni ne zwitjili zose zwinosoba na pasi ne zwitjili zwimu gungwa, zokatisiwa kakale zwagala zwikatisiwa nge bathu. 
JAS.3.8	Koga akuna nthu ungakatisa lulimi. Agutolaulika guzhele bubi kakale guzhele bushungu gunobulaya. 
JAS.3.9	Tokudza She Tate nge lulimi, tikabuya tilonga bhiso mu bathu ndigo zwago, ibo bakathamiwa mu tjifano tje Ndzimu. 
JAS.3.10	Mu nlomo uli nng'ompela kodwa dothodzo ne bhiso. Zwikamu, aakuzofanila kuti kube saikoko. 
JAS.3.11	Apa makatongo bona tshime lidwilila vula inobaba ne inozipa lubaka gung'ompela kene? 
JAS.3.12	Mpaya aungazwale matoba ne nzhambi aungazwale phaya. Ndizo nditi akuna tshime lingadwilila vula inobaba ne inozipa lubaka gung'ompela.
JAS.3.13	Ndiani wakatjenjela unohwisisa pakati kwenyu kene? Ngaalakidze mishingo iye nge butjilo gugwe gwakalulwama nge kuzwiyisa pasi kunozwagwa nge butjenjedu. 
JAS.3.14	Koga ha muna fupa ne njemulo mu mimoyo yenyu dze kuzwishathisa musizwikudze munyepela malebeswa. 
JAS.3.15	Butjenjedu gwakajalo agutodwa pezhugwi, nge gwe shango, aategwe Tjimeya ngegwe Nvanganyi. 
JAS.3.16	Nge kuti pana fupa ne njemulo dzakabipa, pakashangashangana kakale kuna mishingo yose mibi. 
JAS.3.17	Koga butjenjedu gunodwa pezhugwi gwakatjena, goda mbakiso, bunyolo kakale gohwisisa, guna mahwilo zogwadza ne mishingo mibuyanana nge buzhalo, aguna shalaulo kene butjengedzi. 
JAS.3.18	Ngono ntjelo we ndulamo unodzwagwa nge mbakiso nge banothama mbakiso.
JAS.4.1	Ini tjinobanga ngwa ne kukwebakwebana pakati kwenyu? Azwitodwa mu njemulo dzenyu dzinogwisana mukati kwenyu kene? 
JAS.4.2	Moyemula koga mukasizwiwane, ndizo mukabulaya. Muna tjiba mu zwithu zwinjinji, ngono tjiba dzenyu adzitopunduka, ndizo mukwebakwebana mudza mugwa. Amutowana zwithu zwamunoshaka nge kuti amutozwikumbila. 
JAS.4.3	Ngono ha mukumbila amutowana nge kuti amutokumbila nge zila yakalulwama. Mokumbilila kushathisa njemulo dzenyu. 
JAS.4.4	Bathu basingagagwebgwe ndimwi! Apa amutoziba kuti ha muli bazwalani be shango mu zwita zwe Ndzimu kene? 
JAS.4.5	Kene mozwidwa muti ndebo iyeyi imu hwalo dze Ndzimu, inoti “Ndzimu una njemulo dzinopisika ngekwe meya yawakalonga mutili,” ate malebeswa? 
JAS.4.6	Koga ngoni dzatinohwigwa nge Ndzimu inji, ndizo hwalo dze Ndzimu dziti, “Ndzimu unonyanyayidza bathu banozwikudza, koga unohwila ngoni banozwiyisa pasi.”
JAS.4.7	Muzwipe mu Ndzimu mugwisane ne Nvanganyi, ndizo Nvanganyi unowomutizha. 
JAS.4.8	Muzwisedzedze ku Ndzimu ndizo na iwobo unowozwisedzedza kumuli. Ngulani maboko enyu, batjinyi ndimwi! Mutjenese mimoyo yenyu, bathu ndimwi be mimiyo ikabili! 
JAS.4.9	Ibeni ne buyendasi muhwe zogwadza mulile ne tjiseko tjenyu tjishanduke tjibe tjililo. Kushatha kwenyu ngakushanduke kube kufubala ne kuhwa zogwadza. 
JAS.4.10	Muzwiyise pasi mbeli kwa She ndizo unowomukudza.
JAS.4.11	Musilebane bubi zwikamu. Iye unoleba bubi ngekwe tjimwe ikamu, kene etjibona nlandu, unobe eleba bubi ngekwe nlayo, koga ha ubona nlayo nlandu auteuli nlondolodzi we nlayo koga unsumikilisi wawo. 
JAS.4.12	Kuna nng'ompela unopa nlayo kakale unosumikilisa, iye unotubula kutjidza ne kukolomola. Koga iwe, uani unobona mmwe nthu nlandu kene?
JAS.4.13	Hwililani imwi munoti, “Nasi kene mangwana towoyenda kwakati, tikanolaluka tishaba tikubunganya mari manjinji,” 
JAS.4.14	koga musingazibe kuti kowobe kuli tjani mangwana. Butjilo gwenyu ini kene? Monga fulele inobe yapo ikadwa ipela tjinyolotjo. 
JAS.4.15	Makafanila kuti muti, “Ha She eda, towotjila tikashinga sa hwoku na hwoku.” 
JAS.4.16	Ngono ngwenu mozwikudza muzwiloba ifuba. Koga kuzwiloba ifuba ikoko kubiibi.
JAS.4.17	Iye unoziba tjakalulwama tjaakafanila thama koga kasitjithame, unothama jinyo.
JAS.5.1	Hwililani imwi bafumi, lilani mukuwe ngekwe buyendasi gwamuswikila. 
JAS.5.2	Fumwa yenyu yakabola ne zwiambalo zwenyu zwakajiwa nge ntjenje. 
JAS.5.3	Golide ne siliva dzenyu dzakajiwa nge bulala. Bulala igogu gowobe butendeki gwekuti mu nlandu. Gowomuja se moto. Makazwikubunganyila fumwa mu mazhuba e bupelo. 
JAS.5.4	Bonani ndipo dze bashingi bakavuna mu minda yenyu, dzamusakalipa! Banolila. Tjililo tjabo tjakangina mu zebe dza She we masimba wose. 
JAS.5.5	Makatjilila mu ipepkhwe mu shango muzwishathisa. Muzwikodza muzwilulwamisila zhuba le kubulawa. 
JAS.5.6	Makabona nlandu mukabuya mukabulaya bathu bakalulwama basinga lambane namwi.
JAS.5.7	Ibeni ne moyonlefu zwikamu, kuswikila kubuya kwa She. Bonani, nlimi unomilila mitjelo mibuya ye shango, nge moyonlefu kudzina iwana vula yekutanga ne yebupelo. 
JAS.5.8	Namwibo, musinyalemoyo, simani, nge kuti kuzha kwa She kwabe pejo.
JAS.5.9	Musing'ong'olelane zwikamu kuti ndizo musisumikilisiwe. Bonani, Nsumikilisi wabe pejo. 
JAS.5.10	Zwikamu tolani tjilakidzilo mukudziyila nekube ne moyonlefu kwe balebesambeli bakalebeleka mu zina la She. 
JAS.5.11	Toti bakakombolegwa, ngobe bakasimisila. Makahwa ngekwe moyonlefu wa Jobe, ngono makabona kuti bhelelo She wakanthamilani. She una mahwilo zogwadza ne ngoni. 
JAS.5.12	Tjikulu ndi etji zwikamu, musitongo tuna ne kudzimu kene ne shango kene neni. Koga “Ee” wenyu ngaabe “Ee” na “Aa” wenyu ngaabe “Aa,” kuti ndizo musiwang'we nlandu.
JAS.5.13	Apa kuna mmwe wenyu unodziyila kene? Ngaatembezele. Apa kuna wakashatha kene? Ngaambe njimbo dzinokudza Ndzimu. 
JAS.5.14	Apa kuna mmwe wenyu unogwala kene? Ngaadane bakulu* be gubungano bantembezelele babuye banzhodze mafuta nge zina la She. 
JAS.5.15	Ntembezelo unotembezegwa nge kugalamoyo unowopodza n'gwele. She unowompa mamuko. Ngono ha ana jinyo She unowonzwiibhatigwa. 
JAS.5.16	Ndizo muzwilebe matjinyo enyu mmwe ku mmwe, mutembezelelane kuti mupodziwe. Ntembezelo we nlulwami una masimba kakale unoshinga. 
JAS.5.17	Elija wakabe ali nthu unonga iswi. Wakatembezela akalonga meya mu nyama kuti vula isine mu shango, ngono dumbu vula ikasine makole matatu ana gaswa. 
JAS.5.18	Kati shule kwa ikoko katembezela kakale kuti vula ine, ngono zhuzhugwi kukazhuka vula ikana shango ikabe ne zwizwalo.
JAS.5.19	Zwikamu zwangu, ha mmwe wenyu angalashikigwa nge malebeswa, ngono mmwe una ngoni kambuzila ku malebeswa, 
JAS.5.20	iye wambuza ngaazibe kuti, nthu wadusa ntjinyi mu zila iye isakalulwama, unotjidza meya iye mu lufu. Kakale matjinyo awe wose nge bunji gwawo anowozwiibhatigwa nge Ndzimu.
1PE.1.1	Ndimi Pita, ntumwa* wa Jesu Kirisiti.*
1PE.1.1	Ku bashalugwa be Ndzimu banonga bataya bakaandama ntuthu wose we Ponto ne mu Galatiya ne mu Kapadokiya ne mu Ezhiya ne mu Bhitiniya, 
1PE.1.2	bakashalugwa ngozibila mbeli kwe Ndzimu Tate, bakayengemadziwa nge Meya yakayengemala, kuhwa Jesu Kirisiti kuti munyasiwe nge malopa awe:
1PE.1.2	Ngoni ne kunyalala ngakuwande pakati kwenyu.
1PE.1.3	Ngakukudziwe Ndzimu kakale bali Tate ba She wedu Jesu Kirisiti! Nge ngoni dzabo hwulu, takazwagwa butshwa mu kugalabgwe kunotjila, nge kumusiwa kwa Jesu Kirisiti mu bafi, 
1PE.1.4	ngekugala thaka tjisingalobe, tjisina shambgwa, kakale tjisingafubale, tjamakabigigwa kudzimu, 
1PE.1.5	imwi bavikiligwa nge masimba e Ndzimu, nge bugalimoyo kuyitila jidzo lakalindila zumbunugwa mu nsi we bupelo.
1PE.1.6	Shathani muna ikoku, nenguba mu nsi uno mungadziyila kushomanana nge ndiko dzakasiyana siyana, 
1PE.1.7	kuti ndizo malebeswa e bugalimoyo gwenyu guna themba inopinda ye golide inoti nenguba iloba, koga inolikiwa nge moto, sa ikokobo bugalimoyo gwenyu gungabe mbhayilo mu kukudza ne kumilidzila pezhugwi ne kutetiwa mu kuzumbunugwa kwa Jesu Kirisiti. 
1PE.1.8	Nenguba musakambona, muna ludo munli, nenguba musingambone sangwenu mogalamoyo munli, mushatha kunotjenamisa, kukulu kwazo. 
1PE.1.9	Moshatha ngobe muamutjila mbuzilo ye bugalimoyo gwenyu, ilo jidzo lenyu.
1PE.1.10	Balebesambeli* bakaleba ngekwe ngoni dzakabe dzowobe dzenyu, bakashakisisa kakale bakabhuzwisisa ngekwe jidzo ileli. 
1PE.1.11	Bakabhuzwisisa kuti kowobe kwakatini kene nsi upi unotjenesiwa nge meya ya Kirisiti imubali, ha ilebesambeli ngekwe kudziyidziwa kwa Kirisiti nenge kukudziwa kunowotobela. 
1PE.1.12	Bakazumbunuligwa kuti bakabe basingazwithamile, koga bakabe bethamila imwi, mu zwithu izwezwi zwamunobudziwa misi ino ndi ibabo bakasumikila ndebo mbuya kumuli nge Meya yakayengemala yakatumwa idwa kudzimu, ili izo zwithu batumwa be kudzimu zwabagala beshaka kubona.
1PE.1.13	Ndizo, lulwamisani njalakang'wa dzenyu kushinga, muzwibhate. Kugalabgwe kwenyu ngakube mu ngoni dzinozha kumuli mu kuzumbunugwa kwa Jesu Kirisiti. 
1PE.1.14	Se bana banohwa, musitjayendidzane ne njemulo dzinodwa mu kushaya luzibo kwenyu kwa ntolo. 
1PE.1.15	Koga, sa iye wakamudana ali n'yengemali, ibeni bayengemali* namwibo, mutjimwe ne tjimwe tjamunothama; 
1PE.1.16	sekwa kwakakwagwa, kuyi “Yengemalani, nge kuti imi ndakayengemala.”
1PE.1.17	Ha mudana muti Tate bedu, ibo banosumikilisa mmwe ne mmwe nge mishingo iye kuzhe kwe shalaulo, mutjilile mu kutja Ndzimu mu misi yose ye butaya gwenyu mu shango. 
1PE.1.18	Moziba kuti makadzutunugwa mu mipanga isina nshingo yamakadiyiwa ndi botate benyu. Amuzodzutunugwa nge zwithu zwinoloba se siliva ne golide, 
1PE.1.19	koga makadzutunugwa nge malopa anodika kwazo a Kirisiti, sa iyawaje e pkhwizana isina bulema kene tjifo. 
1PE.1.20	Wakagala abigigwa nshingo iwoyu shango isathu ikabambiwa, koga kazumbunugwa mu bupelo gwe misi nge kwenyu. 
1PE.1.21	Makagalamoyo mu Ndzimu ndiye, iwo wakammusa mu bafi ukampa gudzo,* ndizo bugalimoyo ne kugalabgwe kwenyu zwimu Ndzimu.
1PE.1.22	Sekwa makatjenapadza meya dzenyu nge kuhwa malebeswa, kuti ndizo mube nge ludo gwakalulwama mu zwikamu,* danani nge malebeswa nge moyo yenyu yose. 
1PE.1.23	Makazwagwa butshwa, kusi nge mbewu ye nyama inobola, koga nge mbewu isingabole, ilo dama linotjila kakale ligelile tjose le Ndzimu.
1PE.1.24	Ngoti kwakakwagwa kuyi, “Bathu bose banonga bushwa,
1PE.1.24	nenge bubuya gwabo gonga luba le shango.
1PE.1.24	Bushwa goswabiswa nge zhuba, ngono luba likawa,
1PE.1.25	koga dama la She ligele nge kusingapele tjose.” Dama ilelo i ndebo mbuya yamakasumikiligwa.
1PE.2.1	Ndizo, letjani bubi gose ne butjebeli ne bung'wa ne bugovu nenge kugongobola. 
1PE.2.2	Munge bana batjazwagwa, banoshaka nkaka muna bommeyabo, shakani nkaka wakwako we tjimeya, kuti ukudze meya yenyu mutjidziwe, 
1PE.2.3	nge kuti sangwenu makalabila bubuya gwa She.
1PE.2.4	Izhani kunli, ilo bgwe linotjila, lakalambiwa nge bathu, koga mu mesho e Ndzimu lakashalugwa lili bgwe lina nshingo nkulu. 
1PE.2.5	Ngono se mabgwe anotjila namwibo mubumbiwa ng'umba ye tjimeya, kuti mube ne bupirisiti gwakayengemala, kuti muduse zwibhayilo zwe tjimeya zwinoamutjilika ku Ndzimu ndi Jesu Kirisiti. 
1PE.2.6	Ngobe hwalo,* dzikati
1PE.2.6	“Bonani, ndobiga bgwe mu Ziyoni*
1PE.2.6	bgwe lakanaka lakashalugwa linotambunudza mbako.
1PE.2.6	Ndizo iye unoduma mulili aatowobhatisiwa shoni.”
1PE.2.7	Koga kumuli imwi munogalamoyo, lina nshingo wakanaka nkulu kwazo, koga kuna ibabo basingagalemoyo kwakakwagwa kukayi,
1PE.2.7	“Bgwe lakalambiwa nge babaki latjibe
1PE.2.7	ilo bgwe lakatambunudza ng'umba ku ndzibo.”
1PE.2.8	Ngono,
1PE.2.8	“Ndilo bgwe linowokutha bathu,
1PE.2.8	ishongwe inowobaliga.”
1PE.2.8	Nge kuti banokuthiwa nge kusahwa dama, itjo Ndzimu tjawakababalila.
1PE.2.9	Koga imwi mu ludzi gwakashalugwa, gwe bupirisiti gwe bushe, itjaba tjakayengemala, bathu ba iwo Ndzimu, kuti musumikile mishingo inotjenamisa ye wakamudana emudusa mu zhalima, emulonga mu tjedza tjinokabaadza. 
1PE.2.10	Makatongobe musi bathu, koga ngwenu mu bathu be Ndzimu. Makatongobe musakahwigwa ngoni, koga ngwenu makahwigwa ngoni.
1PE.2.11	Badiwa, ndomukumbila muli bataya kakale muli bapindi mu shango iyeyi, nditi muthubukane ne njemulo dze tjinyama, idzo dzinogwisana ne meya yenyu. 
1PE.2.12	Mudwilile nge mazwiibhato akalulwama muna basingagalemoyo, kuti ha beleba nge kwenyu beti mu batjinyi,* bakumbule mishingo yenyu yakalulwama, koga banowokudza Ndzimu mu zhuba le kusumikilisiwa.
1PE.2.13	Muzwiyise pasi kwe ndaulo imwe ne imwe ye bathu, muthamila She Jesu, kene ili ku nlauli nkulu, 
1PE.2.14	kene bayendisi be milayo, bakatumwa ne nlauli nkulu kuwohwisa zogwadza ibabo banotjinya nenge kukudza ibo banothama ndulamo.* 
1PE.2.15	Nge kuti hwuda kwe Ndzimu, kuti mu kushinga zubuyanana kwenyu munyaladze zwilengwe zwinoleba ngoshaya luzibo. 
1PE.2.16	Mutjile se bathu bakasununguka, koga musingashingise sununguko yenyu kuzwimba mbipo, mutjile se balanda be Ndzimu. 
1PE.2.17	Tetani bathu bose. Mude zwikamu mubudumili. Mutje Ndzimu. Kudzani nlauli nkulu.
1PE.2.18	Balanda muzwiyise pasi kwa botetshi benyu ne mazwiibhato wose, kusi kuna botetshi bakalulwama bana buthu koga, na ibo banomutshamba nge makumbo. 
1PE.2.19	Ngobe koamutjilika ha nthu ekumbula Ndzimu e dzikitadzila kudziyidziwa nge kusakafanila. 
1PE.2.20	Mungatetigwani wali, ha mungadzikitadzila kulobgwa matjinya kene? Koga ha mungadzikitadzila kudziyidzigwa mishingo yakalulwama, muamutjila ku Ndzimu. 
1PE.2.21	Nditjo tjamakadanigwa itjetji, nge kuti Kirisiti na iyebo wakadziyilila imwi, emusiyila tjilakidzilo, kuti mutobele nkwala uwe. 
1PE.2.22	“Aana tjibi tjaakathama, akuna butjebeli gwakawang'wa mu kulebeleka kukwe.” 
1PE.2.23	Wakati etukiwa, aazoshandula. Wakati ehwa zogwadza aazotukana koga wakagalabgwe muna iye unosumikilisa nge ndulamo. 
1PE.2.24	Iye nge kukwe wakasenga zwibi zwedu mu mbili uwe, mu tjilayanyo, kuti ndizo tife ku tjibi, koga titjile ku ndulamo. Makapodziwa nge mabanga awe. 
1PE.2.25	Makabe mamila se pkhwizi, koga ngwenu makabuya ku Nlisi kakale ali Ntjengeti we meya yenyu.
1PE.3.1	Sa ikoko namwibo bakadzi, muzwiyise pasi kwe balume benyu, kuti ndizo bamwe, nenguba basingagalemoyo mu dama, bangawongiwa nge mazwiibhato e bakadzi babo kuzhe kwe dama, 
1PE.3.2	ha bebona bubuyanana ne kuteta mu mazwiibhato enyu. 
1PE.3.3	Kuzwinakisa kwenyu ngakusibe kuzwinakisa kwa kuzhe, kunolukiwa mavudzi kuzwinakisiwa nge golide nenge kuambala zwiambalo zwakanaka, 
1PE.3.4	Koga kunaka kwenyu ngakube kwe tjamukati ne kusingalobe kwe bubuya gwakalulwama gwe kudzikama kwe meya, iyo inodika kwazo mu mesho e Ndzimu. 
1PE.3.5	Ntolo, bakadzi bakayengemala, bakabe begalabgwe mu Ndzimu bakabe bezwinakisa nge kuzwiyisa pasi kwe balume babo, 
1PE.3.6	sa Sara akabe ehwa Abhurahama, en'dana eti She. Ngono ngwenu mu bana babe ha mushinga ndulamo, kusina tjamunoletja tjikamutjisa.
1PE.3.7	Sa ikoko namwibo balume, galani ne bakadzi benyu nge kuhwisisa muziba kuti nkadzi iye wakabumbiwa asina matatabuko. Mubatete ngobe mu bagali thaka mose be butjilo gunozha nge ngoni. Kuti ndizo mitembezelo yenyu kushaye tjayidzibilidza.
1PE.3.8	Tjebupelo, mose bhatanani mu meya ne mu kuhwilana zogwadza ne kudana se zwikamu, mube ne moyo wakanaka ne njalakang'wa dzina kuzwiyisa pasi 
1PE.3.9	Musibgwilizile bubi nge bubi, kene kutuka nge kutuka. Koga bumo gwa ikoko kombolelani, nge kuti nditjo tjamakadanigwa, kuti ndizo muwane makombolelo. 
1PE.3.10	Ngoti,
1PE.3.10	“Iye unoda butjilo
1PE.3.10	ne kubona mazhuba akalulwama,
1PE.3.10	ngaaduse lulimi gugwe mu bubi,
1PE.3.10	ne nlomo uwe usilebe butjebeli.
1PE.3.11	Ngaashanduke mu bubi, ashinge ndulamo,
1PE.3.11	ngaashake mbakiso aitizhilile.
1PE.3.12	Ngoti mesho a She amu balulwami,
1PE.3.12	kakale banohwa mitembezelo yabo
1PE.3.12	koga She banofupatila ibabo banoshinga mbipo.”
1PE.3.13	Ndiani ungakuhwisa zogwadza, ha mutukutilila tjakalulwama kene? 
1PE.3.14	Koga nenguba mungadziyidzigwa ndulamo, maka kombolegwa. Musitje nge kwabo, kene mukadziyidzika, 
1PE.3.15	Koga mu mimoyo yenyu, yengemadzani Kirisiti sa She. Mugale makazwilulwamisila kudabila mmwe ne mmwe unowobe emubhuzwa ngekwe kugalabgwe ku mumuli, mukuthame nge bunyolo nenge kuteta. 
1PE.3.16	Mube ba buyanana mu hana dzenyu, kuti ndizo ibabo banomutukila mazwiibhato enyu mabuyanana muna Kirisiti, babhakhwe nge shoni. 
1PE.3.17	Koyita kudziyidzigwa ndulamo, ha kuli kuda kwe Ndzimu, pana kudziyidzigwa mishingo mibi, 
1PE.3.18	ngobe Kirisiti wakafila zwibi zwedu tose kang'ompela, nlulwami efila basakalulwama, kuti atiyise ku Ndzimu, kabulawa mu tjinyama, koga kamusiwa mu Meya, 
1PE.3.19	yakayenda ikanosumikilila meya imu busungwa, 
1PE.3.20	iyo yakati ntolo ikasihwe, Ndzimu pawakabe wakalinda nge moyonlefu mu nsi wa Nowa, mu kubakiwa kwe ikepe; kwakati bathu bashomanana, bali zhanakadzi bakatjidziwa nge vula. 
1PE.3.21	Etji tjakabe tjili ifano tje kudubikiwa tjinomutjidza ngwenu, kusi nge kudusa shambgwa imu mbili, koga kuli kumbila hana mbuyanana ku Ndzimu jidzo nge kumuka kwa Jesu Kirisiti 
1PE.3.22	iye wakayenda kudzimu, kakale watjibe ku luboko gwe luji* gwe Ndzimu ne batumwa be kudzimu ne batungamili ne bana masimba, bose banhwa.
1PE.4.1	Ndizo se Kirisiti akadziyila mu nyama, mubhatilile mu kusatja kudziyila: iye wakadziyila mu nyama wakathubukana ne tjibi, 
1PE.4.2	kuti ndizo atjile butjilo gugwe gose asingatjade kushinga bubi, koga eshinga kuda kwe Ndzimu. 
1PE.4.3	Misi yakapinda makabe mushinga tjinodiwa nge basingagalemoyo, mutjilila mu njemulo dzakabipa ne kulaladza ne mizano ye zwing'o zwinolaladzisa ne kuwalilana thobo kusakalingisana ne kuthigamila midzimu* kusi mu nlayo. 
1PE.4.4	Banotjenamisiwa nge kuti amutji mu mizano yabo ye zwing'o ne zojiwa zwakapindisisa, sa ibo ngono banomutuka. 
1PE.4.5	Koga banowozwidabiligwa kuna iye ugele akalinda kusumikilisa batjili ne bafi. 
1PE.4.6	Ndizo ndebo mbuya yakasumikiligwa na ibo bafi, kuti nenguba bakasumikilisiwa se bathu bose, koga batjile mu meya se Ndzimu.
1PE.4.7	Bupelo gwe zwithu zose gwabe pejo, ndizo ibeni nge njele muzwidzibe kuti mutembezele. 
1PE.4.8	Tjikulu muna zose ndi etji, dwililani mudana kwazo, ngobe ludo gozwimba zwibi zwinjinji. 
1PE.4.9	Ibeni nge nzhazho kuzhe kwe ng'ong'olo. 
1PE.4.10	Makapiwa zwipo zwakasiyana siyana nge Ndzimu, ndizo mmwe ne mmwe ngaashingile bamwe nge tjipo tjitje se ntjengeti wakalulwama. 
1PE.4.11	Unobe elebeleka ngaalebeleke se unoleba matama e Ndzimu. Unoshingila bamwe ngaashinge se unoshinga nge simba le Ndzimu, kuti ndizo mu tjimwe ne tjimwe Ndzimu ukudziwe muna Jesu Kirisiti. Gudzo ne simba nge zwawo nge kusingapele kose. Ngakujalo.*
1PE.4.12	Badiwa, musitjenamisiwe nge ndiko dzinolema dzinozha kumulika, kukanga kunoshingikala tjimwe tjisingazibgwe mumuli. 
1PE.4.13	Koga shathani ha muzwiwana makashanganyila zogwadza zwa Kirisiti, kodwa kuti mowoshathabo kwazo ha gudzo lile nge masimba lizumbunugwa. 
1PE.4.14	Ha mukayikanyiwa ngekwe zina la Kirisiti, mobe makakombolegwa, nge kuti Meya ye gudzo, iyo Meya ye Ndzimu imumuli. 
1PE.4.15	Koga kushete wenyu unowowanika edziyila ali mbulayi, kene ali mbava, kene ali tjigebeng'a, kene ali unonginikana ne zwithu zwe bamwe. 
1PE.4.16	Koga ha mudziyila mu Bukirisiti, musibhakhwe nge shoni, koga mukudze Ndzimu nge zina ilelo la Kirisiti.
1PE.4.17	Nsi watjizha, we kuti kusumikilisiwa kutangise muna be nsha we Ndzimu, ngono ha kutangisa ndiswi, bhelelo la ibabo basihwa ndebo mbuya ye Ndzimu lowobeni?
1PE.4.18	“Ha kwakasima mu nlulwami kutjidziwa,
1PE.4.18	kowoshingikalani muna ibaba batjinyi basingazibe Ndzimu?”
1PE.4.19	Ndizo ibabo banodziyila kuli kuda kwe Ndzimu, badwilile bethama ndulamo, ngabayise meya yabo mu Mbumbi unogalikabgwe.
1PE.5.1	Ndizo ndokulumbidza bakulu* mumuli, ndili nkulubo samwi, kakale ndili ntendeki we kudziyila kwa Kirisiti, takashanganyila gudzo linowozumbunugwa. 
1PE.5.2	Tjengetani gubungano le Ndzimu, ngobe mu balisi balo musingakombeledziwe, koga muda se Ndzimu uda kuti muthame, kusi kwe bugovu gwe mbuzilo koga kuli mazwimisilo enyu, 
1PE.5.3	kusi kutshambilidza ibabo bamunolaula, koga muli zwilakidzilo ku gubungano. 
1PE.5.4	Ha Nlisi nkulu eswika, mowowana tjiala* tje gudzo tjisingafubale.
1PE.5.5	Sa ikoko namwibo batjetjana, muzwiyise pasi kwe bahwola. Mose muzwiyise pasi kwakapelela mmwe ku mmwe nge kuti “Ndzimu unonyanyayidza banozwikudza, koga unohwila ngoni banozwiyisa pasi.” 
1PE.5.6	Muzwiyise pasi kwe simba gulu le Ndzimu, kuti nsi ha uswika Ndzimu umukudze. 
1PE.5.7	Isani zose zwinomudziyidza kuuli, nge kuti ndiwo unomutjengeta.
1PE.5.8	Ibeni nge kuzwidziba, mutjengete. Tjita tjenyu Nvanganyi unoyenda yenda ebomba se shumba izhele bushongola, eshaka waangaja. 
1PE.5.9	Lambanani naye, mubhatilile mu bugalimoyo gwenyu, muziba kuti shango yose zwikamu zwenyu zodziyidzika kunofanana na ikoku. 
1PE.5.10	Koga shule kwe madziyila kusi kungapani, Ndzimu we ngoni dzose, iwo wakamudana kuti muzhe ku gudzo lawo lisingapele muna Kirisiti, unowomuthama bakapelela, ukamubaka, ukamusimisa. 
1PE.5.11	Simba ngalibe ku Ndzimu nge kusingapele kose. Ngakujalo.
1PE.5.12	Ndakumbila Silasi kuti andikwalile lukwalo igogu. Iye ikamu* tjinogalamoyo sekwa ndinonziba, ndamukwalila nge bufutshwanana, ndimusimisa ndileba kuti idzedzi ndidzo ngoni dze malebeswa dze Ndzimu. Imani makasimisila mu ngoni idzedzi.
1PE.5.13	Gubungano
1PE.5.14	Dumilisanani nge butjilana kwe ludo.
1PE.5.14	Kunyalala kumuli mose bamuna Kirisiti.
2PE.1.1	Ndimi Simoni Pita, nlanda kakale ndili ntumwa* wa Jesu Kirisiti.*
2PE.1.1	Kuna ibabo bakaamutjila bugalimoyo gunolizana ne gwedu, mu ndulamo ye Ndzimu wedu ne Ntjidzi wedu Jesu Kirisiti:
2PE.1.2	Dzene tshene ngoni ne kunyalala kungamuwandila mu luzibo gwenyu ngekwe Ndzimu ne ngekwa Jesu She wedu.
2PE.1.3	Simba le buyengemali gugwe lakatipa zwithu zose zwatinosheta mu butjilo ne bundzimu, nge luzibo gwedu ngekwa iye wakatidana nge gudzo* lile nenge kululwama kukwe. 
2PE.1.4	Nge zwithu izwezwi wakatipa kugalabgwe kukwe kukulu, kuti nge zwithu izwezwi, mutizhe mbhatsha dze bubi gumu shango gwe nyota ye kutjinya, ngono mube ne gobe mu zwithu zwakayengemala. 
2PE.1.5	Ngekwa iko ikoku, gwisani nge matatabuko wose kupapha bugalimoyo gwenyu nge kuthama zwakalulwama, muna zwakalulwama paphani luzibo. 
2PE.1.6	Mu luzibo paphani kuzwidziba, mukuzwidziba paphani kusimisila, mukusimisila paphani bundzimu, 
2PE.1.7	mu bundzimu paphani kuhwanana ne zwikamu, mu hwanano ye zwikamu paphani nge ludo. 
2PE.1.8	Ngobe zwithu izwezwi ha zwili zwenyu kakale zwakawanda, zowomuthama kuti musibe simbe mu luzibo ngekwa She wedu Jesu Kirisiti. 
2PE.1.9	Iye unosheta zwithu izwezwi unobonela pejo, i bhofu, kakale wakakangang'wa kuti wakasukwa mu zwibi zwizwe zwa ntolo.
2PE.1.10	Ndizoke zwikamu,* mutukutilile kusimisa kudang'wa kwenyu ne kushalugwa, ngobe ha muthama sa ikoku, amutowokong'wa ngodwilila. 
2PE.1.11	Ngono mowoamutjigwa kwakanaka mu kungina mu bushe gusingapele gwa She wedu, kakale Ntjidzi wedu Jesu Kirisiti.
2PE.1.12	Ndizo ndakazwimisila kumukumbuludza misi yose ngekwe zwithu zwakajali, nenguba muzwiziba kakale mushinga nge buzhalo malebeswa amunawo. 
2PE.1.13	Ndoduma nditi kwakalulwama kuti ha nditjatjila ndimuzunguze, ndimualakanise, 
2PE.1.14	se ndiziba kuti tjibaka tje kolomogwa kwe nshasha wangu tjabe pejo, sekwa She wedu Jesu Kirisiti akandilakidza. 
2PE.1.15	Koga ndowothama kose kwandingatubula kuti nditi ndanyalala, mualakane ngekwe zwithu izwezwi.
2PE.1.16	Atizotobelela ngano dzakathamiwa nge butjenjedu gwe bathu, ha timuzibisa ngekwe masimba ne kuzha kwa She wedu Jesu Kirisiti, koga iswi nge kwedu takabona nge mesho edu bukulu gwe bushe gugwe. 
2PE.1.17	Ngobe wakati eamutjila kutetiwa ne gudzo* kudwa ku Ndzimu Tate. Hwi le Ndzimu Masimbawose lakazha kunli liti, “Oyu ndiye Nkololo wangu unodika, ndoshatha kwazo nge kukwe!” 
2PE.1.18	Iswi nge kwedu takahwa hwi ileli lidwa kudzimu, ngobe takabe ti naye mu dombo lakayengemala.
2PE.1.19	Ndizo tina malebeswa akapelela mu matama akalebgwa nge balebesambeli.* Mowobe muthama zubuyanana kuhwilila matama iyawa, kowobe kunga ha mubhatidza luvone mu zhalima. Dwililani kuswikila mazhokuyedza na masasi tjipenya mu mimoyo yenyu. 
2PE.1.20	Kutanga zibani kuti akuna bulebesambeli gwe hwalo* dze Ndzimu gunozwitjenesegwa nge nthu, 
2PE.1.21	nge kuti akuna dama le bulebesambeli lakatongo bhuda nge kuda kwe nthu, koga bathu bakabe belebeleka matama anodwa ku Ndzimu, belaugwa nge Meya yakayengemala misi yose.
2PE.2.1	Koga balebesambeli be manyepkhwa na ibo bakabe yapo pakati kwe bathu, koga sekwa badiyi be manyepkhwa banowobe yapo pakati kwenyu, banowozhisa nge zila yakasumbikala zwidiyo zwinokolomola zwisizwe malebeswa, ne kuzwilandula She dumbu wakabadzutunula, ndizo banowozwitjimbidzila kuloba. 
2PE.2.2	Ngono banji banowotobela zila dzabo dze kuwalilana dzinobhatisa shoni, ngono nge zila ye badiyi ibaba, zila ye malebeswa inowogongobogwa. 
2PE.2.3	Mu bugovu gwabo, banowomulasha nge manyepkhwa, kuti ndizo batole mari mu muli. Kusumikilisiwa kwabo akubilobamilila ntolo, ngono kolomogwa kwabo kwakabalinda.
2PE.2.4	Ngobe Ndzimu auzoletja batumwa be kudzimu bakabe batjinya, koga wakabaposela mu mwina umukatikati, iko kwabakabigwa busungwa gwe zhalima, bakalindila zhuba le kusumikilisiwa; 
2PE.2.5	ha Ndzimu usakaletja shango ya ntolo, koga wakazhisa nkubila mu shango ye bathu bakabe betjinya, koga ukatjidza Nowa, iye wakabe ediya ndulamo,* ne bamwe bali kutendeka. 
2PE.2.6	Ha Ndzimu wakalotesa mizi ye Sodoma ne Gomora, ikasala ili nlota, uthama tjilakidzilo tje tjinowoshingikala muna basina hanya nge Ndzimu. 
2PE.2.7	Ha Ndzimu wakaangulila Lote, nlume we nlulwami, wakabe ehwisiwa zogwadza nge zila dzabo dze kuwalilana dzinobhatisa shoni, 
2PE.2.8	nlume iwoyo we nlulwami, wakabe egala pakati kwabo, ngono zhuba ne zhuba wakabe engina buyendasi bukulu kwazo nge kubona nenge kuhwa mishingo yabo yakabe isi mu nlayo. 
2PE.2.9	Ndizo akwakajalo She banoziba sekwa bangatjidza bathu banotjila se kunoshaka Ndzimu mu ndiko, ne kugadza bathu basakalulwama mu busungwa, kuswikila zhuba le sumikiliso, 
2PE.2.10	kwazo kwazo ibabo banosala shule njemulo dzisi idzo dze mibili yabo, ngono belingila pasi bushe* gwe Ndzimu.
2PE.2.10	Badiyi ibabo, bathu bakasima moyo, kakale banozwikudza basingatje kuleba bubi ngekwa ibabo bakakudziwa. 
2PE.2.11	Koga batumwa be kudzimu, nenguba bana bukulu ne masimba anopinda e badiyi ibaba, abatobaleba bubi bebasumikilisa mbeli kwa She. 
2PE.2.12	Koga bathu ibaba se phuka dzisingalaugwe, zwibumbiwa zwinoloba dzakazwaligwa bhakhwa nenge kubulawa, dzisingaalakane, banotuka Ndzimu mu tjimwe ne tjimwe tjabasingahwisise. Ngono banowolobesiwabo se phuka dze shango. 
2PE.2.13	Banowolipiwa nge kuhwisiwa zogwadza koga sekwa bakathamabo. Mu bali kushatha hwupapamadza tjimwe ne tjimwe patjena masikati, tjabanoshinga tjinodzima nyota ye njemulo dze mibili yabo; zwibadzi zwinobhatisa shoni ha bezha bewoja zojiwa namwi, kakale bali mu kushatha, bethama zila dzabo dze bupitipiti. 
2PE.2.14	Nge mesho abo azhele bupongwe habatoguta thama jinyo. Banowonga basakasima. Bakawolobedza mimoyo yabo bugovu. Ndzimu wakabalonga bhiso! 
2PE.2.15	Bakafupatila zila yakatambunuka bakadzimila, bakatobela zila ya Bhalamu nkololo wa Bheore, wakabe eda mbuzilo ye bubi, 
2PE.2.16	ngono katjemelegwa jinyo lile nge donki, phuka isingalebeleke ikalebeleka se nthu, ikamisa mishingo ye bupengo yakabe ithamwa ne nlebesambeli.
2PE.2.17	Bathu ibaba banofanana ne misenya yakawomelela, banofanana ne fulele itutudziwa nge dutu; Ndzimu wakababiganyidzila magalo mu zhalima dema dema. 
2PE.2.18	Banolebeleka matama makulu kulu asina tjaanodwa, banoshingisa njemulo dzabo dze kuwalilana kunobhatisa shoni dze tjinyama, kubhatshila bathu banobe kuli iko batjabhuda mu ndashiko. 
2PE.2.19	Banobagadzabgwe sununguko, ngono ibo bali basungwa be jinyo; ngobe nthu nsungwa we tjimwe ne tjimwe tjinonlaula. 
2PE.2.20	Ha bathu batizha zila dzinolonga bubi, dze shango, nge luzibo gwa She wedu kakale ali Ntjidzi wedu Jesu Kirisiti, bedwa bebhatshigwa kakale bebuya bekundiwa ndidzo, bathu bakajalo bamu ndashiko hwulu inopinda yabakabe bali muili kutanga. 
2PE.2.21	Kungabe kwakababhatsha, abakabe bati bukulu bakasizibe zila ye ndulamo pana kuti baizibe bedwa beti shule befupatila ndayo yakayengemala yabakapiwa. 
2PE.2.22	Kwakabashingikalila nge malebeswa mapeswa anoti, “Mbgwa inobgwilila ikanoja matho ayo” kakale “Ngulube yaangudziwa inobgwilila ikanobumbuluka mu dope.”
2PE.3.1	Badiwa, ogu lukwalo gwe bubili gwanda mu kwalila, mu hwalo idzedzi dzandakamukwalila ndakagwisa kumukumbuludza kuti ndimuse njalakang'wa dzenyu mbuyanana. 
2PE.3.2	Kuti mualakane matama akalebgwa ntolo nge balebesambeli bakayengemala nenge ndayo yakadwa kuna She kakale ali Ntjidzi, yakazha nge batumwa babe kumuli. 
2PE.3.3	Tje kutanga makafanila hwisisa kuti mu mazhuba e bupelo badadi banowozha bedada kakale bakasala shule njemulo dzabo dzakabipa, 
2PE.3.4	bemudwa beti, “Wakamugadzabgwe kuti unowozha, ngono ungayi? Botate bedu tjinga kwabakafa, tjimwe ne tjimwe tjigele sekwa tjakabe tjili itjo kudwa ku budwilo gwe shango.” 
2PE.3.5	Banokangang'wa mwaza kuti, ntolo kwazo Ndzimu wakadusa dama, ngono kudzimu kukabumbika. Shango yakabumbiwa kudwa mu vula, ibumbiwa nge vula, 
2PE.3.6	ngono ndinge vula ye nkubila yakanyeledza ikalobesa shango ye kutanga. 
2PE.3.7	Nge dama ilelo zwalo, kudzimu kwa ngwenu ne shango ya ngwenu zwakabiganyidzigwa moto. Zwakabiganyidziwa kuswikila zhuba le kusumikilisiwa nenge kulobesiwa kwe basinga tjile nge kunoshakwa nge Ndzimu.
2PE.3.8	Koga musitongo kangang'wa tjing'ompela etji, badiwa! Kuna She zhuba ling'ompela lofanana ne makole ali tjiwulu (1000), na iwo makole ali tjiwulu anofanana ne zhuba ling'ompela. 
2PE.3.9	She abatononoka mu kushinga tjabakagadzabgwe se kunokumbula bamwe. Koga bana moyonlefu nge kwenyu, ngoti abatoshaka kuti kube ne mmwe unolobesiwa, koga banoyemula kuti bose bashanduke mu matjinyo abo.
2PE.3.10	Koga zhuba la She lowozha se mbava, ngono zhuzhugwi kowonyelela nge zhoba hwulu ne lubumbo gose gwe zhuzhugwi gowokolomodziwa nge moto, ngono ne shango ne tjimwe ne tjimwe tjimuili tjowopisiwa. 
2PE.3.11	Ngono se zwithu zose izwezwi zowonyeledziwa nge zila yakajali, imwi makafanila mube bathu bakatini? Makafanila tjila butjilo gwe buyengemali ne bundzimu, 
2PE.3.12	makalindila zhuba le Ndzimu kakale muthama kuti lizhe tjinyolotjo. Zhuba ilelo linowothama kuti zhuzhugwi kupisiwe kakale kunyeledziwe nenge lubumbo gose gwe zhuzhugwi gukolomodziwe nge moto. 
2PE.3.13	Koga ngekwe kugadzabgwe kukwe takamilila kudzimu kutshwa ne shango tshwa, iko kunowobe kuli nzi* we ndulamo.
2PE.3.14	Ndizo badiwa, muti se makamilila zhuba ilelo, tukutililani kuti muwang'we muna kunyalala musina tjibadzi tje bubi. 
2PE.3.15	Zibani kuti bumoyonlefu gwa She i jidzo koga sekwa makakwaligwa ndi Paulo, ikamu* tjedu tjinodika, eshingisa butjenjedu gwaakapiwa, 
2PE.3.16	eleba sa ikoku mu hwalo dzose dzaanokwala ngekwako. Kuna zwithu zwakasima kuhwisisika, mu hwalo dzidze zwinoyita kuti bathu basina luzibo ne bana njalakang'wa dzisakagadzikana bakazwitjenesa, nge zila ipoga sekwa banothama nge hwalo dzimwe dze Ndzimu ngono bakaloba.
2PE.3.17	Koga imwi badiwa, moziba kale ikoku. Muzwitjengete kuti ndizo musitongokwebegwa mu zila ye jinyo, ye bathu basina nlayo mudwa muletja kugadzikana kwenyu. 
2PE.3.18	Koga kulani mu ngoni ne mu luzibo gwa She wedu Ntjidzi Jesu Kirisiti. Ngaakudziwe ngwenu nenge kusingapele! Ngakujalo.*
1JN.1.1	Tomuzibisa ngekwe dama le butjilo, ilo lakabe lilipo mu kutangisa, ilo latakahwa, latakabona nge mesho edu, latakalinga tikalibhata nge maboko edu, ilo Dama le butjilo. 
1JN.1.2	Butjilo igogu gwakazumbunugwa, ngono tikagubona, totendeka nge kwago, timusumikilila ngekwe butjilo gusingapele gwakabe guna Tate ngono tikaguzumbunuligwa. 
1JN.1.3	Tjatakabona kakale tikatjihwa nditjo tjatinomusumikilila, kuti ndizo mube bang'ompela naswi mu hwanano yatinayo na Tate ne Nkololo wabo Jesu Kirisiti*. 
1JN.1.4	Tokwala sa ikoku kuti ndizo tishathe nge buzhalo.
1JN.1.5	Eyi ndiyo ndailo yatakahwa kuna Jesu, ngono tomubudza titi Ndzimu tjedza, muuli akuna zhalima ndodwa. 
1JN.1.6	Ha titi tina hwanano nawo koga tidwilila nge kutjilila mu zhalima, tobe tinyepa tisingatjilile mu malebeswa. 
1JN.1.7	Koga ha titjilila mu tjedza, sa iwo uli mu tjedza, tobe tina hwanano pakati kwedu, ngono malopa e Nkololo wawo Jesu anotisuka jinyo lose.
1JN.1.8	Ha titi atina jinyo, tozwitjengedza, ngono akuna malebeswa mutili. 
1JN.1.9	Ha tileba matjinyo edu, Ndzimu unogalikamoyo kakale wakalulwama ngono unowotizwiibhatigwa matjinyo edu ukatisuka kusalulwama kose. 
1JN.1.10	Ha titi atizotjinya tobe tiuthama nnyepi, ngono dama lawo lobe lisi mutili.
1JN.2.1	Bana bangu, ndomukwalila lukwalo igogu kuti ndizo musitjinye. Koga ha mmwe wenyu etjinya, tina nlebelekeli wedu kuna Tate, iye Jesu Kirisiti we nlulwami, 
1JN.2.2	ndiye tjibhayilo tjinodusa matjinyo edu. Asi edu koga, ne matjinyo e shango yose.
1JN.2.3	Ha tilondolodza milayo iye, ndiko sekwa tingabe ne luzibo guzhele kuti tonziba. 
1JN.2.4	Iye unoti “Ndonziba,” koga asingalondolodze milayo iye, nnyepi, ngono malebeswa ate ali munli. 
1JN.2.5	Koga iye unolondolodza dama lile, munli ludo gwe Ndzimu guyapo ne buzhalo. Tingaduma kuti timunli, ha titjila sa hwoku: 
1JN.2.6	Iye unozwidwa eti unotjilila munli wakafanila tjila nge zila yaakatjilabo ndiyo.
1JN.2.7	Badiwa, anditomukwalila mmwe nlayo ntshwa, koga ndomukwalila ngekwe nlayo nkulukugwi wamakabe munawo kudwa mu kutangisa. Nlayo iwoyu nkulukugwi ndilo dama lamakahwa. 
1JN.2.8	Nenguba ndimukwalila nlayo ntshwa, malebeswa awo anobong'wa munli ne mumuli, ngobe zhalima lopinda, ngono tjedza tje malebeswa tjotjipenya kale.
1JN.2.9	Iye unoti umu tjedza koga ebenga ikamu tjitje, unobe atjimu zhalima zwe. 
1JN.2.10	Iye unoda ikamu tjitje ugele mu tjedza, ngono mu tjedza akuna tjingathama kuti utjinye. 
1JN.2.11	Koga iye unobenga ikamu tjitje umu zhalima kakale unoyenda mu zhalima, ngono aatoziba kwaanoyenda, ngobe zhalima lakampofupadza.
1JN.2.12	Bana bangu, ndomukwalila ngobe matjinyo enyu makaazwiibhatigwa ngekwe zina lile. 
1JN.2.13	Botate, ndamukwalila ngobe monziba iye unodwa mu kutangisa. Imwi bazhuzha, ndamukwalila ngobe makakunda mbimbi.
1JN.2.14	Botate, ndamukwalila ngobe monziba iye wakabe alipo kudwa mu kutangisa. Bazhuzha, ndamukwalila ngobe makasima nenge dama le Ndzimu logala mumuli, kakale makakunda mbimbi.
1JN.2.15	Muside shango kene tjimwe tje shango. Ha mmwe eda shango, aatoda Tate. 
1JN.2.16	Ngoti tjimwe ne tjimwe tjimu shango; njemulo dze mbili ne njemulo dze mesho ne kuzwida mubutjilo, akutodwa kuna Tate, koga ngekwe shango. 
1JN.2.17	Shango inopela ne njemulo dzayo, koga iye unothama kuda kwe Ndzimu unotjilila tjose.
1JN.2.18	Bana bangu, kwabe tjibaka tje bupelo! Makahwa kuti tjita tja Kirisiti tjaswika; ngono ngwenu zwita zwa Kirisiti zwinji zwabe yapo kale, ndizo ngekwa ikoku toziba kuti kwabe nsi we bupelo. 
1JN.2.19	Ibaba bathu tjoselele ate bali bamwe bedu, ndizo wali bakatisiya; ha bakabe bali bamwe bedu, banobe bakagala naswi. Koga bakayenda kuti kube patjena kuti akuna wabo tjose wakabe ali wedu.
1JN.2.20	Koga imwi makazhodziwa nge Wakayengemala, ngono mose muna luzibo. 
1JN.2.21	Ndomukwalila, kusi kuti ngobe musingazibe malebeswa; koga ngobe muaziba, nge kuti mozibabo kuti akuna manyepkhwa anodwa mu malebeswa. 
1JN.2.22	Nnyepi ndiani ngono, aaisi mmwe ne mmwe unolandula kuti Jesu ndi Kirisiti. Nthu wakajalo tjita tja Kirisiti, unolandula bose Tate ne Nkololo. 
1JN.2.23	Ngobe iye unolandula Nkololo, na Tate unobalandulabo; iye unoleba kuti unoduma mu Nkololo, na Tate unabo.
1JN.2.24	Thamani kuti tjamakahwa kudwa mu kutangisa tjigale mumuli. Ha tjamakahwa tjigala mumuli namwibo mowogala mu Nkololo ne muna Tate. 
1JN.2.25	Ngono ikoku ndiko kwatakagadziwabgwe ndiye, butjilo gusingapele.
1JN.2.26	Ndamukwalila ikoku ngekwa ibabo banogwisa kumudzimidza. 
1JN.2.27	Koga kuzhodziwa* kwamakazhodziwa ndiye kumumuli, ndizo amutosheta mmwe kumudiya. Se kuzhodza kukwe kumudiya ngekwe tjimwe ne tjimwe, kakale ili lebeswa lisina manyepkhwa, koga sekwa kwakamudiya galani munli.
1JN.2.28	Ee, bana bangu, ibeni bang'ompela naye, kuti ndizo ati ezha tisime, ngono tisibhakhwe nge shoni ha ezha. 
1JN.2.29	Ha muziba kuti wakalulwama, mungazibabo kuti mmwe ne mmwe unothama tjakalulwama mwana uwe.
1JN.3.1	Bonani kuti Tate bakatida nge ludo gungapani, kwatinodang'wa bana be Ndzimu! Koga malebeswa tibana bawo. Shango aitotiziba, ngobe aizotongo ziba Ndzimu. 
1JN.3.2	Badiwa, tibana be Ndzimu sangwenu. Akuthu kukatjena kuti towobeni, koga toziba kuti nsi waanozha towobe tinga iye, nge kuti towombona ali sekwa agele. 
1JN.3.3	Mmwe ne mmwe unogalabgwe munli nge zila iyeyi unozwitjenapadza ebe mbuyanana sa iye ali mbuyanana.
1JN.3.4	Mmwe ne mmwe unotjinya unotjuluka nlayo; ngobe jinyo hwutjuluka nlayo. 
1JN.3.5	Moziba kuti Jesu wakazhila kudusa matjinyo edu, ngono iye nge kukwe aana jinyo. 
1JN.3.6	Akuna unontjilila unodwilila ngotjinya. Iye unodwilila nge kutjinya aazombona kene kuli kunziba.
1JN.3.7	Bana bangu, kushaye wamutjebela. Iye unothama ndulamo wakalulwama koga sa Kirisiti akalulwama. 
1JN.3.8	Iye unotjinya nge we Nvanganyi, ngobe Nvanganyi wakatjinya kudwa mu kutangisa. Nkololo we Ndzimu wakazhila kuwolobesa mishingo ye Nvanganyi.
1JN.3.9	Akuna mwana we Ndzimu unotjinya, ngobe mbumbiko ye Ndzimu igele munli, ngono aangatjinye ngobe mwana we Ndzimu. 
1JN.3.10	Woku ndiko sekwa tinoziba bana be Ndzimu ne bana be Nvanganyi; Iye unothama tjisakalulwama ate ali we Ndzimu, naiye usingade ikamu tjitje.
1JN.3.11	Ndebeleko yamakahwa mu kutangisa, nge inoti tidane. 
1JN.3.12	Tisitongonga Kaini wakabe ali we mbimbi ngono kabulaya nnung'una uwe. Wakabe embulayilani? Wakabe embulaya ngobe mishingo iye yakabe ili mibi, ye nnung'una uwe yakalulwama.
1JN.3.13	Musitongo tjenama zwikamu, ha shango imubenga. 
1JN.3.14	Toziba kuti takabhuda mu lufu tikangina mu butjilo, ngobe toda zwikamu zwedu. Iye usina ludo utjimu lufu. 
1JN.3.15	Iye unobenga ikamu tjitje mbulayi, ngono moziba kuti akuna mbulayi una butjilo gusingapele. 
1JN.3.16	Toziba kuti ludo ini nge zila eyi; Kirisiti wakatifila. Ndizo takafanila, naswibo kufila zwikamu zwedu. 
1JN.3.17	Iye unobe ana thundu ye shango, eti ebona ikamu tjitje tjishaka bhatsho, kalamba kutjibhatsha, ludo gwe Ndzimu gungagala munli tjini? 
1JN.3.18	Bana bangu, ngatisilebelekeni ngekwe ludo koga, ngatidane nge malebeswa muna tjatinothama.
1JN.3.19	Ha tina ludo gwakajali, ndiko kwatingaziba kuti timu zila ye malebeswa, ngono towosima ha tili mile mbeli kwe Ndzimu. 
1JN.3.20	Ha kuli kuti mimoyo yedu inotitilika nlandu, Ndzimu nkulu paili, kakale unoziba tjimwe ne tjimwe. 
1JN.3.21	Badiwa, ha mimoyo yedu isingatitilike nlandu, takasima mbeli kwe Ndzimu. 
1JN.3.22	Toamutjila ku uli kene ilini tjatinokumbila, ngobe tolondolodza milayo yawo kakale mishingo yedu inoushathisa. 
1JN.3.23	Ngono nlayo wawo unoti, tigalemoyo mu zina le Nkololo wawo Jesu Kirisiti kakale tidane koga sekwa wakatidwa. 
1JN.3.24	Bose banolondolodza milayo yawo bang'ompela nawo, na iwo nng'ompela nabo. Toziba kuti nng'ompela naswi, tizibisiwa nge Meya yawakatipa.
1JN.4.1	Badiwa, musitongo galamoyo Meya imwe ne imwe, koga mubone kene meya iyeyo inodwa ku Ndzimu, ngobe balebesambeli* banjinji be manyepkhwa bakaandama mu shango. 
1JN.4.2	Mungabona kuti Meya ndeye Ndzimu sawoku; Meya imwe ne imwe inotendeka kuti Jesu Kirisiti wakazha ali mu nyama, ndeye Ndzimu. 
1JN.4.3	Koga meya imwe ne imwe isingatendeke ngekwa Jesu ate ili ye Ndzimu. Eyo ndiyo meya ye tjita tja Kirisiti, iyo yamakahwa kuti yaswika, ngono ngwenu yatjibe mu shango.
1JN.4.4	Bana bangu, mube Ndzimu, makakunda zwita zwa Kirisiti, ngobe Meya igele mumuli ina masimba kupinda imu shango. 
1JN.4.5	Nge be shango, ndizo tjabanoleba nge tje shango, ngono shango inobahwilila. 
1JN.4.6	Iswi ti be Ndzimu. Iye unoziba Ndzimu unotihwilila, ngono iye usi we Ndzimu aatotihwilila. Ngekwa ikoku toziba kuthubukanya meya ye malebeswa muna meya ye manyepkhwa.
1JN.4.7	Badiwa, ngatidaneni, nge kuti ludo ngegwe Ndzimu, ngono iye una ludo mwana we Ndzimu kakale unoziba Ndzimu. 
1JN.4.8	Iye usina ludo aatoziba Ndzimu, ngobe Ndzimu ludo. 
1JN.4.9	Ludo gwe Ndzimu takaguzumbunuligwa nge zila eyi, Ndzimu wakatuma Nkololo wawo uyega mu shango, kuti ndizo titjile ndiye. 
1JN.4.10	Ludo gwakajali, ate kuli kuti ndiswi takada Ndzimu, koga Ndzimu ndiwo wakatida ukabuya ukatuma Nkololo wawo kuti awobe tjibhayilo tjinodusa matjinyo edu.
1JN.4.11	Badiwa, ha Ndzimu wakatida kwakajalo, naswibo takafanila kudana. 
1JN.4.12	Akuna nthu wakatongo bona Ndzimu. Ha tidana, Ndzimu ugele mutili nenge ludo gwawo gwakapelela mutili.
1JN.4.13	Toziba kuti tigele mu Ndzimu na iwo ugele mutili, ngobe wakatipa Meya yawo. 
1JN.4.14	Takabona kakale totendeka kuti Tate bakatuma Nkololo wabo ali Ntjidzi we shango. 
1JN.4.15	Iye unoleba kuti Jesu Nkololo we Ndzimu, Ndzimu ugele munli, na iye ugele mu Ndzimu. 
1JN.4.16	Ndizo toziba kakale togalamoyo ludo gwe Ndzimu gwaunotida ndigo.
1JN.4.16	Ndzimu ludo, ngono iye ugele mu ludo ugele mu Ndzimu, ne Ndzimu ugele munli. 
1JN.4.17	Ludo gwakazhadzisika mutili sahwoku: kuti tisime mu zhuba le kusumikilisiwa, ngobe sekwa agele, naswibo takajalobo mu shango iyeyi. 
1JN.4.18	Akuna lutjo mu ludo, koga ludo gwakapelela gotata lutjo gose. Lutjo goyendidzana ne shamu, ngono iye unotja aazopelela mu ludo.
1JN.4.19	Todana ngobe Ndzimu wakatida kutanga. 
1JN.4.20	Iye unoti “Ndoda Ndzimu” koga ebenga ikamu tjitje, nnyepi. Nge kuti iye usingade ikamu tjitje tjaanobona, aangade Ndzimu waasakatongo bona. 
1JN.4.21	Kakale wakatipa nlayo iwoyu watakawana munli unoti, “Iye unoda Ndzimu wakafanila kuda ikamu tjitjebo.”
1JN.5.1	Mmwe ne mmwe unogalamoyo kuti Jesu ndi Kirisiti, mwana we Ndzimu, ngono iye unoda nzwadzi unoda ne mwana uwe. 
1JN.5.2	Tingaziba kuti toda bana be Ndzimu ha tida Ndzimu, kakale tilondolodza milayo yawo. 
1JN.5.3	Ludo gwe Ndzimu ndi wogu, kuti tilondolodze milayo yawo. Ngono milayo ye Ndzimu aitolema. 
1JN.5.4	Mmwe ne mmwe unozwagwa nge Ndzimu unokunda shango. Kukunda shango ndi woku, bugalimoyo gwedu. 
1JN.5.5	Unokunda shango ndiupi? Ndiye unogalamoyo kuti Jesu Nkololo we Ndzimu kene?
1JN.5.6	Jesu Kirisiti iye wakazha nge vula ne malopa, aazozha nge vula koga, wakazha nge vula ne malopa. Meya yakayengemala ndiyo inotendeka nge kwako, ngobe Meya i lebeswa. 
1JN.5.7	Kuna batendeki batatu, 
1JN.5.8	Meya yakayengemala ne vula ne malopa, butatu igugo godumana. 
1JN.5.9	Ha tiamutjila butendeki* gwe bathu, butendeki gwe Ndzimu igo gopinda, ngobe ogu ndigo butendeki gwe Ndzimu. Iwo nge kwawo unotendekela Nkololo wawo. 
1JN.5.10	Iye unogalamoyo mu Nkololo we Ndzimu, una butendeki mukati kukwe. Iye usingagalemoyo mu Ndzimu, unobe eunyepesa, ngobe aazogalamoyo mu butendeki gwe Ndzimu, ngekwe Nkololo wawo. 
1JN.5.11	Butendeki igogu ndi ogu, Ndzimu wakatipa butjilo gusingapele, ngono butjilo igogu gumu Nkololo wawo. 
1JN.5.12	Iye una Nkololo, una butjilo igogu. Iye usina Nkololo we Ndzimu aanago.
1JN.5.13	Ndokwalila imwi munogalamoyo mu zina le Nkololo we Ndzimu, kuti ndizo muzibe kuti muna butjilo gusingapele. 
1JN.5.14	Oku ndiko kusima kwedu mu Ndzimu, kuti tjimwe ne tjimwe tjatinokumbila nge kuda kwawo, unotihwa. 
1JN.5.15	Ngono ha tiziba kuti unotihwa mutjimwe ne tjimwe tjatinokumbila, tobe nge luzibo gwe kuti taamutjila zwatakumbila.
1JN.5.16	Iye unobona ikamu tjitje tjishinga jinyo lisingabulaye, unowotjikumbilila ngoni mu Ndzimu, ngono Ndzimu unowopa ikamu itjetji butjilo, ndodwa ibabo banothama jinyo lisinga bulaye. Kuna jinyo linobulaya. Anditodwa kuti kube ne unolitembezelela. 
1JN.5.17	Tjimwe ne tjimwe tjisakalulwama i jinyo, koga kuna jinyo lisingabulaye.
1JN.5.18	Toziba kuti mwana mmwe ne mmwe we Ndzimu aatodwilila nge kutjinya, koga Nkololo we Ndzimu unontjengeta, ngono mbimbi aatonkuma.
1JN.5.19	Toziba kuti tibe Ndzimu koga shango yose imu simba le mbimbi.
1JN.5.20	Toziba kuti Nkololo we Ndzimu wakazha, ngono wakathama kuti tihwisise, kuti tizibe Ndzimu we malebeswa. Timuuli iwo we malebeswa, mu Nkololo wawo Jesu Kirisiti. Oyu ndiwo Ndzimu we malebeswa nenge butjilo gusingapele.
1JN.5.21	Bana bangu, bonani kuti mube kutjena nge kunamata midzimu.
2JN.1.1	Ndimi nkulu we gubungano.
2JN.1.1	Ku nfumakadzi
2JN.1.2	nge zila ye malebeswa agele mutili kakale anowobe naswi nge kusingapele kose.
2JN.1.3	Ngoni ne mahwilozogwadza ne mbakiso zowobe naswi kudwa ku Ndzimu Tate nenge kuna Jesu Kirisiti* Nkololo wa Tate, mu malebeswa ne ludo.
2JN.1.4	Ndakashatha kwazo kuwana bamwe be bana babo belondolodza malebeswa koga sekwa takadwiwa ndi Tate. 
2JN.1.5	Ngono ngwenu ndokukumbila, iwe nfumakadzi, ndisingange ndinokukwalila nlayo ntshwa. Ndokukwalila ngekwe nlayo watakahwa mu kutangisa, unoti tidane. 
2JN.1.6	Ludo ndi wogu, kuti titobele milayo yabo; nlayo ndiwoyu, sekwa makahwa mu kutangisa, makafanila tjilila mu ludo.
2JN.1.7	Batjebeli batjibe banjinji mu shango, ibabo basingadume kuti Jesu Kirisiti wakazha ali nthu. Nthu mmwe ne mmwe wakajalo ntjebeli kakale tjita tja Kirisiti. 
2JN.1.8	Muzwitjengete kuti musilashikigwe nge tjamakashingila, koga muzwiwanile mbhayilo.
2JN.1.9	Iye unodwilila asingatobele zwidiyo zwa Kirisiti aana Ndzimu. Iye unodwilila nge kutobela zwidiyo una Tate ne Nkololo. 
2JN.1.10	Ha kuli kuti kuna ungazha kumuli asingazhise zwidiyo izwezwi, musitongo n'amutjila mu ng'umba dzenyu nenguba kuli kun'dumilisa; 
2JN.1.11	ngobe kudumilisa nthu wakajalo kobe kuli kushanganyila naye bubi gwe mishingo iye.
2JN.1.12	Nenguba ndina zwithu zwinjinji zwandakafanila kumukwalila nge kwazo, anditowoshingisa pampiri ne inki, koga ndogalabgwe kuti ndowozha kuwomubona kuti ndilebeleke namwi takalingisana, kuti ndizo kushatha kwedu kupelele.
2JN.1.13	Bana be hazwadzi iyo yakashalugwa banomudumilisa.
3JN.1.1	Ndimi nkulu we gubungano.
3JN.1.1	Ku n'diwa wangu Gayo, wandinoda nge malebeswa.
3JN.1.2	N'diwa, ndotembezela kuti kose kukuyendile zubuyanana ne kuti ube ne mamuko koga sekwa wakalulwama mu tjimeya. 
3JN.1.3	Ndakashatha kwazo pakaswika zwimwe zwe zwikamu,* ngono zwitendeka ngekwe malebeswa e butjilo gugo, dumbu sekwa utobela malebeswa. 
3JN.1.4	Akuna kumwe kushatha kunopinda ikoku kwandingabe nako, ndihwa kuti bana bangu banotobela malebeswa.
3JN.1.5	N'diwa, unothama zubuyanana ha ubhatsha zwikamu, nenguba zwili bazhi, 
3JN.1.6	bakabudza gubungano le Ndzimu ngekwe ludo gwenyu mu lili. Unowobe uthama zubuyanana ha ubatuma nge zila inodiwa nge Ndzimu. 
3JN.1.7	Bakati beyenda kunoshinga nshingo wa Kirisiti,* bakasidume kuamutjila tjinodwa ku bathu basi bagalimoyo. 
3JN.1.8	Ndizo takafanila kubhatsha balume bakajalo, kuti tishanganyile nabo mishingo yabo ye malebeswa.
3JN.1.9	Ndakwalila tjimwe ku gubungano le Ndzimu, koga Diyotirefesi, iye unoda kuzwitungamidza, aana hanya ne bukulu gwedu aatotiamutjila. 
3JN.1.10	Ndizo ndowoti, ndizha ndowolebeleka ngekwe tjaanothama, etitilika nlandu nge manyepkhwa. Naiko ikoku akuton'gadzamoyo, ndizo aatoamutjila zwikamu, kakale unodzibisa ibabo banobe beshaka kuamutjila zwikamu, ebuya ebatata mu gubungano le Ndzimu.
3JN.1.11	Badiwa, musiyedze bubi, koga yedzani ndulamo.* Iye unothama ndulamo nge we Ndzimu. Iye unothama bubi aazobona Ndzimu.
3JN.1.12	Mmwe ne mmwe wakapa butendeki* gunoma na Demetiriyo, ngono ne malebeswa anoma naye. Naswibo totendeka nge kukwe, ngono moziba kuti butendeki gwedu malebeswa.
3JN.1.13	Ndina zwithu zwinjinji zwandinoshaka kumukwalila nge kwazo, koga anditowomukwalila nge kwazo nge peni ne inki. 
3JN.1.14	Ndizo ndogalabgwe kumubona tjinyolotjo, ngono towolebeleka takalingisana.
3JN.1.15	Mbakiso ngaibe namwi.
3JN.1.15	Bazwalani banomudumilisa. Dumilisani bazwalani, mmwe ne mmwe wabo.
JUD.1.1	Ndimi Judi, nlanda wa Jesu Kirisiti,* ndili nnung'una wa Jakubo.
JUD.1.1	Ndokwalila ibabo bakadang'wa, banodika mu Ndzimu Tate, koga bakatjengetigwa Jesu Kirisiti:
JUD.1.2	Mahwilo ngoni ne mbakiso ne ludo ngazwibe namwi zwimuwandile.
JUD.1.3	Badiwa, nenguba ndakabe ndishaka kwazo kumukwalila ngekwe jidzo latinalo tose, ndawana kwakalingisana kumukwalile ndimukulumbidza kugwila kugalamoyo ikoku kwati kukapiwa bayengemali.* 
JUD.1.4	Bathu bamwe bakati kulobesiwa kwabo kukakwagwa ntolo bamunginilila nge kwakasumbikika. Bathu banonyanyayidza Ndzimu, banoshandula ngoni dze Ndzimu wedu bedzithama bugovu, bezwilandula Tetshi wedu nng'ompela koga, iye She Jesu Kirisiti.
JUD.1.5	Kene muziba zwenyu ikoku kose kale, ndoshaka kumukumbuludza kuti iye wakasunungula bathu mu Egipiti, wakati shule kalobesa ibabo bakabe basingagalemoyo. 
JUD.1.6	Ne batumwa be kudzimu basakatjengeta mamo abo koga bakasiya nzi* wabo, wakababiga mu zhalima mu busungwa gusingapele kuti basumikilisiwe mu zhuba gulu. 
JUD.1.7	Koga se Sodoma ne Gomora ne mizi mikulu yakaipoteleka yakathama bupombgwe bunjisa ne kuthama zwithu nge zila isi ye tjilenje kube kupa tjilakidzilo tja ibabo banowoamutjila shamu ye moto usingadzimiwe.
JUD.1.8	Nge zila yakajalobo ibaba bawoloti banothama mibili yabo shambgwa belamba ndaulo* ye Ndzimu kakale betuka bakudziwa be kudzimu. 
JUD.1.9	Koga ntumwa we kudzimu nkulu Mikaele, paakabe enyanyayidzana ne Nvanganyi ngekwe mbili wa Mushe aazotongo nsumikilisa, koga wakati, “She ngabakutjemele.” 
JUD.1.10	Koga ibaba bathu banotuka tjimwe ne tjimwe tjabasingazibisise; ngono banolobesiwa nge zwithu izwezo zwabanoziba nge mbumbiko se phuka dzisingakumbule. 
JUD.1.11	Yee mme wee! Mapalala imwi bakatobela zila ya Kaini! Bakatizhilila mbuzilo nge zila ye kulashika sa Bhalamu, bakalobesiwa mu kupanduka sa Kora. 
JUD.1.12	Aba zwibadzi mu mizano yenyu ye ludo, 
JUD.1.13	Mabundo e vula ye gungwa, anothwa mafulo anoabhatisa shoni. Banonga nyenyedzi dzinoyendayenda dzakabiganyidzigwa zhalima dema nge kusingapele.
JUD.1.14	Enoki, iye we tjizekugwana tje kutendeka kudwa muna Adamu, wakalebela mbeli ngekwa ibaba eti, “Bonani, She unozha ne bali zwiwulu wulu zwe babe bakayengemala 
JUD.1.15	kusumikilisa mmwe ne mmwe, ne kubona nlandu bose bakashinga mishingo yabo isina Ndzimu nenge matama wose mabi akalebgwa nge batjinyi* ngekwe Ndzimu!”
JUD.1.16	Aba bang'ong'oli ne bakombeledzi banotobela njemulo dzabo dzakabipa banozwikudza banozipisa lulimi betjengela bamwe kuti kubhatshike ibo koga.
JUD.1.17	Koga, badiwa, kumbulani tjakalebegwa mbeli nge batumwa* ba She wedu Jesu Kirisiti. 
JUD.1.18	Bakati kumuli, “Mu nsi we bupelo kowobe ne badadi banotobela njemulo dzabo dzakabipa dzisina meya ye Ndzimu.” 
JUD.1.19	Ibaba ndibo banodana kupalalana, bana meya isi iyo abana Meya yakayengemala. 
JUD.1.20	Koga imwi, banodika, muzwibumbeni nge buzhalo mu kugalamoyo kwenyu kwakayengemala kwazo, mutembezela mu Meya yakayengemala. 
JUD.1.21	Muzwitjengetele mu ludo gwe Ndzimu, lindilani mahwilo ngoni a She wedu Jesu Kirisiti kumupa butjilo gusingapele.
JUD.1.22	Ibeni nge ngoni kuna banodudumwa. 
JUD.1.23	Tjidzani bamwe nge kubabhula mu moto usingadzimike; ku bamwe mulakidze ngoni dzakashangana ngotja, mushima na itjo tjiambalo tja ibaba bakazhodzeka nge shambgwa ye njemulo dzabo dzakabipa.
JUD.1.24	Ngwenu kunli iye unotubula kumutjengeta kuti musiwe, kamuyisa mbeli kukwe ali mu gudzo* musina nlandu ngono muna kushatha kukulu, 
JUD.1.25	ku Ndzimu nng'ompela koga Ntjidzi wedu, muna Jesu Kirisiti, She wedu, ngakube gudzo ne bukulu ne masimba ne ndaulo se kwakabe kuli iko kutanga nangwenu nenge kusingapele. Ngakujalo.*
REV.1.1	Eyi i zumbunulo ya Jesu Kirisiti yaakapiwa nge Ndzimu kulakidza balanda bawo tjinowoshingikala tjinyolotjo. Jesu kaizibisa nge kutuma ntumwa uwe we kudzimu kuyizibisa nlanda uwe Johani. 
REV.1.2	Johani kapa butendeki ngekwe dama le Ndzimu negwe tjakashingwa ndi Jesu Kirisiti, kaleba tjimwe ne tjimwe tjaakabona. 
REV.1.3	Wakakombolegwa nge unobalila pezhugwi matama e bulebesambeli igogu ne banohwa matama iyawo bakakombolegwa ne banolondolodza tjakakwagwa muguli ngobe tjibaka tjasedzela.
REV.1.4	Ndimi Johani, ndokwalila makubungano ali kutendeka mu ntuthu we Ezhiya:
REV.1.4	Ngoni ngadzibe namwi ne kunyalala kunodwa ku Ndzimu iwo wakabepo, nangwenu uyapo, kakale utjawozha, nenge kunodwa ku meya ili kutendeka imbeli kwe tjigalo tje bushe gwe Ndzimu, 
REV.1.5	ne kuna Jesu Kirisiti iye ntendeki unogalikabgwe, mbano muna bakamusiwa mu bafi, kakale ali mbusi wa boshe be shango.
REV.1.5	Kunli iye unotida, kakale akatisunungula mu zwibi zwedu nge malopa awe, 
REV.1.6	katithama kuti tibe bushe ne Bapirisiti be Ndzimu uwe, ibo tate babe. Kuna Jesu Kirisiti ngakube ne gudzo nenge simba nge kusingapele kose. Ngakujalo.*
REV.1.7	Bonani, unozha nge makole, ngono mesho wose anowombona, kose na ibabo bakambhaya ne njudzi dzose dze shango dzowolila nge kukwe. Ngakujalo.
REV.1.8	“Ndimi bhalule* kakale bhelelo,” kolebeleka She Ndzimu, iwo uyapo, kakale wakabe yapo, kakale utjawozha, iwo Masimbawose.
REV.1.9	Ndimi Johani ikamu* tjenyu, imi ndakashanganyila namwi muna Jesu kudziyidziwa nenge bushe ne moyonlefu mu kudzikitadza, ndakabe ndili mu tjigwizi tje Patimosi ngekwe dama le Ndzimu nenge butendeki* gwa Jesu. 
REV.1.10	Ndakabe mu Meya nge zhuba la She, ngono ahwa hwi gulu linonga nsindo we lunyanga gunolidziwa shule kwangu, 
REV.1.11	liti, “Kwala mu lukwalo tjaunobona, ngono ugutumilile ku makubungano ali kutendeka, mu nzi we Efeso newe Simirina newe Pegamo newe Tiyatira newe Sadisi newe Filadelifiya newe Laodikeya.”
REV.1.12	Ipapo atendebuka alinga shule kuti ndibone unolebeleka nami, ngono abona zwigadziko zwe mavone ali kutendeka zwakathamiwa nge golide, 
REV.1.13	ngono pakati kwazo kwakabe kuna mmwe unonga Nkololo we Nthu, akaambala hazu ndefu, akazwisunga pa ifuba nge mmwandabula we golide. 
REV.1.14	Nsholo uwe ne mavudzi awe akabe ali matjena se lungudze, ali matjena enga makaa e vula, ngono mesho awe enga nthuto we moto, 
REV.1.15	makumbo awe epenya se tshipi inoyi bhurasi yakapholitjiwa, yakapisiwa mu vutho ikakuyungiwa, ngono hwi lile lakabe linga nsindo we vula njinji. 
REV.1.16	Wakabe akabhata nyenyedzi dzili kutendeka mu luboko gugwe gwe luji, ngono mu nlomo uwe kukabhuda bukanu gunopitsha guna mahali mabili. Buso gugwe gwakabe gupenya se zhuba linopenya nge masimba wose. 
REV.1.17	Ndakati ndimbona awila pasi mbeli kwe makumbo awe ndinga ndafa, wakabiga luboko gugwe gwe luji pezhugwi kwangu, ebe eti, “Usitje, ndimi we kutanga kakale we bupelo. 
REV.1.18	Ndimi unotjila, ndakabe ndafa, ngono bona ndotjila nge kusingapele kose. Ndina simba pezhugwi kwe lufu ne bugalo gwe bafi. 
REV.1.19	Ndizo kwala zwithu zwaunobona, zwithu zose zwiyapo sangwenu ne zwithu zwinowoshingikala shule kwa ipapa. 
REV.1.20	Akuli ngekwe masazibgwe e nyenyedzi dzili kutendeka dzawabona mu luboko gwangu gwe luji ne zwigadziko zwe mavone zwe golide zwili kutendeka, nyenyedzi idzedzi dzili kutendeka batumwa be kudzimu mu makubungano ali kutendeka. Zwigadziko zwe mavone zwe golide zwili kutendeka makubungano ali kutendeka.”
REV.2.1	“Kwalila ntumwa* we kudzimu we gubungano limu Efeso sahwoku:
REV.2.1	“Eyi i ndayidzo inodwa kuna iye wakabhata nyenyedzi dzili kutendeka mu luboko gugwe gwe luji, iye unoyenda yenda pakati kwe zwigadziko zwe mavone zwakathamwa nge golide zwili kutendeka. 
REV.2.2	Ndoziba mishingo yenyu, kushinga zwakasima kwenyu ne moyonlefu mu kudzikitadza, nenge sekwa musingake mukaletjedzela bathu babi, makalika ibabo banozwidana beti batumwa ba Jesu koga basi ibo, ngoti makawana bali be manyepkhwa. 
REV.2.3	Ndoziba kuti modzikitadza nge moyonlefu, makasimisilila zina langu musinganyale. 
REV.2.4	Koga tjandisingashake mumuli ndi etji, makaletja ludo gwamakabe nago mu kutanga. 
REV.2.5	Kumbulani pa makawa, mu shandukile matjinyo enyu, ngono mushinge mishingo yamakabe mushinga kutanga. Ha musingashanduke, ndowodusa tjigadziko tjenyu tje luvone mu bugalo gwatjo. 
REV.2.6	Koga tjamunatjo ndiyetji, moshima mishingo ye bathu banoyi Banikolaita, iyo yandinoshimabo.
REV.2.7	“Iye una zebe ngaahwe tjinolebgwa nge Meya ku makubungano.
REV.2.7	“Kuna ibabo banowokunda, ndowobapa fanilo ye kuti baje ntjelo we nti we butjilo, umu nnda we Ndzimu.
REV.2.8	“Kwalila ntumwa we kudzimu we gubungano limu Simirina sahwoku:
REV.2.8	“Awa matama anodwa kuna iye we kutanga kakale we bupelo, wakafa kabuya katjila. 
REV.2.9	Ndoziba kudziyidziwa kwenyu ne bushayi gwenyu, koga dumbu makafuma. Ndoziba ndebo mbimbi dzinolebgwa nge kwenyu ndi ibabo banozwidana beti ndibo Bajuta, koga basi ibo, bali gubungano la Satani. 
REV.2.10	Musitje ikoku kwabe pejo nge kumuwila. Bonani, Satani wabe pejo nge kulonga bamwe benyu mu ng'umba ye busungwa, kuti mulikwe, ngono mowodziyidziwa mazhuba ali gumi. Mugalemoyo kuswikila lufu, ngono ndowomupa tjiala* tje butjilo.
REV.2.11	“Iye una zebe ngaahwe tjinolebgwa nge Meya ku makubungano.
REV.2.11	“Iye unokunda aatowohwisiwa zogwadza nge lufu gwe bubili.
REV.2.12	“Kwalila ntumwa we kudzimu we gubungano limu Pegamo sahwoku:
REV.2.12	“Awa matama anodwa kuna iye una bukanu gunopitsha lina mahali mabili. 
REV.2.13	Ndoziba kwamunogala, iko kuna tjigalo tja Satani tje bushe. Mukabhatilila mu zina langu ne bugalimoyo gwangu amuzozwigulandula nenge mu misi ya Antipasi,* iye ntendeki wangu, n'galimoyo wangu wakabulawa pakati kwenyu, iko kunogala Satani. 
REV.2.14	Koga ndina zwithu zwishomanana zwandisingade mumuli, kuna bamwe pakati kwenyu banotobelela kudiya kwa Bhalamu, wakadiya Bhalaki kudzimidza itjaba tje Iziraela nge kuyita kuti baje zojiwa zwakapiwa midzimu* yakabezhiwa nenge kusazwidziba kuwalilana thobo kuzhe kwe ndobolo. 
REV.2.15	Kakale muna bathu pakati kwenyu banotobelela zwidiyo zwe Banikolaita” 
REV.2.16	Ngono ngwenu shandukilani matjinyo enyu, ha musingashaduke, ndowozha kumuli tjinyolotjo, ngono ndowogwa ne bathu ibabo nge bukanu gwe nlomo wangu.
REV.2.17	“Iye una zebe, ngaahwe tjinolebgwa nge Meya ku makubungano.
REV.2.17	“Iye unowokunda ndowompa imwe ye mana yakasumbikala. Kakale ndowompa bgwe jena lakakwagwa zina dzwa lisina unoliziba kuzhe kwe unoamutjila.
REV.2.18	“Kwalila ntumwa we kudzimu we gubungano limu Tiyatira sahwoku:
REV.2.18	“Awa matama anodwa ku Nkololo we Ndzimu, iye una mesho anonga nthuto we moto, una makumbo anongadzima se tshipi inoyi bhurasi yakapholitjiwa. 
REV.2.19	Ndoziba mishingo yenyu, ndoziba ludo gwenyu nenge kugalamoyo kwenyu, kushingila bamwe kwenyu ne moyonlefu wenyu ne kudzikitadza kwenyu. Ndoziba mishingo yenyu ya shule inopinda ye kutanga. 
REV.2.20	Koga tjandisingade mumuli, hwuti moamutjila nkadzi iwoyu unoyi Jezebhele, iwoyu unozwidana nlebesambeli etjengela balanda bangu nge zwidiyo zwibiibi zwe kuwalilana thobo kuzhe kwe ndobolo nenge kuja zojiwa zwakapiwa midzimu* ye zwifano. 
REV.2.21	Ndakampa tjibaka tje kuti ashanduke, koga unolamba kushandukila mishingo iye mibi ye kuwalilana kuzhe kwe ndobolo. 
REV.2.22	Ndizo ndowomposela mu thobo dzinopisa, na ibabo banoshinga mishingo ye bupombgwe naye, ndowobalonga mu kudziyila kukulu, ha basingowoshandukila mishingo yabo. 
REV.2.23	Ndowobulaya bana babe. Ndizo makubungano wose anowoziba kuti ndimi ndinoshakisisa njalakang'wa nenge moyo, ngono ndowopa mmwe ne mmwe wenyu kwakalingisana nge mishingo iye.
REV.2.24	“Koga kubamwe benyu bose mu Tiyatira basakatobela zwidiyo zwakajalo, basakatongozwidiya zwithu zwinodang'wa kuyi zwikowa zwakasumbikala zwa Satani, kumuli ndoti, andina mmwe ntolo wanditjawomusengesa. 
REV.2.25	Koga bhatililani itjetjo tjamunatjo kudzina ndizha. 
REV.2.26	Iye unokunda kakale kashinga mishingo yangu kuswikila nsi we bupelo, ndowompa simba le kulaula zwitjaba, 
REV.2.27	ngono unowobalaula nge ludozo gwe tshipi, unowobapkhwanya bakasala benga zwiyenga zwe hali ye ntapkhwi, unowowana simba ileli koga sami ndakaliwana kuna Tate. 
REV.2.28	Pezhugwi kwa ikoko ndowompa Masasi.
REV.2.29	“Iye una zebe, ngaahwe tjinolebgwa nge Meya ku makubungano.
REV.3.1	“Kwalila ntumwa we kudzimu we gubungano limu Sadisi sawoku:
REV.3.1	“Awa matama a iye una meya ili kutendeka ye Ndzimu ne nyenyedzi dzili kutendeka. Ndoziba mishingo iyo, unodang'wa kuyi unotjila, ngono wakafa, 
REV.3.2	ndizo muka, ngono usimise tjaunatjo na itjo tjabe pejo ngofa, nge kuti andizowana mishingo iyo ili yakapelela mu mesho e Ndzimu wangu. 
REV.3.3	Ndizo, alakana zwidiyo zwawakadiyiwa. Bhatilila mu zwili utjile, ushandukile matjinyo awo. Ha usingamuke, ndowozha kukuli se mbava, ngono autowoziba tjibaka tjandinowozha nditjo. 
REV.3.4	Koga kutjina basibangana mu Sadisi basakazhadza zwiambalo zwabo shambgwa, ngono banowoyenda nami bakaambala zwiambalo zwitjena, ngoti kwakabafanila. 
REV.3.5	Iye unokunda unowombadziwa sa ikoko, zwiambalo zwitjena, ngono anditowobukusha zina lile mu lukwalo gwe butjilo. Ndowoleba zina lile pana Tate nepa batumwa babo.
REV.3.6	“Iye una zebe, ngaahwe tjinolebgwa nge Meya ku makubungano.
REV.3.7	“Kwalila ntumwa we kudzimu we gubungano limu Filadelifiya sawoku:
REV.3.7	“Awa matama e wakayengemala, una malebeswa, una khiyi ya Dafite, unozhula kukashaya ungazhalila, unozhalila kukashaya ungazhula. 
REV.3.8	Ndoziba mishingo iyo. Bonani, ndazhula nkoba mbeli kuko, iwo usina unotubula kuuzhalila. Ndoziba kuti muna masimba matukununu, koga makalondolodza dama langu kakale amuzondizwilandula. 
REV.3.9	Bona, ndowothama ibabo be ng'umba ya Satani, banozwidwa beti Bajuta, ngono basi ibo koga be nyepa, bonani, ndowothama kuti bazhe banamate pa makumbo enyu, bazibe kuti ndakamuda. 
REV.3.10	Nge kuti makalondolodza ndayo yangu nge kudzikitadza nge moyo nlefu, ndowomulondolodza mu nsi we ndiko inozha mu shango yose, kulika ibabo bagele mu shango. 
REV.3.11	Ndozha tjinyolotjo, bhatisisani tjamunatjo, kuti ndizo kusitongobe ne mmwe ungamutolela tjiala tjenyu. 
REV.3.12	Iye unokunda ndowonthama phanda mu Ng'umba* ye Ndzimu wangu. Aangatjafe abhuda muili. Ndowokwala munli zina le Ndzimu wangu ne zina le nzi* nkulu we Ndzimu wangu, Jerusalema ntshwa, unodeluka udwa ku Ndzimu wangu kudzimu. Kakale ndowokwala zina langu dzwa munli.
REV.3.13	“Iye una zebe ngaahwe tjinolebgwa nge Meya ku makubungano.
REV.3.14	“Kwalila ntumwa we kudzimu we gubungano limu Laodikeya sahwoku:
REV.3.14	“Awa matama anodwa kuna Ngakujalo, ntendeki unogagwabgwe we malebeswa, budwilo gwe lubumbo gwe Ndzimu. 
REV.3.15	Ndoziba mishingo yenyu, amutotothola kakale amutopisa. Kwabe kungayita ha mabe mutothola kene mupisa! 
REV.3.16	Ndizo, se mudziya, musingatothole kakale musingapise, ndowomuthwa amudusa mu nlomo wangu. 
REV.3.17	Ukati, ‘Ndakafuma, ndimile zubuyanana, andina tjandinosheta.’ Koga autoziba kuti umu buyendasi, unohwisa ngoni! U nshayi, u mbujo kakale u bhofu. 
REV.3.18	Ndizo, ndokukumbuludza kuti utenge golide mundili yakatjenesiwa ngopisiwa mu moto kuti ufume, ne zwiambalo zwitjena ufuke uzwimbe mbujo iyo inobhatisa shoni kuti isibong'we, utenge ne mafuta aungazhodza mu mesho awo kuti ubone. 
REV.3.19	Ibabo bandinoda ndobatjemela abalaya. Ndizo, simisila ushandukile matjinyo awo. 
REV.3.20	Bonani, ndimile pa nkoba ndokokodza, ha mmwe angahwa hwi langu kazhula nkoba, ndowongina aja naye, ngono na iye unowoja nami. 
REV.3.21	Iye unokunda ndowompa ndetjedzelo kugala nami mu tjigalo tje bushe gwangu koga sekwa ndakakunda, ndigele na Tate mu tjigalo tje bushe gwabo.
REV.3.22	“Iye una zebe ngaahwe tjinolebgwa nge Meya ku makubungano.”
REV.4.1	Shule kwa ikoko alinga, ngono abona nkoba wakazhuka kudzimu! Ngono hwi lakabe lina nlidzo unonga we lunyanga gunolidziwa lakabe lalebeleka nami kutanga, likati, “Tathila ngeno, ngono ndowokulakidza tjakafanila shingikala shule kwa ikoku.” 
REV.4.2	Tjinyolotjo Meya yakayengemala ikadelukila mundili, ngono abona, tjigalo tje bushe tjikudzimu, kuna mmwe ugele mu tjigalo itjetjo! 
REV.4.3	Iwoyo wakabe ali gele ipapo wakabe epenya se mabgwe anoyi jasipa* ne kaneliyeni,* ngono kupoteleka tjigalo itjetjo kwakabe kuna nlalabungu una mbala we nkwakwa. 
REV.4.4	Kupoteleka tjigalo tje bushe kwakabe kuna zwigalo zwili makumi mabili ana mido minna, muzwili kuli gele bakulu* bali makumi mabili ana bathu bali banna, bakaambala butjena, mu misholo yabo bakaambala zwiala zwe golide. 
REV.4.5	Mu tjigalo tje bushe kwaka be kubhuda lupenyo gwe vula ne mahwi ne kudadamula. Kwabe kuna mavone ali kutendeka mbeli kwe tjigalo tje bushe, mavone meya ye Ndzimu ili kutendeka. 
REV.4.6	Kakale mbeli kwe tjigalo tje bushe kwakabe kuna tjithu tjinolingikala se gungwa gwe halasi gwakatjenapala gunonga deemani.
REV.4.6	Kupoteleka tjigalo tje bushe, mu midzibo yatjo minna kuna zwitjili* zwinna, zwizhele mesho mbeli na shule. 
REV.4.7	Itjili tje kutanga tjakabe tjinga shumba, tje bubili tjakabe tjinga ngabe, tje butatu tjina buso gunonga gwe nthu, tje bunna tjinga dzu lakawuluka. 
REV.4.8	Zwitjili izwezwi zose nge bunna gwazo, tjimwe ne tjimwe tjazo tjina mapapiro matathatu, zwilizhele mesho pamwe ne pamwe na mukati na kuzhe kwe mapapiro. Siku ne sikati azwitomisa kumba zwiti,
REV.4.8	“Wakayengemala, wakayengemala, wakayengemala, iye She Ndzimu Masimbawose
REV.4.8	wakabe uli yapo, uyapo kakale utjawozha.”
REV.4.9	Tjibaka tjimwe ne tjimwe zwitjili izwezwi tjazwinokudza zwilumbidza kakale zwiboka iye ugele mu tjigalo tje bushe, iye unotjila nge kusingapele kose, 
REV.4.10	bakulu ibaba bali makumi mabili ana bathu banna, banowila pasi mbeli kwe ugele tjigalo tje bushe, ngono bennamata iye unotjila nge kusingapele kose. Beposela zwiala zwabo pa tjigalo tje bushe bemba beti,
REV.4.11	“She wedu kakale Ndzimu wedu,
REV.4.11	makafanila amutjila gudzo* ne ndumbidzo ne masimba,
REV.4.11	ngobe makabumba zwithu zose,
REV.4.11	nge kuda kwenyu zwakabe yapo zwikabumbika.”
REV.5.1	Ndakabona mu luboko gwe luji* gwa iye ugele mu tjigalo tje bushe, lukwalo gwakakwagwa mukati na kuzhe, gwakapetiwa gwakazhaligwa nge zwizhalilo zwili kutendeka. 
REV.5.2	Abona ntumwa we kudzimu wakasima elebeleka nge hwi lipezhugwi eti, “Ndiani wakalizanila kuzhula lukwalo igogu?” 
REV.5.3	Koga kwakabe kusina ne nng'ompela kudzimu kene mu shango kene kusi kwe shango wakabe etubula kuzhula lukwalo ne kulinga zwimukati. 
REV.5.4	Ndakalila kwazo, ngobe kwakabe kusina wawang'wa akalizanila kuzhula lukwalo kene kubala zwimukati. 
REV.5.5	Ipapo mmwe we bakulu* kabe eti kundili, “Usilile, bona, Shumba ye ludzi gwa Juda, we ludzi gwa Dafite, wakunda, kodwa kuti ungazhula zwizhalilo izwezwi zwili kutendeka kazhula lukwalo.”
REV.5.6	Ndakabona Pkhwizana yakabe ilingika seyakabe yatongobulawa ili mile pa tjigalo tje bushe ne zwibumbiwa zwinna zwinotjila, yakabe ina nyanga dzili kutendeka ne mesho ali kutendeka ali meya ye Ndzimu ili kutendeka yakabe yatumwa mu shango yose. 
REV.5.7	Pkhwizana ikayenda ikanotola lukwalo mu luboko gwe luji gwe ugele mu tjigalo tje bushe. 
REV.5.8	Yakati yatola lukwalo, zwitjili zwinna ne bakulu bakabe bali makumi mabili ana bathu banna, bakawila pasi mbeli kwe Pkhwizana, mmwe ne mmwe wakabe ana dende ne ndilo dze golide dzili zhele motsha* zwili milile mitembezelo ye bayengemali.* 
REV.5.9	Bakamba lumbo butshwa, beti,
REV.5.9	“Wakalizana kutola lukwalo
REV.5.9	ne kuzhula zwizhalilo zwago,
REV.5.9	ngoti wakabulawa ngono nge malopa awo wakadzutunulila Ndzimu bathu
REV.5.9	kudwa mu ludzi gumwe ne gumwe
REV.5.9	ne mu lulimi gumwe ne gumwe
REV.5.9	ne mu bathu bamwe ne bamwe
REV.5.9	ne mu tjaba dzose.
REV.5.10	Wakabathama itjaba tje bushe, Bapirisiti banoshingila Ndzimu wedu,
REV.5.10	ngono banowobusa mu shango.”
REV.5.11	Ipapo alinga, ngono ahwa hwi le batumwa be kudzimu banjinji, bali zwiwulu wulu kupoteleka tjigalo tje bushe ne kupoteleka zwibumbiwa zwinotjila ne bakulu. 
REV.5.12	Bakamba nge hwi lipezhugwi beti,
REV.5.12	“Pkhwizana yakabe yabulawa yakalizana
REV.5.12	kuamutjila bushe ne fumwa ne butjenjedu ne simba,
REV.5.12	ne gudzo ne ndumbidzo ne kukombolegwa.”
REV.5.13	Ngono ndakahwa tjibumbiwa tjimwe ne tjimwe kudzimu ne mu shango na kusi kwe shango ne mu gungwa na zose zwimba zwiti,
REV.5.13	“Kunli ugele pezhugwi kwe tjigalo tje bushe ne ku Pkhwizana
REV.5.13	ngakube ne kukombolegwa ne gudzo
REV.5.13	ne tjedza ne simba nge kusingapele kose.”
REV.5.14	Zwibumbiwa zwinotjila zwinna zwakashandula zwiti, “Ngakujalo.” Ngono bakulu bakawila pasi, bakanamata Ndzimu.
REV.6.1	Ngono ndakabona Pkhwizana izhula tjizhalilo tje kutanga mu zwizhalilo zwili kutendeka, ngono ndakahwa tjimwe tje zwibumbiwa zwinotjila zwinna tjilebeleka nge hwi linonga nsindo we gole tjiti, “Izha!” 
REV.6.2	Ndakalinga, ngono abona mbizi tjena, ntathi wayo wakabe akabhata dati, ngono kapiwa tjiala tje bushe. Kayenda ali nkundi kunokunda.
REV.6.3	Pkhwizana ikati izhula tjizhalilo tje bubili, ngono ahwa tjibumbiwa tjinotjila tje bubili tjiti, “Izha!” 
REV.6.4	Kukabhuda imwe mbizi kakale, ili shaba kwakabondelela. Ntathi wayo wakapiwa masimba kudusa mbakiso mu shango, kuti ndizo bathu babulayane. Ngono kapiwa thumo gulugulu.
REV.6.5	Pkhwizana ikati izhula tjizhalilo tje butatu, ahwa tjibumbiwa tje butatu tjiti, “Izha!” Ndakalinga, ngono abona mbizi thema. Ntathi wayo wakabe akabhata ikale mu luboko gugwe. 
REV.6.6	Ndakahwa nsindo unonga hwi udwa pakati kwe zwibumbiwa zwinna liti, “Lithara ye korong i ndipo ye zhuba, lithara dzili thatu dze bhali* i ndipo ye zhuba. Koga musitjinye mafuta ne nkumbi.”
REV.6.7	Ikati izhula tjizhalilo tje bunna ahwa tjibumbiwa tje bunna tjiti, “Izha!” 
REV.6.8	Alinga, ngono abona mbizi ye mbala we dundubadzi. Ntathi wayo wakabe edang'wa kuyi Lufu, ngono bugalo gwe bafi gwakansala shule, ngono bapiwa simba pezhugwi kwe lubabi gwe bunna gwe shango, kubulaya nge thumo nenge bhamba nenge njigwele dzisina ndapo nenge kushingisa phuka dze shango.
REV.6.9	Pkhwizana ikati izhula tjizhalilo tje bushanu, abona kusi kwe tjibeso meya ye bathu bakabulayigwa dama le Ndzimu ne butendeki gwabakapa. 
REV.6.10	Bakabe bedana nge hwi lipezhugwi beti, “She Masimbawose, wakayengemala, una malebeswa, kowotola lubaka gungapani, musathu mukasumikilisa bathu ba muno mu shango, ne kubgwilizila malopa edu abakatebula?” 
REV.6.11	Mmwe ne mmwe wabo wakapiwa zwiambalo zwitjena. Ngono bakadwiwa kukayi banyaluluke kwe tjibaka tjilefana, kudzina balanda sa ibo ne zwikamu zwabo, zwibulawebo ngobe zwabe pejo ngobulawa, sa ibo bakabulawa, kuti palo iswike.
REV.6.12	Ngono ikati izhula tjizhalilo tje butathatu, alinga abona kutengenyeka kwe shango kukulu, zhuba likashanduka likabe dema se jila dema le tjililo ne mwedzi ukashanduka ukanga malopa. 
REV.6.13	Nyenyedzi dzikawila pasi se ntjelo usakabidwa, ushashamuka mu nti ha phepo ina masimba iwuzunguza. 
REV.6.14	Zhuzhugwi kukanyelela se lukwalo gupetiwa, dombo limwe ne limwe ne tjigwizi tjimwe ne tjimwe tjikadusiwa mu magalo atjo. 
REV.6.15	Ipapo boshe bakulu be shango ino ne babusi ne balauli be babhayani ne bafumi ne bana masimba ne bathu bose, balanda ne bakasungunuka bakabgwata mu makuhwu ne kusi kwe shongwe mu matombo. 
REV.6.16	Bakadana matombo ne shongwe nge hwi lipezhugwi beti, “Mutiwile, mutisumbikile buso gwa iye ugele mu tjigalo tje bushe ne bushongola gwe Pkhwizana! 
REV.6.17	Zhuba gulu le bushongola gwabo latjizha, ngono ndiani ungalimilila?”
REV.7.1	Shule kwa ikoku, ndakabona batumwa be kudzimu bali banna bali mile ku mbizho nna dze shango, bedzibila phepo kuti isitutudze mu shango kene mu gungwa kene kuzunguza nti ne ng'ompela wose. 
REV.7.2	Ipapo abona ntumwa mmwe we kudzimu edwa ku bhezhuba akabhata lutjwayo gwe Ndzimu unotjila, edana nge hwi lipezhugwi, edana batumwa be kudzimu banna bakapiwa simba nge Ndzimu kutjinya shango ne gungwa. 
REV.7.3	Ntumwa iwoyo we kudzimu wakalebeleka eti, “Musitongo kolomola shango, kene gungwa kene miti kuswikila tatjwaya balanda be Ndzimu wedu mu phazha dzabo.” 
REV.7.4	Ngono ndakahwa kuti palo ye bathu bakatjwayiwa yakabe ili 144000. Bakabe bedwa mu njudzi dzili gumi lina mbili dze Iziraela, 
REV.7.5	zwiwulu zwili gumi lina zwibili (12000) zwidwa mu ludzi gwa Juda, zwili (12000) muna gwa Rubheni, zwili (12000) zwidwa muna gwa Gadi; 
REV.7.6	zwiwulu zwili gumi lina zwibili (12000) zwidwa mu ludzi gwa Asheri, zwili (12000) muna gwa Nafutali, zwili (12000) muna gwa Manase; 
REV.7.7	zwiwulu zwili gumi lina zwibili (12000) mu ludzi gwa Simiyoni, zwili (12000) muna gwa Levi, zwili (12000) muna gwa Isakari; 
REV.7.8	zwiwulu zwili gumi lina zwibili (12000) mu ludzi gwa Zebhuloni, zwili (12000) mu ludzi gwa Josefa ne zwili (12000) muna gwa Bhenjamini.
REV.7.9	Shule kwa ikoku ndakalinga, ngono abona mbunga we bathu nkulu, kwakabe kusina ungabala bathu bose ibaba bakabe bedwa mu itjaba tjimwe ne tjimwe ne mu njudzi dzose ne mu bathu bose ne mu ndimi dzose bali mile mbeli kwe tjigalo tje bushe na mbeli kwe Pkhwizana, bakaambala hazu tjena ndefu dzinoma ku zwinyala bakabhata thabi dze milala
REV.7.10	Bakalebeleka nge hwi lipezhugwi beti, “Jidzo lodwa ku Ndzimu wedu ugele mu tjigalo tje bushe ne ku Pkhwizana.” 
REV.7.11	Batumwa be kudzimu bose bakama bakakombeledza tjigalo tje bushe belonga mukati bakulu ne zwibumbiwa zwinotjila zwinna. Bakawila pasi ne njiso dzabo mbeli kwe tjigalo tje bushe be namata Ndzimu 
REV.7.12	beti, “Ngakujalo! Ndumbidzo ne gudzo ne butjenjedu ne mboko ne gudzo ne bushe ne masimba kube kwe Ndzimu nge kusingapele kose! Ngakujalo.”
REV.7.13	Ndizo mmwe we bakulu wakandibhuzwa kati, “Ndiboani bathu ibaba bakaambala hazu tjena, banodwa ngayi?”
REV.7.14	Ashandula nditi, “Ndimwi mungaziba she wangu.”
REV.7.14	Kati kundili, “Ibaba ndibo bakadwa mu ndiko hwulu kwazo; bakasuka hazu dzabo mu malopa e Pkhwizana dzikabe tjena. 
REV.7.15	Ndizo bali mile mbeli kwe tjigalo tje bushe gwe Ndzimu, bewunamata siku ne sikati mu Ng'umba yawo. Ndizo iwo ugele mu tjigalo tje bushe unowobabakilila nge kube yapo kwawo. 
REV.7.16	Abatjawotongo bhakhwa nge zhala kene nge nyota kakale; zhuba alitowotongo tjabapisa kene kuli phepo inopisa. 
REV.7.17	Pkhwizana iyo pakati kwe tjigalo tje bushe inowobe nlisi wabo kakale inowobatungamilila ku misenya ye vula inopa butjilo. Ngono Ndzimu unowobukusha nshodzi mmwe ne mmwe mu mesho abo.”
REV.8.1	Pkhwizana yakati izhula tjizhalilo tje butendeka, kukabe ne kunyalala kudzimu, tjibaka tjingaswika gaswa le awara. 
REV.8.2	Shule kwa ipapo abona batumwa be kudzimu bali kutendeka, ibo banoma mbeli kwe Ndzimu, ngono bakapiwa nyanga dzinolidziwa dzili kutendeka.
REV.8.3	Mmwe ntumwa we kudzimu kazha kama pa tjibeso tje zwibhayilo akabhata tjija tje golide tjinopisigwa motsha. Ngono kapiwa motsha uli nnjinji kwazo kupa Ndzimu pang'ompela ne mitembezelo ye bayengemali bose mu tjibeso tje golide mbeli kwe tjigalo tje bushe. 
REV.8.4	Busi gwe motsha gukamilika guyenda pezhugwi ne mitembezelo ye bayengemali kudwa mu luboko gwe ntumwa we kudzimu wakabe ali mile mbeli kwe Ndzimu. 
REV.8.5	Shule kwaipapo ntumwa katola tjija tjinopisigwa motsha katjizhadza moto unodwa mu tjibeso tje zwibhayilo ebe etjiposela mu shango, kukabe ne kudadamula ne mahwi ne kupenya kwe vula ne kutengenyeka kwe shango.
REV.8.6	Kudwa ipapo batumwa be kudzimu bali kutendeka bakabe bana nyanga dzinolidziwa dzili kutendeka bakazwilulwamisila kudzilidza.
REV.8.7	Ntumwa we kutanga kalidza lunyanga gugwe, tjivulamabgwe ne moto zwakashanganyiwa ne malopa zwikawila mu shango, ngono ikwamu tje butatu tje shango tjikatshwa, ngabo ye butatu ye miti ikatshwa ne bushwa butshwa gose gu bgwelele gukatshwa.
REV.8.8	Ntumwa we kudzimu we bubili kati elidza lunyanga gugwe, tjimwe tjinonga dombo gulu gulu linothuta moto tjikaposegwa mu gungwa, 
REV.8.9	ngono lubabi gwe butatu gwe gungwa gukashanduka gukabe malopa, ngabo ye butatu ye zwibumbiwa zwinotjila mu gungwa zwikafa ne ngabo ye butatu ye zwikepe ikakolomodzwa.
REV.8.10	Ntumwa we kudzimu we butatu kalidza lunyanga gugwe, nyenyedzi hwulu yakabe ithuta se luvone ikawa idwa pezhugwi, ikawila mu ngabo thatu dze njizi ne dze misenya ye vula. 
REV.8.11	Nyenyedzi iyeyo zina layo inoyi “Kubabakwendulu.” Lubabi gwe butatu gwe vula gukashanduka kukababa se ndulu, ngono bathu banjinji bakabulawa ngong'wa vula iyeyo, ngobe yashanduka ikababa.
REV.8.12	Ntumwa we kudzimu we bunna kalidza gugwe lunyanga, lubabi gwe butatu gwe zhuba gukakatshiwa, ne gwe mwedzi ne gwe nyenyedzi gukakatshiwabo, ndizo butatu gwe mbabi dze tjedza tjazo tjikabe zhalima, lubabi gwe butatu gwe masikati gukasibe ne tjedza, ne lubabi gwe butatu gwe busiku.
REV.8.13	Shule kwa ipapo alinga, ngono ahwa dzu lilila nge hwi gulu, lakawuluka pezhugwi, liti, “Ye mme wee! Yee mme wee! Yee mme wee! Kwapalala ibabo bagele mu shango ha nlidzo uzha udwa mu nyanga dzilidziwa tjinyolotjo nge batumwa be kudzimu batatu basala.”
REV.9.1	Ntumwa we kudzimu we bushanu kalidza lunyanga gugwe, ndakabona nyenyedzi yakawila pasi mu shango. Nyenyedzi iyeyo ikapiwa tjizhulo tje gomba* lakangina kusina tjilizanyo. 
REV.9.2	Nyenyedzi ikazhula gomba, ngono busi gukatutunyuka mulili se busi gunobhuda mu bibi le moto, zhuba na pezhugwi kukati zwititi nge busi gunodwa mu gomba. 
REV.9.3	Kukadwa phashu mu busi igogu dzikadelukila mu shango ngono dzikapiwa masimba anofanana ne masimba e gungubudza. 
REV.9.4	Dzakabudziwa kuti dzisitongo hwisa zogwadza bushwa kene miti kene tjimwe ne tjimwe tje mbala we bgwelelo tjinomela mu shango, koga dzihwise zogwadza bathu ibabo basina lutjwayo gwe Ndzimu mu phazha dzabo. 
REV.9.5	Dzakapiwa ndetjedzelo kubahwisa zogwadza mimwedzi ili mishanu, koga dzisibabulaye, gwadza ikoko kwakabe kunga kwe nthu walumwa nge gungubudza. 
REV.9.6	Mu mazhuba iyawo banowoshaka lufu, ngono abatowogubona. Ndizo banowoshaka kufa koga kufa kowobatizha!
REV.9.7	Phashu idzedzo dzakabe dzilingika se mbizi dzalulwamisigwa ngwa; mu misholo yadzo kwakabe kuna zwithu zwinolingika se zwiala zwakathamiwa nge golide, ngono njiso dzadzo dzinga njiso dze bathu. 
REV.9.8	Mavudzi adzo enga mavudzi e bakadzi, meno adzo enga meno e shumba. 
REV.9.9	Dzakabe dzina makwapa anonga zwivikili zwe ngwa zwinombagwa mu ifuba, ngono zhoba ye mapapiro adzo yakabe inga zhoba ye kara njinji dze ngwa dzakakwebiwa nge mbizi dzakalabukila ku ngwa. 
REV.9.10	Dzina mimwise inonga ye gungubudza lina bushungu, simba ladzo le kuhwisa bathu zogwadza mwedzi mishanu lakabe lili mu mimwise yadzo. 
REV.9.11	Dzina She nkulu unodzibusa, ntumwa we gomba lakangina kusina tjilizanyidzo. Zina lile nge Tjihebheru ndi Abhadoni, nge Tjigiriki zina lile ndi Apoliyoni.
REV.9.12	Zogwadza zwe kutanga zwapinda. Bonani, zogwadza zwe mbumbiko mbili zwitjazha.
REV.9.13	Ntumwa we kudzimu we butathatu kalidza lunyanga gugwe ngono ahwa hwi lidwa mu nyanga nna dze tjibeso tje golide mbeli kwe Ndzimu. 
REV.9.14	Hwi lakati ku ntumwa we kudzimu we butathatu “Sunungula batumwa be kudzimu banna bakasungwa ku gwizi bukulu gwe Yufuratesi!” 
REV.9.15	Batumwa ibabo banna be kudzimu bakasunungugwa, bakabe bakalulwamisigwa zhuba ilelo ne mwedzi iwoyo ne gole ilelo, ku bulaya ngabo ye butatu ye bathu. 
REV.9.16	Palo ye babhayani bakatatha mbizi yakabe ili miliyoni dzili mazana mabili, palo yabo ndakaihwa. 
REV.9.17	Ngono tjandakabona mu mbono yangu ndiyetji; batathi badzo bakabe bana matale akabakilila zwifuba zwabo ali mashaba se moto, ana mbala unonga we makole, kakale kuli mbala we ditima, misholo ye mbizi yakabe inga misholo ye shumba, ngono mu milomo yadzo kubhuda moto ne busi ne salifa.* 
REV.9.18	Ngabo ye butatu ye bathu yakabulawa nge shamu idzedzo thatu, bakabulawa nge moto ne busi ne salifa zwidwa mu milomo ye mbizi idzedzo, 
REV.9.19	ngobe masimba e mbizi idzedzo amu milomo yadzo ne mu mimwise yadzo. Mimwise yadzo inonga nyoka* ina misholo, ngono dzoishingisa kukubadza.
REV.9.20	Bathu bose bakabe basala, ibabo bakabe basabulawa nge shamu idzedzi, abazotongo lasha mishingo ye maboko abo mibi, kene kuli kuletja kunamata meya mibi kene midzimu ye golide ne siliva ne buronzi ne mabgwe nenge zwikuni, iyo isingake ikabona kene kuli kuhwa kene kuyenda. 
REV.9.21	Abazotongo shanduka mu mbulayo dzabo dze bathu, kene mu buloyi gwabo kene mu bupombgwe kene mu bubava gwabo.
REV.10.1	Shule kwaikoku ndakabona mmwe ntumwa we kudzimu una simba edeluka edwa kudzimu, akapombedzwa nge gole, ana nlalabungu pezhugwi kwe nsholo uwe, ngono buso gugwe gwakabe gunga zhuba, makumbo awe enga phanda dze moto. 
REV.10.2	Wakabe akabhata lukwalo gutukununu gwakazhuka mu luboko gugwe. Akatshamba nge gumbo lile le luji mu gungwa, nge le lumeshwe akatshamba mu shango, 
REV.10.3	ngono kadana nge hwi gulu se shumba inokuma, kati edana, midadamulo ili kutendeka ikadadamula. 
REV.10.4	Kwakati midadamulo ili kutendeka yadadamula, abe ndili pejo ngokwala, koga ahwa hwi lidwa kudzimu liti, “Zhalila tjalebgwa nge midadamulo ili kutendeka usitongo tjikwala.”
REV.10.5	Ngono ntumwa we kudzimu wandakabona ali mile mu gungwa ne mu shango, kamilidza luboko gugwe gwe luji, kagulingisa kudzimu. 
REV.10.6	Katuna nge zina laiye unotjila nge kusingapele, iye wakabumba kudzimu na zose zwi kudzimu, ne shango na zose zwimuili, ne gungwa ne tjimwe ne tjimwe tjimulili. Katuna eti, “Kusitjabe ne kunonoka, 
REV.10.7	kuti mu nsi unolidziwa lunyanga nge ntumwa we kudzimu we butendeka, masazibgwe e Ndzimu sekwa wakabudza balanda bawo, balebesambeli anowoshingikala.*”
REV.10.8	Ipapo hwi landakabe ndahwa lilebeleka lidwa kudzimu likalebeleka nami kakale likati, “Yenda unotola lukwalo gwakazhuka gumu luboko gwe ntumwa we kudzimu umile mu gungwa ne mu shango.”
REV.10.9	Ndakayenda ku ntumwa we kudzimu, ngono ankumbila kuti andipe lukwalo igogo gutukununu, ngono iye kati kundili, “Ugutole uguje, gowobaba mu ntumbu uwo, koga gowozipa se butji gwe nyutji mu nlomo uwo.”
REV.10.10	Ndakatola lukwalo igogo gutukununu mu luboko gugwe aguja, gukazipa se butji gwe nyutji mu nlomo wangu. Ndakati ndaguja gukababa mu ntumbu wangu. 
REV.10.11	Ngono adwiwa kukayi “Wakafanila kulebelambeli kakale ngekwe bathu banjinji ne kwe zwitjaba ne kwe ndimi nenge kwa boshe bakulu.”
REV.11.1	Ndakati shule apiwa lukombo gwakabe gulingika se lukuni gunolizanya, ngono adwiwa kukayi, “Yenda unolizanya Ng'umba ye Ndzimu ne tjibeso, ubale bathu banonamata Ndzimu mukati. 
REV.11.2	Koga usitongo lizanya tjibata tjikuzhe tjakabakiligwa nge bhakasa, ngoti tjakapiwa bathu basibagalimoyo, banowokanyanga nzi nkulu wakayengemala mimwedzi ili makumi manna ana mimwedzi mibili. 
REV.11.3	Ndowotumila batendeki bangu babili bakaambala zwiambalo zwe tjililo, ngono banowolebela mbeli mazhuba ali tjiwulu tjina mazana mabili ana makumi matathatu (1260).”
REV.11.4	Batendeki ibabo babili miti ye mitoba mibili ne mavone mabili amile mbeli kwa She we shango. 
REV.11.5	Ha mmwe angagwisa kubakubadza, moto unowobhuda mu milomo yabo, ngono unowobulaya zwita zwabo, ha mmwe angagwisa kubakubadza, unowobulawa nge zila yakajalo. 
REV.11.6	Bana mazimba ekuzhalila zhuzhugwi kuti kusitongobe ne vula inona mu tjibaka tjabanowobe belebelambeli. Bana masimba e kushandula vula ikabe malopa kakale bana masimba e kuloba shango kanjinji sekwa bada nge shamu imwe ne imwe yabada.
REV.11.7	Ha bepedza kulebelambeli, tjibandana tjinodwa mu gomba lakangina kusina tjilizanyo tjowogwa nabo, tjikabakunda tjikababulaya. 
REV.11.8	Ngono zwitumbu zwabo wila mu zila ye nzi nkulu unodang'wa ngopesa kuyi Sodoma ne Egipiti kwakabambuligwa She wabo. 
REV.11.9	Bathu banowodwa mu njudzi dzose ne mu ndimi dzose ne mu zwitjaba zose banowolinga zwitumbu zwabo mazhuba ali matatu ana gaswa, ngono banowolamba kuti zwibiganyiwe. 
REV.11.10	Bagele mu shango banoshathila lufu gwe batendeki ibabo. Banowothama mizano, ngono banowopana zwipo, ngobe balebesambeli* ibabo babili bakabe bedziyidza bagali be shango. 
REV.11.11	Koga shule kwe mazhuba ali matatu ana gaswa, meya ye butjilo yakadwa ku Ndzimu, ngono ikangina mu zwitumbu. Zwikamilika zwikama nge makumbo, bose bakazwibona bakapalukamoyo kwazo 
REV.11.12	Ndizo balebesambeli ibabo babili bakahwa hwi gulu linodwa kudzimu liti kubali, “Tathilani ngeno!” Bakayenda kudzimu bali mu gole, zwita zwabo zwakabalinga. 
REV.11.13	Ngono nge tjibaka itjetjo kukabe nge kutengenyeka kwe shango kukulu, lubabi gwe bugumi gwe nzi nkulu gukawa, ngono bathu bali zwiwulu zwili kutendeka (7000) bakabulawa nge kutengenyeka kwe shango, bakasala bakapalukamoyo, ndizo bakakudza Ndzimu we kudzimu.
REV.11.14	Zogwadza zwe bubili zwapinda, bonani, zogwadza zwe butatu zozha tjinyolotjo.
REV.11.15	Ipapo ntumwa we kudzimu we butendeka kalidza lunyanga gugwe, ngono kukabe ne mahwi anolebelekela pezhugwi, kudzimu eti, “Bushe gwe shango gwatjibe bushe gwa She wedu na Kirisiti uwe, ngono unowobusa nge kusingapele kose.” 
REV.11.16	Ngono bakulu bali makumi mabili ana bathu banna banogala mu zwigalo zwabo zwe bushe mbeli kwe Ndzimu, bakawila pasi nge njiso dzabo ngono bakanamata Ndzimu 
REV.11.17	beti,
REV.11.17	“Tomuboka She Ndzimu we Masimbawose,
REV.11.17	muyapo kakale makabe yapo ntolo.
REV.11.17	Tomuboka kuti matola masimba enyu makulu,
REV.11.17	ngono matangisa kubusa.
REV.11.18	Njudzi dzakagwadzamoyo, koga
REV.11.18	bushongola gwenyu gukazha,
REV.11.18	ne tjibaka tje kuti bafi basumilikisiwe.
REV.11.18	Tjibaka tjazha tje kuti mupe balanda balebesambeli mbhayilo,
REV.11.18	ne bayengemali, na ibabo banolumbidza zina lenyu,
REV.11.18	bose batukunu ne bakulu.
REV.11.18	Tjibaka tjatjiswika tje kulobesa ibabo banolobesa shango.”
REV.11.19	Ipapo Ng'umba ye Ndzimu kudzimu ikazhugwa, ngono bhokisi* le Tjidumano* likabong'wa mu ng'umba yawo. Shule kukabe ne kupenya kwe vula ne mahwi ne kudadamula ne kutengenyeka kwe shango ne tjivulamabgwe tjikulu.
REV.12.1	Ngono kukaboneka tjilakidzo tjikulu pezhugwi. Kukaboneka nkadzi, akaambala zhuba, mwedzi uli kusi kwe makumbo awe, mu nsholo uwe kuna tjiala tje bushe tjina nyenyedzi dzili gumi lina nyenyedzi dzili mbili. 
REV.12.2	Wakabe akazwisenga, ngono kalila ali mu thumbgwa, ngobe wakabe atjibe pejo ngotshibama.
REV.12.3	Tjimwe tjilakidzo tjikaboneka kudzimu; kwakaboneka bhophona* gulu shaba, lina misholo ili kutendeka ne nyanga dzili gumi, ngono pezhugwi kwe misholo yalo kuna zwialana zwili kutendeka. 
REV.12.4	Mwise walo ukakwebela pasi ngabo ye butatu ye nyenyedzi ukadziligila mu shango. Ngono bhophona lika ma mbeli kwe nkadzi wakabe ali pejo ngotshibama, kuti ndizo lije mwana uwe tjinyolotjo ha ezwagwa. 
REV.12.5	Nkadzi katshibama mwana we tjilisana unowobusa zwitjaba zose nge ikombo tje tshipi, koga mwana wakadzamugwa katolegwa ku Ndzimu ku tjigalo tjitje tje bushe. 
REV.12.6	Nkadzi wakatizhila ku tjilambanyika ku bugalo gwaakabikanyidzigwa nge Ndzimu kwaanotjengetiwa mu mazhuba ali tjiwulu tjina mazana mabili ana makumi matathatu (1260).
REV.12.7	Ngwa ikamuka kudzimu. Mikaele ne batumwa babe bakagwa ne bhophona, bhophona likagwabo nabo lina batumwa balo, 
REV.12.8	koga bakakundiwa, ngono bakabe basitjina bugalo kudzimu. 
REV.12.9	Ngono bhophona ilelo gulu likalashigwa pasi, ilo nyoka ya ntolo, inodang'wa Nvanganyi kakale kuyi Satani, ntjengeli we shango yose lakalashigwa pasi mu shango ne batumwa balo bose.
REV.12.10	Ngono ndakahwa hwi gulu kudzimu liti, “Ngwenu jidzo ne masimba ne bushe* gwe Ndzimu wedu ne ndaulo ya Kirisiti zwatjizha, ngobe iye unotilika zwikamu zwedu nlandu walashigwa pasi, iye unobatilika nlandu siku ne sikati mbeli kwe Ndzimu wedu. 
REV.12.11	Zwikamu zwedu zwakunda bhophona nge malopa e Pkhwizana ne butendeki gwabo, ngobe abazogumbatila matjilo abo, koga bakabe bakazwimisila lufu. 
REV.12.12	Ndizo shathani imwi mu kudzimu, ndodwa imwi mose banogala ikoko, koga shango yapalala ne gungwa gwapalala! Ngoti Nvanganyi wazha pasi kumuli alizhele bushongola, ngoti unoziba kuti wasaligwa nge tjibaka tjifutshwanana!”
REV.12.13	Bhophona lakati libona kuti laposegwa pasi mu shango, likatobela nkadzi iwoyo wakabe azwala mwana we tjilisana. 
REV.12.14	Koga nkadzi kapiwa mapapiro ali mabili e dzu gulu kuti atizhe bhophona awulukile ku tjilambanyika, kwaanowotjengetegwako makole ali matatu ana gaswa. 
REV.12.15	Nyoka iyeyo ikathwa vula inonga gwizi guli zhele, kuti itole nkadzi iwoyo, 
REV.12.16	Koga shango ikabhatsha nkadzi iwoyo ikazhula nlomo wayo, ikamidza vula iyeyo yakabe yathwiwa nge bhophona. 
REV.12.17	Ipapo bhophona likagwadzila moyo nkadzi iwoyo, liyenda kunogwa ne bakasala be bana babe, ibabo banolondolodza milayo ye Ndzimu, kakale betendeka ngekwa Jesu. 
REV.12.18	Bhophona likama mu nsetje umu phili ye gungwa.
REV.13.1	Ngono abona tjibandana tjibhuda mu gungwa tjina nyanga dzili gumi ne misholo ili kutendeka, pezhugwi kwe lunyanga gumwe ne gumwe kuna tjialana tje bushe, ngono pezhugwi kwe nsholo mmwe ne mmwe kuna zina linotuka Ndzimu. 
REV.13.2	Tjibandana itjetjo tjandakabona tjakabe tjinga n'gwe, matshambo atjo enga e bira,* nlomo watjo unga we shumba. Ngono bhophona likatjipa masimba alo ne bushe gwalo ne ndaulo hwulu. 
REV.13.3	Mmwe we misholo yatjo wakabe unabanga lingabulaya, koga banga ilelo likapola. Koga shango yose ikasala shule tjibandana itjetjo yakatjenama. 
REV.13.4	Bathu bakanama bhophona ngoti lakabe lapa tjibandana bushe gwalo. Bakanamata tjibandana beti, “Ndiani unonga tjibandana itjetji? Ne ungagwa natjo ndiani?”
REV.13.5	Tjibandana tjakapiwa nlomo we kuzwikudza ne kutuka Ndzimu, tjiletjedzegwa kube nge ndaulo mimwedzi ili makumi manna ana mimwedzi mibili. 
REV.13.6	Tjikatangisa kutuka Ndzimu ne zina lawo ne magalo awo ne banobagala kudzimu. 
REV.13.7	Tjikapiwa ndetjedzelo kubhayana ne bayengemali ne kubakunda, kakale tjakabe tjapiwa ndaulo pezhugwi kwe ludzi gumwe ne gumwe ne bathu bamwe ne bamwe ne lulimi gumwe ne gumwe ne itjaba tjimwe ne tjimwe. 
REV.13.8	Ngono bose banogala mu shango banowotjinamata, bose be mazina asakakwagwa kudwa mu kuteyiwa kwe shango, mu lukwalo gwe butjilo gwe Pkhwizana yakabulawa.
REV.13.9	Ha mmwe ana zebe, ngaahwe. 
REV.13.10	“Ha ili kuti kuna wakalingisana ngosungwa, unowosungwa, wakalingisana nge kubulawa nge thumo, unowobulawabo nge thumo. Oku koshaka kudzikitadza ne kugalamoyo kwe bayengemali.”
REV.13.11	Ipapo abona tjimwe tjibandana tjibhuda mu shango, tjina nyanga dzili mbili dzifanana ne nyanga dze Pkhwizana, ngono tjikalebeleka se bhophona. 
REV.13.12	Tjoshinga nge ndaulo yose ye tjibandana tje kutanga se mmilili watjo. Tjokombeledza shango na bose banogala muili kuti banamate tjibandana tje kutanga, tje banga linotjisa lakapola. 
REV.13.13	Tjibandana itjetji tje bubili tjothama zwilakidzo zwikulu, tjothama moto ukadwa kudzimu ukazha pasi mu shango mu mesho e bathu bose. 
REV.13.14	Ndizo tjotjebela bathu banogala mu shango nge zwilakidzo zwatjinoletjedziwa kuthama mbeli kwe tjibandana tje kutanga tjibadwa tjiti bathame ifano tje tjibandana tjakabe tjakubadziwa nge thumo ngono tjikatjila. 
REV.13.15	Tjakapiwa simba kufemela meya mu ifano tje tjibandana tje kutanga kuti ifano tje tjibandana tjilebeleke ne kuthama kuti ibabo basinganamate ifano tje tjibandana babulawe. 
REV.13.16	Tjokombeledza bathu bose batukununu ne bakulukulu, bafumi ne bashayi, bakasununguka ne balanda kutjwayiwa mu maboko abo e luji kene mu phazha dzabo, 
REV.13.17	kuyita kuti kusibe ne ungatengesa asina lutjwayo igogo. Kodwa kuti zina le tjibandana kene palo ye zina latjo.
REV.13.18	Ikoku koshaka butjenjedu. Iye wakatjenjela ngaazibe tjimiligwe nge palo ye tjibandana
REV.14.1	Ipapo alinga, ngono abona Pkhwizana ilimile pezhugwi kwe dombo le Ziyoni,* bakabe banayo bakabe bali 144000, ibabo bakakwagwa zina layo ne zina la tate bayo mu phazha dzabo. 
REV.14.2	Ngono ndakahwa hwi lidwa kudzimu lihwika linga nsindo we vula njinji. Kakale linga dadamula kwe vula. Ndakahwa hwi linonga le bathu banolidza zwitinkani zwabo. 
REV.14.3	Banomba lumbo butshwa mbeli kwe tjigalo tje bushe, na mbeli kwe zwibumbiwa zwinotjila zwinna ne bakulu. Akuna wakabe angazwidiya lumbo igogo kuzhe kwe bali 144000, ibo bakabe badzutunugwa mu shango. 
REV.14.4	Ndibo basakazwitemapadza nge bakadzi, ndizo babuyanana; ndibo bakasala shule Pkhwizana pamwe ne pamwe painoyenda. Bakadzutunugwa pakati kwe bathu, bali mitjelo ye kutanga ye Ndzimu ne Pkhwizana. 
REV.14.5	Akuna manyepkhwa akawang'wa mu milomo yabo ngoti basina nlandu.
REV.14.6	Ngono abona mmwe ntumwa we kudzimu ewuluka pezhugwi, akasenga ndebo mbuya isingapele, kuisumikilila bagali be shango mu itjaba tjimwe ne tjimwe ne mu ludzi gumwe ne gumwe ne mu lulimi gumwe ne gumwe ne mu bathu bamwe ne bamwe. 
REV.14.7	Wakati nge hwi lipezhugwi, “Kulumbidzani Ndzimu, muukudze, ngobe tjibaka tje kuti usumikilise bathu tjatjiswika! Muunamate iwo wakathama kudzimu ne shango ne gungwa ne misenya ye vula!”
REV.14.8	Mmwe ntumwa we kudzimu we bubili wakatobela we kutanga eti, “Wawa, wawa Bhabhiloni nkulu, iye wakathama zwitjaba zose kung'wa nkumbi we bupombgwe gugwe.”
REV.14.9	Ntumwa we kudzimu we butatu kabasala shule eti nge hwi lipezhugwi, “Iye unonamata tjibandana ne ifano tjatjo, kakale kaamutjila lutjwayo gwatjo mu phazha kene mu tjiazha, 
REV.14.10	kakale unowong'wa nkumbi we bushongola gwe Ndzimu wawapiphila usakadzimugwa mu tjing'wilo tje bushongola gwawo! Banowohwisiwa zogwadza mu moto ne salifa inopisa, mbeli kwe batumwa be kudzimu bakayengemala ne mbeli kwe Pkhwizana. 
REV.14.11	Busi gwe moto we kuhwisiwa zogwadza kwabo gomilikila pezhugwi nge kusingapele. Abana kunyaluluka masikati kene busiku ibabo banonamata tjibandana ne ifano tjatjo ne mmwe ne mmwe una lutjwayo gwe zina latjo.”
REV.14.12	Ikoku koshaka dzikitadza mu bayengemali, ibabo banolondolodza milayo ye Ndzimu begalamoyo muna Jesu.
REV.14.13	Kudwa ipapo ahwa hwi lidwa kudzimu liti, “Kwala ikoku, ‘Kwakakombolegwa bafi banofila muna She kudwila ngwenu kuyenda mbeli.’ ”
REV.14.13	Meya ikati, “Bakakombolegwa dumbu kuti banyaluluke mu mishingo yabo inolema ngobe mija yabo inobatobela.”
REV.14.14	Ngono ndakati shule alinga, ndikabona gole jena, ngono pezhugwi kwalo kuli gele mmwe unolingika se Nkololo we Nthu, ana tjiala tje bushe tje golide mu nsholo uwe, akabhata sikili inopitsha mu luboko gugwe. 
REV.14.15	Ngono mmwe ntumwa we kudzimu kabhuda mu Ng'umba ye Ndzimu, kadana iwoyo ugele pezhugwi kwe gole nge hwi lipezhugwi eti, “Tola sikili iyo uvune, ngoti tjibaka tje kuvuna tjaswika; shango yabidwa nge buzhalo kuvung'wa.” 
REV.14.16	Ndizo iwoyo ugele pezhugwi kwe gole, kabe ebuzila sikili iyo mu shango, ngono shango ikavungwa. 
REV.14.17	Ngono ndakabona mmwe ntumwa we kudzimu ebhuda mu ng'umba ye Ndzimu kudzimu, ngono na iyebo kabe akabhata sikili inopitsha.
REV.14.18	Mmwe ntumwa we kudzimu kadwa pa tjibeso tje zwibhayilo, iye wakabe elaula moto, ngono kamilidza hwi kadana ntumwa wakabhata sikili inopitsha kati, “Tola sikili iyo uthubule zhambi mu nnda we mizhambi we shango nge kuti zhambi dzakabidwa.” 
REV.14.19	Ndizo ntumwa we kudzimu kabuzila sikili iyo mu shango, kathubula zhambi mu nzhambi kadziposela mu dolo lisishoma le bushongola gwe Ndzimu. 
REV.14.20	Zhambi dzakakobogwa mu dolo kuzhe kwe nzi nkulu, kukabhuda malopa mu duni, kukabe gwizi gwe malopa gwe bulefu gwe khilomitha dzili mazana matatu (300), ngono malopa iyawo akabe angama nthu pa mathudzi.
REV.15.1	Shule abona tjilakidzilo tjimwe kudzimu, tjikulu tjinotjenamisa, batumwa be kudzimu bali kutendeka bana shamu dzili kutendeka dze bupelo, ngobe bushongola gwe Ndzimu gopeleledziwa ndidzo.
REV.15.2	Ngono ndakabona tjimwe tjakabe tjilingika tjinga gungwa gwe halasi lakashanganyiwa ne moto. Ibabo bakunda ngwa ye tjibandana ne tjifano tjatjo ne palo ye zina latjo, bali mile pa hwunde ne gungwa gwe halasi bakabhata zwitinkani zwe Ndzimu 
REV.15.3	Bakamba lumbo gwa Mushe nlanda we Ndzimu ne lumbo gwe Pkhwizana, beti,
REV.15.3	“She, Ndzimu Masimbawose!
REV.15.3	Mikulu kakale inotjenamisa seni mishingo yenyu.
REV.15.3	She nkulu we misi!
REV.15.3	Zila dzenyu dzakalulwama kakale dzi malebeswa.
REV.15.4	She, ndiani usingawotja ngono kakudza zina lenyu?
REV.15.4	Kana imwi moga ndimwi makayengemala?
REV.15.4	Zwitjaba zose zowozha zwikawomunamata,
REV.15.4	ngobe mishingo yenyu yakalulwama yakazumbunugwa.”
REV.15.5	Shule kwa ikoku ndakalinga abona ng'umba* ye nshasha we butendeki kudzimu yakabe yakazhugwa. 
REV.15.6	Batumwa be kudzimu bali kutendeka bakabe bakabhata shamu dzili kutendeka, bakabhuda mu ng'umba bakaambala zwiambalo zwibuyanana zwe jila lakanaka linopenya, ngono zwifuba zwabo zwakasungwa nge mimwandabula ye golide. 
REV.15.7	Ngono kukati mmwe we zwibumbiwa zwinna zwinotjila, kapa batumwa bali kutendeka ndilo dzili kutendeka dzakathamwa nge golide dzili zhele bushongola gwe Ndzimu unotjila nge kusingapele kose. 
REV.15.8	Ngono ng'umba ye Ndzimu ikazhala busi gwe gudzo ne gwe simba le Ndzimu, ngono kwakabe kusina ungangina mu ng'umba ye Ndzimu kudzina shamu dzili kutendeka dze batumwa be kudzimu bali kutendeka dzapelela.
REV.16.1	Ndizo ndakahwa hwi lilebelekela pezhugwi lidwa mu ng'umba ye Ndzimu lidwa batumwa be kudzimu bali kutendeka liti, “Yendani munotebulila bushongola gwe Ndzimu gumu ndilo dzili kutendeka mu shango.”
REV.16.2	Ndizo ntumwa we kudzimu we kutanga kayenda, kaswika katebulila kumu ndilo iye mu shango. Malonda anotjisa, anogwadza kabhuda muna ibabo bakabe bana lutjwayo gwe tjibandana kakale benamata ifano tjatjo.
REV.16.3	Ntumwa we kudzimu we bubili katebulila kumu ndilo iye mu gungwa, vula ikashanduka ikanga malopa e nthu wakafa, itjili tjimwe ne tjimwe mu gungwa tjikafa.
REV.16.4	Ntumwa we kudzimu we butatu katebulila kumu ndilo iye mu njizi ne mu misenya ye vula, dzikashanduka dzikabe malopa. 
REV.16.5	Ndakahwa ntumwa we kudzimu we vula eti, “Makalulwama ngoshingisa shamu dzenyu idzedzi. Muyapo, imwi magala muli yapo, Makayengemala. 
REV.16.6	Bathu bakatebula malopa e bayengemali ne e balebesambeli, ndizo mabapa malopa kuti baang'we. Ikoku kwakabafanila.” 
REV.16.7	Ndakahwa tjibeso tjiti, “Ee, She Ndzimu Masimbawose, kusumikilisa kwenyu ku malebeswa kakale kwakalulwama.”
REV.16.8	Ntumwa we kudzimu we bunna katebulila ndilo iye mu zhuba, ngono likaletjiwa kuti lipise bathu nge moto. 
REV.16.9	Bathu bakapisiwa ngopisa kukulu, ngono bakatuka zina le Ndzimu, iwo una masimba mu shamu idzedzi, koga abazoshanduka bakaukudza.
REV.16.10	Ntumwa we bushanu katebulila kumu ndilo iye mu tjigalo tje bushe tje tjibandana, bushe gwatjo gukabe mu zhalima. Bathu bakazwiluma ndimi ngekuhwa zogwadza, 
REV.16.11	ngono bakatuka Ndzimu we kudzimu beutukila zogwadza ne malonda amubali, koga abazoshandukila mishingo yabo.
REV.16.12	Ntumwa we kudzimu we butathatu katebulila zwi mu ndilo iye mu gwizi gwe Yufuratesi, vula yago yakapkhwa kuzhulila zila boshe bakulu banozha bedwa ku Bhezhuba. 
REV.16.13	Ngono shule abona meya mitatu mibi inolingika se mazhula, ibhuda mu nlomo we bhophona ne mu nlomo we tjibandana ne mu nlomo we nlebesambeli we manyepkhwa. 
REV.16.14	Meya iyeyo mibi inoshinga zwilakidzo, inoyenda kuna boshe bakulu be shango yose kunobakubunganyila ngwa mu zhuba gulu le Ndzimu Masimbawose.
REV.16.15	“Bonani ndozha se mbava! Kwakakombolegwa iye unogala akalinga, akalulwamisa zwiambalo zwizwe kuti asiyende ali mbujo kubonegwa nge bathu.”
REV.16.16	Ndizo meya yakakubunganya boshe bakulu pathu panodang'wa nge lulimi gwe Tjihebheru kuyi Amagedoni.
REV.16.17	Ntumwa we kudzimu we butendeka katebulila zwi mu ndilo iye mu phepo, hwi lipezhugwi likadwa mu tjigalo tje bushe mu ng'umba ye Ndzimu liti, “Kwapela.” 
REV.16.18	Kukabe ne kudadamula ne mahwi ne matutu ne midumo ye makole ne kutengenyeka kwe shango kukulu kusakatongobe yapo mu shango, tjinga bathu kwabakabumbiwa. 
REV.16.19	Nzi nkulu ukapaluka mbabi thatu, ngono mizi mikulu ye njudzi ikawa. Ndzimu ukaalakana nzi nkulu we Bhabhiloni, ngono ukawukombeledza kung'wa mu tjing'wilo tjawo tje bushongola gwawo. 
REV.16.20	Zwigwizi zose zwikalobesiwa ne matombo kasiwanike. 
REV.16.21	Mabgwe makulu kulu e tjivulamabgwe, limwe ne limwe lina ikale tjinolizana ne kilogiramu dzili makumi mashanu, akawa edwa pezhugwi, ewila pezhugwi kwe bathu. Bakatuka Ndzimu, ngobe wakazhisa shamu inotjisa.
REV.17.1	Ipapo mmwe we batumwa be kudzimu bali kutendeka bakabe bana ndilo dzili kutendeka, kazha kundili kati, “Izha ngeno ndiwokulakidza kusumikilisiwa kwe fukula iyeyi igele mu vula njinji. 
REV.17.2	Boshe bakulu bakashinga bupombgwe naye, ngono bagali be shango bakalaladzisiwa ngong'wa nkumbi we bufukula gugwe.”
REV.17.3	Ntumwa we kudzimu kandisengela ku tjilambanyika ndili mu Meya. Ikoko ndakabona nkadzi ali gele pezhugwi kwe tjibandana tjishaba, tjili zhele mazina anotuka Ndzimu; tjibandana itjetjo tjakabe tjina misholo ili kutendeka ne nyanga dzili gumi. 
REV.17.4	Nkadzi iwoyo wakabe akaambala zwiambalo zwe mbala we bushaba gwakabondelela ne nshaba, zwakanakisiwa nge golide nenge mabgwe akanaka anopenya ne ndalama. Mu luboko gugwe wakabe akabhata tjing'wilo tjakathamiwa nge golide, tjili zhele zwithu zwinoshimisa ne shambgwa ye bufukula gugwe. 
REV.17.5	Mu phazha iye kwakabe kwakakwagwa zina le masazibgwe, “Bhabhiloni nkulu, mme be fukula dzose ne mishingo yose inoshimisa mu shango.” 
REV.17.6	Ngono ndakabona kuti nkadzi iwoyo wakabe akalaladza nge malopa e bayengemali nenge malopa e bakafila kutendekela Jesu.
REV.17.6	Ndakati ndimbona, akaabala kwazo. 
REV.17.7	Koga ntumwa we Kudzimu kandibhuzwa kati, “Ini wakakaabala? Ndowokutjenesela ngekwe masazibgwe e nkadzi iwoyu ne tjibandana tjaakatatha tjina misholo ili kutendeka ne nyanga dzili gumi. 
REV.17.8	Tjibandana itjetjije tjawabona tjakatongobe yapo ngono ngwenu atjitjipo, tjowobhuda mu gomba lisina palinoma, ngono tjowoyenda kunoloba. Bagali be shango, bana mazina asakakwagwa mu lukwalo gwe butjilo kudwa mu kuteyiwa kwe shango banowotjenamila kutjibona, ngobe tjakabe tjili yapo, ngono ngwenu tjisitjipo koga ngono tjitjowobe yapo.
REV.17.9	“Ikoku koshaka una butjenjedu. Misholo ili kutendeka matombo ali kutendeka agegwe pezhugwi nge nkadzi iwoyo. 
REV.17.10	Kuna boshe bakulubo bali kutendeka. Bashanu babo bakawa, ng'ompela uyapo, mmwe aathu kazha; ha ezha unowobepo lubaka gushomanana koga. 
REV.17.11	Ngono tjibandana itjetjo tjakatongo bepo, koga ngwenu tjisipo ndi she nkulu we buzhanakadzi. Mmwe we bali kutendeka, koga unoyenda kunolobesiwa.
REV.17.12	“Manyanga ali gumi awabona ndi boshe bakulu bali gumi basathu bakaamutjila bushe, ngono banowoamutjila masimba kubusa awara i nng'ompela ne tjibandana itjetjo. 
REV.17.13	Ibaba nge bugumi gwabo, bana mazwimisilo mang'ompela, banopa tjibandana simba labo ne bushe gwabo. 
REV.17.14	Banowogwa ne Pkhwizana, koga Pkhwizana inowobakunda, ngobe ndi She wa boshe, ndi She nkulu wa boshe bakulu, baanabo nge bakadang'wa bakashalugwa, banogagwabgwe.”
REV.17.15	Ntumwa we kudzimu kati kundili, “Vula dzawabona dzigegwe ne fukula, zwitjaba ne mibunga ye bathu nenge ndimi. 
REV.17.16	Nyanga dzili gumi dzawabona ne tjibandana dzowobenga fukula iyeyo, dzowotola tjimwe ne tjimwe tjainatjo, ngono dzikaisiya ili mbujo, dzowoja nyama ye mbili wayo, dzikampisa nge moto, 
REV.17.17	Ndzimu wakalonga mu mimoyo yabo kuda kwawo kuti kushingikale mazwimisilo awo ngoshinga bedumana, beyisa mibuso yabo pasi kwe tjibandana kudzina kose kumu dama le Ndzimu kushingikale.
REV.17.18	“Nkadzi wawabona, nzi iwowuje nkulu unobusa boshe bakulu be shango.”
REV.18.1	Shule kwa ikoku ndakabona mmwe ntumwa we kudzimu edeluka edwa kudzimu ana masimba makulu, ngono tjedza tjitje tjakapenyesa shango yose. 
REV.18.2	Kalebeleka nge hwi lina masimba eti, “Wawa, wawa nzi nkulu Bhabhiloni! Wabe bugalo gwe meya mibi, yabe makotokelo e meya mmwe ne mmwe wakabipa. Nyuni dzose mbimbi dzinoshimika dzokotokela muuli. 
REV.18.3	Ngoti zwitjaba zose zwakang'wa nkumbi we shambgwa ye bufukula gugwe. Boshe bakulu be shango bakathama bupombgwe naye, balume banoshaba be shango bakafumiswa nge nyota iye ye kube ne tjimwe ne tjimwe isingalaugwe.”
REV.18.4	Ipapo ahwa limwe hwi lidwa kudzimu liti,
REV.18.4	“Bhudani munli bathu bangu,
REV.18.4	musitongo dwa mushanganyila zwibi naye,
REV.18.4	mungadwa mushanganyila shamu naye.
REV.18.5	Ngoti zwibi zwizwe akabutitikwa kanoswika kudzimu,
REV.18.5	ndizo Ndzimu auzokangang'wa matjinyo awe.
REV.18.6	Munthamile koga sekwa akamuthamila.
REV.18.6	Munlipe kabili muna kose kwaakathama.
REV.18.6	Muzhadze tjing'wilo tjitje nge tjing'o
REV.18.6	tjakabila kabili kupinda tjing'o tjaakamuthamila.
REV.18.7	Munhwise zogwadza ne buyendasi gunolizana
REV.18.7	kuzwikudza kukwe nenge kuja eng'wa fumwa yaakazwipa.
REV.18.7	Se ezwidwa mu moyo uwe eti,
REV.18.7	‘Ndigele ipapa ndili shekadzi!
REV.18.7	Ate ndili tjilikadzi,
REV.18.7	tjililo andingatjibone.’
REV.18.8	Ndizo shamu dzidze dzowozha mu zhuba ling'ompela,
REV.18.8	Lufu ne tjililo ne zhala.
REV.18.8	Ngono unowopisiwa nge moto,
REV.18.8	ngoti She Ndzimu una masimba unowonsumikilisa.”
REV.18.9	Boshe bakulu be shango bakashinga bupombgwe naye beshanganyila kuja ne kung'wa, banowolila bakakuwa nge kukwe ha bebona busi gwe kutshwa kukwe. 
REV.18.10	Banowomila kule kule, betjisiwa nge kuhwisiwa zogwadza kukwe, ngono banowoti, “Yee mme wee! Yee mme wee! Wapalala iwe nzi nkulu, usinshoma Bhabhiloni! Wasumikilisiwa mu awara i nng'ompela.”
REV.18.11	Batengesi be thundu be shango banowonlilila ngobe akutjina unowotenga thundu dzabo kakale. 
REV.18.12	Thundu ye golide ne siliva ne maseka akanaka ne mabgwe ne ndalama ne matyila akanaka ne jila le mbala we bushaba gwakabondelela ne jila linotedzemuka ne jila shaba le themba ipezhugwi ne zwizholo ne zwinonuhwisa zwinozipa milenje lenje ye hwuni dze themba ipezhugwi ne nyanga dze zhowu ne bhurasi ne dzitshipi ne mabgwe matjena anopenya; 
REV.18.13	ne sinamoni ne motsha ne mafuta anonuhwa zwinozipa ne nkumbi ne mafuta e ntjelo we ntoba, bgwisa gwe tjiwunga, mbewu, ng'ombe, pkhwizi, mbizi, koloyi, balanda kudwa kuti bathu. 
REV.18.14	Zwithu zose zwakalulwama zwawakabe uyemula kube nazo zwakulashikila, ngono nenge fumwa iyo yose ne bubuya gugo kwayenda, ngono autowofa wazwibona kakale. 
REV.18.15	Batengesi bakawana fumwa ngotengesa mu nli banowomila kule kule, ngoti banotja kuhwisiwa zogwadza kukwe. Banowolila bekuwila pezhugwi. 
REV.18.16	Ngono banoti “Yee mme wee! Yee mme wee! Wapalala nzi iwoyu nkulu wakabe wakaambala ntjeka wakanaka ne jila le mbala we bushaba gwakabondelela ne jila shaba le themba ipezhugwi, ngono ezwinakisa nge golide ne mabgwe anopenya ne ndalama! 
REV.18.17	Ngono walashikigwa nge fumwa iye yose mu awara i nng'ompela koga.”
REV.18.17	Bayendisi bose be zwikepe ne balauli babo ne batengesi banoyenda nge zwikepe, na ibabo banoseyenya nge zwikepe mu gungwa bakamila kule kule, 
REV.18.18	ngono bakalila ha bebona busi gwe kutshwa kukwe beti, “Ndiupi nzi nkulu wakatongonga iwoyu nzi nkulu kene?” 
REV.18.19	Bakadila hwuluba mu misholo yabo, bakalila, bakangina mu buyendasi beti, “Yee mme wee! Yee mme wee! Wapalala nzi nkulu! Iwo wakati bose bana zwikepe zwinotendeleka mu gungwa bakazwifumisa nge fumwa yawo. Mu awara i nng'ompela walashikigwa nge tjimwe ne tjimwe.”
REV.18.20	Shathani nge kwawo ba kudzimu. Shathani bayengemali ne batumwa* ba Jesu ne balebesambeli, ngoti Ndzimu wamusumikilisila iye.
REV.18.21	Ngono shule ntumwa we kudzimu, una masimba kanunga bgwe linonga gwiyo gulu, ngono kaliposela mu gungwa eti, “Eyi ndiyo zila inowoti nzi nkulu una masimba Bhabhiloni, ukaposegwa pasi nge masimba, ngono autowofa wabong'wa kakale. 
REV.18.22	Zwitinkani ne kumba kwe bathu ne balidzi be nyele ne lunyanga, akutjowobuya kukahwika mukuli kakale, akuna nshingi upi kene upi utjowofa abong'wa mukuli kakale, ngono ne zhoba ye gwiyo aitjowopapha ikahwika kakale. 
REV.18.23	Akutjowobuya kukaboneka kakale tjedza tje luvone mukati kuko. Akutjowobuya kukahwika kakale mahwi e balongo ne e baloboli mukuli. Batengesi babo be thundu bakabe bali ibo bakulu mu shango yose, ngono nge butjenjedu gwenyu gwe malipa, makatjebela zwitjaba zose zwe shango.”
REV.18.24	Mu Bhabhiloni kwakawanika malopa e balebesambeli ne e bayengemali ne e bathu bose bakabulawa mu shango.
REV.19.1	Shule kwa ikoku ndakahwa kunonga mahwi apezhugwi e bathu banjinji kudzimu epululudza eti, “Haleluya! Jidzo ne gudzo ne masimba nge zwe Ndzimu wedu. 
REV.19.2	Kusumikilisa kwawo kuna lebeswa ne ndulamo.* Wakasumikilisa fukula yakabe itjinya shango nge bufukula gwayo, Ndzimu wakambgwilizila ngekwe malopa e balanda bawo.” 
REV.19.3	Bakapululudza kakale beti “Haleluya! Busi gunodwa munli goyenda pezhugwi nge kusingapele.” 
REV.19.4	Bakulu bali makumi mabili ana bathu banna ne zwibumbiwa zwinna bakawila pasi bakanamata Ndzimu, ugele mu tjigalo tje bushe, bakati, “Ngakujalo. Haleluya!”
REV.19.5	Kukadwa hwi mu tjigalo tje bushe lipululudza liti, “Kudzani Ndzimu wedu imwi balanda bawo bose ne bathu bose banoulumbidza, bose batukununu ne bakulukulu.” 
REV.19.6	Ipapo ahwa kwakabe kunga mahwi e bathu banjinji, ehwika enga kuwona kwe vula njinji kakale enga vula inodadamula kwazo, epululudza eti “Haleluya! Ngoti She Ndzimu wedu Masimbawose unobusa. 
REV.19.7	Ngatishatheni tipululudze tiukudzeni, ngobe tjabe tjibaka tje ndobolo ye Pkhwizana, ndizo nlongo uwe wazwilulwamisila iyo. 
REV.19.8	Wapiwa zwiambalo zwibuyanana zwe jila lakanaka linopenya.” Jila ileli mishingo mibuyanana ye bayengemali.
REV.19.9	Ntumwa we kudzimu kandidwa kati, “Ukwale tjandinokubudza, ‘Bakakombolegwa ibabo bakakokiwa ku zojiwa zwe madekwana zwe nzano we ndobolo ye Pkhwizana.’ ” Kati kakale kundili, “Awa matama e malebeswa e Ndzimu.”
REV.19.10	Ndakawila pasi mbeli kwe makumbo awe kuti ndinnamate, ngono kati kundili, “Usitongo thama ikoku! Imi ndi nlanda sawe ne zwikamu zwizo zwina butendeki gwa Jesu. Namata Ndzimu.” Ngobe butendeki gwa Jesu meya ye bulebesambeli.
REV.19.11	Abe ndibona kudzimu kuzhuka, ngono kukaboneka mbizi tjena ntathi wayo unodang'wa N'galikabgwe, kakale eyi Malebeswa. Unosumikilisa nge ndulamo kakale ebe egwa. 
REV.19.12	Mesho awe anonga nthuto we moto, ngono wakabe akaambala zwialana zwe bushe zwinjinji mu nsholo uwe, una zina lakakwagwa munli lisina unoliziba ha isi iye koga. 
REV.19.13	Wakaambala hazu yakadubikiwa mu malopa, ngono zina laanodang'wa ndilo koyi “Dama le Ndzimu.” 
REV.19.14	Babhayani be kudzimu bakaambala zwiambalo zwitjena zwibuyanana, bakantobela bakatatha mbizi tjena. 
REV.19.15	Mu nlomo uwe kobhuda bukanu gunopitsha gwaanotema zwitjaba ndigo, ngono unowobabusa nge ikombo tje tshipi, unowokobola zhambi mu dolo le bushongola gunotjisa gwe Ndzimu Masimbawose. 
REV.19.16	Mu hazu iye, pezhugwi kwe tjidzwa, kwakakwagwa zina linobalika sahwoku, “She nkulu wa boshe bakulu kakale She wa boshe.”
REV.19.17	Ipapo abona ntumwa we kudzimu ali mile mu zhuba. Ngono kamilidza hwi kadana nyuni dzose dzinowuluka pezhugwi eti, “Izhani mukubunganile zojiwa zwe madekwana zwe Ndzimu. 
REV.19.18	Muje zwitumbu zwa boshe bakulu ne bakulu be dzingwa ne zwe balume bakasima. Zwitumbu zwe mbizi ne zwe batathi badzo ne zwe bathu bose, balanda ne basununguki, bakulu ne batukununu.”
REV.19.19	Abona tjibandana na boshe bakulu be shango ne babhayani babo, bakubungana kugwa na iwoyo wakatatha mbizi ne babhayani babe. 
REV.19.20	Ngono tjibandana tjakabhakhwa kang'ompela ne nlebesambeli we manyepkhwa, iwoyo wakabe ethama zwilakidzo mu mesho atjo akatjebela ibabo bakaamutjila lutjwayo gwe tjibandana, na ibabo bakabe benamata ifano tjatjo. Nlebesambeli iwoyo ne tjibandana itjetjo bakaposegwa betjila mu gakhwa le moto unothutidziwa nge mabgwe anodang'wa salifa. 
REV.19.21	Bamwe bose basala bakabulawa nge bukanu gwa iye wakatatha mbizi, bukanu gunobhuda mu nlomo uwe. Nyuni dzakaja zwitumbu zwabo dzikaguta kwadzakazwimbigwa.
REV.20.1	Kudwa ipapo abona ntumwa we kudzimu edeluka edwa kudzimu akabhata tjizhulo tje gomba lakangina kusina tjilizanyo mu luboko gugwe ne ketani hwulu hwulu. 
REV.20.2	Kabe ebhata bhophona, nyoka yakale, inodang'wa Nvanganyi, Satani, kailonga mu busungwa nge kwe makole ali tjiwulu tjing'ompela (1000). 
REV.20.3	Kaiposela mu gomba, ngono kalizhalila kalikhiya, kuti ndizo lisitjatubule kutjebela bathu, kakale kudzina makole ali tjiwulu tjing'ompela apinda. Shule kwa ipapo lakafanila kusunungugwa kwe tjibaka tjifupi.
REV.20.4	Ipapo abona zwigalo zwe bushe, ngono zwiligegwe nge bakapiwa masimba e kusumikilisa. Ndakabonabo meya ya ibabo bakabe bathubugwa mitshibha, bebulayigwa butendeki gwa Jesu ne dama le Ndzimu, ibo basakatongonamata tjibandana kene ifano tjatjo, kene iko kuamutjila lutjwayo gwatjo mu phazha dzabo kene mu maboko abo. Bakamuka mu bafi bakabusa na Kirisiti makole ali tjiwulu tjing'ompela (1000). 
REV.20.5	Bafi bakasala abazomusiwa kuswikila makole ali tjiwulu tjing'ompela apinda. Ikoku ndiko kumuka kwe bafi kwe kutanga. 
REV.20.6	Wakakombolegwa kakale wakayengemala iwoyo unowobe mu kumusiwa kwe bafi kwe kutanga. Lufu gwe bubili aguna masimba muna ibabo, banowobe Bapirisiti be Ndzimu na Kirisiti, ngono banowobusa naye makole ali tjiwulu tjing'ompela.
REV.20.7	Shule kwe makole ali tjiwulu tjing'ompela Satani unowosunungugwa mu ng'umba iye ye busungwa. 
REV.20.8	Ngono unowoyenda kanotjebela zwitjaba zwimu mbizho nna dze shango, kudwa kuti Gogo na Magogo, ku bakubunganyila ngwa. Bunji gwabo gonga nsetje we gungwa. 
REV.20.9	Bakathubulanya nge shango yose, ngono bakakomba bugalo gwe bayengemali ne nzi nkulu unodika. Koga moto wakadeluka udwa kudzimu ukabapisa. 
REV.20.10	Ngono Nvanganyi iye wakabatjebela kalashigwa mu gakhwa le moto ne salifa, kuna tjibandana ne nlebesambeli we manyepkhwa, banowohwisiwa zogwadza siku ne sikati nge kusingapele.
REV.20.11	Ipapo abona tjigalo tje bushe tjitjena tjikulu, na iye ugele pezhugwi kwatjo. Shango ne zhuzhugwi zwikantizha ngono zwikasitjabong'we kakale. 
REV.20.12	Ngono abona bafi bakulukulu ne batukununu, bali mile mbeli kwe tjigalo tje bushe, ngono hwalo dzikazhugwa. Lukwalo naigobo gukazhugwabo, guli lukwalo gwe butjilo. Bafi bakasumikilisiwa kuyendidzana nge mishingo yabo sekwa kwakabe kwakakwagwa mu hwalo idzedzo. 
REV.20.13	Gungwa likadusa bafi bakabe bali mulili, Lufu ne Ikumbu zwikadusa bafi bakabe bali muzwili ngono bose bakasumikilisiwa kuyendidzana ne mishingo yabo. 
REV.20.14	Ipapo Lufu ne Ikumbu zwikaposegwa mu gakhwa le moto, ogu ndigo lufu gwe bubili, gungwa gwe moto. 
REV.20.15	Mmwe ne mmwe usakakwagwa zina mu lukwalo gwe butjilo wakaposegwa mu gungwa gwe moto.
REV.21.1	Kudwa ipapo abona kudzimu kutshwa ne shango tshwa, ngobe kudzimu kwe kutanga ne shango ye kutanga zwakabe zwapinda, ne gungwa lisitjipo. 
REV.21.2	Ngono ndakabona nzi nkulu wakayengemala, Jerusalema tshwa, ideluka idwa kudzimu ku Ndzimu yakalulwamisiwa se nlongo wakanakisigwa nlume uwe. 
REV.21.3	Ndakahwa hwi lilebelekela pezhugwi libhuda mu tjigalo tje bushe liti, “Bona, bugalo gwe Ndzimu gwabe mu bathu. Unowogala nabo, ngono banowobe bathu bawo. Ndzimu nge kwawo unowobe nabo, ukabe Ndzimu wabo. 
REV.21.4	Unowobukusha mishodzi yose mu mesho abo, akutjawobe ne lufu kakale, akutjawobe ne buyendasi kene tjililo kene tjibhayo, ngoti zwe kutanga azwitjipo.”
REV.21.5	Ngono iwoyo ugele mu tjigalo tje bushe kalebeleka eti, “Bona, ndothama zwithu zose butshwa.” Kandidwa kakale kati, “Kwala ikoku, ngoti matama iyawa anogalikabgwe, malebeswa.” 
REV.21.6	Ngono kati “Kwashingwa kwawila. Ndimi we kutanga newe bupelo, budwilo ne bhelelo. Mmwe ne mmwe una nyota ndowompa ndetjedzelo ye kung'wa mu nsenya we vula ye butjilo kuzhe kwe thengo. 
REV.21.7	Iye unokunda, unowoamutjila ikoku, ndowobe Ndzimu uwe, ngono iye unowobe mwanangu. 
REV.21.8	Koga magwala ne basingagalemoyo ne bana shambgwa ne babulayi be bathu ne phombgwe ne banothama malipa* ne banonamata midzimu ne banyepi, mbhayilo wabo unowobe mu gakhwa lina moto ne salifa, ogu ndigo lufu gwe bubili.”
REV.21.9	Ndizo kukazha mmwe we batumwa be kudzimu bali kutendeka bakabe bana ndilo dzizhele shamu dze bupelo dzili kutendeka, kalebeleka nami eti, “Izha, ndowokulakidza nlongo, nkadzi we Pkhwizana.” 
REV.21.10	Kandisenga ndili mu Meya kandiyisa pezhugwi kwe dombo lefu lefu kandilakidza nzi nkulu wakayengemala, Jerusalema udeluka udwa kudzimu ku Ndzimu, 
REV.21.11	una gudzo le Ndzimu. Tjedza tjawo tjipenya se bgwe le themba ipezhugwi, se jasipa,* tjibonengela se deemani. 
REV.21.12	Wakabe una guma gulu gulu lefu lefu lina mikoba ili gumi lina mibili, kuna batumwa be kudzimu bali gumi lina babili pa mikoba iyeyi. Mu zwizhalilo kwakakwagwa mazina e njudzi gumi lina mbili dze bana be Iziraela. 
REV.21.13	Kwakabe kuna mikoba ili mitatu ku Bhezhuba; mikoba ili mitatu ku Bunandzwa; mikoba ili mitatu ku Burwa; mikoba ili mitatu ku Golombedzo. 
REV.21.14	Guma le nzi nkulu iwoyo lakabe lakabakigwa pezhugwi kwe thiwa dzili gumi lina mbili, pezhugwi kwadzo kwakakwagwa mazina e batumwa be Pkhwizana bali gumi lina babili, ibo batumwa ba Jesu. 
REV.21.15	Ntumwa we kudzimu wakalebeleka nami wakabe ana lukombo gwakathamiwa nge golide kulizanya nzi nkulu ne mikoba yayo ne guma layo. 
REV.21.16	Nzi nkulu unolizana bupabi ne bulefu, ngono kalizanya nzi nkulu nge lukombo gugwe, khilomitha dzili zwiwulu zwibili ne mazana manna (2400) bulefu. Bulefu ne bupabi ne bulefu kuyenda pezhugwi kolizana. 
REV.21.17	Guma nailo kalilizanya, ngono lakabe lili mitha dzili makumi ali kutathatu kuyenda pezhugwi, kudumilana ne tjilizanyo tje bathu, kodwa tje ntumwa we kudzimu. 
REV.21.18	Guma lakabe lakathamwa nge jasipa, koga nzi nkulu ngekwawo wakabe wakabumbiwa nge golide mbuyanana, inobonengela se halasi. 
REV.21.19	Thiwa dze guma le nzi nkulu dzakabe dzakanakisiwa nge milenje yose ye mabgwe e themba ipezhugwi akanaka. Thiwa ye kutanga lakabe lili bgwe le jasipa, le bubili lili safaya,* le butatu lili agate
REV.21.20	le bushanu lili onikisi,* le butathatu lili kaneliyeni, le kutendeka lili kirisoliti, le zhanakadzi lili bherili,* le zhanalume lili topazi,* le bugumi lili kalisedoni,* le bugumi lina kung'ompela lili tukoisi,
REV.21.21	Mikoba ili gumi lina mibili mabgwe mabuya anothama ndalama ali gumi lina mabili; nkoba ng'ompela wakathamiwa nge bgwe buya ling'ompela. Zila i mu nzi nkulu nge ye golide mbuyanana inobonengela se halasi.
REV.21.22	Andizobona ng'umba ye Ndzimu mu nzi nkulu, ngoti ng'umba yawo ye Ndzimu ndi She Ndzimu Masimbawose ne Pkhwizana. 
REV.21.23	Nzi nkulu autosheta kube ne zhuba mu uli kene mwedzi kupenya mu uli, ngobe gudzo le Ndzimu lopenya mu uli, Pkhwizana iyo luvone gwayo. 
REV.21.24	Zwitjaba zwe shango zowoyenda nge tjedza tjawo ngono boshe bakulu be shango banowozhisa fumwa dzabo mu uli. 
REV.21.25	Mikoba ye nzi nkulu aitowozhaligwa masikati, kakale akutowobe ne busiku ikweno. 
REV.21.26	Gudzo ne dendo gudzo le zwitjaba zwe shango yose zowozhisiwa mu nzi nkulu. 
REV.21.27	Koga akuna tjakatemapala tjinowongina mu nzi nkulu, kene ali ani unoshinga zwithu zwinobhatisa shoni kene unoleba manyepkhwa, koga kowongina be mazina akakwagwa mu lukwalo gwe Pkhwizana gwe butjilo.
REV.22.1	Ntumwa wakandilakidzabo gwizi gwe vula ye butjilo, ingadzima se deemani, idwa mu tjigalo tje bushe tje Ndzimu ne tje Pkhwizana, 
REV.22.2	guwunga na pakati kwe zila imu nzi nkulu, mu phili dzago dzose seli eyi na eyija kwakamela nti we butjilo, unozwala mitjelo kagumi lina kabili nge gole kang'ompela nge mwedzi, ngono mazhani awo anopodza zwitjaba. 
REV.22.3	Akutjawobe ne bhiso kakale.
REV.22.3	Tjigalo tje bushe tje Ndzimu ne Pkhwizana tjowobe tjili muuli, ngono balanda bawo banowounamata. 
REV.22.4	Banowobona buso gwawo, ngono ne zina lawo lowobe lakakwagwa mu phazha dzabo. 
REV.22.5	Akutjawobe ne busiku kakale, ngono abatjowoshaka mavone kene tjedza tje zhuba, ngobe She Ndzimu unowobe ali tjedza tjabo, ngono banowobusa nge kusingapele kose.
REV.22.6	Ntumwa we kudzimu kandidwa kati, “Matama iyawa anogalikabgwe, malebeswa. Ngono She, Ndzimu we meya ye balebesambeli watuma ntumwa uwe we kudzimu kuwolakidza balanda babe tjakafanila shingikala mu misi ipejo pejo.”
REV.22.7	“Koga bonani, ndozha tjinyolotjo. Kwakakombolegwa iye unolondolodza matama e ndebelombeli imu lukwalo igogu.”
REV.22.8	Imi Johani, ndimi ndakabona ahwa zwithu izwezwi. Ngono ndakati ndizwihwa ne kuzwibona awila pasi kunamata pa makumbo e ntumwa we kudzimu wakandilakidza izwezwi zwithu, 
REV.22.9	koga kandidwa kati, “Usikushinge, ndi nlanda sawe ne zwikamu zwizo, ibo balebesambeli, koga sa bose banolondolodza matama a mu lukwalo igogu. Namata Ndzimu.” 
REV.22.10	Ngono wakati kundili, “Usitongo zhalila matama e ndebelombeli e lukwalo igogu ngoti tjibaka tjabe pejo. 
REV.22.11	Iye usakalulwama, ngaadwilile asakalulwama; iye una shambgwa ngaadwilile ana shambgwa, na iye wakalulwama ngaadwilile ethama zwakalulwama na iye wakayengemala ngaadwilile akayengemala.”
REV.22.12	“Bonani, ndaswika tjinyolotjo, ndozha ne mbhayilo wangu kulipa mmwe ne mmwe sekwa akashinga. 
REV.22.13	Ndimi wekutanga ne we bupelo, ndimi kutangisa ne bupelo.”
REV.22.14	Kwakakombolegwa ibabo banosuka hazu dzabo, kuti ndizo babe ne fanilo dze kuja ntjelo we nti we butjilo nenge kuti bangine mu nzi nkulu nge mikoba. 
REV.22.15	Ngono kuzhe kuna mbgwa ne malipa ne phombgwe ne babulayi be bathu ne banonamata midzimu ne banoda kunyepa.
REV.22.16	“Imi Jesu ndatuma ntumwa wangu we kudzimu kukuli nge butendeki kugupa makubungano. Ndimi we lutshinga gwa Dafite, kakale ndi nyenyedzi inopenya ye Masasi.”
REV.22.17	Meya ne Nlongo banoti, “Izha.”
REV.22.17	Ngakuti iye unohwa ati, “Izha.”
REV.22.17	Iye una nyota ngaazhe. Iye unoshaka ngaatole vula ye butjilo kuzhe kwe thengo.
REV.22.18	Imi Johani, ndotjenjedza mmwe ne mmwe, unohwa matama iyawa e ndebelombeli ye lukwalo igogu; ha mmwe angaapaphidza, Ndzimu unowompaphidzila shamu dzalebgwa mu lukwalo igogu. 
REV.22.19	Koga ha mmwe angadusa tjimwe mu matama e ndebelombeli iyeyi ye lukwalo igogu, Ndzimu unowontolela gobe lile le ntjelo we nti we butjilo ne le nzi nkulu wakayengemala, izo zwinolegwa nge kwazo mu lukwalo igogu.
REV.22.20	Iye unopa butendeki ngekwe zwithu izwezwi kati “Ee, tjose ndozha tjinyolotjo.”
REV.22.20	Ngakujalo. Izhani, She Jesu.
REV.22.21	Ngoni dza She Jesu ngadzibe ne bayengemali bose. Ngakujalo.
PSA.1.1	Kwakakombolegwa iye nthu
PSA.1.1	usingatobele gumbuludzo le babi
PSA.1.1	kene kuli kuyenda mu zila ye batjinyi,
PSA.1.1	kene kuli kushanganyila ne badadi.
PSA.1.2	Koga shatho imu nlayo wa Yahwe,
PSA.1.2	ngono unokumbula nlayo
PSA.1.2	wa Yahwe siku ne sikati.
PSA.1.3	Unonga nti wakadzwagwa mu wunde
PSA.1.3	ye hwobana dzinowunga vula,
PSA.1.3	unozwala mitjelo yawo mu nsi wakalingisana,
PSA.1.3	ne mazhani awo aatobuna.
PSA.1.3	Tjimwe ne tjimwe tjaanothama tjodwilila.
PSA.1.4	Babi abate bali saikoko,
PSA.1.4	koga banonga bunye gunowulusiwa nge phepo.
PSA.1.5	Ndizo babi abatowomilana ne sumikiliso,
PSA.1.5	batjinyi abangame mu gubungano le bayengemali,
PSA.1.6	Ngobe Yahwe banotjengeta zila dze bayengemali,
PSA.1.6	koga zila dze babi dzowoloba.
PSA.2.1	Ini zwitjaba zwilangana,
PSA.2.1	ne bathu banolukilani tjishwe suli?
PSA.2.2	Boshe bakulu be shango bakazwimisa zubuyanana,
PSA.2.2	ne babusi banokumbuludzana,
PSA.2.2	kumukila Yahwe ne Nzhodziwa wabo beti,
PSA.2.3	“Ngatithubuleni mitjili yabo,
PSA.2.3	tiduse misungo yabo mu tili.”
PSA.2.4	Iye ugele mu tjigalo tje bushe
PSA.2.4	kudzimu unoseka;
PSA.2.4	Yahwe banobaseka maanya.
PSA.2.5	Ndizo banowolebeleka nabo
PSA.2.5	mu bushongola gwabo,
PSA.2.5	bakabatjisa mu kugwadzamoyo kwabo,
PSA.2.6	beti, “Ndakabiga she nkulu wangu
PSA.2.6	pezhugwi kwe Ziyoni,
PSA.2.6	dombo langu lakayengemala.”
PSA.2.7	Ndowoleba patjena tjakalebgwa ndi Yahwe,
PSA.2.7	bakati kundili, “Unkololo wangu,
PSA.2.7	nasi ndabe tate babo.
PSA.2.8	Undikumbile, ndowokupa
PSA.2.8	zwitjaba zose zwikabe thaka iyo,
PSA.2.8	ne mbizho dze shango
PSA.2.8	dzowobe dzidzo.
PSA.2.9	Unowobapkhwanya nge swimbo ye tshipi,
PSA.2.9	ukabapkhwanya se zwiyenga zwe jegwa.”
PSA.2.10	Ndizo ngwenu, imwi boshe bakulu, tjenjelani;
PSA.2.10	Ndomuluma zebe, imwi balauli be shango.
PSA.2.11	Shingilani Yahwe nge kutja,
PSA.2.11	nge kuzwiyisa pasi.
PSA.2.12	Iwani nge zwidwi mu namate Nkololo,
PSA.2.12	asidwe egwadzamoyo,
PSA.2.12	mube mulobesiwa mu zila dzenyu.
PSA.2.12	Bakashatha bose banotizhila mu nli.
PSA.3.1	Yahwe, zwita zwangu zwinjinji seni!
PSA.3.1	Banji banondimukila;
PSA.3.2	Banji banoleba ngekwangu beti,
PSA.3.2	“Akuna bhatsho yaangawana mu Ndzimu.”
PSA.3.3	Koga imwi, Yahwe,
PSA.3.3	mu tjivikili tjakandipoteleka,
PSA.3.3	ndimwi gudzo langu, nsimisi wangu.
PSA.3.4	Ndomilidza hwi ndidana Yahwe,
PSA.3.4	ngono banondidabila
PSA.3.4	bali mu dombo labo lakayengemala.
PSA.3.5	Ndolala ayizela wope,
PSA.3.5	amuka kakale ngobe
PSA.3.5	Yahwe banondibhatsha.
PSA.3.6	Anditotja bathu
PSA.3.6	bali zwiwulu zwili gumi (10 000)
PSA.3.6	bakandipoteleka bendigwisa.
PSA.3.7	Milikani Yahwe!
PSA.3.7	Mundigwile Ndzimu wangu!
PSA.3.7	Mupkhwaule zwita zwangu zose,
PSA.3.7	mu lushaya muvune meno e babi.
PSA.3.8	Jidzo nge la Yahwe;
PSA.3.8	Makombolelo enyu
PSA.3.8	ngaabe mu bathu benyu!
PSA.4.1	Mundidabile, andimudana
PSA.4.1	Ndzimu we ndulamo yangu.
PSA.4.1	Makandinyaladza mu kudziyidzika
PSA.4.1	kwangu mundihwile ngoni,
PSA.4.1	mu amutjile ntembezelo wangu.
PSA.4.2	Imwi bathu, kowodzina kukabe lini,
PSA.4.2	tetiwa kwangu kulengudziwa kene?
PSA.4.2	Mowoda matama asina nshingo kuswikila lini,
PSA.4.2	kakale mutatana ne manyepkhwa?
PSA.4.3	Koga zibani kuti Yahwe
PSA.4.3	bakazwishalulila balulwami;
PSA.4.3	Yahwe banowohwa andibadana.
PSA.4.4	Gwadzanimoyo, koga musithame tjibi;
PSA.4.4	muti mulilele mukumbule,
PSA.4.4	tje mu mimoyo yenyu koga munyalale.
PSA.4.5	Dusani zwibhayilo zwakalulwama,
PSA.4.5	mugalebgwe muna Yahwe.
PSA.4.6	Kuna banjinji banoti,
PSA.4.6	“Ndiani ungatilakidza tjimwe tjakanaka kene?
PSA.4.6	Yahwe tjedza tje buso gwenyu ngatjitipenyele!”
PSA.4.7	Makandipa kushatha kukulu mu moyo wangu
PSA.4.7	kunopinda kwabanako ha mathunde
PSA.4.7	abo ne mikumbi yabo zwilizhele.
PSA.4.8	Ndowolala pasi ayizela nge kunyalala;
PSA.4.8	ngobe imwi moga Yahwe,
PSA.4.8	ndimwi makanditjengeta!
PSA.5.1	Bhulutanani mahwi angu Yahwe,
PSA.5.1	muhweni tjililo tjangu.
PSA.5.2	Hwililani tjililo tjangu, She nkulu wangu,
PSA.5.2	kakale muli Ndzimu wangu,
PSA.5.2	ngobe ndolingisa mitembezelo yangu kumuli.
PSA.5.3	Yahwe, mangwanana mohwa hwi langu,
PSA.5.3	mu mangwanana ndoyisa mitembezelo
PSA.5.3	yangu ku muli, ngono ndibe ndilindila.
PSA.5.4	Amute muli Ndzimu unoda mbipo;
PSA.5.4	bubi agungagale namwi.
PSA.5.5	Banozwikudza habangame pa mesho enyu.
PSA.5.5	Mobenga babi bose.
PSA.5.6	Molobesa ibabo banonyepa
PSA.5.6	Yahwe banoshima bathu
PSA.5.6	banotebula lopa ne banotjebela.
PSA.5.7	Koga imi nge ludo gwenyu bukulu,
PSA.5.7	ndowongina mu ng'umba yenyu,
PSA.5.7	ndowonamata ndimuteta
PSA.5.7	ndakalinga ku ng'umba yenyu,
PSA.5.8	Yahwe, munditungamile mu ndulamo yenyu,
PSA.5.8	ngekwe zwita zwangu.
PSA.5.8	Tambunudzani zila yenyu mbeli kwangu.
PSA.5.9	Ngobe akuna lebeswa
PSA.5.9	linodwa mu milomo yabo,
PSA.5.9	mimoyo yabo igolomodzo.
PSA.5.9	Hwulo dzabo zwikumbu zwakaashama,
PSA.5.9	banotjebela nge ndimi dzabo.
PSA.5.10	Thamani kuti basengane
PSA.5.10	ne matjinyo abo Ndzimu.
PSA.5.10	Ngabaligwe nge milangano yabo,
PSA.5.10	mubatatile kutjena ngekwe matjinyo
PSA.5.10	abo manji, ngoti bakamupandukila.
PSA.5.11	Koga bose banotizhila ku muli
PSA.5.11	ngababe ne kushatha,
PSA.5.11	ngabambe misi yose nge kushatha.
PSA.5.11	Mutalabudze mbakililo yenyu mubali,
PSA.5.11	kuti ndizo ibabo banoda
PSA.5.11	zina lenyu bakudziwe mu muli.
PSA.5.12	Ngoti mokombolela balulwami Yahwe;
PSA.5.12	mobavikila se tjivikili.
PSA.6.1	Yahwe, musinditjemele makagwadzamoyo,
PSA.6.1	kene kundiloba muli zhele bushongola.
PSA.6.2	Mundihwile ngoni Yahwe,
PSA.6.2	ndapelegwa nge matatabuko;
PSA.6.2	Yahwe mundipodze,
PSA.6.2	ngobe mafupa angu anotetema ngotja.
PSA.6.3	Meya yangu inodziyidzika.
PSA.6.3	Koga imwi Yahwe, kowobelini?
PSA.6.4	Shandukani Yahwe, munditjidze,
PSA.6.4	mundisunungule ngekwe
PSA.6.4	ludo gwenyu gusingazunguzike.
PSA.6.5	Ngobe akuna ungaalakana nge kwenyu afa,
PSA.6.5	mu bugalo gwe bafi ndiani ungamukudza kene?
PSA.6.6	Ndanyadziwa nge kulila kwangu;
PSA.6.6	busiku gumwe ne gumwe,
PSA.6.6	ndonyolodza bulalo gwangu nge mishodzi;
PSA.6.6	Ndozhadza nsazamilo wangu nge mishodzi.
PSA.6.7	Mesho angu aatjabona
PSA.6.7	nge zila ye kuhwazogwadza;
PSA.6.7	anopelegwa nge simba,
PSA.6.7	ngekwe zwita zwangu zose.
PSA.6.8	Idwani pandili, imwi bashingi be mbipo,
PSA.6.8	ngobe Yahwe bahwa tjililo tjangu.
PSA.6.9	Yahwe bahwa tjililo tjangu.
PSA.6.9	Yahwe banoamutjila mitembezelo yangu.
PSA.6.10	Zwita zwangu zose
PSA.6.10	zowobhakhwa nge shoni zwikadziyidzika.
PSA.6.10	Banowoshanduka bakabhakhwa nge shoni.
PSA.7.1	Yahwe Ndzimu wangu,
PSA.7.1	ndotizhila kumuli.
PSA.7.1	Munditjidze mundigwile
PSA.7.1	muna bakandisala shule,
PSA.7.2	kusajalo banowondipalulanya
PSA.7.2	se shumba, bendikwebakwebanya,
PSA.7.2	kusina unondigwila.
PSA.7.3	Yahwe Ndzimu wangu,
PSA.7.3	ha kuli kuti ndakathama ikoku,
PSA.7.3	ha kuli kuti kuna nlandu mu ndili,
PSA.7.4	ha kuli kuti ndakabgwilizila
PSA.7.4	una mbakiso nami nge mbipo,
PSA.7.4	kene kuli kuti ndakatapila tjita
PSA.7.4	tjangu ndisayi tjimwe,
PSA.7.5	ha kwakajalo, tjita tjangu ngatjitatane nami,
PSA.7.5	tjindibhate tjitshambile butjilo gwangu
PSA.7.5	pasi nge makumbo tjindiladzike mu hwuluba.
PSA.7.6	Milikani Yahwe,
PSA.7.6	mu kugwadzamoyo kwenyu!
PSA.7.6	Milikani mugwe ne bushongola
PSA.7.6	gwe zwita zwangu!
PSA.7.6	Milikani, Ndzimu wangu,
PSA.7.6	ngobe makabiga zhuba le sumikiliso.
PSA.7.7	Gubungano le bathu bose,
PSA.7.7	ngalikubungane kumupoteleka;
PSA.7.7	Mubalaule muli mu tjigalo tjenyu.
PSA.7.8	Yahwe ndibo nsumikilisi we bathu bose,
PSA.7.8	mundisumikilise kunoyendidzana
PSA.7.8	ne ndulamo yangu Yahwe
PSA.7.8	nenge kuyendidzana
PSA.7.8	ne kusheta nlandu kwangu!
PSA.7.9	Thamani kuti bubi gwe babi gupele,
PSA.7.9	koga musimise balulwami,
PSA.7.9	imwe munoshakisisa mikumbulo ne mimoyo,
PSA.7.9	imwi Ndzimu wakalulwama.
PSA.7.10	Ndzimu ndiwo tjivikili tjangu
PSA.7.10	iwo unotjidza bana mimoyo
PSA.7.10	yakatambunuka.
PSA.7.11	Ndzimu nsumikilisi wakalulwama,
PSA.7.11	Ndzimu unolakidza bushongola
PSA.7.11	gwawo mazhuba wose.
PSA.7.12	Ha nthu asingashanduke,
PSA.7.12	Ndzimu unowokuswa thumo lawo,
PSA.7.12	ukapeta dati le misebe.
PSA.7.13	Wakalulwamisa mathumo
PSA.7.13	awo anobulaya,
PSA.7.13	unolulwamisa misebe ikanga moto.
PSA.7.14	Bonani njalakang'wa dze bathu babi
PSA.7.14	sekwa dzizhele mbipo,
PSA.7.14	Bakazwisenga bubi,
PSA.7.14	bakazwala manyepkhwa,
PSA.7.15	banotsha gomba bakalivukula,
PSA.7.15	ngono bakawila mu gomba labatsha ibo.
PSA.7.16	Sahwa kwabo kohwisa ibo zogwadza,
PSA.7.16	da gwa kwabo kowodelukila mu misholo yabo.
PSA.7.17	Ndowoboka Yahwe ngekwe ndulamo yabo,
PSA.7.17	ndowomba ndikudza zina la Yahwe,
PSA.7.17	ibo bapezhugwi pezhugwi.
PSA.8.1	Yahwe, She wedu,
PSA.8.1	zina lenyu lakanaka seni mu shango yose!
PSA.8.1	Makabiga gudzo lenyu pezhugwi
PSA.8.1	kwe mazhuzhugwi!
PSA.8.2	Nge milomo ye zwitole ne ngawana,
PSA.8.2	makathama kuti mukudziwe.
PSA.8.2	Makazwivikilila mu zwita zwenyu.
PSA.8.2	Mozhalila nlomo we tjita newe mbgwilizili.
PSA.8.3	Ha ndilinga mazhuzhugwi enyu,
PSA.8.3	amakathama nge maboko enyu,
PSA.8.3	mwedzi ne nyenyedzi
PSA.8.3	dzamakagadza nge magalo adzo;
PSA.8.4	nthu ini kene wamungashwa mukumbula,
PSA.8.4	mwana we nthu ini kene
PSA.8.4	wamungashwa makatjengeta?
PSA.8.5	Makanthama kabe pasi
PSA.8.5	kwe batumwa be kudzimu kuli kutukununu,
PSA.8.5	makammbadza gudzo ne dendo.
PSA.8.6	Makampa ndaulo mu tjimwe ne tjimwe
PSA.8.6	tjamakabumba nge maboko enyu,
PSA.8.6	mukabiga tjimwe ne tjimwe pasi kukwe:
PSA.8.7	kose pkhwizi ne ng'ombe
PSA.8.7	nenge phuka dze shango,
PSA.8.8	nyuni dzinowuluka ne hwobe dze gungwa,
PSA.8.8	ne zwitjili zose zwinobhukutja mu gungwa.
PSA.8.9	Yahwe She wedu zina lenyu
PSA.8.9	ligulu seni mu shango yose!
PSA.9.1	Ndowokudza Yahwe nge moyo wangu wose
PSA.9.1	ndowoleba ngekwe mishingo
PSA.9.1	yenyu yose inotjenamisa!
PSA.9.2	Ndowoshatha apembela nge kwenyu,
PSA.9.2	Ndowomba njimbo dzinokudza
PSA.9.2	zina lenyu imwi mu Pezhugwi zhugwi.
PSA.9.3	Zwita zwangu zowoti zwishanduka,
PSA.9.3	zwikakuthiwa zwikaloba mbeli kwenyu.
PSA.9.4	Ngoti malakidza kutambunuka kwangu,
PSA.9.4	mukagala tjigalo tjenyu tje bushe
PSA.9.4	mukasumikilisa nge ndulamo.
PSA.9.5	Makatjemela zwitjaba,
PSA.9.5	mukalobesa babi,
PSA.9.5	mukabukusha mazina abo tjose.
PSA.9.6	Zwita azwitjipo,
PSA.9.6	makakolomodza mizi yazo yabe matongo,
PSA.9.6	abatowotjaalakang'wa kakale.
PSA.9.7	Koga Yahwe banobusa nge kusingapele,
PSA.9.7	bakalulwamisila tjigalo tjabo
PSA.9.7	tje bushe kusumikilisa.
PSA.9.8	Banosumikilisa shango nge ndulamo,
PSA.9.8	banolaula njudzi nge ndulamo.
PSA.9.9	Yahwe i dizhilo le bakatshambilidziwa,
PSA.9.9	i dizhilo lakasima mu misi ye manikano.
PSA.9.10	Ibabo banoziba zina lenyu
PSA.9.10	banogalabgwe mu muli.
PSA.9.10	Ngobe Yahwe,
PSA.9.10	amutolasha banomushaka!
PSA.9.11	Mbilani Yahwe njimbo dzinokudza,
PSA.9.11	ibo banobusa mu Ziyoni,
PSA.9.11	budzani njudzi mishingo yabo.
PSA.9.12	Ngoti Ndzimu unobgwilizila lopa
PSA.9.12	latebugwa unobakumbula,
PSA.9.12	abatokangang'wa tjililo tje banodziyidziwa.
PSA.9.13	Ibeni nge ngoni mu ndili Yahwe!
PSA.9.13	Bonani sekwandinodziyidziwa nge bakandibenga,
PSA.9.13	imwi munondimilidza kudwa mu mikoba ye lufu,
PSA.9.14	kuti ndizo ndilebe ngekwe gudzo lenyu
PSA.9.14	pa mikoba ye Nkololokadzi we Ziyoni,
PSA.9.14	ndishathe mu jidzo lenyu.
PSA.9.15	Zwitjaba zwakawila mu gomba lazwakatsha.
PSA.9.15	Makumbo abo akabhakhwa nge gwanga
PSA.9.15	gwabakateya ibo zwabo!
PSA.9.16	Yahwe banozibika
PSA.9.16	nge kusumikilisa kwabo nge ndulamo.
PSA.9.16	Babi bakabhatshigwa
PSA.9.16	nge mishingo ye maboko abo.
PSA.9.17	Bhelelo le babi bugalo gwe bafi,
PSA.9.17	zose zwitjaba zwinokangang'wa Ndzimu.
PSA.9.18	Basheti abatowokanganika misi yose,
PSA.9.18	ne kugalabgwe kwe bashayi
PSA.9.18	akungabalashikile tjose.
PSA.9.19	Milikani Yahwe!
PSA.9.19	Musiletje bathu bakamukunda,
PSA.9.19	zwitjaba ngazwisumikilisiwe mbeli kwenyu!
PSA.9.20	Mubatjise Yahwe,
PSA.9.20	zibisani zwitjaba kuti zwibathu koga!
PSA.10.1	Ini mulimilile kule Yahwe?
PSA.10.1	Ini muzwisumbika mu misi ye manikano.
PSA.10.2	Nge kuzwikudza babi banodziyidza bashayi,
PSA.10.2	ngababhakhwe nge matati abakateya ibo.
PSA.10.3	Babi banozwikudza ngekwe
PSA.10.3	yemula dzabo dzakabipa.
PSA.10.3	Magovu anotuka akabuya
PSA.10.3	akazwilandula Yahwe.
PSA.10.4	Mu kuzwida kwabo,
PSA.10.4	babi abatoshaka Ndzimu.
PSA.10.4	Mikumbulo yabo inoti “Akuna Ndzimu.”
PSA.10.5	Mishingo yabo inodwilila misi yose.
PSA.10.5	Kusumikilisa kwenyu kupezhugwi,
PSA.10.5	abatokubona zwita zwabo banozwidadila.
PSA.10.6	Banozwidwa mu mimoyo yabo beti,
PSA.10.6	“Akuna tjingatizunguza.”
PSA.10.6	Mu zwizekugwana zose zwinowozha
PSA.10.6	akuna tjingatiwila tjibibi.
PSA.10.7	Milomo yabo izhele bhiso
PSA.10.7	ne bupitipiti ne kutshambilidza,
PSA.10.7	ndimi dzabo dzizhele kutjinya ne bubi.
PSA.10.8	Unolalila bathu mu zwikotjo zwe mizi;
PSA.10.8	Mu magalo akasumbikala
PSA.10.8	unobulaya bathu basina nlandu.
PSA.10.9	Unobgwatilila se shumba.
PSA.10.9	Unobgwatilila kubhata bashayi.
PSA.10.9	Unobhata bashayi
PSA.10.9	ebakweba nge gwanga gugwe.
PSA.10.10	Unokotama kazwilulwamisila kumadzuka,
PSA.10.10	basina masimba banoligwa nge masimba awe.
PSA.10.11	Unozwidwa eti, “Ndzimu wakangang'wa,
PSA.10.11	wazwimba buso gwawo awungandibone.”
PSA.10.12	Milikani Yahwe!
PSA.10.12	Milidzani luboko gwenyu Ndzimu.
PSA.10.12	Musikangang'we bamukuhwisiwa zogwadza.
PSA.10.13	Ini mbi eleba kusakalulwama ngekwe Ndzimu,
PSA.10.13	ebe ezwidwa eti mu moyo uwe,
PSA.10.13	“Amungandiyitile nlandu.”
PSA.10.14	Koga mobona! Nge malebeswa wose
PSA.10.14	moyela njele, bakamanikana
PSA.10.14	bedziyidzika, kuti mubhatshe.
PSA.10.14	Badziyili banogalabgwe mumuli.
PSA.10.14	Mobhatsha siyang'wa.
PSA.10.15	Pedzani masimba e mbi
PSA.10.15	ne nshingi we mbipo.
PSA.10.15	Thamani kuti kutjinya kukwe kupele.
PSA.10.16	Yahwe ndibo She nkulu nge kusingapele,
PSA.10.16	tjaba dzowoloba mu shango yabo.
PSA.10.17	Yahwe, imwi mohwa yemula
PSA.10.17	dze bana moyo minyolo,
PSA.10.17	mowobasimisa, mukahwilila tjililo tjabo,
PSA.10.18	kushingila ndulamo siyang'wa
PSA.10.18	bakatshambilidziwa.
PSA.10.18	Kuti ndizo nthu we shango ino
PSA.10.18	asitjazhise kutjisa kakale!
PSA.11.1	Muna Yahwe ndina dizhilo;
PSA.11.1	ini mundidwa muti,
PSA.11.1	“Tizhila ku matombo se nyuni;
PSA.11.2	ngekuti bonani,
PSA.11.2	babi banopeta matati abo.
PSA.11.2	Banolonga misebe mu matati,
PSA.11.2	kuposa balulwami mu zhalima.
PSA.11.3	Ha miteyo yakolomogwa,
PSA.11.3	balulwami bangashingani kene?”
PSA.11.4	Yahwe bamu Ng'umba
PSA.11.4	yabo yakayengemala.
PSA.11.4	Tjigalo tje bushe tja Yahwe tji kudzimu.
PSA.11.4	Mesho abo akalinga bathu,
PSA.11.4	kulinga kwabo koshola bathu.
PSA.11.5	Yahwe banoshola balulwami ne babi,
PSA.11.5	babi ne banoda phipiti unobabenga
PSA.11.5	nge moyo uwe wose.
PSA.11.6	Mu babi, unowonisila masimbe
PSA.11.6	e moto anothuta ne sibabuli.
PSA.11.7	Ngoti Yahwe bakalulwama,
PSA.11.7	banoda mishingo yakalulwama,
PSA.11.7	bakatambunuka banowobona buso gwabo.
PSA.12.1	Mutibhatshe Yahwe,
PSA.12.1	ngobe akutjina iye wakalulwama,
PSA.12.1	ngobe bagalimoyo bakapela
PSA.12.1	pakati kwe bathu.
PSA.12.2	Mmwe ne mmwe
PSA.12.2	unonyepela mbakidzani uwe.
PSA.12.2	Banotjebelana nge
PSA.12.2	kufalaidzana nge milomo yabo.
PSA.12.3	Yahwe ngabanyaladze
PSA.12.3	milomo yose inofalaidza,
PSA.12.3	ne lulimi gumwe ne gumwe
PSA.12.3	gunozwikudza guti,
PSA.12.4	“Nge ndimi dzedu towotubula,
PSA.12.4	towoleba tjimwe ne tjimwe tjatinoshaka
PSA.12.4	ndiyani ungatimisa.”
PSA.12.5	“Ngekuti bashayi banodziyidziwa,
PSA.12.5	banosheta banogomela,
PSA.12.5	ngwenu ndowomilika, koleba Yahwe,
PSA.12.5	ndowobabiga pakabakililika,
PSA.12.5	ipo pabakashuba.”
PSA.12.6	Kugadzabgwe kose kwa Yahwe kwakatjena,
PSA.12.6	konga siliva yakapisiwa kutjenesiwa,
PSA.12.6	ikatjenesiwa katendeka.
PSA.12.7	Mutivikilile Yahwe,
PSA.12.7	mutitjengete mu bathu
PSA.12.7	bakajali nge kusingapele!
PSA.12.8	Babi banoyenda kumwe ne kumwe
PSA.12.8	ha tjakabipa tjikudziwa pakati kwe bathu.
PSA.13.1	Kowobe kwe tjibaka tjingapani Yahwe?
PSA.13.1	Apa mowondikangang'wila tjose kene?
PSA.13.1	Mowondisumbikila buso
PSA.13.1	gwenyu kuswikila lini kene?
PSA.13.2	Ndowodzikitadzila zogwadza
PSA.13.2	kuswikila lini kene?
PSA.13.2	Apa ndowobe ne buyendasi
PSA.13.2	mu moyo wangu zhuba lose kene?
PSA.13.2	Kowobe kwe tjibaka tjingapani
PSA.13.2	zwita zwangu zwindikulila kene?
PSA.13.3	Mundilinge Yahwe Ndzimu wangu, mundidabile.
PSA.13.3	Mundisimise kuti ndisiyizele hwope dze lufu.
PSA.13.4	Tjita tjangu tjingadwa tjiti, “Ndankunda,”
PSA.13.4	zwita zwangu zwingashatha kwazo kuti ndakundiwa.
PSA.13.5	Koga ndogalabgwe mu ludo gwenyu gusingazunguzike;
PSA.13.5	moyo wangu unowoshatha mu jidzo lenyu.
PSA.13.6	Ndowombila Yahwe,
PSA.13.6	ngoti bakandithamila kwakalulwama.
PSA.14.1	Tjilengwe tjoti mu moyo watjo,
PSA.14.1	“Akuna Ndzimu.”
PSA.14.1	Bose bakabola mikumbulo,
PSA.14.1	Banothama zwithu zwinoshimisa.
PSA.14.1	Akuna ne nng'opela unothama tjakalulwama.
PSA.14.2	Yahwe banolinga pasi ku bathu bali kudzimu,
PSA.14.2	kubona kuti kene kuna bamwe
PSA.14.2	banohwisisa, banoshaka Ndzimu.
PSA.14.3	Bose bakapambuka,
PSA.14.3	banofanana koga bose ngobola mikumbulo.
PSA.14.3	Akuna wabo unothama tjakalulwama,
PSA.14.3	ndodwa ne nng'ompela dumbu.
PSA.14.4	Apa abana zibo kene, bose bashingi be bubi,
PSA.14.4	ibo banoja bathu bangu sebanoja tjiwunga,
PSA.14.4	kakale basinganamate Yahwe kene?
PSA.14.5	Ipapo banowozhigwa nge kutja kukulu,
PSA.14.5	ngoti Ndzimu una tjizekugwana tjakalulwama.
PSA.14.6	Imwi babi mopinganyidza ndongoloso ye nshayi,
PSA.14.6	koga Yahwe ndibo dizhilo labo.
PSA.14.7	Dzene jidzo le Iziraela lingazha lidwa mu Ziyoni!
PSA.14.7	Kowoti Yahwe bebuza bathu babo kutapiwa,
PSA.14.7	Jakubo unowopululudza, Iziraela unowoshatha.
PSA.15.1	Yahwe, ndiyani unowogala
PSA.15.1	mu nshasha wenyu kene?
PSA.15.1	Ndiyani ungagala
PSA.15.1	mu dombo lenyu lakayengemala?
PSA.15.2	Iye unoyenda mu zila yakalulwama,
PSA.15.2	eshinga tjakalulwama,
PSA.15.2	eleba malebeswa kudwa mu moyo uwe,
PSA.15.3	asingalebe shaya nge lulimi gugwe,
PSA.15.3	kakale asingathamile nzwalani
PSA.15.3	uwe tjimwe tjakabipa,
PSA.15.3	asingalengudze mbakidzani naye,
PSA.15.4	unoshima babi,
PSA.15.4	koga ekudza ibabo banotja Yahwe.
PSA.15.4	Usingashandukile kutuna kukwe
PSA.15.4	nenguba kungazhisa zogwadza,
PSA.15.5	usingati a adzima mmwe mari,
PSA.15.5	kati a abuze ana mmwiso,
PSA.15.5	asingatengwe kupa butendeki gusi igo
PSA.15.5	ngekwe nthu usina nlandu.
PSA.15.5	Iye unothama zwithu izwezwi
PSA.15.5	akuna tjingantshedula.
PSA.16.1	Mundibakilile Ndzimu, ngoti ndotizhila kumuli.
PSA.16.2	Ndoti kuna Yahwe, “Ndimwi She wangu;
PSA.16.2	Andina tjimwe tjakanaka kuzhe kwenyu.”
PSA.16.3	Koga ha kuli ngekwe bayengemali bamu shango,
PSA.16.3	banokudziwa, banondishathisa kwazo.
PSA.16.4	Ibabo banotobela ndzimu upoga
PSA.16.4	banozwipaphidzila buyendasi,
PSA.16.4	andingatebule tjipo tjabo tje tjing'o tje malopa
PSA.16.4	kene kuli kudana mazina abo.
PSA.16.5	Yahwe ndibo gobe langu ne thaka yangu,
PSA.16.5	ndimwi makabhata gobe langu.
PSA.16.6	N'gathu wandiyendila zwakanaka
PSA.16.6	mu magalo akanaka,
PSA.16.6	ndina thaka yakanaka seni!
PSA.16.7	Ndowokudza Yahwe ibo banondilaya,
PSA.16.7	mu busiku nkumbulo wangu unonditjenjedza.
PSA.16.8	Ndoziba kuti Yahwe banami misi yose,
PSA.16.8	bapejopejo, ndizo akuna tjingandizunguza.
PSA.16.9	Ndizo moyo wangu wakashatha,
PSA.16.9	ne meya yangu yakashatha,
PSA.16.9	mbili wangu unonyaluluka wakatjengeteka.
PSA.16.10	Ngobe amungandiletje ndingina mu bugalo gwe bafi,
PSA.16.10	kene kuli kuletja N'yengemali wenyu ebola.
PSA.16.11	Mondilakidza zila ye butjilo.
PSA.16.11	Ha muliyapo ndizhele kushatha,
PSA.16.11	ku luji* gwenyu kushatha kusingapele.
PSA.17.1	Ihwani kukumbila kwakatambunuka Yahwe,
PSA.17.1	teedzani tjililo tjangu, hwililani ntembezelo
PSA.17.1	unodwa mu nlomo usina bupitipiti.
PSA.17.2	Kusheta nlandu kwangu ngakulakidziwe ndimwi,
PSA.17.2	mesho enyu ngaabone tjakalulwama.
PSA.17.3	Ha mungashola moyo wangu,
PSA.17.3	ha mungandikumba busiku,
PSA.17.3	ha mungandilika,
PSA.17.3	mowowana kusina bubi mundili,
PSA.17.3	nlomo wangu awutotjuluka nlayo.
PSA.17.4	Ngekwe mishingo ye bathu,
PSA.17.4	nge dama lenyu ndakaleya zila dze bakukutu.
PSA.17.5	Makumbo angu anolambila mu zila yenyu,
PSA.17.5	andithu atongopambuka muili.
PSA.17.6	Ndodana imwi Ndzimu ngoti imwi mowondidabila,
PSA.17.6	munditeedze, muhwe matama angu.
PSA.17.7	Lakidzani ludo gwenyu gunotjenamisa,
PSA.17.7	Imwi ntjidzi wa ibabo banoshaka dizhilo,
PSA.17.7	betizha zwita zwabo.
PSA.17.8	Munditjengete se shanga ye zhisho;
PSA.17.8	mundisumbike mu ntutshi we mapapiro enyu,
PSA.17.9	mundisumbikile babi banondigwisa,
PSA.17.9	zwita zwangu zwisingatje kubulaya zwandipoteleka.
PSA.17.10	Banokukutadza mimoyo yabo kuti basibe ne ngoni;
PSA.17.10	Milomo yabo inolebeleka nge kuzwikudza.
PSA.17.11	Banondilonda, bakandipoteleka sangwenu;
PSA.17.11	banoshaka sekwa bangandiligila pasi.
PSA.17.12	Banonga shumba inoshaka kuzandabula tjainobhata,
PSA.17.12	se shumbana ilelile mu ishakana.
PSA.17.13	Milikani Yahwe, igwani ne zwita zwangu muzwikunde.
PSA.17.13	Mundiangule nge thumo mu babi.
PSA.17.14	Yahwe mundiangule mu bathu be shango ino,
PSA.17.14	mbhailo wabo i shango ino.
PSA.17.14	Mubalobe nge shamu yamakababiganyidzila,
PSA.17.14	bana babo bawane inopinda tjilizanyo,
PSA.17.14	basiyile bana babo.
PSA.17.15	Koga imi nge kwangu, ndowobona tjiso tjenyu mu ndulamo;
PSA.17.15	Ndowoti ndimuka ndowoshathila kuti muyapo.
PSA.18.1	Ndomuda Yahwe, imwi masimba angu.
PSA.18.2	Yahwe ndibo simba langu,
PSA.18.2	ndibo dizhilo langu.
PSA.18.2	Ndzimu wangu,
PSA.18.2	ndibo dizhilo langu landinotizhila kulili,
PSA.18.2	tjivikili tjangu, simba le jidzo langu, bhakasa langu.
PSA.18.3	Ndodana Yahwe, ibo bakafanigwa ngokudziwa,
PSA.18.3	ngono ndatjidziwa mu zwita zwangu.
PSA.18.4	Misungo ye lufu yakandipomba,
PSA.18.4	maphatjaphatja e golomodzo akandikulila.
PSA.18.5	Mitjili ye ikumbu yakandipomba,
PSA.18.5	mapuzhu e lufu ambeli kwangu.
PSA.18.6	Mu kudziyidzika kwangu ndakadana Yahwe;
PSA.18.6	Ndakalilila ku Ndzimu wangu kuti undibhatshe.
PSA.18.6	Mu Ng'umba yawo kahwa hwi langu.
PSA.18.6	Tjililo tjangu tjikaswika mu zebe dzidze.
PSA.18.7	Ndizo shango yakazunguzika ikatengenyeka,
PSA.18.7	thiwabo dze matombo dzikazunguzika,
PSA.18.7	ngoti Ndzimu wakabe wagwadzamoyo.
PSA.18.8	Busi gukathungayila mu zwimilo zwawo,
PSA.18.8	moto unopisa ukadwa mu nlomo wawo,
PSA.18.8	masimbe anothuta kadwa mu uli.
PSA.18.9	Ukapalula zhuzhugwi ukadelukila pasi,
PSA.18.9	makole matema alikusi kwe makumbo awo.
PSA.18.10	Ukatatha dzitjerubhimu ukawuluka,
PSA.18.10	ukazha nge lubilo mu mapapiro e phepo.
PSA.18.11	Ukazwizwimba nge zhalima;
PSA.18.11	makole matema e vula
PSA.18.11	akamandana akaupoteleka.
PSA.18.12	Mu lupenyo gwakabe guli mbeli kwawo,
PSA.18.12	tjivulamabgwe ne masimbe
PSA.18.12	e moto zwikapubulidza makole.
PSA.18.13	Yahwe kakale bakadadamula bali kuzhuzhugwi,
PSA.18.13	Upezhugwi zhugwi kadusa hwi lile
PSA.18.13	ne tjivulamabgwe ne moto.
PSA.18.14	Bakaposa misebe yabo bakapaladza zwita zwabo,
PSA.18.14	bakapenyesa lupenyo gwe vula bakazwipaladza.
PSA.18.15	Ludondo gwe gungwa gukaboneka,
PSA.18.15	ne thiwa dze shango dzikabe patjena,
PSA.18.15	Yahwe ha mutjemela,
PSA.18.15	nge bushongola gwenyu.
PSA.18.16	Bakaabilila kudwa zhuzhugwi bakanditola,
PSA.18.16	bakandidubula mu vula yakangina.
PSA.18.17	Bakandiangula mu tjita tjangu tjakasima,
PSA.18.17	ne muna ibabo banondibenga,
PSA.18.17	ngoti bakabe bakandikunda.
PSA.18.18	Ndakati ndakasimigwa, bakandigwisa,
PSA.18.18	koga Yahwe bakandiangula.
PSA.18.19	Bakandiyisa mu magalo akatalabuka,
PSA.18.19	bakandiangula ngoti bakandishathila.
PSA.18.20	Yahwe banondipa mbhayilo
PSA.18.20	kuyendidzana nge ndulamo yangu,
PSA.18.20	banondibuzila kuyendidzana nge mishingo yangu.
PSA.18.21	Ndakalondolodza zila dza Yahwe,
PSA.18.21	andizothama mbipo ngofupatila Ndzimu.
PSA.18.22	Ndayo dzabo dzose dzakanditungamila,
PSA.18.22	ne ndaulo dzabo andizodzikupila kutjena.
PSA.18.23	Ndakasibe ne nlandu mbeli kwabo,
PSA.18.23	ndakazwidziba mu jinyo.
PSA.18.24	Yahwe bakandipa mbhayilo
PSA.18.24	kuyendidzana nge ndulamo yangu
PSA.18.24	kuyendidzana ngekusabe nge nlandu kwangu.
PSA.18.25	Kuna banogalikabgwe molakidza kugalikabgwe,
PSA.18.25	kuna basina nlandu molakidza kusheta nlandu,
PSA.18.26	kuna bakatjenapala mozwilakidza makatjenapala,
PSA.18.26	kuna bakakombama muna bushongola.
PSA.18.27	Motjidza banozwiyisa pasi,
PSA.18.27	koga banozwikudza mobabhatisa shoni.
PSA.18.28	Imwi Yahwe ndimwi munothutisa luvone gwangu.
PSA.18.28	Ndzimu wangu unoshandula zhalima langu kube tjedza.
PSA.18.29	Nge simba lenyu ndothasela babhayani,
PSA.18.29	ha ndina Ndzimu wangu ndotjuluka guma.
PSA.18.30	Ndzimu iwoyu zila dzawo dzakalulwama seni,
PSA.18.30	kugadzabgwe kwa Yahwe ku malebeswa,
PSA.18.30	tjivikili tja bose banotizhila ku bali.
PSA.18.31	Ndzimu ndiyani ha isi Yahwe?
PSA.18.31	Shongwe ndiyani ha isi Ndzimu wedu.
PSA.18.32	Ndzimu ndiwo unondipa masimba,
PSA.18.32	ndiwo unothama zila yangu ikasibe ne mbatsha.
PSA.18.33	Wakathama makumbo angu kanga makumbo e zilawa,
PSA.18.33	wakandibiga pakagadzikana pezhugwi.
PSA.18.34	Unodiya zwiazha zwangu kugwa,
PSA.18.34	kuti ndizo maboko angu angapeta dati le khoto.
PSA.18.35	Mondipa tjivikili tje jidzo lenyu,
PSA.18.35	ne luboko gwenyu gwe luji gwakanditjengeta,
PSA.18.35	bhatsho yenyu yakandithama nkulu.
PSA.18.36	Makatalabudza pamile makumbo angu,
PSA.18.36	kuti ndizo makumbo angu asitongosodzoloka.
PSA.18.37	Ndakatatana ne zwita zwangu azwibhata;
PSA.18.37	Andizoshanduka kuswikila zwapela.
PSA.18.38	Ndakabatemela pasi bakasitjatubule kumuka,
PSA.18.38	bakawila pasi kwe makumbo angu.
PSA.18.39	Makandipa masimba e kugwa,
PSA.18.39	mukathama kuti zwita zwangu zwindithigamile.
PSA.18.40	Mothama kuti zwita zwangu zwinditizhe,
PSA.18.40	na ibabo banondibenga ndobalobesa.
PSA.18.41	Bakalila beshaka bhatsho,
PSA.18.41	koga akuna wakababhatsha.
PSA.18.41	Bakanodana Yahwe koga abazobadabila.
PSA.18.42	Ndobakwiya bakasala benga hwuluba
PSA.18.42	inowulusiwa nge phepo.
PSA.18.42	Ndobatebula se dope le zila.
PSA.18.43	Makandigwila mu bathu be bapanduki.
PSA.18.43	Makandithama ntungamili we zwitjaba;
PSA.18.43	bathu bandakabe ndisingazibe banondishingila.
PSA.18.44	Tjinyolotjo ha ndilebeleka banondihwa.
PSA.18.44	Bataya banondithigamila.
PSA.18.45	Bataya bakatemeka mafupa,
PSA.18.45	banozha betetema bebhuda mu matizhilo abo.
PSA.18.46	Yahwe banotjila! Ngakukudziwe shongwe yangu,
PSA.18.46	ngakulumbidziwe Ndzimu we jidzo langu,
PSA.18.47	iwo Ndzimu wakandibgwilizilila
PSA.18.47	ukaisa tjaba pasi kwangu,
PSA.18.48	ukandigwila mu zwita zwangu.
PSA.18.48	Wakandikudza kupinda zwita zwangu,
PSA.18.48	ukandidusa mu phipiti
PSA.18.48	ukandiangula mu bathu banoda phipiti.
PSA.18.49	Ndizo wali ndowomukudza
PSA.18.49	pakati kwe zwitjaba imwi Yahwe,
PSA.18.49	amba njimbo dzinokudza zina lenyu.
PSA.18.50	Yahwe unopa she nkulu uwe kukunda,
PSA.18.50	bakalakidza nzhodziwa wabo ludo gusingapele,
PSA.18.50	iye Dafite ne ludzi gugwe.
PSA.19.1	Mazhuzhugwi anoleba bukulu gwe Ndzimu,
PSA.19.1	zhiyendakuyenda lolakidza mishingo ye maboko awo.
PSA.19.2	Zhuba lolebeleka libudza limwe,
PSA.19.2	busiku golakidza gumwe zibo.
PSA.19.3	Akuna ndebeleko kene matama,
PSA.19.3	akuna pasingahwike nsindo wazo.
PSA.19.4	Nsindo wazo unobhudila mu shango yose,
PSA.19.4	matama awo anohwika ku phelelo dze shango.
PSA.19.4	Ndzimu wakabakila zhuba nshasha mu ali,
PSA.19.5	ilo linobhuda se nkwasha ebhuda mu ng'umba iye,
PSA.19.5	lolabuka mu zila yalo lakashatha se nlume wakasima.
PSA.19.6	Lobhuda mu lubizho gumwe gwe shango,
PSA.19.6	likayenda likanomilila ku gumwe.
PSA.19.6	Akuna tjakabgwatila kupisa kwalo.
PSA.19.7	Nlayo wa Yahwe uzhele,
PSA.19.7	unomusidzila meya.
PSA.19.7	Ndaulo dza Yahwe dzogalikabgwe,
PSA.19.7	dzotjenjedza basakatjenjela.
PSA.19.8	Milayo ya Yahwe ina malebeswa,
PSA.19.8	inoshathisa moyo.
PSA.19.8	Ndaulo ya Yahwe yakatjena,
PSA.19.8	inozhula mesho.
PSA.19.9	Kutja Ndzimu kubuyanana,
PSA.19.9	kugele nge kusingapele.
PSA.19.9	Milayo ya Yahwe yakatambunuka,
PSA.19.9	yakalulwama.
PSA.19.10	Inodika kupinda golide,
PSA.19.10	Inozipa kupinda butji gwe
PSA.19.10	nyutji gudotha mu mape.
PSA.19.11	Nlanda wenyu unotjenjedziwa ndiyo,
PSA.19.11	kuyilondolodza kuna mbuzilo hwulu.
PSA.19.12	Koga apa ndiyani ungabona milandu iye kene?
PSA.19.12	Mundizwiibhatigwe milandu yakasumbikika.
PSA.19.13	Mundidzibe mu matjinyo e mwaza,
PSA.19.13	musialetje akandilaula.
PSA.19.13	Ndizo ndowolulwama tjose,
PSA.19.13	ndowobe ndasununguka mu kutjuluka nlayo.
PSA.19.14	Matama angu nenge njalakang'wa
PSA.19.14	dzangu ngadziamutjilike kumuli,
PSA.19.14	imwi Yahwe dizhilo langu, Ndzutunuli wangu.
PSA.20.1	Yahwe ngabakudabile mu nsi we kudziyidzika!
PSA.20.1	Zina le Ndzimu wa Jakubo likubakilile!
PSA.20.2	Ngabakutumile bhatsho
PSA.20.2	kudwa mu bugalo gwabo
PSA.20.2	gwakayengemala,
PSA.20.2	bakuazhe bali mu Ziyoni.
PSA.20.3	Dzene bangakumbula
PSA.20.3	zwipo zose zwawakabadusila,
PSA.20.3	baamutjile zwibhayilo zwizo zwinopisiwa.
PSA.20.4	Ngabakupe tjinoyemugwa nge moyo uwo,
PSA.20.4	bashingikadze ndongoloso dzidzo dzose.
PSA.20.5	Towopululudza nge kushatha ngoti wakunda
PSA.20.5	towomilidza fulaha dzedu mu zina le Ndzimu wedu!
PSA.20.5	Dzene Yahwe bangakushingila zose zwaunokumbila.
PSA.20.6	Ngwenu ndoziba kuti Yahwe
PSA.20.6	banobhatsha nzhodziwa wabo,
PSA.20.6	banon'dabila kudwa kudzimu
PSA.20.6	kwabo kwakayengemala
PSA.20.6	nge kukunda kwabo kukulu.
PSA.20.7	Bamwe banozwikudza
PSA.20.7	ngekwe koloyi dzabo dze ngwa.
PSA.20.7	Bamwe banozwikudza
PSA.20.7	ngekwe mbizi dzabo.
PSA.20.7	Koga iswi tozwikudza
PSA.20.7	ngekwe zina la Yahwe Ndzimu wedu.
PSA.20.8	Banowodzunguluka bakawila pasi,
PSA.20.8	koga iswi towomilika tikama takashongoloka.
PSA.20.9	Yahwe thamani kuti she nkulu bakunde,
PSA.20.9	muti dabile ha tidana.
PSA.21.1	She nkulu banoshathila masimba enyu Yahwe
PSA.21.1	banoshatha kwazo nge bhatsho yenyu!
PSA.21.2	Makabapa yemula dze moyo wabo,
PSA.21.2	amuzolamba nge tjabakakumbila nge nlomo wabo.
PSA.21.3	Mobaamutjila nge makombolelo anodika,
PSA.21.3	mobiga tjiala tje golide yakatjena mu nsholo wabo.
PSA.21.4	Bakakumbila butjilo mukabapa igo,
PSA.21.4	mukabapa mazhuba manjinji nge kusingapele.
PSA.21.5	Bhatsho yamakabapa yakabazhisila gudzo gulu,
PSA.21.5	makabapa bubuya ne tjilumbi.
PSA.21.6	Ee, ndimwi makathama kuti
PSA.21.6	bakombolegwe nge kusingapele,
PSA.21.6	mobashathisa nge kubeyapo kwenyu misi yose.
PSA.21.7	She nkulu banogalabgwe muna Yahwe,
PSA.21.7	nge ludo gusingazunguzike
PSA.21.7	gwe Upezhugwi zhugwi abangazunguziwe.
PSA.21.8	Tjiazha tjenyu tjowobhata zwita zwenyu zose,
PSA.21.8	tjiazha tjenyu tje luji tjowobawana banomubenga.
PSA.21.9	Mowobathama bibi le moto,
PSA.21.9	nsi wabanowoboneka.
PSA.21.9	Yahwe banowobalobesa nge bushongola gwabo,
PSA.21.9	ngono moto unowobaja.
PSA.21.10	Mowolobesa ludzi gwabo mu shango,
PSA.21.10	ne bana babo mowobalobesa
PSA.21.10	pakati kwe bakololo be bathu.
PSA.21.11	Ha belangana tjakabipa nge kwenyu,
PSA.21.11	ha be bumba nkumbulo wakabipa, abatowotubula.
PSA.21.12	Banowomutizha,
PSA.21.12	ha mubatendeka nge misebe enyu.
PSA.21.13	Kudziwani Yahwe nge masimba enyu!
PSA.21.13	Towomba tikakudza masimba enyu.
PSA.22.1	Ndzimu wangu, Ndzimu wangu, mandilashilani?
PSA.22.1	Ini muli kule zwingapa nge kundibhatsha
PSA.22.1	mu kuhwazogwadza kwangu kene?
PSA.22.2	Ndzimu wangu, ndolila masikati,
PSA.22.2	koga amutondidabila.
PSA.22.2	Ndolila nenge busiku,
PSA.22.2	anditonyaluluka.
PSA.22.3	Koga makayengemala,
PSA.22.3	tjigalo tjenyu tje bushe i gudzo le Iziraela.
PSA.22.4	Bobatategulu bedu bakagalabgwe mumuli,
PSA.22.4	bakagalabgwe mukabaangula.
PSA.22.5	Bakalilila kumuli ngono bakatjidziwa,
PSA.22.5	bakagalabgwe mumuli,
PSA.22.5	ngono bakasibhakhwe nge shoni.
PSA.22.6	Koga imi ndi gonye andite ndili nthu,
PSA.22.6	ndolengudziwa nge bathu,
PSA.22.6	ndosekiwa nge mmwe ne mmwe.
PSA.22.7	Bose banondibona banondidadila,
PSA.22.7	banondihwong'ola, bedzungudza misholo,
PSA.22.8	beti, “Wakabiga muna Yahwe,
PSA.22.8	Yahwe ngaban'gwile, ngaban'angulile,
PSA.22.8	ngoti unoshathisiwa ndibo!”
PSA.22.9	Koga ndimwi makandidusa mu ntumbu.
PSA.22.9	Makanditjengeta nditji
PSA.22.9	mu zhamu la mme yangu.
PSA.22.10	Ndakamupiwa kudwa
PSA.22.10	mu kuzwagwa kwangu.
PSA.22.10	Makabe Ndzimu wangu
PSA.22.10	kudwa pa kuzwagwa kwangu.
PSA.22.11	Musibe kule nami,
PSA.22.11	ngoti mbatsha dzipejo,
PSA.22.11	ngono akuna ungabhatsha.
PSA.22.12	Mikono minjinji yakandikomba,
PSA.22.12	mikono yakasima ye
PSA.22.12	Bhashani yakandikombeledza.
PSA.22.13	Inondiashamila yakazhula
PSA.22.13	milomo yayo se shumbalume
PSA.22.13	inobomba ikazandabula.
PSA.22.14	Ndotebugwa se vula,
PSA.22.14	mafupa angu wose akalungunuka;
PSA.22.14	moyo wangu unonga phola,
PSA.22.14	unonyawuka mukati kwe ifuba tjangu.
PSA.22.15	Simba langu lapela,
PSA.22.15	lulimi gwangu gonamatila mu bgwasha.
PSA.22.15	Makandiladzika mu hwuluba ye lufu.
PSA.22.16	Mbgwa dzakandikomba,
PSA.22.16	goko le babi lakandikombeledza,
PSA.22.16	bakabhaya maboko angu ne makumbo angu.
PSA.22.17	Ndingabala mafupa angu wose.
PSA.22.17	Bathu banondilingisisa bendinyenya.
PSA.22.18	Banokobana zwiambalo zwangu tjekwabo
PSA.22.18	bekandila kubona kuti upi unotola tjipi.
PSA.22.19	Koga imwi Yahwe, musibe kule!
PSA.22.19	Imwi bhatsho yangu,
PSA.22.19	libilidzani kundiangulila!
PSA.22.20	Mundivikile thumo;
PSA.22.20	gwilani butjilo gwangu mu simba le mbgwa.
PSA.22.21	Mundiangulile mu shumba.
PSA.22.21	Munditjidze mu nyanga dze nyati.
PSA.22.22	Ndowozibisa bakanyi kwangu zina lenyu,
PSA.22.22	ndowomukudza pakati kwe gubungano.
PSA.22.23	Imwi banotja Yahwe!
PSA.22.23	Mubakudze mose imwi bana ba Jakubo!
PSA.22.23	Mubalumbidze mose imwi bana ba Iziraela!
PSA.22.24	Abazolingila pasi kene bakashinyata
PSA.22.24	kudziyila kwe bakahwisiwa zogwadza,
PSA.22.24	abazobasumbikila buso gwabo,
PSA.22.24	koga bakahwa kukumbila bhatsho kwabo.
PSA.22.25	Kumukudza kwangu mu
PSA.22.25	gubungano gulu kodwa mumuli.
PSA.22.25	Ndowoshingikadza kutuna kwangu
PSA.22.25	mu mesho aibabo banomutja.
PSA.22.26	Bashayi banowoja bakaguta,
PSA.22.26	ibabo banoshaka Yahwe banowobakudza.
PSA.22.26	Dzene bangatjila nge kusingapele!
PSA.22.27	Midzibo yose ye shango
PSA.22.27	inowokumbula ikashandukila kuna Yahwe,
PSA.22.27	ne njudzi dzose dzowobanamata.
PSA.22.28	Ngoti bushe ngegwa Yahwe,
PSA.22.28	ngono banobusa zwitjaba.
PSA.22.29	Bose bafumi be shango
PSA.22.29	banowothigama benamata.
PSA.22.29	Bose be nyama ne lopa
PSA.22.29	banowothigama mbeli kwabo.
PSA.22.30	Zwizekugwana zwinozha zowobashingila,
PSA.22.30	Bathu banowoleba ngekwa She,
PSA.22.30	bebudza zwizekugwana zwinowozha.
PSA.22.31	Banowoleba ngekwe ndulamo ya She,
PSA.22.31	ku zwizekungwana zwinowozwagwa
PSA.22.31	ngobe She bakaithama.
PSA.23.1	Yahwe nlisi wangu,
PSA.23.1	andina tjandinosheta.
PSA.23.2	Banothama kuti ndibuthe
PSA.23.2	mu mafulo e bgwelele.
PSA.23.2	Banonditungamilila ku
PSA.23.2	vula dzakayengemala.
PSA.23.3	Banomusa meya yangu.
PSA.23.3	Banonditungamilila mu zila
PSA.23.3	dze ndulamo, ngekwe zina labo.
PSA.23.4	Nenguba ndiyenda mu nkuku
PSA.23.4	we ntutshi we lufu, akuna bubi
PSA.23.4	gwandinotja, ngoti munami.
PSA.23.4	Ludozo gwenyu ne
PSA.23.4	swimbo yenyu zondinyaladza.
PSA.23.5	Mondilulwamisila zojiwa
PSA.23.5	mu mesho e zwita zwangu.
PSA.23.5	Mozhodza nsholo wangu mafuta,
PSA.23.5	bhepe langu lozhala likatebukana.
PSA.23.6	Tjoselele ndulamo ne ludo zowobe nami
PSA.23.6	misi yose ye butjilo gwangu.
PSA.23.6	Ngono ndowogala mu Ng'umba
PSA.23.6	ya Yahwe nge kusingapele.
PSA.24.1	Shango ngeya Yahwe naiko kose ku muili,
PSA.24.1	lubumbo na bose bagele muguli,
PSA.24.2	ngoti bakagubamba pezhugwi kwe makungwa,
PSA.24.2	bakathama thiwa dzago pezhugwi kwe njizi.
PSA.24.3	Ndiyani ungatatha dombo la Yahwe?
PSA.24.3	Ndiyani unowoma mu bugalo
PSA.24.3	gwabo gwakayengemala?
PSA.24.4	Ndi ibabo bana maboko
PSA.24.4	mabuyanana ne mimoyo yakatjena.
PSA.24.4	Basinganginikane nge ndzimu we manyepkhwa,
PSA.24.4	basingatune kwe bupitipiti.
PSA.24.5	Banowoamutjila makombolelo kuna Yahwe,
PSA.24.5	kusabe ne nlandu kwabo
PSA.24.5	kowotendekwa nge Ndzimu we jidzo labo.
PSA.24.6	Bakajali nge be gupo linoushaka,
PSA.24.6	ibo banoshaka buso gwe Ndzimu wa Jakubo.
PSA.24.7	Milidzani misholo yenyu imwi mikoba!
PSA.24.7	Zhukani imwi zwizhalilo zwa ntolo
PSA.24.7	kuti ndizo She nkulu be tjedza bangine.
PSA.24.8	She nkulu be masimba ndiyani?
PSA.24.8	Ndi Yahwe bakasima bana masimba,
PSA.24.8	ndi Yahwe bakasima mu ngwa.
PSA.24.9	Milidzani misholo yenyu imwi mikoba!
PSA.24.9	Zhukani imwi zwizhalilo zwa ntolo,
PSA.24.9	kuti ndizo She nkulu we masimba bangine.
PSA.24.10	She nkulu be tjedza ndiyani?
PSA.24.10	Ndi Yahwe be Mibunga,
PSA.24.10	ndibo She nkulu be tjedza.
PSA.25.1	Ndomilidzila meya yangu kumuli Yahwe.
PSA.25.2	Ndzimu wangu, ndogalabgwe mumuli,
PSA.25.2	musindiletje abhakhwa nge shoni.
PSA.25.2	Musiletje zwita zwangu
PSA.25.2	zwikazwikudza pezhugwi kwangu.
PSA.25.3	Musiletjedze ibabo banogalabgwe
PSA.25.3	mumuli bakabhakhwa nge shoni.
PSA.25.3	Letjani ibabo bana yemula
PSA.25.3	dze kutjebela ba bhakhwe nge shoni.
PSA.25.4	Mundithame ndizibe zila dzenyu Yahwe,
PSA.25.4	mundidiye zila dzenyu.
PSA.25.5	Munditungamile mu malebeswa enyu, mundidiye,
PSA.25.5	ngoti ndimwi Ndzimu we jidzo langu;
PSA.25.5	Ndogalamoyo mumuli zhuba lose.
PSA.25.6	Kumbulani ngoni dzenyu Yahwe,
PSA.25.6	nenge ludo gwenyu gusingazunguzike,
PSA.25.6	ngoti zwodwa kule zwili yapo.
PSA.25.7	Musikumbule tjibi tje butjetjana gwangu,
PSA.25.7	kene kutjuluka nlayo kwangu.
PSA.25.7	Mundikumbule kuyendidzana
PSA.25.7	nge ludo gwenyu gusingazunguzike,
PSA.25.7	muthamila ndulamo yenyu Yahwe!
PSA.25.8	Yahwe bakalulwama kakale bakatambunuka;
PSA.25.8	ndizo banodiya batjinyi zila yabo.
PSA.25.9	Banotungamila banozwiyisa
PSA.25.9	pasi muna tjakalulwama.
PSA.25.9	Banodiya banozwiyisa pasi
PSA.25.9	kutobela zila yabo.
PSA.25.10	Dzose zila dza Yahwe ludo ne kugalikabgwe,
PSA.25.10	kuna banotobela tjidumano ne milayo yabo.
PSA.25.11	Ngekwe zina lenyu Yahwe,
PSA.25.11	mundizwiibhatigwe kutjinya kwangu,
PSA.25.11	ngoti kutjinya kwangu kukulu.
PSA.25.12	Ndiani kene nthu unotja Yahwe?
PSA.25.12	Banowon'diya zila yaakafanila shalula.
PSA.25.13	Iye unowobhudilila mu butjilo,
PSA.25.13	ne bana babe banowothuwa shango.
PSA.25.14	Buzwalani gwa Yahwe gumuna banobatja
PSA.25.14	ngono banobathama kuti bazibe tjidumano tjabo.
PSA.25.15	Mesho angu anogala akalinga kuna Yahwe,
PSA.25.15	ngoti banowodusa makumbo angu mu gwanga.
PSA.25.16	Shandukilani ku ndili mundihwile ngoni,
PSA.25.16	ngoti ndimu bushoma kakale ndadziyidzika.
PSA.25.17	Kudziyidzika kwangu kwakula,
PSA.25.17	mundiduse mu kuhwazogwadza kwangu.
PSA.25.18	Lingani kudziyila kwangu ne kudziyidzika kwangu,
PSA.25.18	ndizo mundizwiibhatigwe jinyo langu lose.
PSA.25.19	Bonani kuti zwita zwangu zwingapani,
PSA.25.19	nenge kuti bakandibenga kungapani.
PSA.25.20	Tjengetani butjilo gwangu, mundiangule,
PSA.25.20	musindiletje abhatisiwa shoni,
PSA.25.20	ngoti ndotizhila kumuli.
PSA.25.21	Dzene malebeswa ne kutambunuka
PSA.25.21	zwinganditjengeta, ngoti ndakalinga imwi.
PSA.25.22	Ndzimu, dzutunulani Iziraela,
PSA.25.22	mu kudziyidzika kwayo kose.
PSA.26.1	Yahwe, lakidzani kuti andina nlandu
PSA.26.1	ngoti ndakatjila butjilo gusina nlandu.
PSA.26.1	Kakale ndakagalabgwe
PSA.26.1	muna Yahwe ndisingazunguzike.
PSA.26.2	Yahwe, mundishole kakale mundilike,
PSA.26.2	likani moyo wangu ne njalakang'wa dzangu.
PSA.26.3	Ludo gwenyu gusingazunguzike,
PSA.26.3	gumu mesho angu,
PSA.26.3	kakale ndogalikabgwe kumuli.
PSA.26.4	Anditogala ntutshi ne bathu basibe tjimwe,
PSA.26.4	kene kuyendidzana ne batjengedzi.
PSA.26.5	Ndobenga goko le bashingi be bubi,
PSA.26.5	ndizo andingagale ne babi.
PSA.26.6	Ndongula maboko angu kulakidza kusabe ne nlandu,
PSA.26.6	ndibe ndipoteleka tjibeso tjenyu Yahwe,
PSA.26.7	ndimbila pezhugwi lumbo gwe kuboka,
PSA.26.7	ndileba mishingo yenyu yose inotjenamisa.
PSA.26.8	Yahwe, ndoda ng'umba yamunogala mu ili,
PSA.26.8	ne panogala tjedza tjenyu.
PSA.26.9	Musinditshwayilile kuzhe ne batjinyi,
PSA.26.9	kene butjilo gwangu ne bana nyota ye kubulaya,
PSA.26.10	bathu be maboko azhele bubi,
PSA.26.10	maboko abo e luji azhele tjizwimba nlomo.
PSA.26.11	Koga nge kwangu, ndakatambunuka,
PSA.26.11	mundidzutunule, mube ne ngoni nami.
PSA.26.12	Makumbo angu amile pakalulwama,
PSA.26.12	mu gubungano gulu, ndowokudza Yahwe.
PSA.27.1	Yahwe ndibo tjedza tjangu ne jidzo langu,
PSA.27.1	ndiyani wandingatja kene?
PSA.27.1	Yahwe ndibo dizhilo langu,
PSA.27.1	ndingatja ani kene?
PSA.27.2	Ha babi bendinginilila
PSA.27.2	kuti bandibulaye,
PSA.27.2	babengi bangu ne zwita zwangu,
PSA.27.2	banowokuthiwa bakawa.
PSA.27.3	Kene ndingakombiwa ne ngwa,
PSA.27.3	anditowotja,
PSA.27.3	kene ngwa ingandiwila,
PSA.27.3	koga ndowobe ne kugalabgwe.
PSA.27.4	Tjing'ompela tjithu tjandakakumbila kuna Yahwe,
PSA.27.4	nditjo tjandinowovima.
PSA.27.4	Wuti ndigale mu ng'umba ya Yahwe,
PSA.27.4	mazhuba wose e butjilo gwangu,
PSA.27.4	kubona bubuya gwa Yahwe
PSA.27.4	ne kuzwidiya mu ng'umba yabo.
PSA.27.5	Ngoti banowondisumbika mu bugalo gwabo
PSA.27.5	mu zhuba le kudziyidzika,
PSA.27.5	banowondisumbika mu tente yabo,
PSA.27.5	banowondigadza pezhugwi kwe shongwe.
PSA.27.6	Ndizo ndowomilidzika kupinda
PSA.27.6	zwita zwangu zose kundipoteleka.
PSA.27.6	Ndowodusa zwipo nge mpululu mu tente ya Yahwe.
PSA.27.6	Ndowomba nge nlidzo wakanaka ndimbila Yahwe.
PSA.27.7	Ihwani Yahwe ha ndimudana,
PSA.27.7	mundihwile ngoni mundidabile!
PSA.27.8	Moyo wangu nge kwenyu ukati, “Shaka buso gwabo!”
PSA.27.8	Buso gwenyu Yahwe, ndigo gwandinoshaka.
PSA.27.9	Musindisumbikile buso gwenyu.
PSA.27.9	Musigwadzemoyo mukatata nlanda wenyu,
PSA.27.9	imwi magala muli bhatsho yangu.
PSA.27.9	Musindilashe, musindifupatile,
PSA.27.9	imwi Ndzimu we jidzo langu.
PSA.27.10	Kene tate na mme bangandilasha,
PSA.27.10	Yahwe banowondiamutjila.
PSA.27.11	Mundidiye zila yenyu Yahwe,
PSA.27.11	munditungamile mu zila yakatambunuka
PSA.27.11	ngekwe zwita zwangu.
PSA.27.12	Musiletje zwita zwangu zwikandithama kuda kwazo
PSA.27.12	batendeki be manyepkhwa bakandimukila,
PSA.27.12	mafemo abo anolakidza mbatsha kundili.
PSA.27.13	Ndogalamoyo kuti ndowobona
PSA.27.13	bubuya gwa Yahwe mu shango ye batjili.
PSA.27.14	Galabgwe muna Yahwe
PSA.27.14	sima, ukulumbidzike,
PSA.27.14	galamoyo muna Yahwe.
PSA.28.1	Ndodana imwi Yahwe, shongwe yangu,
PSA.28.1	musilambe kundihwa.
PSA.28.1	Ha mungandinyalalila,
PSA.28.1	ndowonga ibabo banongina mu gomba.
PSA.28.2	Ihwani tjililo tjangu,
PSA.28.2	ndililila kumuli ndishaka bhatsho,
PSA.28.2	ndimilidzila maboko
PSA.28.2	ku bugalo gwenyu gwakayengemala.
PSA.28.3	Musindikakatile kuzhe ne babi,
PSA.28.3	na ibabo bashingi be bubi,
PSA.28.3	banoleba kunyalala ne babakidzani babo,
PSA.28.3	koga mu mimoyo yabo kuna busada.
PSA.28.4	Mubalipe kuyendidzana ne mishingo yabo,
PSA.28.4	kuyendidzane ne mbipo ye mishingo yabo.
PSA.28.4	Mubalipe kuyendidzana ne mishingo ye maboko abo.
PSA.28.4	Mubape mbhayilo wakabalingisana.
PSA.28.5	Ngobe abana hanya nge mishingo ya Yahwe,
PSA.28.5	kene mishingo ye maboko abo,
PSA.28.5	banowobalobesa bakasitjababumbe kakale.
PSA.28.6	Yahwe ngabakudziwe,
PSA.28.6	ngobe bakahwa kukumbila kwangu.
PSA.28.7	Yahwe ndibo simba langu ne tjivikili tjangu,
PSA.28.7	moyo wangu unogalabgwe mu bali.
PSA.28.7	Ndizo ndobhatshiwa ne moyo wangu wakashatha,
PSA.28.7	ndobakudza nge lumbo gwangu gwe kuboka.
PSA.28.8	Yahwe ndibo simba le bathu babo,
PSA.28.8	ndilo dizhilo linotjidza nzhodziwa wabo.
PSA.28.9	Tjidzani bathu benyu,
PSA.28.9	kombolelani thaka yenyu.
PSA.28.9	Ibeni nlisi wabo, mubabhabhe nge kusingapele.
PSA.29.1	Ipani Yahwe imwi batjili be kudzimu,
PSA.29.1	ipani Yahwe gudzo ne masimba.
PSA.29.2	Ipani Yahwe gudzo le zina labo,
PSA.29.2	namatani Yahwe mu bubuya gwe kuyengemala.
PSA.29.3	Hwi la Yahwe lipezhugwi kwe vula.
PSA.29.3	Ndzimu we gudzo unodadamula se vula,
PSA.29.3	ibo Yahwe bapezhugwi kwe vula njinji.
PSA.29.4	Hwi la Yahwe lina masimba,
PSA.29.4	hwi la Yahwe lokulila kose.
PSA.29.5	Hwi la Yahwe lovuna miti mikulu ye misida,
PSA.29.5	Yahwe banovuna miti ye misida ye Lebhanoni.
PSA.29.6	Banothama matombo e Lebhanoni katjuluka se phulu,
PSA.29.6	ne dombo le Heremoni likatjuluka se nkong'wana unopenga.
PSA.29.7	Hwi la Yahwe lobhuda nthuto we moto.
PSA.29.8	Hwi la Yahwe lozunguza tjilambanyika,
PSA.29.8	Yahwe banozunguza tjilambanyika tje Kadeshi.
PSA.29.9	Hwi la Yahwe loporodzisa tshepe
PSA.29.9	lothukudza ishakana kukasala kuli lubala,
PSA.29.9	mu ng'umba yabo bose banoti, “Tjedza!”
PSA.29.10	Yahwe bagele mu tjigalo
PSA.29.10	tje bushe pezhugwi kwe nkubila.
PSA.29.10	Yahwe bagele mu tjigalo
PSA.29.10	tje bushe bali she nkulu nge kusingapele.
PSA.29.11	Dzene Yahwe bangapa bathu babo masimba!
PSA.29.11	Dzene Yahwe bangakombolela bathu babo nge kunyalala!
PSA.30.1	Ndowomukudza Yahwe ngobe makandimilidza,
PSA.30.1	amuzoletja zwita zwangu zwikandikuwelela.
PSA.30.2	Yahwe Ndzimu wangu
PSA.30.2	ndakamulilila ndishaka bhatsho yenyu,
PSA.30.2	ngono makandipodza.
PSA.30.3	Yahwe makadusa meya yangu mu bugalo gwe bafi,
PSA.30.3	munditjidze kudwa muna ibabo bakangina mu gomba.
PSA.30.4	Mbilani Yahwe njimbo dzinobakudza
PSA.30.4	imwi bayengemali babo,
PSA.30.4	mukudze zina labo lakayengemala.
PSA.30.5	Ngoti bushongola gwabo gotola tjibaka tjitukununu,
PSA.30.5	koga moyontjena wabo awutopela.
PSA.30.5	Tjililo tjingabe tje busiku,
PSA.30.5	koga shatha kozha ne mangwanana.
PSA.30.6	Nge kwangu mukubhudilila kwangu ndakati,
PSA.30.6	“Andingatongotshedugwa.”
PSA.30.7	Nge kundimila, Yahwe,
PSA.30.7	makandidzikila se dombo lakasima.
PSA.30.7	Koga makati musumbika buso gwenyu,
PSA.30.7	adziyidzika.
PSA.30.8	Ndakalilila imwi Yahwe,
PSA.30.8	ndakakumbila ku muli Yahwe.
PSA.30.9	“Mowobuyigwa ngeni mu lufu gwangu,
PSA.30.9	ha ndinginila pasi mu gomba?
PSA.30.9	Apa hwuluba inowomukudza kene?
PSA.30.9	Apa inowoleba ngekwe kugalikabgwe kwenyu?
PSA.30.10	Mundihwe Yahwe, mube nge ngoni nami!
PSA.30.10	Yahwe, ibeni mbhatshi wangu!”
PSA.30.11	Makashandula tjililo tjangu tjikabe nzano.
PSA.30.11	Makandimbula tjiambalo tjangu tje saka,
PSA.30.11	ngono mukandiambadza kushatha,
PSA.30.12	kuti ndizo meya yangu imukudze isinyalale.
PSA.30.12	Yahwe Ndzimu wangu,
PSA.30.12	ndowomuboka nge kusingapele.
PSA.31.1	Ndotizhila ku muli Yahwe,
PSA.31.1	musitongondiletja abhatisiwa shoni;
PSA.31.1	munditjidze nge ndulamo yenyu.
PSA.31.2	Mundihweni, mundigwile tjinyolotjo!
PSA.31.2	Ibeni shongwe ye dizhilo langu,
PSA.31.2	dizhilo lakasima kunditjidza.
PSA.31.3	Ndimwi shongwe yangu ne dizhilo langu,
PSA.31.3	ngekwe zina lenyu munditungamile, mundikwebe.
PSA.31.4	Mundiduse mu gwanga gwandakasumbikigwa,
PSA.31.4	ngoti ndimwi dizhilo langu.
PSA.31.5	Meya yangu ndoyilonga mu maboko enyu.
PSA.31.5	Makandidzutunula Yahwe,
PSA.31.5	imwi Ndzimu unogalikabgwe.
PSA.31.6	Ndobenga ibabo banokudza zwifano zwisina nshingo,
PSA.31.6	koga imi ndogalabgwe muna Yahwe.
PSA.31.7	Ndowoshatha apululudza ngekwe
PSA.31.7	ludo gwenyu gusingazunguzike,
PSA.31.7	ngoti makabona kudziyidzika kwangu,
PSA.31.7	mukaziba tshiyilo yangu.
PSA.31.8	Amuzondilonga mu maboko e tjita tjangu,
PSA.31.8	makamisa makumbo angu pathu pakashaladuka.
PSA.31.9	Ibeni ne ngoni nami Yahwe,
PSA.31.9	ngoti ndimu kudziyidzika,
PSA.31.9	mesho angu anyala ngolila,
PSA.31.9	meya yangu ne mmbili wangu zwanyalabo.
PSA.31.10	Butjilo gwangu gwashakadziwa ngohwa zogwadza,
PSA.31.10	makole angu atapudziwa ngolila.
PSA.31.10	Simba langu lopedziwa nge tshiyilo yangu,
PSA.31.10	ne mafupa angu ashakala.
PSA.31.11	Ndi madado pakati kwe zwita zwangu
PSA.31.11	ndotjisa ku babakidzani bangu.
PSA.31.11	Ibabo banondibona mu dzizila banonditizha.
PSA.31.12	Ndatjibhuda mu mikumbulo se nthu wakafa,
PSA.31.12	ndatjinga tjija tjakapkhwanyika.
PSA.31.13	Ee ndohwa banjinji benyebezela beti,
PSA.31.13	kotjisa pamwe ne pamwe!
PSA.31.13	Banolangana nge kwangu,
PSA.31.13	belanganila kundibulaya.
PSA.31.14	Koga ndomugalabgwe Yahwe,
PSA.31.14	ndoti “Mu Ndzimu wangu.”
PSA.31.15	Misi yangu imu maboko enyu;
PSA.31.15	mundiangule mu maboko e zwita zwangu
PSA.31.15	ne muna banondidziyidza.
PSA.31.16	Buso gwenyu ngagupenyele nlanda wenyu;
PSA.31.16	munditjidze mu ludo gwenyu gusingazunguzike.
PSA.31.17	Musindiletje abhatisiwa shoni Yahwe,
PSA.31.17	ngoti ndodana imwi.
PSA.31.17	Letjani babi babhatisiwe shoni,
PSA.31.17	ngabangine mu bugalo gwe bafi nge tjitu.
PSA.31.18	Milomo inonyepa ngainyaladziwe,
PSA.31.18	inozwikudza izwida,
PSA.31.18	ilengudza balulwami.
PSA.31.19	Ndulamo yenyu ihwulu seni,
PSA.31.19	iyo yamakabigila ibabo banomutja,
PSA.31.19	ya munothama mu mesho e bana be bathu,
PSA.31.19	muthamila ibabo banotizhila ku muli.
PSA.31.20	Makabasumbika ngekubepo kwenyu,
PSA.31.20	mubasumbikila ndangano dzakabipa dze bathu,
PSA.31.20	makababakilila mu nshasha wenyu
PSA.31.20	mubavikila milomo ina zwilebo.
PSA.31.21	Yahwe ngabakudziwe,
PSA.31.21	ngoti bakandilakidza ludo gwabo gunotjenamisa,
PSA.31.21	mu tjibaka tjandakabe ndakakombiwa
PSA.31.21	se nzi nkulu wakombiwa nge ngwa.
PSA.31.22	Ndakati ndapaluka moyo ati,
PSA.31.22	“Ndatatigwa kutjena namwi.”
PSA.31.22	Koga imwi mohwa tjililo tjangu,
PSA.31.22	ha ndikumbila bhatsho yenyu.
PSA.31.23	Idani Yahwe imwi mose bayengemali!
PSA.31.23	Yahwe banotjidza banogalamoyo,
PSA.31.23	koga banobgwilizila nge buzhalo iye unozwikudza.
PSA.31.24	Simani, mube nge tjilopa,
PSA.31.24	imwi mose makalindila Yahwe.
PSA.32.1	Kwakakombolegwa iye una matjinyo akazwiibhatigwa,
PSA.32.1	iye una tjibi tjaka vukidziwa.
PSA.32.2	Kwakakombolegwa iye usingatilikwe nlandu ndi Yahwe,
PSA.32.2	iye usina bupitipiti mu meya iye.
PSA.32.3	Ha ndisingazwilebe tjibi tjangu,
PSA.32.3	mbili wangu unoshakadziwa nge kugomela zhuba lose.
PSA.32.4	Siku ne sikati shamu yenyu inondikulila.
PSA.32.4	Simba langu lakapela,
PSA.32.4	se doba lapedziwa ngopisa kwe tjilimo.
PSA.32.5	Ndizo aduma tjibi tjangu,
PSA.32.5	ngono asisumbike jinyo langu.
PSA.32.5	Ndakati, “Ndowozwileba matjinyo angu kuna Yahwe,”
PSA.32.5	ipapo mukandizwiibhatigwa tjibi tjangu.
PSA.32.6	Ndizo mmwe ne mmwe unogalamoyo
PSA.32.6	ngaamutembezele mu nsi we kudziyidzika,
PSA.32.6	kowoti misundila mikulu ye kudziyila
PSA.32.6	izha ikasinswikile.
PSA.32.7	Ndimwi mabgwatilo angu,
PSA.32.7	mowondibakila mu mbatsha,
PSA.32.7	mukandikombeledza nge njimbo dze kusunungugwa.
PSA.32.8	Ndowokulaya akudiya zila yawakafanila tobela,
PSA.32.8	ndowokukumbuludza ndakakulinga nge zhisho langu.
PSA.32.9	Usinge mbizi kene mowulo,
PSA.32.9	ukashaya kuhwisisa,
PSA.32.9	zwinolaugwa nge tomu,
PSA.32.9	kuzhe kwa ikoko azwingayendidzane nawe.
PSA.32.10	Kudziyila kunji ngekwe babi,
PSA.32.10	koga ludo gusingazunguzike gwakapoteleka
PSA.32.10	ibabo banogalabgwe muna Yahwe.
PSA.32.11	Shathani muna Yahwe mupululudze,
PSA.32.11	imwi balulwami, mumimile nge kushatha,
PSA.32.11	imwi mose be mimoyo yakatambunuka.
PSA.33.1	Shathani muna Yahwe imwi balulwami,
PSA.33.1	gudzo lofanila bakatambunuka.
PSA.33.2	Kudzani Ndzimu nge dende, mubathamile
PSA.33.2	nlidzo nge tjilidzo tjina misungo ili gumi.
PSA.33.3	Mubambile lumbo butshwa, lidzani misungo
PSA.33.3	iyeyo nge bunyambi umbila pezhugwi.
PSA.33.4	Ngoti dama la Yahwe lakatambunuka,
PSA.33.4	ne nshingo wabo wose unothamiwa nge kugalikabgwe.
PSA.33.5	Yahwe banoda ndulamo ne ndulamiso,
PSA.33.5	shango izhele ludo gwabo gusingazunguzike.
PSA.33.6	Kudzimu kwakathamiwa nge dama la Yahwe,
PSA.33.6	ne zwinjinji zwinowang'wako
PSA.33.6	zwakathamiwa nge mafemo e nlomo wabo.
PSA.33.7	Bakakubunganya vula dze gungwa se dzimu butili,
PSA.33.7	Bakabiganya vula mu ng'umba dze mbiganyilo.
PSA.33.8	Shango yose ngayitje Yahwe,
PSA.33.8	Bagali bose be shango ngababalumbidze!
PSA.33.9	Ngoti bakalebeleka, ngono ikabeyapo,
PSA.33.9	bakalaula kukashingikala.
PSA.33.10	Yahwe banothama ndangano dze tjaba
PSA.33.10	dzikasibe tjimwe, banopaladza ndongoloso dze bathu.
PSA.33.11	Ndongoloso ya Yahwe imili nge kusingapele,
PSA.33.11	mazwimisilo abo anoyenda nge zwizekugwana zose.
PSA.33.12	Kwakakombolegwa itjaba tjina Yahwe bali Ndzimu watjo,
PSA.33.12	bali bathu babashalula kube thaka yabo!
PSA.33.13	Yahwe banolinga pasi bali kudzimu,
PSA.33.13	banobona bathu bose.
PSA.33.14	Kudwa kwabagele mu tjigalo tje bushe
PSA.33.14	banolinga bagali be shango bose.
PSA.33.15	Ndibo banobumba mimoyo yabo bose,
PSA.33.15	banoziba mishingo yabo yose.
PSA.33.16	She nkulu aatotjidziwa nge babhayani babe banjinji,
PSA.33.16	mbhayani aatotjidziwa nge masimba awe makulu.
PSA.33.17	Mbizi ye ngwa ate tjimwe tjinga gagwabgwe kukunda,
PSA.33.17	nge masimba ayo makulu ayingatjidze.
PSA.33.18	Bonani, Yahwe banotjengeta ibabo banobatja,
PSA.33.18	ibabo banogalabgwe mu ludo gwabo gusingazunguzike,
PSA.33.19	kuti basunungule meya yabo mu lufu,
PSA.33.19	ne kubatjidza mu bhamba.
PSA.33.20	Meya yedu yakalingilila kuna Yahwe,
PSA.33.20	ndibo bhatsho yedu ne tjivikili tjedu.
PSA.33.21	Ee, mimoyo yedu inoshathisiwa ndibo,
PSA.33.21	ngoti togalabgwe mu zina labo lakayengemala.
PSA.33.22	Ludo gwenyu gusingazunguzike, Yahwe,
PSA.33.22	ngagube naswi, koga sekwatinogalabgwe mumuli.
PSA.34.1	Ndowokudza Yahwe misi yose;
PSA.34.1	kubakudza kowodwilila kuli mu nlomo wangu.
PSA.34.2	Meya yangu inozwikudza muna Yahwe,
PSA.34.2	banodziyidziyidzika ngabahwe bashathe.
PSA.34.3	Kudzani Yahwe nami,
PSA.34.3	ngatikudzeni zina labo tose.
PSA.34.4	Ndakashaka Yahwe, bakandidabila,
PSA.34.4	ngono bakandisunungula mu kutja kwangu kose
PSA.34.5	Lingani kubali mupenye,
PSA.34.5	ndizo musibhakhwe nge shoni.
PSA.34.6	Iwoyu nthu usina bhatsho wakadana,
PSA.34.6	ngono Yahwe bakanhwa,
PSA.34.6	bakan'dusa muna zose zwinondziyidza.
PSA.34.7	Ntumwa wa Yahwe unobakilila ibabo banobatja,
PSA.34.7	ngono ukabaangula.
PSA.34.8	Labilani mubone kuti Yahwe bakalulwama!
PSA.34.8	Kwakashatha ibabo banotizhila mubali.
PSA.34.9	Kudzani Yahwe imwi bayengemali babo,
PSA.34.9	ngoti ibabo banobakudza abana tjabanosheta.
PSA.34.10	Shumbana dzoti dzikasheta
PSA.34.10	ngono dzikabhakhwa nge zhala.
PSA.34.10	Koga ibabo banoshaka Yahwe
PSA.34.10	abana tjimwe tjakalulwama tjabanosheta.
PSA.34.11	Izhani bana munditeedze,
PSA.34.11	ndowomudiya kutja.
PSA.34.12	Ndiwupi nthu unoda butjilo,
PSA.34.12	eyemula kutjila mazhuba manjinji,
PSA.34.12	kuti aje zwinozipa?
PSA.34.13	Tjengeta lulimi gugo mu kuleba zwakabipa,
PSA.34.13	ne milomo iyo mu kuleba manyepkhwa.
PSA.34.14	Bhuda mu bubi, uthame ndulamo,
PSA.34.14	shaka kunyalala ukusale shule.
PSA.34.15	Yahwe banotjengeta balulwami,
PSA.34.15	ne zebe dzoteedza tjililo tjabo.
PSA.34.16	Buso gwa Yahwe gwakasunganila bashingi be bubi,
PSA.34.16	kudusa njalakang'wa nge kwabo mu shango.
PSA.34.17	Ha balulwami belila beshaka bhatsho,
PSA.34.17	Yahwe banobahwa bakabasunungula
PSA.34.17	muna zose zwinobadziyidza.
PSA.34.18	Yahwe bapejo ne bakanyalamoyo,
PSA.34.18	banotjidza ibabo bakapelegwa nge kugalamoyo.
PSA.34.19	Kudziyidzika kwe nlulwami kunjinji,
PSA.34.19	koga Yahwe banonsunungula mu kuli kose.
PSA.34.20	Banotjengeta mafupa awe wose,
PSA.34.20	akuna ne ling'ompela lingavunika.
PSA.34.21	Bubi gowobulaya babi,
PSA.34.21	na ibabo banobenga balulwami banowolashiwa.
PSA.34.22	Yahwe banodzutunula butjilo gwe balanda babo;
PSA.34.22	akuna waibabo banotizhila mubali unowolashiwa.
PSA.35.1	Yahwe, nyanyayidzanani na ibabo
PSA.35.1	banonyanyayidzana nami,
PSA.35.1	igwani na ibabo banogwa nami!
PSA.35.2	Tolani tjivikili ne thumo,
PSA.35.2	mundimile!
PSA.35.3	Dusani thumo ne nsebe mubhayane
PSA.35.3	ne batatamili bangu!
PSA.35.3	Muti ku meya yangu,
PSA.35.3	“Ndimi sununguko iyo!”
PSA.35.4	Ngababhatisiwe shoni balengudziwe
PSA.35.4	ibabo banoshaka kundibulaya.
PSA.35.4	Ngabashandusiwe bakawumana
PSA.35.4	ibabo banolangana mbipo nge kwangu.
PSA.35.5	Ngabange bunye pana phepo,
PSA.35.5	Ntumwa wa Yahwe ngaabatutudzile mbeli.
PSA.35.6	Zila yabo ngayibe zhalima itedzemuke
PSA.35.6	ntumwa wa Yahwe akatatana nabo.
PSA.35.7	Bakanditeya nge gwanga gwabo ndisina nlandu,
PSA.35.7	bakanditshila bhuzhu ndisina nlandu.
PSA.35.8	Kulobesiwa ngakubawile batjakazwikangwang'wa.
PSA.35.8	Gwanga gwabakateya ngagubhate ibo,
PSA.35.8	ngabawile muguli balobesiwe.
PSA.35.9	Ipapo meya yangu inowoshatha muna Yahwe,
PSA.35.9	ishatha mu jidzo labo.
PSA.35.10	Mafupa angu wose anowoti,
PSA.35.10	“Yahwe, apa ndiyani unonga imwi kene?
PSA.35.10	Imwi munotjidza ibabo basina matatabuko
PSA.35.10	muna ibabo bakabasimila.
PSA.35.10	Motjidza basina matatabuko
PSA.35.10	ne basheti muna ibabo banobatolela.”
PSA.35.11	Batendeki babiibi banomilika,
PSA.35.11	banondibhuzwa zwithu zwandisingazibe.
PSA.35.12	Banondilipila ndulamo nge mbipo,
PSA.35.12	be siya meya yangu ili mu kudziyidzika.
PSA.35.13	Koga imi ndakati begwala aambala jila le saka,
PSA.35.13	azwidziyidza nge kuzwinyima zojiwa.
PSA.35.13	Ndakatembezela ndakakotamisila nsholo pa ifuba tjangu,
PSA.35.14	se ndinohwilazogwadza nzwalani kene mwana wa tate.
PSA.35.14	Ndakanga nthu unolilila mmeyabe,
PSA.35.14	ndakakotama ndilila.
PSA.35.15	Koga ndakati ndikuthiwa bakakubungana ngoshatha,
PSA.35.15	bakakubungana bebhayana nami,
PSA.35.15	zwilema zwandakabe ndisingazibe
PSA.35.15	zwikaleba bubi nge kwangu zwisingamise.
PSA.35.16	Bakandidadila bakandikuwelela,
PSA.35.16	bakandinyenamila nge lubengo.
PSA.35.17	Kowobe lini Yahwe makalingilila koga?
PSA.35.17	Mundigwile mu kundigwisa kwabo,
PSA.35.17	angulani butjilo gwangu mu shumba.
PSA.35.18	Ndizo ndowomuboka mu gubungano gulu,
PSA.35.18	mu gubungano lakasima ndowomukudza.
PSA.35.19	Musiletje zwita zwangu zwinondibenga,
PSA.35.19	zwikashathila kudziyidzika kwangu,
PSA.35.19	kakale musiletje ibabo banondibengela suli
PSA.35.19	bakatsika zhisho nge kushatha.
PSA.35.20	Ngobe abatoleba mbakiso,
PSA.35.20	koga banolukila bagedzikane
PSA.35.20	mu shango matama e kutjebela.
PSA.35.21	Banondiashamisila milomo yabo kwazo,
PSA.35.21	beti “Ehe, Ehe, mesho edu atjibona tjashingikala.”
PSA.35.22	Yahwe, makubona,
PSA.35.22	musinyalale.
PSA.35.22	She, musi be kule nami.
PSA.35.23	Muzwizunguze mumile fanilo yangu,
PSA.35.23	mundimile Ndzimu wangu She wangu!
PSA.35.24	Lakidzani kuti andina nlandu
PSA.35.24	kuyendidzana nge ndulamo yenyu
PSA.35.24	Yahwe Ndzimu wangu,
PSA.35.24	musibaletje bakandidadila.
PSA.35.25	Musibaletje bakazwidwa bakati,
PSA.35.25	“Ehe, yemula dze mimoyo yedu dzashingikala.”
PSA.35.25	Musibaletje bakati, “Tapedza naye!”
PSA.35.26	Thamani kuti bose banoshathila kudziyidzika
PSA.35.26	kwangu babhakhwe nge shoni
PSA.35.26	bahwumane balengudzike.
PSA.35.26	Thamani kuti shoni dzitshe
PSA.35.26	banozwikudza pezhugwi kwangu.
PSA.35.27	Banoshathila kutambunuka kwangu
PSA.35.27	ngabamimile nge kushatha,
PSA.35.27	ngono bapaphe bati, “Yahwe bankulu,
PSA.35.27	ibo banoshathila mamuko akanaka e nlanda wabo.”
PSA.35.28	Ipapo lulimi gwangu gowoleba ngekwe ndulamo yenyu
PSA.35.28	nenge kukudziwa kwenyu zhuba lose.
PSA.36.1	Kutjuluka nlayo we Ndzimu kwe mbimbi,
PSA.36.1	kukati mukatikati kwe moyo wangu,
PSA.36.1	mu nli kutja Ndzimu akupo.
PSA.36.2	Ngoti unozwitjengedza mu nkumbulo eti,
PSA.36.2	jinyo lile alingazibgwe likabengiwa.
PSA.36.3	Matama e nlomo uwe i mbipo ne kutjebela,
PSA.36.3	wakaletja kushinga nge butjenjedu
PSA.36.3	nenge kuthama tjakalulwama.
PSA.36.4	Unoluka maano mabiibi alilele mu ngubo dzidze,
PSA.36.4	wakazwilonga mu zila isakalulwama,
PSA.36.4	aatolambana ne bubi.
PSA.36.5	Yahwe ludo gwenyu gusingazunguzike
PSA.36.5	goandamila kudzimu, kugalikamoyo
PSA.36.5	kwenyu koswika ku makole.
PSA.36.6	Ndulamo yenyu inotungama se matombo e Ndzimu,
PSA.36.6	kusumikilisa kwenyu konga gungwa gwakangina.
PSA.36.6	Nthu ne phuka mozwitjidza imwi Yahwe.
PSA.36.7	Ludo gwenyu gusingazunguzike gosheteka seni, Ndzimu.
PSA.36.7	Bathu bose bangatizhila mu ntutshi we mapapiro enyu.
PSA.36.8	Banoja thundu ye ng'umba yenyu nge bunji gwayo,
PSA.36.8	mobang'wisa mu gwizi gwe kushatha kwenyu.
PSA.36.9	Ngobe mumuli kodwilila butjilo;
PSA.36.9	mu tjedza tjenyu tobona tjedza.
PSA.36.10	Dwilidzani ludo gwenyu gusingazunguzike
PSA.36.10	muna ibabo banomuziba.
PSA.36.10	Ne jidzo lenyu ngalibe
PSA.36.10	kuna ibabo bakatambunuka mu moyo!
PSA.36.11	Musiletjedze bathu basina mazwibhato
PSA.36.11	bakanditshamba nge makumbo,
PSA.36.11	kene kuli iko kutatiwa nge babi.
PSA.36.12	Babi balele nge mitumbu;
PSA.36.12	bakalashigwa pasi, abatotubula milika.
PSA.37.1	Usizwidziyidze ngekwe bathu babi,
PSA.37.1	usitongo dwila moyo bashingi be mbipo.
PSA.37.2	Ngekuti banowobuna se bushwa,
PSA.37.2	bebe bewoma se mitinyana minyolo.
PSA.37.3	Galabgwe muna Yahwe, ushinge ndulamo
PSA.37.3	kuti ndizo ugale mu shango ushathile kugadzikana.
PSA.37.4	Shatha muna Yahwe,
PSA.37.4	ngono banowokupa yemula dze moyo uwo.
PSA.37.5	Biga butjilo gugo muna Yahwe,
PSA.37.5	galabgwe mubali ngono ibo banowoshinga.
PSA.37.6	Banowodusila ndulamo iyo patjena se tjedza
PSA.37.6	ne ndulamo iyo se masikati makulu.
PSA.37.7	Dzikama mbeli kwa Yahwe,
PSA.37.7	ubalindile nge moyo nlefu.
PSA.37.7	Usizwidziyidze ngekwe unodwilila mu zila iye,
PSA.37.7	kene iye unoluka mano akabipa.
PSA.37.8	Uzwidzibe mu kugwadzamoyo,
PSA.37.8	ne mu bushongola, goyisa mu mbipo koga.
PSA.37.9	Ngoti babi banolobesiwa, koga ibabo
PSA.37.9	banolindila Yahwe banothuwa shango.
PSA.37.10	Kowobe tjibakana koga,
PSA.37.10	babi banowobe basitjipo.
PSA.37.10	Kene ukalingisisa pa magalo awe,
PSA.37.10	unowobe asipo ipapo.
PSA.37.11	Koga bana moyo nnyolo banowothuwa shango,
PSA.37.11	ngono banowoshatha mu kubhudilila kwakawanda.
PSA.37.12	Mbi unolukila mano nlulwami,
PSA.37.12	enlinga nge lubengo.
PSA.37.13	Koga Yahwe banoseka mbi,
PSA.37.13	ngono banobona kuti zhuba lile laswika.
PSA.37.14	Babi banoshomola mathumo abo bakapeta matati abo,
PSA.37.14	kutemela pasi ibabo banosheta,
PSA.37.14	kubulaya ibabo bakatambunuka.
PSA.37.15	Mathumo abo anowobhaya mimoyo yabo,
PSA.37.15	matati abo anowovunika.
PSA.37.16	Kushomanana nlulwami kwaanako
PSA.37.16	koyita pa fumwa njinji ye babi.
PSA.37.17	Maboko e babi anowovung'wa,
PSA.37.17	koga Yahwe banowosimisa bakalulwama.
PSA.37.18	Yahwe banoziba mazhuba e basina nlandu,
PSA.37.18	ne lukata gwabo gowogala nge kusingapele.
PSA.37.19	Abangabhakhwe nge shoni mu misi yakabipa,
PSA.37.19	mu mazhuba e bhamba bana zwakalizana.
PSA.37.20	Koga babi banowoloba, zwita zwa Yahwe
PSA.37.20	zofanana ne bubuya gwe shango, zowopela se busi.
PSA.37.21	Mbi unoadzima ngono kasibgwilize tjaanokolota,
PSA.37.21	koga nlulwami aatonyimana, unopana.
PSA.37.22	Ibabo bakakombolegwa ndi
PSA.37.22	Yahwe banowothuwa shango,
PSA.37.22	koga babakalonga bhiso banowothubugwa.
PSA.37.23	Thambo dze nthu dzodwa muna Yahwe,
PSA.37.23	koga banosimisa banobashathisa.
PSA.37.24	Kene awa aatoti kakandalalila tjose,
PSA.37.24	ngoti Yahwe bakabhata luboko gugwe.
PSA.37.25	Ndakabe ndili ntukununu,
PSA.37.25	ngono ngwenu ndakwegula.
PSA.37.25	Koga andithu abona nlulwami elashiwa kene
PSA.37.25	bana babe bekumbila zojiwa.
PSA.37.26	Unopana tjibaka tjose kaadzimana,
PSA.37.26	ne bana babe banobe gombolelo.
PSA.37.27	Siya mbipo, ushinge ndulamo,
PSA.37.27	ndizo unowogala nge kusingapele.
PSA.37.28	Ngoti Yahwe banoda ndulamo,
PSA.37.28	abangasiye balulwami babo.
PSA.37.28	Balulwami banowotjengetiwa nge kusingapele,
PSA.37.28	koga bana be babi banowothubugwa.
PSA.37.29	Balulwami banowothuwa shango
PSA.37.29	bakagala mu ili nge kusingapele.
PSA.37.30	Nlomo we nlulwami unoleba butjenjedu
PSA.37.30	ne lulimi gugwe goleba ndulamo.
PSA.37.31	Nlayo we Ndzimu umu moyo uwe,
PSA.37.31	aatodzembeleka.
PSA.37.32	Mbimbi unolalila nlulwami,
PSA.37.32	eshaka kumbulaya.
PSA.37.33	Koga Yahwe abanganletjedzele mu simba lile,
PSA.37.33	kene kuli kunletja etilikwa nlandu ha esumikilisiwa.
PSA.37.34	Milila Yahwe ulondolodze zila yabo,
PSA.37.34	ibo banowokukudza ukathuwa shango,
PSA.37.34	unowobona kulobesiwa kwe babi.
PSA.37.35	Ndakabona nthu wakabipa
PSA.37.35	akapasula se nti we nsida we Lebhanoni.
PSA.37.36	Ndakapinda ipapo kakale ngono kabe asitjipo,
PSA.37.36	nenguba ndakanshaka kwakabe kusina paangawang'wa.
PSA.37.37	Linga nthu usina nlandu, ubone nthu wakatambunuka,
PSA.37.37	ngoti una bumangwana.
PSA.37.38	Koga batjuluki be nlayo banowolobesiwa tjose,
PSA.37.38	ludzi gwabo gowobulawa.
PSA.37.39	Jidzo le nlulwami lodwa kuna Yahwe,
PSA.37.39	ndibo dizhilo lile mu nsi we kudziyidzika.
PSA.37.40	Yahwe banobabhatsha bakabaangula,
PSA.37.40	banobaangula mu babi,
PSA.37.40	ngekuti banotizhila kubali.
PSA.38.1	Yahwe, musinditjemele makagwadzamoyo,
PSA.38.1	kene kundilaya nge bushongola.
PSA.38.2	Misebe yenyu yakadzikila mundili,
PSA.38.2	ne tjiazha tjenyu tjandikatsha.
PSA.38.3	Akutjina mamuko mu mbili wangu,
PSA.38.3	nge kugwadzamoyo kwenyu,
PSA.38.3	akutjina mamuko mu mafupa angu nge tjibi tjangu.
PSA.38.4	Ngobe tjibi tjangu tjakandipinda,
PSA.38.4	tjotjinga ntolo unondilemela.
PSA.38.5	Mbonje dzangu dzonyikishila kakale dzonuhwa
PSA.38.5	nge bulengwe gwangu.
PSA.38.6	Ndakagogonyala ndakagoba,
PSA.38.6	zhuba lose, ndoyendayenda ndilila.
PSA.38.7	Mbili wangu unopisa,
PSA.38.7	akuna kuzwihwa mu mbili wangu.
PSA.38.8	Anditjina gwangu ndapelegwa,
PSA.38.8	ndogomela nge kuhwazogwadza kwe moyo wangu.
PSA.38.9	She, zose zwandakashuba mozwiziba,
PSA.38.9	kugomela kwangu akuzosumbikala kumuli.
PSA.38.10	Moyo wangu unoloba, matatabuko angu anopela,
PSA.38.10	ne mesho angu aatjabona.
PSA.38.11	Bazwalani bangu ne bakhwinya bangu
PSA.38.11	bamilile kulekule nge mbonje dzangu,
PSA.38.11	ne makamu angu amile kutjena nami.
PSA.38.12	Ibabo banovima butjilo gwangu bakanditeya;
PSA.38.12	ibabo banoshaka kundihwisa zogwadza
PSA.38.12	banoleba ngekwe kundikubadza,
PSA.38.12	banolangana bupitipiti zhuba lose.
PSA.38.13	Koga ndonga bhubuzebe, anditohwa,
PSA.38.13	ndonga mbebebe isingalebeleke.
PSA.38.14	Ee, ndonga nthu usingahwe,
PSA.38.14	ne nlomo uwe usingalebeleke.
PSA.38.15	Koga ndimilile imwi Yahwe,
PSA.38.15	ndimwi Yahwe Ndzimu wangu munowodabila.
PSA.38.16	Ndotembezela nditi,
PSA.38.16	“Tjikulu musiletje bakashatha nge kwangu,
PSA.38.16	ibabo banondikuwelela ha ndisodzoloka!”
PSA.38.17	Ndabepejo ngowa,
PSA.38.17	gwadziwa akutopela mundili.
PSA.38.18	Ndozwileba jinyo langu;
PSA.38.18	ndohwisiwa zogwadza nge tjibi tjangu.
PSA.38.19	Babengi bangu imi ndisina nlandu nabo bakasima,
PSA.38.19	banjinji banondibenga kusi nge fanilo.
PSA.38.20	Ibabo banobgwilizila ndulamo nge bubi
PSA.38.20	banonditjinya zina ngoti ndoshinga ndulamo.
PSA.38.21	Musindilashe Yahwe.
PSA.38.21	Ndzimu wangu, musibekule nami.
PSA.38.22	Libilidzilani kundibhatsha,
PSA.38.22	imwi She jidzo langu.
PSA.39.1	Ndakati, “Ndowotjengeta zila dzangu
PSA.39.1	kuti ndisitongotjinya nge lulimi gwangu,
PSA.39.1	ndowobhata nlomo wangu ha babi bali pandili.”
PSA.39.2	Ndakazwiyita tjimumu ha nyalala,
PSA.39.2	azwibhata kukasibhatshe tjimwe.
PSA.39.2	Kuhwazogwadza kwangu kukapaphidzika.
PSA.39.3	Moyo wangu ukapisa mukati kwangu.
PSA.39.3	Ndakati ndiaalakana kwazokwazo, moto ukapisa,
PSA.39.3	ngono alebeleka nge lulimi gwangu.
PSA.39.4	“Yahwe, thamani kuti ndizibe bhelelo langu,
PSA.39.4	nenge mbalo ye mazhuba angu.
PSA.39.4	Thamani kuti ndizibe kuti butjilo
PSA.39.4	gwangu gopela gulibilidza tjini.”
PSA.39.5	Makathama mazhuba angu kabe mashomanana,
PSA.39.5	ne butjilo gwangu ategulitjinwe mu mesho enyu.
PSA.39.5	Malebeswa hwuti mmwe ne mmwe unonga meya yafemiwa.
PSA.39.6	Malebeswa hwuti nthu unoyenda se ntutshi
PSA.39.6	Malebeswa kuti banodziyidzikila suli,
PSA.39.6	unokubunganya fumwa asingazibe ntoli wayo.
PSA.39.7	Ngono ngwenu She, nditjakalindilani?
PSA.39.7	Ndogalabgwe mumuli.
PSA.39.8	Mundisunungule mu matjinyo angu.
PSA.39.8	Musindithame iseko tje zwilengwe.
PSA.39.9	Ndi tjimumu anditozhula nlomo wangu,
PSA.39.9	ngobe ndimwi makathama ikoku.
PSA.39.10	Dusani shamu yenyu mundili,
PSA.39.10	ndatjishakadzwa ngotibugwa nge luboko gwenyu.
PSA.39.11	Ha muloba nthu mu ntjemelela tjibi,
PSA.39.11	molobesa zwaanoda se sola.
PSA.39.11	Malebeswa nthu unonga meya koga yafemiwa.
PSA.39.12	Ihwani ntembezelo wangu Yahwe,
PSA.39.12	muteedzeni tjililo tjangu,
PSA.39.12	musinyalale ha nditebula mishodzi.
PSA.39.12	Ngoti ndi mwezi wenyu unopinda,
PSA.39.12	ndin'yendi sa bobatategulu bangu bose.
PSA.39.13	Musinditjebuke kuti ndizo ndibone kushatha
PSA.39.13	ndisathu ayenda, ndisingawobong'wa kakale.
PSA.40.1	Ndakalindila Yahwe nge moyo nlefu,
PSA.40.1	bakanditeedza bakahwa tjililo tjangu.
PSA.40.2	Bakandidusa mu gomba lina mbatsha,
PSA.40.2	bakandidusa mu dope.
PSA.40.2	Bakandimisa pezhugwi kwe shongwe,
PSA.40.2	besimisa thambo dzangu.
PSA.40.3	Bakalonga lumbo lutshwa mu nlomo wangu,
PSA.40.3	lumbo gwe gudzo ku Ndzimu wedu.
PSA.40.3	Banji banowobona bakatja,
PSA.40.3	ndizo banowogalabgwe Yahwe.
PSA.40.4	Wakakombolegwa nthu
PSA.40.4	unogalabgwe muna Yahwe.
PSA.40.4	Usingayende kuna banozwikudza,
PSA.40.4	kuna ibabo banolashika betobela
PSA.40.4	midzimu ye manyepkhwa.
PSA.40.5	Yahwe Ndzimu wangu, makashinga
PSA.40.5	mishingo yenyu inotjenamisa
PSA.40.5	ne njalakang'wa dzenyu nge kwedu,
PSA.40.5	akuna mmwe unonga imwi.
PSA.40.5	Ha ndabe ndingaleba nge kwazo,
PSA.40.5	ate zwingabalika nge bunji.
PSA.40.6	Zwibhayilo ne zwipo ate izo zwamunoyemula,
PSA.40.6	koga tjamakandipa i zebe inohwa.
PSA.40.6	Zwipo zwinopisiwa ne zwipo zwinodusigwa tjibi,
PSA.40.6	amuzotongozwishaka.
PSA.40.7	Ndizo ndakati, “Bonani, ndozha;
PSA.40.7	mu lukwalo kwakakwagwa nge kwangu.
PSA.40.8	Ndoshathila kuthama kuda kwenyu,
PSA.40.8	Ndzimu wangu nlayo wenyu umu moyo wangu.”
PSA.40.9	Ndakaleba ndebo mbuya ye
PSA.40.9	kutjidziwa mu gubungano gulu.
PSA.40.9	Sekwa munoziba andizozhalila
PSA.40.9	nlomo wangu anyalala Yahwe.
PSA.40.10	Andizosumbika bhatsho yenyu
PSA.40.10	inotjidza mukati kwe moyo wangu.
PSA.40.10	Ndakaleba ngekwe kugalikabgwe
PSA.40.10	kwenyu nenge jidzo lenyu.
PSA.40.10	Andizosumbika ludo gwenyu gusingazunguzike
PSA.40.10	nenge kugalikabgwe kwenyu mu gubungano gulu.
PSA.40.11	Musindishayile ngoni Yahwe,
PSA.40.11	ludo gwenyu ngusingazunguzike ne kugalikabgwe
PSA.40.11	kunditjengete nge kusingapele.
PSA.40.12	Zwibiibi zwisina mbalo zwakandipoteleka.
PSA.40.12	Zwibi zwangu zwakandikulila
PSA.40.12	kuswikila ndisingatjabone.
PSA.40.12	Zopinda mavudzi e nsholo wangu,
PSA.40.12	moyo wangu wandipedza masimba.
PSA.40.13	Shathisiwani nge kunditjidza Yahwe.
PSA.40.13	Yahwe libilidzani kundibhatsha.
PSA.40.14	Bose banoshaka kundibulaya
PSA.40.14	ngababhatisiwe shoni bahwumanyiwe.
PSA.40.14	Ngababgwiliziwe shule basilumbidziwe
PSA.40.14	ibabo banoshaka kundikubadza.
PSA.40.15	Ngabakaabadziwe ngobhatisiwa shoni kwabo
PSA.40.15	ibabo banoti kundili, “Ehe, Ehe!”
PSA.40.16	Koga bose banomushaka
PSA.40.16	ngabapululudze bashathe mumuli.
PSA.40.16	Bose banoda jidzo lenyu
PSA.40.16	ngabagale beti, “Ku nkulu Yahwe!”
PSA.40.17	Koga imi nge kwangu ndi nshayi ndosheta,
PSA.40.17	koga Yahwe banokumbula nge kwangu.
PSA.40.17	Ndimwi bhatsho ne nsununguli wangu,
PSA.40.17	musinonoke Ndzimu wangu.
PSA.41.1	Iye unokumbula bashayi wakakombolegwa,
PSA.41.1	Yahwe banonsunungula mu nsi we mbatsha.
PSA.41.2	Yahwe banontjengeta bakantjidza.
PSA.41.2	Unodang'wa wakakombolegwa.
PSA.41.2	Amutonletjedzela kuda kwe zwita zwizwe.
PSA.41.3	Yahwe banonsimisa ha ali mu thobo dzinopisa.
PSA.41.3	Mompodza mu kugwala kukwe mukansimisa.
PSA.41.4	Nge kwangu imi ndakati,
PSA.41.4	“Yahwe, mundihwile ngoni
PSA.41.4	mundipodze, ngoti ndakamutjinyila.”
PSA.41.5	Zwita zwangu nge yemula mbimbi zoti nge kwangu,
PSA.41.5	“Unowofa lini zina lile likatongokanganika?”
PSA.41.6	Koga ha mmwe ezha kuwondibona,
PSA.41.6	unoleba matama asina tjaanodwa,
PSA.41.6	mu moyo uwe ekubunganya zwakabipa.
PSA.41.6	Ha ebhudila kuzhe unozwiandamisa.
PSA.41.7	Bose bakandibenga banondiseba,
PSA.41.7	banokumbula kuti ndowowigwa ne zwakabipisisa.
PSA.41.8	Beti tjithu tjinobulaya tjakandinamatila,
PSA.41.8	aatjowomuka kakale paalele.
PSA.41.9	Naiye nzwalani wangu nkulu
PSA.41.9	wandakabe ndigalabgwe munli,
PSA.41.9	iye watakabe tija tjiwunga tjangu tose,
PSA.41.9	wakatjindishandukila.
PSA.41.10	Koga imwi, Yahwe, ibeni ne ngoni nami
PSA.41.10	mundimilidze kuti ndibabgwilizile.
PSA.41.11	Ndiyeyo zila ndowoziba kuti moshathiswa ndimi,
PSA.41.11	ngoti tjita tjangu atjizondikunda.
PSA.41.12	Koga makandisimisa nge zila yekutambunuka kwangu,
PSA.41.12	mukandigadza pa muli nge kusingapele.
PSA.41.13	Ngabakudziwe Yahwe Ndzimu we Iziraela,
PSA.41.13	kudwa ntolo kunoti ne kusingapele kose.
PSA.41.13	Ngakujalo Ngakujalo.
PSA.42.1	Ndzimu, ndakamushuba
PSA.42.1	se bhizha lishuba vula dzinowunga.
PSA.42.2	Meya yangu ina nyota ye Ndzimu.
PSA.42.2	Ndowodza abona buso gwe Ndzimu lini?
PSA.42.3	Mishodzi yangu yatjibe zojiwa zwangu
PSA.42.3	siku ne sikati,
PSA.42.3	ha bathu ibo bedwilila beti kundili,
PSA.42.3	“Ungayi Ndzimu uwo?”
PSA.42.4	Zwithu izwezwi ndozwikumbula
PSA.42.4	andidusa tjinogwadza meya yangu:
PSA.42.4	Sekwa ndakayenda ne bunji,
PSA.42.4	ndakagutungamila takalongolokela ku ng'umba ye Ndzimu,
PSA.42.4	timimila nge kushatha nenge njimbo dzinoboka,
PSA.42.4	mbunga uli mu nzano.
PSA.42.5	Ini uli mu buyendasi iwe meya yangu,
PSA.42.5	ini wakanyalala mukati kwangu?
PSA.42.5	Galabgwe mu Ndzimu ngoti ndowowukudza kakale,
PSA.42.5	iwo bhatsho yangu
PSA.42.5	ne Ndzimu wangu.
PSA.42.6	Meya yangu imu buyendasi mukati kwangu,
PSA.42.6	ndizo ndomukumbula
PSA.42.6	ndili mu shango ye Jorodani neye Heremoni,
PSA.42.6	kudwa ku dombo le Miza.
PSA.42.7	Misundila inodana misundila
PSA.42.7	mu nsindo we mabilila enyu.
PSA.42.7	Matuthu ne mabundo e vula yenyu akandifukidza.
PSA.42.8	Masikati Yahwe banolakidza ludo gwabo gusingazunguzike,
PSA.42.8	mu busiku ndomba lumbo gwabo,
PSA.42.8	ntembezelo ku Ndzimu we butjilo gwangu.
PSA.42.9	Ndodwa Ndzimu shongwe yangu nditi,
PSA.42.9	“Ini makandikangang'wa?
PSA.42.9	Ini ndakafanila yendayenda nge kuhwazogwadza
PSA.42.9	ndakatshambilidziwa nge tjita?”
PSA.42.10	Ndonga ndina banga gulu mu mbili wangu,
PSA.42.10	banyanyayidzi bangu banondisapula,
PSA.42.10	bedwilila beti,
PSA.42.10	“Ungayi Ndzimu uwo?”
PSA.42.11	Ini uli mu buyendasi meya yangu,
PSA.42.11	ini ulinyelele mukati kwangu?
PSA.42.11	Galabgwe mu Ndzimu, ngobe ndowoti kakale awukudza,
PSA.42.11	mbhatshi wangu, Ndzimu wangu.
PSA.43.1	Lakidzani kusabe ne nlandu kwangu, Ndzimu,
PSA.43.1	mundigwile mu bathu basingazibe Ndzimu,
PSA.43.1	mundigwile mu batjengedzi basina ndulamo.
PSA.43.2	Ngoti mu Ndzimu wandinotizhila mu wuli,
PSA.43.2	ini makandilasha?
PSA.43.2	Ini ndiyendayenda nge kuhwazogwadza
PSA.43.2	ndakatshambilidziwa nge tjita?
PSA.43.3	Tumani tjedza ne malebeswa enyu,
PSA.43.3	ngazwinditungamile
PSA.43.3	ngazwindiyise ku dombo lenyu lakayengemala
PSA.43.3	ne kubugalo gwenyu.
PSA.43.4	Ipapo ndowoyenda ku tjibeso tje Ndzimu,
PSA.43.4	ku Ndzimu iwo kushatha kwangu,
PSA.43.4	ngono ndowomukudza nge dende,
PSA.43.4	Ndzimu, Ndzimu wangu.
PSA.43.5	Ini uli mu buyendasi meya yangu,
PSA.43.5	ini wakanyalala mukati kwangu?
PSA.43.5	Galabgwe mu Ndzimu,
PSA.43.5	ngoti nditjawowukudza kakale,
PSA.43.5	bhatsho yangu Ndzimu wangu.
PSA.44.1	Takahwa nge dzedu zebe, Ndzimu,
PSA.44.1	bobatategulu bedu bakatibudza,
PSA.44.1	mishingo yamakashinga mu misi yabo,
PSA.44.1	mu mazhuba a ntolo.
PSA.44.2	Imwi nge maboko enyu makatata tjaba,
PSA.44.2	koga ibo mukabadzikila,
PSA.44.2	makadziyidza njudzi,
PSA.44.2	koga ibo mukabasunungula.
PSA.44.3	Abazotapa shango nge mathumo abo
PSA.44.3	ne tjiazha tjabo atjizobapa kukunda
PSA.44.3	koga nge tjiazha tjenyu tje luji ne luboko gwenyu
PSA.44.3	ne tjedza tje buso gwenyu,
PSA.44.3	ngoti makabashathila.
PSA.44.4	Imwi mu She nkulu wangu ne Ndzimu wangu,
PSA.44.4	ndimwi munolaula kuti Jakubo akunde.
PSA.44.5	Nge simba lenyu toligila pasi zwita zwedu,
PSA.44.5	nge zina lenyu totshambila pasi banogwa naswi.
PSA.44.6	Ngoti anditogalabgwe mu dati langu,
PSA.44.6	kene thumo langu alinganditjidze.
PSA.44.7	Koga makatigwila mu zwita zwedu,
PSA.44.7	mukashanganya misholo ye banotibenga.
PSA.44.8	Todwilila tizwikudza mu Ndzimu,
PSA.44.8	kakale towoboka zina lenyu nge kusingapele.
PSA.44.9	Koga makatilasha mukatiyisa pasi,
PSA.44.9	amuzoyenda ne babhayani bedu.
PSA.44.10	Makathama kuti titizhe zwita zwedu,
PSA.44.10	zwita zwedu zwakatapa thundu dzedu.
PSA.44.11	Makatithama tikanga pkhwizi dzinobhayiwa,
PSA.44.11	mukatipaladza nge zwitjaba.
PSA.44.12	Makatengesa bathu benyu nge themba isi ye tjimwe,
PSA.44.12	kusina tjinomubuyila mu thengeso yabo.
PSA.44.13	Makatithama sapa le babakidzani bedu,
PSA.44.13	todadigwa ndi ibabo bakatipoteleka.
PSA.44.14	Makatithama tikabe sumo mu zwitjaba,
PSA.44.14	tabe iseko pakati kwe bathu.
PSA.44.15	Zhuba lose ndolengudzika,
PSA.44.15	ne shoni dzandikombola,
PSA.44.16	ngekwe matama e batukani ne badadili,
PSA.44.16	nge kubona tjita ne mbuzuludzi.
PSA.44.17	Kose ikoku kwakadelukila mutili,
PSA.44.17	nenguba tisakamukangang'wa,
PSA.44.17	kene kuli kushandukila tjidumano tjenyu.
PSA.44.18	Mimoyo yedu ayizoshandukila shule,
PSA.44.18	ne makumbo edu aazobhuda mu zila yenyu,
PSA.44.19	kwamungabe makativunilila mu tjimo tje phungubgwe,
PSA.44.19	makatifukidza nge zhalima gulu.
PSA.44.20	Ha tabe takakangang'wa zina le Ndzimu,
PSA.44.20	kene takanamata ndzimu upoga.
PSA.44.21	Apa Ndzimu wabe usingake ukaziba ikoku kene?
PSA.44.21	Ngobe unoziba zwikohwa zwe moyo.
PSA.44.22	Tobulawa zhuba lose nge kwenyu,
PSA.44.22	tonga pkhwizi dzinobhayiwa.
PSA.44.23	Muzwimuse! Mulelileni, She?
PSA.44.23	Mukani, musitilashile tjose!
PSA.44.24	Ini musumbika buso gwenyu?
PSA.44.24	Ini mukangang'wa dziyidzika kwedu
PSA.44.24	ne kutshambilidzwa kwedu?
PSA.44.25	Tatjibhubama mu hwuluba,
PSA.44.25	mibili yedu yakakokomela pasi
PSA.44.26	Milikani muzhe kuwotibhatsha,
PSA.44.26	mutitjidze, muthamila ludo gwenyu gusingazunguzike.
PSA.45.1	Moyo wangu unotebukana nge matama akanaka.
PSA.45.1	Matama angu ndakaalingisa kuna She nkulu.
PSA.45.1	Lulimi gwangu gonga pensele yakalulwamisigwa kukwala.
PSA.45.2	Iwe wakanaka kupinda balume bose,
PSA.45.2	milomo iyo izhele ludo.
PSA.45.2	Ndizo Ndzimu wakakukombolela nge kusingapele.
PSA.45.3	Dedelani thumo lenyu imwi muna masimba,
PSA.45.3	ndumbidzo nge yenyu ne buzinda.
PSA.45.4	Mu buzinda gwenyu kundilani malebeswa
PSA.45.4	kubakilila ndulamo.
PSA.45.4	Luboko gwenyu gwe luji ngagumudiye mishingo inotjisa.
PSA.45.5	Misebe yenyu inopitsha
PSA.45.5	inobhaya mimoyo ye zwita zwa She nkulu.
PSA.45.5	Bathu banowila kusi kwenyu.
PSA.45.6	Tjigalo tjenyu tje bushe tjigelile tjose.
PSA.45.6	Ludozo gwenyu gwe bushe ludozo gwe ndulamo.
PSA.45.7	Moda ndulamo mukabenga bubi.
PSA.45.7	Ndizo Ndzimu, iwo Ndzimu wenyu,
PSA.45.7	wakamupa tjibombo pezhugwi kwe balizani namwi
PSA.45.7	nge kumuzhodza mafuta e kushatha.
PSA.45.8	Hazu dzenyu dzonuhwilila mira ne gonde ne khasiya.
PSA.45.8	Mu mbako dze bushe dzakabakwa nge nyanga dze zhowu
PSA.45.8	kolila zwilidzo zwe misungo zwinomushathisa.
PSA.45.9	Bakololokadzi ba boshe bakulu
PSA.45.9	bapakati kwe bakadzi banolumbidziwa,
PSA.45.9	ku luboko gugo gwe luji kumile Nfumakadzi
PSA.45.9	akaambala golide ye Ofi.
PSA.45.10	Ihwa, iwe nkololokadzi, kumbula uzhule zebe,
PSA.45.10	kangang'wa bakanyi kwenyu ne be nsha wa tate babo.
PSA.45.11	She nkulu banowoshathisiwa nge bubuya gugo.
PSA.45.11	Se bali she uwo, ubatete.
PSA.45.12	Bathu be Tire banowoshaka ludo gugo nge zwipo,
PSA.45.12	bafumi kupindisa.
PSA.45.13	Fumwa dzose ngosiyana kwadzo.
PSA.45.13	Nkololokadzi wa she nkulu umu ng'umba iye
PSA.45.13	akaambala hazu dzakalukiwa nge golide.
PSA.45.14	Unowotungamiligwa kuna she nkulu
PSA.45.14	akaambala hazu dzina mibalabala,
PSA.45.14	epelekwa nge baanadi.
PSA.45.14	Na ibobo banowozhisiwa kumuli.
PSA.45.15	Banopululudza bakashatha bakatungamigwa
PSA.45.15	bengina mu ng'umba ye bushe ya she nkulu.
PSA.45.16	Mu bumo gwa bobatategulu benyu
PSA.45.16	kowobe ne bakololo benyu,
PSA.45.16	mowobathama bakabe boshe mu shango.
PSA.45.17	Ndowothama kuti zina lenyu likudziwe mu zwizekugwana zose.
PSA.45.17	Ndizo njudzi dzowomukudza nge kusingapele.
PSA.46.1	Ndzimu i dizhilo ledu kakale i simba ledu,
PSA.46.1	i bhatsho ipejo pejo mu lubaka gwe kudziyidzika.
PSA.46.2	Ndizo atingatje, nenguba shango ingashanduka
PSA.46.2	nenguba matombo angatetema
PSA.46.2	mu kudzongeka kwe vula ye gungwa.
PSA.46.3	Nenguba vula ye gungwa ingawona ikatutuma mafulo,
PSA.46.3	nenguba matombo angatetema mu kudzongeka kwe vula ye gungwa.
PSA.46.4	Kuna gwizi gwe vula inoshathisa nzi nkulu we Ndzimu,
PSA.46.4	bugalo gwakayengemala gwa iye Upezhugwi zhugwi.
PSA.46.5	Ndzimu upakati kwe nzi nkulu, awunga tshedugwe nge tjimwe;
PSA.46.5	Ndzimu unowobhatsha nzi nkulu mu mangwanana makulu.
PSA.46.6	Zwitjaba zwakadzongeka, ne mibuso inotetema
PSA.46.6	Ndzimu unodusa hwi lawo, shango ikanyauka.
PSA.46.7	Yahwe we mibunga unaswi;
PSA.46.7	Ndzimu wa Jakubo i dizhilo ledu
PSA.46.8	Izhani mubone mishingo ya Yahwe;
PSA.46.8	bonani kudziyidzika kwabakazhisa mu shango.
PSA.46.9	Banothama kuti ngwa dzime ne kunopelela shango;
PSA.46.9	banovuna dati bakathubulila thumo
PSA.46.9	banopisa zwivikili nge moto.
PSA.46.10	“Dzikama, uzibe kuti ndi Ndzimu!
PSA.46.10	Ndokudziwa pakati kwe zwitjaba.
PSA.46.10	Ndomilidzigwa pezhugwi mu shango.”
PSA.46.11	Yahwe we mibunga unaswi
PSA.46.11	Ndzimu wa Jakubo i dizhilo ledu.
PSA.47.1	Lobani phande, imwi bathu mose;
PSA.47.1	Mimililani Ndzimu mumbile pezhugwi njimbo dze shatho.
PSA.47.2	Ngobe Yahwe, ibo bapezhugwizhugwi banotjisa,
PSA.47.2	ndi She nkulu kupinda we shango yose.
PSA.47.3	Bakathama kuti bathu babe pasi kwedu,
PSA.47.3	ne zwitjaba bakazwiyisa kusi kwe makumbo edu.
PSA.47.4	Ndizo bakatishalila lukata,
PSA.47.4	ndiko shatha kwa Jakubo iye wabanoda.
PSA.47.5	Ndzimu wayenda pezhugwi nge mpululu,
PSA.47.5	ibo Yahwe bayenda nge nlidzo we lunyanga;
PSA.47.6	Mbilani Ndzimu njimbo dze gudzo, imbani njimbo dze gudzo!
PSA.47.6	Mbilani She nkulu njimbo dze gudzo, imbani njimbo dze gudzo!
PSA.47.7	Ndzimu ndiwo She nkulu we shango yose,
PSA.47.7	mu nkudze nge njimbo.
PSA.47.8	Ndzimu ndi She nkulu we zwitjaba;
PSA.47.8	Ndzimu ugele mu tjigalo tjawo tjakayengemala tje bushe.
PSA.47.9	Bakololo be bushe banokubungana bali bathu
PSA.47.9	be Ndzimu wa Abhurahama.
PSA.47.9	Zwivikili zwe shango ngezwe Ndzimu;
PSA.47.9	bakamilidzigwa pezhugwi tjoselele.
PSA.48.1	Yahwe bankulukulu kakale bakafanila kudziwa kukulukulu
PSA.48.1	mu nzi nkulu we Ndzimu wedu.
PSA.48.1	Dombo labo lakayengemala,
PSA.48.2	lakanaka nge bulefu gwalo,
PSA.48.2	ndilo shatho ye shango yose,
PSA.48.2	Dombo le Ziyoni, kulekule kubunamdzwa,
PSA.48.2	iwo nzi nkulu wa She nkulu.
PSA.48.3	Mu matizhilo e nzi nkulu
PSA.48.3	Ndzimu wakazwilakidza uli iwo bhakasa lakasima,
PSA.48.4	Ndizo boshe bakulu bakakubungana,
PSA.48.4	bakashangana bose.
PSA.48.5	Bakati tjinyolotjo bebona ikoku bakatjenama kukulu;
PSA.48.5	bakalobgwa nge hana, bakatola makumbo bakatizha
PSA.48.6	Ipapo kutetema kukabe mubali,
PSA.48.6	bakabe nge zwibhayo zwinonga zwe nkadzi unotshibama,
PSA.48.7	Se phepo inodwa ku bhezhuba
PSA.48.7	ipkhwanya migoro ye Thashishi.
PSA.48.8	Sekwa takati tikahwa, ngwenu tatjizwibonegwa
PSA.48.8	mu nzi nkulu wa Yahwe we mibunga, muna
PSA.48.8	iwo wakabambiwa nge Ndzimu nge kusingapele kose.
PSA.48.8	Wakabambiwa nge Ndzimu ukagalila tjose nge kusingapele kose.
PSA.48.9	Tokanuka ludo gwenyu gusingazunguzike Ndzimu,
PSA.48.9	pakati pe ng'umba yenyu.
PSA.48.10	Zina lenyu, koga sekudziwa kwenyu,
PSA.48.10	nailo loswika ku phelelo dze shango.
PSA.48.10	Luboko gwenyu gwe luji gokunda kwazo.
PSA.48.11	Dombo le Ziyoni ngalishathe,
PSA.48.11	mizi ye Juda ngayishathe
PSA.48.11	nge zila yekusumikilisa kwenyu.
PSA.48.12	Yenda mu nzi we Ziyoni, uwupoteleke,
PSA.48.12	bala thungamakole dzawo.
PSA.48.13	Alakana kwazo makuma akabakilila
PSA.48.13	nzi nkulu iwoyo ne matizhilo awo
PSA.48.13	kuti ndizo ubudze tjizekugwana tjinowozha.
PSA.48.14	Kuti iwoyu Ndzimu,
PSA.48.14	Ndzimu wedu nge kusingapele kose,
PSA.48.14	unowobe ntungamili wedu nge kusingapele kose!
PSA.49.1	Ihwani woku imwi bathu bose;
PSA.49.1	teedzani imwi bagali be shango yose,
PSA.49.2	bapasi kose ne bakamilidzika,
PSA.49.2	bafumi kose ne bashayi.
PSA.49.3	Nlomo wangu unowoleba butjenjedu;
PSA.49.3	ndebeleko ye moyo wangu inowobe kuhwisisa.
PSA.49.4	Ndowoteedza makungulupeswa;
PSA.49.4	ndowolidza dende awana dabilo ye malipa.
PSA.49.5	Ini nditja mu misi ye kudziyidzika,
PSA.49.5	ha matjinyo aibabo banobhayana
PSA.49.5	nami akandipoteleka,
PSA.49.6	ibabo banogalamoyo mu fumwa dzabo kakale
PSA.49.6	bezwikudza ngekwe bunji gwe thundu dzabo?
PSA.49.7	Malebeswa, akuna nthu tjaangatenganya butjilo nditjo,
PSA.49.7	akuna themba nthu yaangabigila Ndzimu nge kwago.
PSA.49.8	Tjinotenganya butjilo themba yatjo i pezhugwi kwazo,
PSA.49.8	kakale akungashingikale
PSA.49.9	kuti nthu atjilile tjose, asitongongina mu gomba.
PSA.49.10	Ngobe atilinga batjenjedu, towana befa;
PSA.49.10	tjilengwe ne tjihema banoloba bose
PSA.49.10	besiyila bamwe fumwa yabo.
PSA.49.11	Zwikumbu ndizo mizi yabo nge kusingapele,
PSA.49.11	ndiwo magalo abo ne zwizekugwana zose,
PSA.49.11	nenguba bakatumila shango nge mazina abo.
PSA.49.12	Koga nthu angagalile tjose mu kuzwikudza kukwe
PSA.49.12	unonga phuka dzinoloba.
PSA.49.13	Elo ndilo bhelelo le zila ye bulengwe,
PSA.49.13	bhelelo la ibabo banoshathisiwa nge thundu dzabo.
PSA.49.14	Se pkhwizi, bakashaligwa gomba le lufu;
PSA.49.14	lufu gowobe nlisi wabo;
PSA.49.14	banodelukila koga mu ikumbu,
PSA.49.14	ne mbumbiko yabo inowokolomoka;
PSA.49.14	Gomba le lufu ndilo linowobe nzi wabo.
PSA.49.15	Koga Ndzimu unowodzutunula meya yangu
PSA.49.15	mu simba le lufu,
PSA.49.15	ngobe iwo unowondiamutjila.
PSA.49.16	Musitje ha bamwe befuma,
PSA.49.16	ha fumwa dze mizi yabo dzipaphidzika.
PSA.49.17	Ngobe ha befa akuna tjabanowosenga,
PSA.49.17	fumwa yabo ayitowobatobela.
PSA.49.18	Nenguba mu butjilo gwabo bakabe bezwidwa beti bakashatha,
PSA.49.18	ngoti nthu unokudziwa ha wuzwithamila kwakanaka,
PSA.49.19	banowoyenda kuna bobatategulu babo,
PSA.49.19	ibabo basingatjawobona tjedza kakale.
PSA.49.20	Koga nthu angagalile tjose mu kuzwikudza kukwe;
PSA.49.20	unonga phuka dzinoloba.
PSA.50.1	Ibo nkulukulu, Ndzimu Yahwe,
PSA.50.1	banolebeleka kakale banodana shango
PSA.50.1	kudwa mu kubhuda kwe zhuba kunoti kungina kwalo.
PSA.50.2	Kudwa mu Ziyoni, igo bubuya nge kwago,
PSA.50.2	Ndzimu unopenyelela.
PSA.50.3	Ndzimu wedu unozha kakale awutonyalala koga
PSA.50.3	wakatungamidza moto unonyeledza,
PSA.50.3	ne vula inona nge dutu yakabapoteleka.
PSA.50.4	Unodana kudzimu, kadana mu shango kuti
PSA.50.4	ndizo usumikilise bathu babo;
PSA.50.5	“Mundikubunganyile bagalimoyo, ibabo bakathama
PSA.50.5	tjidumano nami nge kudusa tjibhayilo!”
PSA.50.6	Kudzimu koleba ngekwe bululwami gwawo,
PSA.50.6	ngobe Ndzimu ngekwawo nsumikilisi.
PSA.50.7	“Hwililani, bathu bangu, ngono ndowolebeleka,
PSA.50.7	iwe Iziraela ndowotendeka ngekwe bubi gugo.
PSA.50.7	Ndimi Ndzimu, Ndzimu uwo.
PSA.50.8	Anditokutjemelela zwibhayilo zwizo;
PSA.50.8	zwibhayilo zwizo zwakapisiwa zwipa mesho
PSA.50.8	angu tjibaka nge tjibaka.
PSA.50.9	Anditowoamutjila nkono unodwa ku nzi uwo
PSA.50.9	kene dzili mbudzi mu danga lilo.
PSA.50.10	Ngobe phuka imwe ne imwe ye shango nge yangu
PSA.50.10	na idzo ng'ombe dzimu matombo ali tjiwulu.
PSA.50.11	Ndoziba nyuni dzose mu shango,
PSA.50.11	ne tjimwe ne tjimwe tjinoyenda mu shango nge tjangu.
PSA.50.12	“Ha ndabe ndina zhala, ndabe ndisingawomubudza,
PSA.50.12	ngobe shango na kose kumu ili nge kwangu.
PSA.50.13	Apa ndoja nyama ye mikono kene,
PSA.50.13	na iwo malopa e mbudzi apa ndoang'wa kene?
PSA.50.14	Ipa Ndzimu tjipo tje kuboka,
PSA.50.14	ulipe tuna kuko kuna iye Upezhugwi zhugwi.
PSA.50.15	Undidane mu nsi wekudziyidzika;
PSA.50.15	ndowokutjidza, ngono unowondikudza.”
PSA.50.16	Koga ku babi Ndzimu ukati,
PSA.50.16	“Unotola ngayi kuleba ndaulo dzangu
PSA.50.16	kene kuli kuleba ngekwe tjidumano tjangu nge nlomo uwo?”
PSA.50.17	Unobenga tjemegwa,
PSA.50.17	kakale unoposela matama angu kutjena nawe.
PSA.50.18	Ha ubona mbava unozwihwananya nayo,
PSA.50.18	kakale unogala ntutshi ne phombgwe.
PSA.50.19	“Unoletjedza nlomo uwo ukalaugwa nge bubi,
PSA.50.19	ne lulimi gugo goleba bupitipiti.
PSA.50.20	Unogala pasi ukaleba kusakalulwama ngekwe
PSA.50.20	wakanyi kuko.
PSA.50.20	Unobulaya mwana wa mmeyabo.
PSA.50.21	Zwithu izwezwi wakazwithama ngono ndagala ndilinyelele;
PSA.50.21	wakabe ukumbula kuti ndimmwebo unofanana nawe.
PSA.50.21	Koga ngwenu ndokutjemela ndakasimisila
PSA.50.21	kakale ndikutilika nlandu.
PSA.50.22	“Zibani woku, imwi munokangang'wa Ndzimu,
PSA.50.22	kusijalo ndowomupalula na pakati,
PSA.50.22	ngono akuna unowomutjidza.
PSA.50.23	Ibabo banozhisa zwibhayilo zwe kuboka banondikudza;
PSA.50.23	kuna ibabo banoyenda mu zila ye malebeswa,
PSA.50.23	ndowobalakidza jidzo le Ndzimu.”
PSA.51.1	Ibeni ne ngoni mundili, Ndzimu,
PSA.51.1	kuyendidzana nge ludo gwenyu gusingazunguzike;
PSA.51.1	bukushani matjinyo angu kuyendidzana ne ngoni dzenyu.
PSA.51.2	Sukani milandu yangu kwazo,
PSA.51.2	kakale musuke tjibi tjangu.
PSA.51.3	Ngobe ndoziba milandu yangu,
PSA.51.3	ne tjibi tjangu tji mbeli kwangu misi yose.
PSA.51.4	Ndakatjinyidzila imwi koga,
PSA.51.4	ndikathama tjakabipa mu mesho enyu,
PSA.51.4	kuti ndizo shamu yamunoloba bathu benyu ibe mu malebeswa
PSA.51.4	ne ngekuti mushayiwe nlandu ha mupedza ndebo.
PSA.51.5	Malebeswa hwuti ndakazwagwa ndina jinyo,
PSA.51.5	ndakabe ntjinyi mme yangu betola ntumbu.
PSA.51.6	Moshaka lebeswa mukatikati kwe nthu;
PSA.51.6	ndizo mundidiye butjenjedu mu moyo wangu.
PSA.51.7	Mundisuke nge hosapu ndizo ndowobe mbuyanana;
PSA.51.7	mundisuke, ndizo ndowobe ntjena kupinda kapuku.
PSA.51.8	Thamani kuti ndihwe mpululu ne shatho;
PSA.51.8	thamani kuti mafupa amakapkhwanya ashathe.
PSA.51.9	Zwimbani mesho enyu kuti musibone zwibi zwangu,
PSA.51.9	kakale mubukushe milandu yangu yose.
PSA.51.10	Bumbani mundili moyo mbuyanana, Ndzimu,
PSA.51.10	kakale mulonge meya tshwa yakalulwama mukati kwangu.
PSA.51.11	Musinditatile kutjena namwi,
PSA.51.11	kakale mosinditolele Meya yenyu yakayengemala.
PSA.51.12	Mundibgwilizile shatho ye jidzo lenyu,
PSA.51.12	kakale musimise mukati kwangu meya inoshaka ndulamo.
PSA.51.13	Ndizo ndowodiya batjinyi zila dzenyu,
PSA.51.13	ngono batjinyi banowoshandukila kumuli.
PSA.51.14	Munditjidze mukutebula lopa, Ndzimu,
PSA.51.14	Imwi Ndzimu we jidzo langu,
PSA.51.14	ngono lulimi gwangu gowombila pezhugwi ngekwe jidzo lenyu.
PSA.51.15	She, mumunulani nlomo wangu,
PSA.51.15	ndizo ndowomukudza ndiwo.
PSA.51.16	Amutoda zwibhayilo;
PSA.51.16	Ha ndabe ndingadusa zwipo zwakapisiwa,
PSA.51.16	amungazwishathile.
PSA.51.17	Tjibhayilo tjinoamutjilika ku Ndzimu,
PSA.51.17	i meya yakahwa zogwadza;
PSA.51.17	moyo umukuhwa zogwadza amungaulingile pasi.
PSA.51.18	Thamilani Ziyoni kwakalulwama mu kushatha kwenyu;
PSA.51.18	bakani kakale makuma e Jerusalema,
PSA.51.19	ndizo mowoshathisiwa nge zwibhayilo zwakapelela zwakapisiwa;
PSA.51.19	ndizo mikono inowobhayigwa mu zwibeso zwenyu.
PSA.52.1	Ini uzwikudza, iwe wakasima.
PSA.52.1	Uzwikudzila salulwama
PSA.52.1	zhuba lose,
PSA.52.2	unoshwa ualakana tjinya
PSA.52.2	lulimi gugo gonga reza,
PSA.52.2	bhitipiti ndiwe.
PSA.52.3	Unoda bubi kupinda ndulamo;
PSA.52.3	kakale unoda manyepkhwa kupinda malebeswa.
PSA.52.4	Unoda matama wose e kutjinya,
PSA.52.4	iwe lulimi gwe ntjengedzi!
PSA.52.5	Koga Ndzimu unowokukolomola nge kusingapele;
PSA.52.5	unowokudzamula ukakulashila kuzhe kwe nshasha uwo
PSA.52.5	unowokudzikunula mu shango ye batjili.
PSA.52.6	Balulwami banowobona, bakatja, ngono
PSA.52.6	banowoseka nshingi we bubi, beti,
PSA.52.7	“Bonani iye iwoyu usingake katizhila mu Ndzimu,
PSA.52.7	koga wakagalabgwe mu fumwa njinji,
PSA.52.7	kathama fumwa ikabe dizhilo lile!”
PSA.52.8	Koga imi ndonga ntoba mu ng'umba ye Ndzimu.
PSA.52.8	Ndogalabgwe mu ludo gwe Ndzimu gusingazunguzike
PSA.52.8	nge kusingapele kose.
PSA.52.9	Ndowomuboka nge kusingapele,
PSA.52.9	ngekwe tjamathama.
PSA.52.9	Ndowoleba ngekwe zina lenyu pana ibabo
PSA.52.9	banogalabgwe mumuli, ngobe zina lenyu lakalulwama.
PSA.53.1	Tjilengwe tjoti mu moyo watjo,
PSA.53.1	“Akuna Ndzimu.”
PSA.53.1	Bakabola nkumbulo, banothama zwithu zwakabipa;
PSA.53.1	Akuna iye unothama tjakalulwama.
PSA.53.2	Ndzimu unolinga bathu uli kudzimu
PSA.53.2	kubona kuti kene kuna wakatjenjela,
PSA.53.2	unoshaka Ndzimu.
PSA.53.3	Bose bakawa, bose banofanana koga,
PSA.53.3	mukusalulwama kwabo;
PSA.53.3	akuna iye unothama kwakalulwama,
PSA.53.3	aa, ndodwa ne nng'ompela dumbu.
PSA.53.4	Apa abana luzibo, ibabo bashingi be bubi kene,
PSA.53.4	ibabo banoja bathu bangu se banoja tjiwunga,
PSA.53.4	kakale basingadane Ndzimu?
PSA.53.5	Ipapo banowobe ne kutja kukulu,
PSA.53.5	mu kutja kusathu kukatongobe yapo,
PSA.53.5	ngobe Ndzimu unowopaladza mafupa e basina budzimu;
PSA.53.5	banowobhatisiwa shoni, ngobe Ndzimu wakabalasha.
PSA.53.6	Dzene jidzo le Iziraela labe lidwa mu Ziyoni!
PSA.53.6	Ndzimu aubgwiliza thundu ye bathu bawo,
PSA.53.6	Jakubo unowoshatha; Iziraela unowoshatha.
PSA.54.1	Munditjidze, Ndzimu, nge zina lenyu,
PSA.54.1	mundikundile nge simba lenyu.
PSA.54.2	Ihwani ntembezelo wangu, Ndzimu;
PSA.54.2	teedzani matama e nlomo wangu.
PSA.54.3	Bathu basina mazwibhato babe pezhugwi kwangu bendigwisa,
PSA.54.3	bathu basina ngoni banovima butjilo gwangu;
PSA.54.3	abatotungamidza Ndzimu mbeli kwabo.
PSA.54.4	Iko malebeswa, Ndzimu mbatshi wangu;
PSA.54.4	She mmilidzi we butjilo gwangu.
PSA.54.5	Unowobgwilizila zwita zwangu bubi gwazo.
PSA.54.5	Mukugalika bgwe kwenyu, mubapeleledze.
PSA.54.6	Nge tjipo tjandadusa nge ludo ndowomuthamila tjibhayilo;
PSA.54.6	ndowoboka zina lenyu, Ndzimu, ngobe lakalulwama.
PSA.54.7	Ndzimu wakanditjidza mukudziyidzika kose,
PSA.54.7	ngono zhisho langu lolinga zwita zwangu nge kukunda.
PSA.55.1	Teedzani ntembezelo wangu, Ndzimu;
PSA.55.1	musizwisumbikile kukumbila kwangu.
PSA.55.2	Mundibhatshe mundidabile;
PSA.55.2	ndodziyidzika mu kung'ong'ola kwangu.
PSA.55.2	Nsholo wangu wakashangashangana koga,
PSA.55.3	ngekwe zhoba ye tjita,
PSA.55.3	kakale ngekwe zhoba ye babi.
PSA.55.3	Banondisimisila butjilo,
PSA.55.3	banoshathisiwa nge kundigwadzila moyo.
PSA.55.4	Moyo wangu unogwadziwa kukulu,
PSA.55.4	lufu ne tjisa kwago zwimundili.
PSA.55.5	Lutjo ne tetema kwabe mundili,
PSA.55.5	ne kutjisa kunopalusa moyo kumundili.
PSA.55.6	Ndozwidwa nditi,
PSA.55.6	“Ha ndabe ndina mapapiro se njiba!
PSA.55.6	Ndabe ndowowuluka,
PSA.55.6	ayenda zwangu anonyaluluka;
PSA.55.7	Nge malebeswa, ndabe ndowotizhila kulekule;
PSA.55.7	ndabe ndowogala mu tjilambanyika;
PSA.55.8	Ndabe ndowolibilidzila kuzwiwanila bugalo
PSA.55.8	gwandinowotizhila phepo ne matutu muguli.”
PSA.55.9	She, shangashanganyani ndebo dzabo
PSA.55.9	mudzizhadze bulengwe;
PSA.55.9	ngoti ndobona bugebeng'a
PSA.55.9	ne kukwebakwebana mu nzi nkulu.
PSA.55.10	Siku ne sikati banopoteleka
PSA.55.10	liswingo gwakabakilila nzi nkulu,
PSA.55.10	butjinyi ne kudziyidzika zwimukati kwawo;
PSA.55.11	Kolomoka kwabe pakati kwawo;
PSA.55.11	matengeselo awo azhele
PSA.55.11	tshambilidzo ne bupitipiti.
PSA.55.12	Ate zwita zwinondidadila,
PSA.55.12	ngobe ndabe ndingadzikitadza;
PSA.55.12	ate babhayani nami banondishayila buthu,
PSA.55.12	ngobe ndabe ndowobagwatila.
PSA.55.13	Koga ndiwe, nkhwinya wangu,
PSA.55.13	iwe wandinogala ntutshi nawe,
PSA.55.13	nzwalani wangu wandakawolobela,
PSA.55.14	ibabo bandakabe ndibe nabo nge zila yakanaka;
PSA.55.14	takayenda mu Ng'umba ye Ndzimu ne mbunga.
PSA.55.15	Ngabazhigwe nge lufu;
PSA.55.15	ngabayende be tjila ku bugalo gwe bafi;
PSA.55.15	ngobe bubi gumu mizi yabo nenge mu mimoyo yabo.
PSA.55.16	Koga imi ndodana Ndzimu,
PSA.55.16	ngono Yahwe banowonditjidza.
PSA.55.17	Madekwana ne mangwanana nenge masikati
PSA.55.17	ndoleba ng'ong'olo yangu kakale ndigomela,
PSA.55.17	koga She banowohwa hwi langu.
PSA.55.18	Banowondidzutunula nge mbakiso
PSA.55.18	mu ngwa iyeyi yandinotangisa,
PSA.55.18	ngobe bathu banjinji bakazwilulwamisila kundigwisa.
PSA.55.19	Ndzimu, iwo ugele mu tjigalo tje bushe kudwa ntolo,
PSA.55.19	unowohwa, ngono unowobadelusa
PSA.55.19	ngobe abatoshanduka
PSA.55.19	kakale abatotja Ndzimu.
PSA.55.20	Nkhwinya wangu wakabhata nzwalani uwe nge maboko
PSA.55.20	ndizo kashandukila tjidumano tjedu.
PSA.55.21	Nge matama manyolo kupinda bhatha,
PSA.55.21	koga moyo uwe unoalakana ngwa koga;
PSA.55.21	nge matama manyolo kupinda mafuta,
PSA.55.21	koga malebeswa wukuti matama iyawo akabe ali mathumo akateya.
PSA.55.22	Tola mitolo iyo uyibige muna Yahwe;
PSA.55.22	ndizo banowokumilidza;
PSA.55.22	Yahwe abatowotongoletja balulwami bakatshedugwa.
PSA.55.23	Koga imwi, Ndzimu, mowobalashila pasi ibabo basakalulwama,
PSA.55.23	mu gomba lakangina.
PSA.55.23	Zwing'wamalopa ne mapitipiti abatowotjila
PSA.55.23	nenguba lili gaswa le mazhuba abo.
PSA.55.23	Koga imi ndowogalabgwe mumuli Ndzimu.
PSA.56.1	Ibeni ne ngoni kundili Ndzimu, ngobe bathu
PSA.56.1	banonditshamba nge makumbo;
PSA.56.1	zhuba lose zwita zonditshambilidza;
PSA.56.2	Zwita zwangu zonditshamba
PSA.56.2	nge makumbo zhuba lose,
PSA.56.2	ngobe bunji gogwa nami nge mazwikudzo.
PSA.56.3	Ha nditja,
PSA.56.3	ndogalabgwe mumuli.
PSA.56.4	Mu Ndzimu, iwo wandinokudza dama lawo,
PSA.56.4	ndogalabgwe mu Ndzimu ndisina lutjo;
PSA.56.4	nthu koga ungandishingani wali?
PSA.56.5	Zhuba lose banoshaka kundihwisa zogwadza
PSA.56.5	mikumbulo yabo ndeye kushaka kundithamila bubi.
PSA.56.6	Banozwikubunganya bakandilalila,
PSA.56.6	bakalingisisa mayendilo angu,
PSA.56.6	bezwidwa beti bangapedza butjilo gwangu,
PSA.56.7	ndizo buzuludzani jinyo labo;
PSA.56.7	mu bushongola gwenyu,
PSA.56.7	lashilani bathu ibabo pasi, imwi Ndzimu!
PSA.56.8	Makabala kuti ndakaposegwa
PSA.56.8	yeno na yeno kangana;
PSA.56.8	longani mishodzi yangu mu butili.
PSA.56.8	Apa azwizokwagwa mu hwalo
PSA.56.8	dzenyu dze kusumikilisa kene?
PSA.56.9	Ndizo zwita zwangu zowotizha
PSA.56.9	mu zhuba landinowodana.
PSA.56.9	Etji ndoziba kuti malebeswa,
PSA.56.9	kuti Ndzimu umile nami.
PSA.56.10	Mu Ndzimu, iwo wandinokudza dama lawo,
PSA.56.10	muna Yahwe, iye wandinokudza dama lile,
PSA.56.11	ndogalabgwe mu Ndzimu ndisina lutjo.
PSA.56.11	Nthu koga ungandithamani wali?
PSA.56.12	Gadzabgwe kwandakamuthamila ngotuna
PSA.56.12	ndakafanila kukulondolodza, Ndzimu;
PSA.56.13	Makatjidza meya yangu mu lufu,
PSA.56.13	ne makumbo angu mu kuwa,
PSA.56.13	kuti ndizo ndiyende mu mesho e Ndzimu
PSA.56.13	mu tjedza tje butjilo.
PSA.57.1	Ibeni nge ngoni mundili Ndzimu,
PSA.57.1	mundihwile ngoni,
PSA.57.1	ngobe mu mumuli meya yangu inowana dizhilo,
PSA.57.1	mu ntutshi we mapapiro enyu ndowana dizhilo,
PSA.57.1	kuswikila matutu e golomodzo epinda.
PSA.57.2	Ndolilila ku Ndzimu Upezhugwi zhugwi,
PSA.57.2	ku Ndzimu iwo unozhadzisa
PSA.57.2	kuda kwawo, uthamila imi.
PSA.57.3	Unowotumila uli kudzimu ukanditjidza,
PSA.57.3	unowobhatisa shoni ibabo
PSA.57.3	banonditshamba nge makumbo.
PSA.57.3	Ndzimu unowotumila ludo gwawo
PSA.57.3	gusingazunguzike nenge kugalikabgwe kwawo.
PSA.57.4	Ndilele pasi pakati kwe shumba
PSA.57.4	dzino zandabula bathu kwe bugovu;
PSA.57.4	meno adzo mathumo ne misebe,
PSA.57.4	ndimi dzabo mipanga ye ngwa inopitsha.
PSA.57.5	Kudziwani Ndzimu kupinda mazhuzhugwi.
PSA.57.5	Gudzo lenyu ngalibe mu shango yose.
PSA.57.6	Bakateya nge dati pandinotshamba
PSA.57.6	meya yangu yakabe yakashoba kwazo.
PSA.57.6	Bakatsha gomba mu zila yangu,
PSA.57.6	koga bakawila mulili ibo.
PSA.57.7	Moyo wangu wakadzikama, imwi Ndzimu,
PSA.57.7	moyo wangu wakadzikama.
PSA.57.7	Ndowomba lumbo athama nlidzo unozipa.
PSA.57.8	Muka meya yangu!
PSA.57.8	Muka tjilidzo tje dende ne tje laya,
PSA.57.8	ndowobinduka mazhokuyedza.
PSA.57.9	Ndowoyisa mboko yangu kumuli, She
PSA.57.9	pakati pe bathu;
PSA.57.9	ndowomba njimbo dzinomukudza pakati pe zwitjaba.
PSA.57.10	Ngobe ludo gwenyu gusingazunguzike bukulukulu
PSA.57.10	goswika pezhugwizhugwi;
PSA.57.10	kugalikabgwe kwenyu koswika ku makole.
PSA.57.11	Kudziwani, Ndzimu, kupoteleka makole ndiyeno
PSA.57.11	gudzo lenyu ngalibe mu shango yose.
PSA.58.1	Apa imwi balauli motongoleba tje malebeswa kene?
PSA.58.1	Apa motongosumikilisa bathu kwakatambunuka kene?
PSA.58.2	Aa, moalakana zwisakalulwama mu mimoyo yenyu;
PSA.58.2	moshingisa maboko enyu kugwa mu shango.
PSA.58.3	Babi banopanduka batjazwagwa;
PSA.58.3	banotjinya kudwa mukuzwagwa kwabo,
PSA.58.3	beleba manyepkhwa.
PSA.58.4	Bana bushungu gunonga gwe nyoka
PSA.58.4	se thumbi isingahwe inozwizwina zebe,
PSA.58.5	kuti ndizo isihwe hwi le bazanisi be nyoka
PSA.58.5	na ibabo banolidzila nyoka nyele bedzizanisa kene bedzitshumwayidza
PSA.58.6	Ndzimu, vunani meno abo;
PSA.58.6	simulani meno e shumbana idzedzi, Yahwe!
PSA.58.7	Ngabanyelele, se vula yawunga;
PSA.58.7	ngabatshambiwe se bushwa bawomelele.
PSA.58.8	Ngabange mannyongovi tjinonyelela mu dope;
PSA.58.8	bange mwana washayiwa, usabona ilo zhuba.
PSA.58.9	Tjinyolotjo hali dzenyu dzisathu dzikahwa moto we mihwa,
PSA.58.9	minyolo kene inothuta, dzene Ndzimu ungabatshwayila ukabalasha!
PSA.58.10	Balulwami banowoshatha abebona mbuzuludzo ithamwa;
PSA.58.10	banowongula makumbo abo mu malopa e babi.
PSA.58.11	Bathu banowoti,
PSA.58.11	“Nge malebeswa balulwami banowana mbayilo.
PSA.58.11	Nge malebeswa Ndzimu unosumikilisa mu shango.”
PSA.59.1	Mundiangule mu zwita zwangu, Ndzimu;
PSA.59.1	mundivikile muna ibabo banondigwisa.
PSA.59.2	Mundiangule muna ibabo banoshinga bubi;
PSA.59.2	munditjidze muzwing'wamalopa.
PSA.59.3	Nangwenu bakandilalila beshaka pedza butjilo gwangu.
PSA.59.3	Ibabo bakasima banondigwisa,
PSA.59.3	ngono kusina mmwe nlandu
PSA.59.3	kene tjibi tjabanondigwisila Yahwe,
PSA.59.4	akuna itjo tjandakatjinya, koga banolabuka
PSA.59.4	bezwilulwamisila kundihwisa zogwadza.
PSA.59.4	Milikani, mundibhatshe kakale mubone tjinoshingikala!
PSA.59.5	Yahwe Ndzimu we mibunga, Ndzimu we Iziraela.
PSA.59.5	Mukani mulobe zwitjaba zose;
PSA.59.5	mushaye wamasiya waibabo bematjenjedu
PSA.59.5	banotjenjelela kuthama bubi.
PSA.59.6	Madekwana mamwe ne mamwe banobuya, bebukula
PSA.59.6	se mbgwa kakale beyendayenda mu nzi nkulu.
PSA.59.7	Habajee, banobomba nge milomo yabo,
PSA.59.7	ne matama anopitsha mu milomo yabo,
PSA.59.7	banoalakana beti, “Ndiani unowotihwa?”
PSA.59.8	Koga mobaseka, Yahwe
PSA.59.8	moseka tjaba dzose bulengwe.
PSA.59.9	Imwi simba langu, ndowogala ndilipejo namwi;
PSA.59.9	ngobe imwi, Ndzimu, ndimwi luswingo gwakandibakilila.
PSA.59.10	Ndzimu wangu unowondishanganidza mu ludo gwawo gusingazunguzike;
PSA.59.10	Ndzimu wangu unowothama kuti ndikunde zwita zwangu.
PSA.59.11	Musibabulaye, pamwe bathu bakanyi kwangu bangadwa bekangang'wa;
PSA.59.11	thamani kuti badzungayile nge simba lenyu,
PSA.59.11	mubadelusile pasi, imwi She, tjivikili tjedu.
PSA.59.12	Muthamila tjibi tje milomo yabo ne matama anodwa mu milomo yabo.
PSA.59.12	Ngababhatshigwe nge mazwikudzu abo.
PSA.59.12	Muthamila bhiso ne manyepkhwa abanoleba.
PSA.59.13	Mubalobese nge bushongola gwenyu,
PSA.59.13	mubalobese kuswikila bepelela.
PSA.59.13	Kuti bathu bazibe kuti Ndzimu unobusa tjaba ya Jakubo
PSA.59.13	kunoti ku phelelo dze shango.
PSA.59.14	Madekwana mamwe ne mamwe banobuya,
PSA.59.14	bebukula se mbgwa
PSA.59.14	kakale beyendayenda mu nzi nkulu.
PSA.59.15	Banotendeleka beshaka zojiwa,
PSA.59.15	kakale bebomba ha basingawane tjinobagutsha.
PSA.59.16	Koga ndowomba ngekwe simba lenyu;
PSA.59.16	ndowombila pezhugwi ngekwe ludo gwenyu
PSA.59.16	gusingazunguzike kuli mangwanana.
PSA.59.16	Ngobe makabe luswingo gwakandibakilila
PSA.59.16	nenge dizhilo langu mu nsi we kudziyidzika.
PSA.59.17	Imwi simba langu, ndowomumbila njimbo dzinomukudza,
PSA.59.17	ngobe imwi, Ndzimu, mu luswingo gwakandipoteleka,
PSA.59.17	mu iwo Ndzimu unondilakidza ludo gusingazunguzike.
PSA.60.1	Ndzimu, makatilasha, mukatifupatila,
PSA.60.1	makabe makagwadzamoyo ngatitjibgwililanani!
PSA.60.2	Makathama kuti shango itengenyeke;
PSA.60.2	makaipalula ikazhuka;
PSA.60.2	lulwamisani mikhwe imu shango, ngobe inozunguzika.
PSA.60.3	Makathama kuti bathu benyu badziyidziwe
PSA.60.3	nge zwithu zwinjinji zwakasima;
PSA.60.3	makatipa nkumbi kuti ting'we,
PSA.60.3	nkumbi iwoyo wakatidzungula.
PSA.60.4	Makabigila banomutja luvone,
PSA.60.4	kuti batizhile kuguli mathumo anodwa mu dati.
PSA.60.5	Thamani kuti tikunde nge luboko gwenyu,
PSA.60.5	kakale mutidabile,
PSA.60.5	kuti ndizo ibabo bamunoda batjidziwe.
PSA.60.6	Ndzimu wakalebeleka mu bugalo
PSA.60.6	gwawo gwakayengemala eti,
PSA.60.6	“Nge shatho ye kun'da kwangu,
PSA.60.6	ndowothubukanya Shekemu,
PSA.60.6	kakale ndowokobanya nkuku we Sakhoti.
PSA.60.7	Gileyadi nde yangu na Manase nde yangu;
PSA.60.7	Ifureimi i hwutshe ye tjivikili tje nsholo wangu,
PSA.60.7	Juda i swimbo yangu ye bushe.
PSA.60.8	Moabu i bhavu landinongulila;
PSA.60.8	Edomu iye ndomposa nge shangu yangu;
PSA.60.8	ndomimilila Filisitiya ngobe ndankunda.”
PSA.60.9	Ndiyani unowondiyisa ku nzi nkulu wakabakiligwa nge luswingo?
PSA.60.9	Ndiyani unowonditungamila ndiyenda ku Edomu.
PSA.60.10	Apa amuzotilasha kene Ndzimu?
PSA.60.10	Amutoyenda ne babhayani bedu Ndzimu.
PSA.60.11	Mutibhatshe mu zwita,
PSA.60.11	ngobe bhatsho ye nthu ayina nshingo.
PSA.60.12	Ndzimu unowotipa tjilopa
PSA.60.12	ndiwo unowotshamba zwita zwedu nge makumbo.
PSA.61.1	Ihwani tjililo tjangu Ndzimu,
PSA.61.1	hwililani ntembezelo wangu.
PSA.61.2	Ndomudana ndili ku phelelo dze shango,
PSA.61.2	ngoti moyo wangu usitjina matatabuko.
PSA.61.2	Munditungamile mu ndiyise ku dombo,
PSA.61.2	ilo lakakulila pezhugwi kundipinda.
PSA.61.3	Ngobe ndimwi dizhilo langu,
PSA.61.3	ndimwi mbako yakakulila pezhugwi kundivikila mu zwita.
PSA.61.4	Mundigadze mu nshasha wenyu nge kusingapele,
PSA.61.4	mundiwanile dizhilo kusi kwe mapapiro enyu.
PSA.61.5	Ngobe imwi, Ndzimu, makahwa tuna kwangu,
PSA.61.5	makandipa lukata gunopiwa ibabo banotja zina lenyu.
PSA.61.6	Paphidzani butjilo gwa She nkulu
PSA.61.6	dzene makole awe angaswika mu zwizekugwana zose.
PSA.61.7	Dzene angagala mu tjigalo tje bushe nge kusingapele
PSA.61.7	thamani kuti ludo gusingazunguzike
PSA.61.7	nenge bugalimoyo zwi nlise!
PSA.61.8	Ndizo ndowomba ndikudza zina lenyu misi yose,
PSA.61.8	ntome ndishingikadza kugadzabgwe kwandakagadzabgwe,
PSA.61.8	zhuba ne zhuba!
PSA.62.1	Meya yangu yakalindila Ndzimu koga nge kunyalala;
PSA.62.1	jidzo langu lodwa muwuli.
PSA.62.2	Ndzimu woga ndiwo bgwe langu kakale jidzo langu,
PSA.62.2	ndiwo luswingo gwakandibakilila;
PSA.62.2	anditowotongo zunguzika.
PSA.62.3	Apa mowotatana ne nthu wamunukunda kuswikila lini kene?
PSA.62.3	Kuti mutshindike guma lakaleleka,
PSA.62.3	guma linozunguzika kene?
PSA.62.4	Kulangana kwabo hwupinganyidza nthu unobhudilila.
PSA.62.4	Banoshathisiwa nge manyepkhwa.
PSA.62.4	Banokombolela nge milomo yabo,
PSA.62.4	koga mukati kwabo banolonga bhiso.
PSA.62.5	Meya yangu yakalindila Ndzimu koga nge kunyalala,
PSA.62.5	ngobe kugalabgwe kwangu kumu Ndzimu.
PSA.62.6	Ndzimu woga ndiwo jidzo langu,
PSA.62.6	ndiwo luswingo gwakandibakilila;
PSA.62.6	andingazunguziwe.
PSA.62.7	Tjidziwa kwangu ne kudziwa kwangu kumu Ndzimu
PSA.62.7	Ndzimu i dombo ne dizhilo langu.
PSA.62.8	Galanibgwe muwuli misi yose imwi bathu;
PSA.62.8	dusilani Ndzimu mazwihwo
PSA.62.8	anodwa mukatikati kwe mimoyo yenyu;
PSA.62.8	Ndzimu i dizhilo ledu.
PSA.62.9	Ibabo bapasi banonga mafemo e nthu,
PSA.62.9	ibabo bakamilidzika banonga mawoloto asina nshingo;
PSA.62.9	ha bebigwa mu ikale banobe balelulelu;
PSA.62.9	balelulelu kupinda phepo.
PSA.62.10	Usigalebgwe mu kutolela,
PSA.62.10	kakale usigalebgwe mu kukwiba;
PSA.62.10	ha fumwa ipaphidzika, usibige moyo uwo mu ili.
PSA.62.11	Ndzimu wakalebeleka ka nng'ompela;
PSA.62.11	imi ha hwa ikoku kabili:
PSA.62.11	kuti simba ngele Ndzimu,
PSA.62.12	nenge ludo gusingazunguzike
PSA.62.12	nge gwenyu, imwi She.
PSA.62.12	Molipa mmwe ne mmwe kuyendidzana ne mishingo iye.
PSA.63.1	Imwi Ndzimu, mu Ndzimu wangu, ndomushaka,
PSA.63.1	meya yangu ina nyota nge kwenyu;
PSA.63.1	moyo wangu unotshwigwa nge kwenyu,
PSA.63.1	ndonga shango yakawomelela kakale yakashakala isina vula.
PSA.63.2	Ndizo ndakamushaka mu bugalo gwenyu gwakayengemala,
PSA.63.2	ndibona simba lenyu ne bukulu gwenyu.
PSA.63.3	Ngoti ludo gwenyu gusingazunguzeke goyita pa butjilo,
PSA.63.3	ndizo ndowomukudza.
PSA.63.4	Ndizo ndowomukudza butjilo gwangu gose;
PSA.63.4	ndowomilidza maboko angu adana zina lenyu.
PSA.63.5	Meya yangu igedzikane se imu nzano nkulu,
PSA.63.5	ndizo ndomukudza nge kushatha
PSA.63.6	andimukumbula ndililele mubulalo gwangu,
PSA.63.6	kakale ndodana zina lenyu mu moyo wangu busiku gose,
PSA.63.7	ngoti ndimwi magala muli bhatsho yangu,
PSA.63.7	ndizo ndomba ngoshatha ndili mu ntutshi we mapapiro enyu.
PSA.63.8	Meya yangu yakamunamatila
PSA.63.8	luboko gwenyu gwe luji gwakandisimisa.
PSA.63.9	Koga ibabo banoshaka kukolomola butjilo gwangu
PSA.63.9	banowongina mu gomba lakangina le lufu kwazo,
PSA.63.10	banowolongwa thumo,
PSA.63.10	banowobe zojiwa zwa bophungubgwe.
PSA.63.11	Koga She nkulu unowoshatha mu Ndzimu;
PSA.63.11	bose banotuna ndiwo banowokudziwa,
PSA.63.11	ngobe milomo ye banyepi inowonyaladziwa.
PSA.64.1	Ihwani hwi langu, imwi Ndzimu, mu kung'ong'ola kwangu;
PSA.64.1	tjengetani butjilo gwangu mu tjita tjinotjisa.
PSA.64.2	Mundisumbike pa kulangana kwe babi,
PSA.64.2	ne mu goko le babi,
PSA.64.3	ibo banokuswa ndimi dzabo se mathumo
PSA.64.3	banoleba matama anobhaya se misebe,
PSA.64.4	beposa balilelile bathu basina nlandu;
PSA.64.4	banolibilidza beposa kakale basingatje.
PSA.64.5	Banonamatila mazwimisilo abo mabiibi;
PSA.64.5	banolebeleka ngekwe kuteya matati abo pakasumbikika,
PSA.64.5	bealakana beti, “Ndiani ungatibona?
PSA.64.6	Ndiani ungashakisisa kabona bugebeng'a gwedu?
PSA.64.6	Tabumba nkumbulo we kulalila nge butjenjedu.”
PSA.64.6	Moyo we nthu ne njalakang'wa dzidze zwimukatikati.
PSA.64.7	Koga Ndzimu unowobaposa nge nsebe wawo;
PSA.64.7	banowokubadziwa tjinyolotjo.
PSA.64.8	Nge zila ye ndimi dzabo, Ndzimu unowobalobesa;
PSA.64.8	bose banowobabona banowotetema ngotja.
PSA.64.9	Ndizo mmwe ne mmwe unowotja
PSA.64.9	banowoleba tjakazhisiwa nge Ndzimu,
PSA.64.9	bakakanuka tjawakathama.
PSA.64.10	Balulwami ngabashathe muna She
PSA.64.10	kakale batizhile muwuli.
PSA.64.10	Bose bakatambunuka mu moyo ngabakudziwe.
PSA.65.1	Gudzo nge lenyu, Ndzimu, mu Ziyoni;
PSA.65.1	kugadzabgwe kwedu towokushingikadza.
PSA.65.2	Imwi munodabila ntembezelo!
PSA.65.2	Mmwe ne mmwe unowozha kumuli.
PSA.65.3	Ngekwe zwibi zwedu,
PSA.65.3	ha matjinyo edu eti kulila,
PSA.65.3	motizwiibhatigwa.
PSA.65.4	Bakakombolegwa ibabo bamakashala
PSA.65.4	mukabazhisa kutjilila mu ng'umba yenyu.
PSA.65.4	Towogutshiwa nge ndulamo ye ng'umba yenyu,
PSA.65.4	ng'umba yenyu yakayengemala.
PSA.65.5	Nge mishingo inotjisa motidabila nge jidzo,
PSA.65.5	Ndzimu we jidzo ledu;
PSA.65.5	ndimwi galabgwe kwe phelelo dzose dze shango
PSA.65.5	ne gungwa gumwe ne gumwe.
PSA.65.6	Nge simba lenyu makathama matombo;
PSA.65.6	muna masimba makulu.
PSA.65.7	Monyaladza zhoba ye makungwa wose,
PSA.65.7	zhoba ye matuthu e vula dzawo,
PSA.65.7	kudzongana kwe bathu.
PSA.65.8	Ibabo banotjilila mu migathu ikule kule ye shango
PSA.65.8	banotjisiwa nge zwilakidzo zwenyu;
PSA.65.8	mothama zila dze mangwanana ne
PSA.65.8	dze madekwana dzikamimila ngoshatha.
PSA.65.9	Mokumba shango mukayidilidzila,
PSA.65.9	moyifumisa kwazo;
PSA.65.9	gwizi gwe Ndzimu guzhele vula;
PSA.65.9	mopa bathu mathunde,
PSA.65.9	ngobe makayilulwamisila ikoko.
PSA.65.10	Modilidzila ngolo dzayo kwazo,
PSA.65.10	mutambunudza mabundo ayo
PSA.65.10	munyolodza mavu ayo nge midumbi,
PSA.65.10	mukombolela kula kwe zwidzwalo.
PSA.65.11	Moambadza lubaka gwe gole nge tjiala tje guto;
PSA.65.11	pa mapinda fumwa inotebukana.
PSA.65.12	Mafulo amu tjilambanyika anotebukana nge zojiwa,
PSA.65.12	matombo anozwiambadza shatho,
PSA.65.13	Makula amuhwunde ye gwizi azhele pkhwizi ne mbudzi,
PSA.65.13	minda izhele mathunde,
PSA.65.13	zose zomimila zwimba nge shatho.
PSA.66.1	Thamilani Ndzimu zhoba ye shatho, imwi shango yose.
PSA.66.2	Imbani ngekwe bukulu gwe zina lawo;
PSA.66.2	muwupeni gudzo gulugulu.
PSA.66.3	Idwani Ndzimu muti, “Mishingo yenyu inotjisa seni!
PSA.66.3	Nge zila ye simba lenyu gulu,
PSA.66.3	zwita zwenyu zoshushubala mbeli kwenyu.
PSA.66.4	Shango yose inomunamata;
PSA.66.4	banomumbila njimbo dzinomukudza
PSA.66.4	banomba njimbo dzinokudza zina lenyu.”
PSA.66.5	Izhani mubone mishingo ya thamwa nge Ndzimu.
PSA.66.5	Mishingo yawo mikulu seni yaunothamila bathu!
PSA.66.6	Wakashandula gungwa gukabe shango yakawomelela;
PSA.66.6	bakatjuluka gwizi nge makumbo.
PSA.66.6	Ipapo takashatha muwuli,
PSA.66.7	iwo unobusa nge simba lawo gulu nge kusingapele,
PSA.66.7	zhisho lawo lakalinga zwitjaba zose,
PSA.66.7	bapanduki ngabasizwikudze.
PSA.66.8	Kudzani Ndzimu wedu, imwi bathu,
PSA.66.8	zhoba ye kukudziwa kwawo ngayihwike,
PSA.66.9	iwo wakatilisa pakati pe batjili
PSA.66.9	kakale awuzoletja makumbo edu katelela.
PSA.66.10	Imwi Ndzimu, makatilika;
PSA.66.10	makatilika se siliva ilikiwa.
PSA.66.11	Makatibhatshila nge gwanga;
PSA.66.11	makabiga mitolo inolema kushule kwedu;
PSA.66.12	makaletja bathu bakatatha pezhugwi kwe misholo yedu;
PSA.66.12	takapalama moto kakale
PSA.66.12	tikapalama vula;
PSA.66.12	koga makatizhisa pathu pakashaladuka.
PSA.66.13	Ndowozha mu ng'umba yenyu ne zwipo zwinopisiwa;
PSA.66.13	ndowoshingikadza tuna kwangu,
PSA.66.14	iko kwandakaleba nge nlomo wangu kakale
PSA.66.14	agadzabgwe nge wangu nlomo ndili mu kudziyidzika.
PSA.66.15	Ndowomudusila zwipo zwinopisiwa zwakakola,
PSA.66.15	zwili mu busi gwe tjibhayilo tje nyondo;
PSA.66.15	ndowothama tjibhayilo tje mikono ne mbudzi.
PSA.66.16	Izhani muhwe, imwi mose munotja Ndzimu,
PSA.66.16	ngono ndowoleba tjawakandithamila.
PSA.66.17	Ndakalilila pezhugwi ndililila iwo,
PSA.66.17	ngono wakakudziwa nge ndebo yangu.
PSA.66.18	Ha ndakabe ndashathila jinyo mu moyo wangu,
PSA.66.18	She banobe basakanditeedza;
PSA.66.19	koga malebeswa Ndzimu wakateedza
PSA.66.19	bakateedza matama e ntembezelo wangu.
PSA.66.20	Ndzimu ngaukudziwe,
PSA.66.20	ngobe awuzolamba ntembezelo wangu
PSA.66.20	kene kuli kusandipa ludo gwawo gusingazunguzike.
PSA.67.1	Dzene Ndzimu bangatihwila ngoni bakati kombolela
PSA.67.1	kakale bakatipenyesela buso gwabo.
PSA.67.2	Kuti ndizo zila yenyu izibgwe mu shango,
PSA.67.2	simba lenyu linotjidza lizibgwe mu zwitjaba zose.
PSA.67.3	Bathu ngabamukudze, imwi Ndzimu;
PSA.67.3	bathu bose ngabamukudze.
PSA.67.4	Tjaba ngadzishathe dzimbe dzipululudze,
PSA.67.4	ngobe mosumikilisa bathu nge kulizana,
PSA.67.4	kakale motungamila tjaba dzose dze shango.
PSA.67.5	Bathu ngabamukudze imwi Ndzimu;
PSA.67.5	bathu bose ngabamukudze.
PSA.67.6	Shango yakadusa zwizwalo zwakawanda;
PSA.67.6	Ndzimu, iwo Ndzimu wedu, wakatikombolela.
PSA.67.7	Dzene Ndzimu bangadwilila nge kutikombolela;
PSA.67.7	phelelo dzose dze shango ngadzitete Ndzimu.
PSA.68.1	Ndzimu ngabamilike, zwita zwawo zose ngazwipaladziwe;
PSA.68.1	bose banowubenga ngabapaladziwe.
PSA.68.2	Se busi gututudziwa nge phepo, Ndzimu ngawubatutudze;
PSA.68.2	se phola inyawuka pa moto,
PSA.68.2	babi ngabalobesiwe nge Ndzimu.
PSA.68.3	Koga balulwami ngabashathe;
PSA.68.3	ngabashathe mbeli kwe Ndzimu;
PSA.68.3	ngabashathe kwazokwazo bapululudze.
PSA.68.4	Mbilani Ndzimu, imbani njimbo dzinokudza zina lawo;
PSA.68.4	milidzani mahwi muwumbile lumbo
PSA.68.4	iwo unoyenda ali mu uli makole
PSA.68.4	zina lawo ndi Yahwe muukudze.
PSA.68.5	Tate besiyang'wa kakale mmilili we tjilikadzi
PSA.68.5	ndiwo Ndzimu mu bugalo gwawo gwakayengemala.
PSA.68.6	Ndzimu unopa badziyili nzi kuti bagale muwuli;
PSA.68.6	unotungamilila basungwa mukubhudilila,
PSA.68.6	koga bapanduki banotjilila mu shango yakathukudzika.
PSA.68.7	Imwi Ndzimu, makati pamakabe makatungamila bathu benyu,
PSA.68.7	makapalama tjilambanyika,
PSA.68.8	shango yakatengenyeka, zhuzhugwi kukatebula vula,
PSA.68.8	pawakabe ulipo Ndzimu, Ndzimu we Sinai,
PSA.68.8	pawakabe ulipo Ndzimu, Ndzimu we Iziraela.
PSA.68.9	Ndzimu, makanisa vula isishoma;
PSA.68.9	makamusa shango yenyu yakabe yathukudzika.
PSA.68.10	Pkhwizi dzenyu dzakawana bugalo ipapo;
PSA.68.10	mubululwami gwenyu, Ndzimu, makapa basheti.
PSA.68.11	She banopa ndaulo;
PSA.68.11	banji bakasenga matama iwawo;
PSA.68.12	“Boshe bakulu be babhayani banotizha, banotizha!”
PSA.68.12	Bakadzi ku mizi bakathubukana thundu yakatapiwa,
PSA.68.13	nenguba begala pakati kwe pkhwizi,
PSA.68.13	mapapiro e njiba akambadziwa siliva,
PSA.68.13	malunganilo akambadziwa golide ye mbala nkwakwa.
PSA.68.14	Pakati Masimbawose bakapaladza boshe bakulu ikoko,
PSA.68.14	kapuku tjikawa mu Zalimoni.
PSA.68.15	Iwe dombo gulu, dombo le Bhashani.
PSA.68.15	Iwe dombo linatheswi njinji,
PSA.68.15	dombo le Bhashani!
PSA.68.16	Ini ulinga ngoyemula,
PSA.68.16	iwe dombo letheswi njinji,
PSA.68.16	ku dombo lakadiwa nge Ndzimu,
PSA.68.16	kuti libe bugalo gwawo,
PSA.68.16	iko Yahwe kwabanowogala nge kusingapele?
PSA.68.17	Nge koloyi hwuluhwulu njinji dzili zwiwulu zwinjinji,
PSA.68.17	She bakadwa ku Sinai
PSA.68.17	bezha pathu pakayengemala.
PSA.68.18	Makatatha dombo lakakulila pezhugwi,
PSA.68.18	makatungamila bakatapiwa mu ngwa kakale
PSA.68.18	muamutjila zwipo mu bathu,
PSA.68.18	ne muna ibabo banopandukila bugalo gwa Yahwe Ndzimu.
PSA.68.19	Ndzimu ngawukudziwe,
PSA.68.19	iwo unotimilidza zhuba ne zhuba;
PSA.68.19	Ndzimu i jidzo ledu.
PSA.68.20	Ndzimu wedu Ndzimu we jidzo
PSA.68.20	Ndzimu, ibo She, idizhilo lebanotizha lufu.
PSA.68.21	Koga Ndzimu unowopkhwanya
PSA.68.21	misholo ye zwita zwawo.
PSA.68.21	Zwiala zwina bukuse zwa ibabo banoyenda
PSA.68.21	mu zila dzabo dze bubi gwabo.
PSA.68.22	She bakati,
PSA.68.22	“Ndowobabuza kudwa ku Bhashani,
PSA.68.22	ndowobabuza kudwa kusikusi kwe gungwa,
PSA.68.23	kuti ndizo mungule makumbo enyu mu malopa abo,
PSA.68.23	kuti ndizo mbgwa dzenyu dziwane gobe mu zwita zwenyu.”
PSA.68.24	Nlongolongo we bathu benyu
PSA.68.24	wakabong'wa ne mmwe ne mmwe,
PSA.68.24	nlongolongo we gubungano le Ndzimu She nkulu wangu
PSA.68.24	lingina pa bugalo gugwe gwakayengemala.
PSA.68.25	Bambi bali mbeli, balidzi be zwilidzo bali shule,
PSA.68.25	pakati kwabo kuna baanadi belidza dzithamborini
PSA.68.26	“Kudzani Ndzimu mu gubungano gulu,
PSA.68.26	ibo Yahwe, imwi mu nsenya usingapkhwe we Iziraela!”
PSA.68.27	Bhenjamini, iye ntukunu tjose mubali, akabatungamila
PSA.68.27	hadzasha dze Juda ne gupo labo,
PSA.68.27	ne hadzasha dze Zebhuloni,
PSA.68.27	ne hadzasha dze Nafutali.
PSA.68.28	Zhisani masimba enyu makulu, Ndzimu;
PSA.68.28	lakidzani simba lenyu, Ndzimu, sekwa makatongothama
PSA.68.28	mu lubaka gwakapinda.
PSA.68.29	Muthamila ng'umba yenyu iku Jerusalema
PSA.68.29	boshe bakulu kwabanoyisa zwipo.
PSA.68.30	Tjemelani Egipiti inonga vubu inogala mu shanga dze gwizi.
PSA.68.30	Tjemelani tjaba dzinonga mikono ina phulu,
PSA.68.30	dzinotshamba tshamba bathu dzishaka siliva.
PSA.68.30	Tshambani nge makumbo ibabo banotolela bathu makhetho,
PSA.68.30	paladzani bathu banoshathisiwa nge ngwa.
PSA.68.31	Hadzasha dzowodwa ku Egipiti;
PSA.68.31	shango ye Itopiya ngailibilidzile kumilidzila
PSA.68.31	Ndzimu maboko abo beukudza.
PSA.68.32	Mbilani Ndzimu imwi mibuso ye shango;
PSA.68.32	mbilani Ndzimu njimbo dzinoukudza,
PSA.68.33	ibo banoyenda mu zhuzhugwi, zhuzhugwi lakabepo ntolo tjose,
PSA.68.33	hwililani, Ndzimu unodusa hwi lawo lina masimba makulu.
PSA.68.34	Lebani muti Ndzimu una masimba,
PSA.68.34	unobusa Iziraela;
PSA.68.34	zhuzhugwi lolakidza simba lawo.
PSA.68.35	Ndzimu unotjenamisa seni uli mu bugalo gwawo gwaka yengemala,
PSA.68.35	Ndzimu we Iziraela
PSA.68.35	unopa simba ne matatabuko bathu bawo.
PSA.68.35	Ndzimu ngawukudziwe.
PSA.69.1	Munditjidze Ndzimu,
PSA.69.1	ngobe vula yabe pejo ngotola butjilo gwangu.
PSA.69.2	Ndophobela mu dope njinji lakangina
PSA.69.2	akuna pandingamapo.
PSA.69.2	Ndangina mu vula yakangina,
PSA.69.2	ndizo nsundila unonditola.
PSA.69.3	Ndatjinyadziwa ngolila kwangu;
PSA.69.3	hwulo dzangu dzakawomelela
PSA.69.3	mesho angu aatjabona kwazo
PSA.69.3	ndanyala ngokulindila dabilo, Ndzimu wangu.
PSA.69.4	Ibabo banondibenga banji pa mavudzi e nsholo wangu,
PSA.69.4	koga ndisabati tjimwe;
PSA.69.4	ibabo banoshaka kundilobesa banjinji,
PSA.69.4	zwita zwangu zwinonditilika nlandu zwindinyepela.
PSA.69.4	Apa ndakafanila bgwiliza tjandisakakwiba kene?
PSA.69.5	Imwi Ndzimu wangu;
PSA.69.5	zwithu zwandakatjinya azwizosumbikika mu mesho enyu.
PSA.69.6	Musiletjedze ibabo banogalabgwe mumuli
PSA.69.6	bakabhatisiwa shoni nge kwangu,
PSA.69.6	imwi She, Ndzimu we Mibunga
PSA.69.6	musiletjedze ibabo banogalabgwe mumuli
PSA.69.6	bakabhatisiwa shoni nge kwangu,
PSA.69.6	imwi Ndzimu we Baiziraela.
PSA.69.7	Ndi nge kwenyu kuti ndibe ndakadzikitadzila tukwa,
PSA.69.7	nenge kubhatisiwa shoni.
PSA.69.8	Ndatjibe ntaya muna bakanyi kwedu,
PSA.69.8	ndatjibe nzhi mu bana ba mme yangu.
PSA.69.9	Kutukutilila ng'umba yenyu, ndiko kunondija;
PSA.69.9	masapa a ibabo banomutuka akawila mundili.
PSA.69.10	Ndakati ndizwiyisa pasi nge kuzwinyima zojiwa,
PSA.69.10	bakanditukila kuthama ndiyijalo,
PSA.69.11	ndakati ndithama saka tjiambalo tjangu tje tjililo,
PSA.69.11	ndakashanduka mazapkhwa mubali.
PSA.69.12	Pagegwe ntutshi konyeyiwa imi,
PSA.69.12	kakale balaladzi banothama njimbo nge kwangu.
PSA.69.13	Koga imi nge kwangu, ntembezelo wangu
PSA.69.13	ndowulingisa kumuli, imwi Yahwe.
PSA.69.13	Mu lubaka gwakafanila, Ndzimu, mu buzhalo
PSA.69.13	gwe ludo gwenyu gusingazunguzike, mundidabile.
PSA.69.14	Nge bhatsho yenyu isingabgwilile shule,
PSA.69.14	mundibhatshe kuti ndisiphobele mu dope;
PSA.69.14	thamani kuti ndiangule mu zwita zwangu ne mu vula yakangina.
PSA.69.15	Musiletje nsundila ukanditola,
PSA.69.15	kene kuli kumidziwa nge dziba lakangina,
PSA.69.15	kene kuli kuvukidzigwa nge gomba.
PSA.69.16	Mundidabile Yahwe, ngobe ludo gwenyu
PSA.69.16	gusingazunguzike gwakalulwama, kuyendidzana
PSA.69.16	nge bunji gwe ngoni dzenyu mundikumbule.
PSA.69.17	Musisumbikile nlanda wenyu buso gwenyu,
PSA.69.17	ngobe ndodziyidzika kukulu, libilidzilani kundidabila.
PSA.69.18	Sedzelani pandili, munditjidze,
PSA.69.18	mundiangule ngekwe zwita zwangu.
PSA.69.19	Moziba masapa andinotukwa,
PSA.69.19	nenge kubhatisiwa shoni kwangu,
PSA.69.19	nenge kushayigwa buthu;
PSA.69.19	zwita zwangu zose mozwiziba.
PSA.69.20	Masapa akandigwadzisa moyo, ndatjizwitoboka.
PSA.69.20	Ndakashaka ungandihwila ngoni, asheta.
PSA.69.21	Bakandipa nti unobulaya beti zojiwa,
PSA.69.21	ndakati ndina nyota bakandipa
PSA.69.21	nkumbi wakatyorowa kuti nding'we.
PSA.69.22	Dzene tafuli yabo ingabe dati kubali,
PSA.69.22	ikabe dati linowobhatshila bazwalani babo.
PSA.69.23	Mesho abo ngaapofupale kuti ndizo basibone,
PSA.69.23	mishongoshongo yabo ngayi gale yakagogonyala.
PSA.69.24	Mubadile lifushe gwe kugwadzamoyo kwenyu,
PSA.69.24	kugwadzamoyo kwenyu kunothuta ngakubapise.
PSA.69.25	Dzene magalo abo angabe matongo;
PSA.69.25	ngakushete unowogala mu mishasha yabo.
PSA.69.26	Ngobe banogwadzisa ibabo bamakaloba,
PSA.69.26	banodwilila bedziyidza ibabo bamakakubadza.
PSA.69.27	Paphani shamu yabo nge imwe shamu;
PSA.69.27	dzene bakasibe nge gobe mu jidzo lenyu.
PSA.69.28	Ngababukushiwe mu lukwalo gwe banotjila;
PSA.69.28	ngabasikwagwe pang'ompela ne balulwami.
PSA.69.29	Koga imi ndakazwiyisa pasi
PSA.69.29	kakale ndimukuhwa zogwadza,
PSA.69.29	dzene jidzo lenyu Ndzimu, lingandivikilila.
PSA.69.30	Ndowokudza zina le Ndzimu ne lumbo;
PSA.69.30	ndowokudza Ndzimu nge kumboka.
PSA.69.31	Oku kowoshathisa Yahwe kupinda tjipo tje ngabe
PSA.69.31	kene uli nkono una manyanga ne thozo.
PSA.69.32	Bakatshambilidziwa ngabakubone ikoku bashathe;
PSA.69.32	imwi munoshaka Ndzimu, mimoyo yenyu ngayimuke.
PSA.69.33	Ngobe Yahwe banohwa mitembezelo ye basheti,
PSA.69.33	kakale abatolengudza bathu babo bamu busungwa
PSA.69.34	kudzimu ne shango ngazwikudze She,
PSA.69.34	gungwa gumwe ne gumwe
PSA.69.34	nenge tjimwe ne tjimwe itjili tjimuali ngazwikudze She.
PSA.69.35	Ndzimu unowotjidza Ziyoni
PSA.69.35	kakale unowomusa mizi mikulu ye Juda;
PSA.69.35	nenge balanda bawo banowogala imomo
PSA.69.35	bakayizwitolegwa iyeyo mizi;
PSA.69.36	bana be balanda be Ndzimu banowozwitolegwa mizi iyeyo,
PSA.69.36	na ibabo banoda zina lawo banowogala mu mizi iyeyo.
PSA.70.1	Shathilani kundiangula Ndzimu.
PSA.70.1	Yahwe, libilidzilani kundibhatsha!
PSA.70.2	Ibabo banovima butjilo gwangu
PSA.70.2	ngabahumanyiwe kakale babhatisiwe shoni.
PSA.70.2	Ibabo banoshaka kundihwisa zogwadza
PSA.70.2	ngabashandugwe bashayigwe buthu.
PSA.70.3	Ibabo banoti “Ahaa, Ahaa!”
PSA.70.3	Mubabhatise shoni.
PSA.70.4	Ibabo banomushaka ngabapululudze bamushathile.
PSA.70.4	Ibabo banoda jidzo lenyu ngabalebeleke
PSA.70.4	ngekusingapele kose bati, “Ndzimu nkulukulu!”
PSA.70.5	Koga imi ndi nshayi kakale ndosheta;
PSA.70.5	mundilibilidzile Ndzimu!
PSA.70.5	Ndimwi bhatsho yangu ne ntjidzi wangu,
PSA.70.5	imwi Yahwe, musinonoke!
PSA.71.1	Ndotizhila kumuli Yahwe;
PSA.71.1	thamani kuti ndisitongo bhatisiwa shoni.
PSA.71.2	Mu bululwami gwenyu munditjidze kakale mundigwile;
PSA.71.2	munditeedze kakale munditjidze.
PSA.71.3	Ibeni shongwe ye dizhilo langu.
PSA.71.3	Ibeni luswingo gwakasima, kuti nditjidziwe,
PSA.71.3	ngobe mu shongwe yangu kakale mu luswingo gwangu.
PSA.71.4	Munditjidze, Imwi Ndzimu wangu,
PSA.71.4	mundiduse mu simba le babi,
PSA.71.4	mu kubhakhwa nge basingazibe ndulamo kakale
PSA.71.4	bana mimoyo mikukutu mu kushinga bubi.
PSA.71.5	Imwi She, ndimwi kugalabgwe kwangu,
PSA.71.5	ndokagalabgwe mumuli Yahwe
PSA.71.5	kudwa mu butjetjana gwangu.
PSA.71.6	Ndakanayila imwi kudwa mu kuzwagwa kwangu;
PSA.71.6	ndimwi makandidusa mu ntumbu wa mmeyangu.
PSA.71.6	Ndodwilila nge kumukudza.
PSA.71.7	Ku banji ndakabe ndinga tjilema,
PSA.71.7	koga imwi mu dizhilo langu lakasima.
PSA.71.8	Nlomo wangu uzhele kumukudza,
PSA.71.8	ne kukudza zina lenyu zhuba lose.
PSA.71.9	Musindilashe mu nsi we kukwegula kwangu;
PSA.71.9	musindifupatile andapelegwa nge masimba.
PSA.71.10	Zwita zwangu zolebeleka nge kwangu,
PSA.71.10	ibabo banoshaka ndibulaya banolangana.
PSA.71.11	Banoti, “Muntatamile mu mbhate,
PSA.71.11	Ndzimu wankanlasha
PSA.71.11	akuna ungantjidza.”
PSA.71.12	Imwi Ndzimu, musibe kule nami;
PSA.71.12	Imwi Ndzimu wangu, libilidzani kundibhatsha!
PSA.71.13	Ibabo banonditilika nlandu
PSA.71.13	ngababhatisiwe shoni kakale banyeledziwe;
PSA.71.13	ibabo banoshaka kundihwisa zogwadza
PSA.71.13	ngabadadigwe bashayigwe hanya kunobhatisa shoni.
PSA.71.14	Koga imi ndowodwilila ndigalabgwe,
PSA.71.14	kakale ndowodwilila ndimukudza kakale kanjinji.
PSA.71.15	Nlomo wangu unowoleba ngekwe mishingo yenyu ye ndulamo,
PSA.71.15	ne ngekwe mishingo yenyu ye jidzo zhuba lose,
PSA.71.15	nenguba ili minji kusina tjilizanyo.
PSA.71.16	Ndowozha ndikudza mishingo mikulu ya She Ndzimu,
PSA.71.16	ndowokudza ndulamo yenyu koga.
PSA.71.17	Imwi Ndzimu, kudwila mu butjetjana gwangu makandidiya,
PSA.71.17	ndizo ndodwilila ndikudza mishingo yenyu inotjenamisa.
PSA.71.18	Ndizo ne mu nsi we kukwegula ne kuthunya nsholo,
PSA.71.18	Imwi Ndzimu musindilashe,
PSA.71.18	kuswikila ndileba ngekwe simba lenyu gulu
PSA.71.18	mu zwizekugwana zose zwinowozha.
PSA.71.19	Simba lenyu nenge ndulamo yenyu, imwi Ndzimu,
PSA.71.19	zoswika pezhugwi zhugwi,
PSA.71.19	imwi makathama zwithu zwikulu,
PSA.71.19	imwi Ndzimu, ndiani unonga imwi kene?
PSA.71.20	Imwi makathama kuti ndibone kudziyidzika
PSA.71.20	kunjinji ne zogwadza zwinjinji
PSA.71.20	mowondimusa kakale;
PSA.71.20	kudwa pasi pasi kwe shango
PSA.71.20	mowondimilidzila pezhugwi kakale.
PSA.71.21	Mowopapha kukudziwa kwangu,
PSA.71.21	mukandinyaladza kakale.
PSA.71.22	Ndowomukudzabo nge dende
PSA.71.22	ndimukudzila kugalikabgwe kwenyu imwi Ndzimu.
PSA.71.22	Ndowomba njimbo dzinomukudza
PSA.71.22	ndilidza tjilidzo tje laya,
PSA.71.22	imwi N'yengemali we Iziraela.
PSA.71.23	Nlomo wangu unowomimila ngoshatha
PSA.71.23	andimumbila njimbo dzinomukudza;
PSA.71.23	na iyo meya yangu yamakatjidza.
PSA.71.24	Zhuba lose lulimi gwangu gowolebeleka
PSA.71.24	ngekwe bululwami gwe bhatsho yenyu,
PSA.71.24	ngobe ibabo bakagwisa kundihwisa zogwadza
PSA.71.24	bakabhatisiwa shoni, bakashayigwa ngoni.
PSA.72.1	Imwi Ndzimu ipani She nkulu zila ye kusumikilisa kwakatambunuka,
PSA.72.1	nkololo we bushe mumpe ndulamo yenyu,
PSA.72.2	kuti ndizo She nkulu asumikilise bathu benyu nge ndulamo,
PSA.72.2	nenge bathu benyu banosheta basumikilisiwe kwakatambunuka.
PSA.72.3	Dzene shango ingabe ne kunyalala ikabhudilila
PSA.72.3	nenge kubona ndulamo.
PSA.72.4	Dzene She nkulu lebelekela bashayi,
PSA.72.4	katjidza bana be basheti
PSA.72.4	kakale kapkhwapkhwata batshambilidzi.
PSA.72.5	Dzene bathu bakamunamata zhuba ne mwedzi zwitjapenya,
PSA.72.5	mu zwizekugwana zose.
PSA.72.6	Dzene anganga vula inona mu likulakula,
PSA.72.6	se midumbi inodilidzila shango.
PSA.72.7	Kuti mu mazhuba awe dzene ndulamo ingawanda,
PSA.72.7	nenge kunyalala kuandame kuswikila mwedzi wafa.
PSA.72.8	Dzene angabusa kudwa ku gungwa kunoti ku gungwa
PSA.72.8	ne kudwa ku gwizi kunoti ku phelelo dze shango.
PSA.72.9	Dzene zwita zwizwe zwinganthigamila,
PSA.72.9	kakale zwita zwizwe ngazwilengudzike.
PSA.72.10	Dzene boshe bakulu be Thashishi
PSA.72.10	nebe zwigwizi zwikulekule banganzhisila zwipo,
PSA.72.10	dzene boshe bakulu be Shebha
PSA.72.10	nebe Sebha banganzhisila zwipo.
PSA.72.11	Dzene boshe bakulu bose bangawila pasi bakanthigamila,
PSA.72.11	tjaba dzose ngadzinshingile.
PSA.72.12	Ngobe unotjidza basheti abedana,
PSA.72.12	bashayi na ibabo basina mbhatshi.
PSA.72.13	Unohwila zogwadza ibabo basina matatabuko kakale besheta,
PSA.72.13	kakale unotjengeta matjilo e basheti.
PSA.72.14	Mukutshambilidzwa nenge kuhwisiwa zogwadza,
PSA.72.14	unobatjidza kakale matjilo abo
PSA.72.14	anosheteka kwazo mu mesho awe.
PSA.72.15	Dzene angatjila tjibaka tjilefu!
PSA.72.15	Dzene golide ye Shebha ingaipiwa.
PSA.72.15	Dzene angatembezelegwa misi yose.
PSA.72.15	Dzene angakombolegwa nge misi yose.
PSA.72.16	Dzene shango ingabe ne mathunde manjinji
PSA.72.16	dzene angapasula kafukidza shango;
PSA.72.16	dzene zwizwalo zwayo zwikanga zwe Lebhanoni;
PSA.72.16	kakale dzene bathu bangawanda mu mizi mikulu
PSA.72.16	se bushwa gumu shango.
PSA.72.17	Dzene zina lile lingabepo tjatjose,
PSA.72.17	tjilumbi tjitje tjilalame se zhuba.
PSA.72.17	Dzene tjaba dzose dzinga kombolegwa nge zina lile;
PSA.72.17	bathu bose banon'dana wakakombolegwa!
PSA.72.18	Ngakukudziwe Yahwe, Ndzimu we Iziraela,
PSA.72.18	iwo koga unothama zwithu zwinotjenamisa.
PSA.72.19	Ngakukudziwe zina lawo gulu nge kusingapele:
PSA.72.19	dzene gudzo lawo linga zhala shango yose.
PSA.72.19	Ngakujalo kakale Ngakujalo.
PSA.72.20	Mitembezelo ya Dafite nkololo wa Jesi yapelela.
PSA.73.1	Malebeswa Ndzimu wakalulwamila Iziraela,
PSA.73.1	ibabo bana mimoyo mitjena.
PSA.73.2	Koga imi ngekwangu ndoyenda ndikweba makumbo;
PSA.73.2	ndakanyala nkumbulo.
PSA.73.3	Ndakabe ndina ndandala ngekwe banozwikudza,
PSA.73.3	pandakabe ndabona bhudilila kwe babi.
PSA.73.4	Ngobe basina mang'oni,
PSA.73.4	mibili yabo yakazwilizanila kakale ikwidzima.
PSA.73.5	Abateli mu tshiyilo se bamwe bathu,
PSA.73.5	abana magwadzi se bamwe bathu,
PSA.73.6	Bakasenga mazwikudzo abo se bakaambala i timbi.
PSA.73.6	Phipiti yakabaambala se hazu.
PSA.73.7	Mimoyo yabo inotebukana nge mbipo,
PSA.73.7	mikumbulo yabo ye bubi ainatjilizanyo.
PSA.73.8	Banogongobola kakale belebeleka nge lubengo
PSA.73.8	banozwiloba zwifuba ngekwe tshambilidzo.
PSA.73.9	Banonyanyayidza mazhuzhugwi,
PSA.73.9	ndimi dzabo dzikalaula shango.
PSA.73.10	Ndizo bathu banoshanduka bakabakudza,
PSA.73.10	bebuya beshaya nlandu mubali.
PSA.73.11	Ndizo banoti, “Ndzimu ungaziba tjini?
PSA.73.11	Apa kuna luzibo muna Upezhugwi zhugwi kene?”
PSA.73.12	Ndiko sekwa babi bali iko
PSA.73.12	bagele bakati khenyenye, banowatsha fumwa dzabo.
PSA.73.13	Ndakatjenapadzila moyo wangu suli
PSA.73.13	ndakangulila maboko angu suli ndilakidza ndisina nlandu.
PSA.73.14	Zhuba lose ndakahwisiwa zogwadza,
PSA.73.14	kakale ndolobgwa shamu mangwanana mamwe ne mamwe.
PSA.73.15	Ha ndakabe ndati, “Ndowolebeleka yetji.”
PSA.73.15	Ndakabe ndowobe ndashayila bana benyu lebeswa.
PSA.73.16	Koga ndakati ndigwisa hwisisa kose ikoku,
PSA.73.16	awana ili masimbamalashe,
PSA.73.17	kudzina ndangina mu bugalo gwe Ndzimu
PSA.73.17	gwakayengemala, ndizo ahwisisa bhelelo labo.
PSA.73.18	Nge malebeswa mobagadza mu magalo anosodzoloka,
PSA.73.18	mubaligila mu golomodzo.
PSA.73.19	Banokolomogwa tjinyolotjo seni,
PSA.73.19	bekubigwa kutjena nge lutjo!
PSA.73.20	Mowoti mumuka imwi Yahwe banonga mawoloto
PSA.73.20	anokanganika ha nthu emuka mu wope.
PSA.73.20	Mukumuka kwenyu mowobanyeledza bakakanganika.
PSA.73.21	Kwakati meya yangu yahwa zogwadza kwazo,
PSA.73.21	pandakabe ndabhayika mu moyo,
PSA.73.22	ndakabe ndili tjilengwe kakale ndisina luzibo,
PSA.73.22	ndakabe ndinga tjibandana mbeli kwenyu.
PSA.73.23	Nenguba kwakajalo ndinamwi misi yose,
PSA.73.23	makandibhata nge luboko gwangu gwe luji.
PSA.73.24	Makandilakidza zila nge gumbuludzo lenyu,
PSA.73.24	gwe bupelo mowondiamutjila nge kunditeta.
PSA.73.25	Apa ndiani wandinaye kuzhe kwenyu kene?
PSA.73.25	Mu shango akuna tjandinoyemula kuzhe kwenyu.
PSA.73.26	Nyama yangu ne moyo wangu zwinga kong'wa,
PSA.73.26	koga Ndzimu ndiwo simba le moyo wangu
PSA.73.26	ne gobe langu nge kusingapele.
PSA.73.27	Ndolebesa, ibabo bakule namwi banowoloba,
PSA.73.27	molobesa bose ibabo basingagalebgwe mumuli.
PSA.73.28	Koga imi nge kwangu, kwanaka kugala pejo ne Ndzimu.
PSA.73.28	Ndakathama Yahwe Ndzimu dizhilo langu,
PSA.73.28	kuti ndizo ndilebe ngekwe mishingo yabo.
PSA.74.1	Ndzimu, ini mutilashila tjose kene?
PSA.74.1	Ini bushongola gwenyu guthungayilila
PSA.74.1	pkhwizi dze fulo lenyu kene?
PSA.74.2	Kumbulani gubungano lenyu lamakazwishaluligwa ntolo,
PSA.74.2	ilo lamakadzutunula kube itjaba tje lukata gwenyu.
PSA.74.2	Kumbulani Dombo le Ziyoni, ipo pamakatongo gala.
PSA.74.3	Shandukilani ku matongo agelile tjose,
PSA.74.3	tjita tjakakolomola tjimwe ne tjimwe mu bugalo gwakayengemala.
PSA.74.4	Zwita zwenyu zwakabomba mu bugalo gwenyu gwakayengemala
PSA.74.4	bakabiga zwilakidzo zwabo zwe kukunda.
PSA.74.5	Bakazwitola se balume bakabhata mashathu
PSA.74.5	bepalama ishaka benotema miti ne mashathu.
PSA.74.6	Bakapkhwanya kose kwakabezhiwa kukanakisiwa ngokwagwa,
PSA.74.6	nge mashathu ne zwishakhwana zwabo.
PSA.74.7	Bakapisa bugalo gwakayengemala nge moto,
PSA.74.7	bakatemapadza bugalo gwe zina lenyu,
PSA.74.7	nge kuguligila pasi.
PSA.74.8	Bakazwidwa beti, “Towobakolomodza tjoselele,”
PSA.74.8	bakapisa mabazhe wose e bushanganilo e Ndzimu mu shango.
PSA.74.9	Atitjabona zwilakidzo zwedu,
PSA.74.9	akutjina balebesambeli, ngono akuna ne nng'ompela
PSA.74.9	upakati kwedu unoziba kuti kowodza kukabe lini.
PSA.74.10	Kowodza kukabe lini Ndzimu, tjita tjimulengudza kene?
PSA.74.10	Apa tjita tjowotuka zina lenyu nge kusingapele kene?
PSA.74.11	Ini mushungata luboko gwenyu,
PSA.74.11	hwutini mulambisila luboko gwenyu pa ifuba tjenyu kene?
PSA.74.12	Koga Ndzimu She nkulu wangu kwakadwila ntolo,
PSA.74.12	muzhisa jidzo mu shango.
PSA.74.13	Makathubukanya gungwa nge simba lenyu gulu,
PSA.74.13	makapkhwanya misholo ye bhophona mu vula.
PSA.74.14	Ndimwi makapkhwanya misholo ye zhithu le gungwa,
PSA.74.14	mukalipa zwitjili zwe tjilambanyika kulija.
PSA.74.15	Makazhula misenya ne hwobana
PSA.74.15	makapkhwisa njizi dzagala dziwunga dzisingapinde.
PSA.74.16	Masikati nde enyu, busiku na igo nde gwenyu,
PSA.74.16	makabiga zhuba ne mwedzi mu magalo azo.
PSA.74.17	Ndimwi makathama migathu yose ye shango,
PSA.74.17	makathama tjilimo ne mbaba.
PSA.74.18	Kumbulani Yahwe sekwa makalengudziwa nge tjita
PSA.74.18	ne sekwa bathu be zwilengwe bakatuka zina lenyu.
PSA.74.19	Musipe zwibandana meya ye njiba yenyu,
PSA.74.19	musikangang'wile tjose butjilo gwe bashayi benyu.
PSA.74.20	Kumbulani tjidumano tjenyu,
PSA.74.20	ngobe magalo akatizwi e shango,
PSA.74.20	azhele magalo e bupanduki.
PSA.74.21	Musiletjedze banolingigwa pasi bakabhatisiwa shoni,
PSA.74.21	dzene bashayi ne basheti bakakudza zina lenyu.
PSA.74.22	Milikani imwi Ndzimu, muzwilebelekele,
PSA.74.22	kumbulani sekwa zwilengwe zwinomulengudza zhuba lose.
PSA.74.23	Musikangang'we zhoba ye banyanyayidzi benyu,
PSA.74.23	dzonga kwe zwita zwenyu kunomilika kuyendilambeli.
PSA.75.1	Toboka imwi, imwi Ndzimu tomuboka.
PSA.75.1	Toboka, zina lenyu li pejo pejo.
PSA.75.1	Bathu banoleba ngekwe makaabadzo enyu.
PSA.75.2	“Mu lubaka gwandakabiga,
PSA.75.2	ndowosumikilisa kwakatambunuka.”
PSA.75.3	Ha shango itengenyeka ne bagali bayo bose,
PSA.75.3	ndimi ndinosimisa phanda dzayo.
PSA.75.4	Ndoti kuna banozwikudza, “Musizwikudze,”
PSA.75.4	ku babi ndoti, “Musizwikukumadze.
PSA.75.5	Musitongo yita manyimwe,
PSA.75.5	kene kuli lebeleka makawomeledza mitshibha.”
PSA.75.6	Ngobe kumilidzigwa pezhugwi akutodwa ku bhezhuba
PSA.75.6	kene golombedzo kene kuli ku tjilambanyika.
PSA.75.7	Koga Ndzimu ndiwo unosumikilisa,
PSA.75.7	udelusila mmwe pasi, umilidzila mmwe pezhugwi.
PSA.75.8	Ngobe mu luboko gwa Yahwe kuna bhepe,
PSA.75.8	lina nkumbi we nzhambi unotutuma, wakavubegwa zubuyanana,
PSA.75.8	banowoutebulila pasi,
PSA.75.8	ngono babi bose be shango
PSA.75.8	banowoung'wa bakakunika kose ne matshikidili.
PSA.75.9	Koga ndowoshatha nge kusingapele,
PSA.75.9	ndowomba ndikudza Ndzimu wa Jakubo.
PSA.75.10	Ndowopedza simba le babi bose,
PSA.75.10	koga nyanga dze bayengemali dzowomilidziwa.
PSA.76.1	Ndzimu unozibgwa mu Juda,
PSA.76.1	zina lawo ligulu mu Iziraela.
PSA.76.2	Nshasha wawo umu Salemu,
PSA.76.2	bugalo gwawo gumu Ziyoni.
PSA.76.3	Ndipo pawakavunila misebe yakateswa,
PSA.76.3	ne tjivikili ne makanu, zwibhayano zwe ngwa.
PSA.76.4	Mopenyelela makashongoloka,
PSA.76.4	kupinda matombo, bugalo ndigele.
PSA.76.5	Bakasima tjilopa bakatolegwa kose kwabakatapa
PSA.76.5	mu ngwa bakaizela bakafa,
PSA.76.5	akuna ne nng'ompela we bagwi bakasima
PSA.76.5	wakatubula kumilidza luboko gugwe.
PSA.76.6	Pamakatjemela, imwi Ndzimu wa Jakubo, kara ne mbizi
PSA.76.6	zwe ngwa zwakatogwa zwakaizela se zwakafa.
PSA.76.7	Imwi moga ndimwi makafanilo tjiwa!
PSA.76.7	Apa ndiani ungama mbeli kwenyu,
PSA.76.7	ha magwadza moyo kene?
PSA.76.8	Makapedza ndebo muli kudzimu,
PSA.76.8	shango ikatja, ikanyalala koga,
PSA.76.9	Ha Ndzimu umilika usumikilisa,
PSA.76.9	kutjidza bose be shango bakatshambilidziwa.
PSA.76.10	Bushongola gwenyu mu nthu gozhisa kukudziwa kwenyu,
PSA.76.10	ngono bakatjila mu bushongola gwenyu bakatubula.
PSA.76.11	Tunani ndi Yahwe Ndzimu wenyu,
PSA.76.11	ngono mushingikadze zwamatuna,
PSA.76.11	bose bakabapoteleka, ngabazhise zwipo
PSA.76.11	kubali bakafanila tjiwa,
PSA.76.12	ibo banothubula meya ye hadzasha,
PSA.76.12	ibo banolonga lutjo muna boshe bakulu be shango.
PSA.77.1	Ndakalilila pezhugwi ndililila ku Ndzimu,
PSA.77.1	ndimimilila ku Ndzimu kuti ndizo undihwe.
PSA.77.2	Mu zhuba le kudziyidzika kwangu ndoshaka She,
PSA.77.2	mu busiku luboko gwangu gwakatambunudziwa gusinganete,
PSA.77.2	meya yangu yakalamba nyaladziwa.
PSA.77.3	Ndokumbula ngekwe Ndzimu, ngono agomela,
PSA.77.3	ashakisisa mu moyo wangu, ngono apela meya.
PSA.77.4	Mondikonedza kubhatshanya mesho.
PSA.77.4	Ndodziyidzika kunondikonedza lebeleka.
PSA.77.5	Ndokumbula ngekwe mazhuba akapinda,
PSA.77.5	ndokumbula makole a ntolo.
PSA.77.6	Ndobalabala ne moyo wangu busiku,
PSA.77.6	ndoalakana abuya ashakisisa meya yangu.
PSA.77.6	Ngono abe nditi,
PSA.77.7	“Apa She banowotilashila tjose kene?
PSA.77.7	Apa abangatjame nami kakale kene?
PSA.77.8	Apa ludo gwabo gusingazunguzike gowotothola tjose kene?
PSA.77.8	Apa kugadzabgwe kwabo kwe tjibaka tjose kwakapela kene?
PSA.77.9	Apa Ndzimu wakakangang'wa kube ne ngoni kene?
PSA.77.9	Apa bushongola gwawo gwakasitila mahwilo zogwadza awo kene?”
PSA.77.10	Ngono ndoti, “Wuhwa zogwadza kwangu
PSA.77.10	kunothama kuti luboko gwe luji
PSA.77.10	gwe Upezhugwi zhugwi gundishandukile.”
PSA.77.11	Ndowokumbula mishingo ya Yahwe;
PSA.77.11	ee, ndowokumbula makaabadzo enyu a ntolo.
PSA.77.12	Ndowoshakisisa mu moyo mishingo yenyu yose,
PSA.77.12	ndibuya ndikanuka ngekwe mishingo yenyu mikulu.
PSA.77.13	Zila yenyu Ndzimu yakayengemala.
PSA.77.13	Apa ndiupi ndzimu nkulu se Ndzimu wedu kene?
PSA.77.14	Mu Ndzimu unothama makaabadzo,
PSA.77.14	makalakidza simba lenyu mu njudzi.
PSA.77.15	Nge simba le luboko gwenyu makadzutunula bathu benyu,
PSA.77.15	bakololo ba Jakubo na Josefa.
PSA.77.16	Kwakati vula dzimubona, Imwi Ndzimu,
PSA.77.16	kwakati vula dzimubona, dzikatja,
PSA.77.16	vula dzi pasi pasi dzikatetema.
PSA.77.17	Makole akatebula vula,
PSA.77.17	zhuzhugwi kukadadamula,
PSA.77.17	misebe yenyu ikapenya mbizho dzose.
PSA.77.18	Nsindo we kudadamula kwenyu kwakabe mu dutu,
PSA.77.18	lupenyo gwenyu gwakavoneka shango,
PSA.77.18	shango ikatetema ikazunguzika.
PSA.77.19	Zila yenyu yakapalama gungwa,
PSA.77.19	mmwazha wenyu ukapalama vula ina masimba.
PSA.77.19	Koga gumbo lenyu pamakatshamba likasibong'we.
PSA.77.20	Makatungamila bathu benyu se ngubi ye pkhwizi,
PSA.77.20	nge luboko gwa Mushe na Aroni.
PSA.78.1	Bhulutanani zwidiyo zwangu, imwi bathu bangu,
PSA.78.1	teedzani matama andinoleba.
PSA.78.2	Ndowozhula nlomo wangu apa ifaniso
PSA.78.2	ndowozumbunula masumbesumbe muna zwa ntolo,
PSA.78.3	zwithu zwatakahwa tikazwiziba
PSA.78.3	zwatakabudziwa ndi bobatategulu bedu.
PSA.78.4	Atitowozwisumbikila bana babo,
PSA.78.4	towozwibudza tjizekugwana tjinozha,
PSA.78.4	gudzo le mishingo ya Yahwe, ne masimba abo,
PSA.78.4	ne makaabadzo abakathama.
PSA.78.5	Bakathama ndayo kuna Jakubo,
PSA.78.5	bakabiga nlayo mu Iziraela,
PSA.78.5	iwo wabakalaulila bobatategulu bedu
PSA.78.5	kuudiya bana babo.
PSA.78.6	Kuti ndizo tjizekugwana tjinozha tjiizibe,
PSA.78.6	bana basathu bakazwagwa,
PSA.78.6	banowomilika bakaibudza bana babo,
PSA.78.7	kuti ndizo babige kugalabgwe kwabo mu Ndzimu,
PSA.78.7	ne kusakangang'wa mishingo ye Ndzimu,
PSA.78.7	koga balondolodze milayo yawo,
PSA.78.8	kuti basitongodwa binga bobatategulu babo,
PSA.78.8	tjizekugwana tjakawoma nsholo kakale tje bupanduki,
PSA.78.8	tjizekugwana tje moyo wakabe ududumwa,
PSA.78.8	tje meya yakabe isingagalebgwe mu Ndzimu.
PSA.78.9	Baifureimi, bakabhata matati,
PSA.78.9	bakashanduka mu zhuba le ngwa.
PSA.78.10	Abazolondolodza tjidumano tje Ndzimu,
PSA.78.10	koga bakalamba kuyendidzana ne nlayo wawo.
PSA.78.11	Bakakangang'wa tjawakabe wathama,
PSA.78.11	ne makaabadzo awakabe wabalakidza.
PSA.78.12	Mu mesho a bobatategulu babo mu Egipiti
PSA.78.12	mu ntuthu we Zoani wakashinga makaabadzo.
PSA.78.13	Wakapalalanya vula ye gungwa ukabapitsha mu guli,
PSA.78.13	ukathama kuti vula ime se duluthulu.
PSA.78.14	Masikati wakabatungamila nge gole,
PSA.78.14	ngono busiku gose ukabatungamila nge tjedza tje moto.
PSA.78.15	Wakaphatula shongwe dzikazhuka mu tjilambanyika,
PSA.78.15	ukabang'wisa vula njinji se inodwa mu madziba akangina.
PSA.78.16	Wakathama wobana dzikadwa mu shongwe,
PSA.78.16	ukathama kuti vula iwungile pasi se njizi.
PSA.78.17	Koga bakadwilila beutjinyila kwakapindilila,
PSA.78.17	bepandukila Upezhugwi zhugwi bali mu tjilambanyika.
PSA.78.18	Bakalika Ndzimu mu mimoyo yabo
PSA.78.18	nge kushaka zojiwa zwabakabe beyemula kwazo.
PSA.78.19	Bakalebeleka kusakanaka ngekwe Ndzimu
PSA.78.19	beti, “Apa Ndzimu ungatilulwamisila
PSA.78.19	zojiwa mu tjilambanyika kene?
PSA.78.20	Nenguba akaloba shongwe vula ikatebukana
PSA.78.20	hwobana dzika wunga,
PSA.78.20	apa ne tjiwunga ungatipa itjobo,
PSA.78.20	kene ukapa bathu bawo nyama kene?”
PSA.78.21	Ndizo, Yahwe bakati behwa, bakazhala bushongola,
PSA.78.21	moto wabo wakathuta wakalingisana na Jakubo,
PSA.78.21	gwadzamoyo kwabo kukalingisana Iziraela,
PSA.78.22	ngobe bakabe basina bugalimoyo mu Ndzimu,
PSA.78.22	kakale basingagalebgwe simba lawo linotjidza.
PSA.78.23	Ipapa Yahwe belaya zhuzhugwi,
PSA.78.23	bakazhula mikoba ye kudzimu,
PSA.78.24	bakabanisila mana kuti baje,
PSA.78.24	bakabapa thunde le kudzimu.
PSA.78.25	Bathu bakaja tjiwunga tje batumwa be kudzimu,
PSA.78.25	bakabazhisila zojiwa zwakawanda.
PSA.78.26	Bakathama kuti phepo ye bhezhuba
PSA.78.26	ihwuhwudze mu mazhuzhugwi,
PSA.78.26	nge simba labo bakatungamila phepo ye burwa,
PSA.78.27	bakabadelusila pezhugwi kwabo
PSA.78.27	nyuni dzinowuluka dzili njinji se hwuluba,
PSA.78.27	dzili nyama njinji se nsetje we phili ye gungwa,
PSA.78.28	bakathama kuti dzizhe pa bugalo gwabo,
PSA.78.28	kupoteleka mishasha yabo.
PSA.78.29	Ngono bakaja bakaguta,
PSA.78.29	ngobe bakabapa tjabakabe beyemula kwazo.
PSA.78.30	Koga bakati basathu bakagutsha njemulo dzabo,
PSA.78.30	zojiwa zwitji mu milomo yabo,
PSA.78.31	bushongola gwe Ndzimu gukabamukila,
PSA.78.31	ngono ukabulaya bakasima tjose mubali,
PSA.78.31	ukalobesa bazhuzha bakakomba be Iziraela.
PSA.78.32	Pezhugwi kwa ikoku kose bakadwilila ngotjinya.
PSA.78.32	Pezhugwi kwe makaabadzo e Ndzimu abazogalamoyo.
PSA.78.33	Ndizo wakathama kuti mazhuba abo apele se mfemo,
PSA.78.33	ne makole abo abe mu lutjo.
PSA.78.34	Ndzimu wakati ubabulaya, bakaushaka,
PSA.78.34	bakashandukila ku uli nge malebeswa.
PSA.78.35	Bakakumbulukigwa kuti Ndzimu ndiwo shongwe yabo,
PSA.78.35	Ndzimu Upezhugwi zhugwi, ndzutunuli wabo.
PSA.78.36	Koga bakashaya lebeswa mu milomo yabo,
PSA.78.36	bakaunyepela nge ndimi dzabo.
PSA.78.37	Mimoyo yabo inodudumwa nge kwawo,
PSA.78.37	bakabe basina malebeswa mu tjidumano tjawo.
PSA.78.38	Ipapa iwo una ngoni,
PSA.78.38	wakazwiibhatigwa matjinyo abo,
PSA.78.38	ngono ukasibalobese,
PSA.78.38	kanjinji wakazwidziba mu kugwadza moyo kwawo,
PSA.78.38	ngono ukasimuse bushongola gwawo gose.
PSA.78.39	Wakakumbula kuti bani, koga banyama, bathu koga,
PSA.78.39	phepo inopinda isingatjowoshanduka kakale.
PSA.78.40	Ndikanjinji seni beupandukila pakati kwe shango,
PSA.78.40	kakale bakauhwisa zogwadza mu tjilambanyika!
PSA.78.41	Bakalika Ndzimu bepaphulula kanjinji,
PSA.78.41	beshongola N'yengemali we Iziraela.
PSA.78.42	Abazotongo kumbula simba lawo,
PSA.78.42	kene zhuba lawakabadzutunula mu tjita.
PSA.78.43	Pawakalakidza zwilakidzo zwawo mu Egipiti,
PSA.78.43	ne matjenamiso awo mu ntuthu we Zoani.
PSA.78.44	Wakashandula vula dze njizi dzabo dzikabe malopa,
PSA.78.44	kuti ndizo basitongong'wa mu wobana dzabo.
PSA.78.45	Wakabatumila nlunda we thuzi, dzakabaluma
PSA.78.45	ne mazhula, zwakabakolomola.
PSA.78.46	Zwiling'wa zwabo wakazwipa zwikonyana,
PSA.78.46	ne zwizwalo zwazo zwikapiwa phashu.
PSA.78.47	Wakabulaya mizhambi yabo nge tjivulamabgwe,
PSA.78.47	misikamori ukaibulaya nge makaa.
PSA.78.48	Wakabulaya ng'ombe dzabo nge tjivulamabgwe,
PSA.78.48	wakalobesa zwithuwo zwabo nge vula.
PSA.78.49	Wakabaligila bushongola gunotjisa,
PSA.78.49	bushongola ne kugwadzamoyo ne buyendasi,
PSA.78.49	kuli batumwa be kudzimu banokolomola.
PSA.78.50	Wakathamila kugwadzamoyo kwawo zila,
PSA.78.50	awuzobapitsha lufu,
PSA.78.50	koga wakalonga butjilo gwabo mu magwadzi.
PSA.78.51	Wakabulaya mbano dzose dze Egipiti
PSA.78.51	bana be kutanga be simba le nthu mu mishasha ya Hamu.
PSA.78.52	Ndizo ukatungamila bathu bawo se pkhwizi,
PSA.78.52	ukabatungamila mu tjilambanyika se zwithuwo.
PSA.78.53	Wakabatungamila, wakabatjengeta mu mbatsha,
PSA.78.53	kuti ndizo basitje, koga gungwa gukakwididza zwita zwabo.
PSA.78.54	Wakabaswikisa ku duthu lawo lakayengemala,
PSA.78.54	ku dombo lawazwitolela nge luboko gwawo gwe luji ngokunda.
PSA.78.55	Wakatata zwitjaba mbeli kwabo,
PSA.78.55	wakabapa shango kube lukata gwabo,
PSA.78.55	ukagadza njudzi dze Iziraela mu mizi yadzo.
PSA.78.56	Koga bakalika kakale bakapandukila Ndzimu Upezhugwi zhugwi,
PSA.78.56	abazolondolodza ndayo dzawo,
PSA.78.57	bakashandukila ntome bakathama bupitipiti sa bobatategulu babo,
PSA.78.57	basingagalikebgwe se dati lakapeyama.
PSA.78.58	Ngobe bakaukutha, bakaugwadzisamoyo nge magalo abo apezhugwi,
PSA.78.58	bakaulonga fupa nge midzimwana yabo.
PSA.78.59	Ndzimu wakati uhwa, ukazhala bushongola,
PSA.78.59	ukalasha Iziraela tjose.
PSA.78.60	Ukasiya bugalo gwawo guku Shilo,
PSA.78.60	nshasha wawakabe ugala pakati kwe bathu.
PSA.78.61	Ukayisa bhokisi le simba lawo ku busungwa,
PSA.78.61	gudzo lawo ukaliyisa ku luboko gwe tjita.
PSA.78.62	Ukaletjedza bathu bawo kubulawa nge thumo,
PSA.78.62	ukazhulila bushongola gwawo mu lukata gwawo.
PSA.78.63	Moto wakalotesa bazhuzha babo,
PSA.78.63	baanadi babo bakasibe ne lumbo gwe ndobolo.
PSA.78.64	Bapirisiti babo bakabulawa nge bukanu,
PSA.78.64	tjilikadzi dzabo dzikasitongobe mu tjililo.
PSA.78.65	Ndizo She bakamuka sebanomuka mu hwope,
PSA.78.65	se mbayani wakasima ekuwa ngobe ang'wa nkumbi we zhambi.
PSA.78.66	Wakabgwiliza zwita zwawo shule,
PSA.78.66	wakababhatisa shoni nge kusingapele.
PSA.78.67	Wakalamba nshasha wa Josefa,
PSA.78.67	awuzoshalula ludzi gwa Ifureimi,
PSA.78.68	koga wakashalula ludzi gwa Juda,
PSA.78.68	dombo le Ziyoni, ilo launoda.
PSA.78.69	Wakabaka bugalo gwawo gwakayengemala gukanga mazhuzhugwi,
PSA.78.69	se shango, iyo yawakathama kuti igale nge kusingapele.
PSA.78.70	Wakashalula nlanda wawo Dafite,
PSA.78.70	wakantola ali mu matanga e pkhwizi,
PSA.78.71	wakan'dusa mu kutjengeta pkhwizi zwele
PSA.78.71	kuti abe nlisi we bathu bawo be ludzi gwa Jakubo,
PSA.78.71	Baiziraela, lukata gwawo.
PSA.78.72	Wakabatjengeta nge moyo wakatambunuka,
PSA.78.72	ngono wakabatungamila nge bunyambi gwe luboko gugwe.
PSA.79.1	Imwi Ndzimu, bezwitjaba bakanginilila lukata gwenyu,
PSA.79.1	bakatemapadza ng'umba yenyu yakayengemala,
PSA.79.1	bakaliga Jerusalema ukabe matongo.
PSA.79.2	Bakapa magola zwidumbu zwe balanda benyu kuti aje,
PSA.79.2	bakapa zwibandana zwe shango nyama ye bayengemali benyu.
PSA.79.3	Bakatebulila malopa abo pasi se vula,
PSA.79.3	kupoteleka Jerusalema wose,
PSA.79.3	ngono akuna wakababiganya.
PSA.79.4	Tatjibe sapa mu babakidzani naswi,
PSA.79.4	todadigwa tikasekwa nge bakatipoteleka.
PSA.79.5	Apa kowodza kukabe lini Yahwe,
PSA.79.5	makagwadzamoyo kene?
PSA.79.5	Apa kowodza kukabe lini kene,
PSA.79.5	bushongola gwenyu gowodwilila gupisa se moto?
PSA.79.6	Delusilani bushongola gwenyu mu zwitjaba zwisingamuzibe,
PSA.79.6	ne mu mibuso iyeyo isingadane zina lenyu.
PSA.79.7	Ngobe bakalobesa Jakubo
PSA.79.7	bakakolomola nzi uwe.
PSA.79.8	Musititilike milandu yabo batategulu bedu,
PSA.79.8	tjimbidzani mutihwile ngoni,
PSA.79.8	ngobe takaisiwa pasi kwazo.
PSA.79.9	Mutibhatshe, Imwi Ndzimu we jidzo ledu,
PSA.79.9	ngentha ye gudzo le zina lenyu,
PSA.79.9	mutisunungule kakale mutizwiibhatigwe zwibi zwedu,
PSA.79.9	ngentha ye zina lenyu.
PSA.79.10	Ini zwitjaba zwingabhuzwa zwiti,
PSA.79.10	“Ndzimu wabo ungayi kene?”
PSA.79.10	Kubgwilizila kwe kutebugwa kwe malopa
PSA.79.10	e balanda benyu ngakuzibgwe mu zwitjaba mbeli kwenyu.
PSA.79.11	Gomela kwe basungwa ngakuswike mu zebe dzenyu,
PSA.79.11	nge simba lenyu bakililani ibabo bakasumikilisigwa lufu.
PSA.79.12	Bgwilizilani katendeka babakidzani naswi,
PSA.79.12	kugongobola kwabakamugongobola imwi She!
PSA.79.13	Ndizo iswi bathu benyu, ngubi ye mafulo enyu,
PSA.79.13	towomuboka nge kusingapele,
PSA.79.13	kudwa mu tjizekugwana kunoti ku tjizekugwana,
PSA.79.13	towoleba ngekwe kukudziwa kwenyu.
PSA.80.1	Teedzani, imwi nlisi we Iziraela.
PSA.80.1	Imwi munotungamila Josefa se ngubi ye pkhwizi!
PSA.80.1	Imwi mugele mu tjigalo tje bushe
PSA.80.1	pakati kwe dzikherubhu, dwililani ngopenya,
PSA.80.2	mbeli kwa Ifureimi na Bhenjamini na Manase!
PSA.80.2	Lakidzani simba lenyu,
PSA.80.2	ngono muzhe kowotitjidza!
PSA.80.3	Mutibake imwi Ndzimu,
PSA.80.3	penyesani buso gwenyu, kuti ndizo titjidziwe.
PSA.80.4	Imwi Yahwe Ndzimu we mibunga,
PSA.80.4	mowogwadzilamoyo mitembezelo
PSA.80.4	ye bathu benyu kuswikila lini kene?
PSA.80.5	Makabajisa tjiwunga nge mishodzi,
PSA.80.5	mukabapa mishodzi kuti bang'we nge buzhalo.
PSA.80.6	Motithama tikabe madado e babakidzani naswi,
PSA.80.6	zwita zwedu zwikatiseka mahanya.
PSA.80.7	Mutibake imwi Ndzimu we mibunga,
PSA.80.7	mutipenyesele buso gwenyu, kuti titjidziwe.
PSA.80.8	Makazhisa nzhambi kudwa ku Egipiti,
PSA.80.8	makatata zwitjaba mu shango ngono mukaudzwala.
PSA.80.9	Makakulila nzhambi lubazhe,
PSA.80.9	midzi yawo ikangina pasi ngono ukazhala shango.
PSA.80.10	Matombo akafukidzwa nge ntutshi wawo,
PSA.80.10	miti ye misida ikafukidzwa nge thabi dzawo,
PSA.80.11	ikadusila thabi dzawo ku gungwa,
PSA.80.11	thadzwana dzinothinila dzikaswika ku gwizi.
PSA.80.12	Ini ngono makapkhwanya makuma awo,
PSA.80.12	bapindi nge zila kwabanopinda betjela zhambi dzawo?
PSA.80.13	Ngulube ye shango inoupulula,
PSA.80.13	na zose zwinoyenda mu shango zouja.
PSA.80.14	Tendebukilani kutili, imwi Ndzimu we mibunga!
PSA.80.14	Lingani pasi muli kudzimu mubone,
PSA.80.14	ibeni nge hanya ngekwe nzhambi uwoyu.
PSA.80.15	Iwo nti wakadzwagwa nge luboko gwenyu gwe luji.
PSA.80.16	Nzhambi wenyu wakatemwa ukaligigwa pasi, wakapisiwa nge moto,
PSA.80.16	dzene bangalobesiwa nge kutjemela kwenyu makashweshwanya phazha.
PSA.80.17	Koga tjiazha tjenyu ngatjibe pezhugwi kwa ibabo baku luboko gwenyu gwe luji,
PSA.80.17	tjaba yamakazwisimisila.
PSA.80.18	Ndizo atingatjamufupatile kakale,
PSA.80.18	mutipe butjilo, ngono towodana zina lenyu.
PSA.80.19	Mutibake imwi Yahwe Ndzimu Masimbawose,
PSA.80.19	penyesani buso gwenyu, kuti titjidziwe.
PSA.81.1	Mbilani pezhugwi, mumbile Ndzimu iwo simba ledu;
PSA.81.1	pululudzilani Ndzimu wa Jakubo!
PSA.81.2	Shobani lumbo, mulidze tjilidzo tje thamborini,
PSA.81.2	lidzani tjilidzo tje laya ne dende kunozipa.
PSA.81.3	Lidzani lunyanga mwedzi ugala,
PSA.81.3	ne uyedzegwa, mu zhuba ledu le nzano.
PSA.81.4	Ngekuti i ndayo mu Iziraela,
PSA.81.4	ndayo ye Ndzimu wa Jakubo.
PSA.81.5	Yawakalaya Josefa,
PSA.81.5	paakabhuda mu shango ye Egipiti.
PSA.81.5	Ndohwa hwi landisakatongoziba.
PSA.81.6	“Ndakamutula ntolo mu mathudzi,
PSA.81.6	amutula itundu mu misholo.
PSA.81.7	Wakati uli mu kuhwazogwadza kukulu akudana,
PSA.81.7	ngono ndakakuangula,
PSA.81.7	ndakakudabila ndili mu kudidima kwe makole
PSA.81.7	ndakakulika ku vula dze Meribha.
PSA.81.8	Ihwani, imwi bathu bangu, ha ndimutjenjedza!
PSA.81.8	Iwe Iziraela, ha wabe unganditeedza!
PSA.81.9	Kusitongowanika ndzimu usingazibgwe mumuli,
PSA.81.9	musitongonamata ndzimu upoga.
PSA.81.10	Ndimi Yahwe Ndzimu wenyu,
PSA.81.10	wakamudusa mu shango ye Egipiti.
PSA.81.10	Ashama, ngono ndowokupashika.
PSA.81.11	“Koga bathu bangu abazoteedza hwi langu,
PSA.81.11	Iziraela azotongobe ne tjimwe nami.
PSA.81.12	Ndizo ndakabaletjedza nge moyo yabo mikukutu,
PSA.81.12	kuti batobele njalakang'wa dzabo.
PSA.81.13	Ha bathu bangu, babe banganditeedza,
PSA.81.13	ha Iziraela abe angatobela zila dzangu,
PSA.81.14	ndabe ndowotebamisa zwita zwabo tjinyolotjo,
PSA.81.14	ndibe ndishandulila luboko gwangu ku banyanyayidzi babo!
PSA.81.15	Ibabo banobenga Yahwe banowoshushubala bakabalinga,
PSA.81.15	ngono bakalobgwa shamu nge kusingapele.
PSA.81.16	Koga ndowomujisa korong mbuyanana kwazo,
PSA.81.16	ndabe ndowomugutsha nge butji gwe nyutji, gunodwa mu shongwe.”
PSA.82.1	Ndzimu ugele mu bugalo gwawo mu gubungano,
PSA.82.1	unosumikilisa uli pakati kwe midzimu.
PSA.82.2	“Apa kowodza kukabe lini musumikilisa nge kusakatambunuka,
PSA.82.2	mulakidza kumilila babi kene?
PSA.82.3	Imani ne basina matatabuko ne siyang'wa,
PSA.82.3	tjengetani fanilo dze bashayi ne bakatshambilidziwa.
PSA.82.4	Gwilani basina matatabuko ne basheti,
PSA.82.4	mubaangule mu maboko e babi.”
PSA.82.5	Abana luzibo ndodwa kene ili hwisiso,
PSA.82.5	banoyendayenda mu zhalima,
PSA.82.5	thiwa dzose dze shango dzotengenyeka.
PSA.82.6	Ndakati, “Imwi mu midzimu,
PSA.82.6	bana be Upezhugwi zhugwi, imwi mose.
PSA.82.7	Nenguba kwaka jalo, mowofa se bathu koga,
PSA.82.7	kakale mowowa se nkololo mmwe ne mmwe we bushe.”
PSA.82.8	Milikani, imwi Ndzimu, musumikilise shango,
PSA.82.8	ngobe zwitjaba zose nde zwenyu!
PSA.83.1	Imwi Ndzimu, musinyalale koga,
PSA.83.1	musidzikame koga makati hwuu, imwi Ndzimu!
PSA.83.2	Bonani sekwa zwita zwenyu zwamumukila,
PSA.83.2	ibabo bakamubenga bamilidza misholo yabo.
PSA.83.3	Banolukila bathu benyu gwanga,
PSA.83.3	banolangana kuti bagwise ibabo bamunobakilila.
PSA.83.4	Banoti, “Izhani, ngati balobeseni bose,
PSA.83.4	zina le Iziraela lisitongotjafa lakumbugwa ndodwa.”
PSA.83.5	Banolangana bakadumana,
PSA.83.5	bethama tjidumano nge kwenyu,
PSA.83.6	mishasha ye Edomu ne Baishimaela, Moabu ne Bahagira,
PSA.83.7	Gebhala na Amoni na Amaleke,
PSA.83.7	Filisitiya ne bagali be Tire,
PSA.83.8	Asiriya na iye wazwibhatshanya nabo,
PSA.83.8	ndibo babhayani bakasima be bana ba Lote.
PSA.83.9	Bathamileni tjamakathama ne Midiya,
PSA.83.9	ne Sisera ne Jabhini ku gwizi gwe Kishoni,
PSA.83.10	bakakolomogwa ku Endo,
PSA.83.10	bakabe dokonobe linodigwa mu mavu.
PSA.83.11	Thamilani banokudziwa tjamakathama
PSA.83.11	ne Orebhe ne Zeebhi,
PSA.83.11	hadzasha dzabo Zebha na Zalimuna,
PSA.83.12	ibo bakati, “Ngatizwitolegweni shango ye Ndzimu ibe yedu.”
PSA.83.13	Ndzimu wangu, mubathame bange
PSA.83.13	hwuluba ye tjampupudze,
PSA.83.13	bange bunye gunotogwa nge phepo.
PSA.83.14	Se moto upisa ishaka,
PSA.83.14	kene se nthuto upisa matombo.
PSA.83.15	Mubatutudze nge dutu lenyu,
PSA.83.15	mubuye mubatjise nge dutu gulu.
PSA.83.16	Njiso dzabo mudziambadze nge shoni,
PSA.83.16	kuti ndizo bashake zina lenyu, imwi Yahwe.
PSA.83.17	Ngababhatisiwe shoni
PSA.83.17	kakale bahwumanyiwe nge kusingapele,
PSA.83.17	ngabalobe bakalengudzika.
PSA.83.18	Ngabazibe kuti mumoga,
PSA.83.18	imwi be zina linoyi Yahwe,
PSA.83.18	muli pezhugwi zhugwi kwe shango yose.
PSA.84.1	Bugalo gwenyu gwakanaka sene,
PSA.84.1	imwi Yahwe we Mibunga!
PSA.84.2	Meya yangu yakamuzhuba kwazo,
PSA.84.2	inotshwigwa kubona magalo a Yahwe,
PSA.84.2	moyo wangu ne meya yangu zombila Ndzimu nge shatho.
PSA.84.3	Ne zhazho ina nzi,
PSA.84.3	ne nyenganyenga inozwibakila shaka,
PSA.84.3	paingagadza majindana ayo,
PSA.84.3	pa zwibeso zwenyu, imwi Yahwe Masimbawose,
PSA.84.3	She nkulu wangu ne Ndzimu wangu.
PSA.84.4	Bakakombolegwa ibabo banogala mu ng'umba yenyu,
PSA.84.4	bemba bemukudza misi yose.
PSA.84.5	Bakakombolegwa balume be simba labo limumuli,
PSA.84.5	ibo bakazwimisila mu mimoyo yabo kutathila ku Ziyoni,
PSA.84.6	sekwa kwabanopalama guku le Bhakha
PSA.84.6	banolithama pathu pe misenya,
PSA.84.6	vula dze nseulo na idzobo dzopafukidza nge madziba.
PSA.84.7	Banodwilila besima,
PSA.84.7	Ndzimu we midzimu unowobong'wa mu Ziyoni.
PSA.84.8	Imwi Yahwe Ndzimu we mibunga, ihwani ntembezelo wangu,
PSA.84.8	bulutanani, imwi Ndzimu wa Jakubo!
PSA.84.9	Bonani tjivikili tjedu, imwi Ndzimu,
PSA.84.9	lingani mu buso gwe nzhodziwa wenyu.
PSA.84.10	Ngobe zhuba ling'ompela mu ng'umba yenyu loyita,
PSA.84.10	pa tjiwulu (1000) pamwe pathu.
PSA.84.10	Ndingabe ntjengeti we nkoba mu ng'umba ye Ndzimu wangu,
PSA.84.10	pana kuti ndigale mu mishasha ye bubi.
PSA.84.11	Ngobe Yahwe Ndzimu i zhuba ne tjivikili,
PSA.84.11	banokuba kuzwalana ne kuteta.
PSA.84.11	Akuna tjakanaka Yahwe tjabanonyima,
PSA.84.11	ibabo banoyenda mu lebeswa.
PSA.84.12	Imwi Yahwe Ndzimu Masimbawose,
PSA.84.12	bakakombolegwa ibabo banogalabgwe mumuli.
PSA.85.1	Yahwe, makama ne shango yenyu,
PSA.85.1	makabgwilizila Jakubo makombolelo.
PSA.85.2	Makazwiibhatigwa bathu benyu milandu,
PSA.85.2	makabazwiibhatigwa zwibi zwabo zose.
PSA.85.3	Makashandukila bushongola gwenyu gose,
PSA.85.3	mukashandukila kugwadzamoyo kwenyu kwakabe kunopisa.
PSA.85.4	Mutibake, imwi Ndzimu we jidzo ledu,
PSA.85.4	muletjedze kusatishathila kwenyu.
PSA.85.5	Apa mogwadzila moyo tjatjose kene?
PSA.85.5	Apa bushongola gwenyu gowodwilila
PSA.85.5	kunoti ku zwizekugwana zose kene?
PSA.85.6	Apa amutowomusa kakale kene?
PSA.85.6	Kuti ndizo bathu benyu bamushathile kene?
PSA.85.7	Muti lakidze mahwilongoni enyu, imwi Yahwe,
PSA.85.7	kakale mutipe jidzo lenyu.
PSA.85.8	Ngandihwe kuti Ndzimu Yahwe banowolebani,
PSA.85.8	ngobe banowoleba kunyalala mu bathu babo,
PSA.85.8	ku bayengemali babo, kuna banoshandukila kubali.
PSA.85.9	Malebeswa jidzo lawo libe pejopejo na ibabo banoutja,
PSA.85.9	kuti gudzo lawo ligale mu shango yedu.
PSA.85.10	Ludo gusingazunguzike ne kugalikabgwe zwishangane,
PSA.85.10	ndulamo ne kunyalala zwidziyisane.
PSA.85.11	Kugalikabgwe kowomela gudwa pasi,
PSA.85.11	ngono ndulamo inowolinga pasi kudwa zhuzhugwi.
PSA.85.12	Ee, Yahwe banowopa tjakanaka,
PSA.85.12	ngono shango yedu inowowana zwizwalo zwakawanda.
PSA.85.13	Ndulamo inowobatungamila,
PSA.85.13	ibuya ibathamila mmwazha pabanotshamba.
PSA.86.1	Zhulani zebe dzenyu, imwi Yahwe, mundidabile,
PSA.86.1	ngobe ndi nshayi kakale ndi nsheti.
PSA.86.2	Tjengetani butjilo gwangu, ngobe ndakadumila mumuli,
PSA.86.2	tjidzani nlanda wenyu, unogalabgwe mumuli.
PSA.86.2	Mu Ndzimu wangu.
PSA.86.3	Ibeni ne ngoni mundili, imwi She,
PSA.86.3	ngobe ndolilila kumuli zhuba lose.
PSA.86.4	Shathisani meya ye nlanda wenyu, imwi She,
PSA.86.4	ngobe ndomilidzila meya yangu pezhugwi, kumuli.
PSA.86.5	Ngobe imwi, imwi She, makalulwama kakale mozwiibhatigwa,
PSA.86.5	muzhele ludo gusingazunguzike muna bose banomudana.
PSA.86.6	Zhulani zebe, imwi Yahwe, muhwe ntembezelo wangu.
PSA.86.6	Teedzani tjililo ne kumbila kwangu.
PSA.86.7	Mu nsi we kudziyidzika kwangu ndodana imwi,
PSA.86.7	ngobe mondidabila.
PSA.86.8	Akuna unonga imwi pakati kwe midzimu, imwi She,
PSA.86.8	kene kuli mishingo inonga yenyu.
PSA.86.9	Zwitjaba zose zwamakathama zowozha,
PSA.86.9	zwikathigama mbeli kwenyu She,
PSA.86.9	ngono zowokudza zina lenyu.
PSA.86.10	Ngobe munkulukulu kakale mothama zwithu zwinotjenamisa,
PSA.86.10	imwi moga mu Ndzimu.
PSA.86.11	Mundidiye zila yenyu, imwi Yahwe,
PSA.86.11	kuti ndizo ndiyende mu lebeswa lenyu,
PSA.86.11	mundipe moyo nng'ompela
PSA.86.11	kuti nditete zina lenyu.
PSA.86.12	Ndomuboka, imwi She Ndzimu wangu,
PSA.86.12	nge moyo wangu wose,
PSA.86.12	ndowokudza zina lenyu nge kusingapele kose.
PSA.86.13	Ludo gwenyu gusingazunguzike bukulu seni mundili,
PSA.86.13	makasunungula meya yangu mu bugalo gwe bafi.
PSA.86.14	Banozwikudza bakandimukila, imwi Ndzimu,
PSA.86.14	goko le basina ngoni lovima butjilo gwangu,
PSA.86.14	ibo basina hanya namwi.
PSA.86.15	Koga, imwi She, mu Ndzimu una ngoni ne lubu,
PSA.86.15	amuto tjimbidza gwadzamoyo
PSA.86.15	muzhele ludo gusingazunguzike ne kugalikabgwe.
PSA.86.16	Shandukilani kundili mundihwile ngoni,
PSA.86.16	ipani nlanda wenyu simba
PSA.86.16	tjidzani nkololo we nlandakadzi wenyu.
PSA.86.17	Mundilakidze tjilakidzo tje ndulamo yenyu,
PSA.86.17	kuti ndizo zwita zwangu zwitjibone zwibhakhwe nge shoni,
PSA.86.17	ngobe imwi Yahwe, makandibhatsha mukabuya mukandinyaladza.
PSA.87.1	Mu dombo lakayengemala kumile nzi wawakasika,
PSA.87.2	Yahwe banoda mikoba ye Ziyoni
PSA.87.2	kupinda magalo wose a Jakubo.
PSA.87.3	Zwithu zwibuyanana zolebgwa nge kuko,
PSA.87.3	iwe nzi nkulu we Ndzimu.
PSA.87.4	Pakati kwa ibabo banondiziba,
PSA.87.4	ndonanga Rahabhu ne Bhabhiloni,
PSA.87.4	Filisitiya na iyebo, ne Tire ne Itopiya banoti,
PSA.87.4	“Iwoyo wakazwaligwa ikweno.”
PSA.87.5	Ngono ngekwe Ziyoni kowolebgwa kuyi,
PSA.87.5	“Uwoyo na uwouje bakazwaligwa muwuli.”
PSA.87.5	Ngobe iwo Upezhugwi pezhugwi ngekwawo unowosika.
PSA.87.6	Yahwe banokwala beti abe kwalisa zwitjaba.
PSA.87.6	“Iwoyu wakazwaligwa ikweno.”
PSA.87.7	Bambi ne bazani ngofanana banoti,
PSA.87.7	“Misenya yangu yose imumuli.”
PSA.88.1	Imwi Yahwe, Ndzimu we jidzo langu,
PSA.88.1	ndolila ndili mbeli kwenyu siku ne sikati.
PSA.88.2	Ndokumbila kuti ntembezelo wangu uzhe mbeli kwenyu,
PSA.88.2	hwililani tjililo tjangu.
PSA.88.3	Ngobe meya yangu izhele kudziyidzika,
PSA.88.3	ne butjilo gwangu gosedzela ku gomba le lufu.
PSA.88.4	Ndobaligwa muna ibabo banoyenda ku gomba le lufu.
PSA.88.4	Ndonga nlume usina simba,
PSA.88.5	ndonga ibabo bakalashigwa bapakati kwe bafi,
PSA.88.5	ndonga bakabulawa balele mu zwikumbu,
PSA.88.5	ndonga ibabo basingatjaalakane,
PSA.88.5	ngobe bakathubugwa mu kuwana bhatsho yenyu.
PSA.88.6	Makandibiga pasi pasi kwe gomba,
PSA.88.6	mukatikati kwakati zwititi.
PSA.88.7	Bushongola gwenyu gondilemela,
PSA.88.7	kakale gondivuna mitshibha.
PSA.88.8	Makathama kuti bakhwinya bangu bandiambuke
PSA.88.8	makandithama abe tjithu tjinobatjisa.
PSA.88.8	Ndakabhatshigwa kuti ndizo ndisitongo pudzumuka.
PSA.88.9	Mesho angu apofupadziwa nge buyendasi.
PSA.88.9	Zhuba nge zhuba ndomudana, imwi Yahwe,
PSA.88.9	ndosuka maboko anngu mbeli kwenyu.
PSA.88.10	Apa moshingila bafi matjenamiso kene?
PSA.88.10	Apa mitutshi inomilika kumukudza kene?
PSA.88.11	Apa ludo gwenyu gusingazunguzike
PSA.88.11	golebgwa mu bugalo gwe bafi kene?
PSA.88.11	Kene kugalikabgwe kwenyu
PSA.88.11	kolebgwa mu gomba le golomodzo kene?
PSA.88.12	Apa makaabadzo enyu anozibgwa mu zhalima,
PSA.88.12	kene mishingo yenyu ye ndulamo inolebgwa
PSA.88.12	ngekwayo mu shango ye kukanganika kene?
PSA.88.13	Koga imi, imwi Yahwe, ndolilila kumuli,
PSA.88.13	mangwanana ntembezelo wangu
PSA.88.13	ndowoyisa mbeli kwenyu.
PSA.88.14	Imwi Yahwe, apa ini mundilashila kutjena kene?
PSA.88.14	Ini mundisumbikila buso gwenyu kene?
PSA.88.15	Tjinga kudwa mu butjetjana gwangu
PSA.88.15	ndili mu busungwa kakale ndili pejo nge lufu,
PSA.88.15	ndakadziyidziwa nge kutjisa kwenyu
PSA.88.15	ngono ndatjizwitoboka.
PSA.88.16	Bushongola gwenyu gondikulila,
PSA.88.16	kutjisa kwenyu kondikolomola.
PSA.88.17	Zhuba lose zwakandipoteleka
PSA.88.17	se nsundila zwakandifukidza.
PSA.88.18	Makathama kuti bazwalani bangu bandiambuke,
PSA.88.18	zhalima ndilo nzwalani wangu nkulu.
PSA.89.1	Ndowomba ngekwe ludo gwa Yahwe
PSA.89.1	gusingazunguzike, nge nlomo wangu ndowoleba
PSA.89.1	kugalikabgwe kwenyu ku zwizekugwana zose.
PSA.89.2	Ndileba kuti ludo gwenyu gusingazunguzike gugelile tjose
PSA.89.2	kugalikabgwe kwenyu kwakadzikila se zhuzhugwi.
PSA.89.3	Makati, “Ndakathama tjidumano ne nshalugwa wangu,
PSA.89.3	ndakatuna pa nlanda wangu Dafite nditi,
PSA.89.4	‘Ndowobiga zwizekugwana zwizo nge kusingapele,
PSA.89.4	kakale ndowobakila zwizekugwana zose tjigalo tje bushe.’ ”
PSA.89.5	Zhuzhugwi ngakukudze matjenamiso enyu,
PSA.89.5	imwi Yahwe, kugalikabgwe kwenyu
PSA.89.5	ngakukudziwe mu gubungano le bayengemali.
PSA.89.6	Apa ndiani uku makole ungafanidzanyiwa na Yahwe kene?
PSA.89.6	Apa ndiani pakati kwe zwitjili zwe kudzimu unonga Yahwe kene?
PSA.89.7	Ndzimu unotjiwa mu gubungano le bayengemali,
PSA.89.7	nkulu kakale unotjisa kupinda bose bakaupoteleka kene?
PSA.89.8	Imwi Yahwe Ndzimu we mibunga,
PSA.89.8	apa ndiani una simba samwi, imwi Yahwe,
PSA.89.8	ne kugalikabgwe kwenyu kwakamupoteleka kene?
PSA.89.9	Molaula kodzongeka kuna masimba kwe gungwa;
PSA.89.9	matuthu e vula ye gungwa aemiduka moadzikamisa.
PSA.89.10	Makapkhwanya Rahabhu se ntumbu we phuka,
PSA.89.10	makapaladza zwita zwenyu nge luboko gwenyu gwakasima.
PSA.89.11	Zhuzhugwi nde kwenyu, shango na iyo nde yenyu,
PSA.89.11	shango yose na zose zwimuili ndimwi makazwithama,
PSA.89.12	burwa ne bunamdzwa makazwithama,
PSA.89.12	Matombo e Thabhori ne Heremoni anomba akashathila zina lenyu.
PSA.89.13	Luboko gwenyu guna simba gulu,
PSA.89.13	kwakasima luboko gwenyu ne tjiazha tjenyu tje luji.
PSA.89.14	Ndulamo ne kutambunuka ndizo thiwa dze tjigalo tjenyu tje bushe,
PSA.89.14	ludo gwenyu gusingazunguzike ne kugalikabgwe makazwitungamidza.
PSA.89.15	Bakakombolegwa ibabo banoziba mpululu we nzano,
PSA.89.15	banoyenda mu tjedza tji mbeli kwenyu, imwi Yahwe.
PSA.89.16	Banomilidza zina lenyu pezhugwi zhuba lose,
PSA.89.16	bebuya bekudza ndulamo yenyu.
PSA.89.17	Ngobe ndimwi gudzo le simba labo,
PSA.89.17	nge bumilili gwenyu, lunyanga gwedu gwakamilidzigwa pezhugwi.
PSA.89.18	Ngobe tjivikili tjedu ndetja Yahwe,
PSA.89.18	She nkulu wedu, kunli iye N'yengemali we Iziraela
PSA.89.19	Ntolo makalebeleka nge mbono mukadwa Unogalikabgwe wenyu muti,
PSA.89.19	“Ndakaambadza tjiala iye una masiba
PSA.89.19	ndakamilidzila pezhugwi iye wandakashala mu bathu.
PSA.89.20	Ndakabona nlanda wangu Dafite,
PSA.89.20	ndakanzhodza ne mafuta angu akayengemala.
PSA.89.21	Kuti ndizo simba le tjiazha tjangu libe naye,
PSA.89.21	luboko gwangu gonsimisa.
PSA.89.22	Tjita atjingankunde,
PSA.89.22	mbi aangankulile.
PSA.89.23	Ndowopkhwanya zwita zwizwe mbeli kukwe,
PSA.89.23	ndibuya ndilobesa ibabo banombenga.
PSA.89.24	Kugalikabgwe kwangu ne ludo gwangu gusingasingazunguzike zwibe naye,
PSA.89.24	ngono lunyanga gugwe gowomilidzika mu zina langu.
PSA.89.25	Ndowobiga tjiazha tjitje pezhugwi kwe gungwa,
PSA.89.25	ne luboko gugwe gwe luji pezhugwi kwe njizi.
PSA.89.26	Unowondililila eti,
PSA.89.26	‘Mu tate bangu, Ndzimu wangu,
PSA.89.26	kakale Shongwe ye jidzo langu!’
PSA.89.27	Ndowonthama mbano yangu,
PSA.89.27	upezhugwi kwa boshe bakulu be shango.
PSA.89.28	Ndowombiganyila ludo gwangu gusingazunguzike nge kusingapele,
PSA.89.28	ne tjidumano tjangu naye atjitozunguzika.
PSA.89.29	Ndowobiga ludzi gugwe nge kusingapele,
PSA.89.29	ne tjigalo tjitje tje bushe se mazhuba e kudzimu.
PSA.89.30	Ha bana babe bangalasha nlayo wangu,
PSA.89.30	kakale basingatobele milayo yangu,
PSA.89.31	ha betjuluka ndaulo dzangu,
PSA.89.31	ngono basingalondolodze milayo yangu,
PSA.89.32	ndizo ndowobaloba shamu ngekwe matjinyo abo,
PSA.89.32	ne milandu yabo ndowobahwisila iyo zogwadza.
PSA.89.33	Koga anditowo tothodza ludo gwangu gusingazunguzike munli,
PSA.89.33	kene kuli kubashayila lebeswa mu kugalikabgwe kwangu.
PSA.89.34	Anditowo shandukila tjidumano tjangu,
PSA.89.34	kene kushandula dama labhuda mu nlomo wangu.
PSA.89.35	Ndatuna gwe kutanga kakale kuli kwe bupelo nge buyengemali gwangu,
PSA.89.35	anditowonyepela Dafite.
PSA.89.36	Lutshinga gugwe gowodwilila nge kusingapele,
PSA.89.36	ne tjigalo tjitje tje bushe tjowogalila tjose mbeli kwangu se zhuba.
PSA.89.37	Tjowobigwa nge kusingapele se mwedzi,
PSA.89.37	se ntendeki we malebeswa ku makole.”
PSA.89.38	Koga ngwenu manshandukila mukanlamba,
PSA.89.38	muzhele bushongola ngekwe nzhodziwa wenyu.
PSA.89.39	Mazwilandula tjidumano tjenyu ne nlanda wenyu,
PSA.89.39	makabumbuludza tjiala tjitje mu hwuluba.
PSA.89.40	Manginilila makuma awe wose mupkhwanya,
PSA.89.40	mukasiya matizhilo awe ali matongo.
PSA.89.41	Bose banopinda ndipapo banonkwibila,
PSA.89.41	watjibe madado mu babakidzani naye.
PSA.89.42	Makamilidza luboko gwe luji gwe zwita zwizwe,
PSA.89.42	mukashathisa zwita zwizwe zose.
PSA.89.43	Makapumisa bukano gugwe,
PSA.89.43	kakale amuzoma naye mu ngwa.
PSA.89.44	Makantolela swimbo ye bushe mu luboko gugwe,
PSA.89.44	mukaposela pasi tjigalo tjitje tje bushe.
PSA.89.45	Makatapudza mazhuba awe e butjetjana,
PSA.89.45	makambhatisa shoni.
PSA.89.46	Kowodza kukabe lini, imwi Yahwe? Apa mowozwisumbika tjatjose kene?
PSA.89.46	Apa kodza kukabe lini bushongola gwenyu gothuta se moto kene?
PSA.89.47	Kumbulani kuti butjilo gwangu gufupi tjini,
PSA.89.47	ngobe tjamakabumbila bakololo be bathu masimba malashe!
PSA.89.48	Apa ndiupi nthu ungatjila kasife kene?
PSA.89.48	Ndiani ungazwitjidza mu simba le gomba le lufu kene?
PSA.89.49	She, ludo gwenyu gusingazunguzike gwa ntolo gungayi kene,
PSA.89.49	igo gwamakatuna ndigo kuna Dafite nge kugalikabgwe kwenyu?
PSA.89.50	Kumbulani, imwi She, kuti nlanda wenyu wadadigwa tjini,
PSA.89.50	sekwa ndinodzikitadzila masapa anodwa mu bathu,
PSA.89.51	andinotukwa nge zwita zwenyu, imwi Yahwe,
PSA.89.51	abakatuka papinda nzhodziwa wenyu ndiwo.
PSA.89.52	Kukudziwe Yahwe nge kusingapele kose.
PSA.89.52	Ngakujalo kakale Ngakujalo.
PSA.90.1	She, magala muli bugalo gwedu,
PSA.90.1	mu zwizekugwana zose.
PSA.90.2	Kwakati matombo asathu kabe yapo, kene kuli iko bumbiwa,
PSA.90.2	kene musathu mukabumba shango kene lubumbo,
PSA.90.2	kudwa mu tjibaka tjisingapele kunoti mu tjibaka
PSA.90.2	tjisingapele mu Ndzimu.
PSA.90.3	Mobgwiliza nthu mu hwuluba,
PSA.90.3	mube muti, “Bgwililani, imwi bana be bathu!”
PSA.90.4	Makole ali tjiwulu (1000) mu mesho enyu,
PSA.90.4	anonga zhuba ling'ompela lipinda.
PSA.90.4	Kene anonga watji kuli busiku
PSA.90.5	Motshwailila bathu kutjena, banonga mawoloto,
PSA.90.5	banonga bushwa gunomela kuli mangwanana,
PSA.90.6	mangwanana gopasula gukabe likulakula,
PSA.90.6	mu madekwana gotimbama guswaba.
PSA.90.7	Ngobe tolobesiwa nge kugwadzamoyo kwenyu,
PSA.90.7	totjisiwa nge bushongola gwenyu.
PSA.90.8	Makabiga zwibi zwedu mbeli kwenyu,
PSA.90.8	zwibi zwedu zwakasumbikika zwimu tjedza tje buso gwenyu.
PSA.90.9	Mazhuba edu wose anopitshiwa mu bushongola gwenyu,
PSA.90.9	makole edu anopinda se phepo.
PSA.90.10	Mazhuba e bupenyu gwedu makole ali makumi ali kutendeka koga,
PSA.90.10	kene pamwe ali makumi ali zhanakadzi, ha takasima,
PSA.90.10	nenguba kwakajalo paphidzo yawo
PSA.90.10	inobe yabe manyalo koga ne tshiyilo,
PSA.90.10	anotjimbidza apela, tibe tiwulukila kutjena.
PSA.90.11	Apa ndiani unoziba simba le kugwadzamoyo kwenyu?
PSA.90.11	Ngobe bushongola gwenyu bukulu,
PSA.90.11	golizana koga ne sekwamakafanila tjiwa ndiko.
PSA.90.12	Ndizo mutidiye kubala mazhuba edu
PSA.90.12	kuti pamwe ndizo tiwane moyo we butjenjedu.
PSA.90.13	Shandukani, Imwi Yahwe! Apa kowodza kukabe lini kene?
PSA.90.13	Ibeni ne ngoni mu balanda benyu!
PSA.90.14	Mutigutshe mu mangwanana nge ludo gwenyu gusingazunguzike,
PSA.90.14	kuti ndizo tibe mu kushatha mazhuba wose.
PSA.90.15	Mutishathise mazhuba anolizana ne amakatigwadzisa,
PSA.90.15	ne makole ano lizana na iyawa atakabona mbipo.
PSA.90.16	Thamani kuti nshingo wenyu ulakidzike mu balanda benyu,
PSA.90.16	ne simba lenyu gulu ku bana be balanda benyu.
PSA.90.17	She Ndzimu wedu ngababe naswi,
PSA.90.17	thamani kuti mishingo ye maboko edu ibhudilile.
PSA.90.17	Ee, mishingo ye maboko edu ngaibhudilile!
PSA.91.1	Iye ugele mu nshasha we upezhugwi zhugwi,
PSA.91.1	unogalila tjose mu ntutshi we Ndzimu Masimbawose.
PSA.91.2	Unowoti kuna Yahwe,
PSA.91.2	“Mu dizhilo langu kakale mu mbakililo yangu,
PSA.91.2	Mu Ndzimu wangu, iwo wandinogalabgwe muwuli.”
PSA.91.3	Ngobe unowokuangula mu dati le nteyi we nyuni,
PSA.91.3	ne mu bugwele gusina ndapo.
PSA.91.4	Unowokufukidza ne misiba yawo,
PSA.91.4	ngono mu mapapiro awe unowowana dizhilo,
PSA.91.4	kugalikabgwe kwawo tjivikili ne mbakililo.
PSA.91.5	Awutowotja zwinotjisa busiku,
PSA.91.5	kene nsebe unowuluka masikati,
PSA.91.6	kene bugwele gusina ndapo gunozha mu zhalima,
PSA.91.6	kene golomodzo linotjinya zhuba lili mpani.
PSA.91.7	Tjiwulu (1000) tje bathu tjingafa pawunde nawe,
PSA.91.7	zwiwulu zwili gumi (10 000) ku luboko gugo gwe luji,
PSA.91.7	koga golomodzo ne bugwele azwingasedzele pakuli.
PSA.91.8	Koga unowolinga ukabona nge mesho awo,
PSA.91.8	lobgwa kwe babi.
PSA.91.9	Ngobe wakathama Yahwe dizhilo lilo,
PSA.91.9	ibo bapezhugwi zhugwi bugalo gugo,
PSA.91.10	akuna mbipo ingakuwila,
PSA.91.10	akuna zogwadza zwinowozha pawunde ne nshasha uwo.
PSA.91.11	Ngobe unowodwa batumwa bawo,
PSA.91.11	kuti bakulise mu zila dzidzo dzose.
PSA.91.12	Banowokugamila pezhugwi nge maboko abo,
PSA.91.12	kuti ndizo usikuthiwe nge bgwe.
PSA.91.13	Unowotshamba shumba ne ipakupaku nge makumbo,
PSA.91.13	shumbana ne nyoka unowozwitshamba nge makumbo.
PSA.91.14	“Ngekuti unondida, ndowon'angula,
PSA.91.14	ndowombakilila, ngobe unoziba zina langu.
PSA.91.15	Abendidana, ndowon'dabila,
PSA.91.15	ndowobe naye mu kudziyidzika,
PSA.91.15	ndowontjidza kakale ankudza.
PSA.91.16	Ndowon'gutsha nge kumpaphidzila mazhuba
PSA.91.16	awe e butjilo, kakale ndowonlakidza jidzo langu.”
PSA.91.16	Kojalo Ndzimu.
PSA.92.1	Kwakanaka kutenda Yahwe,
PSA.92.1	ne kumba njimbo dzinokudza zina lenyu,
PSA.92.1	imwi mu pezhugwi zhugwi.
PSA.92.2	Kuleba ngekwe ludo gwenyu gusingazunguzike mangwanana,
PSA.92.2	nenge kugalikabgwe kwenyu kuli busiku,
PSA.92.3	kulidza tjilidzo tje misungo ne dende,
PSA.92.3	ne nlidzo we tjilidzo tje laya.
PSA.92.4	Ngobe imwi Yahwe, mandishathisa nge nshingo wenyu,
PSA.92.4	ndomba nge shatho ndimbila mishingo ye maboko enyu.
PSA.92.5	Mishingo yenyu mikulu seni, imwi Yahwe!
PSA.92.5	Njalakang'wa dzenyu dzimukatikati!
PSA.92.6	Tjimata atjingazibe,
PSA.92.6	tjilengwe atjingahwisise woku:
PSA.92.7	Nenguba babi betutuma se dishwa
PSA.92.7	ne bashingi be mbipo benaka,
PSA.92.7	bakalingisana nge golomodzo nge kusingapele.
PSA.92.8	Koga imwi Yahwe, mu pezhugwi nge kusingapele.
PSA.92.9	Ngobe zwita zwenyu, imwi Yahwe,
PSA.92.9	tjoselele zwita zwenyu zowoloba,
PSA.92.9	bose bashingi be mbipo banowopaladziwa.
PSA.92.10	Koga makamilidza lunyanga gwangu se gwe phofu.
PSA.92.10	Makandizhodza mafuta matshwa.
PSA.92.11	Mesho angu akabona kukundiwa kwe zwita zwangu.
PSA.92.11	Zebe dzangu dzakahwa phipiti ye zwita zwangu.
PSA.92.12	Balulwami banonaka se nlala,
PSA.92.12	kakale banokula se miti ye misida ye Lebhanoni.
PSA.92.13	Bakadzwagwa mu Ng'umba ya Yahwe,
PSA.92.13	banonaka mu magalo e Ndzimu wedu.
PSA.92.14	Mu bukwegu gwabo batjina mitjelo,
PSA.92.14	banogala bekwidzima kakale bakasima.
PSA.92.15	Kulakidza kuti Yahwe bakatambunuka,
PSA.92.15	ndibo shongwe yangu, kakale akuna mbipo mu bali.
PSA.93.1	Yahwe banobusa, bakaambala hazu ye bushe,
PSA.93.1	Yahwe bakaambala hazu, bakasunga thunji nge masimba.
PSA.93.1	Shango ayingatshedugwe,
PSA.93.2	tjigalo tjenyu tje bushe tjakabepo kudwila ntolo,
PSA.93.2	makadwila nge kusingapele.
PSA.93.3	Makungwa amilika, imwi Yahwe,
PSA.93.3	makungwa amilidza mahwi awo,
PSA.93.3	makungwa anobomba.
PSA.93.4	Yahwe bankulu kupinda dadamula kwe vula hwulu.
PSA.93.4	Bankulu kupinda matuthu e vula ye gungwa,
PSA.93.4	Yahwe bana masimba makulu seni!
PSA.93.5	Milayo yenyu aitoshanduka
PSA.93.5	buyengemali gofanila ng'umba yenyu
PSA.93.5	nge kusingapele, imwi Yahwe.
PSA.94.1	Imwi Yahwe, imwi Ndzimu we mbuzuludzo,
PSA.94.1	imwi Ndzimu we mbuzuludzo, dwililani ngopenya!
PSA.94.2	Milikani, imwi nsumikilisi we shango,
PSA.94.2	ipani banozwikudza tjakabafanila!
PSA.94.3	Imwi Yahwe, kowodza kukabe lini babi,
PSA.94.3	apa kowodza kukabe lini babi bekholisa kene?
PSA.94.4	Matama e mazwikudzo anotebuka mu milomo yabo
PSA.94.4	bose bashingi be bubi banozwikukumadza.
PSA.94.5	Banopkhwanya bathu benyu, imwi Yahwe!
PSA.94.5	Banotshambilidza lukata gwenyu.
PSA.94.6	Banobulaya tjilikadzi ne nzhi,
PSA.94.6	banobulaya siyang'wa.
PSA.94.7	Ngono banoti, “Yahwe abatobona,
PSA.94.7	Ndzimu wa Jakubo autobonesesa.”
PSA.94.8	Hwisisa iwe tjilengwe tjinopinda bathu bose,
PSA.94.8	zwilengwe, apa mowotjenjela lini kene?
PSA.94.9	Apa iye wakathama zebe aatohwa kene?
PSA.94.9	Iye wakabumba zhisho, aatobona kene?
PSA.94.10	Iye unolaya zwitjaba,
PSA.94.10	iye unodiya bathu luzibo,
PSA.94.10	apa aatotjemela kene?
PSA.94.11	Yahwe banoziba njalakang'wa dze bathu,
PSA.94.11	kuti iphepo isina tjayakasenga.
PSA.94.12	Bakashatha ibabo bamunolaya, imwi Yahwe,
PSA.94.12	ne mubadiya mu nlayo wenyu.
PSA.94.13	Mubanyalulusa kudwa mu mazhuba e kudziyidzika,
PSA.94.13	kuswikila gomba litshigwa babi.
PSA.94.14	Ngobe Yahwe abangalashe bathu babo,
PSA.94.14	abatowolasha lukata gwabo,
PSA.94.15	Ngobe ndulamo inowobgwilila ku balulwami
PSA.94.15	ndizo bose bakatambunuka mu moyo banowoitobela.
PSA.94.16	Apa ndiani unoma nami mu babi kene?
PSA.94.16	Apa ndiani unondimila mu bashingi be bubi kene?
PSA.94.17	Ha Yahwe babe basandibhatsha
PSA.94.17	meya yangu inobe yalibilidzila kunogala mu shango yakanyalala.
PSA.94.18	Ndakati ndialakana kuti, “Gumbo langu lotelela,”
PSA.94.18	Ludo gwenyu gusingazunguzike, imwi Yahwe, gwakandisimisa.
PSA.94.19	Ha njemulo dze moyo wangu dzili njinji,
PSA.94.19	nyaladzo yenyu koshathisa meya yangu.
PSA.94.20	Apa babusi babi bangashingidzana namwi kene,
PSA.94.20	ibabo banothama mbipo nge kukombamisa nlayo?
PSA.94.21	Banoshangana beluka gwanga ngekwe balulwami,
PSA.94.21	kakale banosumikilisa bathu lufu basina nlandu.
PSA.94.22	Koga Yahwe batjibe dizhilo langu,
PSA.94.22	kakale Ndzimu wangu shongwe ye dizhilo langu.
PSA.94.23	Banowopa babi mbayilo we bubi gwabo,
PSA.94.23	banowobalashila kutjena nge zila ye bubi gwabo,
PSA.94.23	Yahwe Ndzimu wedu unowobatshwayila.
PSA.95.1	Izhani, ngati mbileni Yahwe,
PSA.95.1	ngati pululudzileni shongwe ye jidzo ledu!
PSA.95.2	Ngati zheni mbeli kwabo nge kutenda,
PSA.95.2	ngati longeni mpululu we shatho ne njimbo dzinoba kudza!
PSA.95.3	Ngobe Yahwe Ndzimu nkulu kwazo,
PSA.95.3	kakale She nkulu mu midzimu yose.
PSA.95.4	Shango yose imu luboko gwabo,
PSA.95.4	zwilungwani zwe matombo naizobo nde zwabo.
PSA.95.5	Gungwa nde gwabo, ngobe bakaguthama,
PSA.95.5	nenge shango, yakabumbiwa nge maboko abo.
PSA.95.6	Izhani, ngatikotamiseni misholo tinamate,
PSA.95.6	ngati thigameni mbeli kwa Yahwe, Mbumbi wedu!
PSA.95.7	Ngobe Ndzimu wedu,
PSA.95.7	iswi ti bathu be mafulo awo,
PSA.95.7	kakale ti pkhwizi dzaunotjengeta!
PSA.95.7	Dzene tshene nasi mungateedza hwi lawo!
PSA.95.8	Musitongo simisa mimoyo sa bobatategulu benyu ku Meribha,
PSA.95.8	se zhuba labakasimisa mimoyo ku Masa mu tjilambanyika.
PSA.95.9	Kwakati pandakalikwa ndi bobatategulu benyu,
PSA.95.9	bebuya bandishakisisa, nenguba bakabebona nshingo wangu.
PSA.95.10	Ndakakuthiwa nge ludzi igogu kwe makole ali makumi manna,
PSA.95.10	abe ati, “Bathu be mimoyo yakalashika,
PSA.95.10	kakale abana hanya nge zila dzangu.”
PSA.95.11	Ndizo ndakati mu kugwadzamoyo kwangu atuna nditi,
PSA.95.11	“Abatowongina mu bugalo gwangu gwe kunyaluluka.”
PSA.96.1	Mbilani Yahwe lumbo gutshwa,
PSA.96.1	mbilani Yahwe, shango yose.
PSA.96.2	Mbilani Yahwe, kudzani zina labo,
PSA.96.2	lebani ngekwe jidzo labo zhuba ne zhuba.
PSA.96.3	Lebani ngekwe gudzo la Yahwe mu zwitjaba,
PSA.96.3	mishingo yabo inotjenamisa mu bathu bose.
PSA.96.4	Ngobe Yahwe bankulu kwazo,
PSA.96.4	kakale bakafanila kudziwa kwazo,
PSA.96.4	bakafanila tjiwa kupinda midzimu yose.
PSA.96.5	Ngobe midzimu yose ye zwitjaba zwifano,
PSA.96.5	koga Yahwe bakathama kudzimu.
PSA.96.6	Gudzo ne bushe zwimbeli kwabo,
PSA.96.6	masimba ne bubuya zwimu bugalo gwabo.
PSA.96.7	Ipani Yahwe, imwi misha ye zwitjaba,
PSA.96.7	ipani Yahwe gudzo ne masimba.
PSA.96.8	Ipani Yahwe gudzo lakafanila zina labo,
PSA.96.8	zhisani tjipo, mungine mu misha yabo.
PSA.96.9	Namatani Yahwe mu bubuya gwakayengemala,
PSA.96.9	tetemani mbeli kwabo shango yose.
PSA.96.10	Idwani zwitjaba muti, “Yahwe banobusa!
PSA.96.10	Shango yakathamwa, aitofa yatshedugwa.
PSA.96.10	Banowosumikilisa bathu nge ndizandizanyo.”
PSA.96.11	Kudzimu ngakushathe, shango ngayi kholise,
PSA.96.11	gungwa ngagubombe, na kose kumuguli,
PSA.96.12	Shango ngayi kudze, na zose zwimuili.
PSA.96.12	Ndizo miti yose ye ishaka inowomba nge shatho.
PSA.96.13	Mbeli kwa Yahwe, ngobe baswika,
PSA.96.13	banozhila kuwosumikilisa shango.
PSA.96.13	Banowosumikilisa shango nge ndulamo,
PSA.96.13	ne bathu nge malebeswa abo.
PSA.97.1	Yahwe banobusa! Shango ngayishathe,
PSA.97.1	zwigwizi zose zwe gungwa ngazwishathe!
PSA.97.2	Makole ne zhalima lakati zwititi lakabapoteleka.
PSA.97.2	Ndulamo ne kutambunuka ndizo thiwa dze tjigalo tjabo tje bushe.
PSA.97.3	Moto wakabatungamila,
PSA.97.3	unopisa banyanyayidzi babo mbizho dzose dze shango.
PSA.97.4	Lupenyo gwabo govoneka shango yose,
PSA.97.4	shango inobona ikatetema.
PSA.97.5	Matombo anonyawuka se phola mbeli kwa Yahwe,
PSA.97.5	mbeli kwa she we shango yose.
PSA.97.6	Kudzimu koleba ngekwe ndulamo yabo,
PSA.97.6	ne zwitjaba zose zobona gudzo labo.
PSA.97.7	Banamati bezwifano bose banobhatisiwa shoni,
PSA.97.7	ibabo banozwikudza ngekwe zwifano zwisina nshingo,
PSA.97.7	midzimu yose inokotamisa misholo mbeli kwabo.
PSA.97.8	Ziyoni inohwa ikashatha,
PSA.97.8	ne mizi ye Juda inoshatha,
PSA.97.8	ngekwe kusumikilisa kwenyu, imwi Ndzimu.
PSA.97.9	Ngobe imwi Yahwe, mu pezhugwi kwe shango yose,
PSA.97.9	mokudziwa kwazo kupinda midzimu yose.
PSA.97.10	Yahwe banoda ibabo banobenga bubi,
PSA.97.10	banotjengeta matjilo e bayengemali babo,
PSA.97.10	banobagwila mu luboko gwe babi.
PSA.97.11	Tjedza tjopenyela balulwami,
PSA.97.11	ne shatho kuna bakatambunuka mu moyo.
PSA.97.12	Shathilani Yahwe imwi bakalulwama,
PSA.97.12	kakale muboke zina labo lakayengemala!
PSA.98.1	Mbilani Yahwe lumbo butshwa,
PSA.98.1	ngobe bakathama zwithu zwinotjenamisa.
PSA.98.1	Tjiyazha tjabo tje luji ne luboko gwabo gwakayengemala
PSA.98.1	zwabathamila kukunda.
PSA.98.2	Yahwe bakazibisa jidzo labo,
PSA.98.2	bakazwimbunulila zwitjaba ndulamo yabo.
PSA.98.3	Bakakumbulukigwa ludo gwabo gusingazunguzike
PSA.98.3	ne kugalikabgwe kwabo, ngekwe ng'umba ye Iziraela.
PSA.98.3	Midzibo yose ye shango yabona
PSA.98.3	kukunda kwe Ndzimu wedu.
PSA.98.4	Shathilani Yahwe nge mpululu, imwi shango yose,
PSA.98.4	shobani lumbo gwe shatho ne gunobakudza.
PSA.98.5	Imbani njimbo dzinokudza Yahwe nge tjilidzo tje laya,
PSA.98.5	ili laya ye nlidzo unozipa.
PSA.98.6	Pululudzani nge shatho mbeli kwa She nkulu, ibo Yahwe,
PSA.98.6	nge lunyanga.
PSA.98.7	Gungwa ngagubombe, na zose zwimuguli,
PSA.98.7	shango na bose banogala muili.
PSA.98.8	Vula ye nkubila ngailobe phande,
PSA.98.8	matuthu ngaambe wose ngoshatha.
PSA.98.9	Mbeli kwa Yahwe, ngobe baswika,
PSA.98.9	kowosumikilisa shango.
PSA.98.9	Banowosumikilisa shango nge ndulamo,
PSA.98.9	ne zwitjaba nge ndizandizanyo.
PSA.99.1	Yahwe banobusa, bathu ngabateteme!
PSA.99.1	Bagele mu tjigalo tje bushe pakati kwe dzikherubhu,
PSA.99.1	shango ngayi tengenyeke!
PSA.99.2	Yahwe bankulu mu Ziyoni,
PSA.99.2	banokudziwa kupinda zwitjaba zose.
PSA.99.3	Ngabakudze zina lenyu gulu linotjika.
PSA.99.3	Bakayengemala!
PSA.99.4	She nkulu, bana masimba banoda ndulamo
PSA.99.4	imwi makathama ndizandizanyo
PSA.99.4	makashingikadza thambunuko
PSA.99.4	ne ndulamo muna Jakubo.
PSA.99.5	Kudzani Yahwe Ndzimu wedu,
PSA.99.5	namatani muli pa tjigalo tje makumbo abo.
PSA.99.5	Bakayengemala!
PSA.99.6	Mushe na Aroni bakabe bali bamwe be Bapirisiti babo,
PSA.99.6	Samuele wakabe ali mmwe we bakadana zina labo.
PSA.99.6	Bakalilila Yahwe, ngono bakabadabila.
PSA.99.7	Bakalebeleka nabo bali mu gole,
PSA.99.7	bakahwilila milayo yabo,
PSA.99.7	ne ndaulo dzabakabapa.
PSA.99.8	Imwi Yahwe Ndzimu wedu, makabadabila,
PSA.99.8	makabe Ndzimu unobazwiibhatigwa,
PSA.99.8	koga mu mbgwilizili we matjinyo abo.
PSA.99.9	Kudzani Yahwe Ndzimu wedu,
PSA.99.9	ngono munnamate ku dombo labo lakayengemala,
PSA.99.9	ngobe Yahwe Ndzimu wedu bakayengemala.
PSA.100.1	Pululudzilani Yahwe nge shatho, shango yose.
PSA.100.2	Shingilani Yahwe nge shatho,
PSA.100.2	izhani mbeli kwabo mumba makashatha.
PSA.100.3	Zibani kuti Yahwe ndibo Ndzimu.
PSA.100.3	Ndibo bakatibumba, ngono iswi tibabo,
PSA.100.3	ti bathu babo, ne pkhwizi dze mafulo abo.
PSA.100.4	Nginani nge mikoba yabo nge mboko,
PSA.100.4	ne mu misha yabo nge kubakudza.
PSA.100.4	Mubatende, kudzani zina labo.
PSA.100.5	Ngobe Yahwe bakalulwama,
PSA.100.5	ludo gwabo gusingazunguzike gumile nge kusingapele,
PSA.100.5	ne kugalikabgwe kwabo mu zwizekugwana zose.
PSA.101.1	Ndowomba ngekwe kugalikabgwe ne ndulamo
PSA.101.1	ndowombila imwi Yahwe.
PSA.101.2	Ndowozwidiya zila dzakalulwama.
PSA.101.2	Apa mowozha kundili lini kene?
PSA.101.2	Ndowoyenda nge moyo ntjena,
PSA.101.2	mu ng'umba yangu.
PSA.101.3	Anditowobiga tjimwe,
PSA.101.3	pa mesho angu tjakabipa.
PSA.101.3	Ndobenga bathu be mija yakabhuda
PSA.101.3	mu zila, aingandinamatile.
PSA.101.4	Moyo wakakombama unowobe kutjena nami,
PSA.101.4	anditowoziba tjimwe ngekwe bubi.
PSA.101.5	Iye unowoleba shaya ngekwe mbakidzani naye ndowonlobesa.
PSA.101.5	Nthu we mesho akakangadzika ne moyo we mazwikudzo,
PSA.101.5	anditowonletjedzela.
PSA.101.6	Ndowoma ne banogalikabgwe mu shango,
PSA.101.6	kuti ndizo batjile nami,
PSA.101.6	mmwe ne mmwe unoyenda muzila isingasoleke, unowondishingila.
PSA.101.7	Akuna nthu unothama butjebeli
PSA.101.7	unowogala mu ng'umba yangu,
PSA.101.7	akuna nthu unoleba manyepkhwa unowogala pandili.
PSA.101.8	Mangwanana mamwe ne mamwe ndowolobesa
PSA.101.8	babi bose mu shango,
PSA.101.8	ndithubula bashingi be bubi bose
PSA.101.8	kudwa mu nzi nkulu wa Yahwe.
PSA.102.1	Ihwani ntembezelo wangu, imwi Yahwe,
PSA.102.1	tjililo tjangu ngatjiswike kumuli.
PSA.102.2	Musindisumbikile buso gwenyu
PSA.102.2	mu zhuba le kudziyidzika kwangu.
PSA.102.2	Zhulani zebe dzenyu,
PSA.102.2	mutjimbidze kundidabila andidana!
PSA.102.3	Ngobe mazhuba angu anopinda se busi,
PSA.102.3	mafupa angu anopisa se moto we vutho.
PSA.102.4	Moyo wangu wakaputa wakaswaba se bushwa,
PSA.102.4	ndokangang'wa kuja zojiwa.
PSA.102.5	Anditjina nyama ndabe mafupa woga,
PSA.102.5	ngekugomelela kwangu pezhugwi.
PSA.102.6	Ndonga gola le tjilambanyika,
PSA.102.6	se gunda le matongo.
PSA.102.7	Ndolala ndakalinga,
PSA.102.7	ndonga nyuni iyoga pezhugwi kwe tjilungwani tje ng'umba.
PSA.102.8	Zwita zwangu zoshwa zwileba nge kwangu,
PSA.102.8	ibabo banondigongobola banoshingisa
PSA.102.8	zina langu kupa bhiso.
PSA.102.9	Ndoja nlota se zojiwa,
PSA.102.9	mishodzi yangu yakashangana ne tjandinong'wa,
PSA.102.10	ngobe kugwadza moyo kwenyu kukulu,
PSA.102.10	makandimilidza mukandiposela kutjena.
PSA.102.11	Mazhuba angu anonga ntutshi we madekwana,
PSA.102.11	ndoswaba se bushwa.
PSA.102.12	Koga imwi Yahwe, mugele mu bushe nge kusingapele kose,
PSA.102.12	zina lenyu loswika ku zwizekugwana zose.
PSA.102.13	Mowomilika mukahwilangoni Ziyoni,
PSA.102.13	ngobe gwabe lubaka gwe kummilila,
PSA.102.13	lubaka gwakabigwa gwatjiswika.
PSA.102.14	Ngobe mabgwe awo ndianodika kwazo mu balanda benyu,
PSA.102.14	kakale banohwila ngoni hwuluba yawo.
PSA.102.15	Zwitjaba zowotja zina la Yahwe,
PSA.102.15	na boshe bakulu bose be shango banowotja gudzo labo.
PSA.102.16	Ngobe Yahwe banowomusa Ziyoni kakale,
PSA.102.16	banowoboneka mu gudzo labo.
PSA.102.17	Banowodabila ntembezelo we nshayi,
PSA.102.17	abatowolingila pasi ntembezelo wabo.
PSA.102.18	Oku ngakukwaligwe tjizekugwana tjinowozha,
PSA.102.18	kuti itjaba tjisathu tjazwagwa tjizhe tjikudze Yahwe.
PSA.102.19	Ngobe bakalinga pasi kudwa
PSA.102.19	kudzimu ku bugalo gwabo gwakayengemala,
PSA.102.19	kudwa kudzimu Yahwe bakalinga shango,
PSA.102.20	kuti bahwe gomela kwe basungwa,
PSA.102.20	kusunungula ibabo bakabe basumikilisigwa lufu,
PSA.102.21	kuti ndizo balume basumikile zina la Yahwe mu Ziyoni,
PSA.102.21	nekuti likudziwe mu Jerusalema,
PSA.102.22	ha zwitjaba zwikubungana,
PSA.102.22	ne mibuso, kunamata Yahwe.
PSA.102.23	Bakanditema mafupa pakati kwe tjibaka,
PSA.102.23	bakanditapudzila mazhuba e butjilo.
PSA.102.24	Ndoti, “Imwi Ndzimu wangu, musinditole
PSA.102.24	makole angu atji pakati,
PSA.102.24	makole enyu anoswika
PSA.102.24	ku zwizekugwana zose.”
PSA.102.25	Imwi makati ntolo mukateya thiwa dze shango,
PSA.102.25	nenge zhuzhugwi nshigo we maboko enyu.
PSA.102.26	Zowoloba, koga imwi mowogalila tjose.
PSA.102.26	Zowoshakala se tjiambalo.
PSA.102.26	Mozwilabadzana se zwiambalo, ngono zopinda,
PSA.102.27	koga imwi monga se kwamagala muli iko,
PSA.102.27	ne makole enyu aana paanopelela.
PSA.102.28	Bana be balanda benyu banowotjila bakavikiligwa,
PSA.102.28	bana babo banowotjilila mbeli kwenyu.
PSA.103.1	Kudza Yahwe, iwe meya yangu,
PSA.103.1	ne zose zwimundili,
PSA.103.1	ngazwikudze zina labo lakayengemala.
PSA.103.2	Kudza She, iwe meya yangu,
PSA.103.2	usikangang'we mbuzilo yabo yose.
PSA.103.3	Ibo banozwiibhatigwa milandu iyo yose,
PSA.103.3	banopodza magwele awo wose,
PSA.103.4	ndibo banodusa butjilo gugo mu gomba,
PSA.103.4	banokuambadza tjiala tje ludo gusingazunguzike ne ngoni,
PSA.103.5	ibo banokugutsha nge zwakanaka butjilo gugo gose
PSA.103.5	kuti ndizo butjilo gugo gube gutshwa segwe dzu.
PSA.103.6	Yahwe banoshinga bubuya
PSA.103.6	ne ndulamo muna bose banotshambilidziwa.
PSA.103.7	Bakazibisa Mushe zila dzabo,
PSA.103.7	mishingo yabo ku bathu be Iziraela.
PSA.103.8	Yahwe bana ngoni ne lubu,
PSA.103.8	abatotjimbidza gwadza moyo kakale bazhele ludo gusingazunguzike.
PSA.103.9	Abatowogala betjemela,
PSA.103.9	kakale abatogwadzilamoyo tjose.
PSA.103.10	Abatoshingidzana naswi kuyendidzana ne zwibi zwedu,
PSA.103.10	nenguba kuli kutibgwilizila kuyendidzana ne milandu yedu.
PSA.103.11	Sekwa kudzimu kuli pezhugwi kwe shango,
PSA.103.11	ludo gwenyu gusingazunguzike bukulu seni muna ibabo banobatja!
PSA.103.12	Sekwa kuli thambo kudwa mu bhezhuba kunoti ku golombedzo,
PSA.103.12	sa ikoku, ndiyo thambo yabakatola kusuka matjinyo edu.
PSA.103.13	Sekwa tate be bana bana ngoni mu bana babo,
PSA.103.13	ndizo Yahwe bana ngonibo muna ibabo banobatja.
PSA.103.14	Ngobe banoziba sekwa takabumbgwa,
PSA.103.14	banokumbulukigwa kuti tihwuluba.
PSA.103.15	Ngekwe nthu, mazhuba awe anonga bushwa,
PSA.103.15	unothinila se luba le shango.
PSA.103.16	Phepo inofula pezhugwi kwalo, ngono lakabe liyenda nayo,
PSA.103.16	ne bugalo gwalo gube gwalikangang'wa tjose.
PSA.103.17	Koga ludo gwa Yahwe gusingazunguzike gumuna ibabo banontja,
PSA.103.17	kudwa kusina budwilo kunoti kusingapele
PSA.103.17	ne ndulamo yabo ku bana ne bana be bana babo,
PSA.103.18	kuna ibabo banobhata tjidumano tjabo
PSA.103.18	kakale bekumbulukigwa milayo yabo.
PSA.103.19	Yahwe bakathama tjigalo tjabo tje bushe kudzimu,
PSA.103.19	ne mbuso wabo unobusa kose.
PSA.103.20	Kudzani Yahwe, imwi mose batumwa babo be kudzimu,
PSA.103.20	imwi bakasima banothama dama labo,
PSA.103.20	imwi banohwilila dama labo labanoleba.
PSA.103.21	Kudzani Yahwe, imwi mibunga yabo,
PSA.103.21	bashingili babo banoshinga kuda kwabo.
PSA.103.22	Kudzani Yahwe, mose zwibumbiwa zwabo,
PSA.103.22	mu magalo wose e mbuso wabo.
PSA.103.22	Kudza Yahwe, iwe meya yangu.
PSA.104.1	Kudza Yahwe, iwe meya yangu.
PSA.104.1	Imwi Yahwe Ndzimu wangu, mu nkulu kwazo.
PSA.104.1	Makaambadziwa kutetiwa ne bushe,
PSA.104.2	Makazwifukidza nge tjedza se tjiambalo.
PSA.104.2	Imwi munobambula kudzimu se nshasha we saile.
PSA.104.3	Imwi munomisa phanda dze mbako dzenyu mu vula,
PSA.104.3	imwi munothama makole kara yenyu ye bushe,
PSA.104.3	imwi motatha mapapiro e phepo,
PSA.104.4	mothama phepo batumwa benyu,
PSA.104.4	moto ne nthuto bashingili benyu.
PSA.104.5	Mobiga shango mu thiwa dzayo,
PSA.104.5	kuti ndizo isitongofa yazunguziwa.
PSA.104.6	Moifukidza nge madziba e gungwa se tjiambalo,
PSA.104.6	vula yakabe ilimile pezhugwi kwe matombo.
PSA.104.7	Amutjemela banotizha,
PSA.104.7	mu nsindo we kudadamula kwenyu bakatizha.
PSA.104.8	Matombo akamilika,
PSA.104.8	mikuku ikawungila pathu pamakailaulila.
PSA.104.9	Makabiga n'gathu kuti ndizo basitongopinda,
PSA.104.9	kuti ndizo basitongofukidza shango kakale.
PSA.104.10	Mowungisila misenya mu mikuku,
PSA.104.10	inowunga pakati kwe matuthu,
PSA.104.11	inong'wisa phuka imwe ne imwe,
PSA.104.11	mbizi dze shango dzozwidusa nyota.
PSA.104.12	Pawunde nayo nyuni dzobaka mashaka,
PSA.104.12	dzomba dzili pakati kwe thabi dze miti.
PSA.104.13	Kudwa mu bugalo gwenyu gupezhugwi modilidzila matombo,
PSA.104.13	shango inogutshiwa nge zwizwalo zwe nshingo wenyu.
PSA.104.14	Momedzela ng'ombe bushwa,
PSA.104.14	ne miti kuti ishingisiwe nge nthu,
PSA.104.14	nekuti aduse zojiwa mu mavu,
PSA.104.15	ne nkumbi kushathisa moyo we nthu,
PSA.104.15	ne mafuta anothama kuti buso gugwe gupenye,
PSA.104.15	ne zojiwa zwinogadza nthu moyo.
PSA.104.16	Miti ya Yahwe inodilidzigwa kwazo,
PSA.104.16	misida ye Lebhanoni yabakadzwala.
PSA.104.17	Nyuni dzobaka mashaka adzo muili,
PSA.104.17	hwondo inobaka shaka layo mu miti isina mihwa.
PSA.104.18	Matombo malefu anogala ngululu,
PSA.104.18	shongwe i dizhilo le mbila.
PSA.104.19	Makathama kuti mwedzi ulakidze misi ye gole,
PSA.104.19	zhuba loziba tjibaka tjalo tjongina.
PSA.104.20	Mothama zhalima, kukabe busiku,
PSA.104.20	lubaka gwe phuka dze shango dziyenda mulili.
PSA.104.21	Shumbana dzobombela tjadzingabulaya,
PSA.104.21	dzishaka zojiwa zwadzo mu Ndzimu.
PSA.104.22	Ha zhuba libhuda, dzonobgwata
PSA.104.22	dzinolala mu mazwimba adzo.
PSA.104.23	Nthu unoyenda ku nshingo uwe,
PSA.104.23	enoshinga kudza kube madekwana.
PSA.104.24	Zwakawanda seni zwithu zwamakathama, imwi Yahwe!
PSA.104.24	Makazwithama zose nge butjenjedu,
PSA.104.24	shango izhele zwitjili zwenyu.
PSA.104.25	Ndiyeno i gungwa, bukulu kakale gwakaashama,
PSA.104.25	guna zwitjili zwinonyewula zwe bunji gusingabalike,
PSA.104.25	zwitjili zose zwitukununu ne zwikulu kulu.
PSA.104.26	Zwikepe zoyenda muguli,
PSA.104.26	ne zhithu le gungwa lamakabumba kuti lizanile muguli.
PSA.104.27	Zose izwezwi zwakalinga kumuli
PSA.104.27	kuti muzwipe zojiwa mu tjibaka tjakalingisana.
PSA.104.28	Amuzwipa, zotjinunga, amufumbatunula
PSA.104.28	tjiazha tjenyu, zogutshiwa nge zwithu zwakanaka.
PSA.104.29	Amusumbika buso gwenyu, zotja, amushomola
PSA.104.29	meya yazo zofa, zwibe zwibgwilila
PSA.104.29	mu hwuluba pazwakadwa.
PSA.104.30	Amudusa meya yenyu, muituma zobumbika,
PSA.104.30	kakale mothama mbumbiko ye shango ikabe tshwa.
PSA.104.31	Dzene gudzo la Yahwe lingama nge kusingapele,
PSA.104.31	dzene Yahwe bangashathila mishingo yabo.
PSA.104.32	Ibo banolinga shango ikatetema,
PSA.104.32	banokutha matombo kathungayila bhulubusi.
PSA.104.33	Ndowombila Yahwe mu butjilo gwangu gose,
PSA.104.33	ndowomba ndikudza Ndzimu wangu anditjatjila.
PSA.104.34	Dzene kukumbula kwangu kungabashathisa,
PSA.104.34	ngobe ndowoshatha ndili muna Yahwe.
PSA.104.35	Batjinyi ngabalobesiwe mu shango,
PSA.104.35	ne babi basitjafe babepo.
PSA.104.35	Kudza Yahwe, iwe meya yangu.
PSA.104.35	Kudza Yahwe!
PSA.105.1	Tendani Yahwe, danani zina labo,
PSA.105.1	thamani kuti mishingo yabo izibike mu bathu.
PSA.105.2	Mubambile, imbani njimbo dzinobakudza,
PSA.105.2	lebani ngekwe mishingo yabo yose inotjenamisa.
PSA.105.3	Gudzo mu zina labo lakayengemala.
PSA.105.3	Mimoyo ya ibabo banoshaka Yahwe ngaishathe.
PSA.105.4	Shakani Yahwe nenge simba labo,
PSA.105.4	dwililani mushake buso gwabo.
PSA.105.5	Kumbulani mishingo inotjenamisa yabakathama,
PSA.105.5	matjenamiso abo, nenge kusumikilisa kwabakathama.
PSA.105.6	Imwi lutshinga gwa Abhurahama nlanda wabo,
PSA.105.6	bakololo ba Jakubo, bashalugwa babo.
PSA.105.7	Ndibo Yahwe Ndzimu wedu,
PSA.105.7	kusumikilisa kwabo kumu shango yose.
PSA.105.8	Banokumbulukigwa tjidumano tjabo nge kusingapele,
PSA.105.8	ngekwe dama labakadwa, zwizekugwana zwili tjiwulu.
PSA.105.9	Tjidumano tjabakathama na Abhurahama,
PSA.105.9	kutuna kwabo begadzabgwe Isaki,
PSA.105.10	kwabakatshambilidza muna Jakubo se nlayo,
PSA.105.10	muna Iziraela tjili tjidumano nge kusingapele,
PSA.105.11	beti, “Ndowomupa shango ye Kanana
PSA.105.11	se gobe lenyu kube lukata.”
PSA.105.12	Pabakabe basibangana nge mbalo,
PSA.105.12	bali bashomanana, kakale bali bazhi muili,
PSA.105.13	beyenda kudwa mu tjaba imwe benoti ku imwe,
PSA.105.13	bedwa mu mbuso mmwe benoti ku mmwe,
PSA.105.14	akuna wabakadumilila kuti abatshambilidze,
PSA.105.14	bakatjemela boshe bakulu mu bumo gwabo,
PSA.105.15	beti, “Musitongo kuma bazhodziwa bangu,
PSA.105.15	musitongogwadzisa balebesambeli bangu.”
PSA.105.16	Bakati bezhisa bhamba mu shango
PSA.105.16	bakapedza zojiwa zose,
PSA.105.17	bakabe batungamidza nlume mbeli kwabo,
PSA.105.17	Josefa, wakabe atengesiwa ali nlanda.
PSA.105.18	Makumbo awe akahwisiwa zogwadza nge miketani,
PSA.105.18	ntshibha uwe wakapombedziwa tshipi,
PSA.105.19	kuswikila tjaakaleba tjishingikala,
PSA.105.19	dama la Yahwe lakanlika.
PSA.105.20	She nkulu wakalaila kuti asunungugwe,
PSA.105.20	nlauli we itjaba wakansunungula.
PSA.105.21	Wakanthama she we ng'umba iye,
PSA.105.21	ne nlauli we thundu iye yose,
PSA.105.22	kuti ape ndaulo hadzasha dzawo se kwaanoda
PSA.105.22	kakale kuti adiye batungamili babe butjenjedu.
PSA.105.23	Ndizo Iziraela akazha mu Egipiti,
PSA.105.23	Jakubo wakagala se deluka mu shango ya Hamu.
PSA.105.24	Ngono Yahwe bakawatsha bathu babo kwazo,
PSA.105.24	kakale bakabasimisa kupinda zwita zwabo,
PSA.105.25	bakashandula mimoyo yabo kuti babenge bathu babo,
PSA.105.25	kuti bashinge ne balanda babo nge bupitipiti.
PSA.105.26	Bakatuma nlanda wabo Mushe,
PSA.105.26	na Aroni ibo babakashalula.
PSA.105.27	Bakathama zwilakidzo zwabo pakati kwabo,
PSA.105.27	ne matjenamiso mu shango ya Hamu.
PSA.105.28	Bakatuma zhalima, bakathama kuti shango itizwii,
PSA.105.28	bakashandukila matama abo
PSA.105.29	bakashandula vula dzabo dzikabe malopa,
PSA.105.29	bakathama kuti hwobe dzabo dzife.
PSA.105.30	Shango yabo ikazhala mazhula,
PSA.105.30	nenge mu ng'umba dzabo she bakulu babo.
PSA.105.31	Bakalebeleka, kukazha nlunda we thuzi,
PSA.105.31	ne nyunyu dzikazhala mu shango yabo yose.
PSA.105.32	Bakabaligila tjivulamabgwe mu bumo gwe vula,
PSA.105.32	ne lupenyo gwe vula gukapenya mu shango yabo yose.
PSA.105.33	Bakaloba mizhambi ne mikuyu yabo,
PSA.105.33	ngono bakavunilila miti ye shango yabo.
PSA.105.34	Bakalebeleka, phashu dzikazha
PSA.105.34	ne phashwana dze bunji gusingabalike,
PSA.105.35	dzakaja zwimela zose mu shango yabo.
PSA.105.36	Bakabulaya mbano dzose mu shango yabo,
PSA.105.36	zwizwalo zwe kutanga zwe simba labo lose.
PSA.105.37	Ndizo kapeleka Baiziraela bakasenga siliva ne golide,
PSA.105.37	akuna ne nng'ompela mu ludzi gugwe wakakuthiwa.
PSA.105.38	Baiziraela bakati bemilika Egipiti ikashatha,
PSA.105.38	ngobe bakabe bobatja.
PSA.105.39	Bakatambunudza gole kubafukidza,
PSA.105.39	ne moto kuti kube ne tjedza busiku.
PSA.105.40	Bakakumbila, ngono bakabazhisila masukunyuni,
PSA.105.40	bakabapa zojiwa zwinodwa kudzimu zwili zwinjinji.
PSA.105.41	Bakazhula shongwe vula ikatebukana,
PSA.105.41	ikawunga ipalama tjilambanyika se gwizi,
PSA.105.42	ngobe bakakumbulukigwa kugadzabgwe kwabo kwakayengemala,
PSA.105.42	ne nlanda wabo Abhurahama.
PSA.105.43	Ndizo bakapeleka bathu babo ngekushatha,
PSA.105.43	bashalugwa babo bemba.
PSA.105.44	Bakabapa shango dze zwitjaba,
PSA.105.44	ngono bakazwitolegwa fumwa yakazwishabigwa nge zwitjaba,
PSA.105.45	kuti ndizo kubupelo babhate milayo yabo
PSA.105.45	ne kutjengeta ndaulo dzabo.
PSA.105.45	Kudzani Yahwe!
PSA.106.1	Kudzani Yahwe!
PSA.106.1	Tendani Yahwe ngobe bakalulwama,
PSA.106.1	ngobe ludo gwabo gusingazunguzike gumile nge kusingapele kose.
PSA.106.2	Apa ndiyani ungaleba ngekwe mishingo mikulu ya Yahwe,
PSA.106.2	kene kulakidza kukudziwa kwabo kene?
PSA.106.3	Bakakombolegwa bana njele ne ndulamo,
PSA.106.3	ibabo banothama ndulamo misi yose.
PSA.106.4	Mundikumbule, imwi Yahwe, ha mumilila bathu benyu,
PSA.106.4	mundibhatshe amubatjidza,
PSA.106.5	kuti ndibone gombolelo le bashalugwa benyu,
PSA.106.5	kuti ndishathile shatho ye itjaba tjenyu,
PSA.106.5	kuti ndimukudzebo ne lukata gwenyu.
PSA.106.6	Takatjinya iswi tose na bobatategulu bedu,
PSA.106.6	takathama tjibi, tikathama bubi.
PSA.106.7	Bobatategulu bedu bali ku Egipiti,
PSA.106.7	abazothamila hanya mishingo yenyu inotjenamisa,
PSA.106.7	abazokumbulukigwa bunji gwe ludo gwenyu gusingazunguzike,
PSA.106.7	koga bakapandukila Upezhugwi pezhugwi pa gungwa gushaba.
PSA.106.8	Koga ibo bakababhatsha bethamila zina labo,
PSA.106.8	kuti ndizo kuzibgwe ngekwe simba labo gulu.
PSA.106.9	Bakatjemela gungwa gushaba, gukapkhwa.
PSA.106.9	Bakabatungamila mu tjilambanyika.
PSA.106.10	Ndizo bakabadzutunula mu luboko gwe nnyanyayidzi,
PSA.106.10	bakabadzutunula mu luboko gwe tjita.
PSA.106.11	Vula ika kwididza banyanyayidzi babo.
PSA.106.11	Akuna ne nng'ompela wabo wakasala.
PSA.106.12	Ndizo bakagalamoyo mu matama abo,
PSA.106.12	bakamba njimbo dzinokudza Ndzimu.
PSA.106.13	Koga tjinyolotjo bakakangang'wa mishingo yabo,
PSA.106.13	abazolindila gumbuludzo labo.
PSA.106.14	Koga bakabe ne kudzungayila kwe njemulo pakati kwe shango,
PSA.106.14	ndizo bakalika Ndzimu mu tjilambanyika,
PSA.106.15	Ukabapa tjabakabe bakumbila,
PSA.106.15	koga ukatumila bugwele gwakabipa pakati kwabo.
PSA.106.16	Balume ba mu mishasha bakathamila Mushe fupa
PSA.106.16	na Aroni N'yengemali wa Yahwe,
PSA.106.17	shango ikazhuka ikamidza Dathani,
PSA.106.17	kakale ikavukidzila goko la Abhiramu.
PSA.106.18	Moto na iwobo ukamuka ukapisa goko labo,
PSA.106.18	nthuto ukapisa babi.
PSA.106.19	Bakathama ifano tje phulu ku Horebhu
PSA.106.19	ngono bakanamata ifano tjakabumbiwa.
PSA.106.20	Bakatetshanya gudzo le Ndzimu
PSA.106.20	nge ifano tje ngabe inofula bushwa.
PSA.106.21	Bakakangang'wa Ndzimu ntjidzi wabo,
PSA.106.21	wakathama zwithu zwikulukulu mu Egipiti,
PSA.106.22	mishingo inotjenamisa mu shango ya Hamu,
PSA.106.22	ne mishingo inotjisa pa gungwa gushaba.
PSA.106.23	Ndizo wakabe eti unobalobesa,
PSA.106.23	ha Mushe nshalugwa wawo, akabe,
PSA.106.23	asama mu nkoto mbeli kwawo,
PSA.106.23	kushandusa bushongola gwawo mu kubalobesa.
PSA.106.24	Ndizo bakasola shango inoyemulika,
PSA.106.24	bakashaya kugalamoyo mu kugadzabgwe kwawo.
PSA.106.25	Bakang'ong'ola mu mishasha yabo,
PSA.106.25	ngono bakasiteedze hwi la Yahwe.
PSA.106.26	Ndizo bakamilidza luboko gwabo bakatuna
PSA.106.26	kuti banowobathama kuti bawe mu tjilambanyika,
PSA.106.27	kakale banowopaladza zwizekugwana zwabo nge zwitjaba,
PSA.106.27	bebapaladza bezhala shango.
PSA.106.28	Ndizo bakazwibhatshanya na Bhaale we Peori,
PSA.106.28	bakaja zwibhayilo zwakapiwa bafi,
PSA.106.29	Bakashongola Yahwe bebagwadzisa moyo nge mishingo yabo mibi,
PSA.106.29	ngono shamu ikabawila.
PSA.106.30	Ndizo Finihasi kamilika kabakumbilila,
PSA.106.30	ngono shamu ikamisiwa.
PSA.106.31	Ikoku kwakatogwa ili ndulamo ya Finihasi
PSA.106.31	kudwa mu tjizekugwana kunoti ku tjimwe nge kusingapele kose.
PSA.106.32	Bakagwadzisa Yahwe moyo ku misenya ye Meribha,
PSA.106.32	ngono Mushe wakangina mu manikano nge zila yabo,
PSA.106.33	ngobe bakadzonga meya dzidze,
PSA.106.33	bakathama kuti Mushe alebe matama mafu.
PSA.106.34	Abazolobesa zwitjaba
PSA.106.34	sekwa kwabakadwiwa ndi Yahwe,
PSA.106.35	koga bakalobolelana ne zwitjaba zwipoga
PSA.106.35	ngono bakazwidiya mipanga yabo.
PSA.106.36	Bakashingila midzimu yabo,
PSA.106.36	kwakabe gwanga kubali.
PSA.106.37	Bakathama bakololo babo zwibhayilo
PSA.106.37	ne bakololokadzi babo bakababhayila midzimu.
PSA.106.38	Bakatebula lopa lisina nlandu,
PSA.106.38	lopa le bakololo ne bakololokadzi babo,
PSA.106.38	babakadusa ili zwibhayilo ku midzimu ye Bakanana,
PSA.106.38	ngono shango ikatemapadziwa nge lopa lile.
PSA.106.39	Bakazwitemapadza nge mishingo yabo,
PSA.106.39	kakale bakathama bufukula nge zwabanoshinga.
PSA.106.40	Ndizo Yahwe bakagwadzila moyo bathu babo,
PSA.106.40	ngono bakashima lukata gwabo,
PSA.106.41	bakabalonga mu maboko e zwitjaba zwipoga,
PSA.106.41	kuti ndizo babusiwe ndi ibabo bakababenga.
PSA.106.42	Zwita zwabo zwakabatshambilidza,
PSA.106.42	bakakundiwa bakabe pasi kwe simba lazo.
PSA.106.43	Yahwe bakabagwila kanjinji,
PSA.106.43	koga ibo bakabapandukila nge mazwimisilo abo,
PSA.106.43	ngono bakayisiwa pasi ngekwe matjinyo abo.
PSA.106.44	Nenguba kwakajalo bakabayitila hanya mu kuhwa zogwadza kwabo,
PSA.106.44	pabakahwa tjililo tjabo.
PSA.106.45	Bakakumbulukigwa tjidumano tjabo nge kwabo,
PSA.106.45	kuyendidzana nge ludo gwabo gusingazunguzike bakabuza moyo.
PSA.106.46	Bakathama kuti bahwigwe zogwadza
PSA.106.46	nge bathu bose bakabe bakabathama basungwa.
PSA.106.47	Mutitjidze, imwi Yahwe, Ndzimu wedu,
PSA.106.47	kakale mutikubunganye kudwa mu zwitjaba,
PSA.106.47	kuti ndizo tiboke zina lenyu lakayengemala
PSA.106.47	ne gudzo mu kukudziwa kwenyu.
PSA.106.48	Ngakukudziwe Yahwe, Ndzimu we Iziraela,
PSA.106.48	kudwa kusingapele kunoti kusingapele.
PSA.106.48	Ngono bathu bose ngabati, “Ngakujalo.”
PSA.106.48	Kudzani Yahwe!
PSA.107.1	Tendani Yahwe, ngobe bakalulwama,
PSA.107.1	ngobe ludo gwabo gusingazunguzike gumile nge kusingapele kose.
PSA.107.2	Bakadzutunugwa ndi Yahwe ngabalebe bejalo,
PSA.107.2	ibabo bakadzutunugwa mu tjiazha tje tjita
PSA.107.3	babazwibuzila kudwa mu shango,
PSA.107.3	kudwa ku bhezhuba ne kudwa golombedzo,
PSA.107.3	kudwa ku bunamdzwa ne kudwa ku burwa.
PSA.107.4	Bamwe bakadzungayila mu tjilambanyika tjisina ugele mutjili,
PSA.107.4	basingawane zila inoyenda ku nzi nkulu kwabangagala.
PSA.107.5	Bakabhakhwa nge zhala ne nyota,
PSA.107.5	bakabe bepela meya.
PSA.107.6	Ndizo bakalilila kuna Yahwe mukudziyidzika kwabo,
PSA.107.6	ngono bakabasunungula mu manikano dzabo.
PSA.107.7	Bakabatungamila nge zila yakatambunuka,
PSA.107.7	kuswikila beswika ku nzi nkulu wabangagala.
PSA.107.8	Ngababokele Yahwe ludo gwabo gusingazunguzike,
PSA.107.8	nenge mishingo yabo inotjenamisa mu bathu.
PSA.107.9	Ngobe banogukhwisa bana nyota,
PSA.107.9	ne bana zhala banobagutsha nge zwithu zwakanaka.
PSA.107.10	Bamwe bakagala mu zhalima ne mu lima dema lakatizwi,
PSA.107.10	basungwa bali mu kuhwazogwadza ne mu dzitshipi,
PSA.107.11	ngobe bakapandukila matama e Ndzimu,
PSA.107.11	bakalasha gumbuludzo le Upezhugwi zhugwi.
PSA.107.12	Bakapaugwa nge nshingo unolema,
PSA.107.12	bakawila pasi, kusina ne unobabhatsha.
PSA.107.13	Ndizo bakalilila kuna Yahwe mu kudziyidzika kwabo,
PSA.107.13	bakabatjidza mu kuhwazogwadza kwabo,
PSA.107.14	bakabadusa mu lima ne mu zhalima lakati zwititi,
PSA.107.14	bakathubula misungo yabo na pakati.
PSA.107.15	Ngababokele Yahwe ludo gwabo gusingazunguzike,
PSA.107.15	nenge mishingo yabo inotjenamisa mu bathu.
PSA.107.16	Ngobe banopkhwanya matendele akathamwa nge bhurasi,
PSA.107.16	bebuya bethubula mazhalilo e tshipi na pakati.
PSA.107.17	Bamwe bakabe begwalisiwa nge zila dzabo dze bubi,
PSA.107.17	kakale bakadziyila ngentha ye milandu yabo,
PSA.107.18	zojiwa zose zwakabe zwibashimisa,
PSA.107.18	bakashanduka pa gomba le lufu.
PSA.107.19	Ndizo bakalilila kuna Yahwe mu kudziyidzika kwabo,
PSA.107.19	ngono bakabatjidza mu kuhwazogwadza kwabo.
PSA.107.20	Bakatumila dama labo ngono likabapodza,
PSA.107.20	likabatjidza mu kulobesiwa.
PSA.107.21	Ngababokele Yahwe ludo gwabo gusingazunguzike
PSA.107.21	nenge mishingo yabo inotjenamisa mu bathu.
PSA.107.22	Ngabaduse zwibhayilo zwe dendo, kakale balebe
PSA.107.22	ngekwe mishingo yabo nge njimbo dzabo dze shatho.
PSA.107.23	Bamwe bakadelukila mu gungwa bali mu zwikepe,
PSA.107.23	beshaba bali mu vula hwuluhwulu dze gungwa,
PSA.107.24	Bakabona mishingo ya Yahwe,
PSA.107.24	mishingo yabo inotjenamisa mu kati kati kwe vula.
PSA.107.25	Ngobe bakalaula kukamilika matutu makulu,
PSA.107.25	akamilidza matuthu e vula ye gungwa.
PSA.107.26	Akamidukila pezhugwi, kabgwilila mukati kati,
PSA.107.26	bakatemeka mafupa bali mu mbatsha,
PSA.107.27	bakadzunguluka bakatshatsharika se bakalaladza,
PSA.107.27	ne luzibo gwabo gukabe mwina we tjigu.
PSA.107.28	Ndizo bakalilila kuna Yahwe mu kudziyidzika kwabo,
PSA.107.28	bakabadusa mu manikano dzabo,
PSA.107.29	bakadzikamisa dutu,
PSA.107.29	ne matuthu e gungwa akadzikama.
PSA.107.30	Ndizo bakashatha ngobe zwakabe zwadzikama,
PSA.107.30	bakanobaswikisa ku bukotokelo gwe njemulo dzabo.
PSA.107.31	Ngababokele Yahwe ludo gwabo gusingazunguzike,
PSA.107.31	nenge mishingo yabo inotjenamisa mu bathu.
PSA.107.32	Ngabamilidzile Yahwe pezhugwi mu gubungano le bathu,
PSA.107.32	babakudze mu nshangano we bahwola.
PSA.107.33	Banoshandula njizi dzikabe tjilambanyika,
PSA.107.33	misenya ikabe lidondo,
PSA.107.34	Shango ye zwizwalo ikabe gukuno,
PSA.107.34	kuli ngekwe bubi gwe bagali bayo.
PSA.107.35	Banoshandula tjilambanyika madziba e vula,
PSA.107.35	shango ye makwakwa ikashanduka misenya.
PSA.107.36	Banothama kuti bana zhala batjilile ipapo,
PSA.107.36	kakale babake nzi unogagwa muuli,
PSA.107.37	banodzwala mu minda, bakadzwala minda ye mizhambi,
PSA.107.37	ndizo bakavuna kunjinji.
PSA.107.38	Nge gombolelo labo, banowanda kwazo,
PSA.107.38	ngono abatoletja ng'ombe dzabo dzitapudzika.
PSA.107.39	Abatapudzika bakabe bashomanana,
PSA.107.39	balengudzika ngotshambilidziwa, kudziyidzika, nenge kuhwa zogwadza,
PSA.107.40	banotebulila kulengudzika mu hadzasha,
PSA.107.40	bethama kuti badzungayile mu shango pasina zila,
PSA.107.41	koga banomilidza basheti mu tshiyilo,
PSA.107.41	bebe bewatsha misha yabo se ngubi ye pkhwizi.
PSA.107.42	Bakatambunuka banokubona bebe beshatha,
PSA.107.42	koga babi bose banozhalila milomo yago.
PSA.107.43	Batjenjedu ngabateedze zwithu izwezwi,
PSA.107.43	kakale babe ne njele ngekwe ludo gusingazunguzike gwa Yahwe.
PSA.108.1	Moyo wangu wakadzikama, imwi Ndzimu,
PSA.108.1	moyo wangu wakadzikama,
PSA.108.1	ndowomba lumbo athama nlidzo unozipa.
PSA.108.1	Muka iwe meya yangu!
PSA.108.2	Muka tjilidzo tje dende ne tje laya!
PSA.108.2	Ndowobinduka mazhokuyedza.
PSA.108.3	Ndowomutenda imwi Yahwe, pakati kwe zwitjaba,
PSA.108.3	kakale ndowomba njimbo dzinomukudza pakati kwe zwitjaba.
PSA.108.4	Ngobe ludo gwenyu gusingazunguzike,
PSA.108.4	gupezhugwi kupinda zhuzhugwi,
PSA.108.4	kakale kugalikabgwe kwenyu koswika ku makole.
PSA.108.5	Kudziwani, imwi Ndzimu, mumilidzigwe
PSA.108.5	pezhugwi kupinda zhuzhugwi, ne gudzo
PSA.108.5	lenyu ngalibe mu shango yose.
PSA.108.6	Mutikundile nge luboko gwenyu gwe luji,
PSA.108.6	mubuye mundidabile,
PSA.108.6	kuti ndizo ibabo bamunoda batjidziwe.
PSA.108.7	Ndzimu wakagadzabgwe,
PSA.108.7	uli mu bugalo gwawo gwakayengemala:
PSA.108.7	“Mu kukunda ndowothubukanya Shekemu,
PSA.108.7	kakale ndowokobanya nkuku we Sakhoti.
PSA.108.8	Gileyadi nde yangu na Manase nde yangu;
PSA.108.8	Ifureimi i hwutshe ye tjivikili tje nsholo wangu,
PSA.108.8	Juda i swimbo yangu ye bushe.
PSA.108.9	Moabu i bhavu landinongulila;
PSA.108.9	Edomu iye ndomposa nge shangu yangu;
PSA.108.9	ndomimilila Filisitiya ngobe ndankunda.”
PSA.108.10	Ndiyani unowondiyisa ku nzi nkulu wakabakiligwa nge luswingo?
PSA.108.10	Ndiyani unowonditungamila ndiyenda ku Edomu
PSA.108.11	Apa amuzotilasha kene Ndzimu?
PSA.108.11	Amutoyenda ne babhayani bedu Ndzimu.
PSA.108.12	Mutibhatshe mu zwita,
PSA.108.12	ngobe bhatsho ye nthu ayina nshingo.
PSA.108.13	Ndzimu unowotipa tjilopa
PSA.108.13	ndiwo unowotshamba zwita zwedu nge makumbo.
PSA.109.1	Imwi, Ndzimu wandinokudza, musinyalale koga!
PSA.109.2	Ngobe milomo mibibi ne ye bupitipiti inondikuwelela,
PSA.109.2	banoleba nge kwangu manyepkhwa.
PSA.109.3	Banondipomba nge matama e lubengo
PSA.109.3	kakale bendigwisa ndisina nlandu.
PSA.109.4	Banoshandula ludo gwangu nge kundibenga,
PSA.109.4	nenguba kwakajalo ndobatembezelela.
PSA.109.5	Ndizo bakandibokela ndulamo nge mbipo,
PSA.109.5	bakandibengela ludo gwangu.
PSA.109.6	Banoti, “Mumbigile nthu mbimbi mbeli kukwe,
PSA.109.6	nthu unontilika nlandu ngaame ku luji gugwe.
PSA.109.7	Ha esumikilisiwa, ngaawang'we nlandu,
PSA.109.7	ntembezelo uwe ngautogwe se tjibi.
PSA.109.8	Mazhuba awe ngaabe mashomanana,
PSA.109.8	dzene mmwe angatola mamo awe.
PSA.109.9	Dzene bana babe bangabe siyang'wa
PSA.109.9	nenge nkadzi uwe kabe tjilikadzi.
PSA.109.10	Dzene bana babe bangadzungayila beyenda bekumbila,
PSA.109.10	dzene bangatakhwa mu matongo abanogala.
PSA.109.11	Dzene baanokolota bangantapila kose kwaanako,
PSA.109.11	dzene bathu basingazibgwe bangantolela zwizwalo zwe dukuta lile.
PSA.109.12	Dzene kungasheta unonhwilangoni,
PSA.109.12	nenguba ali iye ungahwilangoni siyang'wa dzidze.
PSA.109.13	Dzene lutshinga gugwe gungalobesiwa,
PSA.109.13	dzene zina lile lingafidziwa mu tjizekugwana tje bubili.
PSA.109.14	Dzene matjinyo a tate babe angakumbugwa mbeli kwa Yahwe,
PSA.109.14	ne tjibi tja mmeyabe tjikasibukushiwe,
PSA.109.15	ngazwidwilile zwili mbeli kwa Yahwe,
PSA.109.15	ne kukumbugwa kukwe kulashiwe mu shango.
PSA.109.16	Ngobe aazotongo kumbula kulakidza ngoni,
PSA.109.16	koga wakadziyidza bashayi ne basheti
PSA.109.16	ne be mimoyo yakapaluka kuswikila befa.
PSA.109.17	Wakabe eda kulonga bhiso, bhiso ngalibe munlibo.
PSA.109.17	Azobe eda kukombolegwa, makombolelo ngaabe kutjena naye.
PSA.109.18	Wakazwiambadza bhiso se tjiambalo tjitje,
PSA.109.18	dzene lingang'wila mu mbili uwe se vula,
PSA.109.18	se mafuta mu mafupa awe.
PSA.109.19	Ngalinge tjiambalo tjaanozwipomba nditjo,
PSA.109.19	se mwandabula waanozwisunga ndiwo zhuba ne zhuba.”
PSA.109.20	Dzene ikoko kungabe mbayilo we banonditilika nlandu muna Yahwe,
PSA.109.20	wa ibabo banoleba mbipo nge butjilo gwangu.
PSA.109.21	Koga imwi, Yahwe She wangu,
PSA.109.21	mundimile ngekwe zina lenyu,
PSA.109.21	ngobe ludo gwenyu gusingazunguzike gwakalulwama,
PSA.109.21	mundisunungule.
PSA.109.22	Ngobe ndi nshayi kakale ndi nsheti,
PSA.109.22	ne moyo wangu wakabhayika mukati kwangu.
PSA.109.23	Ndopinda se ntutshi we madekwana,
PSA.109.23	ndoshashamugwa se phashu.
PSA.109.24	Zwidwi zwangu zolengezha ngozwinyima zojiwa,
PSA.109.24	anditjina nyama pa mbili.
PSA.109.25	Ndatjibe sapa muna ibabo banonditilika nlandu,
PSA.109.25	ha bendibona, banodzungudza misholo.
PSA.109.26	Mundibhatshe imwi Yahwe, Ndzimu wangu!
PSA.109.26	Munditjidze kuyendidzana nge ludo gwenyu gusingazunguzike.
PSA.109.27	Thamani kuti bazibe kuti igogu luboko gwenyu,
PSA.109.27	imwi Yahwe, makuthama.
PSA.109.28	Bangabalonga bhiso, koga imwi mowokombolela.
PSA.109.28	Dzene bagwisi bangu bangabhatisiwa shoni,
PSA.109.28	nlanda wenyu ngaashathe.
PSA.109.29	Bagwisi bangu ngabalengudzike,
PSA.109.29	shoni ngadzibakombole bange basakaambala.
PSA.109.30	Nge nlomo wangu ndowoyisa mboko hwulu kuna Yahwe,
PSA.109.30	ndowokudza Yahwe pakati kwe mbunga we bathu.
PSA.109.31	Ngobe banoma ku luboko gwe luji gwe basheti,
PSA.109.31	kuti babatjidze muna ibabo bangabalashila mu lufu.
PSA.110.1	Yahwe bakati kuna she wangu,
PSA.110.1	“Gala ku luboko gwangu gwe luji
PSA.110.1	kuswikilila ndithama zwita zwizo tjigalo tje makumbo awo.”
PSA.110.2	Yahwe banowotambunudza swimbo ye simba lilo,
PSA.110.2	kudwa mu Ziyoni.
PSA.110.2	Busa pakati kwe zwita zwizo.
PSA.110.3	Bathu babo banowozwipa mu zhuba launowotungamila ngwa.
PSA.110.3	Bakalongoloka nge mbumbiko yakayengemala.
PSA.110.3	Kudwa mu ntumbu we mangwanana,
PSA.110.3	bazhuzha babo banowozha ku kuli se khawa.
PSA.110.4	Yahwe bakatuna ngono abatowoshandula nkumbulo wabo,
PSA.110.4	“U mpirisiti ngekusingapele ngekwe ndongoloso ya Melikizedeki.”
PSA.110.5	She baku luboko gugo gwe luji,
PSA.110.5	unowopkhwanya boshe bakulu mu zhuba le kugwadzamoyo kwabo.
PSA.110.6	Unowosumikilisa pakati kwe zwitjaba,
PSA.110.6	ezhadza shango nge zwidumbu,
PSA.110.6	unowopkhwanya misholo
PSA.110.6	mu shango yose.
PSA.110.7	Unowong'wa mu likobana gupa hwunde ne mmwazha,
PSA.110.7	ndizo unowomilidza nsholo uwe.
PSA.111.1	Kudzani Yahwe!
PSA.111.1	Ndowotenda Yahwe nge moyo wangu wose,
PSA.111.1	mu nshangano we bakatambunuka, ne mu gubungano.
PSA.111.2	Mishingo ya Yahwe mikulu seni!
PSA.111.2	Inokumbugwa ndibose banoishathila.
PSA.111.3	Nshingo wabo i gudzo ne bushe,
PSA.111.3	ngono ndulamo yabo imile nge kusingapele.
PSA.111.4	Bakathama kuti mishingo yabo inotjenamisa ikumbugwe,
PSA.111.4	Yahwe bana ngoni ne lubu.
PSA.111.5	She banopa ibabo banobatja zojiwa,
PSA.111.5	banokumbula ngekwe tjidumano tjabo ngekwe kusingapele.
PSA.111.6	Bakalakidza bathu babo simba le mishingo yabo,
PSA.111.6	nge kubapa shango dze zwitjaba zwimwe.
PSA.111.7	Mishingo ye maboko abo inogalikabgwe kakale yakatambunuka,
PSA.111.7	ndayo dzabo dzose dzogalikabgwe.
PSA.111.8	Yakathamwa nge kusingapele kose,
PSA.111.8	yakathamwa nge malebeswa ne nge kutambunuka.
PSA.111.9	Bakazhisa dzutunulo ku bathu babo,
PSA.111.9	bakalaula tjidumano tjabo nge kusingapele kose.
PSA.111.9	Zina labo lakayengemala kakale lotjisa.
PSA.111.10	Kutja Yahwe ndigo budwilo gwe butjenjedu,
PSA.111.10	bose banokuthama bana hwisiso yakanaka.
PSA.111.10	Kudziwa kwa Yahwe kumile nge kusingapele.
PSA.112.1	Kudzani Yahwe!
PSA.112.1	Kwakakombolegwa nthu unotja Yahwe,
PSA.112.1	iye unoshathila milayo yabo.
PSA.112.2	Zwizekugwana zwizwe zowobe ne simba mu shango,
PSA.112.2	tjizekugwana tje wakatambunuka tjowokombolegwa.
PSA.112.3	Bufumi ne fumwa zwimu ng'umba iye,
PSA.112.3	ne ndulamo iye imile nge kusingapele.
PSA.112.4	Tjedza tjobhudila bakatambunuka,
PSA.112.4	balume bana ngoni ne lubu ne ndulamo.
PSA.112.5	Kwakalulwamila nlume una buthu kakale eadzimana akasununguka,
PSA.112.5	unothama mishingo iye nge kwakatambunuka.
PSA.112.6	Ngobe nlulwami atowotshedugwa,
PSA.112.6	unowokumbugwa nge kusingapele.
PSA.112.7	Atotja thawu dzakabipa,
PSA.112.7	moyo uwe wakatilingindi, ugelebgwe muna Yahwe.
PSA.112.8	Moyo uwe wakadzikama, autotongotja,
PSA.112.8	kuswikila ebona kuyemula kukwe mu zwita zwizwe.
PSA.112.9	Wakakoba nge sununguko, wakapa bashayi,
PSA.112.9	ndulamo iye imile nge kusingapele,
PSA.112.9	simba lile lowotolegwa pezhugwi ngotetiwa.
PSA.112.10	Nlume mbi unogubona kagwadzamoyo,
PSA.112.10	unotafunanya meno awe kanyawuka kapela,
PSA.112.10	kuyemula kwe mbi akute kuli tjimwe.
PSA.113.1	Kudzani Yahwe!
PSA.113.1	Imwi balanda ba Yahwe,
PSA.113.1	kudzani zina la Yahwe.
PSA.113.2	Ngakukudziwe zina la Yahwe
PSA.113.2	kudwila ngwenu kudwilila ne kusingapele.
PSA.113.3	Kudwa mu kubhuda kwe zhuba kunoti ku kungina kwalo,
PSA.113.3	zina la Yahwe ngalikudziwe.
PSA.113.4	Yahwe bapezhugwi kwe zwitjaba zose,
PSA.113.4	ne gudzo labo lopinda zhuzhugwi.
PSA.113.5	Apa ndiani unonga Yahwe Ndzimu wedu,
PSA.113.5	ibo bagele tjigalo tje bushe kudzimu,
PSA.113.6	banokotamila pasi,
PSA.113.6	kulinga kudzimu ne shango kene?
PSA.113.7	Banomilidza bashayi mu hwuluba,
PSA.113.7	bebuya bemilidza basheti mu tjizhalanlota,
PSA.113.8	bebagadza ne bakololo be bushe,
PSA.113.8	ne bakololo be bushe gwe bathu babo.
PSA.113.9	Banopa nkadzi usina mbeleko nzi,
PSA.113.9	benthama mme be bana bakashatha.
PSA.113.9	Kudzani Yahwe!
PSA.114.1	Kwakati Iziraela edwa mu Egipiti,
PSA.114.1	ng'umba ya Jakubo idwa mu bathu be lulimi gupoga,
PSA.114.2	Juda wakabe bugalo gwe Ndzimu gwakayengemala,
PSA.114.2	Iziraela kabe bushe gwawo.
PSA.114.3	Gungwa gwakalinga gukatizha,
PSA.114.3	Jorodani gukashandukila shule.
PSA.114.4	Matombo akatjuluka se nyondo,
PSA.114.4	matuthu akatjuluka se pkhwizana.
PSA.114.5	Ini tjathama kuti utizhe iwe gungwa?
PSA.114.5	Iwe Jorodani, washandukila shule kene?
PSA.114.6	Imwi matombo, ini makatjuluka se nyondo,
PSA.114.6	imwi matuthu ini mutamba se pkhwizana kene?
PSA.114.7	Tetema, iwe shango, mbeli kwa Yahwe,
PSA.114.7	mbeli kwe Ndzimu wa Jakubo,
PSA.114.8	iwo wakashandula shongwe ikabe dziba le vula,
PSA.114.8	bgwe linopenya likashanduka nsenya we vula.
PSA.115.1	Kusi kutili, imwi Yahwe, kusi kutili,
PSA.115.1	koga ku zina lenyu ngakube ne gudzo,
PSA.115.1	ngentha ye ludo gwenyu gusingazunguzike ne kugalikabgwe kwenyu.
PSA.115.2	Ini zwitjaba zwingati,
PSA.115.2	“Ndzimu wabo ungayi?”
PSA.115.3	Ndzimu wedu u kudzimu,
PSA.115.3	unothama tjaunoda.
PSA.115.4	Midzimu yabo i siliva ne golide,
PSA.115.4	zwakathamwa nge maboko e bathu.
PSA.115.5	Ina milomo koga ayitolebeleka,
PSA.115.5	ina mesho koga ayitobona.
PSA.115.6	Ina zebe koga ayitohwa,
PSA.115.6	zwimilo zwayo azwitonuhwigwa.
PSA.115.7	Ina maboko ngono ayitohwa tjayabhata,
PSA.115.7	ina makumbo ngono ayitoyenda,
PSA.115.7	ayina hwi lainothama nge hwulo dzayo.
PSA.115.8	Ibabo banoithama banonga iyo,
PSA.115.8	na bose banogalabgwe muili.
PSA.115.9	Iwe Iziraela, galabgwe muna Yahwe!
PSA.115.9	Ndibo bhatsho ne tjivikili tjabo.
PSA.115.10	Iwe ng'umba ya Aroni, galabgwe muna Yahwe,
PSA.115.10	ndibo bhatsho ne tjivikili tjabo.
PSA.115.11	Imwi banotja Yahwe, galanibgwe muna Yahwe!
PSA.115.11	Ndibo bhatsho ne tjivikili tjabo.
PSA.115.12	Yahwe bagala bakatikumbula, banowotikombolela,
PSA.115.12	banowokombolela ng'umba ya Iziraela,
PSA.115.12	banowokombolela ng'umba ya Aroni.
PSA.115.13	Banowokombolela ibabo banotja Yahwe,
PSA.115.13	batukununu ne bakulukulu bose ngofanana.
PSA.115.14	Dzene She bangamuwatsha,
PSA.115.14	mose imwi ne bana benyu.
PSA.115.15	Dzene mungakombolegwa ndi Yahwe,
PSA.115.15	ibo bakathama kudzimu ne shango.
PSA.115.16	Kudzimu ndekwa Yahwe,
PSA.115.16	koga shango bakaipa bathu.
PSA.115.17	Bafi abatokudza Yahwe,
PSA.115.17	kene ibo banodelukila ku lunyalalo.
PSA.115.18	Koga ndiswi tinowokudza Yahwe
PSA.115.18	kudwa ngwenu kunoti kusingapele.
PSA.115.18	Kudzani Yahwe.
PSA.116.1	Ndoda Yahwe, ngobe bakahwa
PSA.116.1	hwi langu ne mitembezelo yangu.
PSA.116.2	Ngobe bakanditeedza,
PSA.116.2	ndizo ndowobadana, mu butjilo gwangu gose.
PSA.116.3	Misungo ye lufu yakabe yakandipomba,
PSA.116.3	zwibhayo zwe gomba le lufu zwakabe zwakandibhata,
PSA.116.3	ndakakuligwa nge buyendasi nenge kuzhaligwa.
PSA.116.4	Ndizo ndakadana zina la Yahwe:
PSA.116.4	“Imwi Yahwe, ndomukumbila, munditjidze!”
PSA.116.5	Yahwe bana ngoni, kakale bakalulwama
PSA.116.5	Ndzimu wedu una lubu.
PSA.116.6	Yahwe banogwila basingatubule
PSA.116.6	ndakati ndikong'wa, bakanditjidza.
PSA.116.7	Bgwilila, iwe meya yangu mu kunyaluluka kuko,
PSA.116.7	ngobe Yahwe bagala bakakululwamila.
PSA.116.8	Ngobe imwi Yahwe, makadusa meya yangu mu lufu,
PSA.116.8	mukapkhwisa mishodzi mu mesho angu,
PSA.116.8	mukaleesa makumbo angu mu kukuthiwa.
PSA.116.9	Ndoyenda mbeli kwa Yahwe
PSA.116.9	mu shango ye batjili.
PSA.116.10	Ndakadwilila nge kugalamoyo kwangu,
PSA.116.10	aleba nditi, “Ndakamanikana kwazo.”
PSA.116.11	Mu gaabadzo langu ndakati,
PSA.116.11	“Bathu bose abatogalikabgwe.”
PSA.116.12	Apa ndowopani Yahwe
PSA.116.12	pezhugwi kwe bubuya gose gwabakandithamila kene?
PSA.116.13	Ndowomilidza nkombe we jidzo
PSA.116.13	ngono adana zina la Yahwe.
PSA.116.14	Ndowoshingikadza tuna kwangu kuna Yahwe
PSA.116.14	mbeli kwe bathu babo bose.
PSA.116.15	Lufu gwe balulwami,
PSA.116.15	gosheteka mu mesho a Yahwe.
PSA.116.16	Imwi Yahwe, ndi nlanda wenyu,
PSA.116.16	ndi nlanda wenyu, nkololo we nlandakadzi wenyu.
PSA.116.16	Makanyebesa misungo yangu.
PSA.116.17	Ndowomudusila tjibhayilo tje dendo
PSA.116.17	ndibe ndidana zina la Yahwe.
PSA.116.18	Ndowoshingikadza tuna kwangu kuna Yahwe
PSA.116.18	mbeli kwe bathu babo bose,
PSA.116.19	mu misha ye ng'umba ya Yahwe,
PSA.116.19	pakati kuko, iwe Jerusalema.
PSA.116.19	Kudzani Yahwe.
PSA.117.1	Kudzani Yahwe, imwi zwitjaba zose,
PSA.117.1	mubakudze, imwi bathu mose!
PSA.117.2	Ngobe ludo gwabo gusingazunguzike bukulu mutili,
PSA.117.2	ne kugalikabgwe kwa Yahwe kumile nge kusingapele kose.
PSA.117.2	Kudzani Yahwe!
PSA.118.1	Isani dendo kuna Yahwe, ngobe bakalulwama,
PSA.118.1	ludo gwabo gusingazunguzike gumile nge kusingapele.
PSA.118.2	Iziraela ngaati, “Ludo gwabo gusingazunguzike
PSA.118.2	gumile nge kusingapele.”
PSA.118.3	Be ng'umba ya Aroni ngabati,
PSA.118.3	“Ludo gwabo gusingazunguzike
PSA.118.3	gumile nge kusingapele kose.”
PSA.118.4	Ibabo banotja Yahwe ngabati,
PSA.118.4	“Ludo gwabo gusingazunguzike
PSA.118.4	gumile nge kusingapele kose.”
PSA.118.5	Ndakati ndili mu buyendasi adana Yahwe,
PSA.118.5	bakandidabila nge kundisunungula.
PSA.118.6	Yahwe bamile nami, anditotja.
PSA.118.6	Apa ndingashingwani nge nthu wali?
PSA.118.7	Yahwe bamile nami kuti bandibhatshe,
PSA.118.7	ndolinga zwita zwangu zwikundiwa.
PSA.118.8	Koyita kutizhila muna Yahwe
PSA.118.8	pana kugalabgwe mu nthu.
PSA.118.9	Koyita kuzhila kuna Yahwe
PSA.118.9	pana kugalabgwe mu bakololo be bushe.
PSA.118.10	Zwitjaba zose zwakandipoteleka,
PSA.118.10	koga nge zina la Yahwe ndakazwitemelela.
PSA.118.11	Zwakabe zwakandikomba ntha dzose,
PSA.118.11	koga nge zina la Yahwe ndakazwitemelela!
PSA.118.12	Zwakabe zwakandimomotela se nyutji
PSA.118.12	zwithathanyika se moto we mimihwa,
PSA.118.12	koga nge zina la Yahwe ndakazwitemelela!
PSA.118.13	Ndakatshindikigwa shule kwandakashokowa
PSA.118.13	koga Yahwe bakandibhatsha.
PSA.118.14	Yahwe ndibo simba langu ne lumbo gwangu,
PSA.118.14	batjibe ibo jidzo langu.
PSA.118.15	Mipululu ye shatho ne kukunda
PSA.118.15	inohwika mu mishasha ye balulwami beti,
PSA.118.15	“Luboko gwe luji gwa Yahwe gwakathama zwikulu!
PSA.118.16	Luboko gwe luji gwa Yahwe gomilidzigwa pezhugwi!
PSA.118.16	Luboko gwe luji gwa Yahwe gwakathama zwikulu!”
PSA.118.17	Andingafe, koga ndowotjila,
PSA.118.17	ndibuya nditaula ngekwe mishingo ya Yahwe.
PSA.118.18	Yahwe bakandiloba kunogwadza,
PSA.118.18	koga abazondibulaya.
PSA.118.19	Mundizhulile mikoba ye ndulamo,
PSA.118.19	kuti ndingine ndiyo nditende Yahwe.
PSA.118.20	Iwoyu ndiwo nkoba wa Yahwe
PSA.118.20	balulwami banowongina ndiwo.
PSA.118.21	Ndomutenda ngoti makandidabila
PSA.118.21	kakale mabe jidzo langu.
PSA.118.22	Bgwe lakalambiwa nge babaki
PSA.118.22	ndilo latjibe bgwe linotambunudza mbako.
PSA.118.23	Ikoku ndikwakathamwa ndi Yahwe,
PSA.118.23	kotjenamisa mu mesho edu.
PSA.118.24	Ileli ndilo zhuba lakathamwa ndi Yahwe,
PSA.118.24	ngatishatheni tishaladuke mulili.
PSA.118.25	Mutitjidze, tomukumbila imwi Yahwe,
PSA.118.25	imwi Yahwe, tomukumbila, mutipe kukunda!
PSA.118.26	Wakakombolegwa iye unozha nge zina la Yahwe.
PSA.118.26	Tomukudza kudwa mu ng'umba ya Yahwe.
PSA.118.27	Yahwe ndibo Ndzimu,
PSA.118.27	kakale bakatipa tjedza.
PSA.118.27	Makabhata thabi, thamani nlongolongo,
PSA.118.27	muswike pa tjibeso tje zwibhayilo.
PSA.118.28	Mu Ndzimu wangu, ngono ndowomutenda,
PSA.118.28	mu Ndzimu wangu, ndowomukudza.
PSA.118.29	Tendani Yahwe, ngobe bakalulwama,
PSA.118.29	ngobe ludo gwabo gusingazunguzike gumile nge kusingapele kose.
PSA.119.1	Bakakombolegwa ibabo be zila dzakatambunuka,
PSA.119.1	banolondolodza nlayo wa Yahwe.
PSA.119.2	Bakakombolegwa ibabo banobhata ndaulo dzabo,
PSA.119.2	banobashaka nge mimoyo yabo yose,
PSA.119.3	kakale basingathame tjakabipa,
PSA.119.3	koga beyenda mu zila dzabo.
PSA.119.4	Makabiga milayo yenyu
PSA.119.4	kuti ilondolodziwe nge buzhalo.
PSA.119.5	Dzene zila dzangu dzabe dzakatambunuka
PSA.119.5	mu kubhata milayo yenyu!
PSA.119.6	Ndizo anditowobhatisiwa shoni,
PSA.119.6	andina hanya ne milayo yenyu yose.
PSA.119.7	Ndowomukudza nge moyo wakatambunuka,
PSA.119.7	andizwidiya ndaulo dzenyu dzakayengemala.
PSA.119.8	Ndowotobelela milayo yenyu
PSA.119.8	musindilashile tjose.
PSA.119.9	Apa bathu batjetjana bangathama tjini kuti zila dzabo
PSA.119.9	dzigale dzili dzakatjenapala kene?
PSA.119.9	Nge kudzitjengeta kuyendidzana nge dama lenyu.
PSA.119.10	Ndomushaka nge moyo wangu wose,
PSA.119.10	musitongondiletja asalondolodza milayo yenyu.
PSA.119.11	Ndakabiganya dama lenyu mu moyo wangu,
PSA.119.11	kuti ndisitongo mutjinyila.
PSA.119.12	Kukudziwa ngakube kumuli, imwi Yahwe,
PSA.119.12	mundidiye milayo yenyu.
PSA.119.13	Nge nlomo wangu ndoleba
PSA.119.13	ndaulo dzose dzodwa mu nlomo wenyu.
PSA.119.14	Ndoshathila kutobelela milayo yenyu,
PSA.119.14	sekwa nthu angashathila fumwa dzose.
PSA.119.15	Ndowokumbula ngekwe milayo yenyu,
PSA.119.15	ndibe ndizwilingisanya ne zila dzenyu.
PSA.119.16	Ndowoshathila milayo yenyu,
PSA.119.16	anditowokangang'wa dama lenyu.
PSA.119.17	Bhatani nlanda wenyu zubuyanana,
PSA.119.17	ngono ndowotjila alondolodza dama lenyu.
PSA.119.18	Zhulani mesho angu, kuti ndizo ndibone
PSA.119.18	zwithu zwinotjenamisa zwinodwa mu nlayo wenyu.
PSA.119.19	Ndi nzhi mu shango,
PSA.119.19	musindisumbikile milayo yenyu.
PSA.119.20	Ndojika mu moyo nge ishubo
PSA.119.20	ngekwe ndaulo dzenyu mu zwibaka zose.
PSA.119.21	Motjemela ibabo banozwikudza,
PSA.119.21	bana bhiso banomiligwa nge milayo yenyu.
PSA.119.22	Dusani masapa abo ne kundidadila kwabo mundili,
PSA.119.22	ngobe ndolondolodza milayo yenyu.
PSA.119.23	Nenguba hadzasha dzigalapasi dzindilukila gwanga,
PSA.119.23	nlanda wenyu unowokumbula ngekwe milayo yenyu.
PSA.119.24	Milayo yenyu i shatho yangu,
PSA.119.24	ndiyo bakumbuludzi bangu.
PSA.119.25	Meya yangu yakakotama ndanamatila mu hwuluba,
PSA.119.25	mundimuse ngekwe dama lenyu.
PSA.119.26	Ndakatindizwileba zwandakathama, mukandidabila,
PSA.119.26	mundidiye milayo yenyu.
PSA.119.27	Mundithame ndihwisise zila dze milayo yenyu,
PSA.119.27	ndizo ndowokumbula ngekwe matjenamiso yenyu.
PSA.119.28	Meya yangu yakanyala ngentha ye buyendasi,
PSA.119.28	mundimuse ngekwe dama lenyu.
PSA.119.29	Dusilani zila dze manyepkhwa kutjena nami,
PSA.119.29	mundidiye nlayo wenyu ne ngoni.
PSA.119.30	Ndakashalula zila ye kugalikabgwe
PSA.119.30	ndakabiga ndaulo dzenyu mbeli kwangu.
PSA.119.31	Ndakanamatila milayo yenyu, imwi Yahwe,
PSA.119.31	thamani kuti ndisibhatisiwe shoni.
PSA.119.32	Ndowolondolodza milayo yenyu ndakalonga meya
PSA.119.32	mu nyama, apaphidza kuhwisisa kwangu.
PSA.119.33	Mundidiye, imwi Yahwe, zila ye milayo yenyu,
PSA.119.33	ngono ndowoilondolodza kunoti ku bupelo.
PSA.119.34	Mundipe kuhwisisa, kuti ndilondolodze nlayo wenyu
PSA.119.34	ndibe ndiutjengete ne moyo wangu wose.
PSA.119.35	Munditungamile mu zila ye milayo yenyu,
PSA.119.35	ngobe ndoyishathila.
PSA.119.36	Tendebudzilani moyo wangu ku milayo yenyu,
PSA.119.36	kusi kushaba kwe bugovu.
PSA.119.37	Shandusani mesho angu mu kulinga zwisi zwa tjimwe,
PSA.119.37	mundipe butjilo mu zila dzenyu.
PSA.119.38	Zhadzisani kugadzabgwe kwenyu, mu nlanda wenyu,
PSA.119.38	ikoku kwa ibaba banomutja.
PSA.119.39	Shandulilani kulengudzika kwandinotja kutjena nami,
PSA.119.39	ngobe ndaulo dzenyu dzakalulwama.
PSA.119.40	Bonani ndakashuba milayo yenyu,
PSA.119.40	mu ndulamo yenyu mundipe butjilo.
PSA.119.41	Ludo gwenyu gusingazunguzike ngaguzhe kundili imwi Yahwe,
PSA.119.41	jidzo lenyu kuyendidzana nge kugadzabgwe kwenyu.
PSA.119.42	Ndizo ndodabila ibabo banondidadila,
PSA.119.42	ngobe ndogalabgwe mu dama lenyu.
PSA.119.43	Musitole dama le malebeswa mu nlomo wangu,
PSA.119.43	ngobe kugalabgwe kwangu kumu ndaulo dzenyu.
PSA.119.44	Ndowolondolodza nlayo wenyu,
PSA.119.44	nge kusingapele kose.
PSA.119.45	Ndowoyenda ndakasununguka,
PSA.119.45	ngobe ndakashaka milayo yenyu.
PSA.119.46	Ndowolebeleka ngekwe milayo yenyu mbeli kwa boshe bakulu
PSA.119.46	kakale anditowobhatisiwa shoni,
PSA.119.47	Ndoshathisiwa nge milayo yenyu,
PSA.119.47	ngobe ndoida.
PSA.119.48	Ndowomilidzila maboko ku milayo yenyu, iyo yandinoda,
PSA.119.48	kakale ndowokumbula ngekwe milayo yenyu.
PSA.119.49	Kumbulani dama lenyu ku nlanda wenyu,
PSA.119.49	ngobe makandipa kugalabgwe.
PSA.119.50	Ndilo linondinyaladza mu kudziyidzika kwangu,
PSA.119.50	ngekuti kugadzabgwe kwenyu konditjidza.
PSA.119.51	Banozwikudza banondidadila kusina tjilizanyo,
PSA.119.51	koga anditoshandukila nlayo wenyu.
PSA.119.52	Ndokumbula ndaulo dzenyu dza ntolo imwi Yahwe,
PSA.119.52	ndowana nyaladzo mudzili.
PSA.119.53	Moyo wangu unopisa ngekwe babi,
PSA.119.53	ibabo banoletjedza nlayo wenyu.
PSA.119.54	Milayo yenyu yagala ili njimbo dzangu,
PSA.119.54	mu ng'umba yandinolala ndili mu gwendo.
PSA.119.55	Mu busiku ndokumbula zina lenyu, imwi Yahwe,
PSA.119.55	kakale ndolondolodza nlayo wenyu.
PSA.119.56	Makombolegwa andakapiwa,
PSA.119.56	ngobe ndakalondolodza milayo yenyu.
PSA.119.57	Yahwe ndibo gobe langu,
PSA.119.57	ndogadzabgwe kuti ndowohwa matama enyu.
PSA.119.58	Ndakashaka buso gwenyu nge moyo wangu wose,
PSA.119.58	ibeni nge ngoni nami kuyendidzana nge kugadzabgwe kwenyu.
PSA.119.59	Ndakalingisisa zila dzangu,
PSA.119.59	ashandusila makumbo angu ku milayo yenyu,
PSA.119.60	Ndowolibilidza, ndisinganonoke
PSA.119.60	kulondolodza milayo yenyu.
PSA.119.61	Nenguba misungo ye babi indipomba,
PSA.119.61	anditowokangang'wa nlayo wenyu.
PSA.119.62	Busiku ndomukila kumukudza,
PSA.119.62	ngekwe ndaulo dzenyu dzakayengemala.
PSA.119.63	Ndi nzwalani wa bose banomutja,
PSA.119.63	wa bose banolondolodza milayo yenyu.
PSA.119.64	Imwi Yahwe, shango izhele ludo gwenyu gusingazunguzike,
PSA.119.64	mundidiye milayo yenyu.
PSA.119.65	Makathamila nlanda wenyu bubuya,
PSA.119.65	kuyendidzana ne dama lenyu, imwi Yahwe.
PSA.119.66	Mundidiye kusumikilisa kwakatambunuka ne luzibo,
PSA.119.66	ngobe ndogalamoyo mu milayo yenyu.
PSA.119.67	Ndakati ndisathu alogwa shamu ndakabe ndakalashika,
PSA.119.67	koga ngwenu ndohwa dama lenyu.
PSA.119.68	Makalulwama kakale mothama bubuya,
PSA.119.68	mundidiye milayo yenyu.
PSA.119.69	Banozwikudza banondibhomedza manyepkhwa,
PSA.119.69	koga ndobhata milayo yenyu nge moyo wangu wose.
PSA.119.70	Mimoyo yabo mikodu,
PSA.119.70	koga imi ndoshathila nlayo wenyu.
PSA.119.71	Kwakandilulwamila kuti ndibe ndakalobgwa shamu,
PSA.119.71	kuti ndizo ndizwidiye milayo yenyu.
PSA.119.72	Nlayo we nlomo wenyu wakandinakila kwazo
PSA.119.72	kupinda zwiwulu zwinjinji zwe siliva ne golide.
PSA.119.73	Maboko enyu akandithama kakale kandibumba,
PSA.119.73	mundipe hwisiso kuti ndizwidiye milayo yenyu.
PSA.119.74	Ibabo banomutja banowondibona bakashatha,
PSA.119.74	ngobe ndakagala moyo mu dama lenyu.
PSA.119.75	Ndoziba, imwi Yahwe, kuti kusumikilisa kwenyu kwakatambunuka,
PSA.119.75	ngoti makandiloba shamu nge kugalikabgwe kwenyu.
PSA.119.76	Ludo gwenyu gusingazunguzike gumilile kundinyaladza,
PSA.119.76	kuyendidzana ne kugadzabgwe kwenyu ku nlanda wenyu.
PSA.119.77	Ngoni dzenyu ngadzizhe kundili, kuti ndizo nditjile,
PSA.119.77	ngobe nlayo wenyu i shatho yangu.
PSA.119.78	Banozwikudza ngababhatisiwe shoni,
PSA.119.78	ngobe banoshaka kundilengudza nge bupitipiti,
PSA.119.78	koga imi ndokumbula ngekwe milayo yenyu.
PSA.119.79	Thamani kuti ibabo banomutja bashandukile kundili,
PSA.119.79	kuti ndizo bazibe milayo yenyu.
PSA.119.80	Moyo wangu ngausibong'we nlandu ngekwe milayo yenyu
PSA.119.80	kuti ndizo ndisitongobhatisiwa shoni.
PSA.119.81	Meya yangu inotshwigwa ngekwe jidzo lenyu,
PSA.119.81	ndogalabgwe mu dama lenyu.
PSA.119.82	Mesho angu atjinyala ngolindila gadzabgwe kwenyu,
PSA.119.82	ndobhuzwa nditi, “mowondinyaladza lini?”
PSA.119.83	Ndotjinga gukhwa le nkumbi we zhambi lili mu busi,
PSA.119.83	ipapa ndisakatongokangang'wa milayo yenyu.
PSA.119.84	Apa nlanda wenyu adzikitadze kuswikila lini kene?
PSA.119.84	Apa mowosumikilisa banondigwadzisa lini kene?
PSA.119.85	Banozwikudza bakanditshila makomba,
PSA.119.85	bathu basingatobele nlayo wenyu.
PSA.119.86	Milayo yenyu yose inogalikabgwe
PSA.119.86	ndodziyidziwa kusina tjandatjinya mundibhatshe!
PSA.119.87	Bakashokobe bandidusa mu shango,
PSA.119.87	koga andizolasha milayo yenyu.
PSA.119.88	Mu ludo gwenyu gusingazunguzike musitole butjilo gwangu,
PSA.119.88	kuti ndizo ndibhate milayo ye nlomo wenyu.
PSA.119.89	Yahwe bayapo nge kusingapele,
PSA.119.89	dama lenyu lakadzikila kudzimu.
PSA.119.90	Kugalikabgwe kwenyu kodwilila kunoti ku zwizekugwana zose
PSA.119.90	makathama shango, ngono yakadzikila.
PSA.119.91	Nge ndaulo yenyu zwithu zwimile nasi,
PSA.119.91	ngobe zwithu zose zoshingila imwi.
PSA.119.92	Ha nlayo wenyu wakabe usi shatho yangu,
PSA.119.92	ndobe ndakafa ngolobgwa shamu kwangu.
PSA.119.93	Anditowofa ndakangang'wa milayo yenyu,
PSA.119.93	ngobe makabiganyidzila butjilo gwangu ndiyo.
PSA.119.94	Ndiwenyu, munditjidze,
PSA.119.94	ngobe ndakashaka milayo yenyu.
PSA.119.95	Babi bakandilalila kuti bandilobese,
PSA.119.95	koga ndokumbula milayo yenyu.
PSA.119.96	Ndakabona bhelelo le ndizanyo yose,
PSA.119.96	koga milayo yenyu ayina tjilizanyo.
PSA.119.97	Imi, ndoda milayo yenyu seni!
PSA.119.97	Ndokumbula ngekwayo sikati lose.
PSA.119.98	Nlayo wenyu unonditjenjedza kupinda zwita zwangu,
PSA.119.98	ngobe unogalila tjose nami.
PSA.119.99	Ndohwisisa kupinda badiyi bangu bose,
PSA.119.99	ngobe milayo yenyu ndiyo gumbuludzo langu.
PSA.119.100	Ndohwisisa kupinda bakwegula,
PSA.119.100	ngobe ndohwa milayo yenyu.
PSA.119.101	Ndodziba makumbo angu mu zila dzose dzakabipa,
PSA.119.101	kuti ndizo ndibhate dama lenyu.
PSA.119.102	Anditoshandukila ndaulo dzenyu,
PSA.119.102	ngobe makandidiya.
PSA.119.103	Matama enyu anozipa tjini mu lulimi gwangu,
PSA.119.103	anozipa kupinda butji gwe nyutji mu nlomo wangu!
PSA.119.104	Nge milayo yenyu ndowana kuhwisisa,
PSA.119.104	ndizo ndobenga zila dzose dze manyepkhwa.
PSA.119.105	Dama lenyu luvone gwe makumbo angu,
PSA.119.105	ne tjedza tje zila yangu.
PSA.119.106	Ndakatuna abuya akushingikadza,
PSA.119.106	kulondolodza ndaulo dzenyu dzakayengemala.
PSA.119.107	Ndakadziyidzika kwazo, mundipe butjilo,
PSA.119.107	imwi Yahwe, kuyendidzana ne dama lenyu.
PSA.119.108	Amutjilani zwipo zwangu zwe kukudza, imwi Yahwe,
PSA.119.108	kakale mundidiye ndaulo dzenyu.
PSA.119.109	Ndodwilila ndakabhata butjilo gwangu nge luboko gwangu,
PSA.119.109	koga anditokangang'wa nlayo wenyu.
PSA.119.110	Babi bakandilukila gwanga,
PSA.119.110	koga andizolashika mu milayo yenyu.
PSA.119.111	Milayo yenyu ndiyo lukata gwangu nge kusingapele kose,
PSA.119.111	ndiyo shatho ye moyo wangu.
PSA.119.112	Ndakashandulila moyo wangu mu kuhwa milayo yenyu
PSA.119.112	nge kusingapele kose, kunoti ku bupelo.
PSA.119.113	Ndobenga bathu bana moyo mibili,
PSA.119.113	koga ndoda nlayo wenyu
PSA.119.114	Ndimwi dizhilo langu ne tjivikili tjangu,
PSA.119.114	ndogalabgwe mu dama lenyu.
PSA.119.115	Idwani pandili imwi bashingi be bubi,
PSA.119.115	kuti ndibhate milayo ye Ndzimu wangu.
PSA.119.116	Mundibhatshe kuyendidzana ne kugadzabgwe
PSA.119.116	kwenyu, kuti ndizo nditjile, kakale musindiletje
PSA.119.116	abhatisiwa shoni mu kugalabgwe kwangu.
PSA.119.117	Mundibhate, kuti nditjile
PSA.119.117	ndidwilile ndina hanya nge milayo yenyu.
PSA.119.118	Molasha bose banolashika mu milayo yenyu,
PSA.119.118	ngobe butjakwani gwabo mwina we tjigu.
PSA.119.119	Bose babi be shango mobatola se malala,
PSA.119.119	ndizo ndoda milayo yenyu.
PSA.119.120	Mmbili wangu unotetemesiwa nge kumutja,
PSA.119.120	ndotja kusumikilisa kwenyu.
PSA.119.121	Ndathama kwakatambunuka nenge ndulamo,
PSA.119.121	musindiletjedzele mu batshambilidzi bangu.
PSA.119.122	Gadzanibgwe nlanda wenyu kuti mowonthamila bubuya,
PSA.119.122	musiletjedzele basina Ndzimu kuti banditshambilidze.
PSA.119.123	Mesho angu atjinyadziwa ngolindila jidzo lenyu,
PSA.119.123	ne kuzhadzisika kwe kugadzabgwe kwenyu kwakalulwama.
PSA.119.124	Thamilani nlanda wenyu kuyendidzana ne ludo gwenyu gusingazunguzike,
PSA.119.124	kakale mundidiye milayo yenyu.
PSA.119.125	Ndi nlanda wenyu, mundipe hwisiso,
PSA.119.125	kuti ndihwisise milayo yenyu.
PSA.119.126	Tjabe tjibaka tjenyu imwi Yahwe, kuti mutole thambo,
PSA.119.126	ngobe nlayo wenyu auzotobegwa.
PSA.119.127	Sa ikoku, ndoda milayo yenyu,
PSA.119.127	kupinda golide, kupinda golide yakatjena.
PSA.119.128	Malebeswa ndolingisanya makumbo angu ne milayo yenyu yose,
PSA.119.128	ndobenga zila imwe ne imwe ye manyepkhwa.
PSA.119.129	Milayo yenyu inotjenamisa,
PSA.119.129	ndizo meya yangu inoilondolodza.
PSA.119.130	Petenuka kwe matama enyu kopa tjedza,
PSA.119.130	kopa basi be tjimwe hwisiso.
PSA.119.131	Ndofemeleka ndakazhaligwa,
PSA.119.131	ngobe ndakashuba milayo yenyu.
PSA.119.132	Shandukilani kundili mundihwile ngoni,
PSA.119.132	sekwa munogala muthamila ibabo banoda zina lenyu.
PSA.119.133	Tambunudzani miyendo yangu kuyendidzana nge dama lenyu,
PSA.119.133	musitongoletja jinyo likandilaula.
PSA.119.134	Mundidzutunule mu tshambilidzo ye bathu,
PSA.119.134	kuti ndizo ndilondolodze milayo yenyu.
PSA.119.135	Penyeselani nlanda wenyu buso gwenyu,
PSA.119.135	kakale mundidiye milayo yenyu.
PSA.119.136	Mesho angu anowunga mishodzi,
PSA.119.136	ngoti bathu abatolondolodza nlayo wenyu.
PSA.119.137	Makalulwama, imwi Yahwe,
PSA.119.137	ne kusumikilisa kwenyu kwakalulwama.
PSA.119.138	Makabiga milayo yenyu mu ndulamo
PSA.119.138	nenge mu kugalikabgwe kose.
PSA.119.139	Ndobhaika mu moyo nge shungu
PSA.119.139	ngoti zwita zwangu zwokangang'wa matama enyu.
PSA.119.140	Kugadzabgwe kwenyu kwakalikiwa zubuyanana,
PSA.119.140	ngono nlanda wenyu unokuda.
PSA.119.141	Ndintukununu kakale ndolingigwa pasi,
PSA.119.141	nenguba kwakajalo anditokangang'wa milayo yenyu.
PSA.119.142	Ndulamo yenyu i ndulamo isingapele,
PSA.119.142	kakale nlayo wenyu ndiwo malebeswa.
PSA.119.143	Tshiyilo ne buyendasi zwakandizhila,
PSA.119.143	koga milayo yenyu i shatho yangu.
PSA.119.144	Milayo yenyu yakayengemala nge kusingapele,
PSA.119.144	mundipeni hwisiso kuti nditjile.
PSA.119.145	Ndomudana nge moyo wangu wose mundidabile, imwi Yahwe.
PSA.119.145	Ndowolondolodza milayo yenyu.
PSA.119.146	Ndomulilila, munditjidze,
PSA.119.146	kuti ndilondolodze milayo yenyu.
PSA.119.147	Ndobinduka busikwana ndilila ndishaka bhatsho,
PSA.119.147	ndogalabgwe mu matama enyu.
PSA.119.148	Mesho angu anobe akalinga kutangila balindi be busiku,
PSA.119.148	kuti ndikumbulukigwe kugadzabgwe kwenyu.
PSA.119.149	Ihwani hwi langu mu ludo gwenyu gusingazunguzike,
PSA.119.149	Imwi Yahwe, mu kululwama kwenyu,
PSA.119.149	tjengetani butjilo gwangu!
PSA.119.150	Ibabo banotobela bubi babo pejopejo,
PSA.119.150	abateli pano ne nlayo wenyu.
PSA.119.151	Ipapo imwi muli pejo, imwi Yahwe,
PSA.119.151	ne milayo yenyu yose i malebeswa.
PSA.119.152	Ndakazwidiya mu milayo yenyu ntolo,
PSA.119.152	kuti makaibiga nge kusingapele.
PSA.119.153	Lingani tshiyilo yangu munditjidze,
PSA.119.153	ngobe andizokangang'wa nlayo wenyu.
PSA.119.154	Mundimile mu ndebeleko yangu mundidzutunule,
PSA.119.154	tjengetani butjilo gwangu kuyendidzana
PSA.119.154	ne kugadzabgwe kwenyu!
PSA.119.155	Jidzo aliteli pano ne babi,
PSA.119.155	ngobe abatoshaka milayo yenyu.
PSA.119.156	Kukulu ngoni dzenyu, imwi Yahwe,
PSA.119.156	munditjidze kuyendidzana ne ndulamo yenyu.
PSA.119.157	Zwita ne banondinyanyayidza banjinji
PSA.119.157	nenguba kwakajalo, anditoshandukila milayo yenyu.
PSA.119.158	Ndolinga basingagalikebgwe, ashima,
PSA.119.158	ngobe abatolondolodza milayo yenyu.
PSA.119.159	Bonani sekwandinoda milayo yenyu,
PSA.119.159	munditjidze kuyendidzana ne ludo gwenyu gusingazunguzike.
PSA.119.160	Matama enyu wose malebeswa,
PSA.119.160	ndulamo ye ndaulo dzenyu dzose imile nge kusingapele.
PSA.119.161	Bakololo be bushe banondisumikilisila kusina,
PSA.119.161	koga moyo wangu unotja matama enyu.
PSA.119.162	Ndoshathila dama lenyu,
PSA.119.162	se nthu wawana thundu yatapiwa ku ngwa.
PSA.119.163	Ndobenga kakale ndoshima manyepkhwa,
PSA.119.163	koga ndoda nlayo wenyu.
PSA.119.164	Ndomukudza katendeka nge zhuba,
PSA.119.164	ngekwe ndaulo dzenyu dzakalulwama.
PSA.119.165	Banoda nlayo wenyu bana kunyalala kukulu,
PSA.119.165	akuna tjinobakutha.
PSA.119.166	Ndakalindila jidzo lenyu, imwi Yahwe,
PSA.119.166	ngono ndoshingikadza milayo yenyu.
PSA.119.167	Ndohwa milayo yenyu,
PSA.119.167	ndoyida kupindisisa.
PSA.119.168	Ndohwa milayo ne ndaulo dzenyu,
PSA.119.168	ngobe zila dzangu dzose modziziba.
PSA.119.169	Imani tjililo tjangu tjiswike kumuli, imwi Yahwe.
PSA.119.169	Mundipe hwisiso kuyendidzana ne dama lenyu.
PSA.119.170	Mitembezelo yangu ngaiswike mbeli kwenyu
PSA.119.170	mundisunungule kuyendidzane ne kugadzabgwe kwenyu.
PSA.119.171	Nlomo wangu unowomukudza kunjinji,
PSA.119.171	ngobe mondidiya milayo yenyu.
PSA.119.172	Lulimi gwangu gowomba ngekwe kugadzabgwe kwenyu,
PSA.119.172	ngobe milayo yenyu yose yakalulwama.
PSA.119.173	Luboko gwenyu ngagugale gwakazwilulwamisila
PSA.119.173	kundibhatsha, ngobe ndolondolodza milayo yenyu.
PSA.119.174	Ndina nyota ye jidzo lenyu, imwi Yahwe,
PSA.119.174	ngobe nlayo wenyu i shatho yangu.
PSA.119.175	Tshene munganditjidza kuti ndizo ndimukudze,
PSA.119.175	ne ndaulo dzenyu dzindibhatshe.
PSA.119.176	Ndakamila ndonga pkhwizi yakalashika,
PSA.119.176	shakani nlanda wenyu,
PSA.119.176	ngobe anditokangang'wa milayo yenyu.
PSA.120.1	Mu manikano dzangu ndolilila kuna Yahwe,
PSA.120.1	kuti bandidabile.
PSA.120.2	“Munditjidze, imwi Yahwe,
PSA.120.2	mu milomo inonyepa,
PSA.120.2	mu lulimi guzhele butjebeli.”
PSA.120.3	Apa unowopiwani kene?
PSA.120.3	Apa ini tjaunowothamigwa kupinda kene,
PSA.120.3	iwe lulimi guzhele butjebeli?
PSA.120.4	Misebe yakateswa ye babhayani,
PSA.120.4	ne masimbe anothuta e nti we ntshwayilo!
PSA.120.5	Yee mme wee! Ndapalala imi nzhi mu Mesheke
PSA.120.5	ngekuti ndogala mu mishasha ye Keda!
PSA.120.6	Ndakagala tjibaka tjilefulefu ne bathu
PSA.120.6	pakati kwa ibabo banobenga kunyalala.
PSA.120.7	Imi ndoshaka kunyalala,
PSA.120.7	koga ha ndilebeleka,
PSA.120.7	ibo banoshaka ngwa.
PSA.121.1	Ndomilidzila mesho angu ku matombo.
PSA.121.1	Apa bhatsho yangu inowodwa ngayi?
PSA.121.2	Bhatsho yangu inodwa kuna Yahwe,
PSA.121.2	ibo bakathama kudzimu ne shango.
PSA.121.3	Abatowoletja gumbo lilo likatedzemuka,
PSA.121.3	ibo wakakutjengeta aatowotshumwayila.
PSA.121.4	Ngelebeswa, ibo bakatjengeta Iziraela,
PSA.121.4	abangatshumwayile naiko ku izela dumbu.
PSA.121.5	Yahwe ndibo ntjengeti uwo,
PSA.121.5	Yahwe ndibo ntutshi uwo ku luboko gugo gwe luji.
PSA.121.6	Zhuba alingakuphobole masikati,
PSA.121.6	kene naiwo mwedzi busiku.
PSA.121.7	Yahwe banowokutjengeta mu mbipo yose,
PSA.121.7	banowotjengeta butjilo gugo.
PSA.121.8	Yahwe banowotjengeta
PSA.121.8	kubhuda kuko ne swika kuko
PSA.121.8	kudwa ngwenu kunoti nge kusingapele kose.
PSA.122.1	Ndakashatha pa bakandidwa beti,
PSA.122.1	“Ngatiyende ku Ng'umba ya Yahwe!”
PSA.122.2	Makumbo edu amile
PSA.122.2	mukati kwe mikoba iyo, iwe Jerusalema.
PSA.122.3	Jerusalema, wakabakwa se nzi nkulu
PSA.122.3	umile wakasomana kwakasima.
PSA.122.4	Njudzi dzoyenda ku uli,
PSA.122.4	njudzi dza Yahwe,
PSA.122.4	sekwa kwakalauligwa Iziraela,
PSA.122.4	kuti aboke zina la Yahwe.
PSA.122.5	Ngobe ndiko kwakabigwa zwigalo zwe bushe,
PSA.122.5	zwigalo zwe bushe zwe ng'umba ya Dafite.
PSA.122.6	Tembezelelani kunyalala kwe Jerusalema:
PSA.122.6	“Dzene bangabhudilila ibabo banokuda.
PSA.122.7	Kunyalala ngakube mukati kwe bhakasa lilo,
PSA.122.7	ne mbakililo mu thungamakole dzidzo.”
PSA.122.8	Kuthamila zwikamu ne bazwalani bangu.
PSA.122.8	Ndowoti, “Kunyalala ngakube nawe.”
PSA.122.9	Kuthamila ng'umba ya Yahwe Ndzimu wedu,
PSA.122.9	ndotembezelela kubhudilila kuko!
PSA.123.1	Ndomilidzila mesho angu kumuli,
PSA.123.1	imwi mugele mu tjigalo tje bushe kudzimu!
PSA.123.2	Sekwa mesho e balandalume
PSA.123.2	elinga luboko gwa tetshi wabo,
PSA.123.2	sekwa mesho e nlandakadzi
PSA.123.2	elinga luboko gwe nfumakadzi waanoshinga,
PSA.123.2	naswibo mesho edu anolinga kuna Yahwe Ndzimu wedu,
PSA.123.2	kuswikila betihwila ngoni.
PSA.123.3	Mutihwile ngoni, imwi Yahwe, mutihwile ngoni,
PSA.123.3	ngobe takatukwa kwagala.
PSA.123.4	Meya yedu izheligwe kupinda tjilizanyo
PSA.123.4	nge kudadigwa kwa ibabo bagedzikane
PSA.123.4	ne tukwa kukulu nge banozwikudza.
PSA.124.1	Ha kwabe kusi Yahwe bakabe bama naswi,
PSA.124.1	Iziraela ngaalebeleke ngwenu ati,
PSA.124.2	ha kwabe kusi Yahwe bakabe bama naswi,
PSA.124.2	patakamukigwa nge bathu,
PSA.124.3	bangabe bakatimidza titjila,
PSA.124.3	pabakabe bakatigwadzilamoyo kwazo
PSA.124.4	tobe takasengwa nge nsundila
PSA.124.4	vula inobe yakating'wisa nkokhwi.
PSA.124.5	Vula yakabe yakatifukidza
PSA.124.5	inobe yakating'wisa nkokhwi.
PSA.124.6	Ngakukudziwe Yahwe
PSA.124.6	ibo basakatilonga
PSA.124.6	mu milomo ye zwibandana.
PSA.124.7	Takapudzumuka se nyuni
PSA.124.7	mu dati le bateyi be nyuni,
PSA.124.7	dati lathubuka,
PSA.124.7	ngono tikapudzumuka.
PSA.124.8	Bhatsho yedu imu zina la Yahwe,
PSA.124.8	bakabumba kudzimu ne shango.
PSA.125.1	Ibabo banogalabgwe muna Yahwe banonga Dombo le Ziyoni,
PSA.125.1	lisingake likatshedugwa, koga lakadzikila nge kusingapele kose.
PSA.125.2	Se matombo akapoteleka Jerusalema,
PSA.125.2	Yahwe na ibobo bakapoteleka bathu babo,
PSA.125.2	kudwa sangwenu kunoti nge kusingapele kose.
PSA.125.3	Swimbo ye bushe gwe mbipo aingagale
PSA.125.3	mu shango yakapiwa balulwami,
PSA.125.3	kuti ndizo balulwami basitongo tambunudza
PSA.125.3	maboko abo kuthama bubi.
PSA.125.4	Thamilani ndulamo ibabo bakalulwama imwi Yahwe,
PSA.125.4	nanga ibabo be mimoyo yakatambunuka.
PSA.125.5	Koga ibabo banoyendila ntome kwe zila dzabo dzakakombama,
PSA.125.5	Yahwe banobatatila kutjena ne bashingi be mbipo.
PSA.125.5	Kunyalala ngakubepo mu Iziraela!
PSA.126.1	Kwakati Yahwe bebuzila bakabe batapkhwa ku Ziyoni,
PSA.126.1	takanga banowolota.
PSA.126.2	Tikaseka tikagwadziwa nge mbadu,
PSA.126.2	ne ndimi dzedu tikapululudza,
PSA.126.2	ndizo bezwitjaba bakaleba beti,
PSA.126.2	“Yahwe babathamila zwithu zwikulukulu.”
PSA.126.3	Yahwe batithamila zwithu zwikulukulu,
PSA.126.3	ngono toshatha.
PSA.126.4	Mutibuzile thundu dzedu, imwi Yahwe,
PSA.126.4	se hwobana dziku Negebu.
PSA.126.5	Banodzwala nge mishodzi
PSA.126.5	ngabavune nge mipululu.
PSA.126.6	Ibo banowobhudila kuzhe belila,
PSA.126.6	bakasenga mbewu kunodzwala,
PSA.126.6	banowoshanduka ne mipululu,
PSA.126.6	bakasenga mathunde abo.
PSA.127.1	Kuzhe kwekuti Yahwe babake ng'umba,
PSA.127.1	ibabo banoibaka banoshingila masimba malashe.
PSA.127.1	Kuzhe kwekuti Yahwe balinde nzi nkulu,
PSA.127.1	nlindi unolindila suli.
PSA.127.2	Akuna bhatsho kumuka mangwanana
PSA.127.2	ngono mube munoyizela pakati kwe busiku,
PSA.127.2	muja zojiwa nge mang'oni,
PSA.127.2	ngobe banopa hwope babo babanoda.
PSA.127.3	Bana lukata gunodwa kuna Yahwe,
PSA.127.3	ba ntjelo we tjibumbilo.
PSA.127.4	Bana bakazwagwa mu butjetjana gwe nthu,
PSA.127.4	banonga misebe imu luboko gwe mbayani.
PSA.127.5	Kwakakombolegwa nthu una bana banjinji.
PSA.127.5	Ngobe aatokundiwa
PSA.127.5	ha enyanyayidzana ne zwita zwizwe mu lubazhe.
PSA.128.1	Wakakombolegwa mmwe ne mmwe unotja Yahwe,
PSA.128.1	iye unotobela zila dzabo!
PSA.128.2	Unowoja ntjelo we dukuta le nshingo we maboko awo,
PSA.128.2	unowoshatha, kakale kowonlulwamila.
PSA.128.3	Nkadzi uwo unowonga nzhambi unozwala
PSA.128.3	mukati kwe nzi uwo
PSA.128.3	bana babo banowonga thinila kwe thabi dze ntoba,
PSA.128.3	bakapoteleka tafuli iyo.
PSA.128.4	Ndiko sekwa kwakunowokombolegwa
PSA.128.4	nthu unotja Yahwe!
PSA.128.5	Yahwe banokukombolela bali mu Ziyoni.
PSA.128.5	Dzene ungabona makombolelo e Jerusalema
PSA.128.5	mazhuba wose e butjilo gugo.
PSA.128.6	Dzene ungabona bana be bana babo.
PSA.128.6	Kunyalala ngakube mu Iziraela!
PSA.129.1	“Tjinga kwabakandigwisa kudwa mu butjetjana gwangu.”
PSA.129.1	Iziraela ngaalebeleke ati,
PSA.129.2	“Tjinga kwabakandigwisa kudwa mu butjetjana gwangu,
PSA.129.2	nenguba kwakajalo abathu bakandikunda.
PSA.129.3	Balimi bakandipalula kushule se bulime,
PSA.129.3	bakathama foro dzabo dzikabe ndefundefu.”
PSA.129.4	Yahwe bakalulwama,
PSA.129.4	bakathubula mitjili ye babi.
PSA.129.5	Dzene bose banobenga Ziyoni
PSA.129.5	bangabhatisiwa shoni bakashandusigwa shule.
PSA.129.6	Ngabange bushwa gunomela ku zwilungwani zwe ng'umba,
PSA.129.6	gunoswaba gusathu gukakula,
PSA.129.7	gusingazhale tjiazha tje mmwayi
PSA.129.7	ne basungi abatothama fukatigwa mu maboko abo,
PSA.129.8	bapindi pabasingake bakalebeleka beti,
PSA.129.8	“Dothodzo la Yahwe ngalibe mumuli!
PSA.129.8	Tomutothodza nge zina la Yahwe!”
PSA.130.1	Ndolilila kumuli ndili mu manikano njinji Yahwe.
PSA.130.2	She ihwani hwi langu!
PSA.130.2	Muzhule zebe dzenyu
PSA.130.2	kuteedza hwi le mitembezelo yangu!
PSA.130.3	Ha mabe mubiganyidza milandu, Yahwe,
PSA.130.3	Yahwe, apa ndiyani wabe angapudzumuka kene?
PSA.130.4	Koga kuna kuzwiibhatigwa mumuli,
PSA.130.4	kuti ndizo mutjiwe.
PSA.130.5	Ndolindila Yahwe, meya yangu inolinda,
PSA.130.5	kakale ndogalabgwe mu dama labo,
PSA.130.6	Meya yangu yakalindila Yahwe
PSA.130.6	kupinda ibabo bakalinda yedza kwe zhuba,
PSA.130.6	kupinda ibabo bakalinda yedza kwe zhuba
PSA.130.7	Iwe Iziraela, galabgwe muna Yahwe!
PSA.130.7	Ngobe muna Yahwe kuna ludo gusingazunguzike,
PSA.130.7	kakale mubali kuna simba gulu linodzutunula.
PSA.130.8	Ndibo banowodzutunula Iziraela
PSA.130.8	mu matjinyo abo wose.
PSA.131.1	Imwi Yahwe, moyo wangu autozwikudza,
PSA.131.1	mesho angu azokangazhika,
PSA.131.1	anditozwilonga mu zwithu zwikulukulu
PSA.131.1	kakale zwinganditjenamisa kwazo.
PSA.131.2	Koga ndakadzikama kakale ndanyaladza meya yangu,
PSA.131.2	se mwana apkhwigwa ana mmeyabe,
PSA.131.2	meya yangu igele mundili se mwana wapkhwigwa.
PSA.131.3	Iwe Iziraela, galabgwe muna Yahwe,
PSA.131.3	kudwa ngwenu kunoti nge kusingapele kose.
PSA.132.1	Imwi Yahwe, kumbulukigwani kuma na Dafite
PSA.132.1	mu mang'oni wose aakadzikitadzila.
PSA.132.2	Sekwa akatuna kuna Yahwe kakale
PSA.132.2	kagadzabgwe Ndzimu Masimbawose wa Jakubo,
PSA.132.3	“Anditowongina mu ng'umba yangu
PSA.132.3	kene aizela mu bulalo gwangu,
PSA.132.4	anditowo tongowanisa mesho angu hwope
PSA.132.4	kene kuli kutshumwayila,
PSA.132.5	kudzina ndiwanila Yahwe bugalo,
PSA.132.5	bugalo gungagagwa ndiwo Ndzimu Masimbawose wa Jakubo.”
PSA.132.6	Takahwilila ngekwako mu Efurata
PSA.132.6	tikakuwana mu shango ye Jaa.
PSA.132.7	“Ngatiyendeni ku bugalo gwawo.
PSA.132.7	Ngatiunamateni pa tjigalo tje makumbo awo.”
PSA.132.8	Milikani, imwi Yahwe,
PSA.132.8	muyende ku bunyatutukilo gwenyu
PSA.132.8	imwi ne Bhokisi le Tjidumano tje simba lenyu.
PSA.132.9	Bapirisiti benyu ngabaambadziwe nge ndulamo,
PSA.132.9	bagalimoyo benyu ngabapululudze.
PSA.132.10	Ngwekwa Dafite nlanda wenyu
PSA.132.10	musitongo lamba nzhodziwa wenyu.
PSA.132.11	Yahwe bakatunila Dafite nge malebeswa
PSA.132.11	kwabasingake bakakushandukila beti,
PSA.132.11	“Mmwe we zwizekugwana zwizo,
PSA.132.11	ndowon'gadza pa tjigalo tjitjo tje bushe.
PSA.132.12	Ha bakololo babo bangalondolodza tjidumano tjangu
PSA.132.12	ne milayo yandinowobadiya iyo,
PSA.132.12	bakololo babo nge kusingapele,
PSA.132.12	banowogala mu tjigalo tjitjo tje bushe,
PSA.132.12	nge kusingapele kose.”
PSA.132.13	Ngobe Yahwe bakashalula Ziyoni,
PSA.132.13	bakaiyemulila kube bugalo gwabo.
PSA.132.14	“Ogu ndigo bugalo gwe bunyatutukilo
PSA.132.14	gwangu nge kusingapele kose,
PSA.132.14	ndowogala ipapa, ngobe ndakapada.
PSA.132.15	Ndowopakombolela kwazo nge zojiwa zwapo,
PSA.132.15	ndowogutsha bashayi bapo nge tjiwunga.
PSA.132.16	Bapirisiti bapo ndowobaambadza nge jidzo,
PSA.132.16	ne bagalimoyo bapo banowopululudza.
PSA.132.17	Ipapo ndowomedza lunyanga gumilile Dafite,
PSA.132.17	ndakalulwamisila nzhodziwa wangu luvone.
PSA.132.18	Zwita zwizwe ndowozwimbatisa shoni
PSA.132.18	koga munli, tjiala tje nsholo uwe tjowongadzima.”
PSA.133.1	Kubuyanana kakale koshathisa seni!
PSA.133.1	Ha bana be nthu baligedzane bakabhatana!
PSA.133.2	Konga mafuta e themba ipezhugwi mu nsholo,
PSA.133.2	ewunga edelukila ku ndedu,
PSA.133.2	mu ndedu dza Aroni,
PSA.133.2	ewunga edelukila mu kheipi dze hazu lile.
PSA.133.3	Konga khawa ye Heremoni,
PSA.133.3	inowila mu matombo e Ziyoni.
PSA.133.3	Ngobe ndipo Yahwe pabakagadzabgwe makombolelo abo
PSA.133.3	butjilo gusingapele.
PSA.134.1	Izhani, tikudze Yahwe, imwi mose balanda ba Yahwe,
PSA.134.1	imwi munoma busiku mu ng'umba ya Yahwe!
PSA.134.2	Milidzilani maboko enyu pezhugwi ku bugalo gwakayengemala,
PSA.134.2	ndizo mu kudze Yahwe.
PSA.134.3	Dzene Yahwe, mbumbi we kudzimu ne shango,
PSA.134.3	bangamukombolela kudwa mu Ziyoni.
PSA.135.1	Kudzani Yahwe!
PSA.135.1	Kudzani zina la Yahwe,
PSA.135.1	mubakudze, imwi balanda ba Yahwe,
PSA.135.2	imwi bamile mu ng'umba ya Yahwe,
PSA.135.2	mu misha ye ng'umba ye Ndzimu wedu.
PSA.135.3	Kudzani Yahwe, ngobe Yahwe bakalulwama,
PSA.135.3	mbilani zina labo njimbo dzinobakudza, ngobe bana ngoni.
PSA.135.4	Ngobe Yahwe bakazwishalulila Jakubo,
PSA.135.4	iye Iziraela kube fumwa yabo.
PSA.135.5	Ngobe ndoziba kuti Yahwe bankulukulu,
PSA.135.5	She wedu upezhugwi kwe midzimu yose.
PSA.135.6	Tjimwe ne tjimwe Yahwe tjabanoda thama
PSA.135.6	banotjithama, kudzimu ne mu shango,
PSA.135.6	mu makungwa ne kusi tjose kwe vula.
PSA.135.7	Ndibo banothama kuti makole amilidze ku phelelo dze shango,
PSA.135.7	banothama lipenyo gwe vula
PSA.135.7	bebe bedusa phepo mu mabiganyilo abo.
PSA.135.8	Ndibo bakabulaya mbano dze Baegipiti
PSA.135.8	dzose dze bathu ne dze phuka
PSA.135.9	bakazhisa zwilakidzo ne matjenamiso
PSA.135.9	pakati kuko, iwe Egipiti,
PSA.135.9	muna Faro ne balanda babe bose.
PSA.135.10	Bakalobesa zwitjaba zwinjinji
PSA.135.10	bakabulaya boshe bakulu bakasima,
PSA.135.11	Sihoni, she nkulu we Bamori,
PSA.135.11	na Ogo, she nkulu we Bhashani,
PSA.135.11	ne mibuso yose ye Kanana,
PSA.135.12	bakakoba shango yabo kube lukata
PSA.135.12	lukata gwe bathu babo Baiziraela.
PSA.135.13	Zina lenyu, imwi Yahwe, limile nge kusingapele,
PSA.135.13	tjilumbi tjenyu, imwi Yahwe, tjoswika ku zwizekugwana zose.
PSA.135.14	Ngobe Yahwe banowogwila bathu babo,
PSA.135.14	kakale banowohwila ngoni balanda babo.
PSA.135.15	Midzimu ye zwitjaba i siliva ne golide,
PSA.135.15	yakathamwa nge bathu nge maboko
PSA.135.16	Ina milomo koga ayitolebeleka,
PSA.135.16	ina mesho koga ayitobona,
PSA.135.17	ina zebe koga ayitohwa,
PSA.135.17	kakale ayina meya mu milomo yawo.
PSA.135.18	Ibaba banoyithama
PSA.135.18	na bose banoigalabgwe
PSA.135.18	banowonga iyo.
PSA.135.19	Imwi ng'umba ye Iziraela, kudzani Yahwe!
PSA.135.19	Imwi ng'umba ya Aroni, kudzani Yahwe!
PSA.135.20	Imwi ng'umba ya Levi, kudzani Yahwe!
PSA.135.21	Ngakukudziwe Yahwe mu Ziyoni
PSA.135.21	ibo bagele mu Jerusalema.
PSA.135.21	Kudzani Yahwe.
PSA.136.1	Tendani Yahwe, ngobe bakalulwama,
PSA.136.1	ngobe ludo gwabo gusingazunguzike
PSA.136.1	gumile nge kusingapele.
PSA.136.2	Tendani Ndzimu we midzimu,
PSA.136.2	ngobe ludo gwabo gusingazunguzike
PSA.136.2	gumile nge kusingapele.
PSA.136.3	Tendani She wa boshe,
PSA.136.3	ngobe ludo gwabo gusingazunguzike
PSA.136.3	gumile nge kusingapele.
PSA.136.4	Ndibo boga banothama matjenamiso makulu,
PSA.136.4	ngobe ludo gwabo gusingazunguzike
PSA.136.4	gumile nge kusingapele.
PSA.136.5	Ibo nge hwisiso yabo bakathama kudzimu,
PSA.136.5	ngobe ludo gwabo gusingazunguzike
PSA.136.5	gumile nge kusingapele.
PSA.136.6	Ibo bakawala shango pezhugwi kwe vula,
PSA.136.6	ngobe ludo gwabo gusingazunguzike
PSA.136.6	gumile nge kusingapele.
PSA.136.7	Ibo bakathama mavone makulu,
PSA.136.7	ngobe ludo gwabo gusingazunguzike
PSA.136.7	gumile nge kusingapele.
PSA.136.8	Bakathama zhuba kuti libuse masikati,
PSA.136.8	ngobe ludo gwabo gusingazunguzike
PSA.136.8	gumile nge kusingapele.
PSA.136.9	Bakathama mwedzi ne nyenyedzi
PSA.136.9	kuti zwibuse busiku,
PSA.136.9	ngobe ludo gwabo gusingazunguzike
PSA.136.9	gumile nge kusingapele.
PSA.136.10	Bakaloba Egipiti ngobulaya mbano dzabo,
PSA.136.10	ngobe ludo gwabo gusingazunguzike
PSA.136.10	gumile nge kusingapele.
PSA.136.11	Kakale bakadusa Iziraela pakati kwabo,
PSA.136.11	ngobe ludo gwabo gusingazunguzike
PSA.136.11	gumile nge kusingapele,
PSA.136.12	nge tjiazha tjakasima
PSA.136.12	ne luboko gwakatambunuka,
PSA.136.12	ngobe ludo gwabo gusingazunguzike
PSA.136.12	gumile nge kusingapele.
PSA.136.13	Ibo bakathubukanya Gungwa Shaba na pakati,
PSA.136.13	ngobe ludo gwabo gusingazunguzike
PSA.136.13	gumile nge kusingapele,
PSA.136.14	ngono bakapalamisa Iziraela pakati kwago,
PSA.136.14	ngobe ludo gwabo gusingazunguzike
PSA.136.14	gumile nge kusingapele,
PSA.136.15	koga kafukidza Faro ne babhayani babe
PSA.136.15	mu gungwa Shaba,
PSA.136.15	ngobe ludo gwabo gusingazunguzike
PSA.136.15	gumile nge kusingapele.
PSA.136.16	Ibo bakatungamila bathu babo mu tjilambanyika,
PSA.136.16	ngobe ludo gwabo gusingazunguzike
PSA.136.16	gumile nge kusingapele.
PSA.136.17	Ibo bakabulaya boshe bakulu,
PSA.136.17	ngobe ludo gwabo gusingazunguzike
PSA.136.17	gumile nge kusingapele,
PSA.136.18	kakale bakabulaya boshe bakulu bana tjilumbi,
PSA.136.18	ngobe ludo gwabo gusingazunguzike
PSA.136.18	gumile nge kusingapele,
PSA.136.19	Sihoni she nkulu we Bamori,
PSA.136.19	ngobe ludo gwabo gusingazunguzike
PSA.136.19	gumile nge kusingapele,
PSA.136.20	na Ogo, she nkulu we Bhashani,
PSA.136.20	ngobe ludo gwabo gusingazunguzike
PSA.136.20	gumile nge kusingapele,
PSA.136.21	bakakoba shango yabo kube lukata,
PSA.136.21	ngobe ludo gwabo gusingazunguzike
PSA.136.21	gumile nge kusingapele,
PSA.136.22	lukata ku balanda babo Baiziraela,
PSA.136.22	ngobe ludo gwabo gusingazunguzike
PSA.136.22	gumile nge kusingapele.
PSA.136.23	Ndibo bakatikumbula
PSA.136.23	patakabe tikuligwa nge mishingo yedu,
PSA.136.23	ngobe ludo gwabo gusingazunguzike
PSA.136.23	gumile nge kusingapele,
PSA.136.24	kakale bakatiangula mu zwita zwedu,
PSA.136.24	ngobe ludo gwabo gusingazunguzike
PSA.136.24	gumile nge kusingapele.
PSA.136.25	Ibo banopa bathu bose zojiwa,
PSA.136.25	ngobe ludo gwabo gusingazunguzike
PSA.136.25	gumile nge kusingapele.
PSA.136.26	Tendani Ndzimu we kudzimu,
PSA.136.26	ngobe ludo gwabo gusingazunguzike
PSA.136.26	gumile nge kusingapele!
PSA.137.1	Pa njizi dze Bhabhiloni,
PSA.137.1	takagala pasi ngono tikalila
PSA.137.1	ha tikumbula Ziyoni.
PSA.137.2	Mu miti inoyi wilo
PSA.137.2	tikatilika matende edu.
PSA.137.3	Ngobe batapi bedu
PSA.137.3	bakati tibambile njimbo,
PSA.137.3	ne balisi bedu beti tibambile tibashathise,
PSA.137.3	bakatidwa bakati,
PSA.137.3	“Mutimbile gumwe gwe njimbo dze Ziyoni!”
PSA.137.4	Apa tingamba lumbo gwa Yahwe tjini
PSA.137.4	mu shango ye butaya kene?
PSA.137.5	Ha ndingakukangang'wa, iwe Jerusalema,
PSA.137.5	luboko gwangu gwe luji ngagushweshwane!
PSA.137.6	Lulimi gwangu ngagunamatile bgwasha gwangu,
PSA.137.6	ha ndisinga mukumbulukigwe,
PSA.137.6	ha ndisinga tole Jerusalema
PSA.137.6	ili shatho yangu wulu.
PSA.137.7	Kumbulani, imwi Yahwe,
PSA.137.7	ngekwe tjakathamwa ne Baedomu
PSA.137.7	mu zhuba lakawa Jerusalema
PSA.137.7	sekwa bakalebeleka beti, “Muwulige! Muwulige!
PSA.137.7	Kudwa pezhugwi kunoti ku thiwa dzawo!”
PSA.137.8	Iwe nkololokadzi we Bhabhiloni, iwe mpaladzi!
PSA.137.8	Bakakombolegwa ibabo banowokubgwilizila
PSA.137.8	itjetji tjawakatithama!
PSA.137.9	Bakakombolegwa ibabo banotola ngawana dzidzo
PSA.137.9	bebe bedzipkhwanyila pa shongwe!
PSA.138.1	Ndomutenda, imwi Yahwe,
PSA.138.1	nge moyo wangu wose,
PSA.138.1	ndomba njimbo dzino mukudza
PSA.138.1	mbeli kwe badzimu.
PSA.138.2	Ndokotamisa nsholo ndakalingisana
PSA.138.2	ne ng'umba yenyu yakayengemala,
PSA.138.2	ndiboka zina lenyu ngekwe ludo
PSA.138.2	gwenyu gusingazunguzike
PSA.138.2	ne galikabgwe kwenyu,
PSA.138.2	ngobe makamilidza zina lenyu ne dama lenyu
PSA.138.2	kupinda tjimwe ne tjimwe.
PSA.138.3	Mu zhuba landakadana, makandidabila,
PSA.138.3	makandipaphidzila simba le meya.
PSA.138.4	Boshe bakulu bose be shango
PSA.138.4	banowomukudza, imwi Yahwe,
PSA.138.4	ngobe bakahwa matama e nlomo wenyu.
PSA.138.5	Banowomba ngekwe zila dza Yahwe,
PSA.138.5	ngobe gudzo la Yahwe ligulu.
PSA.138.6	Nenguba Yahwe balipezhugwi,
PSA.138.6	bana hanya ne bapasi
PSA.138.6	koga banozwikudza,
PSA.138.6	banobalingila kulekule.
PSA.138.7	Nenguba ndiyenda pakati kwe manikano,
PSA.138.7	monditjidza mu bushongola gwe zwita zwangu,
PSA.138.7	motambunudza luboko gwenyu,
PSA.138.7	kakale luboko gwenyu gwe luji gonditjidza.
PSA.138.8	She banowoshingikadza
PSA.138.8	mazwimisilo abo nge kwangu,
PSA.138.8	ludo gwenyu gusingazunguzike
PSA.138.8	imwi Yahwe, gumile nge kusingapele.
PSA.138.8	Musitongolasha nshingo we maboko enyu.
PSA.139.1	Imwi Yahwe, makandishakisisa mukabuya mukandiziba.
PSA.139.2	Moziba ha ndigala pasi ne ndimilika,
PSA.139.2	moziba njalakang'wa dzangu kutji kule kule.
PSA.139.3	Moshakisisa zila yandinotobela ne pandinolala,
PSA.139.3	kakale moziba zila dzangu dzose.
PSA.139.4	Ne dama lisathu likabe mu nlomo wangu,
PSA.139.4	imwi Yahwe, moliziba nge buzhalo.
PSA.139.5	Makandipoteleka mbizho dzose,
PSA.139.5	kakale mobiga luboko gwenyu pezhugwi kwangu.
PSA.139.6	Luzibo gwenyu gonditjenamisa kwazo,
PSA.139.6	gupezhugwi kwazo kupinda hwisiso yangu.
PSA.139.7	Apa ndingayenda ngayi kutizha Meya yenyu kene?
PSA.139.7	Kene ndingayi kwandingatizhila buso gwenyu?
PSA.139.8	Ha nditathila pezhugwi, muyapo ikoko,
PSA.139.8	ha ndithama bulalo gwangu mu gomba le lufu muyapo ikoko.
PSA.139.9	Ha ndibinduka mangwanana
PSA.139.9	ndinogala ku phelelo tjose dze gungwa,
PSA.139.10	na ikokobo luboko gwenyu gowonditungamila,
PSA.139.10	kakale luboko gwenyu gwe luji gowondibhata.
PSA.139.11	Ha nditi, “Tjoselele zhalima lowondifukidza,
PSA.139.11	ne tjedza tjakandipoteleka tjikabe busiku,”
PSA.139.12	na ilo zhalima alitelili zhalima kumuli,
PSA.139.12	busiku gopenya se masikati,
PSA.139.12	ngobe zhalima longa tjedza kumuli.
PSA.139.13	Ngobe ndimwi makabumba zwimukati kwangu,
PSA.139.13	makandiluka mundibhatshanya ndili mu tjibumbilo tja mme yangu.
PSA.139.14	Ndomukudza ngobe ndakabumbgwa nge zila inotjisa kakale inotjenamisa.
PSA.139.14	Mishingo yenyu inotjenamisa,
PSA.139.14	woko ndokuziba zubuyanana.
PSA.139.15	Mbumbiko yangu yakabe isakamusumbikalila,
PSA.139.15	pandakabe ndibumbiwa pakasumbikala,
PSA.139.15	ndilukiwa mu ntumbu we shangu.
PSA.139.16	Mesho enyu akabona lopa langu lisathu likabumbiwa.
PSA.139.16	Mu lukwalo gwenyu kwakabe kwakakwagwa,
PSA.139.16	mazhuba wose andakabigigwa,
PSA.139.16	ngono kusina lawo lathu likabepo.
PSA.139.17	Njalakang'wa dzenyu dzakalulwama seni, imwi Ndzimu!
PSA.139.17	Bunji gwadzo gungapani kene!
PSA.139.18	Ndogwisa kudzibala, dzinji kupinda nsetje,
PSA.139.18	ndozha ku bupelo, nditjinamwi.
PSA.139.19	Ha mabe mungabulaya babi, imwi Ndzimu,
PSA.139.19	ibo bana nyota ye tebula malopa badwe pandili,
PSA.139.20	ibabo banomugongobola,
PSA.139.20	kakale bezwikudza beleba bubi nge kwenyu!
PSA.139.21	Apa anditobenga ibabo banomubenga kene imwi Yahwe?
PSA.139.21	Apa anditoshima ibabo banomumukila kene?
PSA.139.22	Ndobabenga nge lubengo gupatjena,
PSA.139.22	ndobatola bali zwita zwangu.
PSA.139.23	Mundishakisise, imwi Ndzimu, mubuye muzibe moyo wangu,
PSA.139.23	mundilike mubuye muzibe njalakang'wa dzangu.
PSA.139.24	Mubone kene kuna imwe zila mbimbi imu ndili,
PSA.139.24	ngono munditungamile mu zila nge kusingapele kose.
PSA.140.1	Mundiangule imwi Yahwe, mu bathu babiibi
PSA.140.1	mundibakilile muna ibabo banoda ngwa,
PSA.140.2	ibabo banoalakana zwithu zwibiibi mu mikumbulo yabo
PSA.140.2	kakale bemusa ngwa zhuba ne zhuba.
PSA.140.3	Banokuswa ndimi dzabo dzikapitsha se dze nyoka,
PSA.140.3	mukati kwe milomo yabo kuzhele bushungu gwe zwitumbimilidzo.
PSA.140.4	Mundibakilile imwi Yahwe mu maboko e babi.
PSA.140.4	Mundibakilile muna banoda ngwa
PSA.140.4	bakazwimisila kundidusa mu zila.
PSA.140.5	Banozwikudza bakandisumbikila bhuzha
PSA.140.5	kakale bakandiwalila gwanga nge misungo,
PSA.140.5	bakanditeya nenge pakati kwe zila.
PSA.140.6	Ndodwa Yahwe nditi, “Mu Ndzimu wangu,
PSA.140.6	mundihweni Yahwe, mu ntembezelo wangu!”
PSA.140.7	Imwi Yahwe, She wangu, ntjidzi wangu wakasima,
PSA.140.7	makafukidza nsholo wangu mu zhuba le ngwa.
PSA.140.8	Musiletje babi bakashinga njemulo dzabo,
PSA.140.8	imwi Yahwe, musidwilidze mazwimisilo abo e bubi.
PSA.140.9	Ibabo bakandipoteleka,
PSA.140.9	bubi gwabano ndiyemulila
PSA.140.9	ngagushanduke guwile pezhugwi kwabo!
PSA.140.10	Masimbe anopisa ngaatebukile pezhugwi kwabo!
PSA.140.10	Ngabatshindikigwe mukati kwe gomba, basitjafe babhuda!
PSA.140.11	Nlebi we shaya ngaashaye midzi mu shango,
PSA.140.11	bubi ngagutjimbidze guvime banoda ngwa gubatshibikile!
PSA.140.12	Ndoziba kuti Yahwe banomila ndebeleko ye nsheti,
PSA.140.12	kakale banothamila ndulamo bashayi.
PSA.140.13	Tjoselele balulwami banowotenda zina lenyu,
PSA.140.13	bakatambunuka banowotjilila mbeli kwenyu.
PSA.141.1	Ndodana imwi Yahwe, tjimbidzani muzhe kundili,
PSA.141.1	teedzani hwi langu ha ndimudana.
PSA.141.2	Ntembezelo wangu ngaunge motsha unonuhwa zwinozipa mbeli kwenyu
PSA.141.2	ne kumilidza maboko angu kunge tjibhayilo tje madekwana.
PSA.141.3	Mubige nlisi pa nlomo wangu, imwi Yahwe,
PSA.141.3	galani makalisa zhuka kwe nlomo wangu.
PSA.141.4	Musitongoshandulila moyo wangu ku bubi kene guli gupi,
PSA.141.4	kwandinganginikana ne mishingo mibi,
PSA.141.4	ndashanganyila ne bashingi be zwibi
PSA.141.4	musindiletje aja mizipo yabo.
PSA.141.5	Imani nlulwami andilobe,
PSA.141.5	n'galimoyo andikumbuludze.
PSA.141.5	Mafuta e babi ngaasizhodziwe mu nsholo wangu,
PSA.141.5	ngobe ntembezelo wangu unogwa misi yose ne mishingo yabo mibi.
PSA.141.6	Ha batjilongwa mu maboko a ibabo banowobasumikilisa,
PSA.141.6	ndiko kwabanowoziba kuti matama a Yahwe malebeswa.
PSA.141.7	Se bgwe linokwamugwa likapkhwanyikila pasi,
PSA.141.7	ndiko mafupa abo sekwa kwaanowoandamisiwa pa nlomo we gomba le lufu.
PSA.141.8	Koga mesho angu akalinga kumuli, imwi Ndzimu, She wangu,
PSA.141.8	ndoshaka dizhilo mumuli, musindiletjedze ndifa.
PSA.141.9	Mundibakilile mu gwanga gwabakandilukila,
PSA.141.9	ne mu bhuzha le bashingi be bubi.
PSA.141.10	Babi ngabawile mu makwanga abo,
PSA.141.10	imi ndipudzumuke!
PSA.142.1	Nge hwi langu ndolilila kuna Yahwe
PSA.142.1	nge hwi langu ndotembezela kuna Yahwe.
PSA.142.2	Ng'ong'ola kwangu ndokuzhisa mbeli kwabo,
PSA.142.2	ndoleba kudziyidzika kwangu mbeli kwabo.
PSA.142.3	Ha ndipela meya,
PSA.142.3	moziba zila yangu.
PSA.142.3	Mu zila yandinotobela
PSA.142.3	bakanditshila bhuzha.
PSA.142.4	Lingani ku luboko gwangu gwe luji mubone,
PSA.142.4	akuna iye una hanya nami,
PSA.142.4	akuna dizhilo landisalila,
PSA.142.4	akuna una tjimwe nami.
PSA.142.5	Ndomulilila, imwi Yahwe,
PSA.142.5	ndoti, “Ndimwi dizhilo langu,
PSA.142.5	gobe langu mu shango ye batjili.”
PSA.142.6	Hwililani tjililo tjangu,
PSA.142.6	ngobe ndopelegwa nge simba.
PSA.142.6	Mundiangule mu bagwadzisi bangu,
PSA.142.6	ngobe banondikulila.
PSA.142.7	Mundiduse mu ng'umba ye busungwa,
PSA.142.7	kuti ndizo ndiboke zina lenyu.
PSA.142.7	Balulwami banowondipoteleka,
PSA.142.7	ngobe mowondithamila ndulamo nge buzhalo.
PSA.143.1	Ihwani ntembezelo wangu, imwi Yahwe,
PSA.143.1	munditeedze nge zebe mukugalikabgwe kwenyu,
PSA.143.1	mundidabile mu ndulamo yenyu.
PSA.143.2	Musisumikilise nlanda wenyu,
PSA.143.2	ngobe akuna iye unotjila wakalulwama mbeli kwenyu.
PSA.143.3	Ngekuti tjita tjakanditobelela,
PSA.143.3	tjakandibumbuludza mu mavu,
PSA.143.3	tjikandigadza mu zhalima sa ibabo bakafa ntolo.
PSA.143.4	Ndabe pejo ngekuzwitoboka,
PSA.143.4	ndotjilungayila koga.
PSA.143.5	Ndokumbula mazhuba a ntolo
PSA.143.5	ndoalakana ngekwe mishingo yenyu.
PSA.143.5	Kozha mu nkumbulo wangu mishingo ye maboko enyu.
PSA.143.6	Ndomilidzila maboko angu kumuli,
PSA.143.6	meya yangu ina nyota nge kwenyu sa pasi pakawoma.
PSA.143.7	Mundidabile tjinyolotjo imwi Yahwe,
PSA.143.7	ndopela meya.
PSA.143.7	Musindisumbikile buso gwenyu,
PSA.143.7	ndingadwa ndinga ibabo banowila mukati kwe gomba.
PSA.143.8	Ngandihweni ludo gwenyu gusingazunguzike
PSA.143.8	mu mangwanana, ngobe ndogalabgwe mumuli.
PSA.143.8	Mundidiye se kwandakafanila yenda,
PSA.143.8	ngobe ndomilidzila meya yangu kumuli.
PSA.143.9	Mundiangule mu zwita zwangu, imwi Yahwe,
PSA.143.9	ndatizhila kumuli dizhilo.
PSA.143.10	Mundidiye kuthama kuda kwenyu,
PSA.143.10	ngobe mu Ndzimu wangu.
PSA.143.10	Meya yenyu yakalulwama inditungamile,
PSA.143.10	mu zila yakalizalizana.
PSA.143.11	Ngekwe zina lenyu, imwi Yahwe,
PSA.143.11	biganyidzani butjilo gwangu.
PSA.143.11	Mu ndulamo yenyu mu ndiduse mu tshiyilo.
PSA.143.12	Mu ludo gwenyu gusingazunguzike
PSA.143.12	lobesani zwita zwangu,
PSA.143.12	kakale mulobese bose banondigwisa,
PSA.143.12	ngobe ndi nlanda wenyu.
PSA.144.1	Ngakukudziwe Yahwe, shongwe yangu,
PSA.144.1	ibo banodiya maboko angu kugwa,
PSA.144.1	ne zwinyala zwangu kugwa ngwa,
PSA.144.2	Shongwe yangu kakale mbakililo yangu,
PSA.144.2	mbako yangu yakasima kakale ntjidzi wangu,
PSA.144.2	tjivikili tjangu, mubali ndowana dizhilo,
PSA.144.2	imwi munothama kuti bathu babe pasi kwangu.
PSA.144.3	Imwi Yahwe, nthu ini kwamungabe ne hanya naye,
PSA.144.3	kene nthu we nyama ne lopa ini,
PSA.144.3	wamungashwa munkumbula kene?
PSA.144.4	Nthu unonga phepo
PSA.144.4	mazhuba awe anonga ntutshi unopinda.
PSA.144.5	Webani zhuzhugwi kwenyu Yahwe,
PSA.144.5	ngono mudelukile pasi,
PSA.144.5	kuthani matombo kuti athungayile bhulubusi.
PSA.144.6	Penyesani lupenyo gubapaladze,
PSA.144.6	tumidzilani misebe yenyu mubatate.
PSA.144.7	Tambunudzani luboko gwenyu kudwa pezhugwi,
PSA.144.7	munditjidze mundiangule mu vula dzina masimba,
PSA.144.7	mu maboko e bataya,
PSA.144.8	be milomo inoleba manyepkhwa,
PSA.144.8	ne maboko abo e luji aana malebeswa.
PSA.144.9	Ndowomumbila lumbo gutshwa, imwi Ndzimu
PSA.144.9	ndowomulidzila dende le misungo ili gumi,
PSA.144.10	Imwi munopa boshe bakulu kukunda.
PSA.144.10	Imwi munogwila nlanda wenyu Dafite.
PSA.144.11	Mundigwile mu thumo lisina ngoni,
PSA.144.11	kakale mundiangule mu maboko e bataya,
PSA.144.11	be milomo inoleba manyepkhwa,
PSA.144.11	kakale maboko abo e luji aana malebeswa.
PSA.144.12	Dzene bakololo bedu mu butjetjana gwabo
PSA.144.12	banganga miti yakakula kwakapelela.
PSA.144.12	Bakololokadzi bedu bange phanda dze ndzibo,
PSA.144.12	dzakatemegwa mbako ye ng'umba ye bushe.
PSA.144.13	Dzene matula edu angazhala,
PSA.144.13	azhadziwe nge zwilimwa zwakasiyasiyana,
PSA.144.13	dzene pkhwizi dzedu dzingazwala dzikabe zwiwulu,
PSA.144.13	dzikabe makumi e zwiwulu mu mafulo edu,
PSA.144.14	dzene mangabe angasima kakweba ntolo unolema,
PSA.144.14	kuti kusitongobe ne ungathukila kene unotapiwa,
PSA.144.14	ngakusibe ne tjililo tje kuhwa zogwadza mu mikoto yedu!
PSA.144.15	Kwakashatha ibabo
PSA.144.15	bathu banokombolegwa kwakajalo.
PSA.144.15	Kwakashatha bathu banotola
PSA.144.15	Yahwe bali Ndzimu wabo!
PSA.145.1	Ndowomukudza, Ndzimu wangu kakale She nkulu wangu,
PSA.145.1	ngono ndowokudza zina lenyu nge kusingapele kose.
PSA.145.2	Zhuba ne zhuba ndowomukudza.
PSA.145.2	Ndowokudza zina lenyu nge kusingapele!
PSA.145.3	Yahwe bankulukulu kakale bakafanila kudziwa kukulu kwazo,
PSA.145.3	bukulu gwabo agutolondeka.
PSA.145.4	Tjizekugwana tjimwe tjowokudza mishingo yenyu kunoti ku tjimwe
PSA.145.4	ngono banowoleba ngekwe bukulu gwe mishingo yenyu.
PSA.145.5	Mu bubuya ne bukulu gwe mbuso wenyu,
PSA.145.5	ngekwe mishingo yenyu inotjenamisa,
PSA.145.5	akutowondidwa mu moyo.
PSA.145.6	Bathu banowosumikila ngekwe mishingo yenyu inotjenamisa
PSA.145.6	ngono ndowoleba ngekwe bukulu gwenyu.
PSA.145.7	Banowolumbidza ngekwe kuandama kwe bululwami gwenyu,
PSA.145.7	kakale banombila pezhugwi ngekwe ndulamo yenyu.
PSA.145.8	Yahwe bana ngoni ne lubu,
PSA.145.8	abatotjimbidza gwadzamoyo
PSA.145.8	kakale ludo gwabo nde gusingazunguzike.
PSA.145.9	Yahwe bakalulwamila bose,
PSA.145.9	kakale mahwilongoni abo
PSA.145.9	amuna zose zwabakathama.
PSA.145.10	Mishingo yenyu yose inowoboka, imwi Yahwe,
PSA.145.10	kakale bagalimoyo benyu bose banowomukudza.
PSA.145.11	Banowoleba ngekwe gudzo le bushe gwenyu,
PSA.145.11	bebuya beleba ngekwe simba lenyu,
PSA.145.12	kuzibisa bathu bose ngekwe mishingo yenyu mikulu,
PSA.145.12	ne gudzo le bubuya gwe bushe gwenyu.
PSA.145.13	Bushe gwenyu bushe gusingapele,
PSA.145.13	nenge ndaulo yenyu imile kuswikila zwizekugwana zose.
PSA.145.13	Yahwe banogalikabgwe mu matama abo wose,
PSA.145.13	kakale bana ngoni mu mishingo yabo yose.
PSA.145.14	Yahwe banosimisa bose ibabo banowa,
PSA.145.14	kakale banomisa nge makumbo bose bakatemeka mafupa.
PSA.145.15	Mesho abose akalinga kumuli,
PSA.145.15	ngono mobapa zojiwa zwabo nge nsi wakalingisana.
PSA.145.16	Mofumbatunula tjiazha tjenyu,
PSA.145.16	mugutsha njemulo dze zose zwinotjila.
PSA.145.17	Yahwe bakatambunuka mu zila dzabo dzose,
PSA.145.17	kakale bana moyontjena muna zose zwabakathama.
PSA.145.18	Yahwe bapejopejo na bose ibabo banobadana,
PSA.145.18	kuna bose banobadana nge malebeswa.
PSA.145.19	Banoshingikadza njemulo dza bose ibabo banobatja,
PSA.145.19	kakale banohwa zwililo zwabo, ngono banobatjidza.
PSA.145.20	Yahwe banotjengeta bose ibabo banobada,
PSA.145.20	koga banowolobesa babi bose.
PSA.145.21	Nlomo wangu unowogala ukudza Yahwe,
PSA.145.21	ne bathu bose ngabakudze zina
PSA.145.21	labo lakayengemala nge kusingapele kose.
PSA.146.1	Kudza Yahwe!
PSA.146.1	Kudza Yahwe, iwe meya yangu!
PSA.146.2	Ndowokudza Ndzimu ha nditjatjila,
PSA.146.2	ndowomba njimbo dzinokudza
PSA.146.2	Ndzimu wangu butjilo gwangu gose.
PSA.146.3	Usigalebgwe mu bakololo be bushe,
PSA.146.3	mu bathu ibo basina bhatsho.
PSA.146.4	Ha meya yabo ithubukana nabo
PSA.146.4	banobgwilila mu mavu muna
PSA.146.4	ilelo zhuba mazwimisilo abo anopela.
PSA.146.5	Wakakombolegwa iye unowana bhatsho
PSA.146.5	mu Ndzimu wa Jakubo,
PSA.146.5	iye unogalabgwe muna Yahwe Ndzimu uwe,
PSA.146.6	iwo wakathama kudzimu ne shango,
PSA.146.6	gungwa na zose zwimuzwili,
PSA.146.6	iwo unogalikabgwe nge kusingapele.
PSA.146.7	Iwo unolakidza ndulamo muna bakatshambilidziwa,
PSA.146.7	iwo unopa bana zhala zojiwa.
PSA.146.7	Yahwe banosunungula basungwa,
PSA.146.8	Yahwe banopofunula mapofu,
PSA.146.8	Yahwe banomisa nge makumbo ibabo bakagoba,
PSA.146.8	Yahwe banoda balulwami.
PSA.146.9	Yahwe banotjengeta bataya,
PSA.146.9	banobhatsha siyang'wa ne tjilikadzi,
PSA.146.9	koga banofubisa zila ye babi.
PSA.146.10	Yahwe banowobusa nge kusingapele,
PSA.146.10	Ndzimu uwo, iwe Ziyoni, we zwizekugwana zose.
PSA.146.10	Kudza Yahwe!
PSA.147.1	Kudzani Yahwe!
PSA.147.1	Kwakanaka seni kumba njimbo
PSA.147.1	dzinokudza Ndzimu wedu,
PSA.147.1	ngobe una ngoni,
PSA.147.1	kakale lumbo gunobakudza gobafanila!
PSA.147.2	Yahwe banobaka Jerusalema,
PSA.147.2	banokubunganya Baiziraela bakabe batapiwa.
PSA.147.3	Banopodza be mimoyo yakapaluka,
PSA.147.3	kakale banosunga mabanga abo.
PSA.147.4	Banolaula mbalo ye nyenyedzi,
PSA.147.4	banodzitumila mazina adzo dzose.
PSA.147.5	She bedu bankulu kwazo,
PSA.147.5	kakale bana masimba makulu,
PSA.147.5	hwisiso yabo ayina tjilizanyo.
PSA.147.6	Yahwe banomilidza banozwiyisa pasi,
PSA.147.6	Yahwe banoposela babi pasi.
PSA.147.7	Mbilani Ndzimu nge mboko,
PSA.147.7	thamilani Ndzimu wedu nlidzo
PSA.147.7	unozipa nge tjilidzo tje laya!
PSA.147.8	Yahwe banofukidza zhuzhugwi nge makole,
PSA.147.8	banonisa vula mu shango,
PSA.147.8	banomedza bushwa mu matuthu.
PSA.147.9	Banopa phuka zojiwa zwadzo,
PSA.147.9	ne majindana e makungubo ha elila.
PSA.147.10	Nzhazho wabo aute uli mu masimba e mbizi,
PSA.147.10	kene shatho yabo aite ili mu lubilo gwe nlabuki.
PSA.147.11	Koga Yahwe banoshathila ibabo banobatja,
PSA.147.11	muna banogalabgwe ludo gwabo gusingazunguzike.
PSA.147.12	Kudza Yahwe, iwe Jerusalema!
PSA.147.12	Kudza Ndzimu uwo, iwe Ziyoni!
PSA.147.13	Ngobe banosimisa mazhalilo e mikoba iyo,
PSA.147.13	banokombolela bathu ba mukuli.
PSA.147.14	Banokupa kunyalala mu migathu iyo,
PSA.147.14	banokugutsha nge korong mbuyanana.
PSA.147.15	Banotumilila ndaulo yabo mu shango,
PSA.147.15	dama labo lolabuka lilibilidza.
PSA.147.16	Banozhisa kapuku tjinonga wulu,
PSA.147.16	banoandamisa makaa se nlota.
PSA.147.17	Banoposela tjivulamabgwe pasi se mamburumburu,
PSA.147.17	apa ndiani ungamilila butotho gwabanozhisa kene?
PSA.147.18	Banotuma dama labo, ngono bakazwinyausa,
PSA.147.18	banothama phepo yabo ikawuwudza,
PSA.147.18	ne vula dzikawunga!
PSA.147.19	Banoleba dama labo kuna Jakubo,
PSA.147.19	milayo yabo ne ndaulo bakazwipa Iziraela.
PSA.147.20	Akuna tjimwe itjaba tjabakatongothamila sa ikoko,
PSA.147.20	abatoziba milayo yabo.
PSA.147.20	Kudzani Yahwe!
PSA.148.1	Kudzani Ndzimu!
PSA.148.1	Kudzani Ndzimu muli kudzimu,
PSA.148.1	mubakudze muli pezhugwi tjose!
PSA.148.2	Mubakudze, mose batumwa babo
PSA.148.2	mibunga yabo yose mubakudze!
PSA.148.3	Mubakudze, imwi zhuba ne mwedzi,
PSA.148.3	mubakudze, imwi nyenyedzi dzinopenya!
PSA.148.4	Mubakudze, imwi mazhuzhugwi zhugwi,
PSA.148.4	namwi vula dzipezhugwi ku makole!
PSA.148.5	Zose ngazwikudze zina la Yahwe,
PSA.148.5	ngobe bakadusa ndaulo ngono zwikathamiwa!
PSA.148.6	Bakazwithama kuti zwibeyapo nge kusingapele kose,
PSA.148.6	bakabiga milayo igelile tjose.
PSA.148.7	Kudzani Yahwe muli mu shango,
PSA.148.7	imwi mazhithu e gungwa ne madziba wose,
PSA.148.8	Lipenyo gwe vula ne tjivulamabgwe,
PSA.148.8	kapuku ne makaa,
PSA.148.8	dutu linohwa ndaulo yabo!
PSA.148.9	Matombo ne matuthu wose,
PSA.148.9	miti ye mitjelo ne ye misida!
PSA.148.10	Phuka dze shango ne zwithuwo zose
PSA.148.10	ne zwitjili zose ne nyuni dzinowuluka!
PSA.148.11	Boshe bakulu be shango ne bathu bose,
PSA.148.11	bakololo be bushe ne babusi bose be shango.
PSA.148.12	Bazhuzha kose ne baanadi
PSA.148.12	bathuntana kose ne batjetjana!
PSA.148.13	Ngabakudze zina la Yahwe,
PSA.148.13	ngobe ndilo zina loga linokudziwa,
PSA.148.13	gudzo labo lipezhugwi kwe kudzimu ne shango.
PSA.148.14	Bakamilidzila bathu babo lunyanga
PSA.148.14	kulumbidza bagalimoyo babo bose,
PSA.148.14	bethamila bathu be Iziraela bapejo ne moyo wabo.
PSA.148.14	Kudzani Yahwe!
PSA.149.1	Kudzani Yahwe!
PSA.149.1	Mbilani Yahwe lumbo gutshwa,
PSA.149.1	kudziwa kwabo kumu gubungano le bagalimoyo.
PSA.149.2	Iziraela ngaashathile Mbumbi uwe,
PSA.149.2	bana be Ziyoni ngabashathile She nkulu wabo.
PSA.149.3	Ngabakudze zina labo ngozana,
PSA.149.3	mubambile kunozipa mu lidza thamborini ne laya.
PSA.149.4	Ngobe Yahwe banowana nzhazho mu bathu babo,
PSA.149.4	banonakisa banozwiyisa pasi ngokunda.
PSA.149.5	Bagalimoyo ngababakudze mu kukunda kwabo,
PSA.149.5	ngabambe nge shatho bali mu malalo abo.
PSA.149.6	Gudzo gulu le Ndzimu ngalibe mu mimoyo yabo
PSA.149.6	ne makano anotema ntha dzose mu maboko abo,
PSA.149.7	Kuti babgwilizile be zwitjaba,
PSA.149.7	ne kuloba bathu shamu,
PSA.149.8	kusunga boshe bakulu nge mitjili
PSA.149.8	na botumbale babo ne dziketani,
PSA.149.9	kuti bashingikadze sumikiliso ngekwe nlayo.
PSA.149.9	Oku i gudzo mu bagalimoyo babo.
PSA.149.9	Kudzani Yahwe!
PSA.150.1	Kudzani Yahwe!
PSA.150.1	Kudzani Ndzimu mu bugalo
PSA.150.1	gwawo gwakayengemala,
PSA.150.1	mu bakudze mu kusima kwabo kukulu!
PSA.150.2	Muukudzile mishingo yawo mikulu,
PSA.150.2	Muukudze kuyendidzana ne bukulu gwawo
PSA.150.2	gusina tjilizanyo!
PSA.150.3	Muukudze nge n'dumo we lunyanga,
PSA.150.3	muukudze nge tjilidzo tje fuluti netje dende!
PSA.150.4	Muukudze nge thamborini nenge kuzana,
PSA.150.4	muukudze nge zwilidzo zwe misungo ne nyele!
PSA.150.5	Muukudze nge zwilidzo zwe dzisimbali,
PSA.150.5	muukudze nge kudzilobanya dzililila pezhugwi!
PSA.150.6	Zwithu zose zwina meya ngazwikudze Yahwe!
PSA.150.6	Kudzani Yahwe!
