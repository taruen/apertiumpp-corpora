GEN.1.1	Maawac tahsh kihci niikaan, Kishemanitoo okii oshihtoon kiishik, ahkiini kaye. 
GEN.1.2	Kiih⁠pikwacaya'iiwan, kii⁠mashashkwaa hsa kaye o'o ahki. Nipi tahsh kiih⁠kiishkaayawaa, wiinke tahsh misiwe kiih⁠kashkiitipihkan. Kishemanitoo tahsh otAhcaahkwan ahshicipiik kiih⁠pimi ayaawan. 
GEN.1.3	 Kishemanitoo tahsh kii‑ihkito, “Taka ta⁠waahseyaa.” Miihsh kaa⁠ishi waahseyaanik. 
GEN.1.4	Miitahsh kaa⁠ishi minwaapantank i'i kaakii waahseyaanik. Okii nenaawinaan tahsh i'i kaakii waahseyaanik i'i kaye kaakii kashkiitipihkaninik. 
GEN.1.5	Kaakii waahseyaanik tahsh kiishikan okii ishinihkaataan shikwa kaakii kashkiitipihkaninik tahsh tipihkan okii ishinihkaataan. Miihsh kaa‑anishi tipihkaninik, kii⁠ani kishepaawakanini kaye, mii 'i kiih⁠peshikokiishikaninik.
GEN.1.6	Kishemanitoo tahsh kii‑ihkito, “Taka, ta‑ayaamakan aahsamikiishik akwana'ikanink ke⁠inentaakwahk keshi piihtawaakin nipiin.” 
GEN.1.7	Miitahsh kaakii oshihtootc aahsamikiishik, ekii nenaawinank ini nipiin anaamikiishik eyaanikin, ini kaye wakici kiishik. Mii hsa 'i kaaishihsenik. 
GEN.1.8	Kiishik tahsh okii ishinihkaataan i'i aahsamikiishik. Miihsh kaa‑anishi tipihkaninik ekii ani kishepaawakaninik kaye, mii 'i kii⁠niishokiishikaninik.
GEN.1.9	Kishemanitoo tahsh miinawaa kii‑ihkito, “Taka ta⁠maamawiciwanoon ini aahsamikiishik eyaakin nipiin i'imaa peshik ayaawinink, ci⁠naakwahk ci⁠paankwahkamikaak.” Mii hsa 'i kaa⁠ishihsenik. 
GEN.1.10	Kaakiih paankwahkamikaanik tahsh ahki okii ishinihkaataan, kaakii ishi maamawiciwaninikin tahsh nipiin kihcikam okii ishinihkaataan. Wiinke tahsh okii minwaapantaan. 
GEN.1.11	Kishemanitoo tahsh miinawaa kii‑ihkito, “Taka o'omaa ahkiink ta⁠saakahkiiwan kaa⁠tahswewaanakahkin kihtikaani kekoonan, taapishkoo ashkipakoon kaa⁠miiniwankin kihtikaanenhsan, iki kaye miinaahtikook entinowiwaatc kaa⁠nihtaawikihtoowaatc miinan i'imaa kaa⁠piintekin wahkantaaminan.” Mii hsa 'i kaaishihsenik. 
GEN.1.12	Kiihpi saakahkiiniwan tahsh ini kaa⁠tahswewaanakahkin kihtikaani kekoonan taapishkoo ashkipakoon minihk entinowiwaatc kaa⁠miiniwankin kihtikaanenhsan, iki kaye miinaahtikook minihk entinowiwaatc kaa⁠nihtaawikihtoowaatc miinan i'imaa kaa⁠piintekin wahkantaaminan. Wiinke tahsh okii minwaapantaan. 
GEN.1.13	Miinawaa tahsh kii⁠ani tipihkan, kii⁠ani kishepaawakan kaye, mii 'i kii⁠nihsokiishikaninik.
GEN.1.14	Kishemanitoo tahsh kii‑ihkito, “Taka ta‑ayaamakanoon ke⁠onciwaahseyaak aahsamikiishik, ci⁠onci nenaawinikaatekin kaa⁠kiishikahkin, kaa⁠tipihkahkin kaye. Mii hsa iwe ke⁠onci kihkinawaaci kihkencikaatekin aaniin eshi kiishikahk, aaniin kaye ahpii ke⁠pipoonk, ahpii kaye ke⁠wiihkwantinaaniwank. 
GEN.1.15	Taka ta‑ayaamakanoon ke⁠waahseyaakin aahsamikiishik ke⁠onciwaahseyaak o'o ahki.” Mii hsa 'i kaaishihsenik. 
GEN.1.16	Miitahsh Kishemanitoo kaa⁠ishi oshihtootc niishin kehci waahsahkonenikin; kiisihsoon ke⁠tipentaminitc kiishikan shikwa tipihkikiisihsoon ke⁠tipentaminitc tipihkan. Wanankohsha' tahsh kaye okii oshi'aa'. 
GEN.1.17	Miiwa' o'o kaa⁠ishi pakitinaatc aahsamikiishik ci⁠waahseshkaminitc ahkiini. 
GEN.1.18	Ci⁠tipentaminitc kaa⁠kiishikaninik, kaa⁠tipihkaninik kaye ci⁠nenaawishkaminitc kaa⁠waahseyaanik, onci kaa⁠kashkiitipihkaninik. Kishemanitoo tahsh okii minwaapantaan. 
GEN.1.19	Kii⁠ani tipihkan tahsh, miinawaa ekii ani kishepaawakahk, mii 'i kii⁠niiwikiishikaninik.
GEN.1.20	Miinawaa tahsh Kishemanitoo kii‑ihkito, “Taka ta⁠paahtiinowak nipiink kaa‑ayaawaatc ke⁠mooshkinewaatc i'imaa nipiink. Ta⁠tashi papaamihsewak kaye pinehshiinshak newacikiishik.” 
GEN.1.21	Miitahsh kaa⁠ishi oshi'aatc kihci tinowihkaana' i'imaa kihcikamiink ci⁠ayaanitc. Okii oshi'aa' kaye kahkina nipiink kaa‑ayaanitc kaa⁠wahkawiinitc i'i wehkwiinonitc i'imaa nipiink, anooc entahswewaanakisinitc, kahkina kaye kaa⁠pimihsenitc pinehshiinsha' aaniin entahswewaanakisinitc. Okii minwaapantaan tahsh i'i kaakii waapantank. 
GEN.1.22	Kishemanitoo tahsh okii'inaa' ci⁠minohsenitc ekii ihkitotc, “Nihtaawikinaawahsok cini paahtiinoyek, misiwe ani ayaak o'omaa kihcikamiink, tani paahtiinowak kaye pinehshiinshak wakitahkamik.” 
GEN.1.23	Miinawaa kii⁠ani tipihkan, kii⁠ani kishepaawakan kaye. Mii hsa 'i kii⁠naanokiishikaninik.
GEN.1.24	Miinawaa tahsh Kishemanitoo kii‑ihkito, “Taka ta‑ayaawak aya'aawihshak wakitahkamik, anooc ci⁠tahswewaanakisiwaatc. Awahkaanak ta‑ayaawak, iki kaye kaa⁠pimootewaatc, pikwaci aya'aawihshak kaye.” Mii hsa 'i kaaishihsenik. 
GEN.1.25	Miitahsh i'i nahke kaa⁠ishi oshi'aatc pikwaci aya'aawihsha', minihk iko entahswewaanakisinitc ci‑ishi'ayaanitc, okii oshi'aa' kaye awahkaana' entahswewaanakisinitc ci‑ishi'ayaanitc. Kahkina kaye mihtahkamik kaa⁠pimootenitc, entahswewaanakisinitc okii oshi'aa'. Kishemanitoo tahsh okii minwaapantaan.
GEN.1.27	 Miitahsh kaa⁠ishi oshi'aatc awiya' pemaatisinitc ekii ishi'aatc taapishkoo eshinaakositc. Mayaa hsa piko eshinaakositc ekii ishi'aatc. Okii ishi'aa' ci‑ininiiwinitc, ci‑ihkwewinitc kaye. 
GEN.1.28	Miitahsh kaa'inaatc ci⁠minohsenitc. O'o okii'inaa', “Nihtaawikinaawahsok cini paahtiinoyek, misiwe ani ayaak i'imaa ahkiink. Tipentamaasok ahki. Tipenimihkook kinooshek kihcikamiink kaa‑ayaawaatc, pinehshiinshak kaye newacikiishik kaa‑ayaawaatc, kahkina kaye kekoon kaa⁠pimaatahk kaa⁠wawaahkawiimakahk wakitahkamik.” 
GEN.1.29	Miihsh kaye kaa'inaatc, “Inashke, kahkina kimiinininim kaa⁠miiniwankin kihtikaanenhsan o'omaa misiwe wakitahkamik, kahkina kaye tinowaahtikook kaa⁠miiniwiwaatc kaa⁠wahkantaaminiwiwaatc mii 'iwe ke⁠omiicimimiyan. 
GEN.1.30	Kahkina kaye aya'aawihshak miinaawak kahkina kihtikaanan kaa⁠nihtaawikininikin ci⁠miiciwaatc, iki kaye kahkina pinehshiinshak, kaa⁠pimootewaatc kaye mihtahkamik. Minihk hsa ko pemaatisiwaatc aya'aawihshak mii 'i eshi miinakwaa cishi omiicimimiwaatc.” Mii hsa 'i kaaishihsenik. 
GEN.1.31	Kishemanitoo tahsh okii waapantaan kahkina kekoon kaakii oshihtootc, aahpici tahsh wiinke kii⁠onishihshinini. Miinawaa tahsh kii⁠ani tipihkan, ekii ani kishepaawakahk kaye. Mii 'i kii⁠ninkotwaahsokiishikaninik.
GEN.2.1	Mii 'iwe kaa⁠ishi kiishihcikaatek kiishik, ahki kaye, kahkina kaye kekoonan i'imaa eyaakin. 
GEN.2.2	 Miihsh Kishemanitoo kaa⁠niishwaahsokiishikaanik aasha okii onci kiishihtoon minihk kekoon kaakii oshihtootc. Miitahsh kaa⁠ishi aahtehshink kaa⁠niishwaahsokiishikaninik kaa⁠ishkwaa oshihtootc minihk kekoon kaakii anohkaatank. 
GEN.2.3	Kishemanitoo tahsh okii inahtoon i'i kaa⁠niishwaahsokiishikaninik ci⁠minwakincikaatenik shikwa ci⁠kihci inentaakwaninik i'i kiishikan, aaniihsh mii 'i ahpii Kishemanitoo kaa‑anwehshink kahkina kii⁠kiishihtootc otanohkiiwin.
GEN.2.4	Mii hsa 'i enaatotek ekii oshihcikaatek kiishik, ahki kaye.
GEN.2.4	Ahpii kaaTipenciketc Kishemanitoo kii⁠oshihtootc ahkiini, kiishik kaye, 
GEN.2.5	Kaawiin mahshi kii⁠ayaahsinoonan wiikwapiinhsan ahkiink, kaawiin kaye mahshi kiih⁠pi saakahkiihsinoonan ashkipakoonhsan, aaniihsh kaaTipenciketc kaamahshi okii oshihtoohsiin ci⁠kimiwaninik ahkiink. Kaawiin kaye mahshi kii⁠ayaahsii inini ke⁠pikishka'ahkiitc. 
GEN.2.6	Kashkawan tahsh ahkiink kii⁠onci ompishkaa kaa⁠onci nipiiwihcikaatek o'o ahki misiwe.
GEN.2.8	KaaTipenciketc Kishemanitoo tahsh okii oshihtoon kihtikewahkamik i'imaa waapanonk mino ahkiink Iitin 
GEN.2.9	 KaaTipenciketc Kishemanitoo tahsh okii oshi'aa' mihtikoo' ci⁠saakikinitc kahkina kaa⁠minonaakosinitc, kaa⁠onishihshinitc ci⁠onci wiihsininitc. Ini kaye pimaatisiwinaahtikoon mekwe kihtikewahkamikonk okii ishi'aan ci⁠saakikinitc. Ini tahsh kaye peshik mihtikoon wenci kihkencikaatenik mino'ishiwepisiwin, i'i kaye maci'ishiwepisiwin.
GEN.2.10	Siipi tahsh kii⁠onciciwan i'imaa mino ahkiink Iitin kaakii icikaatek ekiih shaapopacikaatek kihtikewahkamik. Mii 'imaa kaa⁠onci niiwi pahkehtikweyaakin siipiin. 
GEN.2.11	I'i tahsh peshik ishinihkaate siipi Payishan 
GEN.2.12	Onishihshi a'a osaawi shooniyaawahsin e⁠onciitc i'imaa ahkiink. A'ahsh kaye pikiw kehci onishihshitc i'imaa ayaa ahkiink. A'ahsh kaye Aanikihs 
GEN.2.13	Niishin siipi kaasheciwank Kaaihan 
GEN.2.14	Nihsin siipi Taaikarihs 
GEN.2.15	KaaTipenciketc Kishemanitoo tahsh okii ishiwinaan ininiwan mino ahkiink Iitin kaakii ishinihkaatenik kihtikewahkamikonk ekiih pakitinaatc ci⁠kihtikaataminitc, ci⁠kanawentaminitc kaye. 
GEN.2.16	KaaTipenciketc Kishemanitoo tahsh okii'inaan ini ininiwan, “Pisaan iko kika onci wiihsin kahkina oko mihtikook eyaawaatc o'omaa kihtikewahkamikonk. 
GEN.2.17	A'ahsh wiin peshik mihtik kaa⁠onci kihkentaakwahk mino'ishiwepisiwin, i'i kaye maci'ishiwepisiwin, kaawiin i'imaa kika ontancikehsii. Ahpii hsa i'imaa ontancikeyan, tepwe kika nip,” okii'inaan.
GEN.2.18	Miinawaa tahsh kaaTipenciketc Kishemanitoo kii‑ihkito, “Kaawiin ta⁠onishihshihsinoon ci⁠nihshihke ayaahpan a'a inini. Ninka oshi'imaan kwayahk ke⁠wiici'ikotc.” 
GEN.2.19	Miitahsh kaa⁠ishi oshi'aatc kahkina aya'aawihsha', ahkiinaank ekii onci oshi'aatc, i'i kaye pinehshiinsha' kaa⁠pimihsenitc newacikiishik. Miitahsh kaa⁠ishi ishiwitawaatc ininiwan ci⁠wiinaanitc. Aaniin tahsh iko kaa‑ayishinihkaanaatc a'a inini iniweniwa' aya'aawihsha', mii ko'i kaa‑ayishinihkaasonitc. 
GEN.2.20	Miitahsh kaa⁠ishi wiinaatc a'a inini kahkina awahkaana', minihk kaye pinehshiinsha' kaa⁠pimihsenitc newacikiishik, aya'aawihsha' kaye. Kaawiin tahsh mahshi kii⁠mihkawimaahsiiwan kwayahk ke⁠wiici'ikotc a'a inini.
GEN.2.21	Miitahsh kaaTipenciketc Kishemanitoo okiih kihpakinkwahshimaan ini ininiwan, miihsh kaa⁠ishi nipaanitc. Okii otaahpinamawaan tahsh peshik ohpikekanini. Meshkwac tahsh wiiyaahs okiih kipa'ikaaken kaakii onci otaahpinaatc ohpikekanan. 
GEN.2.22	I'imaa tahsh ohpikekaniniink okii onci oshi'aan ini ihkwewan. Miitahsh kaakii ishi piitamawaatc ini ininiwan. 
GEN.2.23	Miitahsh o'o inini kaa⁠ihkitotc,
GEN.2.23	“Miiwa'a kekahpii wakiic kaa⁠onciitc nihkanink,
GEN.2.23	waayaahsiwitc kaye kaa⁠onciitc niwiiyaahsink.
GEN.2.23	Miitahsh ihkwe ta⁠ishinihkaaso
GEN.2.23	aaniihsh mii 'imaa kii⁠onci otaahpinikaniwi ininiink.”
GEN.2.25	A'a tahsh inini, a'a kaye ihkwe minciniish piko kaawiin kiih⁠kikihkonayehsiiwak kaawiin tahsh kii⁠akacihsiiwak.
GEN.3.2	A'a tahsh ihkwe okii'inaan ini kinepikoon, “Pisaanihsako nimiicimin miinan kaa‑akootekin mihtikonk i'imaa kihtikewahkamikonk. 
GEN.3.3	O'o tahsh kii‑ihkito Kishemanitoo, ‘Kaawiin kika onci amominehsiim a'a mihtik mekweya'ii kihtikewahkamikonk kaa⁠patahkisotc, kaawiin kaye kika taankinaasiwaawaa, mii hsa 'i ci⁠nipoyek kiishpin.’ ”
GEN.3.4	A'a tahsh kinepik okii'inaan ihkwewan, “Kaawiin tepwe kika nipohsiim. 
GEN.3.5	Inashke aaniihsh Kishemanitoo kikihkenimikowaa ahpii i'imaa onci amomineyek, kika ishi'ayaam taapishkoo Kishemanitoo ci⁠kihkentamek mino'ishiwepisiwin, maci'ishiwepisiwin kaye.”
GEN.3.6	Ahpii tahsh ihkwe wiyaapamaatc ini mihtikoon e⁠onishihshinitc ci⁠ontancikewintc, aahpici kaye ekii minwentamo naakosinitc, ekii mihsawinaakosinitc kaye ini mihtikoon, okii otaahpinaan a'a ihkwe i'i miin ekii miicitc. Miitahsh kaye kaa⁠ishi ahshamaatc onaapeman. 
GEN.3.7	Miitahsh kaakii miinintwaa kihkentamowin mii 'i shemaak kaakiih kihkentamowaatc e⁠kikihkonayehsikwaa. Miitahsh kaa⁠ishi maamawikwaatamowaatc kihci shoominaahtikowi aniipiihshan ekii oshihtamaasowaatc aansiyaanan.
GEN.3.8	Okii noontawaawaan tahsh kaaTipencikenitc Kishemanitoon eh⁠pimwewenaminitc kihtikewahkamikonk eh⁠tahkinaakohshininik. Miitahsh kaa⁠ishi kaasohtawaawaatc kaaTipencikenitc Kishemanitoon a'a inini, a'a kaye ihkwe, mekweyaahtik ekii ishaawaatc kihtikewahkamikonk. 
GEN.3.9	KaaTipenciketc Kishemanitoo tahsh okii antomaan ini ininiwan, “Aanti eyaayan?” ekii'inaatc.
GEN.3.10	Inini tahsh kii‑ihkito, “Kikii noontawin i'imaa kihtikewahkamikonk. Ninkii onci sekis kekoon e⁠kikishkansiwaan kaakii onci kaasoyaan.”
GEN.3.11	Kii‑ishi nahkwehtawaa tahsh, “Awenen kaa⁠inihk kekoon e⁠kikishkansiwan? Kikii onci wiihsin ina a'a mihtik kaakii onci'inaan ci⁠onci wiihsinihsiwan?”
GEN.3.12	A'a tahsh inini kii‑ihkito, “A'awe ihkwe kaakii miishiyan ci⁠wiiciiwak, mii 'awe kaa⁠onci ahshamitc i'imaa mihtikonk miin. Miitahsh kaa⁠ishi miiciyaan.”
GEN.3.14	KaaTipenciketc Kishemanitoo tahsh okii'inaan ini kinepikoon, “Aahpici kikihci paahtaamikoowihs onci o'o kaakii ishihcikeyan, ahpiihc wiin oko kahkina awahkaanak, oko kaye kahkina aya'aawihshak. Kiin tahsh wiin kika mihci mihsate'ote, kika miicin i'i paankwaawank minihk ke⁠pimaatisiyan. 
GEN.3.15	 Kika ishi'ininim ci⁠shiinkenintiyek a'a ihkwe, kiniicaanihsiwaak kaye ta⁠shiinkenintiwak. Wiin tahsh a'a ihkwe ke⁠oniicaanihsitc kika shikohtikwaaneshkaakowaan, kiin tahsh kika wiihsakishkawimaan otoontaniniink.”
GEN.3.16	Ihkwewan tahsh okii'inaan, “Nawac kika ishi'in awahshime ci⁠wiihsakentaman kikishkawaawahsoyan, ci⁠wiihsakentaman kaye waapamaawahsoyan. Kika antawenimaa tahsh kinaapem. Wiin tahsh kika tipenimik.”
GEN.3.18	Kika nihtaawikihtamaakon tahsh ahki miinenhsaahtikook, okaawiminakashiipakoon kaye. Ini tahsh ashkipakoon kaa⁠nihtaawikinkin ahkiink, miiwan hsa ini ke⁠omiicimimiyan. 
GEN.3.19	Nahkawe ci⁠apwenohkiiyan cipwaa miiciyan kimiicimim piinihsh cini ishkwaa pimaatisiyan cini kiiweyan i'imaa ahkiink kaakii onci oshi'ikooyan. Kipaankwataawankis aaniihsh, miihsh i'imaa keshi kiiweyan.”
GEN.3.20	A'a tahsh inini Aatam
GEN.3.21	KaaTipenciketc Kishemanitoo tahsh okii oshihtamawaa' Aatamoon, ini kaye ihkwewan ke⁠kikishkaminitc ekii onci oshihtootc aya'aawihshiwayaaniink.
GEN.3.23	Miitahsh kaa⁠ishi saakicinisha'waatc i'imaa kihtikewahkamikonk mino ahkiink Iitin 
GEN.3.24	Okii saakicikonkonaan itahsh ini ininiwan. Okii ahsaa' tahsh cerapiihkaana'
GEN.4.1	Aatam 
GEN.4.2	Naanaake tahsh miinawaa kotak kwiiwisenhsan kii⁠nihtaawikiwan wiicihkiweni, Epal 
GEN.4.3	Naanaake tahsh e⁠ani ishihsenik Ken okiih piitoon kaakii nihtaawikihtootc okihtikewahkamikonk, ekiih pakitinamawaatc kaaTipencikenitc. 
GEN.4.4	 Epal tahsh kaye okiih pakitinamawaan kaaTipencikenitc, ekiih piinaatc maawac iko nihtam kaakii nihtaawikinitc maanahcaanihshenhsa' kaakii onciinitc omaanahcaanihshimink. Ekiih pakitinaatc maawac hsa piko eshi pimitewinitc. KaaTipenciketc hsa okii minwaapamaan Epalwan, okii minwaapantamawaan kaye kaakiih pakitinaminitc. 
GEN.4.5	KaaTipenciketc tahsh kaawiin okii minwaapamaahsiin Kenan, i'i kaye kaakiih pakitinamaakotc. Ken tahsh wiinke kii⁠nishkaatisi, kii⁠nihsitawinaakosi kaye ekii maanaapantank. 
GEN.4.6	KaaTipenciketc tahsh okii'inaan Kenan, “Wekonen wenci nishkaatisiyan, wekonen kaye wenci nishkinaakosiyan? 
GEN.4.7	Kiishpin kwayahk ishihcikeyan kitaa nakanikoon i'i kaashi maanaapantaman. Kiishpin tahsh kwayahk ishihcikehsiwan, macitootamowin ohsha ciikaya'ii kitahkamaakoon ci⁠otihtinikoyan. Keko pakitinanken macitootamowin ci⁠tipenimikoyan.”
GEN.4.9	KaaTipenciketc tahsh okii'inaan Kenan, “Aaniinti tahsh a'a Epal kiicihkiwensi?” Ken tahsh kii‑ishi nahkwehtam, “Kaawiin ninkihkenimaahsii aaniinti eyaakwen. Niin ina ke⁠kanawenimakipan niicihkiwensi?”
GEN.4.11	Noonkom tahsh ahkiink kitonci macakins, aaniihsh mii 'i eshinaakwahk i'i taapishkoo mihtahkamik ekii minihkwaatank kiicihkiwensi omiskwiim kaakii oncikawininik: kiin tahsh i'i kitishihcikewin. 
GEN.4.12	Ahpii tahsh kihtikeyan i'imaa kihtikewahkamikonk, kaawiin kekoon kika kashkihtoohsiin ci⁠nihtaawikihtooyan. Kiin kaye kika tinow awiya ninkoci kaa⁠ishitaahsik, misiwe ahkiink kika papaawawaanentam.”
GEN.4.13	Ken tahsh okii'inaan kaaTipencikenitc, “O'owe kaashi nana'ahshiyan, wawiinke nisanakentaan ci⁠pimiwitooyaan. 
GEN.4.14	Inashke kaye noonkom kaa⁠kiishikahk ninkoci kitinaamohka'ish o'omaa kihtikewahkamikonk, ninkoci kaye kitinaamohka'ish o'omaa enaahsamiiyan. Niin tahsh kaawiin ninkoci ninka ishitaahsii, misiwe kaye ahkiink ninka papaawawaanentam. Awiyak hsa kaye ke⁠mihkawiwaatc pisaaniko ninka nihsikook.”
GEN.4.15	KaaTipenciketc tahsh okii'inaan Kenan, “Kiishpin hsa awiya nihsihk, niishwaahcink minihk ninka ishi kiiwenamawaa ke⁠tootawihk.” KaaTipenciketc tahsh okii kihkinawaaci'aan Kenan ke⁠onci nihsaahsiwimintc awiyan nakishkaakonitc. 
GEN.4.16	Ken tahsh anoociko kii⁠onci ishaa eshi'ayaanitc kaaTipencikenitc. Weti tahsh Naat 
GEN.4.17	Ken 
GEN.4.18	Iinaahk 
GEN.4.19	Lemehk tahsh kii⁠niishiwa' (2) wiiwa'. Etah 
GEN.4.20	A'a tahsh ihkwe Etah okii nihtaawiki'aan Cepalwan 
GEN.4.21	Kaakii owiicihkiwenitc tahsh Coopal 
GEN.4.22	A'a tahsh kewiin kotak ihkwe Silah okii nihtaawiki'aan kwiiwisenhsan Toopal Ken 
GEN.4.23	Lemehk tahsh o'o okii'inaa' wiiwa',
GEN.4.23	“Etah 
GEN.4.23	kaa⁠wiiwiminakook, taka pisintawihshik!
GEN.4.23	Ninkii nihsaa inini aaniihsh ninkii maahki'ik,
GEN.4.23	kii⁠oshkaatisi ninkii pahkite'ok.
GEN.4.24	Kiishpin niishwaahso (7) awiyak ci⁠nihsintwaapan
GEN.4.24	enakintekwen Ken onci,
GEN.4.24	niishwaahsimitanashiniishwaahso (77) tahsh niin Lemehk
GEN.4.24	awiyak ta⁠nihsaawak kiishpin nihsikooyaan,”
GEN.4.24	kii‑ihkito.
GEN.4.25	Aatam 
GEN.4.26	Seht tahsh kewiin kii⁠ani okosihsi, Iinaash 
GEN.5.2	 Okii oshi'aan ininiwan kaye ihkwewan ci⁠tinowinitc. Miitahsh kaa⁠ishi shawenimaatc ekii ishinihkaanaatc Pemaatisitc. 
GEN.5.3	Ahpii hsa Aatam ninkotwaahk nihsimitana (130) kaa⁠tahso pipoonwetc okosihsan kii⁠nihtaawikiwan ekii ishinaakosinitc mayaa eshinaakositc. Seht 
GEN.5.4	Keyaapi tahsh nihshwaahswaahk (800) tahso pipoon kii⁠ani pimaatisi ahpii kii‑ishkwaa ayaawaatc ini okosihsan. Keyaapi hsa aaninta apinoonciisha' okiih pi ayaawaa'. 
GEN.5.5	Aatam hsa shaankahswaahk nihsimitana (930) kiih⁠tahso pipoonwe miihsh kaa⁠ishi ishkwaa pimaatisitc.
GEN.5.6	A'a hsa Seht ninkotwaahk naanan (105) eh⁠tahso pipoonwetc mii hsa 'i kaakii okosihsitc, Iinaash 
GEN.5.7	Keyaapi hsa nihshwaahswaahk niishwaahso (807) tahso pipoon Seht hsa kii⁠ani pimaatisi kaa⁠ishkwaa ayaawaatc ini okosihsan. Keyaapi hsa aaninta apinoonciisha' okiih pi ayaawaa'. 
GEN.5.8	Seht hsa shaankahswaahk mitaahshiniishin (912) kiih⁠tahso pipoonwe, miihsh kaa⁠ishi ishkwaa pimaatisitc.
GEN.5.9	A'a hsa Iinaash shaankasimitana (90) eh⁠tahso pipoonwetc mii hsa 'i kaakii okosihsitc, Kiinan 
GEN.5.10	Keyaapi hsa nihshwaahswaahk mitaahshinaanan (815) tahso pipoon Iinaash kii⁠ani pimaatisi kaa⁠ishkwaa ayaawaatc ini okosihsan. Keyaapi hsa aaninta apinoonciisha' okiih pi ayaawaa'. 
GEN.5.11	A'a hsa Iinaash shaankahswaahk naanan (905) kiih⁠tahso pipoonwe, miihsh kaa⁠ishi ishkwaa pimaatisitc.
GEN.5.12	A'a hsa Kiinan niishwaasimitana (70) eh⁠tahso pipoonwetc mii hsa 'i kaakii okosihsitc Mahelaliiyal 
GEN.5.13	Keyaapi hsa nihshwaahswaahk niimitana (840) tahso pipoon Kiinan kii⁠ani pimaatisi kaa⁠ishkwaa ayaawaatc ini okosihsan. Keyaapi hsa aaninta apinoonciisha' okiih pi ayaawaa'. 
GEN.5.14	A'a hsa Kiinan shaankahswaahk mitaahso (910) kiih⁠tahso pipoonwe, miihsh kaa⁠ishi ishkwaa pimaatisitc.
GEN.5.15	A'a hsa Mahelaliiyal ninkotwaahsimitanashinaanan (65) eh⁠tahso pipoonwetc, mii hsa 'i kaakii okosihsitc, Ceret 
GEN.5.16	Keyaapi hsa nihshwaahswaahk nihsimitana (830) tahso pipoon Mahelaliiyal kii⁠ani pimaatisi kaa⁠ishkwaa ayaawaatc ini okosihsan. Keyaapi hsa aaninta apinoonciisha' okiih pi ayaawaa'. 
GEN.5.17	A'a hsa Mahelaliiyal nihshwaahswaahk shaankahsimitanashinaanan (895) kiih⁠tahso pipoonwe, miihsh kaa⁠ishi ishkwaa pimaatisitc.
GEN.5.18	A'a hsa Ceret ninkotwaahk ninkotwaahsimitanashiniishin (162) eh⁠tahso pipoonwetc, mii hsa 'i kaakii okosihsitc, Iinaahk 
GEN.5.19	Keyaapi hsa nihshwaahswaahk (800) tahso pipoon Ceret kii⁠ani pimaatisi kaa⁠ishkwaa ayaawaatc ini okosihsan. Keyaapi hsa aaninta apinoonciisha' okiih pi ayaawaa'. 
GEN.5.20	A'a hsa Ceret shaankahswaahk ninkotwaahsimitanashiniishin (962) kiih⁠tahso pipoonwe, miihsh kaa⁠ishi ishkwaa pimaatisitc.
GEN.5.21	A'a hsa Iinaahk ninkotwaahsimitanashinaanan (65) eh⁠tahso pipoonwetc, mii hsa 'i kaakii okosihsitc Miihtoosala 
GEN.5.22	Ahpii hsa kaa⁠ishkwaa ayaawaatc ini okosihsan, Iinaahk hsa kwayahk keyaapi okii ani wiiciiwaan Kishemanitoon nihswaahk (300) tahso pipoon minihk. Keyaapi hsa aaninta apinoonciisha' okiih pi ayaawaa'. 
GEN.5.23	Iinaahk hsa nihswaahk ninkotwaahsimitanashinaanan (365) maamaw kiih⁠tahso pipoonwe. 
GEN.5.24	 Iinaahk hsa kwayahk okii wiiciiwaan Kishemanitoon, eshkwaac itahsh iko kaawiin kii⁠onci kihkentaakosihsii, aaniihsh Kishemanitoon okii maaciinikoon.
GEN.5.25	A'a hsa Miihtoosala ninkotwaahk nihshwaahsimitanashiniishwaahso (187) eh⁠tahso pipoonwetc mii hsa 'i kaakii okosihsitc, Lemehk ekii ishinihkaanaatc. 
GEN.5.26	Keyaapi hsa niishwaahswaahk nihshwaahsimitanashiniinshin (782) tahso pipoon Miihtoosala kii⁠ani pimaatisi kaa⁠ishkwaa ayaawaatc ini okosihsan. Keyaapi hsa aaninta apinoonciisha' okiih pi ayaawaa'. 
GEN.5.27	A'a hsa Miihtoosala shaankahswaahk ninkotwaahsimitanashishaankahso (969) kiih⁠tahso pipoonwe, miihsh kaa⁠ishi ishkwaa pimaatisitc.
GEN.5.28	A'a hsa Lemehk ninkotwaahk nihshwaahsimitanashiniishin (182) eh⁠tahso pipoonwetc, mii 'i kaakii okosihsitc. 
GEN.5.29	Noowa 
GEN.5.30	Keyaapi hsa Lemehk naanwaahk shaankasimitanashinaanan (595) tahso pipoon kii⁠ani pimaatisi kaa⁠ishkwaa nihtaawikinitc Noowawan. Keyaapi hsa aaninta apinoonciisha' okiih pi ayaawaa'. 
GEN.5.31	A'a hsa Lemehk niishwaahswaahk niishwaahsimitanashiniishwaahso (777) kiih⁠tahso pipoonwe, miihsh kaa⁠ishi ishkwaa pimaatisitc.
GEN.5.32	Ahpii hsa Noowa naanwaahk (500) eh⁠tahso pipoonwetc, mii 'i kaakii ani okosihsitc. Miihsh o'o kaa‑ayishinihkaasonitc: Shem 
GEN.6.2	Iki tahsh okosihsimaak kiishikonk kaakii onciiwaatc okii waapamaawaa' e⁠minonaakosinitc i'i otaanihsimaa'. Miitahsh kaa⁠ishi otaahpinamaasowaatc wiinawaa piko ekii onenimaawaatc awenena' waa⁠wiiwiwaatc. 
GEN.6.3	KaaTipenciketc tahsh kii‑ihkito, “Nintahcaahk hsa kaawiin nehpic oka wiici ayaamaahsiin pemaatisinitc, aaniihsh acina ehta ta⁠pimaatisi, noonkom ta⁠maacihse ninkotwaahk niishtana (120) tahso pipoon ehta ta⁠pimaatisi.” 
GEN.6.4	 Iki tahsh okosihsimaak kaakii onciiwaatc kiishikonk kii⁠wiiciiwaawaatc ihkwewa' o'omaa ahkiink kaakii onciinitc, okii nihtaawiki'aawaa' mihsaape'. Miitahsh kaakii onci ayaawaatc mihsaapek i'i ahpii. Aahpici tahsh kiih⁠soonkentaakosiwak iki mihsaapek, misiwe kaye kii⁠noontaakaaniwiwak.
GEN.6.6	KaaTipenciketc tahsh kii⁠mincinawesi ekii oshi'aatc ininiwan o'omaa ahkiink, ekii maanentank ote'ink. 
GEN.6.7	KaaTipenciketc tahsh kii‑ihkito, “Intawaa ninka nihshiwanaaci'aa a'a inini kaakii oshi'ak o'omaa ahkiink. Ininiwak, aya'aawihshak kaye kaa⁠papaamootewaatc, pinehshiinshak kaye kaa⁠papaamihsewaatc; nimincinawes ekii oshi'akwaa.” 
GEN.6.8	Peshik tahsh inini Noowa 
GEN.6.9	Miitahsh o'o nahke eshi tashinsotc a'a Noowa 
GEN.6.10	Noowa kii⁠nihsiwa' (3) okosihsa' ekii ishinihkaasonitc Shem 
GEN.6.11	O'omaa tahsh ahkiink kaakiih pimaatisiwaatc kii⁠nihshiwanaatahkamikisiwak enaahsamiinitc Kishemanitoon, maanahkamikisiwin kaye misiwe kii⁠ayaa o'omaa ahkiink. 
GEN.6.12	Kishemanitoo okiih waapantaan pishihshik nihshiwanaatahkamikisiwin e⁠ayaamakaninik o'omaa ahkiink. Aaniihsh kahkina pemaatisiwaatc kiih⁠papaa nihshiwanaatahkamikisiwak o'omaa ahkiink.
GEN.6.13	Kishemanitoo tahsh okii'inaan Noowawan, “Aasha ninkii kiishentaan ewii nihshiwanaaci'akwaa kahkina pemaatisiwaatc. Wawiinke niwiih tako nihshiwanaaci'aak nihshiwanaacihtaawak o'o ahkiini, aaniihsh misiwe omaanahkamikisiwiniwaan ayaani o'omaa ahkiink. 
GEN.6.14	Kiin tahsh oshihtoon kihci ciimaan, mihtikook kaa⁠soonkikisiwaatc aapaci'. Ishihtoohkan hsa ci⁠pahpahkeyaak i'i kihci ciimaan. Pikiw kaye aapaci' piintoonak, saakitoonak kaye. 
GEN.6.15	Miitahsh ke⁠ishihtooyan, niiwaahk naanimitana (450) tahso misit ta‑ahkoonakan, niishwaahsimitanashinaanaan (75) tahso misit ta⁠inakwahkoteyoonakan. Niimitanashinaanaan (45) tahso misit ta‑ahpiihtaa. 
GEN.6.16	Peshiko misit aapihta ishpaaya'ii kika onci maacii apihkwaanahkohkantaan i'i kihci ciimaan. Ishkwaantemihkantan aahsamoonak. Nihswaa (3) ci⁠akwiihtawi ishpimiihcikaatek kika ishihtoon. 
GEN.6.17	Inashke, niin niwii nihshiwanaacihtoon o'o ahki ewii nihkipatooyaan, ewii nihshiwanaaci'akwaa pemaatisiwaatc shiipaakiishik eyaawaatc. Kahkina hsa kekoon ta⁠nipoomakan o'omaa ahkiink. 
GEN.6.18	Ninka oshihtoon itahsh ahshotamaakewin kiinawint onci. Poosin i'i kihci ciimaan, kiwiiw kaye ta⁠poosi, kikosihsak kaye, owiiwiwa' kaye ta⁠poosiwa'. 
GEN.6.19	Neniishin hsa entahswewaanakisiwaatc aya'aawihshak kika poosi'aak i'imaa kihci ciimaanink. Ayaape, shikwa noonsheya'aa kewiinawaa ci⁠pimaatisiwaatc. 
GEN.6.20	Iki kaye pinehshiinshak entahswewaanakisiwaatc, aya'aawihshak entahswewaanakisiwaatc, kaa⁠papaamootewaatc kaye mihtahkamik entahswewaanakisiwaatc. Ta⁠neniishiwak itahsh cipi naasihkawihkwaa ci⁠pimaatisiwaatc. 
GEN.6.21	Kekiin tahsh maaciitoon entahswewaanakahk miicim kaa⁠miicinaakaatek, maawantoonan kaye. Miitahsh i'i ke⁠ontaatisiyan, iki kaye aya'aawihshak.” 
GEN.6.22	 Noowa tahsh kii‑ishihcike kahkina kekoonini kaakii ishi anoonikotc Kishemanitoon.
GEN.7.1	KaaTipencikenitc tahsh Noowa 
GEN.7.2	Niishwaahswewaan (7) tahsh 
GEN.7.3	Kika poosi'aak tahsh kaye niishwaahswewaan (7) pinehshiinshak ishpimink kaa⁠papaamihsewaatc, naapeya'aak, noonsheya'aak kaye, maano eyaantahswewaanakisiwaatc cini ayaawaatc cini ayaanihke nihtaawiki'itiwaatc o'omaa misiwe ahkiink. 
GEN.7.4	Niishwaahsokiishik (7) ishihsek niwii ishihcike ci⁠kimiwank ahkiink. Niimitana (40) tahso kiishik tahsh ta⁠kimiwan, niimitana (40) tahso tipihk kaye. Wiinke hsa piko kahkina kekoon pemaatahk kaakii oshihtooyaan o'omaa ahkiink niwii nihshiwanaacihtoon,” okii'ikoon. 
GEN.7.5	Noowa tahsh kii‑ishihcike kahkina kekoon kaakii ishi anoonikotc kaaTipencikenitc.
GEN.7.6	Noowa tahsh ninkotwaahswaahk (600) kiih⁠tahso pipoonwe ahpii kii⁠nihkipiinik ahki. 
GEN.7.7	 Kiih⁠poosi tahsh i'i kihci ciimaan, wiiwan kaye. Okosihsa' tahsh kaye kiih⁠poosiwa', wiiwini tahsh kaye aaniihsh kiiwii ani nihkipiini ahki. 
GEN.7.8	Ayaapeya'aa', noonsheya'aa' kaye entahswewaanakisinitc aya'aawihsha', pinehshiinsha', kahkina kaye kaa⁠pimootenitc ahkiink peyehkisinitc, peyehkisihsinik iko kaye 
GEN.7.9	okii wiici poosiimikoo' Noowa kihci ciimaanink, mayaa kaakii inanoohkiitc Kishemanitoo. 
GEN.7.10	Niishwaahsokiishik tahsh kaa⁠ishkwaa ishihsek mii 'i kaakii maacii nihkipiik ahki.
GEN.7.12	Kiih⁠kimiwan tahsh o'omaa ahkiink niimitana (40) tahso kiishik, niimitana tahso tipihk kaye. 
GEN.7.13	I'i tahsh ahpii eh⁠kiishikaninik Noowa, wiiwan kaye aasha i'imaa kiih⁠poosiwak kihci ciimaanink. Okosihsa' Shem 
GEN.7.14	Aya'aawihshak kaye kaa⁠tahswewaanakisiwaatc, pishihkiwak kaa⁠tahswewaanakisiwaatc, kaa⁠papaamootewaatc kaye mihtahkamik kaa⁠tahswewaanakisiwaatc. Pinehshiinshak kaye kaa⁠tahswewaanakisiwaatc kahkina hsa piko pinehshiinshak. 
GEN.7.15	Kii‑ishaawak kahkina ekiih poosiwaatc kihci ciimaanink kaakii ishi'ayaanitc Noowawan. Kii⁠neniishiwak aya'aawihshak ekiih poosiwaatc. 
GEN.7.16	Kaakiih poosiwaatc tahsh kii⁠ayaapewiwak, kii⁠noonsheya'aawiwak kaye. Kahkina hsa entahshiwaatc kiih⁠poosiwak Kishemanitoo aaniihsh okii'inaa' ci⁠poosinitc. KaaTipenciketc tahsh akwaciink okii onci kipa'aan ishkwaantem.
GEN.7.17	Niimitana tahso kiishik tahsh kiih⁠tashi mooshka'an, piinihsh ekii ani kiishkaayawaak. Miitahsh i'i kihci ciimaan kaa⁠ishi aaposhka'akwantek i'imaa wakicipiik, ekiih saamihsihsinok mihtahkamik. 
GEN.7.18	Nipi tahsh piinihsh kii⁠ani kiishkaayawaa misiwe ahkiink. Miitahsh kihci ciimaan kaakii ishi aaposhka'akwantek wakicipiik. 
GEN.7.19	Piinihsh itahsh kii⁠ani nihkipii o'o ahki. Maawac hsa kaa⁠ishpatinaakin kihci waciin kii⁠nihkipiiwan misiwe ahkiink. 
GEN.7.20	Wiinke piinihsh kii⁠ani kiishkaayawaa, piinihsh niishtanashinaanomisit (25) ekiih paashicipiikin maawac eshpatinaakin kihci waciin. 
GEN.7.21	Kahkina tahsh kekoon kaakiih pimaatahk ahkiink kii⁠nipoomakan. Kaa⁠tahshiwaatc pinehshiinshak, aya'aawihshak kaye, kahkina kaye pemaatisiwaatc. 
GEN.7.22	Kahkina tahsh kekoon kaakiih pimaatahk kaashi papaankohkamikaak, kaa⁠pakitanaamoomakahk kii⁠nipoomakan. 
GEN.7.23	KaaTipenciketc kahkina kekoonini okii nihshiwanaacihtoon kaakiih pimaataninik. Pemaatisinitc, aya'aawihsha', kaa⁠papaamootenitc, pinehshiinsha' kaye. Miiyehtako Noowa, i'i tahsh kaakii wiici poosiimikotc kaah⁠pimaatisinitc. 
GEN.7.24	Ninkotwaahk naanimitana (150) tahso kiishik tahsh kii⁠mooshka'an o'o ahki.
GEN.8.1	Kishemanitoo okii maamihkawinotawaan Noowawan 
GEN.8.2	Anaamahkamik itahsh kaakii onci mooshka'ankipan, ishpimink kaye kaakiih paahkishkaakipan kiih⁠kipa'ikaatewan. Kaawiin awahshime miinawaa kiih⁠kimiwansinoon ekiih kipihtinikaatek. 
GEN.8.3	Ninkotwaahk naanimitana (150) tahso kiishik itahsh mii hsa 'i nipi kaa⁠ishi pimi iskahtek o'omaa ahkiink. 
GEN.8.4	Niishwaahsokiisihsoon (7) tahsh eh⁠pimakinsonitc, mitaahshiniishwaahsokiishik (17) e⁠ishihsenik i'i kihci ciimaan kii⁠mishahkiihsin i'imaa kihci waciink Erarat 
GEN.8.5	Nipi tahsh kaawiin kii⁠onci kipihcihsehsinoon ekii ani iskahtek piinihsh ekii ani ocihcihsek mitaahso kiisihs. Mitaahso kiisihs tahsh eh⁠pimakinsotc, e⁠ani peshikokonakaak, mii hsa 'i kii⁠ani saakipiikin ini kihci waciin kaakii ishi cahciipwatinaakin.
GEN.8.6	Niimitana tahso kiishik tahsh ekii ishkwaa ishihsenik, Noowa okiih paahkinaan waasehcikan kaakii oshihtookopanen i'imaa kihci ciimaanink. 
GEN.8.7	Kaakaakiwan tahsh okii saakicinisha'waan ci⁠papaamihsenitc misiwe. Kaawiin tahsh kiih⁠pikiiwehsehsiiwan piinihsh wiinke ekiih paankwahkamikaanik kaa‑ahpiihcimakaninik e⁠iskahtenik. 
GEN.8.8	Noowa hsa okii saakicinisha'waan omiimiin, e⁠aapaci'aatc ewii onci kihkentank aaniin kaa‑ahpiihci iskahtenik o'omaa ahkiink. 
GEN.8.9	A'a tahsh omiimii kaawiin inkoci okii mihkasiin aanti keshi pooniitc. Miitahsh kaa⁠ishi kiiwehsetc kihci ciimaanink Noowawan kaakii ishi'ayaanitc, aaniihsh keyaapi misiwe kii⁠nipiihkaani. Noowa tahsh kii⁠niiminihkehtaa ekiih tepinaatc omiimiin ekiih piintikanaatc kihci ciimaanink. 
GEN.8.10	Pinamaa tahsh niishwaahsokiishik (7) kiih⁠pii'o, miitahsh miinawaa kaa⁠ishi saakicinisha'waatc omiimiin i'imaa onci kihci ciimaanink. 
GEN.8.11	E⁠ani onaakohshininik tahsh okiih pikiiwe naasihkaakoon omiimiin ekiih tahkwantaminitc oshki aalip tinowipak payesh iko ekii manipitoonitc. Miitahsh Noowa kaakii onci kihkentank aasha nipi ekii ani iskahtenink. 
GEN.8.12	Miinawaa tahsh niishwaahsokiishik (7) kiih⁠pii'o, miitahsh kaa⁠ishi maacinisha'waatc omiimiin. Kaawiin tahsh miinawaa okiih pikiiwe naasihkaakohsiin.
GEN.8.13	Ahpii tahsh Noowa 
GEN.8.14	Niishokiisihsoon (2) tahsh eh⁠pimakinsonitc, eniishtanashiniishwaahsokonakaanik (27), mii hsa 'i ahpii wiinke kaakiih paankwahk o'o ahki.
GEN.8.15	Kishemanitoo tahsh okii'inaan Noowawan, 
GEN.8.16	“Saaka'an i'imaa kihci ciimaanink, kiwiiw kaye ta⁠saaka'am. Kikosihsak, wiiwiwa' kaye taka kika saakici wiiciiwikook. 
GEN.8.17	Saakisi' kaye kahkina iki kaa⁠poosiwaatc i'imaa kihci ciimaanink. Pinehshiinshak, aya'aawihshak, iki kaye kahkina kaa⁠papaamootewaatc o'omaa ahkiink, cini nihtaawiki'aawaatc aya'aawihshenhsa', piinihsh misiwe cini paahtiinowaatc o'omaa ahkiink.” 
GEN.8.18	Noowa tahsh, wiiwan kaye, okosihsa' kaye, wiiwini kaye kahkina kiih⁠saaka'amook i'imaa kihci ciimaanink. 
GEN.8.19	I'i tahsh kaye kahkina aya'aawihsha', kahkina kaye kaa⁠papaamootenitc o'omaa ahkiink, kahkina kaye pinehshiinsha', kahkina kaye kaa⁠wahkawiinitc o'omaa ahkiink, kii⁠onci saaka'amoo' entahswewaanakisinitc i'imaa kihci ciimaanink.
GEN.8.20	Noowa 
GEN.8.21	KaaTipenciketc tahsh ekii minaantank i'i pakitinaahsowin, wiinke kii⁠minwentam. Miitahsh kaa'itisotc, “Kaawiin miinawaa wiihkaa ninka macakintansiin o'o ahki, aanawiin inini ahpaniko eh⁠pi oshkaatisitc e⁠onci maci'inentank ote'ink. Kaawiin wiihkaa miinawaa ninka nihshiwanaacihtoohsiin pimaatisiwin o'o kaakii ishihcikeyaan. 
GEN.8.22	Minihk itahsh ke⁠ahkiiwank, ta⁠kihtikenaaniwan, ta⁠moona'ikenaaniwan kaye. Ta⁠kihsinaa, ta⁠kishite, ta⁠pipoon, ta⁠niipin kaye, kaa⁠kiishikahk, kaa⁠tipihkahk kaye kaawiin wiihkaa ta⁠poonihsehsinoonan.”
GEN.9.2	Kahkina hsa aya'aawihshak o'omaa ahkiink eyaawaatc, kahkina kaye pinehshiinshak pemihsewaatc ishpimink; kahkina kaye kaa⁠pimootewaatc mihtahkamik, kahkina kaye kinooshek anaamiintim eyaawaatc, ninka ishi'aak ci⁠kohtaaneniminekwaa, ci⁠kakwaanihsakeniminekwaa kaye; kahkina hsa kiinawaa kimiinikoowisim ci⁠tipenimekwaa. 
GEN.9.3	Kahkina kekoon wehkawiimakahk pemaatahk kimiinininim ci⁠omiicimimiyek kaakii ishi miininakookipan kekoonan nehtaawikinkin ci⁠omiicimimiyek. 
GEN.9.4	 Peshikwayek tahsh kekoon kika manaa miicim, mii 'iwe wiiyaahs kaa⁠miskwiiwank, aaniihsh miskwiink onciimakan pimaatisiwin. 
GEN.9.5	Kiishpin tahsh awiya nihshiwetc, niin hsa ninka tootawaa kewiin ci⁠nihsintc, miitahsh peshikwan kewiin aya'aawihsh keshi nihsintc kiishpin nihsaatc awiyan pemaatisinitc. 
GEN.9.6	 Awenen hsa piko nihsaatc awiyan, ininiinaank hsa kewiin ta⁠onci nihsaakaniwi, aaniihsh Kishemanitoo otishinaakosiwinink okii ishi'aan ininiwan.”
GEN.9.8	Miitahsh kaye kaa‑ani'inaatc Noowawan okosihsini kaye, 
GEN.9.9	“Inashke hsa noonkom niwii ayiitahtoon keshi ahshotamaawinakook, iki kaye kipiiwesiimiwaak keni ayaawaatc, 
GEN.9.10	kahkina hsa ko aya'aawihshak kaa⁠wiiciiwinekwaa, pinehshiinshak, awahkaanak, kahkina pikwaci aya'aawihshak, iki hsa kahkina kihci ciimaanink kaa⁠wiicikapaaminekwaa, kahkina hsa piko pemaatahk o'omaa ahkiink. 
GEN.9.11	Miitahsh o'o e⁠onahtooyaan keshi ahshotamaawinakook; kaawiin hsa wiihkaa miinawaa kahkina awiyak pemaatisiwaatc kaashi nihkipashiwemakahk nipi ta⁠onci nihshiwanaatisihsiiwak. Kaawiin miinawaa wiihkaa ta⁠nihkipiihsinoon o'o ahki ci⁠nihshiwanaatahk.” 
GEN.9.12	Miitahsh kaa‑ani ihkitotc Kishemanitoo, “Miitahsh o'o keshi kihkinawaacihtooyaan i'i kaashi ahshotamaawinakook, iki kaye kahkina aya'aawihshak kaa⁠wiiciiwihkwaa, iki kaye kahkina keni ayaanihke pimaatisiwaatc. 
GEN.9.13	Ninka onahtoon hsa kiisihsweyaap wahkwiink, miitahsh i'i e⁠kihkinawaacihtooyaan o'o kaashi ahshotamawakwaa o'omaa ahkiink eyaawaatc. 
GEN.9.14	Ahpii tahsh iko oshihtooyaan ahki ci⁠ninkwahkwahk, kiisihsweyaap tahsh naakwahk, 
GEN.9.15	ninka maamihkaw itahsh aaniin eshi ahshotamaawinakook, i'i kaye kahkina kekoon pemaatahk. Kaawiin hsa miinawaa wiihkaa nipi ta⁠nihkipacikemakahsinoon ci⁠nihshiwanaatahk kahkina kaa⁠pimaatahk. 
GEN.9.16	Ahpii tahsh iko naakwahk kiisihsweyaap wahkwiink, waapantamaan itahsh, ninka maamihkaw nehpic iko kaashi ahshotamaawinakook kahkina kaa⁠pimaatahk o'omaa ahkiink.” 
GEN.9.17	Miihsh kaa‑ani ihkitotc, “Miitahsh i'i eshi kihkinawaacihtooyaan i'i ahshotamaakewin kaakii onahtamawakwaa kahkina kaa⁠pimaatahk o'omaa ahkiink,” okii'inaan.
GEN.9.18	Noowa 
GEN.9.19	Miiwa' tahsh o'o Noowa okosihsa' kaakii nihsinitc (3), miitahsh i'imaa kaa⁠onciinitc kahkina pemaatisinitc misiwe ahkiink eyaanitc.
GEN.9.20	Noowa tahsh kii⁠maacii kihtike, ekii kihtikaanaatc shoomina'. 
GEN.9.21	E⁠minihkwaatank tahsh shoominaapooni, kii⁠ani kiiwashkwepii. Opakwaanekamikonk tahsh kiih⁠pimihshin ekiih⁠kikihkonayehsik. 
GEN.9.22	Hem tahsh kaakii okosihsitc Kenan okii waapamaan oteten e⁠kikihkonayehsinik. Miihsh kaa⁠ishi wiintamawaatc minciniish wiicihkiweya' akwaciink eyaanitc. 
GEN.9.23	Minciniish itahsh shaakooc wiicihkiweya' okii otaahpinaamini kashkiikiiwin otaanaank inahke otinimaakaniwaank ekii ininamowaatc. Kii⁠ashe'ohsewa' itahsh ekii akwana'waanitc otetewaani e⁠kikihkonayehsinik. Ninkoci tahsh kii‑inihkweniwa' ci⁠waapamaahsinik oteteni e⁠kikihkonayehsinik. 
GEN.9.24	Ahpii tahsh Noowa kaa‑aahtepiitc, e⁠kihkentank itahsh aaniin kaah⁠tootaakotc ini maawac weshiimenshimaawinitc okosihsan, 
GEN.9.25	mii'o kaa⁠ihkitotc,
GEN.9.25	“Taka ta⁠macakimaa Kenan 
GEN.9.25	Oka pamiihtawaa' hsa wiicihkiweya'.”
GEN.9.26	Miitahsh kaye kaa‑ani ihkitotc,
GEN.9.26	“Ta⁠miikwehciwenimaa kaaTipenciketc,
GEN.9.26	Shem kaa⁠oKishemanitoomitc,
GEN.9.26	taka Kenan oka pamiihtawaan Sheman.
GEN.9.27	Taka Kishemanitoon Cepat 
GEN.9.27	Taka Cepat opiiwesiima'
GEN.9.27	okani tipentamini eshitaanitc Shemink wenciinitc.
GEN.9.27	Cepat itahsh kaye oka pamiihtaakoon Kenanan,”
GEN.9.27	kii‑ihkito Noowa.
GEN.9.28	Kaa⁠ishkwaa nihkipiinik tahsh nihswaahk naanimitana (350) tahso pipoon kiih⁠pimaatisi Noowa. 
GEN.9.29	Noowa tahsh shaankahswaahk naanimitana (950) maamaw kiih⁠tahso pipoonwe, miihsh kaakii ishkwaa pimaatisitc.
GEN.10.1	Mii hsa 'o eshi tashinsonitc Noowa 
GEN.10.2	Miihsh o'o Cepat okosihsa': Koomar 
GEN.10.3	Miihsh o'o Koomar okosihsa': Aashkenaas 
GEN.10.4	Miihsh o'o Cehpan okosihsa': Ilaaihsha 
GEN.10.5	Miiwak ihsa oko pemaatisiwaatc kaa⁠onciiwaatc naanew kihcikamiink kaye tahsh minihsihkaank. Pepahkaan ihsa ko ayishikiishwewak eshi pepahkaanwewaanakisiwaatc, e⁠ayonciiwaatc kaye, eshi ayohkwiinowaatc kaye.
GEN.10.6	Miiwa' itahsh o'o Hem 
GEN.10.7	Miihsh wiin o'o Koohsh okosihsa': Siipa 
GEN.10.8	Koohsh kii⁠okosihsi Nimraat 
GEN.10.9	KaaTipencikenitc ihsa e⁠wiici'ikotc kii⁠nihtaa antawencike. Miihsh pemaatisiwaatc kaa⁠onci nihtaa ihkitowaatc, “Taka kaaTipenciketc kika nihtaa antawencike'ik taapishkoo kaakiih tootawaatc Nimraatan.” 
GEN.10.10	I'ihsa tahsh nihtam otookimaawiwin kii⁠onci maacihseni Paapilan 
GEN.10.11	I'imaa tahsh ahkiink kii⁠onci maacaa ekii ishaatc Ahsiiriya 
GEN.10.12	I'i tahsh kaye Oriihsen 
GEN.10.13	Miihsh o'o Iicip opiiwesiima': Litiyaink 
GEN.10.14	Paahtrosink 
GEN.10.15	Miihsh wiin o'o Kenan 
GEN.10.16	Ciipas 
GEN.10.17	Kipii 
GEN.10.18	Aarpat 
GEN.10.19	Weti hsa piinihsh Saaitan ootenaank kii⁠ani ocihcishkaawak. Piinihsh weti inahke Kiiraar 
GEN.10.20	Miiwa' ihsa o'o Hem 
GEN.10.21	Miiwa' itahsh wiin a'a Shem 
GEN.10.22	Miihsh o'o Shem okosihsa': Iilam 
GEN.10.23	Miihsh o'o Eram okosihsa': As 
GEN.10.24	Arpakihsaat kii⁠okosihsi Shiila 
GEN.10.25	Kii⁠niishiwa' itahsh Iipar okosihsa'. Peshik itahsh ini okosihsan Piilek 
GEN.10.26	Miihsh o'o Caktan okosihsa': Aalmootaat 
GEN.10.27	Hatooram 
GEN.10.28	Oopal 
GEN.10.29	Oohpar 
GEN.10.30	I'imaa hsa ahkiink kaakiih tashiihkewaatc Miihsha 
GEN.10.31	Miihsh o'o nahke Shem opiiwesiima' eshi tashinsonitc eshi ayinawentinitc, eshi pepahkaanikiishwenitc kaye, aanti kaye eshi kakapehshinitc, eshi pepahkaanwewaanakisinitc kaye.
GEN.10.32	Miiwak ihsa o'o kahkina Noowa 
GEN.11.1	Maawac tahsh iko nihtam kahkina kaakiih pimaatisiwaatc o'omaa ahkiink peshikwan kii‑ishikiishwewak, peshikwan kaye ihkitowinan okii aapacihtoonaawaan. 
GEN.11.2	Miitahsh eh⁠papaami ayaawaatc waapanonk inahke e⁠ishaawaatc, okii otihtaanaawaa ahkiini eh⁠pashkwaanik Shaainar 
GEN.11.3	Miitahsh kaa⁠ihkitowaatc eh⁠kakanoonitiwaatc, “Ampeyohk, taka oshi'aataanik kahkahkeyaapihkahsiniik, caakiswaataanik kaye ci⁠mashkawisiwaatc.” Miitahsh i'i kahkahkeyaapihkahsinii' kaa‑aapaci'aawaatc, pikiwan kaye okii aapaci'aawaan ke⁠onci kihciwaapihkihshininitc i'i ahsinii'. 
GEN.11.4	Kii‑ihkitowak kaye, “Ampeyohk, taka oshihtamaasotaa kihci ootena, ompahkitootaa kaye kekoon ci‑ishpahkitek, wakicaya'ii ci⁠otihtaahkitek weti kihci kiishikonk. Miitahsh ke⁠onci kihkenimikooyank, kaawiin tahsh kaye misiwe kika ishi misihteshkaahsiimin o'omaa ahkiink.”
GEN.11.5	KaaTipenciketc tahsh kiih⁠pinaashii ewii waapantank i'i kihci ootenaani, i'i kaye ishpaapihkinikan kaakii oshihtoonitc pemaatisinitc. 
GEN.11.6	KaaTipenciketc tahsh kii‑ihkito, “Inashke mihci peshikwewaanakisiwak pemaatisiwaatc, kahkina kaye peshikwan ishikiishwewak. Miitahsh o'o kaa⁠maacii ishihcikewaatc, kaawiin kaye kekoonini oka pwaanawihtoohsiinaawaa ci‑ishihcikewaatc aaniin eshi antawentamowaatc. 
GEN.11.7	Ampe, taka naashaya'ii ishaataa, wawaanentamohtaawaataa otishikiishwewiniwaa, ci⁠nihsitohtaatihsikwaa kakanoonitiwaatc.” 
GEN.11.8	Miitahsh kaaTipenciketc kaakii misihtenaatc pemaatisinitc misiwe o'omaa ahkiink ci‑ishaanitc. Okiih poonihtooni hsa i'i kihci ootenaani kaakii oshihtoonihpan. 
GEN.11.9	I'i tahsh kihci ootenaani Pepal 
GEN.11.10	Mii o'oweniwa' opiiwesiima' Shem eh⁠tashinsonitc: Niisho pipoon hsa e⁠ishihsenik ahpii kaa⁠ishkwaa nihkipiik ahki, Shem ninkotwaahk (100) kiih⁠tahso pipoonwe. Miihsh kaakii okosihsitc, Arpakihsaat 
GEN.11.11	Ahpii hsa kaa⁠ishkwaa ayaawaatc ini okosihsan, keyaapi hsa naanwaahk (500) tahso pipoon kiih⁠pimaatisi. Kotak itahsh kaye apinoonciisha' okiih pi ayaawaa'.
GEN.11.12	A'a hsa Arpakihsaat nihsimitanashinaanan (35) eh⁠tahso pipoonwetc kii⁠okosihsi, Shiila 
GEN.11.13	Ahpii hsa kaa⁠ishkwaa ayaawaatc ini okosihsan keyaapi hsa, niiwaahk nihsopipoon (403) kiih⁠pimaatisi. Kotak itahsh kaye apinoonciisha' okiih pi ayaawaa'.
GEN.11.14	A'a hsa Shiila nihsimitana (30) eh⁠tahso pipoonwetc kii⁠okosihsi, Iipar 
GEN.11.15	Ahpii hsa kaa⁠ishkwaa ayaawaatc ini okosihsan keyaapi hsa, niiwaahk nihsopipoon (403) kiih⁠pimaatisi. Kotak itahsh kaye apinoonciisha' okiih pi ayaawaa'.
GEN.11.16	A'a hsa Iipar nihsimitanashiniiwin (34) eh⁠tahso pipoonwetc kii⁠okosihsi, Piilek 
GEN.11.17	Ahpii hsa kaa⁠ishkwaa ayaawaatc ini okosihsan keyaapi hsa, niiwaahk nihsimitana (430) tahso pipoon kiih⁠pimaatisi. Kotak itahsh kaye apinoonciisha' okiih pi ayaawaa'.
GEN.11.18	A'a hsa Piilek nihsimitana (30) eh⁠tahso pipoonwetc kii⁠okosihsi, Riio 
GEN.11.19	Ahpii hsa kaa⁠ishkwaa ayaawaatc ini okosihsan keyaapi hsa, niishwaahk shaankahso (209) pipoon kiih⁠pimaatisi. Kotak itahsh kaye apinoonciisha' okiih pi ayaawaa'.
GEN.11.20	A'a hsa Riio nihsimitanashiniishin (32) eh⁠tahso pipoonwetc kii⁠okosihsi, Siiraak 
GEN.11.21	Ahpii hsa kaa⁠ishkwaa ayaawaatc ini okosihsan keyaapi hsa, niishwaahk niishwaahso (207) tahso pipoon kiih⁠pimaatisi. Kotak itahsh kaye apinoonciisha' okiih pi ayaawaa'.
GEN.11.22	A'a hsa Siiraak nihsimitana (30) eh⁠tahso pipoonwetc kii⁠okosihsi, Nehor 
GEN.11.23	Ahpii hsa kaa⁠ishkwaa ayaawaatc ini okosihsan keyaapi hsa, niishwaahk (200) tahso pipoon kiih⁠pimaatisi. Kotak itahsh kaye apinoonciisha' okiih pi ayaawaa'.
GEN.11.24	A'a hsa Nehor niishtanashishaankahso (29) eh⁠tahso pipoonwetc kii⁠okosihsi, Tiira 
GEN.11.25	Ahpii hsa kaa⁠ishkwaa ayaawaatc ini okosihsan keyaapi hsa, ninkotwaahk mitaahshishaankahso (119) tahso pipoon kiih⁠pimaatisi. Kotak itahsh kaye apinoonciisha' okiih pi ayaawaa'.
GEN.11.26	A'a hsa Tiira niishwaahsimitana (70) eh⁠tahso pipoonwetc kii⁠okosihsi, Eparam 
GEN.11.27	Mii o'oweniwa' opiiwesiima' Tiira 
GEN.11.28	Mekwaa hsa oteten Tiirawan eh⁠pimaatisinitc, Heran hsa kiih⁠tashi ishkwaa pimaatisi i'imaa Er 
GEN.11.29	Iki tahsh minciniish Eparam a'a kaye Nehor kii⁠wiiwiwak. Eparam hsa wiiwan Seraii 
GEN.11.30	A'a hsa wiin Seraai kaawiin okiih kashkihtoohsiin ci⁠oniicaanihsitc. 
GEN.11.31	Tiira tahsh okii maaciinaan okosihsan Eparaman, wiiwini kaye kaakii oshiimihsitc Seraii eshinihkaasonitc. Ooshihsan kaye Laat eshinihkaasonitc kaakii otetenitc Heranan okiih tako maaciinaan. Miitahsh kaa⁠ishi maacaawaatc ekii nakatamowaatc Er 
GEN.11.32	Miitahsh weti Tiira kaah⁠tashi ishkwaa pimaatisitc niishwaahk naanan (205) ekiih tahso pipoonwetc.
GEN.12.2	Kika ishi'in kaye kipiiwesiimak ci⁠paahtiinowaatc, kika shawenimin kaye. Ninka ishihcike kiwiinsowin ci⁠kihci inentaakwahk, awiyak kaye ta⁠onci shawentaakosiwak kiin onci.”
GEN.12.4	Eparam tahsh kii⁠maacaa ekii ishihciketc kaaTipencikenitc kaakii'ikotc. Niishwaahsomitanashinaanan (75) hsa kiih⁠tahso pipoonwe i'i ahpii kii⁠nakatank i'i ootena Heran 
GEN.12.5	Eparam hsa okii maaciinaan wiiwan Seraii 
GEN.12.6	Ahpii tahsh e⁠ani takohshinowaatc Eparam kiih⁠piintikeshkaa i'imaa ahkiink piinihsh ekii ani takohshink weti kaakii ishi'ayaanitc kaa⁠kihtentaakosinitc oohk tinowaahtikoon Moore 
GEN.12.7	 KaaTipencikenitc tahsh Eparam okii naakosiihtaakoon ekii'ikotc, “Mii hsa o'o ahki kaawii miinakwaa kipiiwesiimak.” Eparam tahsh pakitinaahsowinaapihkoni okii onaapihkinamawaan kaaTipencikenitc kaakii naakosiihtaakotc. 
GEN.12.8	Miitahsh i'imaa kaa⁠onci maacaatc shaawanonk inahke ekii ishaatc kaakii ishi kihci pihkwatinaanik waapanonk inahke Pehtal 
GEN.12.9	Kiih⁠papaamikosi tahsh i'imaa Kenan 
GEN.12.10	Wiinke tahsh kiih⁠kakwaatakentaakwan i'imaa Kenan 
GEN.12.11	Ahpii tahsh kekaa e⁠ani piintikeshkaatc Iicipahki, okii'inaan wiiwan Seraii 
GEN.12.12	Ahpii tahsh Iicip eyaawaatc waapamihkwaa ta⁠ihkitowak maawiin, ‘Miiwanini wiiwan.’ Ninka nihsikook tahsh, kika pakitinikook tahsh kiin ci⁠pimaatisiyan. 
GEN.12.13	 Ihkiton tahsh e⁠otawemaaminaan, miitahsh i'i ci⁠minohseyaan kiin onci, keniin tahsh inaa ninka pimaatis,” okii'inaan. 
GEN.12.14	Ahpii tahsh Eparam kaah⁠pi takohshink Iicipahkiink, Iicip eyaanitc okii waapamaani wiiwan e⁠minonaakosinitc. 
GEN.12.15	Ahpii tahsh Peroo 
GEN.12.16	Kihciokimaa tahsh weweni okiih tootawaan Eparaman Seraiiwan onci. Okii miinaan e⁠ayaapewinitc, e⁠noonsheya'aawinitc maanahcaanihsha', pishihkiwa', ayaape pishihkiwa', maanshimihtatimoo', pihkwaawikane mihtatimoo', ininiwanohkii'aakana', ihkwewanohkii'aakana' kaye.
GEN.12.17	KaaTipenciketc tahsh okii ishi'aan Peroon ci⁠ayaanitc kaa⁠sanakaninik aahkosiwin, i'i kaye kahkina eyaanitc otaawininiink aaniihsh okii otaahpinaani Seraiiwan Eparam wiiwan. 
GEN.12.18	Kihciokimaan tahsh Eparam okii antomikoon ekii'ikotc, “Aaniin tahsh o'o wenci tootawiyan? Wekonen tahsh kaa⁠onci wiintamawihsiwan e⁠wiiwiyan a'a ihkwe? 
GEN.12.19	Wekonen tahsh kaa⁠onci ihkitoyan, ‘Nintawemaa awe,’ miitahsh kaakii onci otaahpinak niin ci⁠wiiwiyaan? Ina tahsh wa'a kiwiiw, maaciish, mii 'i anishi maacaan,” okii'ikoon. 
GEN.12.20	Peroo kihciokimaa tahsh okii anoonaa' otininiima', ci⁠saakiciwinaanitc Eparaman i'imaa ahkiink, wiiwini kaye, kahkina kaye kekoon kaakii ayaanitc.
GEN.13.1	Eparam 
GEN.13.2	Eparam wiinke kii⁠wenootisi niipiwa' ekii ayaawaatc awahkaana', waapaapihko shooniyaan, osaawi shooniyaan kaye. 
GEN.13.3	Kii⁠ani pimi'ayaa tahsh i'imaa Nekep ecikaatenik piinihsh ekii ani takohshink Pehtal 
GEN.13.4	Mii hsa 'iwe kaakii ishi onaapihkinikekopanen
GEN.13.5	Laatan 
GEN.13.6	Kaawiin tahsh kiih⁠tepihsehsinini i'i ahki i'imaa kaakii ishi'ayaawaatc cikii maamawi ayaawaahpan aaniihsh onsaam okiih paahtiino'aawaa' awahkaana'. 
GEN.13.7	Eparam tahsh otanohkii'aakana' kaa⁠kanawenimaanitc otaya'aawihshiima', Laat kaye otanohkii'aakana' kii⁠ani maanshi wiiciintiwa'. Pemaatisinitc Kenan 
GEN.13.8	Eparam tahsh okii'inaan Laatan, “Taka hsa naa kaawiin kika maanshi wiiciintihsiimin, iki kaye kitininiiminaanik kaa⁠kanawenimaawaatc awahkaana', kitinawentimin iitok. 
GEN.13.9	Inashke naa ehpiihci mihcaak ahki kaa⁠waapantaman, taka pahkewinititaa. Kiishpin onamantinihkimaank inahke ishaayan, okihcinihkimaank itahsh niin inahke ninkashi maacaa; kiishpin tahsh wiin okihcinihkimaank inahke ishaayan, onamantinihkimaank itahsh inahke ninkashi maacaa,” kii‑ihkito.
GEN.13.11	Laat tahsh okii onaapantaan ewii ayaatc kahkina Cwaartan kaashi pahsatinaanik. Waapanonk tahsh inahke kii‑ishi maacaa. Miitahsh i'i nahke kaa⁠ishi pahkewinitiwaatc. 
GEN.13.12	Eparam 
GEN.13.13	Pemaatisinitc itahsh i'imaa kaakii ayaanitc wiinke kii⁠maci'ishiwepisiwa', okii macitootawaani kaye kaaTipencikenitc.
GEN.13.14	Laatan 
GEN.13.15	 Kahkina i'i ahki kaa⁠waapantaman, mii 'iwe kaa⁠nehpici miininaan, iki kaye keni opiiwesiimiyan. 
GEN.13.16	Ninka ishi'aak hsa kipiiwesiimak ci⁠ahpiihci paahtiinowaatc taapishkoo kaa⁠paashkinehsek o'omaa ahkiink; kiishpin tahsh awiya kashkihtoohpan ci⁠akintank kaa⁠paashkinehsenik, mii iinsan ci⁠kashki'intwaapan kipiiwesiimak ci⁠akimintwaapan. 
GEN.13.17	Maacaan tahsh, pimohsaatan ehkwaak, enikohkwateyaak kaye i'i ahki, aaniihsh kiin mii 'iwe kaa⁠miininaan,” okii'ikoon. 
GEN.13.18	Eparam tahsh kii⁠aanci kapehshi ekii ishi kositc eshi'ayaanitc kehtentaakosinitc weti oohk tinowaahtikoo' eyaawinink Mamri 
GEN.14.1	I'i tahsh ahpii oko kihciokimaak Amrapel 
GEN.14.2	kii‑ishaawak e⁠anta miikaanaawaatc o'o kihciokimaa' Piira 
GEN.14.3	Oko tahsh naanan kihciokimaak kii⁠maamawinitiwak ekii wiiciintiwaatc i'imaa eshi pahsatinaanik Sitam 
GEN.14.4	Mitaahshiniishopipoon (12) hsa okiih tetako tipenimikowaan ini kihciokimaan Kiitarleomar kaa⁠ishinihkaasonitc. Mitaahshinihsopipoon (13) tahsh e⁠ishihsenik mii 'i kaakii maacii miikaanaawaatc. 
GEN.14.5	Mitaahshiniiwipipoon tahsh e⁠ishihsenik, kihciokimaa Kiitarleomar kiih⁠piishaa ekiih pi wiiciiwaatc kaakii wiiciiwikotc ekiih shaakooci'aawaatc Orehpa'im 
GEN.14.6	i'i kaye Korii 
GEN.14.7	Kiih⁠pi ashe kiiwewak itahsh ekii ishaawaatc En Mishpat 
GEN.14.8	Oko tahsh kihciokimaak, Swaatam 
GEN.14.9	o'o kihciokimaa' Kiitarleomarwan 
GEN.14.10	I'imaa tahsh Sitam 
GEN.14.11	Iki tahsh niiwin kihciokimaak okii otaahpinaanaawaan kahkina kekoonan kaakii ayaanikin ootenaank Swaatam, Kamwaara kaye, kahkina kaye miicim kii⁠mahkantwewak. Miitahsh kaa‑anishi maacaawaatc. 
GEN.14.12	Okii maaciinaawaan tahsh kaye Laatan 
GEN.14.13	Peshik tahsh awiyan kaakiih shaapwiinitc kiih⁠pi takohshinoon ekiih pi wiintamawintc Eparam Hiiparoo 
GEN.14.14	Ahpii tahsh Eparam e⁠noontank otinawemaakanan ekii matwe maaciinimintc, okiih kanoonaa' nihswaahk mitaahshinihshwaahso (318) otininiima' kaakii nakaciinitc otaawinink kaakiih tashi nihtaawikinitc. Miitahsh kaakii ishi maacinisha'iketc piinihsh weti waahsa Ten 
GEN.14.15	Okii nenaawinaa' itahsh otininiima', eh⁠tipihkaninik tahsh wiin iko otininiima' kaye, kii⁠otihtiniwewak ekii miikaasowaatc, ekiih shaakoocihtwaatc. Weti tahsh waahsa eyaawinink Hopah 
GEN.14.16	Kahkina tahsh kekoonan kiih⁠kiiwe mahkantwe kaakii otaahpinikaatenikopanen ekiih pikiiwewitootc. Okiih pikiiwewinaan kaye otinawemaakanan Laatan 
GEN.14.17	Ahpii tahsh Eparam 
GEN.14.18	 Kihciokimaan tahsh Melhkisitehk 
GEN.14.19	Okii'ikoon tahsh ci⁠minohsetc,
GEN.14.19	“Taka kiin Eparam kiKishemanitoom Maawac Eshpentaakositc
GEN.14.19	kaa⁠oshihtootc kiishik, ahki kaye, kika minohse'ik!
GEN.14.20	Ta⁠miikwehciwentaakosi Kishemanitoo Maawac Eshpentaakositc,
GEN.14.20	wiin iitok kaa⁠miinihk ci⁠shaakooci'imatc kaa⁠shiinkenimihkwaa,”
GEN.14.20	okii'ikoon. Eparam tahsh okii miinaan peshik mitaahso
GEN.14.21	Kihciokimaan tahsh Swaatam 
GEN.14.22	Eparam tahsh o'o okii'inaan ini kihciokimaan, “Ninkii ayiici ahshotamawaa ohsha Kishemanitoo Maawac Eshpentaakositc, kaa⁠oshihtootc kiishik, ahki kaye, 
GEN.14.23	ci⁠otaahpinaahsiwak kashkikwaacikaneyaap, komaa kaye mahkisineyaap, kekoon hsa ko kiin tepentaman, kaawiin tahsh kika kashkihtoohsiin ci‑ihkitoyan, ‘Niin ohsha ninkii wenootisii'aa Eparam.’ 
GEN.14.24	Kaawiin niin kekoon niwii otaahpinansiin, miiehtako nintininiimak kaakii miiciwaatc, i'i kaye kaakii maamawihcikewaatc kaakii wiiciiwiwaatc. Maano Enar 
GEN.15.1	O'o tahsh ekii ishkwaa ishihsenik, Eparam 
GEN.15.2	Eparam tahsh kii‑ishi nahkwehtam, “Kiin kaaTipencikeyan Kishemanitoo, wekonen tahsh ke⁠miishiyampan? Kaawiin iitok apinoonciish nintayaawaahsii. A'a tahsh kaawiih tipentank nintaya'iiman, amii 'awe Eli'iisar 
GEN.15.3	Keyaapi tahsh kii⁠ani ihkito, “E⁠miishihsiwan tahsh apinoonciishak, peshik hsa kaa⁠pamiihtamawitc oka tipentaanan nintaya'iiman,” kii‑ihkito.
GEN.15.4	Inashke tahsh kaaTipencikenitc okii'ikoon, “A'a hsa inini kaa⁠pamiihtawihk kaawiin a'a oka tipentansiinan kitaya'iiman; a'a hsa piko kiwiiyawink kaawii onciitc, mii hsa awe ke⁠tipentank kitaya'iiman,” okii'ikoon. 
GEN.15.5	 Akwaciink tahsh kaaTipencikenitc okii ishiwinikoon ekii'ikotc, “Inashke kihci kiishikonk inaapin, kakweci akim wanankohshak taka ci⁠kashkihtoowanen. Mii hsa ke⁠tahshiwaatc kipiiwesiimak kaa⁠tahshiwaatc wanankohshak,” okii'ikoon.
GEN.15.7	O'o tahsh kaaTipencikenitc okii'ikoon, “Niin ohsha Tepenciketc kaakiih saakiciwinihk Er 
GEN.15.8	Eparam tahsh okiih kakwecimaan, “Tepencikeyan Kishemanitoo, aanti itahsh kekii onci kihkentamaan niin ci⁠tipinawewisiyaan,” kii‑ihkito.
GEN.15.9	O'o tahsh okii ishi nahkwehtaakoon, “Piitamawihshin ci⁠nihsopipoonwewaatc (3) oshki pishihki, noonshe maanatihk kaye, ayaape maanahcaanihsh kaye. Piitamawihshin kaye kihci omiimii, omiimiihsenhs kaye.” 
GEN.15.10	Kahkina tahsh okiih piitamawaan ono Kishemanitoon, miitahsh kaa⁠ishi taahtaashkishwaatc. Kwehkwehk itahsh okii ishi pimihshimaa' ekii oncishkawihshimaatc. Pinehshiinsha' itahsh wiin kaawiin okiih taashkishwaahsii'. 
GEN.15.11	Mihtaskihtikwaanaakehsiwa'
GEN.15.13	 Kishemanitoon tahsh okii'ikoon, “Kehcinaac hsa kihkentan kipiiwesiimak ci⁠piiwitewiwaatc weti pahkaan ahkiink. Mii hsa 'iweti ke⁠tashi pamiihtaakewaatc ci⁠kakwaatakanohkii'intwaa, kaawiin kaye kwayahk ta⁠tootawaahsiiwak niiwaahk (400) tahso pipoon minihk. 
GEN.15.14	 Ninka nana'ahsimaa' itahsh i'i pemaatisinitc ke⁠kakwaatakanohkii'ikowaatc weti pahkaan ahkiink. Ahpii tahsh nakatamowaatc i'i ahkiini, wiinke hsa ta⁠kihci wenootisiwak. 
GEN.15.15	Kiin itahsh wiin kika otihsaapantaan ci⁠kihci ahkiwensiiwiyan. Weweni hsa kika nip, miihsh ci⁠na'inikooyan. 
GEN.15.16	Paanimaa tahsh niiwiink kii⁠ani aanihke ayaawaatc kipiiwesiimak miitahsh i'i payesh o'omaa ahkiink cipi takohshinowaatc, aaniihsh kaawiin mahshi ocihcihsehsinini ci⁠nana'ahsakwaapan Emorii 
GEN.15.17	Ahpii tahsh kiisihsoon kaah⁠pankihshimonitc, wiinke eh⁠kashkiitipihkaninik, okii waapamaan itahsh ishkote ahkihkwan eh⁠paashkinesonitc, i'i kaye waahsahkonencikan e⁠ishkotewaninik i'imaa eh⁠pipimi ayaanik nahsawaya'ii eshi'ayaanitc aya'aawihsha' kaakiih taashkishwaatc. 
GEN.15.18	 Miitahsh i'i eh⁠kiishikaninik Kishemanitoon Eparam kaakii'ishi ahshotamaakotc ekii'ikotc, “Kipiiwesiimak hsa nimiinaak o'o ahki, ci⁠onci maacihsenik siipiink Iicipahkiink eyaanik, piinihsh weti kihci siipink Iyoohparetiis 
GEN.15.19	otahkiimini kaye i'i Kiinii 
GEN.15.20	shikwa Heht 
GEN.15.21	Emorii 
GEN.16.1	Seraii 
GEN.16.2	Seraii tahsh okii'inaan onaapeman Eparaman, “Inashke hsa kaaTipenciketc kaawiin nimpakitinikohsii ci⁠ayaawimak apinoonciisha'. Taka naasihkaw kaa⁠pamiihtawitc ihkwe ci⁠wiihpematc; maakishaa mii 'imaa ke⁠ontinakwaa apinoonciishak,” okii'inaan. Eparam tahsh kii‑inentam i'i kaakii ihkitonitc Seraiiwan. 
GEN.16.3	Miitahsh Seraii kaakii miinaatc onaapeman ci⁠wiiwinitc ini Hekaaroon. Aasha mitaahso pipoon o'o ishi ahpii Eparam kii‑ishitaakopan i'imaa Kenan 
GEN.16.4	Eparam okii naasihkawaan Hekaaroon ekii wiihpemaatc, miihsh kaa⁠ishi kikishkawaawahsonitc. Ahpii tahsh e⁠kihkentaminitc e⁠kikishkawaawahsonitc, mii 'i kaa⁠ishi maacii aanawenimaanitc otookimaahkwemini.
GEN.16.5	Seraii tahsh okii'inaan onaapeman Eparaman, “Taka'i kaashi maanshi tootaakooyaan kiin kika pakamishkaakoon. Niin iitok kikii miinin a'a ihkwe kaa⁠pamiihtawitc, inashke tahsh noonkom e⁠kihkentank e⁠kikishkawaawahsotc, nintaanawenimik. Taka kaaTipenciketc kika onaahkonikonaan kiinawint kaashi niishiyank awekwen kaa⁠kwayahkohcikekwen!” okii'inaan.
GEN.16.6	Onaapeman tahsh Eparaman okii'ikoon, “Kiin iitok kitipenimaa a'a anohkii'aakan ci⁠tootawatc aaniin iko keshi minwaapantaman,” okii'ikoon. Seraii tahsh kaawiin kwayahk okiih tootawaahsiin Hekaaroon, miihsh kaa⁠ishi maaciipa'iwenitc.
GEN.16.7	Otencalimini kaaTipencikenitc tahsh okii otihsikoon Hekaar e⁠ayaatc pikwatahkamik eshi moohkiciwaninik nipi. Mii hsa 'iweni moohkiciwinipi kaakii ayaanik ciikihkana enamoninik weti pikwatahkamik Shoor 
GEN.16.8	Miitahsh kaa'ikotc, “Hekaar, wetanohkii'aakanimihk Seraii, aaniinti kaah⁠pi onciiyan, aaniinti kaye eshaayan?” okii'ikoon.
GEN.16.8	O'o tahsh okii ishi nahkwehtawaan, “Nimaaciipa'iwaanaa ohsha nintookimaahkwem Seraii,” okii'inaan.
GEN.16.9	O'o tahsh okii'ikoon otencalimini kaaTipencikenitc, “Kiiwe naasihkaw kitookimaahkwem, pisaan pakitinintison ci⁠tipenimihk,” okii'ikoon. 
GEN.16.10	Miitahsh kaa‑aniikotc, “Ninka ishi'aak hsa kipiiwesiimak ci⁠ani kihci paahtiinowaatc, kaawiin ta⁠kashki'aahsiiwak ci⁠akimintwaa ke⁠ahpiihci paahtiinowaatc.” 
GEN.16.11	Okii ani'ikoon tahsh, “Inashke hsa kikikishkawaawahs, kwiiwisenhs tahsh kika ayaawaa. Ishmeyal 
GEN.16.12	Mii hsa ke⁠ishi'ayaatc taapishkoo kaa‑aahkawisihsik maanshimihtatim; kahkina hsa awiyan oka shiinkenimaan, kahkina kaye awiyan oka shiinkenimikoon. Kaawiin hsa ta⁠ishitaahsii eshi'ayaanitc wiicihkiweya',” kii‑ihkitowan.
GEN.16.13	Miitahsh Hekaar kaa⁠ishi wiinaatc kaaTipencikenitc kaakiih kanoonikotc ekii ishinihkaanaatc, “Kiin Kishemanitoo kaa⁠waapamiyan,” ekii ihkitotc “E⁠waapamak tahsh Kishemanitoo, shaakooc itahsh keyaapi nimpimaatis?” kii‑ihkito. 
GEN.16.14	Miitahsh i'iwe onta'ipaan kaa⁠onci ishinihkaatek, Piiyar Lahaai Orooi 
GEN.16.16	Eparam tahsh nihshwaahsimitanashininkotwaahso (86) kiih⁠tahso pipoonwe Hekaaroon kii⁠nihtaawikihtamaakotc ini Ishmeyalwan.
GEN.17.1	Eparam 
GEN.17.2	Ninka aayiitahtoon itahsh kaashi ahshotamaawinaan, kika ishi'in hsa ci⁠ani paahtiinoyan,” okii'ikoon. 
GEN.17.3	Eparam kii⁠ociciinkwanapiihtaa mihtahkamikaank. Kishemanitoon okiih kakanoonikoon ekii'ikotc, 
GEN.17.4	“Miitahsh niin o'o nahke eshiahshotamaawinaan, kiin hsa kika otetemikook niipiwa' kaa⁠tahswewaanakisiwaatc awiyak pemaatisiwaatc. 
GEN.17.5	 Kaawiin tahsh awahshime Eparam kika ishinihkaasohsii, Eparahaam
GEN.17.6	Kika ishi'in hsa wiinke cini paahtiinowaatc kipiiwesiimak, kika ishi'in kaye ci⁠ani paahtiinwewaanakisiyan. Kipiiwesiimink tahsh ta⁠onciiwak keni kihciokimaawiwaatc.”
GEN.17.8	 O'o hsa kahkina Kenan 
GEN.17.9	Kishemanitoon tahsh Eparahaam okii'ikoon, “Miitahsh kekiin noonkom eshinaakwahk ci⁠kanawentaman nintahshotamaakewin, iki kaye kipiiwesiimak, iki kaye keni ayaawaatc kii‑ishkwaa ayaayan keni ayaanihke nihtaawikiwaatc. 
GEN.17.10	 Miitahsh o'o nintahshotamaakewin ke⁠kanawentaman, kaakii ishi ahshotamaawakwaa kaye iki kipiiwesiimak keni ayaawaatc kii‑ishkwaa ayaayan; kahkina hsa awiya eniniiwitc eyaatc kaashi ayaayek ta⁠kihkinawaatashakeshwaa.
GEN.17.11	Kiin tahsh kika kihkinawaatashakeshokoo kitininiiwiwinink; miitahsh i'i nahke eshi kihkinawaacihcikaatek aaniin kaashi ahshotamaawinaan. 
GEN.17.12	Kipiiwesiimak hsa keni ayaawaatc kaashi ayaayek, kahkina awiya kaa⁠ininiiwitc nihshwaahsokonakisitc (8) ta⁠kihkinawaatashakeshwaa. Iki kaye anohkii'aakanak kaa⁠nihtaawikiwaatc kiwaahkaa'ikanink, iki kaye kaakii ataawaakaasowaatc shooniyaan e⁠aapatisinitc. 
GEN.17.13	A'a hsa ko kitaawinink kaa⁠tashi nihtaawikitc, komaa kaye awiya kaa‑ataawaasotc shooniyaank onci oncitako ishinaakwanini ci⁠kihkinawaatashakeshontc. Miitahsh i'imaa nintahshotamaakewin wiihkaa ke⁠poonihsehsinok keshi kihkinawaasinaakwahk kiwiiyawiwaank. 
GEN.17.14	Awenen tahsh iko inini ke⁠kihkinawaatashakeshwaahsiwintc owiiyawink otininiiwiwinink, mii 'i ke⁠inakimintc e⁠onci tipentaakosihsik eshi'ayaanitc nimpimaatisiima', aaniihsh onsaam opiikonaan nintahshotamaakewin,” okii'ikoon.
GEN.17.15	Kishemanitoon tahsh okii ani'ikoon, “A'a tahsh wiin kiwiiw Seraii, kaawiin awahshime Seraii kika ishinihkaanaahsii; Sera
GEN.17.16	Ninka shawenimaa hsa, miitahsh i'imaa wiin ke⁠onci miininaan kikosihs. Ninkashi shawenimaa tahsh wiin ci⁠ani omaamaamikotc kaa⁠tahswewaanakisinitc pemaatisinitc, tani kihciokimaawiwa' hsa opiiwesiima'.”
GEN.17.17	Eparahaam kii⁠animihkohtaa mihtahkamik. Miitahsh kaa⁠ishi paahpitc ekii ihkitotc, “Koonike inini ninkotwaahk (100) tahso pipoonwetc otaa kashkihtoon ci⁠ayaawaahpan apinoonciishan? Koonike kaye Sera shaankahsimitana (90) eh⁠tahso pipoonwetc otaa kashkihtoon ci⁠ayaawaahpan apinoonciishan?” 
GEN.17.18	Eparahaam tahsh okii ishi kakwecimaan Kishemanitoon, “Nawac iitok ta⁠onishihshin Ishmeyal 
GEN.17.19	Kishemanitoon tahsh okii ishi nahkwehtaakoon, “Kaawiin i'i ta⁠ishinaakwahsinoon. Kiwiiw Sera ohsha oka ayaawaan ke⁠okosihsiwatc. Aaisik hsa kika ishinihkaanaa kikosihs. Mii hsa a'a Aaisik ke⁠nehpici onahtamawak nintahshotamaakewin, i'i kaye keni opiiwesiimitc. Kaawiin wiihkaa ta⁠poonihsehsinoon i'i ahshotamaakewin. 
GEN.17.20	Kinoontawin hsa aaniin eshi kakwecimiyan, a'a onci Ishmeyal. Ninkashi shawenimaa hsa kaye niipiwa' ci⁠ayaawaatc apinoonciisha', aahpici kaye ta⁠paahtiinowa' opiiwesiima'. Ta⁠mitaahshiniishiwa' kaye ke⁠okosihsitc ke⁠ani okimaahkantaakenitc. Ninka ishi'imaa' kaye ke⁠opiiwesiimitc ci⁠ani paahtiinonitc. 
GEN.17.21	A'a tahsh wiin ke⁠okosihsiyan Aaisik ninka kanawentamowaan i'i nintahshotamaakewin ke⁠miinak. Serawan tahsh oka nihtaawiki'ikoon o'o ahpii miinawaa ke⁠ahkiiwank.” 
GEN.17.22	Eparahaam tahsh kaa⁠ishkwaa kakanoonikotc Kishemanitoon, mii 'i kaa‑anishi nakanikotc.
GEN.17.23	Miitahsh i'i ahpii peshikwan eh⁠kiishikaninik, Eparahaam okiih kihkinawaatashakeshwaan okosihsan Ishmeyalwan ekii manishamawaatc oshakayini. Mii kaye kaah⁠tootawaatc kahkina otanohkii'aakana', i'i kaye kaa⁠nihtaawikinitc owaahkaa'ikanink, i'i kaye kaakii ataawetc opamiihtaake'. Kahkina hsa ko kaakii ininiiwinitc i'imaa otaawinink mii 'i kaah⁠tootawaatc aaniihsh Kishemanitoon okii'ikoon i'i ci‑ishihciketc. 
GEN.17.24	Eparahaam tahsh shaankahsimitanashishaankahso (99) kiih⁠tahso pipoonwe kiih⁠kihkinawaatashakeshontc. 
GEN.17.25	Ini tahsh okosihsan Ishmeyalwan, mitaahshinihsin (13) kiih⁠tahso pipoonwewan kiih⁠kihkinawaatashakeshomintc. 
GEN.17.26	Peshikwan tahsh eh⁠kiishikaninik Eparahaam, ini kaye okosihsan Ishmeyalwan kiih⁠kihkinawaatashakeshwaawak. 
GEN.17.27	Kahkina hsa ko kaakii ininiiwitc i'imaa owaahkaa'ikanink, i'i kaye kaakii nihtaawikinitc owaahkaa'ikanink, i'i kaye kaakii ataawetc opamiihtaake' mii 'i tako kaakiih kihkinawaatashakeshomintc.
GEN.18.1	Eparahaam 
GEN.18.2	 Ahpii hsa Eparahaam e⁠inaapitc okii waapamaa' nihsin (3) ininiwa' e⁠niipawinitc pehsho. E⁠waapamaatc tahsh eshi ishkwaantemiwaninik opakwaanekamik kii⁠onci maaciipahtoo ekii anta nakishkawaatc. Mihtahkamik tahsh kii‑ishi animihkohtaa. 
GEN.18.3	Miitahsh kaa'inaatc, “Nintookimaam, kiishpin menwaapamiwanen enaahsamiiyan, keko tahsh wiin mihci mayashkawaahken eh⁠tinowiyaan ewiih pami'inakook entaayaan. 
GEN.18.4	Taka hsa pankii nipi ta⁠piicikaate ci⁠kisiipiikisiteyek, i'imaa tahsh a'a mihtik kaa⁠ishi akawaahtehkisotc ishi anwehshinik. 
GEN.18.5	Ninka piinaa kaye pahkweshikan ke⁠onci minomanci'oyek; kii‑ishkwaa wiihsiniyek tahsh mii 'i pisaan anishi maacaahkek, aasha aaniihsh kikii mawatihsaawaa kitanohkii'aakaniwaa,” okii'inaa'.
GEN.18.5	O'o tahsh okii'ikoo', “Ishihciken hsa ko kaa⁠ihkitoyan.”
GEN.18.6	Eparahaam tahsh wewiip kiih⁠piintike pakwaanekamikonk eshi'ayaanitc Serawan ekii'inaatc, “Taka wewiip oshi' nihso tipa'aakan (3) ci⁠maamaakonatc pahkweshikan miihsh ishi kiishiswaahkan,” okii'inaan. 
GEN.18.7	Miitahsh kaa⁠ishi ahpahtootc eshi'ayaanitc aya'aawihsha' ekii onaapamaatc pishihkiinhsan wenishihshinitc. Miihsh kaa⁠ishi miinaatc otanohkii'aakanan wewiip ci⁠kwayaanci'aanitc. 
GEN.18.8	Kaa⁠misihtikwaakamininik tahsh coocoohshaapo, coocoohshaapo kaye, ini tahsh kaye pishihkiinhsan kaakiih kiishisomintc, okii ahtamawaa' enaahsamiinitc. E⁠wiihsininitc tahsh, pehsho i'imaa kii⁠niipawi eshi akawaahtehkisonitc mihtikoon.
GEN.18.9	O'o tahsh okii ishi kakwecimikoo', “Aanti tahsh kiwiiw Sera 
GEN.18.9	Miihsh kaa'inaatc, “Piinci pakwaanekamikonk ayaa,” okii'inaa'.
GEN.18.10	Sera tahsh ishkwaantenk kii⁠niipawi ekiih pisintank, otootaanaaminiink inahke ekii ayaatc. 
GEN.18.11	Eparahaam tahsh a'a kaye Sera aasha kii⁠kihci aya'aawiwak, niipiwa' ekiih tahso pipoonwewaatc. Sera 
GEN.18.12	 Miitahsh Sera kiih⁠paahpiwentam ekii inentank, “Aasha tahsh e⁠kihci aya'aawiyaan ninaapem itahsh kaye e⁠ahkiwensiiwitc, keyaapi na nintaa ciihkentaan ci⁠minweninkeyaampaan,” kii⁠ayinentam.
GEN.18.13	Miitahsh kaaTipencikenitc Eparahaam kaakii'ikotc, “Wekonenini tahsh Sera kaa⁠onci paahpitc ekii ihkitotc, ‘Koonike tahsh tepwe nintaa ayaawaa apinoonciish e⁠kihci aya'aawiyaan?’ 
GEN.18.14	 Kekoonan ina onsaam osanakentaan kaaTipenciketc? O'o tahsh ahpii mayaa tipihsek miinawaa ninka pi takohshin, Sera oka ayaawaan okosihsan,” okii'ikoon.
GEN.18.15	Sera kiih⁠sekisi, miihsh kaa⁠ishi kiiwanimotc ekii ihkitotc, “Kaawiin ninkiih paahpihsii,” kii‑ihkito.
GEN.18.15	O'o tahsh okii'ikoon, “Tepwe ohsha kikiih paahp,” okii'ikoon.
GEN.18.16	Ahpii tahsh i'i ininiwa' eh⁠pasikwiinitc ewii maacaanitc, kii‑inaapiwa' inahke eshi'ayaanik Swaatam 
GEN.18.17	KaaTipenciketc tahsh kii‑ihkito, “Kaawiin iitok nintaa kaatamawaahsii Eparahaam aasha kekaa kaawii ishihcikewak! 
GEN.18.18	Wiin iitok tepwe tani kihci inentaakosi, tani mashkawentaakosi kaye, kahkina awiyak kaa⁠tahswewaanakisiwaatc o'omaa misiwe ahkiink wiin onci ta⁠onci shawentaakosiwak. 
GEN.18.19	Wiin hsa ninkii onaapamaa ci⁠kihkinowinaatc oniicaanihsa', i'i kaye keni opiiwesiimitc, eshi antawentaminitc kaaTipencikenitc. Kwayahk ci‑ishihcikenitc, weweni kaye ci⁠tootaakenitc. Kiishpin i'i ishihcikenitc, miitahsh kahkina kekoon ci‑ishihcike'ak kaakii ishi ahshotamawak Eparahaam,” kii‑ihkito.
GEN.18.20	KaaTipencikenitc tahsh okii'ikoon, “Iki hsa pemaatisiwaatc eyaawaatc Swaatam, Kamwaara 
GEN.18.21	Niwii ishaa tahsh weti ewii waapantamaan taka ci‑ishihcikewaakwen i'i kaashi noontamaan eshi anaamimintwaa. Miitahsh ci⁠kihkentamaan kiishpin tepwe eshihcikehsiwaakwen kaashi noontamaan,” okii'ikoon.
GEN.18.22	Miitahsh i'i ininiwa' kaani ishi maacaanitc ekii ishaanitc inahke eshi'ayaanik Swaatam ootena. Eparahaam tahsh wiin i'imaa kii‑ishi niipawi enaahsamiinitc kaaTipencikenitc. 
GEN.18.23	Eparahaam hsa tahsh pehsho okii naasihkawaan kaaTipencikenitc ekii'inaatc, “Kika tako nihshiwanaaci'aak ina iki kweyahkwaatisiwaatc nihshiwanaaci'atwaa meci'ishiwepisiwaatc? 
GEN.18.24	Kiishpin tahsh naanimitana (50) tahshiwaatc kweyahkwaatisiwaatc i'imaa ootenaank; kitaa nihshiwanaacihtoon ina i'i ootena? Kaawiin ina kitaa onci manaacihtoohsiin wiinawaa onci kweyahkwaatisiwaatc i'imaa ootenaank kaa‑ayaawaatc? 
GEN.18.25	Taka keko'i awaac pankii inentanken, ci⁠tako nihsintwaapan kweyahkwaatisiwaatc nihshimintc omaci'ishiwepisii'. Peshikwan ina ta⁠tootawaawak kweyahkwaatisiwaatc iki tahsh kaye meci'ishiwepisiwaatc? Keko i'iwe ishihcikehken! Kaa⁠Tipaahkoniwetc o'omaa misiwe ahkiink iitok ishinaakwanini weweni ci‑ishihcikehpan!” okii'inaan.
GEN.18.26	KaaTipencikenitc tahsh o'o okii'ikoon, “Kiishpin hsa eyaawaakwen naanimitana (50) kweyahkwaatisiwaatc i'imaa Swaatam ootenaank, mii hsa 'i ci⁠manaacihtaawak wiinawaa onci,” okii'ikoon.
GEN.18.27	Miitahsh Eparahaam kii⁠ani ihkitotc, “Inashke hsa maano niwiih soonkite'e ewiih kanooninaan, aanawiin kekoon e⁠inentaakosihsiwaan e⁠mihci ininiiwiyaan. 
GEN.18.28	Kiishpin tahsh wiin niimitanashinaanan (45) tehshiwaakwen kweyahkwaatisiwaatc, kitaa nihshiwanaacihtoon ina'i kahkina ootena,” okii'inaan.
GEN.18.28	Miihsh o'o kaa'ikotc, “Kaawiin nintaa nihshiwanaacihtoohsiin kiishpin eyaawaakwen niimitanashinaanan (45),” okii'ikoon.
GEN.18.29	Miihsh miinawaa kaa'inaatc, “Kiishpin tahsh wiin niimitana (40) i'imaa eyaawaakwen?” okii'inaan.
GEN.18.29	Miihsh kaa⁠ihkitonitc kaaTipencikenitc, “Kiishpin eyaawaakwen niimitana (40) kaawiin ninka nihshiwanaacihtoohsiin wiinawaa onci,” okii'ikoon.
GEN.18.30	Miitahsh o'o kaa‑ani'inaatc, “Tepencikeyan, taka keko onci nishkentanken o'o kaawii ihkitoyaan; kiishpin tahsh wiin nihsimitana (30) ehta kweyahkwaatisiwaatc i'imaa eyaawaakwen?” okii'inaan.
GEN.18.30	O'o tahsh okii'ikoon, “Kiishpin nihsimitana (30) eyaawaakwen, kaawiin ninka nihshiwanaacihtoohsiin,” okii'ikoon.
GEN.18.31	Eparahaam tahsh kii⁠ani ihkito, “Inashke hsa maano nisoonkite'e o'o kaawii'ininaan, ‘Kiishpin itahsh wiin niishtana (20) i'imaa eyaawaakwen,’ ” okii'inaan.
GEN.18.31	Miihsh o'o kaa'ikotc, “Kiishpin niishtana (20) eyaawaakwen, kaawiin ninka nihshiwanaacihtoohsiin,” okii'ikoon.
GEN.18.32	Miinawaa tahsh okii ani'inaan, “Tepencikeyan, taka keko nishkentanken, keyaapi ehta aapitink niwiih kiikit; kiishpin tahsh wiin ehta mitaahso (10) eyaawaakwen?” okii'inaan.
GEN.18.32	Miihsh o'o kaa'ikotc, “Kaawiin ninka nihshiwanaacihtoohsiin i'i ootena iki onci ke⁠mitaahciwaatc (10),” okii'ikoon. 
GEN.18.33	Kaa⁠ishkwaa kakanoonikotc tahsh kaaTipencikenitc, mii 'i kaa⁠ishi nakanikotc. Eparahaam tahsh wiin kiih⁠kiiwe.
GEN.19.1	Iki tahsh niishin (2) encalak kiih⁠takohshinook Swaatam 
GEN.19.2	Miitahsh o'o kaa'inaatc, “Nintookimaamak, taka piintikek kaa⁠pamiihtawinek owaahkaa'ikanink! Ci⁠kisiipiikisiteyek, peshiko tipihk ci⁠kapehshiyek kaye, wiipa tahsh kikishep kikani maacaam,” okii'inaa'.
GEN.19.2	Miihsh o'o kaa'ikotc, “Kaawiin, i'imaa hsa mekwe ootena akwaciink ninka ayaamin,” okii'ikoo'.
GEN.19.3	Wiinke tahsh okiih kakaansomaa', miitahsh kaa⁠ishi naasihkaakotc ekiih piintikenitc owaahkaa'ikanink. Okiih kiishitepoonaa' itahsh ci⁠kihci wiihsininitc, ekiih kiishiswaatc pahkweshikanan kaa⁠ompisikaniwihsinik, miihsh kaa⁠ishi wiihsininitc.
GEN.19.4	Cipwaa kawihshimonitc tahsh kaakii otihsintc, owaahkaa'ikan kii⁠waahkaashkikaateni. Kahkina ininiwa' misiwe i'imaa Swaatam ootenaank kaakii onciinitc, oshkiniikiwa', ahkiwensiwa' kaye ekii waahkaashkaminitc. 
GEN.19.5	 Miitahsh Laat kaa'ikotc, “Aaniinti tahsh iki ininiwak kaakii otihsihkwaa noonkom kaa⁠onaakohshininik? Pi⁠saakiciwihsh, piitamawihshinaam, ci⁠wiihpemankitwaa,” okii'ikoo'.
GEN.19.6	Laat hsa tahsh kiih⁠saaka'am eshi'ayaanitc miihsh kaa⁠ishi kipa'ank ishkwaantem otootaanaamink. 
GEN.19.7	O'o tahsh okii'inaa', “Niwiiciiwaakanak, taka keko noociko ishihcikehkek. 
GEN.19.8	Inashke naa, niishin ohsha nintaanihsak nintayaawaak mahshi wiihkaa eh⁠papaamenimikohsikwaa ininiwa'. Taka miiwak iki kepi saakisi'akwaa waah⁠tootawekwaa ko ci⁠tootawekwaa. Keko tahsh wiin kekoon tootawaahkekwaanik oko ininiwak kaa⁠otihshiwaatc, niwaahkaa'ikanink ohsha nintishi mawatihsikook weweni ci⁠naakaci'akwaa,” okii'inaa'.
GEN.19.9	“Tawishkawihshinaam tahsh,” okii'ikoo'. Miitahsh kaye kaa⁠ihkitonitc, “Wa'a hsa inini kiih⁠pitakohshin ekii mayakisitc, inashke tahsh aasha kikakwe onaahkonikonaan! Awahshime kiin kika tootaakoo ahpiihc oko ke⁠tootawaankitwaa,” kii‑ihkitowa'. Aahpici tahsh enikohk okii ashe kaancishkaakoo' ewiih kakwe piikopitoonitc ishkwaantem. 
GEN.19.10	Ini tahsh niishin (2) ininiwa' piintik kaakii ayaanitc okiih piintike wiihkopinikoo' ekiih kipa'aminitc ishkwaantem. 
GEN.19.11	 Miitahsh kaa⁠ishi ishi'aanitc kahkina akwaciink eyaanitc ininiwa' ci⁠waapihsinik, ci⁠mihkansinik ishkwaantem.
GEN.19.12	Laat 
GEN.19.13	aasha ohsha kekaa niwii nihshiwanaacihtoomin o'o ootena. Onsaam aaniihsh kaaTipenciketc onoontaan kaashi anaamimimintc i'i pemaatisinitc e⁠kihci ishinaakwaninik, ninkiih pi ishinisha'okonaan ci⁠nihshiwanaacihtooyaank o'o Swaatam 
GEN.19.14	Laat tahsh kii‑ishaa ekii anta waapamaatc ke⁠oninkwanitc, kaakii ahshotaminitc ewii wiiwinitc otaanihsa', miihsh kaa'inaatc, “Weyiip ninkoci o'omaa onci ishaak, aaniihsh kaaTipenciketc owii nihshiwanaacihtoon o'o ootenaani,” okii'inaa'. Miitahsh kaa⁠inihtaakotc taapishkoo e⁠mihci papaahpishimiwetc.
GEN.19.15	E⁠ani piitaapaninik tahsh, encala' okiih kakaansomikoo' Laat ekii'ikotc, “Weyiip, maaciish kiwiiw, iki kaye kitaanihsak kaa⁠niishiwaatc o'omaa kaa‑ayaawaatc, ci⁠tako nipohsiwek ahpii nihshiwanaacihcikaatek o'o ootena,” okii'ikoo'. 
GEN.19.16	 Laat tahsh kiih⁠pwaahtawi. Shaakooc tahsh kaaTipencikenitc okiih koohpaatenimikoon. Miitahsh kaakiih tepipinikotc i'i ininiwa' oninciink, wiiwan kaye oninciiniink, i'i kaye otaanihsa' oninciiniink ekii onci saakiciwinikowaatc i'imaa ootenaank. 
GEN.19.17	Ahpii tahsh weti akwaciink e⁠ayaawaatc, shemaak peshik ini ekii'ikowaatc, “Maaciipa'iwek ci⁠pimaatisiyek! Keko aapanaapihkek, keko kaye kipihciihkek kaashi pahsatinaak. Kaashi pihkwatinaak ahpa'iwek ci⁠tako nihsikoohsiwek,” okii'ikowaan.
GEN.19.18	Laat tahsh kii‑ishi nahkwehtam, “Nintookimaamak, kaawiin i'i nintaa ishihcikehsii! 
GEN.19.19	Kiminwaapamaawaa hsa kitanohkii'aakaniwaa, aahpici kaye kikihci minotootawim eh⁠pimaacihtooyek nimpimaatisiwin. Kaawiin tahsh nintaa kashkihtoohsiin kaashi papiihkwatinaak ci⁠ahpa'iweyaan, maakishaa nintaa atimikon nehshiwanaaci'iwemakahk, nintaa nihsikon itahsh. 
GEN.19.20	Inashke hsa pehsho o'omaa ayaa e⁠akaahsink ootena ke⁠ahpa'iwenaaniwankipan. Taka pakitinihshin weti ci⁠ahpa'iweyaan ci⁠pimaatisiyaan, akaahsin ohsha 'i ootena,” kii‑ihkito.
GEN.19.21	O'o tahsh okii'ikoon, “Haw, ninka ishihcike kaye'i kaashi kakwecimiyan, kaawiin tahsh ninka papaamentansiin i'i ootena kaa⁠tashintaman. 
GEN.19.22	Weyiip tahsh ahpa'iwen, aaniihsh kaawiin kekoon ninka kashkihtoohsiin ci‑ishihcikeyaan paanimaa weti kii⁠otihtaman,” okii'ikoon.
GEN.19.22	Miitahsh i'i ootena wenci ishinihkaatek Swaar 
GEN.19.23	Laat 
GEN.19.24	 KaaTipenciketc tahsh kwetahto kii‑ishihcike ci⁠pankihshininitc kaa⁠wiihsakaapahsowenitc ahsiniin kiishikonk kaye kii⁠onci pankihsinini ishkote i'imaa Swaatam 
GEN.19.25	Miitahsh i'i nahke kaa⁠ishi nihshiwanaacihtootc ini ootenawan, i'i kaye misiwe kaakiih pahsatinaanik. Ekiih tako nihsaatc kaye kahkina i'imaa ootenaahkaank kaakii ayaanitc, kahkina kaye kekoon kaakii nihtaawikink i'imaa ahkiink. 
GEN.19.26	 Laat tahsh wiiwan kii⁠aapanaapiwan, miihsh kaa⁠ishi shiiwihtaakaniwihsenitc.
GEN.19.27	Wiipa tahsh kikishep Eparahaam 
GEN.19.28	Kii‑inaapi tahsh inahke kaakii ishi'ayaanikin Swaatam, Kamwaara ootenawan, misiwe kaye pahsatinaank. Miitahsh kaakii waapantank i'imaa ahkiink e⁠onci ompaapahtenik ekii ishinaakwaninik taapishkoo kihci pootawaanaapihk kaa⁠ompaapahsikemakahk. 
GEN.19.29	Ahpii tahsh Kishemanitoo kii⁠nihshiwanaacihtootc ootenawan i'imaa kaashi pahsatinaanik, Eparahaaman hsa okii maamihkwenimaan. Miitahsh kaakiih pakitinaatc Laatan ci⁠shaapwiinitc.
GEN.19.30	Laat 
GEN.19.31	A'a tahsh sesiihkisitc otaanihsimaa okii'inaan ohshiimenshan, “Kitetenaan hsa aasha ahkiwensiiwi, kaawiin inini o'omaa ayaahsii ci⁠wiihpeminankipan kaa⁠ishihcikenaaniwank misiwe ahkiink, ci⁠wiitikemikoyank ci⁠ontinankwaapan apinoonciishak. 
GEN.19.32	Taka hsa mina'aataa kitetenaan shoominaapooni ci⁠kiiwashkwepiitc ci⁠wiihpemank. Miitahsh i'imaa kitetenaanink ke⁠ontoosheyank ci⁠ani ayaanike ayaayank,” okii'inaan. 
GEN.19.33	E⁠ani tipihkaninik tahsh shoominaapooni okii mina'aawaan otetewaan ci⁠kiiwashkwepiinitc. Miitahsh a'a kaa⁠sasiihkisitc kaa⁠ishi piintikawaatc ekii wiihpemaatc. Kaawiin tahsh okii kihkentansiini ekii wiihpemaatc, ahpii kaye kaa⁠wanishkaatc.
GEN.19.34	E⁠ani waapaninik tahsh kaa⁠sasiihkisitc okii'inaan ohshiimenshan, “Tipihkonk hsa niin ninkii wiihpemaa nintete. Taka hsa miinawaa mina'aataa shoominaapooni ci⁠kiiwashkwepiitc, kiin tahsh ci⁠piintikawatc ci⁠wiihpematc, kitetenaanink ci⁠ontoosheyank ci⁠pooni ontahkaanesihsiwank,” okii'inaan. 
GEN.19.35	E⁠ani tipihkaninik tahsh miinawaa okii mina'aawaan shoominaapooni ci⁠kiiwashkwepiinitc. Ohshiimenshimaa tahsh kii‑ishaa ekii wiihpemaatc oteten. Kaawiin itahsh awaac pankii okii kihkentansiini ahpii kaa⁠maacii wiihpemaatc, ahpii kaye kaa⁠wanishkaatc. 
GEN.19.36	Miitahsh i'i minciniish otaanihsa' Laat kaakiih kikishkawaawahsonitc oteteniink inahke ekii ontooshenitc. 
GEN.19.37	Kaa⁠sasiihkisitc tahsh a'a otaanihsimaa kii⁠okosihsi, Moowap 
GEN.19.38	A'a tahsh ohshiimenshimaa kewiin kii⁠okosihsi. Pinaami 
GEN.20.1	Eparahaam 
GEN.20.2	 mii hsa imaa Eparahaam kaakii ishi ihkitotc ini wiiwan Sera 
GEN.20.3	Miitahsh eh⁠tipihkaninik Apimelehk kaakiih pawaanaatc Kishemanitoon eh⁠pi naasihkaakotc e'ikotc, “Mii hsa 'i eshinaakosiyan taapishkoo e⁠nipoyan a'awe onci ihkwe kaakii antomatc; wiitike iitok a'a ihkwe.”
GEN.20.4	Kaawiin tahsh mahshi Apimelehk okiih papaamenimaahsiin ini ihkwewan. Miihsh kaa⁠ihkitotc, “Tepencikeyan, kaawiin iitok kekoon nintishi macitootansii. Miinahsh'i ci⁠nihshiwanaaci'iyaank kahkina entahshiyaank kekoon e⁠ishi mamaashiihsiwaank? 
GEN.20.5	Wiin iitok iko Eparahaam kii‑ihkito e⁠otawemaatc ini ihkwewan; miihsh kaye wiin peshikwan a'a ihkwe kaa⁠ihkitotc. Kaawiin itahsh kekoon nintinentansii kekoon ekii ishi mamaashiiyaan i'i kaakii ishihcikeyaan.”
GEN.20.6	Miihsh o'o kaa⁠ishi nahkwehtaakotc Kishemanitoon, “Tepwe hsa kikihkenimin ekii inentaman kekoon e⁠ishi mamaashiihsiwan i'i kaakii ishihcikeyan, miihsh kaakii onci pakitinihsinowinaan ci⁠macitootawiyan. Miihsh kaye kaakii onci pakitinihsinowinaan ci⁠saaminatc a'a ihkwe. 
GEN.20.7	Kiiwe miish itahsh a'a inini ini wiiwan. Kaa⁠kanootamawaatc Kishemanitoon ohsha tinow a'a inini, kika anami'ehtamaak itahsh kaye miihsh ci⁠pimaatisiyan. Kiishpin itahsh wiin kiiwe miinaahsiwatc mii hsa 'i kehcinaac ci⁠nipoyan iki kaye kahkina kiwiici pimaatisiimak.”
GEN.20.8	Wiipa tahsh kikishep Apimelehk kii⁠wanishkaa ekii antomaatc kahkina otanohkii'aakana' ekii wiintamawaatc kahkina kekoon kaa⁠inahkamikaninik, wiinke tahsh kiih⁠sekisiwa'. 
GEN.20.9	Miihsh Apimelehk kaa⁠ishi antomaatc Eparahaaman ekii'inaatc, “Aaniin itahsh inaa kaah⁠tootawiyaank? Aaniin itahsh kaa⁠ishi maanshi tootawinaan ekiih tootawiyan ci⁠mikoshkaantentamaan kahkina kaye o'o nintookimaawiwin. Kaawiin iitok awiya i'i taakii ishihcikehsii i'iwe kaakiih tootawiyan.” 
GEN.20.10	Miihsh Apimelehk kaa'inaatc Eparahaaman, “Aaniin itahsh kaa⁠inwaataman o'o kaakii ishihcikeyan?”
GEN.20.11	Miihsh o'o Eparahaam kaa⁠ishi nahkwehtank, “Miihsha'i kaa⁠inentamaan kehcinaac maawiin eh⁠kohtaanenimaahsiwintc Kishemanitoo o'omaa ahkiink. Ekii inentamaan kaye ci⁠onci nihsikooyaan a'a niwiiw. 
GEN.20.12	Tepwe iitok a'a nintawemaa. Ninteten e⁠otaanihsimikotc, nimaamaan itahsh wiin kaawiin otootaanisimikoohsiin, miihsh kaakii wiitikemak. 
GEN.20.13	Ahpii hsa Kishemanitoo kii'ishihpan ci⁠nakatamowak nintete otaawin pahkaan ahkiink ci‑ishaawak, mii hsa 'i kaa⁠inakipan Sera 
GEN.20.14	Miitahsh Apimelehk kaakiih piinaatc maanahcaanihsha', pishihkiwa' kaye. I'ihsh kaye eniniiwinitc, ehkwewinitc kaye anoohkii'aakana' ekii miinaatc Eparahaaman. Okiih kiiwe miinaan itahsh kaye wiiwini. 
GEN.20.15	Miihsh kaye Apimelehk kaa'inaatc Eparahaaman, “Inashke niin o'owe nintahkiim kaa⁠waapantaman; aanti hsa piko eshi mihsawentaman ishi kapehshin.” 
GEN.20.16	O'o tahsh wiin okii'inaan Serawan, “Nimiinaa hsa kitawemaa mitaaswaahk (1,000) waapaapihko shooniyaan. Miihsh i'i ci⁠kihkentamowaatc oko kahkina o'omaa eyaawaatc kekoon e⁠ishi anaamentaakosihsiwan. Mii hsa 'i wiinke eh⁠poonenimikooyan.”
GEN.20.17	Miitahsh Eparahaam kaa⁠ishi anami'ehtawaatc Kishemanitoon, ekii ishi anami'aatc ci⁠aantawi'ikoowisinitc Apimelehkoon, wiiwini kaye, i'i kaye otanohkii'aakanini kaa⁠ihkwewinitc ci⁠ayaawaanitc apinoonciisha'. 
GEN.20.18	KaaTipenciketc iitok okiih tootawaa' kahkina ci⁠oniicaanihsisinik ihkwewa' i'imaa eyaanitc Apimelehk otookimaawikamikonk. Serawan itahsh i'i kaakii onci ishihciketc.
GEN.21.1	KaaTipenciketc tepwe okii shawenimaan Serawan 
GEN.21.2	 Tepwe tahsh Sera kiih⁠kikishkawaawahso, ekii nihtaawiki'aatc ke⁠okosihsinitc Eparahaaman 
GEN.21.3	Eparahaam tahsh Aaisik 
GEN.21.4	 Miitahsh kaa⁠ishi kihkinawaatashakeshwaatc ini okosihsan Aaisikoon ahpii kaa⁠nihshwaahsokonakisinitc (8), ekii ishihciketc Kishemanitoon kaakii'ikotc. 
GEN.21.5	Eparahaam tahsh ninkotwaahk kiih⁠tahso pipoonwe ahpii Aaisikoon kii⁠nihtaawikinitc. 
GEN.21.6	Sera tahsh kii‑ihkito, “Kishemanitoo hsa ninkiih piitamaak ke⁠onci minwentamowak, ke⁠onci paahpiwak kaye. Kahkina hsa awiya ke⁠noontank kaakii ishihsewak ninka wiici paahpiimik.” 
GEN.21.7	Miitahsh kaye kaa‑ani ihkitotc, “Kaanika awekwen kekii'inaakopanen Eparahaaman, ‘Sera ci⁠nooni'aatc apinoonciisha'.’ Shaakooc itahsh tepwe nintayaawimaan ke⁠okosihsitc aanawiin e⁠ahkiwensiiwitc,” kii‑ihkito.
GEN.21.8	A'a tahsh kwiiwisenhs kii⁠ani maaciiki, kaye ekiih pooni noonitc, miihsh i'i ahpii Eparahaam kaakii kihci wiihkwanketc.
GEN.21.9	Sera 
GEN.21.10	 Miihsh o'o kaa'inaatc Eparahaaman, “Taka inkoci ishinisha'o wa'a pemiihtaaketc ihkwe, ini kaye okosihsan. Wa'a hsa pemiihtaaketc ihkwe okosihsan kaawiin wiihkaa ninantawenimimaahsiin ci⁠wiitoohkaasonitc kiwenootisiwinink Aaisik keni tepinank,” okii'inaan. 
GEN.21.11	Eparahaam tahsh kaawiin aahpici o'o okii minwaapantansiin aaniihsh Ishmeyalwan kaye kii⁠okosihsi. 
GEN.21.12	 Kishemanitoon tahsh Eparahaam okii'ikoon, “Keko onci mikoshkaatentanken a'a onci kwiiwisenhs, a'a kaye kipamiihtaakanihkwem. Ishihcikew Sera aaniin iko enihk. Aaisikonk ohsha ta⁠onciiwak kipiiwesiimak kaakii ahshotamawinaan. 
GEN.21.13	A'a tahsh kaye kipamiihtaakanihkwem okosihsan ninka ishi'imaan ci⁠ani paahtiinonitc opiiwesiima', aaniihsh kiin a'a kikosihs,” okii'ikoon.
GEN.21.14	Wiipa tahsh kikishep Eparahaam okii miinaan Hekaaroon miicim, pashkwekino nipiiwash e⁠mooshkinepiinik kaye. Miihsh kaa⁠ishi pihciwane'aatc ekii maacinisha'waatc ini kaye okosihsini. Miitahsh kaa⁠ishi maacaanitc ekiih papaami ayaanitc pikwatahkamik Piiarshiipa 
GEN.21.15	Ahpii tahsh kaah⁠caakihsenik nipi i'imaa pashkwekino nipiiwashink, Hekaar shekopakaank okii ishi nakanaan ini oshkiniikiinhsan. 
GEN.21.16	Miitahsh kaa⁠ishi nakanaatc ekii awi namatapitc pehsho kaakii ina'enk minihk eh⁠pimocikenk. O'o tahsh kii‑ihkito, “Kaawiin nintaa kashkihtoohsiin ci⁠kanawaapamak ninkosihs ci⁠nipotc.” E⁠namatapitc tahsh pehsho, mii 'i kaa⁠ishi maacii mawitc.
GEN.21.17	Kishemanitoon tahsh okii noontawaani oshkiniikiinhsan e⁠mawinitc. Kishemanitoon otencalimini tahsh kihci kiishikonk Hekaar okii onci kanoonikoon ekii'ikotc, “Hekaar aaniin eshiwepisiyan? Keko kohtaacihken, kaaTipenciketc ohsha onoontawaan e⁠mawinitc ini oshkiniikiinhsan. 
GEN.21.18	Wanishkaan, otaahpin a'a oshkiniikiinhs, sakinihken, ninka ishi'aa hsa cini kihci inentaakositc ci⁠ani paahtiinonitc opiiwesiima',” okii'ikoon. 
GEN.21.19	Kishemanitoon okii ishi'ikoon ci⁠waapantank onta'ipaan. Miitahsh kaa⁠ishi mooshkinepatootc pashkwekino nipiiwash ekii mina'aatc ini oshkiniikiinhsan. 
GEN.21.20	Kishemanitoon tahsh pehsho okii wiiciiwikoon a'a oshkiniikiinhs e⁠ompikitc. Pikwatahkamik tahsh kii⁠ayintaa, pimocikewinini tahsh kiih⁠tinowi. 
GEN.21.21	Mekwaa tahsh pikwatahkamik Peran 
GEN.21.23	Ahpimon tahsh noonkom o'omaa enaahsamiitc Kishemanitoo cikii wayeshimihsiwan, niniicaanihsak kaye iki nimpiiwesiimak. Waapanta'ihshin itahsh, naakohtoon kaye o'omaa ahkiink noonkom kaashi piiwitewentaakosiyan ci⁠minotootawiyan taapishkoo kaashi minotootawinaan,” okii'ikoon.
GEN.21.24	Eparahaam tahsh okii'inaan, “Mii 'iwe eshi ahpimoyaan.”
GEN.21.25	Eparahaam okii onci kihci kakanoonaan Apimelehkoon i'i onta'ipaan kaakii mahkantwenitc otanohkii'aakanini. 
GEN.21.26	O'o tahsh Apimelehkoon okii'ikoon, “Kaawiin ninkihkenimaahsii awenen o'o kaa⁠ishihcikekwen! Kaawiin kikii wiintamawihsii, miitahsh i'i payesh noonkom kaa⁠kiishikahk o'o e⁠noontamaan,” okii'ikoon. 
GEN.21.27	Eparahaam tahsh okiih piinaa' maanahcaanihsha', pishihkiwa' kaye ekii miinaatc Apimelehkoon. Miitahsh i'i iki niishin ininiwak kaakii ahshotamaatiwaatc. 
GEN.21.28	Pahkaan tahsh niishwaahso (7) noonshe maanahcaanihshenhsa' okii oshi pakitinaa'. 
GEN.21.29	Apimelehkoon tahsh okii'ikoon, “Aaniin tahsh enwaanatwaa iki niishwaahso (7) noonshe maanahcaanihshenhsak pahkaan kaa⁠pakitinatwaa ci⁠nishihke ayaawaatc,” okii'ikoon.
GEN.21.30	Eparahaam tahsh o'o okii'inaan, “Otaahpin oko niishwaahso (7) noonshe maanahcaanihshenhsak kaa⁠miininaan, miitahsh kiin e⁠ihkitoyan niin ekii waanihkaatamaan o'o onta'ipaan,” okii'inaan. 
GEN.21.31	Piiarshiipa 
GEN.21.32	Kaa⁠ishkwaa ahshotamaatiwaatc itahsh i'imaa Piiarshiipa 
GEN.21.33	Eparahaam tahsh okii kihtikaanaan mihtikoon taamarisk 
GEN.21.34	Eparahaam tahsh kinwesh kii⁠ayaa i'imaa Pilistiyawahkiink.
GEN.22.1	O'o tahsh okii ishi nahkwehtawaan, “O'omaa nintayaa.”
GEN.22.3	Wiipakishep tahsh Eparahaam kii⁠wanishkaa, okiih kwayaanci oshihtoonan waah⁠pakitinank ahpii wiih⁠pakitinaahsotc, ekii onahpinaatc omaanshimihtatimooman. Niishin tahsh kaye otanohkii'aakana' okiih tako wiiciiwaa', kii⁠maaciinaatc okosihsan Aaisikoon 
GEN.22.4	E⁠ani nihsokonakaanik tahsh Eparahaam okiih tepaapantaan kaakii'inintc ci‑ishaatc. 
GEN.22.5	Eparahaam tahsh okii'inaa' otanohkii'aakana', “Mii 'omaa ayaak, a'a kaye maanshimihtatim. Niinawint tahsh wiin a'a kwiiwisenhs weti nawac waahsa niwii ishaamin, ewii awi anami'aayaank, ninka pi ashe kiiwemin tahsh ahpii,” okii'inaa'.
GEN.22.6	Eparahaam tahsh okii otaahpinaanan mihsan ke⁠aapacihtoowaatc pootawewaatc wiih⁠pakitinaahsowaatc, ekii miinaatc Aaisikoon ci⁠pimiwitoonitc. Wiin tahsh kaakiih kishaanshenik kaa⁠ishkwaahkishenik, moohkomaan kaye okiih pimiwitoon. Miitahsh kaa⁠ishi maacaawaatc ekii ani niishoo'ohsewaatc. 
GEN.22.7	Aaisikoon tahsh okii'ikoon, “Nintete.”
GEN.22.7	Miihsh kaa⁠ishi nahkwehtaawaatc, “O'omaa nintayaa ninkosihs,” okii'inaan.
GEN.22.7	Aaisikoon tahsh okii'ikoon, “Inashke kitayaan ishkwahkinshe waah⁠pootawaakeyan, mihsan kaye kitayaanan, aanti tahsh a'a maanahcaanihshenhs ke⁠pakitinaahsowaakeyank,” okii'ikoon.
GEN.22.8	Eparahaam tahsh kii‑ihkito, “Kishemanitoo hsa ta⁠ontinamaaso maanahcaanihshenhsan ke⁠aapatisinitc wiih⁠pakitinaahsowintc,” kii‑ihkito. Miihsh kaa‑anishi niishoo'ohsewaatc ini okosihsan.
GEN.22.10	Eparahaam tahsh okii otaahpinaan moohkomaan ewii nihsaatc ini okosihsan. 
GEN.22.11	KaaTipencikenitc otencalimini 
GEN.22.11	Miihsh kaa⁠ishi nahkwehtank, “O'omaa nintayaa.”
GEN.22.12	Miitahsh kaa'ikotc, “Keko kekoon tootawaahken ke⁠onci wiihsakentank a'a kikosihs. Noonkom tahsh ninkihkentaan e⁠kihtenimatc, e⁠na'ihtawatc kaye Kishemanitoo, aaniihsh kaawiin awaac pankii kisaakihtamawihsii a'a kaa⁠mihci peshikotc kikosihs.”
GEN.22.13	Eparahaam tahsh kii⁠ayinaapi, tepwe iitok okii waapamaan ayaape maanahcaanihshan e⁠kihciwaahkwacinitc oteshkaniniink kaakii ishi pihkwahkopaanik. Miitahsh kaa⁠ishi naasihkawaatc ini ayaape maanahcaanihshan ekiih pakitinaahsowaaketc, kaawiin tahsh memwehc okosihsan okiih pakitinaahsiin. 
GEN.22.14	Miitahsh o'o kaa⁠ishinihkaatank i'imaa kaakii ishi'ayaawaatc, “KaaTipenciketc kaashi ontinamaaketc.” Noonkom tahsh keyaapi kaa⁠kiishikahk ishinihkaate, “KaaTipenciketc okihci waciimink ishi ontinamaake.”
GEN.22.15	KaaTipencikenitc otencalimini tahsh miinawaa okiih kanoonikoon Eparahaam, 
GEN.22.16	 “Niin hsa piko niwiinsowin nintaapacihtoon o'o kaashi ahpimoyaan. Ke'ininaan hsa aahpici kika wenooci shawenimikoon aaniihsh kikii ishihcike kaakii'ininaan. Kaawiin kaye kikiih saakihtamawihsii kaa⁠mihci peshikotc kikosihs. 
GEN.22.17	 Kekeht tahsh kika kihci shawenimin, aahpici hsa ninka ishi'aak kipiwesiimak ci⁠tahshiwaatc taapishkoo wanankohshak kaa⁠tahshiwaatc ishpimink kiishikonk, kaa⁠tahswewaawankahk kaye mihtaawank naanew kihcikamiink. Kipiiwesiimak hsa kaye oka shaakooci'aawaa' ke⁠miikaanikowaatc. 
GEN.22.18	 I'imaa hsa kipiiwesiimink kaa⁠tahswewaanakisiwaatc pemaatisiwaatc o'omaa ahkiink eyaawaatc ta⁠onci shawentaakosiwak aaniihsh kiin kikii na'ihtaw kaakii ishi kanooninaan,” okii'ikoon. 
GEN.22.19	Eparahaam tahsh kiih⁠kiiwe ishaa kaakii ishi nakanaatc otanohkii'aakana'. Miitahsh kaa‑ani ishaawaatc ootenaank Piiarshiipa 
GEN.22.20	Naanaake tahsh Eparahaam 
GEN.22.21	Miihsh o'o kaa⁠ishinihkaasonitc, As 
GEN.22.22	Kesaht 
GEN.22.23	Pehtyoel hsa kii⁠ani otaanihsi Oripehkawan 
GEN.22.24	Ini tahsh wiin otaanihke wiiwini Oroomah 
GEN.23.1	Sera 
GEN.23.2	Weti tahsh Kiriaht Arpa 
GEN.23.3	Kiih⁠pasikwii tahsh ekii onci maacaatc eshi pimihshininitc ini wiiwan ekii ishaatc eshi'ayaanitc Heht 
GEN.23.4	 “Nimpiiwitew iitok o'omaa e⁠wiicitaaminakook. Taka kika ataamininim ahki keshi na'inakwaa ke⁠ishkwaa pimaatisiwaatc.”
GEN.23.5	Miihsh o'o Eparahaam kaa'ikotc Heht kaa'inimintc, 
GEN.23.6	“Nintookimaam, kiniikaanentaakos iitok o'omaa ahkiink. Pisaan ihsa koonaapantan maawac wenishihshinkin na'initiiwikamikoon keshi na'ihshimatwaa nepowaatc. Kaawiin hsa awiya kaa⁠tahshiyaank kitaa anwehtaakoohsii kaashi na'ahsankitwaa nepowaatc, wii ishi na'ahsatc kaakii ishkwaa pimaatisitc kiwiiw.”
GEN.23.7	Miihsh Eparahaam kaa⁠ishi animihkohtaatc enaahsamiinitc Heht kaatinowinitc i'imaa otahkiiminink. 
GEN.23.8	Miihsh o'o kaa'inaatc, “Kiishpin hsa inentamek pisaan ci⁠na'ihshimak kaakii ishkwaa pimaatisitc, taka hsa kanootamawihshik ci⁠awi kanoonek a'a Iihparan 
GEN.23.9	e⁠antawentamaan ci⁠ataamak i'i kaa⁠tipentank piintaapihk Maahkpila 
GEN.23.10	A'a hsa Iihparan okii wiitapimaa' i'i kotak Heht kaatinowinitc weti ootenaank e⁠onaahkonikewaatc. Miihsh o'o kaashi nahkwehtank Eparahaaman ci⁠noontaakotc kahkina Heht kaatinowinitc i'imaa eyaanitc. Miihsh o'o kaa⁠ihkitotc: 
GEN.23.11	“Nintookimaam, kika miinin hsa kahkina i'i mihshawahkamik i'i kaye piintaapihk. Mii hsa piko 'i e⁠miininaan enaahsamiiwaatc oko kahkina nimpimaatisiimak. Kimiinin ci⁠tipinawewisiyan keshi na'inatwaa kinipoomak.”
GEN.23.12	Miitahsh miinawaa Eparahaam kaa⁠ishi animihkohtaatc enaahsamiinitc i'i Heht kaatinowinitc. 
GEN.23.13	Miihsh o'o kaa'inaatc Iihparanoon kahkina i'imaa eyaanitc ci⁠noontaakotc, “Taka pisintawihshik. Ninka misiwe tipa'aan ihsa enakintek i'i mihshawahkamik. Otaahpinan o'o nintipa'ikewin pisaan itahsh wa'a ci⁠na'ihshimak kaakii ishkwaa pimaatisitc.”
GEN.23.14	Iihparan hsa tahsh okii'inaan Eparahaaman, 
GEN.23.15	“Nintookimaam, pisintawihshin, niiwaahk (400) minihk waapaapihko shooniyaak hsa ahpiihtentaakwan i'i mihshawahkamik. Kaawiin maawiin kekoon kitaa inentansiimin. Pisaan na'ihshim kaakii ishkwaa pimaatisitc.” 
GEN.23.16	Eparahaam hsa kii‑inentam, miihsh kaa⁠ishi tipa'amawaatc ini Iihparanoon kaakii ishi wiintamaakotc minihk kaa⁠inakintenik. Heht kaatinowiwaatc iitok kii⁠noontamok minihk kaa⁠inakitenik. Niiwaahk (400) minihk waapaapihko shooniyaan minihk hsa kii‑ishi tipa'ike. Mii hsa 'iwe nahke ataawewikimaak kaa‑aapacihtoowaatc i'i tino tipa'ikewin.
GEN.23.17	Mii hsa tahsh o'o nahke Eparahaam kaakii ani onci tipentank i'i ahkiini waapanonk inahke eyaanik Mamri, ciikaya'ii inahke kaashi ayaak Maahkpila 
GEN.23.18	Mii hsa tahsh kaakii inakintaminitc kahkina Heht kaatinowinitc wenaahkonikenitc iinsan Eparahaam eh⁠tipinawewisitc i'i ahkiini.
GEN.23.19	Miitahsh Eparahaam kaakii ishi na'inaatc wiiwan Serawan 
GEN.23.20	I'i hsa mihshawahkamik tepentaminihpan i'i Heht kaatinowinitc, i'i kaye piintaapihk. Miitahsh Eparahaam kiih⁠tipinawewisitc i'i piintaapihk ewii inaapacihtootc na'initiiwikamik.
GEN.24.1	Aasha tahsh Eparahaam 
GEN.24.2	Miitahsh Eparahaam kaa'inaatc otanohkii'aakanan maawac kaakiih sasiihkisinitc kaakii naakacihtoonitc kahkina otaya'iiman, “Taka ishi ninciinin shiipaa i'imaa nimpwaamink.
GEN.24.3	Kinantawenimin ci⁠ahpimoyan kaaTipenciketc, Kishemanitoo tepentank kiishik, ahkiini kaye, ci⁠ontinimaahsiwatc ninkosihs ke⁠wiiwitc ihkwewan ci⁠onciinitc i'imaa eshi'ayaanitc Kenan kaa⁠onciinitc, oko mekweya'ii kaa⁠wiicitaamimak. 
GEN.24.4	Weti tahsh ishaan nintahkiimink, nintinawemaakanak kaa⁠ishi'ayaawaatc. Miitahsh weti ke⁠ontinimatc ke⁠wiiwitc Aaisik 
GEN.24.5	O'o tahsh okii'ikoon otanohkii'aakanan, “Kiishpin tahsh wiin a'a ihkwe wiih⁠pishi kiiwe wiiciiwihsik o'omaa ahkiink; ninka ishiwinaa na kikosihs weti ahkiink kaakiih pi onciiyan,” okii'ikoon.
GEN.24.6	Eparahaam tahsh okii ishi nahkwehtawaan, “Kehcinaac iko ishihciken ci‑ishi kiiwewinaahsiwatc weti ninkosihs. 
GEN.24.7	KaaTipenciketc, tepentank kiishik, ninkii onci saakici antomik ninteten otaawininiink, ahkiink kaye kaakiih tashi nihtaawikiwak. O'o tahsh ninkii'ik kii⁠ahshotamawitc kii⁠ahpimotc, ‘Kipiiwesiimak hsa nimiinaak o'o ahkiini.’ Mii hsa awe kaaTipenciketc ke⁠ishinisha'waatc otencaliman ci⁠niikaaniihtamawimihk, weti ishi naasihkawimatc ninkosihs ke⁠wiiwitc. 
GEN.24.8	Kiishpin tahsh wiin inentansik a'a ihkwe ci⁠pikiiwe wiiciiwihk, mii 'i iinsan ci⁠poonihsek i'i nintahpimowin. Keko tahsh weti ishi kiiwewinaahken a'a ninkosihs,” okii'inaan. 
GEN.24.9	A'a tahsh anohkii'aakan kii‑ishi ninciini shiipaa opwaaminiink otookimaaman Eparahaaman, ekii ahpimotc ci⁠tootank kaakii'ikotc ci‑ishihciketc.
GEN.24.10	Miitahsh a'a anohkii'aakan kaa⁠ishi otaahpinaatc mitaahso (10) opihkwaawikane mihtatimoomini otookimaaman, ekii maacaatc. Okii maaciitoonan kaye pepahkaani kekoonan wenishihshininikin. Kii‑ishaa tahsh Mesopohtemiya 
GEN.24.11	Ahpii tahsh weti tekohshink okii oshihshimaa' pihkwaawikane mihtatimoo' onta'ipaanink saakici ootena kaakii ayaanik. Aasha tahsh kii⁠ani onaakohshinini, ahpii ihkwewa' kii⁠nihtaa pi naata'ipiinitc. 
GEN.24.12	Miitahsh kaa⁠ishi anami'aatc, “Oo Tepencikeyan, weKishemanitoomihk nintookimaam Eparahaam, taka minohse'ishin noonkom kaa⁠kiishikahk, naakohtoon e⁠minotootawatc nintookimaam Eparahaam. 
GEN.24.13	Inashke o'omaa niniipaw onta'ipaanink, iki tahsh oshkiniikihkwewak ootenaank wenciiwaatc, aasha pi⁠saaka'amook eh⁠pi naata'ipiiwaatc. 
GEN.24.14	O'o hsa peshik ninka inaa, ‘Taka niihsinan kitahtoopan ci⁠minihkweyaan,’ Kiishpin itahsh ishitc, ‘Pisaan minihkwen, ninka mina'aak kaye kipihkwaawikane mihtatimoomak’, taka mii 'awe ke⁠aawitc kaa⁠onaapamimatc ci⁠wiiwitc kitanohkii'aakan Aaisik; miitahsh i'imaa ke⁠onci kihkentamaan e⁠naakohtaawatc e⁠minotootawatc nintookimaam,” kii‑ishi anami'aa.
GEN.24.15	Cipwaa tahsh kiishi anami'aatc, ihkwewan Oripehkawan 
GEN.24.16	Ini tahsh ihkwewan wiinke kii⁠minonaakosiwan, kiih⁠pehki oshkiniikihkwewiwan
GEN.24.17	Anohkii'aakan tahsh kii⁠ahpahtoo e⁠anta nakishkawaatc ini ihkwewan ekii'inaatc, “Taka pankii kitahtoopaanink onci mina'ihshin,” okii'inaan.
GEN.24.18	Miihsh kaa'ikotc, “Nintookimaam, pisaan minihkwen,” okii'ikoon. Miihsh kaa⁠ishi niihsinaminitc otahtoopaanini ekii mina'ikotc. 
GEN.24.19	Kaa⁠ishkwaa minihkwetc tahsh o'o okii'ikoon, “Ninka mina'aak kaye kipihkwaawikane mihtatimoomak, piinihsh ci‑ishkwaa minihkwewaatc,” okii'ikoon. 
GEN.24.20	Miitahsh kaa⁠ishi caaki siikinaminitc onipiimini i'imaa wentaakamancikenitc aya'aawihsha'. Miihsh kaa⁠ishi niihsaantawenitc miinawaa e⁠naata'ipiinitc, piinihsh kahkina ekii mina'aanitc opihkwaawikane mihtatimooma'. 
GEN.24.21	A'a tahsh inini okiih kihci kanawaapamaan ekii noontaatihsik, ewiih kihkentank taka kaaTipencikenitc kaa⁠minohse'ikookwen o'o kaakiih piishaatc.
GEN.24.22	Ahpii tahsh kaa⁠ishkwaa minihkwenitc pihkwaawikane mihtatimoo', anohkii'aakan okii otaahpinaan osaawi shooniyaa waapihkowi oshankwane naapishkikanan kaakii aahkwakinsonitc, niishin kaye kihci osaawi shooniyaa waapihkowi naapinihkaancikana'. 
GEN.24.23	Miitahsh kaa'inaatc, “Taka wiintamawihshin, awenen wetaanihsimihk. Tawaa na kitete owaahkaa'ikanink keshi nipaayaankipan?” okii'inaan.
GEN.24.24	O'o tahsh okii'ikoon, “Niin hsa Pehtyoel otaanihsan. Nintete tahsh omaamaan Milhka ishinihkaasowan. Oteten tahsh Nehor ishinihkaasowan,” okii'ikoon. 
GEN.24.25	O'o tahsh okii ani'ikoon, “Nimpaahtiinahtoomin ohsha mashkohsiwan, aya'aawihshimiicim kaye, nintayaamin kaye keshi nipe'ikooyan,” okii'ikoon.
GEN.24.26	Anohkii'aakan tahsh kii⁠ociciinkwanapiihtaa, ekii anami'ehtawaatc Kishemanitoon, 
GEN.24.27	o'o ekii ihkitotc, “Ta⁠miikwehciwentaakosi kaaTipenciketc, kaa⁠oKishemanitoomitc nintookimaam Eparahaam. Kaawiin hsa opooni minotootaakohsiin, tepwe kaye otootaakoon i'i kaakii'ikotc. Mayaa hsa tahsh iko niin kaaTipenciketc ninkiih pi ishiwinik eshi'ayaanitc nintookimaaman otinawemaakanini.”
GEN.24.28	A'a tahsh ihkwe kii⁠ahpahtoo omaamaan owaahkaa'ikaniniink ekii wiintamawaatc kahkina kaakii ishihsenik. 
GEN.24.29	A'a tahsh ihkwe Oripehka 
GEN.24.30	Shemaak iinsan iko ahpii e⁠waapamikotc otawemaan eh⁠kikishkawaatc oshankwane naapishkikanan, naapinihkaancikana' kaye, ekii noontaakotc kaye eh⁠tipaacimaatc ini ininiwan, shemaak okii anta waapamaani. Okii mihkawaani tahsh e⁠naniipawinitc eshi'ayaanitc pihkwaawikane mihtatimoo' ciiki onta'ipaanink. 
GEN.24.31	O'o tahsh okii'inaani, “Pikiiwe wiiciiwihshin, kiin kaa⁠shawenimihk kaaTipenciketc! Wekonen o'omaa akwaciink wenci niipawiyan? Ninkiih kwayaancihtoon ohsha waahkaa'ikan, keshi'ayaawaatc kaye pihkwaawikane mihtatimook,” kii‑ihkitowan.
GEN.24.32	A'a tahsh anohkii'aakan kiih⁠piintike i'imaa waahkaa'ikanink. Ini tahsh wiin Lepan eshinihkaasonitc okii kiihciwane'aani pihkwaawikane mihtatimoo', ekii miinaanitc mashkohsiwan, ekii ahshamaanitc kaye. Nipiini hsa Eparahaam otanohkii'aakanan kiih⁠piitamawaa, i'i kaye otininiima' ci⁠kisiipiikisitenitc. 
GEN.24.33	Ahpii kaa‑ahcikaatenik miicim enaahsamapitc ci⁠wiihsinitc, mii 'i kaakii ihkitotc, “Kaawiin niwii wiihsinihsii, paanimaa kii‑ishkwaa wiintamawinakook o'o kaawii ihkitoyaan,” kii‑ihkito.
GEN.24.33	Lepanan tahsh okii'ikoon, “Wiintamawihshinaam.”
GEN.24.34	O'o tahsh kii‑ihkito, “Niin ohsha Eparahaam otanohkii'aakanan! 
GEN.24.35	KaaTipencikenitc ohsha nintookimaam okihci minohse'ikoon, ekii ishi'ikotc ci⁠wenootisitc. Okii miinikon maanahcaanihsha', pishihkiwa', pihkwaawikane mihtatimoo', maanshimihtatimoo' kaye. Okii miinikon kaye waapaapihko shooniyaan, osaawi shooniyaan kaye, anohkii'aakana' kaye e⁠ininiiwinitc, ehkwewinitc kaye. 
GEN.24.36	Nintookimaam tahsh wiiwan Sera 
GEN.24.37	Nintookimaam tahsh ninkii ishi'ik ci⁠ahpimowak o'o ekii'ishitc, ‘Keko ontinimaahken ninkosihs ke⁠wiiwitc ihkwewan ci⁠onciinitc i'imaa kaashi ayaanitc Kenan kaa⁠onciinitc otahkiiminink kaa⁠ishitaawak. 
GEN.24.38	Weti hsa kika ishaa nintete kaakiih pi onciitc, kaashi ayaawaatc nintinawemaakanak, miihsh weti ke⁠ontinimatc ke⁠wiiwitc ninkosihs.’ 
GEN.24.39	O'o tahsh ninkii ishi kakwecimaa nintookimaam, ‘Kiishpin tahsh wiin a'a ihkwe inentansik ci⁠pi wiiciiwitc?’ ninkii'inaa. 
GEN.24.40	O'o tahsh ninkii'ik, ‘KaaTipenciketc hsa kaa⁠na'ihtawak enaahsamiitc oka ishinisha'waan otencaliman ci⁠wiiciiwimihk ci⁠minohsewatc o'o kaa⁠maacaawatc. Miitahsh weti ke⁠ontinimatc ke⁠wiiwitc ninkosihs eshi'ayaanitc nintinawemaakanak, ninteten kaye owaahkaa'ikaniniink. 
GEN.24.41	Ahpii otihsatwaa nintinawemaakanak; miinihsinowihkwaa tahsh ini ihkwewan, kaawiin memwehc ci⁠kanawentaman i'i nintahpimowin. Miitahsh i'i ci⁠poonenimikoyan nintahpimowin,’ ” ninkii'ik.
GEN.24.42	“Noonkom tahsh kaa⁠kiishikahk kiih⁠pi takohshinaan onta'ipaanink, o'o ninkii'ihkit, ‘Oo Tepencikeyan, oKishemanitooman nintookimaam Eparahaam, kiishpin tahsh noonkom wii minohse'iyan o'o kaa⁠pimi ayaayaan. 
GEN.24.43	Inashke, ninaniipaw o'omaa onta'ipaanink, taka mii 'awe ke⁠aawitc ihkwe o'omaa kepi naata'ipiitc o'o ke⁠inak, “Taka pankii onci mina'ihshin kitahtoopaanink.” 
GEN.24.44	O'o tahsh ninka'ik, “Pisaan minihkwen, ninka mina'aak kaye kipihkwaawikane mihtatimoomak,” taka mii 'awe ihkwe ke⁠aawitc kaaTipenciketc kaa⁠onaapantamawatc ke⁠wiiwinitc nintookimaam okosihsan.’ 
GEN.24.45	Cipwaa ishkwaa kaakiikitoyaan tahsh ninte'ink, Oripehka 
GEN.24.46	Shemaak itahsh okii niihsinaan otahtoopaan kaakiih piminiketc ekii'ishitc, ‘Minihkwen, ninka mina'aak kaye kipihkwaawikane mihtatimoomak.’ Miitahsh kaa⁠ishi minihkweyaan, ekii mina'aatc kaye nimpihkwaawikane mihtatimooma'. 
GEN.24.47	Ninkiih kakwecimaa tahsh awenenan wetetetc, ‘Awenen wetaanihsimihk,’ ekii'inak. O'o tahsh ninkii'ik, ‘Niin hsa Pehtyoel 
GEN.24.48	Miitahsh kaakii animihkohtaayaan ekii anami'ehtawak kaaTipenciketc, ekii miikwehciwenimimak nintookimaam Eparahaam oKishemanitooman. Aaniihsh kwayahk ninkii ishiwinimik eshi'ayaanitc otinawemaakanini ke⁠ontinimak ihkwewan ke⁠wiiwinitc okosihsan. 
GEN.24.49	Kiishpin tahsh noonkom wii⁠minotootawatc, tepwe kaye wiih⁠tootawatc nintookimaam, wiintamawihshin. Kiishpin tahsh kaawiin, kihkentamooshihshin, miihsh ci⁠kihkentamaan ke⁠ishihcikeyaan,” kii‑ihkito.
GEN.24.50	Lepanan 
GEN.24.51	Inashke tahsh wa'a Oripehka, ani maaciihsh. Taka pisaan oka wiitikemikoon kitookimaam okosihsan, taapishkoo kaaTipenciketc kaakii ihkitotc,” okii'ikoo'. 
GEN.24.52	Ahpii tahsh anohkii'aakan Eparahaaman kaakii otookimaamitc e⁠noontank o'o e⁠ihkitonitc, mihtahkamik kii‑ishi animihkohtaa enaahsamiinitc kaaTipencikenitc. 
GEN.24.53	Miitahsh a'a anohkii'aakan kekoon kaa⁠waapaapihko shooniyaa waapihkowaninikin, kaa⁠osaawi shooniyaa waapihkowaninikin itahsh kaye, kikishkikanan kaye, miihsh kaa⁠ishi miinaatc Oripehkawan. Kekoonan tahsh kaye kaa‑aahkwakintenikin okii miinaan otawemaani, omaamaani kaye.
GEN.24.54	Miitahsh kaa⁠ishi wiihsinitc, ekii minihkwetc i'i kaye ininiwa' kaakii wiiciiwikotc. Kii⁠nipaawak tahsh kaye imaa. Keshepaawakaninik tahsh e⁠wanishkaawaatc o'o kii‑ihkito, “Taka pakitinihshik ci⁠naasihkawak nintookimaam,” kii‑ihkito.
GEN.24.55	Oripehka tahsh otawemaan, omaamaan kaye kii‑ihkitowa', “Taka hsanaa a'a ihkwe niishwaahsokiishik, komaa kaye mitaahso kiishik ninka wiici'ayaamikonaan, miihsh ke⁠ishi maacaatc,” okii'ikoo'.
GEN.24.56	O'o tahsh okii'inaa', “Keko ontamii'ihshihkek, kaaTipenciketc iitok ninkii minohse'ik o'o kaakiih piishaawak; taka pakitinihshik pisaan ci⁠anta waapamak nintookimaam,” okii'inaa'.
GEN.24.57	Miihsh kaakii ihkitowaatc, “Taka antomaataa Oripehka, ci⁠kakwecimank enentamokwen.” 
GEN.24.58	Okii antomaawaan tahsh Oripehkawan ekii'inaawaatc, “Kitaa ani wiiciiwaa na wa'a inini.”
GEN.24.58	Miitahsh kaa⁠ishi nahkwehtaakowaatc, “Eya', ninkani wiiciiwaa,” kii‑ihkitowan.
GEN.24.59	Miitahsh kaa⁠ishi maacinisha'waanitc otawemaani Oripehkawan ini ihkwewan kaa⁠wiici'ikonitc ci⁠ani wiiciiwaanitc ini Eparahaam otanohkii'aakanini, otaanihke anohkii'aakanimini kaye. 
GEN.24.60	Miitahsh kaa⁠ishi shawenimaanitc Oripehkawan o'o ekii'inaanitc, “Taka kiin, nintawemaanaan, aahpici tani kihci paahtiinowak kipiiwesiimak. Miiwak itahsh ke⁠shaakoocihtoowaatc ootenawan eshitaanitc kaa⁠shiinkenimikowaatc,” okii'inaani. 
GEN.24.61	Miitahsh Oripehka, i'i kaye ihkwewa' kaakii wiici'ikotc kaa⁠ishi onapiwaatc kaa⁠ishi pimiwanaasowaatc pihkwaawikane mihtatimoo', ekii ani kiiwe wiiciiwaawaatc Eparahaam otanohkii'aakanimini.
GEN.24.62	Aaisik 
GEN.24.63	E⁠onaakohshininik tahsh Aaisik kii⁠onaakohshi papaamohse mihshawahkamik. E⁠inaapitc tahsh okii waapamaa' pihkwaawikane mihtatimoo' eh⁠pinaakosinitc. 
GEN.24.64	Ahpii tahsh Oripehka e⁠waapamaatc Aaisikoon, kii⁠niihsaantawe pihkwaawikane mihtatimoonk. 
GEN.24.65	Miihsh kaa⁠ishi kakwecimaatc ini anohkii'aakanan, “Awenen tahsh a'a inini kaa⁠pi'anta nakishkawinank?” okii'inaan.
GEN.24.65	Miihsh o'o kaa'ikotc, “Mii hsa awe nintookimaam.” Miitahsh kaa⁠ishi otaahpinank otaakawiinkwepison, ekii aakawiinkwe'itisotc.
GEN.24.66	Anohkii'aakan tahsh okii wiintamawaan Aaisikoon kahkina kaakii ishihciketc. 
GEN.24.67	Aaisik tahsh okiih piintikanaan Oripehkawan kaakii ishi opakwaanekamikonitc omaamaan Serawan, miihsh kaa⁠ishi wiiwitc. Ekii wiiwitc tahsh wiinke okiih saaki'aan; miitahsh imaa kaakii onci na'entank ekii wani'aatc omaamaan.
GEN.25.1	Eparahaam 
GEN.25.2	Miitahsh o'o kaa⁠ishinihkaasonitc apinoonciisha' kaakii ayaawaawaatc Simran 
GEN.25.3	Cakshan kii⁠ani okosihsi o'o Shiipawan 
GEN.25.4	Mitiyan tahsh okosihsa' o'o kii‑ishinihkaasowa', Iipah 
GEN.25.5	Eparahaam tahsh okii miinaan Aaisikoon 
GEN.25.6	I'i tahsh okosihsa' kaakii onciinitc otaanihke wiiwink,
GEN.25.7	Minihk tahsh kaakiih pimaatisitc, ninkotwaahk niishwaahsimitanashinaanan (175) kiih⁠tahso pipoonwe. 
GEN.25.8	Miitahsh kaa⁠ishi ishkwaa pimaatisitc ekii na'i tahso pipoonwetc ekii ahkiwensiiwitc. Wiinke kii⁠ahkiwensiiwi, miihsh kaa⁠ishi nipotc ekii na'inintc. 
GEN.25.9	Okosihsa' itahsh Aaisikoon 
GEN.25.10	 Eparahaam iitok okii ataamaakopan Heht kaatinowinitc i'i ahkiini. Miitahsh i'imaa kaa⁠ishi na'inaakopanen wiiwan Sera 
GEN.25.11	Eparahaaman tahsh kaa⁠ishkwaa pimaatisinitc Aaisik okiih shawenimikoon Kishemanitoon. Kii‑ishitaa tahsh i'imaa ciikaya'ii Otoonta'ipaan Kaa⁠pimaatisitc Kaa⁠waapamitc kaakii icikaatenik.
GEN.25.12	Miiwa' itahsh ono Ishmeyal 
GEN.25.13	Miihsh o'o eshinihkaasonitc Ishmeyal okosihsa' e⁠ishi wiinsonitc kaakii ishi nihtaawikinitc. Niipeyoht 
GEN.25.14	Mishma 
GEN.25.15	Hetaat 
GEN.25.16	Miitahsh i'i Ishmeyal okosihsa', e⁠waawiinsonitc kaa⁠niikaanisinitc entahso pepahkaanwewaanakisinitc, eshi kakapehshinitc kaye. 
GEN.25.17	Ninkotwaahk nihsimitanashiniishwaahso (137) hsa kiih⁠tahso pipoonwe Ishmeyal kii‑ishkwaa pimaatisitc. Eshi na'inimintc itahsh otinawemaakana' kii‑ishi na'inaa. 
GEN.25.18	Opiiwesiima' ihsa tahsh kii‑ishi kapehshiwa' Haapila 
GEN.25.19	Miiwa' tahsh o'o Aaisik 
GEN.25.20	Aaisik niimitana (40) kiih⁠tahso pipoonwe ahpii kii⁠wiiwitc Oripehkawan 
GEN.25.21	Aaisik tahsh okii anami'ehtawaan kaaTipencikenitc wiiwan onci, aaniihsh kaawiin okii kashkihtoohsiini ci⁠oniicaanihsinitc. KaaTipencikenitc tahsh okii noontaakoon Aaisik kaakii ishi anami'ehtawaatc. Miitahsh i'i tepwe wiiwan Oripehkawan kaakii kikishkawaawahsonitc. 
GEN.25.22	Mekwaa tahsh Oripehka eh⁠kikishkawaawahsotc, i'i niishin apinoonciisha' kaakiih pimiwinaatc kii⁠nihtaa nawatinitiwa'. Miitahsh kaa⁠ihkitotc, “Wekonen tahsh o'o niin wenci ishihseyaan?” KaaTipencikenitc tahsh okii naasihkawaan ekiih kakwecimaatc.
GEN.25.23	“Niishwewaanakisiwak hsa pemaatisiwaatc
GEN.25.23	kaa⁠pimiwinatwaa o'o kaa⁠kikishkawaawahsoyan.
GEN.25.23	Kika nihtaawiki'aak hsa niishwewaan pemaatisiwaatc ke⁠maamiikaatiwaatc,
GEN.25.23	peshikwewaan hsa iki ta⁠mashkawentaakosiwak ahpiihc wiin iki kotak.
GEN.25.23	A'a tahsh nihtam ke⁠nihtaawikitc oka pamiihtawaan oshiimenshan.”
GEN.25.24	Ahpii tahsh ekii ocihcihsenik ci⁠nihtaawikinaawahsotc, kiih⁠kwiiwisenhsiwiwa' hsa i'i oniishootema'. 
GEN.25.25	A'a tahsh nihtam kaakii nihtaawikitc kii⁠miskonaakosi, wiinke kaye misiwe kii⁠miishaahkonawe. Iihswaa 
GEN.25.26	A'a tahsh ishkwaac kaakii nihtaawikitc okiih sakitoontanenaan Iihswaan. Miitahsh kaakii ishinihkaanintc Cekap 
GEN.25.27	Ahpii tahsh kaa⁠kiishaapewiwaatc, Iihswaa 
GEN.25.28	Aaisik 
GEN.25.29	Aapitink tahsh eh⁠kiishikaninik mekwaa Cekap apoopiihkaanini e⁠oshihtootc, Iihswaa kiih⁠pionci takohshin pikwatahkamik ekii ishkwaa antawenciketc, wiinke ekii noonteskatetc. 
GEN.25.30	Miitahsh kaa'inaatc Cekapoon, “Taka ahshamihshin i'i kaa⁠miskonaakwahk kaa⁠oshihtooyan, wiinke ohsha ninoonteskate.” Mii iitok Iitam 
GEN.25.31	Cekap tahsh okii'inaan Iihswaan, “Pinamaa hsa ahshotamawihshin ci⁠miishiyan i'i kahkina kekoon kaawiih tipinawewisiyan eh⁠tinowiyan okosihsimaa nihtam kaakii nihtaawikitc.”
GEN.25.32	Iihswaa tahsh kii‑ihkito, “Pisaanihsako kika miinin i'i kahkina kekoon kaawiih tipinawewisiyaan nihtam e⁠okosihsimaawiyaan. Aaniin tahsh mihsawaa ke⁠inwaatamaampaan aasha kota kekaa ewii nipoyaan.” 
GEN.25.33	 Cekap tahsh kii‑ihkito, “Pinamaa hsa ahpimon ci⁠miishiyan i'i kaa⁠tipinawewisiyan.” Iihswaa tahsh kii⁠ahpimo, miitahsh kaa⁠ishi miinaatc Cekapoon kahkina kekoonini kaa⁠tipinawewisitc nihtam ekii okosihsimaawitc. 
GEN.25.34	Miitahsh payesh Cekap kaa⁠ishi ahshamaatc Iihswaan ci⁠amwaanitc pahkweshikanan, ci⁠miicinitc kaye apoopiihkaanini. Iihswaa tahsh kiih⁠wiihsini, ekii minihkwetc kaye. Miitahsh kaa⁠ishi pasikwiitc ekii ani maacaatc. Kaawiin iitok aahpici okiih saapentansiin i'i kahkina kekoonini kaakiih tipinawewisitc nihtam e⁠okosihsimaawitc.
GEN.26.1	Miinawaa hsa kaawiin kii⁠ayaahsinoon miicim i'imaa ahkiink kaakii ishiwepahkipan otaanaank mekwaa Eparahaam kii⁠pimaatisitc. Mii hsa Aaisik 
GEN.26.2	KaaTipencikenitc hsa okii naakosiihtaakoon Aaisik ekii'ikotc, “Keko weti Iicipahkiink 
GEN.26.3	 O'omaa hsa ahkiink kika ayaa. Kika wiiciiwin, kaye tahsh kika shawenimin. O'ohsa ahki kika miinin kahkina kaye iki kipiiwesiimak nimiinaak. Taapishkoo hsa kaakii ishi kanawentamowak Eparahaam kaakii inahshotamawakipan, mii hsa peshikwan ke⁠ishihcikehtamawinaan. 
GEN.26.4	Kaye tahsh kika tootawin ci⁠ani paahtiinowaatc kipiiwesiimak ci⁠tahshiwaatc taapishkoo kaa⁠tahshiwaatc wanankohshak kiishikonk eyaawaatc. Ninka miinaak hsa o'o misiwehkamik iki kipiiwesiimak. Kahkina hsa pemaatisiwaatc o'omaa ahkiink ninka kakwecimikook ci‑ishi shawenimakwaa taapishkoo keshi shawenimakwaa kipiiwesiimak. 
GEN.26.5	Kika shawenimin hsa kekiin aaniihsh Eparahaam ninkii na'ihtaak ekiih tootank kaakii ishi antawenimak, kaye tahsh ekiih kanawentank kahkina nintinaahkonikewinan,” okii'ikoon.
GEN.26.6	Miihsh i'imaa Aaisik ootenaank Kiiraar kaa‑ayaatc. 
GEN.26.7	 Ahpii hsa ininiwa' eh⁠kakwecimikotc onci wiiwan mii hsa kaa'inaatc e⁠otawemaatc. Aaniihsh kii⁠naniisaanentam ci⁠nihsintc kiishpin ihkitotc Oripehkawan 
GEN.26.8	Naanaake hsa tahsh e⁠ani ayishihsenik kinweshiihsh iko i'imaa kaa‑ayaanitc Aaisikoon, Pilistiya onci kihciokimaa kii⁠pahpaapi waahsehcikanink. Miihsh kaakii waapamaatc Aaisikoon, ini kaye wiiwini Oripehkawan e⁠minwenintinitc. 
GEN.26.9	Shemaak itahsh Apimelehk okiih kanoonaan Aaisikoon ekii'inaatc, “Tepwe iinsan kiwiiw a'a ihkwe. Wekonen itahsh kaa⁠onci ihkitoyan e⁠otawemaayan a'a ihkwe?”
GEN.26.9	Miihsh o'o Aaisik kaa⁠ishi nahkwehtank, “Mii hsa 'i kaa⁠inentamaan ci⁠onci nihsikooyaan a'a ihkwe.”
GEN.26.10	Apimelehk hsa tahsh o'o kii‑ihkito, “Aaniin itahsh inaa kaa⁠ishihcikeyan. Inashke peshik nintininiim pisaan kaa⁠wiihpemaakwen kiwiiwan, kiin itahsh iinsan kitaa anaamentaakosi'inaam.” 
GEN.26.11	Miihsh Apimelehk kaa'inaatc kahkina opimaatisiima', “Awenen hsa ko ke⁠maanshi tootawaatc ono ininiwan, ini kaye wiiwini, mii hsa awe ke⁠nihsintc.”
GEN.26.12	Aaisik hsa kii⁠kihtike i'imaa ahkiink. Peshikwan itahsh e⁠niipininik ninkotwaahk (100) awahshime kaakiih kihtikehpan minihk kii⁠manishike, aaniihsh kaaTipencikenitc i'i nahke okii ishi shawenimikoon. 
GEN.26.13	Wiinke hsa ko kii⁠ani minohse, kaye tahsh wiinke kii⁠ani wiinke wenootisi. 
GEN.26.14	Aahpici hsa eh⁠paahtiino'aatc maanahcaanihsha', pahkaan kaye awahkaana', kaye tahsh anohkii'aakana', mii hsa 'i kaakii onci ayaashenimikotc i'i Pilistiya ahkiink kaa⁠onciinitc. 
GEN.26.15	Miihsh kaah⁠tootaakotc ekii mooshkinahtoonitc onta'ipaanan otetepaniin Eparahaaman otanohkii'aakanini kaakii waanihkaanotaminikopanen mekwaa otetepaniin kii⁠pimaatisinitc.
GEN.26.16	Miitahsh Apimelehk kaa'inaatc Aaisikoon, “Taka o'omaa nintahkiiminaanink onci maacaan. Onsaam kiin nawac kimashkawentaakos ahpiihc niinawint ehpiihtentaakosiyaank,” okii'ikoon. 
GEN.26.17	Miitahsh Aaisik kaa⁠ishi maacii kositc ekii ishi kapehshitc pahsatinaank Kiiraar 
GEN.26.18	Miihsh kaakiih kiiwe waanihkaatank ini onta'ipaanan otetepaniin Eparahaaman kaakii waanihkaataminikopanen. Miiwan iitok ini Pilistiya kaa⁠onciinitc kaakii mooshkinahtoonitc kii‑ishkwaa pimaatisinitc Eparahaaman, ahkamik hsa ekii aapacihtoonitc. Peshikwan hsa okii ishinihkaataanan ini onta'ipaanan kaakii ishinihkaataminitc otetepaniin.
GEN.26.19	Aaisik hsa tahsh otanohkii'aakana' kii⁠waanihkewa'. Miihsh kaakii mihkwaanihkaataminitc niipiwa' nipi. 
GEN.26.20	I'i hsa tahsh ininiwa' Kiiraar wenciinitc neyaakaci'aanitc awahkaana' kii⁠onci kihci kaakiikitowa' ekii kiihkaamaanitc Aaisik otooshkiniikiima', ekii ihkitonitc, “Niinawint iitok i'i ninipiiminaan.” Miihsh Aaisik kaakii ishi wiintak i'i onta'ipaanini, “Kiihkaantiwin,” ekii ishinihkaantank aaniihsh kii⁠onci kiihkaamaawak i'i nipiini.
GEN.26.21	Miinawaa tahsh Aaisik otanohkii'aakana' kii⁠waanihkewa'. Miihsh kaa⁠ishi mihkaminitc nipiini. Miitahsh peshikwan kaah⁠tootawimintc otininiima'. “Miikaanikoowin,” itahsh okii ishinihkaatan i'i onta'ipaan. 
GEN.26.22	Kii⁠onci kosi tahsh i'imaa miinawaa ekii waanihketc ekii mihkank nipiini. Kaawiin itahsh awiyan okii onci kiihkaamikohsiin. “Tawihshkaakoowin,” hsa okii ishinihkaataan i'i onta'ipaan. Miihsh kaa⁠ihkitotc, “Mii hsa 'i kaaTipenciketc eh⁠tawinamawinank ci⁠minohsewankitc o'omaa ahkiink.”
GEN.26.23	Piiarshiipa 
GEN.26.24	I'i eh⁠tipihkaninik itahsh okii naakosiihtaakoon kaaTipencikenitc ekii'ikotc, “Niin hsa kitete Eparahaam oKishemanitooman. Keko sekisihken, kiwiiciiwin iitok. Kika shawenimin kaye ci⁠ani paahtiinowaatc kipiiwesiimak aaniihsh i'inahke kaa⁠ishi ahshotamawakipan Eparahaam,” okii'ikoon. 
GEN.26.25	Miitahsh Aaisik kaa⁠ishi onaapihkiniketc ekii anami'ehtawaatc kaaTipencikenitc. Miihsh i'i kaa⁠ishi kapehshitc. Otanohkii'aakana' kaye i'imaa okii antwaanihkaatamini nipiini.
GEN.26.27	Miitahsh Aaisik kaa⁠ishi kakwecimaatc, “Wekonen itahsh wenci piishaayek eh⁠pi waapamiyek? Kimaanshi wiiciiwim iitok, ninkoci ekii ishinisha'oyek?”
GEN.26.28	Miihsh o'o kaa⁠ishi nahkwehtaakotc, “Ninkihkentaamin iitok kaaTipenciketc e⁠wiiciiwihk, miitahsh kaa⁠inentamaank cikii ahshotamaatiyankipan ci⁠wiiciintiyank, niinawint kekiin itahsh. Taka hsa ishi ahshotamaawishinaam 
GEN.26.29	ci⁠miikaashihsiwaank, taapishkoo kaakiih tootaakooyan ekiih papaamenimikoohsiwan, weweni mooshak ekiih tootaakooyan, pisaan kaye weweni ekiih pakitinikooyan cini maacaayan. Tepwe hsa naakwan kaaTipenciketc ekiih shawenimihk,” okii'ikoo'. 
GEN.26.30	Miihsh Aaisik ekiih kwayaancihtootc miicim ekii ahshamaatc, ekii wiihsiniwaatc, ekii minihkwewaatc kaye. 
GEN.26.31	Wiipa hsa tahsh kikishep memeshkwac kii⁠aayiici ahshotamaatiwak i'i kaakii inentamowaatc aaniin inahke waa⁠ishi wiiciintiwaatc. Miihsh kaakiih pooshoo'aatc cini maacaanitc. Pisaan itahsh kii⁠ani maacaawa'.
GEN.26.32	I'i tahsh eh⁠kiishikaninik Aaisik otanohkii'aakana' okiih pi wiintamaakoo' ekii antwaanihkaataminitc nipiini. Miihsh kaa'ikotc, “Nipi hsa ninkii mihkaamin,” okii'ikoo'. 
GEN.26.33	“Ahshotamaatiwin” hsa okii ishinihkaataan i'i onta'ipaan. Miitahsh Piiarshiipa 
GEN.26.34	Ahpii hsa Iihswaa 
GEN.26.35	Miiwa' itahsh o'o Aaisik a'a kaye Oripehka 
GEN.27.1	Ekii ani ayishihsenik tahsh Aaisik 
GEN.27.1	Miitahsh kaa⁠ishi nahkwehtaakotc, “O'omaa nintayaa,” okii'ikoon.
GEN.27.2	Aaisik kii‑ihkito, “Inashke, aasha wiinke nintahkiwensiiw, kaawiin ninkihkentansiin aaniin ahpii kiishikahk ke⁠nipoyaan. 
GEN.27.3	Taka noonkom maaciish kimihtikwaap, kipihkwahkoon kaye ci‑ishaayan pikwatahkamik ci⁠antawencikehtamawiyan. 
GEN.27.4	Kiishitepoonihshiihkan tahsh kaye kaa⁠minohpitamaan miicim, piitamawihshiihkan itahsh. Ahpii tahsh kii‑ishkwaa miiciyaan, kika miinin tahsh i'i ishkwaac kaawii ishi shaweniminaan cipwaa nipoyaan,” okii'inaan.
GEN.27.5	Oripehka 
GEN.27.6	Oripehka okii'inaan okosihsan Cekapoon 
GEN.27.7	‘Piitamawihshin aya'aawihsh ci⁠kiishitepooshiyan miicim kaa⁠minohpitamaan, ci⁠miiciyaan. Ninka kakwecimaa tahsh kaaTipenciketc ci⁠shawenimihk enaahsamiitc cipwaa nipoyaan,’ ” okii'inaan. 
GEN.27.8	Oripehka tahsh kii⁠ani ihkito, “Ninkosihs, pisintawihshin, ishihciken kaye kaawii'ininaan. 
GEN.27.9	Ishaan weti kaashi ohko ayaawaatc maanatihkwak, kakiikin tahsh niishin maanatihkoonsak kaa‑aancipowaatc, piitamawihshiihkan itahsh. Ninka oshihtaawaan tahsh i'i miicim kitete kaa⁠minohpitank. 
GEN.27.10	Ishiwitawaahkan tahsh kitete i'i miicim, ci⁠kakwecimaatc Kishemanitoon ci⁠shawenimihk cipwaa ishkwaa pimaatisitc,” kii‑ihkito.
GEN.27.11	Cekap tahsh okii'inaan omaamaan, “Inashke, kikihkenimaa iitok Iihswaa eh⁠miishaahkonawetc, niin tahsh eh⁠miishisihsiwaan. 
GEN.27.12	Kehcinaac iitok ninka kotinik nintete. Inashke tahsh okayeshinkeshk ninka ishinaakosiwaan enaahsamiitc. Macakimikoowin hsa ninka kashkihtamaas, kaawiin wiin shawentaakosiwin,” kii‑ihkito.
GEN.27.13	Omaamaan tahsh o'o okii'ikoon, “Ninkosihs, taka keshi macakimikooyan niin ninka pakamishkaakon. Ishihciken tahsh kaa'ininaan, maacaan, naasihkamawihshin iki maanatihkoonsak,” okii'ikoon. 
GEN.27.14	Cekap tahsh kii⁠ani maacaa ekii naasihkawaatc maanatihkoonsa' ekiih piitamawaatc omaamaan, ci⁠oshihtoonitc miicim kaakii minohpitaminitc oteten. 
GEN.27.15	Oripehka tahsh okii otaahpinaanan okikishkikanini Iihswaan kaakiih sasiihkisinitc okosihsan, kaakii ayaanikin owaahkaa'ikanink. Miitahsh kaa⁠ishi pihsihkamoonaatc Cekapoon okosihsan kaakii oshiimenshimaawinitc. 
GEN.27.16	Okiih pihsihkamoonaan tahsh kaye onihkinink maanatihkoonsiwayaana' ci⁠miishaahkonihkenitc. Ohkwekaniniink kaye kaakii ishi miishisihsinik okii ahtamawaan maanatihkoonsiwayaana'. 
GEN.27.17	Okii miinaan tahsh kaye okosihsan Cekapoon kaakii minohpikwaninik miicim kaakii oshihtootc, pahkweshikanan kaye okiih tako miinaan.
GEN.27.18	Cekap tahsh okiih pi naasihkawaan Aaisikoon oteten ekii'inaatc, “Nintete.”
GEN.27.18	O'o tahsh okii'ikoon, “Kinootawin, awenen a'a mayaa ninkosihs eyaawiyan?” kii‑ihkitowan.
GEN.27.19	Cekap tahsh okii ishi nahkwehtawaan, “Niin Iihswaa kaa⁠sasiihkisitc kikosihs. Ninkii ishihcike tahsh kaakii ishi anooshiyan. Pasikwiin itahsh, ci⁠onapiyan ci⁠miiciyan o'o kaakii nihtooyaan, kiin hsa ci⁠shawenimiyan,” okii'inaan.
GEN.27.20	Aaisik 
GEN.27.20	Cekap tahsh kii‑ihkito, “KaaTipenciketc kaa⁠oKishemanitoomiyan ninkii wiici'ik ci‑ishihsewak,” kii‑ihkito.
GEN.27.21	Aaisik tahsh okii'inaan Cekapoon, “Ninkosihs taka pehsho piishaan, kiwii saaminin ewii anta kihkeniminaan taka kiin tepwe ninkosihs Iihswaa 
GEN.27.22	Cekap tahsh pehsho okii naasihkawaan oteten Aaisikoon, ekiih saaminikotc ekii ihkitonitc tahsh, “Intikonaa Cekap enihtaakosiyan, shaakooc tahsh ini kinihkan miimayaa eshi mihkoociinikaatekin taapishkoo Iihswaa onihkan.” 
GEN.27.23	Kaawiin tahsh okii nihsitawenimaahsiin eh⁠Cekapowinitc aniihsh kii‑ishi miishaahkonihkewan taapishkoo okosihsan Iihswaan. Miitahsh kaa⁠ishi shawenimaatc. 
GEN.27.24	Aaisik tahsh kii⁠ani ihkito, “Kiin ina tepwe ninkosihs Iihswaa?”
GEN.27.24	Cekap tahsh kii‑ihkito, “Kekeht niin nintinow.”
GEN.27.25	Aaisik tahsh kii⁠ani ihkito, “Ninkosihs, piitamawihshin tahsh i'i kaakii nihtooyan ci⁠wiihsiniyaan, ci⁠shaweniminaan tahsh kayehpii.” Miitahsh Cekap kaa⁠ishi miinaatc ci⁠wiihsininitc, shoominaapooni kaye okiih tako miinaan ci⁠minihkwenitc. 
GEN.27.26	Cekap okii'ikoon oteten, “Ninkosihs, taka pehsho piishaan ci⁠ociimiyan.” 
GEN.27.27	 Pehsho tahsh okii naasihkawaan ekii ociimaatc. Ahpii tahsh kaa⁠minaantaminitc kikishkikanan kaakiih kikishkank aaniin eshi maakwaninikin, miitahsh kaakiih shawenimikotc ekii'ikotc, “Mii hsa 'i tepwe eshi maakositc a'a ninkosihs kaa⁠ishi maakwaninik i'i pikwatahkamik, kaaTipencikenitc kaakii shawentaminitc. 
GEN.27.28	Taka kaye Kishemanitoo kika miinik kaa⁠kimiwaninik kiishikonk kaa⁠onciinik, taka kaye oka oshihtoonan kikihtikewahkamikoon ci⁠wenooci nihtaawikihcikemakaninikin. Taka kaye niipiwa' kika miinik pahkweshikanan, shoomina' kaye ke⁠onci oshihtooyan shoominaapo. 
GEN.27.29	 Pemaatisiwaatc kaye kika pamiihtaakook, kahkina kaye kaa⁠pepahkaanwewaanakisiwaatc pemaatisiwaatc kika ociciinkwanapiihtaakook. Kika okimaahkantawaak kaye tipinawe kitinawemaakanak, i'i kaye kimaamaa okosihsa' kika ociciinkwanapiihtaakook. Ke⁠macakimihkwaa hsa ta⁠macakimaawak, ke⁠shawenimihkwaa hsa tahsh ta⁠shawentaakosiwak,” kii‑ihkitowan.
GEN.27.30	Miitahsh kaa‑ani ishihsek Aaisik 
GEN.27.31	Iihswaa tahsh kewiin okiih kiishisaan miicim kaakii minohpitaminitc oteten, ekiih piitamawaatc kaye. Miitahsh kaa'inaatc “Nintete, pasikwiin, miicin o'o miicim kaakii nihtooyaan, miitahsh kaye ci⁠shawenimiyan,” okii'inaan.
GEN.27.32	Aaisik 
GEN.27.32	Iihswaa kii‑ihkito, “Niin Iihswaa, nihtam kaakii nihtaawikitc kikosihs,” kii‑ihkito.
GEN.27.33	Aaisik 
GEN.27.34	Ahpii tahsh Iihswaa kaa⁠noontank e⁠ihkitonitc oteten, wiinke tahsh kiih⁠kihci kishiiwe eh⁠mawitc, ekiih kihci mincinawesitc, ekii'inaatc oteten, “Nintete, shawenimihshin, keniin hsa kaye shawenimihshin,” ekii inatemotc.
GEN.27.35	Aaisik tahsh kii‑ihkito, “Kiicihkiwensi ohsha kiih⁠piishaa ekii wayeshi'itc. Kikii mahkamik i'i kaawii ishi shawentaakosiwatipan,” kii‑ihkito.
GEN.27.37	Aaisik tahsh okii ishi nahkwehtawaan Iihswaan, “Aasha ohsha ninkii ishi'aa ci⁠okimaahkantawihk, ninkii ishi shawenimaa kaye kahkina otinawemaakana' ci⁠pamiihtaakotc, ninkii ishi shawenimaa kaye ci⁠ayaawaatc pahkweshikanan, ci⁠ayaatc kaye shoominaapo aanti ke⁠ontaatisitc. Ninkosihs, inashke tahsh kaawiin kekoon keyaapi kitaakiih tootamawihsinoon,” okii'inaan.
GEN.27.39	“Inashke tahsh kiin,
GEN.27.39	aanti keshi kapehshiyan o'omaa ahkiink,
GEN.27.39	kaawiin kekoon kika nihtaawikihtoohsiin,
GEN.27.39	kaawiin kaye kiishikonk ta⁠onci shaapopiihsinoon keshi kihtikeyan.
GEN.27.40	kika pamiihtawaa hsa kaye kiicihkiwensi.
GEN.27.40	Ahpii tahsh ani tipenintisoyan,
GEN.27.40	mii hsa 'i kaawiin awahshime kika tipenimikohsii.”
GEN.27.41	Iihswaa tahsh okii nishkenimaan Cekapoon aaniihsh oteten okii miinaani oshawentaakosiwin. Miitahsh kaa⁠inentank, “Aasha iitok kekaa mihsawaa ta⁠ishkwaa pimaatisi nintete ci⁠mawimak, miitahsh i'i ahpii ke⁠nihsak Cekap,” kii‑inentam.
GEN.27.42	Ahpii tahsh Oripehka 
GEN.27.43	Inashke tahsh ninkosihs na'ihtawihshin o'o kaa'ininaan, pasikwiin, weti Heran 
GEN.27.44	Awi wiici'ayaam acina, ci⁠ahkawaa'atc kihsayenhs ci⁠aahtekitaasotc. 
GEN.27.45	Paanimaa tahsh kiih⁠poonentank kaakiih tootawatc, awiya ninka ishinisha'waa ci⁠naasihkawihk. Wekonen tahsh ke⁠onci wani'akwaapan minciniish ninkosihsak peshikwan eh⁠kiishikaninik,” okii'inaan.
GEN.27.46	Oripehka 
GEN.28.1	Aaisik tahsh okii antomaan Cekapoon, ekii antawenimaatc ci⁠minohsenitc, miitahsh kaa'inaatc, “Keko wiitikemaahken ihkwe Kenan 
GEN.28.2	Pasikwiin, weti ishaan Mesopohtemiya 
GEN.28.3	Taka Kishemanitoo kaaMaawaci mashkawisiitc kika shawenimik, kika ishi'ik kaye ci⁠paahtiinonitc ke⁠oniicaanihsiwatc, kiin itahsh kika otetemikook niipiwa' kaa⁠tahswewaanakisiwaatc. 
GEN.28.4	 Taka kaye kikashi shawenimik, i'i kaye kipiiwesiima' taapishkoo kaakii ishi shawenimaatc Eparahaaman 
GEN.28.5	Aaisik tahsh okii ishinisha'waan Cekapoon Mesopohtemiyaank ci‑ishaanitc kaakii ishi'ayaanitc Lepanoon. Lepan kii⁠otete Pehtyoelwan kaakii nihtaa papaamikosinitc. Lepan kii⁠otawemaa Oripehkawan. Cekap a'a tahsh Iihswaa 
GEN.28.6	Iihswaa tahsh okiih kihkentaan oteten Aaisikoon 
GEN.28.7	Okiih kihkentaan kaye Cekapoon ekii ishaanitc Mesopohtemiyaank 
GEN.28.8	Iihswaa tahsh okiih kihkentaan oteten Aaisikoon ekii na'enimaahsinik i'i ihkwewa' Kenan kaakii onciinitc. 
GEN.28.9	Kii‑ishaa tahsh Ishmeyalwan 
GEN.28.10	Cekap 
GEN.28.11	Kii⁠ani takohshin tahsh weti kapehshiwinink kaakiih kihtentaakwaninik e⁠ani pankihshimonitc kiisihsoon. Miitahsh i'imaa kaa⁠ishi kapehshitc ekii nipaatc. Ahsiniin tahsh peshik okii otaahpinaan ekii ahpihkwehshimotc ekii anwehshink. 
GEN.28.12	 Miitahsh o'o kaa⁠ishi pawaaciketc; okii waapantaan inaantawaan o'omaa ahkiink ekii onci maaciiyaahkwakootenik piinihsh weti kihci kiishikonk ekii otihtaahkwakootenik. Miitahsh i'imaa inaantawaanink, Kishemanitoo otencalimini kaa⁠ishi ayahkwaantawenitc, kaa⁠ishi naaniihsaantawenitc kaye. 
GEN.28.13	 Inashke tahsh kaaTipenciketc kii⁠niipawi wakicaya'ii inaantawaanink ekii'ikotc, “Niin kaaTipenciketc, kaa⁠oKishemanitoomitc Eparahaam 
GEN.28.14	 Iki hsa kipiiwesiimak aahpici ta⁠paahtiinowak, ci⁠tahshiwaatc taapishkoo kekoon kaa⁠paashkinehsek o'omaa ahkiink. Misiwe hsa tashi misihteshkaawak, ninkaapii'anonk inahke, waapanonk kaye inahke, kiiwetinonk inahke, shaawanonk kaye inahke. Kiin hsa kaye kipiiwesiimak onci ta⁠onci shawentaakosiwak kahkina entahswewaanakisiwaatc pemaatisiwaatc. 
GEN.28.15	Ishi maamihkawin, niin kika wiiciiwin, kika kanawenimin kaye aanti piko eshaayan. Kika pikiiwewinin kaye o'omaa ahkiink, kaawiin kika nakanihsinoon. Kahkina hsa ninka ishihcike kaashi ahshotamawinaan,” okii'ikoon.
GEN.28.16	Cekap tahsh kiih⁠koshkosi ekii ihkitotc, “Kekeht hsa kaaTipenciketc o'omaa ayaatok, kaawiin tahsh ninkiih kihkentansiin,” kii‑ihkito. 
GEN.28.17	Aahpici tahsh kiih⁠sekisi ekii ihkitotc, “Aahpici o'omaa kohtaanentaakwan, miimaawiin o'oweni Kishemanitoo otaawin. Miimaawiin o'omaa eshi ishkwaantemiwank kihcikiishik,” kii‑ihkito.
GEN.28.18	Cekap tahsh wiipa kikishep kii⁠wanishkaa, ekii otaahpinaatc ahsiniin kaakii ahpihkwehshimotc ekiih patahkinaatc ekii kihkinawaataapihkinikaaketc, miitahsh kaa⁠ishi siikinank aalip 
GEN.28.19	Miitahsh kaa⁠ishi wiintank i'imaa kaakii ishi'ayaatc ekii ishinihkaatank Pehtal 
GEN.28.20	Cekap tahsh kii‑ishi ahpimo ekii ihkitotc, “Kiishpin Kishemanitoo wiiciiwitc, kanawenimitc kaye o'omaa kaa⁠pimi ayaawak, miishitc miicim ke⁠miiciwak, kikishkikanan kaye ke⁠kikishkamowak, 
GEN.28.21	weweni kaye naanaakaci'itc piinihsh ani ashe kiiwewak weti ninteten kaashi ayaanitc, miitahsh i'i kaaTipenciketc ci⁠oKishemanitoomiyaan. 
GEN.28.22	I'imaa tahsh kaakii ishi kihkinawaataapihkihshimak a'a ahsin, mii hsa imaa ke⁠tashi anami'ehtawak Kishemanitoo, ninka onci miinaa kaye peshik kekoonini entahso mitaahso kahkina kekoon kaa⁠miishitc,”
GEN.29.1	Cekap 
GEN.29.2	Mekwaa tahsh eh⁠pimohsetc kii⁠otihtam mihshawaya'ii kaakii ishi'ayaanik onta'ipaan. Nihswewaan tahsh maanahcaanihsha' kiih⁠pimihshino' waahkaaya'ii onta'ipaanink, mii aaniihsh i'imaa kaa⁠onci minihkwenitc. Kihci'ahsiniin tahsh kiih⁠kipaapihkihshinoon i'imaa onta'ipaanink. 
GEN.29.3	Ahpii hsa kii⁠maamawi takohshinowaatc maanahcaanihshak i'imaa onta'ipaanink, pinamaa hsa kaakiih kanawenimaawaatc maanahcaanihsha' ninkoci okii ishi tihtipinaawaan kihci ahsiniin, miitahsh payesh kaa⁠ishi mina'aawaatc omaanahcaanihshimiwaa', miinawaa tahsh okiih kiiwe kipaapihkihshimaawaan i'imaa onta'ipaanink.
GEN.29.4	Cekap tahsh okii ishi kakwecimaa' i'i kaakii naanaakaci'aanitc maanahcaanihsha', “Niiciik, aaniinti kiinawaa wenciiyek?” okii'inaa'. O'o tahsh okii'ikoo', “Heran 
GEN.29.5	Miitahsh kaa'inaatc, “Kikihkenimaawaa na Lepan 
GEN.29.6	“Mino'ayaa na Lepan?” tahsh okii ishi kakwecimaa'. O'o tahsh okii'ikoo', “Eya', mino'ayaa.” Miihsh kaa‑ani'ikotc, “Inashke inaapin, mii'osha'a Orehcal 
GEN.29.7	Cekap tahsh kii‑ihkito, “Keyaapi iitok ishpikiishikan, kaawiin mahshi ocihcihsehsinoon ci⁠maawantoonintwaapan maanahcaanihshak. Inashke mina'ihkwak kimaanahcaanihshimiwaak, ishiwinaahkekwaanik tahsh weti keshi miiciwaatc mashkohsiin,” okii'inaa'.
GEN.29.8	Miitahsh kaa⁠ishi nahkwehtaakotc, “Kaawiin nintaa kashkihtoohsiimin i'i ci‑ishihcikeyaank, paanimaa kahkina maanahcaanihshak kiih⁠takohshinowaatc o'omaa, a'a kaye ahsin ninkoci ishi tihtipinikaniwitc; miitahsh i'i payesh ci⁠mina'ankitwaa maanahcaanihshak,” okii'ikoo'.
GEN.29.9	Mekwaa tahsh Cekap eh⁠kakitotc, Orehcalwan kiih⁠pi takohshinoon, ekiih piinaanitc oteten omaanahcaanihshimini kaakii ishi'ayaawaatc. Orehcal iitok kaye okiih kanawenimaa' maanahcaanihsha'. 
GEN.29.10	Ahpii tahsh Cekap kaa⁠waapamaatc Orehcalwan ekiih piinaanitc omaanahcaanihshimini oshihshenshan Lepanoon, omaamaan otawemaani, kii‑ishaa onta'ipaanink. Miihsh ninkoci kaa⁠ishi tihtipinaatc ini kihci ahsiniin, ekii mina'aatc omaanahcaanihshimini. 
GEN.29.11	Cekap tahsh okii ociimaan Orehcalwan, ekii maacii mawitc kaa‑ahpiihci minwentank. 
GEN.29.12	Cekap tahsh okii wiintamawaan Orehcalwan ekii inawemaatc oteteni, ekii okosihsimikotc kaye Oripehkawan 
GEN.29.12	Miitahsh kaa⁠ishi maaciipahtootc Orehcal ekii awi wiintamawaatc oteten. 
GEN.29.13	Ahpii tahsh Lepan kaa⁠noontank otooshiman Cekapoon onci, kii⁠ahpahtoo ekii anta nakishkawaatc, ekiih kihkincikwepinaatc ekii ociimaatc. Miitahsh kaa⁠ishi ishiwinaatc owaahkaa'ikanink. Cekap tahsh okii wiintamawaan Lepanoon kahkina kekoon. 
GEN.29.14	Miihsh o'o kaa⁠ihkitotc Lepan, “Tepwe hsa iinsan pehsho kitinawentimin,” kii‑ihkito. Cekap tahsh peshiko kiisihs i'imaa kii⁠ayaa.
GEN.29.15	Lepan 
GEN.29.16	Lepan tahsh kii⁠niishiwa' otaanihsa'. Kaakii omihsensimaawinitc Liiya 
GEN.29.17	Liiya tahsh kaawiin aahpici kii⁠waapihsii. A'a tahsh wiin Orehcal kii⁠minowiiyawe, kii⁠minonaakosi kaye.
GEN.29.18	Cekap tahsh okiih saaki'aan Orehcalwan, miihsh kaa⁠ihkitotc, “Niishwaahso (7) pipoon hsa kika anohkiihtawin meshkwac kitaanihs Orehcal,” okii'inaan.
GEN.29.19	Lepanoon tahsh okii ishi nahkwehtaakoon, “Nawac iitok ta⁠onishihshin kiin ci⁠miininaampaan a'a nintaanihs ahpiihc wiin pahkaan awiya inini ci⁠miinakipan. Pisaan hsa o'omaa ayaan ci⁠anohkiihtawiyan,” okii'ikoon. 
GEN.29.20	Cekap tahsh kii⁠anohkii niishwaahso (7) pipoon ekii wii ayaawaatc Orehcalwan. Taapishkoo tahsh ehta niishokon okii inentaan i'i niishwaahso pipoon, kaa‑ahpiihci saaki'aatc Orehcalwan. 
GEN.29.21	Cekap tahsh okii'inaan Lepanoon, “Miishihshin tahsh a'a kitaanihs ke⁠wiiwiyaan, ci⁠naasihkawak ci⁠wiihpemak. Mii iitok kii⁠ocihcihsek minihk kaakii'ininaampaan ewii anohkiihtawinaan,” okii'inaan. 
GEN.29.22	Lepan tahsh kahkina awiya' okii antomaa', ekiih kwayaancihtaatc ewiih kihci wiitike wiihkwanketc. 
GEN.29.23	E⁠ani onaakohshininik tahsh Lepan okii ishiwinaan otaanihsan Liiyawan eshi'ayaanitc Cekapoon. Miihsh Cekap kaa'ishi wiihpemaatc ini ihkwewan. 
GEN.29.24	Lepan tahsh kii⁠miikiwe ini opamiihtaakanihkweman Silpa 
GEN.29.25	Paanimaa tahsh eh⁠kishepaawakaninik Cekap kaakiih kihkentank Liiyawan inankwana ini kaakii wiihpemaatc. Kii‑ishaa tahsh Lepanoon ekii'inaatc, “Etatawe kikihci tootaw o'o kaa⁠tootawiyan! Orehcal iitok kaakii onci anohkiihtawinaan. Wekonen tahsh wenci kihci wayeshimiyan?” okii'inaan.
GEN.29.26	Lepanoon tahsh okii ishi nahkwehtaakoon, “Kaawiin i'i nintishihcikehsiimin o'omaa nihtam ci⁠wiitike'ankitipan a'a kaa⁠ohshiimenshimaawitc cipwaa wiitikenitc ini omihsenhsan. 
GEN.29.27	Pinamaa hsa pii'on peshikotawahte ci‑ishkwaa ishihsek o'o kaa⁠kihci wiitike wiihkwantink. Miitahsh ahpii ke⁠miininaan Orehcal ci⁠anohkiihtawiyan miinawaa niishwaahso pipoon,” okii'ikoon. 
GEN.29.28	Cekap tahsh pisaaniko kii‑inentam. Peshikotawahte tahsh kaa⁠ishkwaa ishihsenik ekii ishkwaa wiihkwantink, miihsh kaakii miinikotc ci⁠wiiwitc ini otaanihsini Orehcalwan. 
GEN.29.29	Lepan tahsh kii⁠miikiwe ini opamiihtaakanihkweman Pilha 
GEN.29.30	Cekap tahsh kaye okii wiihpemaan Orehcalwan. Orehcalwan tahsh nawac okiih saaki'aan ahpiihc wiin ini Liiyawan. Niishwaahso pipoon itahsh keyaapi okii anohkiihtawaan Lepanoon.
GEN.29.31	Ahpii tahsh kaaTipenciketc e⁠waapantank Liiyawan 
GEN.29.32	Liiya tahsh kiih⁠kikishkawaawahso, kwiiwisenhsan ekii ayaawaatc. Oroopin
GEN.29.33	Miinawaa tahsh kiih⁠kikishkawaawahso kwiiwisenhsan ekii ayaawaatc, miitahsh kaa⁠ihkitotc, “KaaTipenciketc aaniihsh kii⁠noontam e⁠saaki'ikoowaahsiwak, miitahsh kaa⁠onci miishitc ono ke⁠okosihsiwak,” kii‑ihkito. Simiyan
GEN.29.34	Miinawaa tahsh kii⁠ani kikishkawaawahso, kwiiwisenhsan ekii ayaawaatc. Miitahsh kaa⁠ihkitotc, “Miimaawiin nawac noonkom ninaapem pehsho ci⁠sakenimitc eshi'ayaawak, aaniihsh mii 'i nihsin (3) e⁠ayaawimak okosihsa',” kii‑ihkito. Liipaai
GEN.29.35	Miinawaa tahsh kii⁠kikishkawaawahso kwiiwisenhsan ekii ayaawaatc, o'o tahsh kii‑ihkito, “KaaTipenciketc hsa wiin noonkom ninka miikwehciwenimaa,” kii‑ihkito. Coota
GEN.30.1	Ahpii tahsh Orehcal 
GEN.30.2	Okii nishki'aan tahsh Cekapoon ekii'ikotc, “Kaawiin niin ninKishemanitoowihsii, wiin iitok kaa⁠ishi'ihk ci⁠ayaawimaahsiwatc apinoonciishak,” okii'ikoon.
GEN.30.3	Miihsh o'o kaa'inaatc, “Ina wa'a Pilha 
GEN.30.4	Miitahsh kaa⁠ishi miinaatc onaapeman ini opamiihtaakanihkweman Pilhawan. Miitahsh Cekapoon kaa⁠ishi wiihpemaanitc. 
GEN.30.5	Pilhawan tahsh kiih⁠kikishkawaawahsowan ekii okosihsinitc. 
GEN.30.6	Orehcal tahsh kii‑ihkito, “KaaTipenciketc hsa ninkii naatamaak, tepwe hsa ninkii noontaak, ekii miishitc ke⁠okosihsiwak.” Ten 
GEN.30.7	Orehcal tahsh opamiihtaakanihkweman Pilhawan miinawaa kiih⁠kikishkawaawahsowan, mii 'i niishin (2) ke⁠okosihsinitc ekii ontinaanitc Cekapoonk. 
GEN.30.8	Orehcal tahsh kii‑ihkito, “Miitahsh o'o eshi kakwe shaakooci'itiyaank tipinawe niicihkwe, niin tahsh nimpahkinaake,” kii‑ihkito. Naapihtalaai
GEN.30.9	Ahpii tahsh Liiya 
GEN.30.10	Liiya tahsh opamiihtaakanihkweman Silpawan okii ayaahtamawaani Cekapoon e⁠okosihsinitc. 
GEN.30.11	Liiya tahsh kii‑ihkito, “Etatawe minohsewin nintootihsikon,” kii‑ihkito. Kaat
GEN.30.12	Miinawaa tahsh opamiihtaakanihkweman Silpawan kiih⁠kikishkawaawahsowan. Mii 'i niishin (2) ekii ayaawaanitc ke⁠okosihsinitc Cekapoonk onci. 
GEN.30.13	Liiya tahsh kii‑ihkito, “Etatawe niminwentam! Ihkwewak hsa ninka ishinihkaanikook, ‘Kaa⁠minwentank,’ ” kii‑ihkito. Aahshar 
GEN.30.14	Mekwaa eshihsenik ahpii kii⁠manishikenk, Oroopin 
GEN.30.15	O'o tahsh okii'inaan, “Kaawiin ina pankii kitinentansii ekii mahkamiyan ninaapem? Kiwii mahkamaana kaye ninkosihs ominwentaakosii mashkihki?” okii'inaan.
GEN.30.15	Orehcalwan tahsh okii'ikoon, “Cekap hsa meshkwac kika wiihpemik onaakohshininik kiishpin miishiyan ini kikosihs kaa‑ayaatc minwentaakosii mashkihki,” okii'ikoon.
GEN.30.16	Ahpii tahsh Cekapoon mihshawahkamik ekiih pionci takohshininitc e⁠onaakohshininik, Liiya okii anta nakishkawaan ekii'inaatc, “Mii hsa 'i eshinaakwahk ci⁠wiihpemiyan, aaniihsh kikiih tetipa'on ekii aapacihtooyaan ninkosihs kaa‑ayaatc minwentaakosii mashkihki,” okii'inaan. Miitahsh kaa⁠ishi wiihpemikotc i'i eh⁠tipihkaninik.
GEN.30.17	Kishemanitoon tahsh Liiya okii noontaakoon, miihsh kaakiih kikishkawaawahsotc. Miitahsh i'i naanan ekii ayaawaatc ke⁠okosihsitc Cekapoonk onci. 
GEN.30.18	Liiya tahsh kii‑ihkito, “Kishemanitoo hsa nintipa'amaak, aaniihsh ninkii miinaa ninaapem nimpamiihtaakanihkweman,” kii‑ihkito. Isahkaar
GEN.30.19	Miinawaa tahsh Liiya kiih⁠kikishkawaawahso. Mii 'i ninkotwaahso ekii ayaawaatc ke⁠okosihsitc Cekapoonk onci. 
GEN.30.20	Miitahsh kaa⁠ihkitotc, “Kishemanitoo hsa etatawe onishihshinini kaa⁠miishitc; noonkom maawiin ninaapem ninka kihci inenimik, aaniihsh mii 'i aasha ninkotwaahso eyaahtamawak okosihsa',” kii‑ihkito. Sepiyolan
GEN.30.21	Naanaake tahsh e⁠ani ishihsenik kii⁠otaanihsi, Taaina 
GEN.30.22	Kishemanitoo tahsh okiih tootawaan Orehcalwan 
GEN.30.23	Orehcal tahsh kiih⁠kikishkawaawahso ekii okosihsitc, miihsh kaa⁠ihkitotc, “Kishemanitoo hsa ninkiih tootaak ci⁠otapinoonciishimiwak, miihsh kaa⁠onci pooni miihkinsomikoowak,” kii‑ihkito. 
GEN.30.24	Coosap 
GEN.30.25	Ahpii tahsh Coosapoon kaa⁠ishkwaa nihtaawikinitc, Cekap okii'inaan Lepanoon 
GEN.30.26	Miishihshin niwiiwak, niniicaanihsak kaye kaa⁠kashkihtamaasoyaan kaa⁠pi anohkiihtawinaan, miihsh ci⁠pakitiniyan cini maacaayaan. Kikihkentaan iitok weweni eh⁠pi anohkiihtawinaan.”
GEN.30.27	Miihsh o'o Lepanoon kaa'ikotc, “Kiishpin ihsa menwaapamiwanen, keko maacaahken. Nanaanta kihkencikewinink ohsha nintoonci kihkentaan kaaTipenciketc eh⁠shawenimitc kiin onci.” 
GEN.30.28	Miihsh kaye kaa'ikotc, “Wiintan keshi tipa'amawinaan, miihsh i'i keshi tipa'amawinaan.”
GEN.30.29	O'o tahsh Cekap kii‑ihkito, “Kikihkentaan iitok aaniin pemishi anohkiihtawinaan, e⁠ani paahtiinowaatc kaye kitawahkaanimak kenawenimakwaa. 
GEN.30.30	Cipwaa takohshinaan hsa pankii ehta kekoon kikii ayaan, noonkom itahsh etatawe kiwenootis. KaaTipenciketc hsa wiinke kishawenimik aanti piko pemi ayaawak. Miitahsh e⁠ocihcihsek niin iko ci⁠kashkihtamawakwaa eyaawaatc nintaawinink.”
GEN.30.31	Miihsh o'o kaa'ikotc Lepanoon, “Wekonen itahsh ke⁠miininaan?”
GEN.30.31	O'o tahsh okii'inaan, “Kaawiin kekoon ninantawentansiin ci⁠miishiyan. Mii hsa ko 'i keshi naanaakaci'akwaa kitawahkaanak kiishpin inentaman o'o kaawii ihkitoyaan. 
GEN.30.32	Pakitinihshin noonkom kaa⁠kiishikahk misiwe ci⁠papaa ishaayaan eshi'ayaawaatc kitawahkaanak ci⁠kakiikinakwaa kahkina mehkatewisiwaatc maanahcaanihshenhsak, iki kaye kaa⁠mamaantitowaatc kaa⁠paahpaahtewisiwaatc. Iki tahsh kaye kaa⁠paahpaahtewisiwaatc maanatihkwak. Mii hsa 'iwe eshi antawentamaan cishi tipa'amawiyan. 
GEN.30.33	Miihsh i'i nahke kenishi kihkentaman kiishpin tepweyentaakosiwaanen ahpii pi⁠anta kihkentaman eshi tipa'amawiyan. Kiishpin ayaawakwaa kaa⁠paahpaahtewisihsikwaa, iki kaye kaa⁠masinisihsikwaa maanahcaanihshak, iki itahsh kaye kaa⁠paahpaahtewisihsikwaa, kaa⁠masinisihsikwaa maanatihkwak, mii 'i iinsan ci⁠kihkentaman ekiih kiimootiyaan.”
GEN.30.34	O'ohsh Lepanoon okii'ikoon, “Mii hsa 'i ke⁠ishihcikeyank i'i ehkitoyan.” 
GEN.30.35	I'i tahsh eh⁠kiishikaninik Lepan okii otaahpinaa' kahkina ayaape maanatihkwa' kaa⁠pehpehshisinitc, kaa⁠paahpaahtewisinitc, i'i kaye noonshe maanatihkwa' kaa⁠masinisinitc, pepankii kaa⁠waapinaakosinitc kaye. Kahkina kaye mehkatewi naakosinitc maanahcaanihshenhsa' okii otaahpinaa'. Okosihsa' itahsh okiih kanawenta'aa'. 
GEN.30.36	Nihsokiishik itahsh minihk kii‑ishi maacaa eshi'ayaanitc Cekapoon pepahkaan ci⁠ayaawaatc. Cekap itahsh okiih kanawenimaa' i'i kotak Lepanoon otawahkaanini.
GEN.30.37	Cekap iinsan okii otaahpinaan ashkaahtiko watihkwanan ekii ontinank asaatiiwaahtikonk, almaant tinowaahtikonk, nipiiwaahtikonk kaye. Miitahsh kaa⁠ishi pehpehshaapihshakaahkopitootc ini watihkwanan. Kiih⁠pehpehshinaakwanoon itahsh ini watihkwanan ekii naakwahkin eshi mihtikowankin. 
GEN.30.38	Miiwan itahsh ono watihkwanan kaakiih pihshakaahkopitootc kaakii ahtootc eshi nihtaa minihkwenitc awahkaana'. Kii⁠pi anta minihkwenitc ihsa ko kii⁠nihtaa awahkaanenhsihkewa' ekii aamanoosonitc. 
GEN.30.39	Miitahsh iki awahkaanak kaah⁠tashi awahkaanenhsihkewaatc i'imaa eshi ahtenikin watihkwanan. Awahkaanak itahsh okii nihtaawiki'aawaa' awahkaanenhsa' kaa⁠pehpehshisinitc, kaa⁠masinisinitc, kaye tahsh kaa⁠paahpaahtewisinitc.
GEN.30.40	Miitahsh Cekap pepahkaan okii ishi ahsaa' maanatihkwa', maanahcaanihsha' kaye. Miihsh kaye kaa⁠ishihciketc ekii inaahsamikaapawi'aatc eshi'ayaanitc inahke Lepanoon otawahkaanimini kaa⁠masinisinitc, kaa⁠mahkatewi naakosinitc kaye. Miitahsh o'o nahke kaa⁠ishi nenaawinaatc wiin iko otawahkaana', ini tahsh kaye Lepanoon otawahkaanini.
GEN.30.41	Ahpii tahsh e⁠awahkaanenhsihkenitc kaa⁠soonkaatisinitc awahkaana', mii hsa 'i kaa⁠ishi ahtootc ini watihkwanan eshi minihkwenitc awahkaana'. Miitahsh i'imaa kaah⁠tashi aamanoosonitc mekweya'ii e⁠awahkaanenhsihkenitc. 
GEN.30.42	Kaawiin itahsh wiin mecentaakosinitc awahkaana' i'imaa okii ahtoohsiinan ini watihkwanan. Miihsh i'i nahke Lepanoon kaa⁠onci miinaatc awahkaanini kaa⁠macentaakosinitc, wiin itahsh wiin Cekap kahkina menowe'ayaanitc ekii ayaawaatc. 
GEN.30.43	Miitahsh o'o nahke Cekap kaakii ani onci wenootisitc ekii ayaawaatc niipiwa' awahkaana', maanshi mihtatimoo' kaye, pihkwaawikane mihtatimoo' kaye. Kiih⁠paahtiinowa' kaye otanohkii'aakana' eniniiwinitc, ehkwewinitc kaye.
GEN.31.1	Cekap 
GEN.31.2	Kaye tahsh Cekap okiih kihkentaan iinsan weweni e⁠inenimikohsik oshihshenshan eh⁠saaki wiiciiwikohsik Lepanoon taapishkoo kaakii ishi saaki wiiciiwikohpan otaanaank. 
GEN.31.3	KaaTipenciketc ihsa okii naakosiihtawaan Cekapoon ekii'inaatc, “Weti hsa kitete otahkiink, iki kaye kitinawemaakanak eshi'ayaawaatc ishi kiiwen, keniin itahsh kika wiiciiwin,” ekii'ikotc.
GEN.31.4	Cekap hsa okii antomaan Orehcalwan 
GEN.31.5	Miihsh kaa'inaatc, “Niwaapantaan ihsa weweni e⁠inentansik kitetewaa ci⁠saaki wiiciiwitc, taapishkoo kaakii ishi saaki wiiciiwihpan otaanaank. A'a hsa nintete oKishemanitooman nimpi wiiciiwik. 
GEN.31.6	Kikihkenimim iitok kiinawaa minciniish eh⁠pi anohkiihtawak kitetewaa minihk iko ehko kashkihtooyaan. 
GEN.31.7	Shaakooc itahsh kitetewaa niwayeshimik ekii aancihtootc mitaahciink minihk kekii ishi tipa'amawihpan. Kaawiin itahsh Kishemanitoon opakitinikohsiin ci⁠maanshipinitc. 
GEN.31.8	O'o iitok ninkii'ikopan, ‘Iki hsa maanatihkwak kaa⁠paahpaahtewisiwaatc mii 'iwe keshi tipa'amawinaan, kaakii ani nihtaawikiwaatc itahsh mii peshikwan kaa⁠ishinaakosiwaatc.’ O'ohsh kaye ekii'ishihpan, ‘Iki hsa maanatihkwak kaa⁠pehpehshisiwaatc mii 'iwe keshi tipa'amawinaan, kaakii ani nihtaawikiwaatc itahsh mii peshikwan kaa⁠ishinaakosiwaatc.’ 
GEN.31.9	Kishemanitoon itahsh kahkina kitetewaa otawahkaanima' okii otaahpinamaakoon, niin itahsh ekii miishitc i'i awahkaana'.”
GEN.31.10	“Ahpii hsa kii⁠aamonoosowaatc awahkaanak ninkii inaapantam iinsan ayaape maanatihkwak ekiih pehpehshisiwaatc, e⁠paahpaahtewisiwaatc kaye, kaye tahsh e⁠paapahkaani naakosiwaatc eshihcikewaatc ci⁠nihtaawikinitc awahkaanenhsa' e⁠apinoonciishihkewaatc. 
GEN.31.11	Miitahsh kaakii waapamimak Kishemanitoo otencaliman o'o e'ishitc, ‘Cekap.’ Miihsh kaa⁠ihkitoyaan, ‘O'omaa nintayaa.’ 
GEN.31.12	Miihsh kaa'ishitc, ‘Inashke inaapin. Iki hsa ayaape maanatihkwak e⁠awahkaanenhsihkewaatc pehpehshisiwak, paahpaahtewisiwak kaye, aaninta tahsh kaye pepahkaani naakosiwak e⁠ishihcikewaatc ci⁠ayaawaawaatc awahkaanenhsa'. Niwaapantamowaan ohsha Lepan kahkina pemitootawihk. 
GEN.31.13	 Niin iitok Kishemanitoo kaakii naakosiihtawihk weti Pehtal 
GEN.31.14	Miihsh o'o Cekap kaa'ikotc Orehcalwan, ini kaye Liiyawan, “Kaawiin maawiin kekoon mihsawaa nintaa onci miinikoowisihsiimin nintetenaan eshi tipinawewisitc. 
GEN.31.15	Piiwitek kaa⁠tootawintwaa iitok nintootaakonaan. Ninkii ataawaanikonaan itahsh kaye. Aasha tahsh kaye okiih caakinaan ini shooniyaan minihk kaakiih tipa'okoyaank. 
GEN.31.16	Kehcinaac maawiin kahkina owenootisiwin Kishemanitoon kaakii mahkamikotc niinawint ninka ayaamin, niniicaanihsinaanik kaye. Aaniin hsa piko enihk Kishemanitoo pisaan ishihcikew.”
GEN.31.17	Miitahsh Cekap kaakiih onapi'aatc wiiwa', oniicaanihsa' kaye pihkwaawikane mihtatimoonk. 
GEN.31.18	Kahkina hsa otawahkaanima' okii niikaaninisha'waa', kaye tahsh ekii maaciitootc kahkina kekoonan kaakii ontinank i'imaa Mesopohtemiya 
GEN.31.19	A'a iinsan Orehcal kiih⁠kiimootimaakopan oteten omanitoohkaanini piintik kaa‑apinitc e⁠ontamentinitc eh⁠pashkoshaweshwaanitc omaanahcaanihshimini. 
GEN.31.20	Cekap itahsh kaye okii ishi wayeshi'aan oshihshenshan Lepanoon ekii wiintamawaahsik iinsan ewii maacaatc. 
GEN.31.21	Kahkina hsa kekoon tepentank okii maaciitoon ekii weyiipisitc. I'i hsa siipi Iyoohparetiis 
GEN.31.22	Nihsokiishik hsa eshihsenik, Lepan 
GEN.31.23	Miihsh Lepan kaakii maaciinaatc enawemaatc, niishwaahsokiishik ihsa kiih⁠piminisha'waawaatc Cekapoon. Weti tahsh Kiliyat 
GEN.31.24	Eh⁠tipihkaninik itahsh Lepan e⁠nipaatc okiih pawaanaan Kishemanitoon iinsan e'ikotc, “Ayaankwaamisin ci⁠nishki kanoonaahsiwatc Cekap.” 
GEN.31.25	Cekap hsa kii‑ishi kapehshi kihci waciink. A'a tahsh wiin Lepan kii‑ishi kapehshi i'imaa Kiliyat ahkiink eshi papiihkwatinaanik.
GEN.31.26	Lepan tahsh okii'inaan Cekapoon, “Aaniin itahsh inaa kaa⁠ishihcikeyan, ekii wayeshimiyan, ekii maaciipa'atwaa nintaanihsak ekiih tootawatwaa taapishkoo ihkwewak kaashi maaciipa'intwaa kii⁠miikaatink? 
GEN.31.27	Wekonen itahsh kaa⁠onci wayeshi'iyan, ekiih kiimooci maacaayan, ekii wiintamawihsiiwan kaye? Kiishpin hsa wiintamawiyampan ewii maacaayan, kehcinaac kitaakii maacinisha'on cikiih ciihkentamaampaan. Taakii nikamonaaniwan, kaye tahsh taakiih kitohcikenaaniwan cikii aapatisihwaahpan matweyaapiikipicikanak, matwehsicikanak kaye. 
GEN.31.28	Kaawiin kanake kikiih pakitinihsii ci⁠ociimakwaa nintaanihsak, nooshihsak kaye. Kaawiin kaye cikiih pooshoo'akwaa. Wiinke kite kakiipaatis i'i kaakii ishihcikeyan. 
GEN.31.29	Inashke nintaa kashkihtoon ci⁠tootawinaampaan ci⁠wiihsakentaman. Tipihkonk itahsh kitete oKishemanitooman ninkii'ik, ‘Ayaankwaamisin, keko wiin kekoon ishi nishki kanoonaahken Cekap.’ 
GEN.31.30	Miihsh kaa⁠onci maacaayan ekii noonte wiih kiiwenotamowatc kitete otaawin. Wekonen itahsh kaa⁠onci kiimootiyan nimanitoohkaanak.”
GEN.31.31	Miihsh o'o Cekap kaa⁠ishi nahkwehtank, “Kikii kohsin, ekii⁠naniisaaneniminaan ci⁠mahkamiyan iki kitaanihsak. 
GEN.31.32	Kiishpin itahsh mihkawatc awiya ayaawaatc i'i kimanitoohkaana', mii hsa 'i keshi nihsintc. O'o hsa kitinawemaakaninaanik eh⁠kanawaapiwaatc pisaan nanaantone'an tepentaman. Kiishpin itahsh mihkaman, pisaan iko otaahpinan.” Kaawiin iitok Cekap okii kihkentansiin inankwana Orehcalwan 
GEN.31.33	Miitahsh Lepan kii⁠nanaantonike Cekapoon opakwaanekamikoniink, Liiyawan 
GEN.31.34	A'a tahsh Orehcal okii otaahpinaa' iinsan i'i manitoohkaana' ekii ishi ahsaatc pihkwaawikane mihtatimowi ahpapiwinink miihsh tako kaa⁠ishi patakoshkawaatc eshi namatapitc. Lepan hsa misiwe kii⁠nanaantonike i'imaa pakwaanekamikonk, kaawiin itahsh kekoon okii mihkasiin. 
GEN.31.35	Orehcal tahsh okii'inaan Lepanoon, “Nintete, keko nishkaatisihken e⁠kashkihtoohsiiwaan ci⁠niipawiyaan enaahsamiiyan, nintihkwewaahpine mekwaa.” Misiwe tahsh kii⁠nanaantonikewan, kaawiin kekoon cikii mihkaminitc.
GEN.31.36	Cekap hsa tahsh wiinke kii⁠nishkaatisi ekii'inaatc Lepanoon, “Aaniin itahsh kaa⁠ishi mamaashiiyaan? Aaniin itahsh kaye kaa⁠ishi mamaashiihkantawinaan ekiih kakwe mihkawiyan? 
GEN.31.37	Aasha tahsh misiwe kikii nanaantonike nintaya'iimihkaank, kekoon ina tahsh kimihkaan tepentaman? Taka hsa tahsh o'o ishi ahtoon eshi'ayaawaatc oko kitinawemaakanak, nintinawemaakanak kaye, taka hsa wiinawaa kika onaahkonikonaanik o'o kaashi niishiyank. 
GEN.31.38	Aasha iitok niishtana (20) tahso pipoon kipi wiiciiwin. Kimaanahcaanihshimak, iki kaye kimaanatihkomak mooshak iko ahpan pi⁠oniicaanihsiwak. Kaawiin itahsh kaye cikii amwak aape maanahcaanihsh cikii ontinakipan eshi ohkwiinowaatc kitawahkaanimak. 
GEN.31.39	Iki tahsh kaye awahkaanak kii⁠nihsikowaatc pikwaci aya'aawihsha', niin hsa piko i'i ninkii wanihcike. Miihsh kaye kaah⁠tootawiyan ekiih tipa'ike'iyan wekonen iko kaakii wanihsek eh⁠kiishikahk, komaa kaye eh⁠tipihkahk. 
GEN.31.40	Mii 'owe kaa⁠ishihseyaan. Kii⁠kiishikahk wiinke ninehtwaas eh⁠kishitek, eh⁠tipihkahk itahsh mooshak ninkiih kiihkac. Mooshak kaawiin ninkii nipaahsii. 
GEN.31.41	Mii 'owe kaa⁠ishihseyaan niishtana (20) tahso pipoon kaakii wiicitaaminaan. Mitaahshiniiwipipoon (14) kikii anohkiihtawin ci⁠kashkihtamaasoyaan iki niishin (2) kitaanihsak, ninkotwaahso (6) pipoon kikii anohkiihtawin ci⁠kashkihtamaasoyaan kitawahkaanimak. Shaakooc itahsh mitaahciink kikii aancihtoon kekii ishi tipa'amawiyampan. 
GEN.31.42	Kiishpin itahsh naatamawihsinikipan, nintete oKishemanitooman, a'a kaye Eparahaam 
GEN.31.43	Miitahsh o'o Lepan 
GEN.31.44	Taka hsa kiinawint ahshotamaatitaa ke⁠ishi mino wiiciintiyank ke⁠onci nisitawinaakwahk o'o kaawii ishihcikeyank.”
GEN.31.45	Miihsh Cekap 
GEN.31.46	Miihsh kaye kaa'inaatc otinawemaakana' ci⁠maamoonshakinaanitc ahsinii' ci⁠ohkohshimaanitc. Miihsh kaa⁠ishi ohkohshimaanitc i'i ahsinii'. Miihsh i'imaa kaakiih tashi wiihsiniwaatc. 
GEN.31.47	Lepan itahsh Ciikar Sehatoohta
GEN.31.48	Miihsh Lepan kaakii'inaatc Cekapoon, “Iki hsa ahsiniik kaa⁠ohkohshinowaatc mii hsa 'iwe ke⁠onci maamihkawiyank eshi ahshotamaatiyank noonkom kaa⁠kiishikahk.” Mii hsa kaakii onci ishinihkaatek i'imaa kaakii ishi'ayaawaatc Kaalii'at. 
GEN.31.49	Miihsh kaye Lepan kaakii ihkitotc, “Taka kaaTipenciketc kika naanaakaci'ikonaan ahpii kaa⁠nakanitiyank.” Mispa
GEN.31.50	Miihsh kaye kaa‑ani ihkitotc, “Kiishpin hsa weweni tootawaahsiwatwaa nintaanihsak, pahkaan kaye ihkwewak ani wiitikematwaa, mihsawaa ko aana kihkentansiwaan, ishi maamihkawin itahsh Kishemanitoo eh⁠kanawaapamiyank. 
GEN.31.51	Inashke waapam oko ahsiniik kaa⁠ohkohshinowaatc nahsawaya'ii eshi'ayaayank, i'i kaye patahkaapihkinikan. 
GEN.31.52	Iki hsa ahsiniik kaa⁠ohkohshinowaatc, a'a kaye patahkaapihkinikan mii hsa 'iwe ke⁠onci maamihkawiyank kitahshotamaatiwininaan. Kaawiin hsa ninka paashicishkawaahsiik oko ahsiniik ci⁠awi maanshi tootawinaan. Kaawiin itahsh kekiin kika paashicishkawaahsiik oko ahsiniik i'i kaye patahkaapihkinikan ci⁠pi maanshi tootawiyan. 
GEN.31.53	Taka hsa Eparahaam, a'a kaye Nehor 
GEN.31.54	Miitahsh Cekap kaakiih pakitinaahsotc i'imaa waciink ekii antomaatc otinawemaakana'. Miihsh i'imaa kaah⁠tashi wiihsiniwaatc, miihsh i'imaa kaye kaa⁠ishi nipaawaatc. 
GEN.31.55	Wiipa tahsh eh⁠kishepaawakaninik Lepan kii⁠wanishkaa ekii ociimaatc ooshihsa', otaanihsa' kaye ekiih pooshoo'aatc, kaye tahsh ekiih shawenimaatc. Miihsh kaakii anishi kiiwetc wenciitc.
GEN.32.1	Cekap 
GEN.32.2	O'o tahsh kii‑ihkito ahpii wayaapamaatc, “Kishemanitoo hsa oweni otashiihkewin,” kii‑ihkito. Niisho kapehshiwin 
GEN.32.3	Cekap tahsh okii niikaaninisha'waa' ke⁠niikaani tipaacimonotawaanitc Iihswaan 
GEN.32.4	Miihsh o'o kaa'inaatc ci'inaanitc, “Kiin hsa nintookimaam Iihswaa, niin hsa kitanohkii'aakan Cekap, Lepan 
GEN.32.5	pishihkiwak hsa nintayaawaak, maanshimihtatimook, maanahcaanihshak, maanatihkwak, anohkii'aakanak kaye kaa⁠ininiiwiwaatc, kaa⁠ihkwewiwaatc kaye. Miitahsh o'o eshi niikaani wiintamawinaan e⁠otookimaamiminaan ci⁠minwaapamiyan.”
GEN.32.6	Ahpii tahsh kaah⁠pi takohshininitc kaakii niikaaninisha'waahpan, o'o okii'ikoo', “Ninkii anta waapamaanaan hsa kiicihkiwe Iihswaa, inashke tahsh piishaa eh⁠pi anta nakishkawihk. Niiwaahk kaye ininiwa' owiiciiwaa',” okii'ikoo'. 
GEN.32.7	Cekap tahsh ekiih sekisitc, ekii mikoshkaatentank kaye, niishwayek okii ishi nenaawinaa' pemaatisinitc kaakii wiiciiwikotc. I'i kaye pishihkiwa', maanahcaanihsha', maanatihkwa', pihkwaawikane mihtatimoo' kaye. 
GEN.32.8	Ekii inentank, “Kiishpin Iihswaa piishaatc, miikaanaatc itahsh o'o peshikwewaan, maakishaa kotak iki ta⁠shaapwiiwak.”
GEN.32.9	Cekap tahsh kii‑ishi anami'aa, “Oo Kishemanitoo weKishemanitoomitc kaakii omihshoomihsiyaan Epaarahaam 
GEN.32.10	Kaawiin hsa ninte ahpiihtentaakosihsii i'i kaashi naakohtooyan kahkina kaashi minotootawiyan, kaashi tepweyentaakosihkantawiyan kaye niin kitanohkii'aakan. Sahka'onaahk hsa ehtako ninkii ayaan o'o Cwaartan 
GEN.32.11	Ci⁠naatamawiyan tahsh kitishi anami'ehtawin, ci⁠papaamenimihsik niicihkiwensi Iihswaa. Nisekis aaniihsh ci⁠piishaatc ci⁠miikaashitc, omaamaama' kaye, apinoonciisha' kaye. 
GEN.32.12	 O'owe iitok kikii'ihkit, ‘Tepwe hsa kika minohse'in, ninka ishi'aak kaye kipiiwesiimak ci⁠tahshiwaatc taapishkoo kaa⁠tahsink mihtaawank kihcikamiink kaa⁠kashkihcikaatehsinok ci⁠akincikaatek ehpiihci paahtiinahk,’ ” kii'ihkito.
GEN.32.13	Miitahsh i'imaa kaah⁠tashi tipihkishitc. Kaakii ayaatc itahsh okii onci kakiikinaa' awahkaana' ewii miinaatc wiicihkiweyan Iihswaan: 
GEN.32.14	Niishwaahk (200) noonshe maanatihkwa', niishtana (20) ayaape maanatihkwa', niishwaahk (200) noonshe maanahcaanihsha', niishtana (20) tahsh ayaape maanahcaanihsha'. 
GEN.32.15	Nihsimitana (30) kaa⁠ocoocoohshaapoominitc pihkwaawikane mihtatimoo', otaya'aansimini tahsh kaye. Niimitana (40) pishihkiwa', mitaahso (10) ayaape pishihkiwa', mitaahso (10) tahsh noonshe maanshimihtatimoo', mitaahso (10) tahsh kaye ayaape maanshimihtatimoo'. 
GEN.32.16	Okii nenaawi ohkwiino'aa' itahsh i'i awahkaana' ekii miinaatc otanohkii'aakana' pepeshikwewaan ci⁠naanaakaci'aanitc. Miitahsh o'o kaa'inaatc, “Maacaak niikaaniik, kehcinaac iko ishihcikek ci⁠nenaawaapantiwaatc ayotaanaank,” okii'inaa'. 
GEN.32.17	O'o tahsh okii'inaan ini maawac kaakii niikaaniinitc, “Ahpii hsa niicihkiwe Iihswaa nakishkawihk o'o tahsh ishi kakwecimihk, ‘Aanti wenci tipentaakosiyan, aanti tahsh eshaayan, aanti tahsh kaye wenci tipentaakosiwaatc iki awahkaanak kaa⁠pi niikaaniiwaatc?’ ishikakwecimihk. 
GEN.32.18	O'o tahsh kika ishi nahkwehtawaa, ‘Cekap kitanohkii'aakan hsa 'o otipenimaa'. Miitahsh o'o kaa⁠miinihk nintookimaam Iihswaa, Cekap otaanaank pimi ayaa,’ ” okii'inaan ci'inaanitc. 
GEN.32.19	Miitahsh peshikwan kaakii'inaatc niishink otaanaank, nihsink kaye otaanaank kaakii ani pimi ayaanitc ci‑ihkitonitc, “Miitahsh peshikwan kekiinawaa ke'inek nakishkawek Iihswaa. 
GEN.32.20	‘Otaanaank hsa pipimi'ayaa kitanohkii'aakan Cekap.’ ” Mii hsa 'i kaa⁠ihkitotc, “Ninka onci minwaapamik hsa i'iweni kaa⁠niikaaninisha'amawak kaa⁠miinak. Naanaake tahsh ninka ani waapamaa; maakishaa tahsh ninka otaahpinik,” kii‑ihkito. 
GEN.32.21	Cekap tahsh omiikiwewinan okii niikaaninisha'aanan, wiin itahsh wiin i'imaa kapehshiwinink kiih⁠tashi tipihkishi.
GEN.32.22	Cekap 
GEN.32.23	Ahpii tahsh kaa⁠ishkwaa aashawinisha'waatc, kahkina kaye otaya'iiman okii aashawinisha'aanan. 
GEN.32.24	 Wiin itahsh wiin otaanaank kiih⁠papeshiko.
GEN.32.24	Ininiwan tahsh okii otihsikoon ekii nawatinitiwaatc piinihsh kekaa ekii ani piitaapaninik. 
GEN.32.25	Ahpii tahsh ekihkentaminitc ini ininiwan ci⁠shaakooci'ikohsik, okiih saaminikoon onookanink. Onookanikekan itahsh Cekap kiih⁠kacishkihseni mekwaa e⁠nawatinitiwaatc. 
GEN.32.26	Miihsh o'o kaa'ikotc ini ininiwan, “Taka mii 'i ishi pakitinihsin, aasha ohsha piitaapan,” okii'ikoon. Cekap itahsh okii'inaan, “Kaawiin kiwiih pakitinihsinoon, paanimaa kiih⁠shawenimiyan kika pakitinin,” okii'inaan.
GEN.32.27	“Aaniin tahsh eshinihkaasoyan?” okii'ikoon ini ininiwan. “Cekap nintishinihkaas,” okii'inaan.
GEN.32.30	Miitahsh Cekap kaa⁠ihkitotc, “Ninkii waapamaa hsa Kishemanitoo oncishkawiink, shaakooc itahsh nimpimaatis!” Penaayal 
GEN.32.31	Aasha tahsh kii‑ishpakoocinoon kiisihsoon Penaayalink kii⁠ani onci maacaatc, miihsh kaakii maahkishkaatc onci onookanink. 
GEN.32.32	Miitahsh o'o ishi ahpii piinihsh noonkom kaa⁠kiishikaninik Isriyal kaatinowiwaatc kaa⁠onci miicihsikwaa ociihtati wiiyaahs kaashi sakihsininik pihkwaahkokanaanink, aaniihsh mii 'imaa inahke Cekapoon ociihtataaniink onookaniniink kaakii ishi saaminimintc.
GEN.33.1	Cekap 
GEN.33.2	I'i tahsh otanohkii'aakanihkwema', apinoonciisha' kaye kaakii wiiciiwaanitc maawac iko okii niikaanii'aa'. Liiyawan itahsh iko i'imaa apinoonciisha' itahsh kaakii wiiciiwaanitc. Orehcalwan itahsh Coosapoon 
GEN.33.3	Cekap tahsh wiin maawac kii⁠niikaanii. Niishwaahcink (7) itahsh kii⁠ani ishi animihkohtaa mihtahkamik e⁠ani otihsaapamaatc wiicihkiweyan. 
GEN.33.4	Tekwac itahsh Iihswaan kiih⁠piicipahtoowan ekiih pi anta nakishkaakotc ekiih kincikwepinikotc ekii ayociimikotc. Minciniish itahsh kii⁠mawiwak. 
GEN.33.5	Iiswaan tahsh kii⁠ayinaapiwan. Weyaapamaanitc itahsh ihkwewa', apinoonciisha' kaye, miihsh o'o kaa⁠ishi kakwecimikotc, “Awenenak oko kaa⁠wiiciiwihkwaa?” okii'ikoon.
GEN.33.5	Cekap tahsh kii‑ishi nahkwehtam, “Miiwa'i hsa 'i apinoonciisha' Kishemanitoo kaamiinitc niin kitanohkii'aakan,” kii‑ihkito. 
GEN.33.6	I'i tahsh anohkii'aakanihkwewa' i'i kaye apinoonciisha' pehsho kiih⁠piishaawa' ekii animihkohtaanitc. 
GEN.33.7	Liiyawan tahsh kaye, apinoonciisha' kaakii wiiciiwikonitc kaye kiih⁠piishaawa' ekii animihkohtaanitc. Ishkwaac itahsh Orehcalwan, Coosapoon tahsh kiih⁠piishaawa', ekii animihkohtaanitc.
GEN.33.8	Iihswaan tahsh okii'ikoon, “Aaniin itahsh enwaataman o'o kahkina kaa⁠paahtiinonaaniwank kaakii nakishkamaan?” okii'ikoon. Cekap tahsh okii'inaan, “Mii hsa 'i ci⁠onci minwaapamiyan, kiin nintookimaam,” okii'inaan.
GEN.33.9	O'o tahsh Iihswaan okii'ikoon, “Niicihkiwensi aasha ohsha niipiwa' kekoon nintayaan, kanawentan kiin kaa⁠tipinawewisiyan,” okii'ikoon.
GEN.33.10	Cekap tahsh okii'inaan, “Kaawiin! Kiishpin hsa menwaapamiwanen, taka pisaan otaahpinan ono kaa⁠miininaan. Mii hsa 'i eshinawinaan taapishkoo awiya kaa⁠ishinawaatc kaa⁠waapamaatc Kishemanitoon, kiin tahsh aasha e⁠minwaapamiyan e⁠otaahpiniyan. 
GEN.33.11	Taka tahsh pisaan otaahpinan o'o kaa⁠miinikooyan kaa⁠piicikaatekin. Kishemanitoo ohsha etatawe niminotootaak, kahkina tahsh kekoon nintayaan keshi noontehsehsiwaan,” okii'inaan. Okiih kakaansomaan itahsh. Miitahsh kaa⁠ishi kashkimaatc.
GEN.33.12	Iihswaan tahsh kii‑ihkitowan, “Taka hsa mii 'i ishi maacaataa cini pimi ayaayank, niin tahsh kika niikaaniihtamawin,” okii'ikoon.
GEN.33.13	O'o tahsh Cekap kii‑ihkito, “Nintookimaam iitok okihkentaan e⁠niinami ayaanitc apinoonciisha'. Ishinaakwan kaye ci⁠naanaakaci'akwaa noonshe maanahcaanihshak, noonshe pishihkiwak kaye kaa⁠otaya'aansimiwaatc. Kiishpin aaniihsh peshiko kiishik iko kihci kakaancinisha'ontwaa, mii hsa 'i kahkina ci⁠nipowaatc. 
GEN.33.14	Taka pisaan kiin nintookimaam kikani ahpiisihkaa ci⁠niikaaniihtamawiyan. Niin itahsh wiin weweni niwiih pimi ayaa, ehpiisihkaawaatc pishihkiwak ewii ahpiisihkaayaan. Ehpiisihkaawaatc kaye apinoonciishak ninka ahpiisihkaa piinihsh cini takohshinaan Siiyar 
GEN.33.15	Iihswaan tahsh okii'ikoon, “Taka hsa ninka nakanaak aaninta nintininiimak ci⁠wiiciiwininekwaa,” okii'ikoon.
GEN.33.15	Cekap tahsh okii'inaan, “Kaawiin memwehc ina i'i kitaa ishihcikehsii. Taka ehta ci⁠minwaapamiyan nintookimaam,” okii'inaan. 
GEN.33.16	I'i tahsh eh⁠kiishikaninik Iihswaan kii⁠ani maacaawan Siiyar inahke ekii ishi kiiwenitc. 
GEN.33.17	Cekap tahsh wiin kii‑ishaa Sahkat 
GEN.33.18	Weti tahsh Mesopohtemiya 
GEN.33.19	 Kii⁠ataawe tahsh i'i pankii mihshawahkamik, ninkotwaahk (100) waapaapihko shooniyaak ekii inakintenik. Miitahsh i'imaa kaa⁠ishi onahkitootc opakwaanekamik. Okii ataamaa' i'i Hemarink 
GEN.33.20	Miitahsh i'imaa kaa⁠ishi onaapihkinank keshi pakitinaahsonk, El weKishemanitoomiwaatc Isriyalak okii ishinihkaataan.
GEN.34.1	Aapitink eh⁠kiishikaninik Taayina 
GEN.34.2	Ahpii hsa Shiihkam 
GEN.34.3	Wiinke hsa okii mihsawenimaan ini ihkwewan wetetenitc Cekapoon. Wiinke kaye okiih saaki'aan ekiih kakwe mino kakanoonaatc. 
GEN.34.4	Miihsh Shiihkam kaakii'inaatc oteten Hemaran, “Taka ontinamawihshin wa'a ihkwe ci⁠wiiwiyaan.”
GEN.34.5	Cekap itahsh kii⁠noontam ekiih pihshikwaaci'imintc otaanihsan. Okosihsa' ihsa kii⁠ayaawa' mihshawahkamik eshi'ayaanitc otawahkaanima'. Kaawiin itahsh kekoon cikii ihkitotc paanimaa kaah⁠pi takohshininitc okosihsa'. 
GEN.34.6	Ini hsa Hemaran wekosihsinitc Shiihkamoon okiih pi kakanoonikoon a'a Cekap. 
GEN.34.7	Miihsh i'i ahpii Cekap okosihsa' kaakiih pionci takohshininitc mihshawahkamik. Ahpii tahsh e⁠noontaminitc aaniin kaa⁠inahkamikaninik, wiinke hsa kii⁠maanentamoo', wiinke kaye kii⁠nishkaatisiwa' o'o ekii ishihcikenitc Shiihkamoon. Kaawiin iitok kii⁠minwaapancikaatehsinoon i'i tino ishihcikewin i'imaa Isriyal 
GEN.34.8	Miihsh o'o kaa'ikotc Hemaran, “A'a hsa ninkosihs Shiihkam osaaki'aan kitaanihsan. Taka pisaan inentan ci⁠miinatc ci⁠wiiwitc. 
GEN.34.9	Taka inentantaa ci⁠waawiitikentiyank. Miishihshinaam kitaanihsiwaak, keniinawint itahsh kika miinikoom nintaanihsinaanik. 
GEN.34.10	Pisaan itahsh iko o'omaa kika ishi kapehshim, eh⁠tawinamaakooyek o'omaa nintahkiiminaanink pisaan ci‑ishitaayek. Pisaan kaye ci⁠anohkaatamek, kaye tahsh ci⁠tipinawewisiyek,” okii'ikoon.
GEN.34.11	Miihsh Shiihkam kaakiih kanoonaatc Cekapoon, okosihsini kaye ekii ihkitotc, “Taka minotootawihshik. Wekonen ihsa komehsawentamek kika miinininim. 
GEN.34.12	Wiintamawihshik wekonen entawentamek ke⁠miininakook, pisaan iko niipiwa' inakimihk a'a ke⁠wiitikemak, mii hsa piko 'i minihk ke⁠tipa'amawinakook. Mii ehta eshi mihsawentamaan ci⁠miishiyek a'a ihkwe ci⁠wiiwiyaan.” 
GEN.34.13	I'i hsa tahsh Cekap okosihsa' kaawiin kwayahk kii‑inentansiiwa' e⁠nahkwehtawaanitc ewii onci wayeshimaanitc ini Shiihkamoon wetetenitc Hemaran, aaniihsh Shiihkamoon okii pihshikwaaci'aani ini Taayinawan otawemaawaan. 
GEN.34.14	Miihsh o'o kaa⁠ishi nahkwehtaminitc, “Kaawiin i'i nintaa ishihcikehsiimin, ci⁠miikiweyaankipan nintawemaanaan ci⁠wiitikemaatc ininiwan kaa⁠kihkinawaatashakeshwaahsiwimintc. Nintaa onci aanwaapamikoomin. 
GEN.34.15	Mii hsa 'owe ekooyek, ninka inentaamin ci‑ishihcikeyaank i'i ehkitoyek kiishpin kotehta kihkinawaatashakeshontwaa kahkina kitininiimiwaak ci‑ishinaakosiwaatc taapishkoo eshinaakosiyaank. 
GEN.34.16	Miitahsh i'i payesh ci⁠miinikooyek nintaanihsinaanik, kaye tahsh ci⁠otaahpinankitwaa kitaanihsiwaak. Miihsh keshi kapehshiyaank mekweya'ii eshi'ayaayek ci⁠peshikwentaakosiyank. 
GEN.34.17	Kiishpin itahsh wiin inentansiwek ci⁠kihkinawaatashakeshokooyek, miihsh keshi maacaayaank ci⁠tako maaciinankitc nintawemaanaan,” okii'inaawaa'.
GEN.34.18	Aahpici hsa Hemar a'a kaye Shiihkam kii⁠minohtamook kaakii'inintwaa. 
GEN.34.19	A'a tahsh oshkiniiki shemaak kii‑ishihcike kaakii'inintwaa aaniihsh wiinke okii antawenimaan ini ihkwewan wetetenitc Cekapoon. Wiin iitok kaye maawac kii⁠kihci inentaakosi i'imaa oteten otaawininiink.
GEN.34.20	Miihsh a'a Hemar a'a kaye Shiihkam kii‑ishaawak ootenaank entashi onaahkonikenk ekiih tipaacimowaatc kaakii'inintwaa. Miihsh kaa⁠ihkitowaatc, 
GEN.34.21	“Etatawe ohsha iinsan kiwiih saaki wiiciiwikonaanik iki ininiwak; taka pisaan ta⁠kapehshiwak kitahkiiminaanink, pisaan kaye oka anohkiinotaanaawaa. Mankitawaa iitok kitahkiiminaan ci⁠tepitaawaatc. Pisaan itahsh kika wiiwiwaamin otaanihsiwaa', pisaan itahsh kewiinawaa ta⁠wiiwiwak kitaanihsinaani'. 
GEN.34.22	Iki hsa ininiwak ta⁠inentamok ci⁠wiici ayaaminankwaa, ci⁠wiitaatisiimankwaa kiishpin kotehta kihkinawaatashakeshontwaa kahkina kitininiiminaanik taapishkoo kaa⁠tootawintwaa. 
GEN.34.23	Kahkina otawahkaanimiwaa' kahkina kaye tepentamowaatc kiinawint kika tipinawewisimin. Taka hsa pisaan inentantaa ci‑ishihcikewank eninankwaa, ci⁠wiicitaaminankwaa,” kii‑ihkitowak. 
GEN.34.24	Kahkina hsa tahsh kaakii ishaawaatc eshi onaahkonitiwintc i'imaa ootenaank kiih⁠pisintamook kii‑inentamook aaniin ehkitonitc Hemaran ini kaye okosihsini Shiihkam eshinihkaasonitc. Kahkina hsa iinsan ininiwak kii⁠kihkinawaatashakeshwaawak.
GEN.34.25	Nihsokiishik itahsh e⁠ani ishihsenik mekwaa e⁠wiihsakentaminitc i'i ininiwa', a'a hsa Liipaai 
GEN.34.26	Inihsh kaye Hemaran ini kaye okosihsimaan Shiihkaman okiih tako nihsaawaan. Miitahsh kaa⁠ishi ishaawaatc Shiihkaman owaahkaa'ikaniniink ekiih kiiwewinaawaatc otawemaawaan Taayinawan, miihsh kaa⁠ishi maacaawaatc. 
GEN.34.27	I'i tahsh kotak Cekap okosihsa' kiih⁠piishaawa' i'imaa ootenaank kaa⁠ishkwaa nihshiwenaaniwaninik, ekiih pi naasihkaminitc kahkina kekoonan i'imaa ootenaank. Miihsh kaakii onci ishihcikewaatc onsaam aaniihsh otawemaawaan kii⁠pihshikwaaci'aawan. 
GEN.34.28	Okii'maaciinaawaa' kaye maanahcaanihsha', pishihkiwa', maanshimihtatimoo' kaye, kahkina hsa kekoon eyaanik mihshawahkamik, i'imaa kaye ootenaank. 
GEN.34.29	Kahkina hsa ko kekoon kaa‑akintenikin okii maaciitoonaawaa. Awaac kaye apinoonciisha', ihkwewa' kaye, kahkina kaye kekoon eyaanik otaawininiink.
GEN.34.30	Miitahsh Cekap kaa'inaatc okosihsa' Liipaaiyan, ini kaye Simiyanan, “Mii hsa 'i hsa eh⁠kashkihtamawiyek maanshihsewin o'o kaakii ishihcikeyek. Miihsh ci⁠kakwaanihsakenimiwaatc oko Kenan ahkiink wenciiwaatc, iki kaye Perisii 
GEN.34.31	Miihsh o'o kaa'ikotc, “Kaawiin iitok itahsh i'i otaakiih tootawaahsiin nintawemaanaanin taapishkoo pihshikwaacihkwenk,” okii'ikoo'.
GEN.35.2	Miitahsh Cekap kaa'inaatc owiicitaamaakana', i'i kaye kahkina kaa⁠wiiciiwikotc, “Wepinihkwak mayaki manitoohkaanak eyaawekwaa, pehki'itisok, kaye tahsh meshkocihkonayek. 
GEN.35.3	Weti hsa Pehtal ootenaank kitishaamin o'o kaa⁠maacaayank. Miitahsh weti keshi oshihtamawak Kishemanitoo pakitinaahsowin. Wiin iitok kaa⁠pi naatamawitc kii⁠maanshihsewak, kaye tahsh eh⁠pi wiiciiwitc misiwe piko pemi ishaawak,” okii'inaa'. 
GEN.35.4	Pemaatisiwaatc itahsh okii miinaawaan Cekapoon kahkina omayaki manitoomiwaa', naapihtepisona' kaye kaakiih kikishkawaawaatc. Miihsh Cekap kaa⁠ishi ninkwa'waatc anaami oohk tinowaahtikonk pehsho weti Pehtal ootenaank.
GEN.35.5	Ahpii tahsh Cekap, i'i kaye pemaatisinitc kaa⁠wiiciiwikotc e⁠maacaawaatc, Kishemanitoo kiih⁠tootam wiinke ci⁠kohtaacinitc i'imaa ootenaahkaank eyaanitc pemaatisinitc. Kaawiin itahsh awiyan cikiih piminisha'okowaatc. 
GEN.35.6	Kiih⁠pi takohshin itahsh Cekap i'i kaye kahkina kaa⁠wiiciiwikotc i'imaa Laas 
GEN.35.7	Miitahsh i'imaa Cekap kaa⁠ishi oshihtootc pakitinaahson ekii ishinihkaatank Pehtal, Kishemanitoo Otayaawin. Kishemanitoon iitok okii naakosiihtaakoon ahpii kii⁠maaciipa'iwaanaatc wiicihkiwensiwan. 
GEN.35.8	Oripehka 
GEN.35.9	Ahpii hsa Cekap kii⁠pionci kiiwetc Mesopohtemiya 
GEN.35.10	 Miihsh kaa'ikotc Kishemanitoon “Cekap hsa kitishinihkaas. Kaawiin itahsh i'i awahshime kika ishinihkaasohsii. Isriyal 
GEN.35.11	 Miihsh kaye kaa'ikotc, “Niin kaaMaawaci mashkawisiitc Kishemanitoo. Niipiwa' ayaaw apinoonciishak. Ta⁠paahtiinwewaanakisiwak hsa pemaatisiwaatc kepi onciiwaatc kiin onci. Kihciokimaak ihsa kaye tani ayaawak kiin onci. 
GEN.35.12	I'i hsa ahkiini kaakii miinak Eparahaam, a'a kaye Aaisik kiwii miinin. Nimiinaak kaye kipiiwesiimak keni ayaawaatc mihsawaa ko ishkwaa ayaayan,” okii'ikoon. 
GEN.35.13	Miitahsh kaa⁠ishi nakanikotc Kishemanitoon i'imaa kaakii ishi kakanoonikotc. 
GEN.35.14	 Mii hsa i'imaa kaa⁠ishi onaapihkiniketc ahsiniin ekiih patahkinaatc Kishemanitoon kaakiih tashi kanoonikotc. Shoominaapo kaye ekiih siikinak, aalip tino pimiteni kaye, ekiih pakitinaahsowaaketc. 
GEN.35.15	Pehtal hsa tahsh okii ishinihkaataan i'imaa.
GEN.35.16	I'imaa hsa tahsh Pehtal 
GEN.35.17	Maawac itahsh e⁠wiihsakaahpinetc o'o okii'ikoon ihkwewan wetahpinaawahsonitc, “Keko sekisihken, miinawaa ohsha kwiiwisenhs kitayaawaa.” 
GEN.35.18	Ishkwaac itahsh e⁠ani pakitanaamotc e⁠ani ishkwaa pimaatisitc, Penonaai 
GEN.35.19	Miihsh Orehcal kii‑ishkwaa pimaatisi. I'i hsa tahsh miihkanaank enamoninik Ehparaht kii‑ishi na'ihshimaa. Noonkom itahsh Pehtalihem 
GEN.35.20	Cekap 
GEN.35.21	Cekap hsa kii⁠ani maaciikosi ekii ishi kapehshitc akaamaya'ii eshi'ayaanik ahshawaapiiwin Iitar 
GEN.35.22	Cekap ihsa kii⁠mitaahshiniishiwa' okosihsa'. 
GEN.35.23	Miitahsh o'o kaa⁠ishinihkaasowaatc Liiyawan 
GEN.35.24	Iki tahsh wemaamaawaatc Orehcalwan o'o kii‑ishinihkaasowak. Coosap 
GEN.35.25	Iki tahsh wemaamaawaatc ini Pilhawan, pemiihtaakonitc Orehcalwan 
GEN.35.26	Iki tahsh wiin wemaamaawaatc Silpawan 
GEN.35.28	Ninkotwaahk nihshwaahsimitana (180) kiih⁠tahso pipoonwe a'a Aaisik. 
GEN.35.29	Miihsh kaa⁠ishi ishkwaa pimaatisitc, wiinke ekii ahkiwensiiwitc piinihsh ekiih kawikihkaatc Ini hsa okosihsa' Iihswaan, ini kaye Cekapoon okii na'inikoo'.
GEN.36.1	Miiwa' itahsh o'o Iihswaa 
GEN.36.2	 Iihswaa hsa Kenan 
GEN.36.3	 Inihsh kaye Paahsimaaht 
GEN.36.4	Etah kii⁠okosihsi Elipaasan 
GEN.36.5	Oholipema kii⁠okosihsi Cii'osh 
GEN.36.6	Miihsh Iihswaa kaakii maaciinaatc wiiwa', okosihsa', otaanihsa' kaye, i'i kaye kahkina eyaanitc otaawinink. Kahkina kaye otawahkaanima', kahkina kaye otaya'iiman kaakiih kashkihtamaasotc i'imaa Kenan ahkiink. Waahsa ko pahkeya'ii ahkiink kii‑ishi kosi ekii maacii kosinotawaatc wiicihkiweyan Cekapoon 
GEN.36.7	Onsaam kii⁠wenootisiwak cikii wiicitaantiwaahpan. Ahkiink kaakii ishitaawaatc kaawiin kiih⁠tepihsehsinini ke⁠miicinitc otawahkaaniwaa' aaniihsh onsaam okii paahtiino'aawaa'. 
GEN.36.8	Miitahsh Iihswaa, Iitam 
GEN.36.9	Miiwa' itahsh o'o Iihswaa opiiwesiima'. Mii iitok iki kaye Iitam kaa⁠onciiwaatc enintwaa. 
GEN.36.10	Miihsh o'o eshinihkaasonitc Iihswaa okosihsa'. Elipaas 
GEN.36.11	Miiwa' itahsh o'o Elipaas okosihsa': Tiiman 
GEN.36.12	Ini tahsh Iihswaa okosihsan Elipaas eshinihkaasonitc kii⁠aanihke wiiwiwan Timna 
GEN.36.13	Miiwa' itahsh o'o Oroo'el okosihsa': Nehaaht 
GEN.36.14	Miiwa' itahsh o'o Oholipema wenaapemitc Iihswaan okosihsa' Cii'osh, Celam kaye Koora e⁠ishinihkaasonitc. Oholipema kaakii otetetc Enah, kaa⁠omihshoomihsitc Sipii'on.
GEN.36.15	Miiwak itahsh oko kaa⁠niikaanentaakosinitc Iihswaa opiiwesiima'. Elipaas sesiihkisitc, wetetetc Iihswaan, miiwa' ihsa o'o okosihsa': Tiiman, Oomar, Siihpo Kiinas, 
GEN.36.16	Koora, Ketam kaye Amalehk. Mii oko okimaak kaakii otetewaatc Elipaas eshinihkaasonitc Iitam ahkiink kaa‑ayaawaatc, kaa⁠oyoohkomiwaatc Etah eshinihkaasonitc wenaapeminitc Iihswaan.
GEN.36.17	Oroo'el kaakii otetetc Iihswaan okosihsa' mii 'owe kaa‑ayishinihkaasonitc: Nehaaht, Siira, Shaama, kaye Misa. Mii oko okimaak kaakii otetewaatc Oroo'el eshinihkaasonitc Iitam ahkiink kaa‑ayaawaatc, kaa⁠oyoohkomiwaatc Paasimaaht eshinihkaasonitc, wenaapeminitc Iihswaan.
GEN.36.18	Iihswaa wiiwan Oholipema kaakii ishinihkaasonitc okosihsini, mii 'owe kaa‑ayishinihkaasonitc: Cii'osh, Celam, kaye Koora. Mii oko okimaak kaakii omaamaawaatc Iihswaa wiiwan Oholipema kaakii ishinihkaasonitc kaakii otaanihsimikonitc ini Enahwan. 
GEN.36.19	Miiwa' o'oweniwa' kaakii okosihsitc Iihswaa, Iitam kaye kii‑ishinihkaaso, mii o'oweniwa' kaakii okimaawinitc opiiwesiima'.
GEN.36.20	Siiyar 
GEN.36.21	Taaishon 
GEN.36.22	Okosihsa' Lootan kaakii ayishinihkaasonitc: Horaai 
GEN.36.23	Okosihsa' Shoopal 
GEN.36.24	Okosihsa' Sipii'on kaakii ayishinihkaasonitc: Eyah 
GEN.36.25	Enah kii⁠okosihsi: Taaishon, kaye kii⁠otaanihsi Oholipema ekii ishinihkaasonitc. 
GEN.36.26	Okosihsa' Taaishon: Hemtaan 
GEN.36.27	Okosihsa' Iisar 
GEN.36.28	Okosihsa' Taaishan 
GEN.36.29	Mii okoweniwak Korii tinowininiwak kaakii okimaawiwaatc kaakiih tahswewaanakisiwaatc Iitam ahkiink: Lootan, Shoopal, Sipii'on, Enah, 
GEN.36.30	Taaishon, Iisar kaye Taaishan.
GEN.36.31	Miiwak itahsh oko kihci okimaak kaakiih tipencikewaatc Iitam 
GEN.36.32	Piila 
GEN.36.33	Ahpii tahsh Piila kii‑ishkwaa pimaatisitc, Coopapan 
GEN.36.34	Ahpii tahsh Coopap kii‑ishkwaa pimaatisitc, Hooshaman 
GEN.36.35	Ahpii tahsh Hoosham kii‑ishkwaa pimaatisitc, Hetaatan 
GEN.36.36	Ahpii tahsh Hetaat kii‑ishkwaa pimaatisitc ini hsa Saamla 
GEN.36.37	Ahpii tahsh Saamla kii‑ishkwaa pimaatisitc Sheyolwan 
GEN.36.38	Ahpii tahsh Sheyol kii‑ishkwaa pimaatisitc Peyal Henan 
GEN.36.39	Ahpii tahsh Peyal Henan wetetetc Ekoran ini hsa Hetaat 
GEN.36.40	Mii oko okimaak kaakii otetewaatc Iihswaan, mii 'owe kaa‑ayishinihkaasowaatc: Timna 
GEN.36.41	Oholipema 
GEN.36.42	Kiinas 
GEN.36.43	Maakti'el 
GEN.37.1	Cekap 
GEN.37.2	Miitahsh o'o enaacimimintc Cekap oniicaanihsa'. Coosap 
GEN.37.3	Isriyal 
GEN.37.4	Ahpii tahsh iki kotak wiicihkiweyimaak ekii waapamaawaatc Coosapoon nawac e⁠shawenimikonitc otetewaan, miihsh kaa⁠ishi shiinkenimaawaatc, kaawiin kaye wiihkaa pisaan okiih kanoonaahsiwaawaan.
GEN.37.5	Coosap tahsh kiih⁠pawaacike. Ahpii tahsh kaa⁠wiintamawaatc wiicihkiweya' aaniin kaa⁠inaapantank, miihsh aanciihke kaa⁠ishi nishkenimikotc. 
GEN.37.6	Miitahsh kaa'inaatc wiicihkiweya', “Taka pisintamok kaa⁠wiintamawinakook aaniin kaa⁠inaapantamaan. 
GEN.37.7	Kiinawint iinsan kikii ayaamin mihshawahkamik ekii ohkwahpitooyank pahkweshikani mashkohsiin. Inashke tahsh niin kaakii ohkwahpitooyaan kiih⁠pasikwiimakanoon, ekiih kwayahkokaapawiimakahkin iinsan. Ini tahsh wiin kiinawaa kaakii ohkwahpitooyek iinsan okii waakaashkaanaawaa kaakii ohkwahpitaawak ekii animihkohtaamakahkin.”
GEN.37.8	Miitahsh kaa'ikotc wiicihkiweya', “Kitinentam ina tepwe ci⁠okimaahkantawiyaank, ci⁠tipenimiyaank kaye?” Miihsh aanciko kaakii ishi shiinkenimikotc opawaacikanink onci, aaniin kaakii inaacimotc.
GEN.37.9	Inashke tahsh miinawaa Coosap kiih⁠pawaacike. Miihsh miinawaa kaa⁠ishi wiintamawaatc wiicihkiweya' ekii'inaatc, “Ninkii ishi pawaacike, ekii waapamak kiisihs, tipihkikiisihs, mitaahshipeshik wanankohshak kaye ekiih pawaanakwaa ekii animihkohtaawaatc enaahsamiiwak,” okii'inaa'.
GEN.37.10	Oteten tahsh kaye okii wiintamawaan aaniin kaa⁠inaapantank. Miitahsh kaa⁠ishi kihci nooci'ikotc ekii'ikotc, “Aaniin tahsh inaa piko 'i wenci inaapantaman, niinawint ina kimaamaa, kiicihkiweyak kaye kika pi naasihkaakoo ci⁠animihkohtaayaank mihtahkamik enaahsamiiyan?” okii'ikoon. 
GEN.37.11	 Wiicihkiweya' tahsh Coosap okii ayaashenimikoo'. Oteten tahsh okiih kihciwentamini kaakii ihkitotc.
GEN.37.12	Aapitink eh⁠kiishikaninik Coosap 
GEN.37.13	Isriyal 
GEN.37.14	Oteten tahsh okii'ikoon, “Maacaan anta waapam kiicihkiweyak, awahkaanak kaye taka eshihsewaakwen. Pikiiwehkan itahsh ci⁠wiintamawiyan aaniin eshihsewaakwen.” I'imaa tahsh kaakii ishi pahsatinaanik Hiiparan 
GEN.37.14	Kii⁠ani takohshink weti Shiihkam ootenaank, 
GEN.37.15	misiwe tahsh kiih⁠papaamohse i'imaa mihshawahkamik kekahpii ininiwan kii⁠waapamaatc. Miihsh kaa'ikotc, “Wekonen nenaantawaapantaman?” ekii'ikotc.
GEN.37.16	Coosap itahsh kii‑ihkito, “Niicihkiwensiwak hsa kaa⁠nanaantawaapamakwaa. Taka wiintamawihshin aanti entashi ahshamaawaatc awahkaana',” okii'inaan. 
GEN.37.17	Ininiwan tahsh okii'ikoon, “Aasha ohsha omaa kii⁠onci maacaawak, shaakooc tahsh ninkii noontawaak e⁠ihkitowaatc, ‘Taka Toohtan 
GEN.37.18	Niiyaak tahsh okii waapamikoo' wiicihkiweya' eh⁠pinaakositc. Cipwaa tahsh otihsaatc aasha okii onenimikoo' ewii nihsikotc. 
GEN.37.19	Miitahsh kaa⁠ihkitonitc eh⁠kakanoonitinitc, “Ina'awe kaa⁠nihtaa pawaaciketc kaa⁠pinaakositc! 
GEN.37.20	Taka tahsh ampeyohk, nihsaataa, kika piinciwepinaanaan itahsh i'imaa onta'ipaanink kaa⁠paankwaninik, miitahsh ke⁠ihkitoyank, ‘Aya'aawihshan okiih kiihkamikoon.’ Kika waapantamowaamin itahsh kaye aanti naa kaa⁠ishihsenikwenan opawaacikanan,” kii‑ihkitowa'.
GEN.37.21	Oroopan 
GEN.37.22	Miihsh kaa‑ani ihkitotc, “Taka kaawiin kika nihsaahsiwaanaan, taka i'imaa ishi piinciwepinaataa onta'ipaanink kaashi paankwaninik o'omaa pikwacaya'ii, keko papaamenimaahkek,” kii‑ihkito. Kiih⁠kiishaaci onentam iitok ewii wiici'aatc Coosapoon ewiih kiiwewinaakopanen kaye kaashi ayaanitc oteteni. 
GEN.37.23	Ahpii tahsh Coosapoon kaa⁠pi otihsikowaatc kaakii ishi'ayaawaatc, miihsh kaa⁠ishi kiihcihkonayepinaawaatc, ekii mahkamaawaatc kaye i'i okashkiikiiwinini pepahkaan kaakii ishinaakwaninik. 
GEN.37.24	Okii ishiwinaawaan tahsh onta'ipaanink kaakii ishi paankwaninik ekiih piinciwepinaawaatc.
GEN.37.25	Mekwaa tahsh e⁠wiihsiniwaatc kii‑inaapiwak. Miihsh kaakii waapamaawaatc Iishmeyal kaatinowinitc 
GEN.37.26	Coota 
GEN.37.27	Taka miinaataanik Iishmeyal kaatinowiwaatc ci⁠ayaawaawaatc ini kishiimeshinaanin, kaawiin iitok tahsh memwehc kiinawint kekoon kika tootawaahsiwaanaan. Tipinawe iitok a'a kiicihkiwenaan, kaashi owiiyawiyank, kaa⁠ishi miskwiiyank kaye kewiin eh⁠tinowitc,” kii‑ihkito. I'i tahsh wiicihkiweya' Coota okiih pisintaakoo'. 
GEN.37.28	 Miitahsh ahpii kaakiih pi takohshininitc Mitiyan 
GEN.37.29	Oroopan tahsh ahpii kaa⁠pi takohshink onta'ipaanink kaakii ishi'ayaanihpan Coosapoon, kaawiin i'imaa kii⁠ayaahsiiwan. Miihsh kaa⁠ishi piikopitotc okikishkikanan ekii mincinawesitc. 
GEN.37.30	Miitahsh kaa⁠ishi kiiwe anta waapamaatc wiicihkiweya' ekii'inaatc, “Kaawiin hsa kishiimeshinaan weti ayaahsii. Aaniin tahsh niin ke⁠ishihcikeyaan?” okii'inaa'.
GEN.37.31	Iki tahsh wiicihkiweyimaak okii nihsaawaan ayaape maanatihkoonsan, omiskwiiminiink itahsh okii ishi cehkipiinaanaawaa Coosapoon okashkiikiiwinini pepahkaan kaakii ishinaakwaninik. 
GEN.37.32	Miitahsh kaa⁠ishi ishiwitamawaawaatc otetewaan i'i kashkiikiiwin ekii'inaawaatc, “Ninkii mihkaamin o'o, taka waapantan ci⁠aawaninikwen kikosihs okashkiikiiwin, komaa kaye kaawiin aawansininiwitok,” ekii'inaawaatc. 
GEN.37.33	Isriyal 
GEN.37.34	Isriyal tahsh okiih taashkiikipitoonan kaakiih kikishkank ekii mincinawesitc, miihsh kaa⁠ishi pihsihkank ahsapiiwekinowayaan. Aahpici tahsh kinwesh okii mawimaan okosihsan. 
GEN.37.35	Kahkina tahsh okosihsa', kahkina kaye otaanihsa' okiih pi naasihkaakoo' ekiih kakwe minwentamo'ikotc, kaawiin tahsh okii antawentansiin ci⁠kakwe minwentamo'ikotc. Miitahsh kaa⁠ihkitotc, “Kehcinaac piinihsh ci⁠otihtamaan keniin ci⁠nipoyaan ninka mawimaa ninkosihs.” Mii 'i tahsh aanciko kaa⁠ishi mawimaatc okosihsan Coosapoon.
GEN.37.36	Miitahsh kaa⁠ishihsek, iki Mitiyan kaa⁠onciiwaatc 
GEN.38.1	I'i hsa ahpii Coota 
GEN.38.2	Miihsh weti okii waapamaan ihkwewan Kenan 
GEN.38.3	Miihsh kaakii oniicaanihsinitc ekii nihtaawikinitc kwiiwisenhsan Ehr 
GEN.38.4	Miinawaa hsa kiih⁠kikishkawaawahsowan ekii nihtaawikinitc kwiiwisenhsan Oonan 
GEN.38.5	Keyaapi tahsh kii⁠ani nihtaawikiwan kwiiwisenhsan, Shiila 
GEN.38.6	Coota hsa tahsh okii ontinamawaan nihtam okosihsan Ehr eshinihkaasonitc, ihkwewan ke⁠wiiwinitc Temaar 
GEN.38.7	A'a tahsh Ehr kii⁠maci'ishiwepisi. Kaawiin okii minwaapamikohsiin kaaTipencikenitc, miihsh kaakii nihsikotc. 
GEN.38.8	Miitahsh Coota kaakii'inaatc ini kotak okosihsan Oonan eshinihkaasonitc, “Maacaan awi wiihpemim kiicihkiwensi wiiwan ci⁠tootawatc a'a ihkwe aaniin kekii ishihcike'ikohpan wiinimoon cini ayaawaatc apinoonciisha' keni nihtaawikinitc, kiicihkiwensi cini ayaanitc opiiwesiima'.” 
GEN.38.9	Oonan itahsh okii kihkentaan ci⁠tipinawewisihsik i'i apinoonciisha' keni nihtaawikinitc. Miihsh entahsink e⁠wiihpemaatc ini wiicihkiwensiwan wiiwini mihtahkamik ihsa kii‑ishi miinsii ci⁠nihtaawikihsinik wiicihkiwesiwan keni opiiwesiiminihpan. 
GEN.38.10	Kaawiin itahsh okii minwaapantansiini kaaTipencikenitc i'i kaakiih tootank, miihsh kewiin kaakii onci nihsikotc. 
GEN.38.11	Miitahsh Coota kaa'inaatc oshiimihsan Temaaran, “Maacaan kitete otaawinink awi ishitaan piinihsh ci⁠kiishaapewitc ninkosihs Shiila. Kiiwaacihkwenk ihsa ci‑ishi pimaatisiyan,” okii'inaan. Miihsh i'i Temaaran kaa⁠ishihcikenitc otetehkaank cishi kiiwenitc. O'o iitok kii‑inentam Coota, “Kewiin maawiin Shiila ta⁠nipo taapishkoo kaakii ishi niponitc wiicihkiweya'.”
GEN.38.12	Kinwesh itahsh e⁠ani ishihsenik, Coota wiiwan wetetenitc Shooawan 
GEN.38.13	Temaar itahsh kii⁠wiintamawaa, “Kishishehsh iinsan ishaa weti Timnah ootenaank e⁠antawi manatoweshwaatc omaanahcaanihshima'.” 
GEN.38.14	Temaar ihsa tahsh okii kiihcikoshkaanan kiiwaacihkwewi kikishkikanan ekii meshkocihkonayetc. Miihsh kaa⁠ishi pihsihkank aakawiinkwe'on ci⁠kihkencikaniwihsik. I'imaahsh kii‑ishi onapi enishi piintikenk ootenaank Iineim 
GEN.38.15	Ahpii tahsh Coota wayaapamaatc, “Pihshikwaacihkwe a'awe,” kii‑inentam, aaniihsh kii⁠aakawiinkwe'owan. 
GEN.38.16	Miihsh kaa⁠ishi anta waapamaatc eshi'ayaanitc pahkehkana ekii'inaatc, “Taka pakitinihshin ci⁠wiihpeminaan.” Kaawiin iitok okii kihkenimaahsiin ini e⁠oshiimihsitc.
GEN.38.16	Miihsh o'o kaa'ikotc, “Wekonen itahsh ke⁠miishiyampan ci⁠wiihpeminaampaan?”
GEN.38.17	Miihsh kaa'inaatc, “Oshki ayaape maanatihk ihsa kika miinin ci⁠ontinak eshi ohkwiinowaatc nimaanatihkwak.”
GEN.38.17	Miihsh kaa'ikotc, “Kekoon ina kitaa miish ke⁠onci kehcinaa'entamaan cipwaa piicinisha'watc a'a maanatihk.”
GEN.38.18	“Wekonen tahsh ke⁠miininaan ke⁠onci kehcinaa'entaman?” okii'inaan.
GEN.38.18	Miihsh kaa⁠ishi nahkwehtaakotc, “I'i kikihkinawaaci'on kaa⁠shinootaakanihkantek, i'i kaye kisahka'on kaa⁠tahkonaman,” okii'ikoon. Miihsh kaa⁠ishi miinaatc ekii wiihpemaatc. Miitahsh kaakiih kikishkawaawahsonitc. 
GEN.38.19	Miihsh Temaar kaa⁠ishi kiiwetc ekii kiihcikoshkank otaakawiinkwe'on ekii pihsihkank itahsh miinawaa kiiwaacihkwewi kikishkikanan.
GEN.38.20	Coota hsa okii anoonaan seyaaki wiiciiwaatc Haairawan ci‑ishiwitawaanitc ini ayaape maanatihkwan ci⁠miinaanitc ini ihkwewan ci⁠kiiwe miinikotc kaakii miinaahpan okihkinawaaci miikiwaanan. Kaawiin itahsh Haaira okii mihkawaahsiin ini ihkwewan. 
GEN.38.21	Miihsh kaa⁠ishi kakwecimaatc ininiwa' i'imaa eshitaanitc, “Aanti tahsh a'a pihshikwaacihkwe kaa‑ayaahpan pahkehkana weti Iineim ootena.”
GEN.38.21	Miihsh kaa'ikotc, “Kaawiin wiihkaa pi⁠onci ayaahsii pihsikwaacihkwe o'omaa.”
GEN.38.22	Miihsh kaa⁠ishi anta waapamaatc Cootawan ekii'inaatc, “Kaawiin ohshanaa nimihkawaahsii a'a ihkwe. Ininiwak itahsh kaye weti eshitaawaatc ihkitowak wiihkaa eh⁠pi ayaahsinik weti pihshikwaacihkwewan,” okii'inaan.
GEN.38.23	Miihsh o'o Coota kaa⁠ihkitotc, “Taka maano oka tashi kanawentaanan ini eyaatc. Kaawiin kinantawentansiimin ci⁠paahpi'ikooyank. Nintaanakii ishinisha'waa iitok wa'a maanatihk, kaawiin itahsh kikii mihkawaahsii,” kii‑ihkito.
GEN.38.24	Nihsokiisihs itahsh e⁠ani ishihsenik Coota kii⁠wiintamawaa ekii'inintc, “A'a kishiimihs Temaar kii⁠pihshikwaacihkwe iinsan, miihsh kaa⁠onci kikishkawaawahsotc.”
GEN.38.24	Miihsh Coota kaa⁠ihkitotc, “Saakisi'ihk, ci⁠caakisontc ci⁠nipotc,” kii‑ihkito.
GEN.38.25	Eh⁠pi saakisi'intc itahsh a'a ihkwe kii⁠anoohkii ci⁠awi wiintamawimintc oshihshenshan ci'inimintc, “Wa'a hsa inini ninkiih kikishkawaawahsoo'ik tepentank onoweniwan. Taka tahsh pi⁠waapantan taka ci⁠kihkenimaawatwen awenen tepentank o'o kihkinawaaci'on kaa⁠shinootaakanihkantek, o'o kaye sahka'onaahk.”
GEN.38.26	Coota hsa okii nihsitawinaan miihsh kaa⁠ihkitotc, “Nawac iitok kwayahk wiin kii‑ishihcike ahpiihc niin. Kaawiin iitok ninkii ishihcikehtamawaahsii kekii ishihcikeyaampaan cikii miinakipan ninkosihsan Shiilawan 
GEN.38.27	Wecihcihsenik ihsa ahpii ci⁠nihtaawikinaawahsotc, kii⁠kihkenimaa niishoote' iinsan e⁠ayaawaatc. 
GEN.38.28	Mekwaa tahsh enihtaawikinaawahsotc, peshik iinsan kii⁠pahpinihkeniwan. Miihsh ini iinsan wetaahpinaawahsonitc kaakii tahkopinaanitc meskosinitc kashkikwaacikaneyaapiin onihkinink ekii ihkitonitc, “Mii hsa wa'a nihtam nehtaawikitc.” 
GEN.38.29	Miihsh iinsan kaa⁠ishi ocinihkepani'onitc, inihsh iinsan wiicihkiweyan nihtam kii⁠nihtaawikiwan. Miihsh o'o wetaahpinaawahsotc kaa⁠ihkitotc, “Mii'iinsan i'i nahke eshi saakicipani'oyan!” Piires
GEN.38.30	Ini tahsh wiicihkiweyan kii⁠nihtaawikiwan tehkopisonitc onihkinink misko kashkikwaacikaneyaapiin. Siira
GEN.39.1	Coosap 
GEN.39.2	 KaaTipencikenitc itahsh Coosap okii wiiciiwikoon. Miihsh wiinke kaakii minohsetc. Otaawininiink itahsh ini otookimaaman Iicipiiwininiwan kii‑ishitaa. 
GEN.39.3	Otookimaaman tahsh owaapantamini kaaTipencikenitc e⁠wiiciiwikotc, aaniin kaye kaakii ishi minohse'ikotc kahkina kekoon kaakii ishihciketc. 
GEN.39.4	Okii minwaapamikoon itahsh otookimaaman, miihsh kaa⁠ishi'ikotc ci⁠naakacihtamawaatc otaya'iimini. Okii ishi'ikoon kaye ci⁠naakacihtamawaatc owaahkaa'ikanini, kahkina kaye kekoon kaakiih tipentaminitc. 
GEN.39.5	Miitahsh i'i ahkonaak Paatipar kaakii inakimaatc Coosapoon ci⁠naanaakaci'aanitc kahkina eyaanitc otaawinink, kahkina kaye kekoon kaa⁠tipentank. KaaTipencikenitc hsa wiinke okii minohsehtooni owaahkaa'ikan a'a Iicipiiwinini onci Coosapoon. Kahkina kekoon kaakii ayaatc Paatipar kii⁠minohseni otaawinink, kahkina kaye kaakiih tipentank eshi kihtiketc. 
GEN.39.6	Paatipar hsa okiih pakitinaan Coosapoon ci⁠naanaakacihtoonitc kahkina kekoon kaakiih tipentank. Kaawiin itahsh memwehc kekoon okiih papaapisiskentansiin, miiyehtako miicim kaakii miicitc.
GEN.39.6	Coosap itahsh wiinke kii⁠minokii, kii⁠minonaakosi kaye. 
GEN.39.7	Naake tahsh e⁠ani ayishihsenik, otookimaaman wiiwini okii mihsawinaakoon Coosap ekii ihkitonitc, “Taka, wiihpemihshin,” ekii'ikotc. 
GEN.39.8	Kaawiin itahsh okiih tepwehtawaahsiin o'o ekii'inaatc, “Inashke, nintookimaam o'omaa e⁠ayaawak, kaawiin kekoon opapaapisiskentansiin owaahkaa'ikanink. Kahkina iitok kekoon kaa⁠tipentank nintepweyenimik ci⁠naanaakacihtaawak. 
GEN.39.9	Kaawiin hsa awiya awahshime ishpentaakosihsii niin kaa‑ahpiihtentaakosiwak o'omaa owaahkaa'ikanink. Kaawiin hsa kekoonini ninkihciwinamaakohsii ci⁠ayaawaahsiwak, kiin hsa ehta ninkihciwinamaak, aaniihsh kiin kiwiitikemik. Aaniin itahsh inaa ke⁠onci ishihcikeyaampaan kihci macikekoon, ci⁠macitootawakipan Kishemanitoo,” kii‑ihkito. 
GEN.39.10	Aana tahsh wiin entahso kiishik aanakiih kakwe kashkimikotc, kaawiin itahsh okiih tepwehtawaahsiin ci⁠wiihpemaatc, pooshke ko ci⁠wiiciiwaatc.
GEN.39.11	Aapitink itahsh eh⁠kiishikaninik Coosap eh⁠piintiketc waahkaa'ikanink ewii anohkiitc, kaawiin tahsh kii⁠ayaahsiiwa' i'imaa ininiwa' kaakii nihtaa ayaanitc. 
GEN.39.12	Miitahsh kaakii nawacipinikotc ini ihkwewan okashkiikiiwinink ekii'ikotc, “Ampe taka wiihpemihshin!” ekii'ikotc. Miitahsh kaa⁠ishi nakacipahtwaatank okashkiikiiwin eh⁠tahkonaminitc ini ihkwewan, ekiih saakicipahtootc waahkaa'ikanink. 
GEN.39.13	Ahpii tahsh a'a ihkwe e⁠waapantank ekii nakacipahtwaanitc okashkiikiiwinini eh⁠tahkonank, ekiih saakicipahtoonitc itahsh kaye waahkaa'ikanink, 
GEN.39.14	miitahsh kaa⁠ishi antomaatc owaahkaa'ikanink kaakii tashi pamiihtaakotc ekii'inaatc, “Inashke naa waapantamok o'o! A'a hsa Hiiparoowinini 
GEN.39.15	Ahpii kaa⁠noontawitc eh⁠shaakowewak, mii 'i kaa⁠ishi nakacipahtwaatc o'o okashkiikiiwin o'omaa eshi'ayaawak, ekiih saakicipahtootc waahkaa'ikanink.”
GEN.39.16	Miitahsh kaa⁠ishi kanawentank i'i kashkiikiiwin piinihsh ekiih takohshininitc otookimaamini. 
GEN.39.17	Miitahsh o'o kaa⁠inaacimohtawaanitc, “A'a hsa Hiiparoo anohkii'aakan kaakiih piitamawiyank, ninkiih pi naasihkaak ekii wii maanenimitc; 
GEN.39.18	Miihsh o'o kaa⁠ishihsek, ahpii eh⁠shaakowewak eh⁠kishiiwewak, mii 'i kaakii nakacipahtwaatc o'o okashkiikiiwin eshi'ayaawak, ekiih saakicipa'iwetc,” kii‑inaacimo.
GEN.39.19	Ahpii tahsh otookimaaman kaa⁠noontawaanitc wiiwini o'o kaa⁠inaacimohtaakonitc, “Mii hsa 'i kaah⁠tootawitc a'a kitanohkii'aakan,” wiinke tahsh kii⁠nishkaatisiwan. 
GEN.39.20	Coosap tahsh otookimaaman okii otaahpinikoon ekiih kipa'okotc. Eshi kipa'omintc itahsh kihciokimaan otahkonikanini, mii'iweti kaa⁠ishi kipa'ontc. 
GEN.39.21	 KaaTipencikenitc itahsh Coosap okii wiiciiwikoon, okii minohse'ikoon kaye. Okii ishi'aani kaye tahkoniwewikimaan ci⁠minwaapamikotc. 
GEN.39.22	Tahkoniwewikimaan itahsh Coosap okii ishi'ikoon ci⁠naakaci'aatc kahkina i'i kaakiih kipa'omintc. Kahkina kaye kekoon ci⁠opapaamisiwinitc i'imaa aaniin kaakii ishihsenik. 
GEN.39.23	Tahkoniwewikimaan itahsh kaawiin kekoon okiih papaapisiskentansiini kekoon iko Coosap kaakii naakacihtootc, aaniihsh kaaTipencikenitc Coosap okii wiiciiwikoon, okii minohse'ikoon kaye aaniin iko kaakii ishihciketc.
GEN.40.1	Ninkotink itahsh iko e⁠ani ayishihsenik, kaa⁠naakacihtootc shoominaapo, a'a kaye okimaawi ciipaahkwewinini kaakiih kiishitepoonaatc kihciokimaan, okii maanaapamikowaan otookimaamiwaan kaakiih kihciokimaawinitc Iicipahkiink 
GEN.40.2	Peroo 
GEN.40.3	Okii ishi pakitinaa' itahsh cishi kipa'omintc owaahkaa'ikaniniink tahkoniwewikimaan kaa⁠tipenimaanitc okanawencike' kipa'otiiwikamikonk. Mii hsa 'iwe peshikwan kaakii ishi kipa'omintc Coosapoon 
GEN.40.4	Tahkoniwewikimaa tahsh okii miinaan Coosapoon ci⁠naakaci'aanitc. Kinwesh itahsh i'imaa kii⁠ayaawa'.
GEN.40.5	Minciniish itahsh i'i ininiwa', kaa⁠naakacihtoonitc shoominaapo, ciipaahkwewininiwan itahsh kaye kihciokimaan kaakiih tipenimikonitc, eh⁠kipa'omintc, kiih⁠pawaacikewa' peshikwan eh⁠tipihkaninik. Otinaapancikanini tahsh eshi pehpeshikonitc pepahkaan kii‑ishi nihsitohtaakwaniniwan. 
GEN.40.6	Keshepaawakaninik itahsh ahpii Coosap kaa⁠otihsaatc, okii waapamaa' wiinke e⁠mikoshkaatentaminitc. 
GEN.40.7	Okiih kakwecimaa' itahsh i'i aanihkewikimaa' kaakii anohkiihtawaanihpan Peroon kaakii wiici tahkonikoomaatc otookimaaman owaahkaa'ikaniniink, “Wekonen itahsh wenci maanentamowinaakosiyek?” ekii'inaatc. 
GEN.40.8	O'o tahsh okii'ikoo', “Minciniish ohsha ninkiih pawaacikemin, kaawiin itahsh awiya ayaahsii ke⁠wiintankipan eshihsininikin,” okii'ikoo'.
GEN.40.8	Coosap itahsh okii'inaa', “Kishemanitoo iitok ehta okashkihtoon ci⁠wiintank inaapancikanan eshihsininikin. Wiintamawihshik kipawaacikaniwaan,” okii'inaa'.
GEN.40.9	Ini tahsh minihkwaakan kaakiih pimiwitoonitc okii wiintamaakoon aaniin kaa⁠inaapantaminitc ekii'ikotc, “Shoominaahtik ninkiih pawaanaa ekii waapamak inaahsamiiyaan. 
GEN.40.10	Kii⁠nihsinoon (3) iinsan watihkwanan i'imaa shoominaahtikonk. Ahpii tahsh iko iinsan e⁠ani maacii nohkatihkwanesitc, mii 'i kaa⁠ishi kiishipakiitc, shoominak ekiih kiishatihsowaatc. 
GEN.40.11	Kihciokimaa tahsh iinsan ninkiih tahkonamowaan ominihkwaakan; miitahsh iinsan kaa⁠ishi otaahpinimak shoomina' ekiih piinci siiskoopiikinimak i'imaa minihkwaakanik. Miitahsh kaa⁠ishi miinak i'i minihkwaakan,” okii'ikoon.
GEN.40.12	Coosap itahsh okii'inaan, “Mii hsa 'owe eshihsink kitinaapancikan. Ini hsa nihsin watihkwanan kaakiih pawaataman, mii hsa 'i nihsokiishik. 
GEN.40.13	Nihsokiishik hsa ishihsenik Peroo kika pakitinik, ci⁠kiiwe ahsihk aaniin kaakii inanohkiiwatipan. Miinawaa tahsh kika miinaa kihciokimaa minihkwaakan, taapishkoo kaakii⁠nihtaa ishihcikeyampan kii⁠pimiwitooyan ominihkwaakan. 
GEN.40.14	Mihkwenimihshiihkan itahsh ahpii ani minohseyan, taka kayehpii minotootawihshiihkan ci⁠maamihkoomiyan ci⁠wiintamawatc Peroo, ci⁠saakisi'itc o'omaa kipa'otiiwikamikonk. 
GEN.40.15	Aaniihsh niin maano kakaancihc ninkii onci piinikoo Hiiparoowak 
GEN.40.16	Ahpii tahsh a'a okimaawi ciipaahkwewinini e⁠noontank e⁠mino wiintenik eshihsininik otinaapancikanini ini kaa⁠pimiwitoonitc minihkwaakan, miihsh kaa'inaatc Coosapoon, “Keniin hsa ninkiih pawaacike. Nihtikwaaniink iinsan ninkiih pimiwitoonan nihsin (3) pahkweshikani mahkahkoon. 
GEN.40.17	I'iwe tahsh wakicaya'ii pahkweshikani mahkahk kaakii ayaak, kii⁠pepahkaanatinoon iinsan iniswehkwaanan Peroo ke⁠miicitc. Pinehshiinshak itahsh iinsan okii miicinaawaa i'i miicim i'imaa pahkweshikani mahkahkonk,” ekii ihkitotc.
GEN.40.18	Coosap itahsh okii'inaan, “Mii hsa 'owe eshihsink kipawaacikan. Ini nihsin pahkweshikani mahkahkoon, mii hsa 'i nihsokiishik. 
GEN.40.19	Nihsokiishik hsa ishihsenik, Peroo kika pakitinik, ci⁠kiishkikweta'ohk. Mihtikonk itahsh oka akootoon kiwiiyawini, pinehshiinshak itahsh oka miicinaawaa kiwiiyawini,” okii'inaan.
GEN.40.20	E⁠nihsokiishikwakaanik itahsh Peroo kiih⁠tipishkam. Okii wiihkwamaa' itahsh kahkina otanohkii'aakana'. Okiih pakitinaan itahsh ini minihkwaakan kaa⁠pimiwitoonitc, ini kaye okimaawi ciipaahkwewininiwan enaahsamiinitc kotak aanihkewikimaa'. 
GEN.40.21	Okiih kiiwe inahsaan itahsh ini kaa⁠pimiwitoonitc minihkwaakan kaakii inanohkiinihpan. Miinawaa tahsh okii miinaani minihkwaakanini Peroon oninciiniink. 
GEN.40.22	Okii akoonaan itahsh wiin ini okimaawi ciipaahkwewininiwan, taapishkoo Coosapoon kaakii inaanikopanen e⁠wiintamawaanitc eshihsininik opawaacikanini. 
GEN.40.23	A'a tahsh kaakiih pimiwitootc minihkwaakan, kaawiin kii⁠onci maamihkawihsii Coosapoon; mii 'i kaa⁠ishi waniihketc.
GEN.41.1	Niishopipoon tahsh kaa⁠ishkwaa ishihsenik, Kihciokimaa i'imaa Iicipahkiink 
GEN.41.2	Ekiih pawaanaatc niishwaahso (7) pishihkiwa' ekiih pionci akwaasiinitc i'imaa siipink ekii maminokaamonitc, wiinke kaye ekii minonaakosinitc. Miitahsh iinsan kaa⁠ishi maacii miicinitc mashkohsiin. 
GEN.41.3	Inashke tahsh kaye okiih pawaanaa' niishwaahso (7) pishihkiwa' naake miinawaa ekiih pionci akwaasiinitc i'imaa Naayal siipink wiinke ekiih kawaskatenitc, wiinke kaye ekii maanaatisinitc. I'imaa tahsh kiihpi niipawiwak kaashi niipawinitc kotak pishihkiwa' kaashi kishkahkamikaanik. 
GEN.41.4	Miitahsh pishihkiwak kaakiih kawaskatewaatc, kaakii maanaatisiwaatc kaye, okiih kitamwaawaa' i'i pishihkiwa' kaakii minokaamonitc, kaakii minonaakosinitc kaye. Miitahsh kihciokimaa kaa⁠ishi koshkositc. 
GEN.41.5	Miinawaa tahsh kii⁠nipaa, miihsh miinawaa kaa⁠ishi pawaaciketc. Miihsh o'o kaa⁠ishinank. Okii waapamaan peshik pahkweshikani kihtikaanaahtikoon. Miitahsh i'imaa kaa⁠ishi waapantank niishwaahso pahkweshikaniminan e⁠minokinkin, e⁠kiishikininikin kaye. 
GEN.41.6	Niishwaahso (7) tahsh kaye kotak pahkweshikaniminan i'imaa kii⁠onci saakikinoon ekiih shiikoshkaakin ekiih paankwaahsinkin kaye e⁠waapaninoowenik. 
GEN.41.7	Ini tahsh pahkweshikaniminan kaakiih shiikoshkaakin okiih kitanaawaan ini pahkweshikaniminan kaakii minokininikin, kaakiih kiishikininikin kaye. Miitahsh kihciokimaa Peroo 
GEN.41.8	 Eh⁠kishepaawakaninik tahsh wiinke kii⁠oncaanimentam. Miitahsh kaa⁠ishi antomaatc kahkina memaantaawisinitc, kekiihtaawentaminitc kaye ininiwa' kaakii ayaanitc i'imaa Iicipahkiink. Kaawiin tahsh awaac pankii awiyan okiih kihkentansiini aaniin ke⁠inwehtoonitc kaakii ishi pawaaciketc.
GEN.41.9	A'a tahsh kaakiih pimiwitootc kihciokimaan ominihkwaakanini okii'inaan kihciokimaan, “Kiwiintamawin hsa noonkom kaa⁠kiishikahk aaniin kaa⁠ishi mamaashiiyaan. 
GEN.41.10	Niinawint hsa 'a kaakii niikaanisitc okimaawi ciipaahkwewinini kikii nishki'ikoonaapan. Kikii ishi kipa'onaam itahsh owaahkaa'ikanink a'a kaa⁠tipenimaatc okanawencike'. 
GEN.41.11	Aapitink itahsh eh⁠tipihkahk kekoon ninkii ishi pawaacikemin. Ini tahsh nimpawaacikaninaanin pepahkaan kii‑inwehcikaatewan. 
GEN.41.12	A'a hsa oshkiniiki Hiiparoo 
GEN.41.13	Mayaa tahsh iko kii‑ishihseni kaakii ihkitotc. Kikiih kiiwe anohkii'ish kaakii inanohkiiyaampaan. Kikii akoonaa tahsh wiin a'a kaakii niikaanisitc ciipaahkwewinini,” okii'inaan.
GEN.41.14	Kihciokimaa tahsh okii naacinisha'waan Coosapoon 
GEN.41.15	Kihciokimaan tahsh okii'ikoon, “Ninkiih pawaacike. Kaawiin tahsh awiya okihkentansiin aaniin eshihsininik. Ninaanoontam hsa e'ikooyan, ahpii e⁠noontaman pawaacikanan e⁠kashkihtooyan e⁠wiintaman aaniin eshihsinkin,” okii'ikoon.
GEN.41.16	Coosap tahsh kii‑ishi nahkwehtam, “Kaawiin niin kekoon nintaayaahsiin nimpimaatisiwinink ke⁠onci wiintamawinaampaan. Kishemanitoo hsa mayaa kika wiintamaak eshihsininik kipawaacikan,” okii'inaan.
GEN.41.17	Coosap itahsh okii'ikoon Peroon, “Ninkii inaapantaan iinsan e⁠niipawiyaan ciikipiik Naayal siipink. 
GEN.41.18	Kii⁠onci akwaasiiwak itahsh i'imaa siipink niishwaahso pishihkiwak ekii minokaamowaatc, ekii minonaakosiwaatc itahsh kaye, mashkohsiini ekii miiciwaatc. 
GEN.41.19	Naake miinawaa kiihpi akwaasiiwak niishwaahso kotak pishihkiwak ekiih kawaskatewaatc, ekii maanaatisiwaatc itahsh kaye. Kaawiin wiihkaa nimpi waapamaahsiik pishihkiwak o'omaa Iicipahkiink i'i ci⁠ahpiihci maanaatisiwaatc. 
GEN.41.20	Iki tahsh kaakiih kawaskatewaatc, kaakii maanaatisiwaatc pishihkiwak okiih kitamwaawaa' i'i niishwaahso pishihkiwa' kaakii minokaamonitc nihtam kaakii akwaasiinitc. 
GEN.41.21	Mihsawaa tahsh iko ekii amwaawaatc i'i pishihkiwa', kaawiin cikii kihkentaakwaninik; miiko peshikwan kaa⁠ishi maanaatisiwaatc kaakii ishinaakosiwaahpan. Miitahsh kaa⁠ishi koshkosiyaan. 
GEN.41.22	Miinawaa tahsh ninkiih pawaacike. Ninkiih pawaataanan niishwaahso pahkweshikaniminan e⁠minokinkin, e⁠kiishikinkin itahsh kaye ekii onci saakikinkin peshik pahkweshikanaahtikonk. 
GEN.41.23	Naake itahsh kiihpi saakikinoon kotak niishwaahso ekiih shiikoshkaakin, ekiih paankwaahsinkin itahsh e⁠waapaninoowek. 
GEN.41.24	Kaakiih shiikoshkaakin itahsh okiih kitaanaawaan ini kaakii minokininikin. Ninkii wiintamawaak itahsh iki memaantaawisiwaatc, kaawiin itahsh awaac peshik awiya okiih kashkihtoohsiin ci⁠wiintamawitc.” 
GEN.41.25	Coosap tahsh okii'inaan kihciokimaan, “Ini hsa niishin kipawaacikanan peshikwan ishihsinoon. Kishemanitoo ohsha niiyaak kiwiintamaak aaniin waa‑ani ishihciketc. 
GEN.41.26	Iki hsa niishwaahso kaakii maminokiwaatc pishihkiwak kaakiih pawaanatwaa, mii hsa 'i niishwaahso pipoon. Ini kaye niishwaahso pahkweshikaniminan kaakii minokiwaatc kaakiih pawaanatwaa, mii hsa 'i kaye niishwaahso pipoon. Ini hsa niishin kipawaacikanan peshikwan ishihsinoon. 
GEN.41.27	Iki tahsh kaakiih kawaskatewaatc pishihkiwak otaanaank kaakii onci akwaasiiwaatc, iki kaye pahkweshikaniminan kaakiih shiikoshkaakin, kaakiih paankwaahsinkin e⁠waapaninoowenik, mii hsa 'iwe niishwaahso pipoon kaawii miicimihkaahsinok. 
GEN.41.28	Miitahsh eninaan, Kishemanitoo ohsha kiwaapanta'ik aaniin waa‑ani ishihciketc. 
GEN.41.29	Inashke tahsh niishwaahso pipoon minihk wiinke ta⁠kihci wenootan miicim o'omaa misiwe Iicipahkiink. 
GEN.41.30	I'i tahsh kii‑ishkwaa ishihsek, niishwaahso pipoon hsa kaawiin ta‑ayaahsinoon miicim. I'i hsa kaakii ishi wenootahk miicim ta⁠wanentaakwan o'omaa misiwe Iicipahkiink. I'i hsa kaawii miicimihkaahsinok wiinke ta⁠nihshiwanaacihcikemakan o'omaa misiwe ahkiink. 
GEN.41.31	I'i tahsh kaawii ishi wenoocihsek miicim o'omaa Iicipahkiink, kaawiin awaac ta⁠kihkentaakwahsiinoon, aaniihsh i'i kaawii ayaahsinok miicim waawiinke ta⁠kihci waahsitaawihcikemakan. 
GEN.41.32	Miitahsh i'i niishwaa kaakii onci ishi pawaacikeyan, kehcinaac iko Kishemanitoo e⁠onentank aaniin waa⁠ishiwepaninik. Aahpici kaye wiipa i'i ta⁠ishiwepan.”
GEN.41.33	“Taka tahsh kihciokimaa oka nanaantawaapamaan ininiwan ke⁠ayaankwaamisinitc, kekiihtaawentaminitc kaye. Miiwan tahsh ini ke⁠inahsaatc ci⁠maamawi kanawaapantaminitc Iicipahki. 
GEN.41.34	Taka kaye kihciokimaa oka onaapamaa' kotak ininiwa' keni aanihke kanawaapantaminitc o'o Iicipahkiini. Oka otaahpinaanaawaa kaye niishin kekoon minihk entahso mitaahso ke⁠nihtaawikininik i'i ahpii niishwaahso pipoon kaawii wenooci miicimihkaanik. 
GEN.41.35	Iki hsa ininiwak oka mooshakinaanaawaa kahkina miicim i'i ahpii niishwaahso pipoon kaawii minohsenik. Taka kaye ta⁠miinaawak ci⁠kashkihtoowaatc maano ci⁠na'ihsitoowaatc pahkweshikaniminan, taka kaye oka kanawentaanaawaa i'imaa kaa⁠tahsinkin ootenawan. 
GEN.41.36	I'i tahsh miicim kaawii maawacihcikaatek, mii hsa 'iwe ke⁠miicinaakaatek ahpii niishwaahso pipoon kaawii ayaahsinok miicim aasha kekaa kaawii ishihsek o'omaa Iicipahkiink. Iki tahsh pemaatisiwaatc o'omaa ahkiink kaawiin ta⁠kawaskatehsiwak,” okii'inaan.
GEN.41.37	Kihciokimaa Peroo 
GEN.41.38	Kihciokimaa tahsh okii'inaa' otaanihkewikimaama', “Wiihkaa na kika mihkawaanaan inini o'o ci‑ishi'ayaatc, Kishemanitoon otahcaahkoni ke⁠ayaanitc opimaatisiwinink,” kii‑ihkito. 
GEN.41.39	Kihciokimaa tahsh okii'inaan Coosapoon 
GEN.41.40	 Kiin hsa kika okimaahkantaan nintahkiim. Kahkina tepenimakwaa pemaatisiwaatc kika na'ihtaakook aaniin ke⁠inaahkonikeyan. Niin tahsh ehta e⁠kihciokimaawiyaan kika niikaanishkawin. 
GEN.41.41	Inashke kitoonakimin kahkina ci⁠naakacihtooyan o'o Iicipahki 
GEN.41.42	 Kihciokimaa Peroo okii kihcikonaan okihciokimaawi naapiisonan ekiih pihsihkamoonaatc Coosapoon onisiikinincaaninink. Okiih pihsihkamoonaan kaye e⁠onishihshininik kashkiikiiwin kaa⁠senipaawekaninik. Okii naapihkamoonaan kaa⁠osaawi shooniyaa waapihkowaninik sakapaaneyaapinhs. 
GEN.41.43	Okiih miinaan okimaawi tihtipitaapaanaahkwan ci⁠aapaci'aanitc ci⁠onci kihkentaakosinitc eh⁠kihci inentaakosinitc. Shimaakanihsha' kaa⁠kanawencikenitc okii ani niikaaniihtamaako' eh⁠shaahshaakowenitc, “Tawiik, tawiik!” Okii okimaawi'aan tahsh ci⁠tipentaminitc misiwe Iicipahki.
GEN.41.44	Peroo okii'inaan Coosapoon, “Keyaapi niin ninkihciokimaaw! Kaawiin tahsh awiya Iicipahkiink kekoon ta⁠ishihcikehsii paanimaa kiin ihkitowatc,” okii'inaan. 
GEN.41.45	Coosap itahsh kii⁠miinaa wiinsowin ci‑ishinihkaasotc Saahpinaaht Paaniiya 
GEN.41.46	Coosap tahsh nihsimitana kiih⁠tahso pipoonwe i'i ahpii kii⁠niipawitc enaahsamiinitc Peroon kaakiih kihciokimaawinitc i'imaa Iicipahkiink. Coosap tahsh i'imaa kii⁠onci maacaa kaakii ishi'ayaanitc kihciokimaan, misiwe ekiih papaa ishaatc i'imaa Iicipahkiink. 
GEN.41.47	Niishwaahso pipoon tahsh wiinke kii⁠wenoocihse i'i ahki, niipiwa' ekii oshi'oomakahk miicim. 
GEN.41.48	Coosap tahsh okii mooshakinaan kahkina miicim niishwaahso pipoon kaakii wenoocihsenik i'imaa Iicipahkiink, eshi waootenawaninik ekii ishi'ayaahtootc. Waahkaaya'ii tahsh okii ayontinaan kaakii ayishi ootenawaninik i'i miicim kaakii na'ahtootc. 
GEN.41.49	Taapishkoo tahsh mihtaawank kaa⁠tahsininik kihcikamiink kiih⁠tahsinini miicim Coosap kaakii maawantoonank. Kii⁠noonte kipihcii tahsh eh⁠tipakintankipan, aaniihsh onsaam kiih⁠paahtiinatinini.
GEN.41.50	Cipwaa ocihcihsenik ci⁠ayaahsinok miicim, niishin Coosap okosihsa' okii nihtaawikihtamaakoon Aasinaahtoon, kaakii otetenitc Paatipira kaakii anami'ewikimaawinitc ootena Iili'apolis kaakii ishinihkaatenik. 
GEN.41.51	Coosap okii ishinihkaanaan nihtam kaakii nihtaawikinitc okosihsan Manaahsa 
GEN.41.52	Kotak ini okosihsan okii ishinihkaanaan Iihpariyam 
GEN.41.53	I'i tahsh ahpii niishwaahso pipoon kaakii wenoocihsek miicim i'imaa Iicipahkiink, kekahpii hsa kiih⁠poonihse. 
GEN.41.54	 Miitahsh niishwaahso pipoon kaakii ayaahsinok miicim kaa⁠ishi maacihsek, ekii ishihsenik Coosap kaakii ihkitotc. Misiwe kaawiin kii⁠ayaahsinoon miicim. I'imaa tahsh wiin Iicipahkiink, kii⁠ayaa miicim. 
GEN.41.55	 Ahpii tahsh pemaatisiwaatc i'imaa Iicipahkiink kaakii ishitaawaatc e⁠noontehsewaatc miicim, okiih kanoonaawaan kihciokimaan ci⁠miinikowaatc miicim. Kihciokimaa tahsh okii'inaa' kahkina pemaatisinitc, “Coosap anta waapamihk; aaniin hsa ko eninek ishihcikewaahk.” 
GEN.41.56	Misiwe tahsh awahshime kii⁠ani ishiwepan, miicim ekii ayaahsinok o'omaa ahkiink. Coosap tahsh okiih paahkinaanan kahkina waahkaa'ikanan kaakii ishi ahtootc miicim, ekii ataawenitc i'i pemaatisinitc Iicipahkiink kaakii ayaanitc. 
GEN.41.57	Kahkina tahsh pemaatisiwaatc ahkiink kiih⁠piishaawak Iicipahkiink ekii ataamaawaatc Coosapoon miicim aaniihsh kii⁠kihci wahsitaawihse misiwe ahkiink ekii ayaahsinok miicim.
GEN.42.1	Cekap 
GEN.42.2	 Miitahsh kaa‑ani'inaatc, “Inashke ninoontam e⁠ayaak iinsan miicim Iicipahkiink; maacaak ishaak weti ci⁠awi ataaweyek, ci⁠pimaatisiyank, ci⁠kawaskatehsiwank,” okii'inaa'. 
GEN.42.3	Coosap 
GEN.42.4	Cekap tahsh kaawiin okiih pakitinaahsiin Pencimanan 
GEN.42.5	Isriyal 
GEN.42.6	Coosap itahsh okiih tipentaan i'i misiwe ahkiini; wiin kaye kaakii ataamikotc kahkina i'imaa ahkiink kaakii ayaanitc. Ahpii tahsh Coosap wiicihkiweya' kaah⁠pi takohshininitc, mihtahkamik kii‑ishi animihkohtaawa' eshi'ayaatc. 
GEN.42.7	Shemaak itahsh iko eh⁠waapamaatc wiicihkiweya' okii nihsitawinawaa'. Kaawiin itahsh wiin okii nihsitawinaakohsii'. Kii‑ishihcikehkaaso tahsh e⁠kihkenimaahsik, miihsh kaa⁠ishi nishki kanoonaatc, “Aaniinti kiinawaa wenciiyek,” ekii'inaatc.
GEN.42.7	Miihsh kaa'ikotc, “Kenan ahkiink nintoociimin, ewiih pi ataaweyaank miicim,” okii'ikoo'.
GEN.42.8	Aana tahsh Coosap ekii nihsitawinawaatc wiicihkiweya', kaawiin itahsh wiin okii nihsitawinaakohsii'. 
GEN.42.9	 Miitahsh kaa⁠ishi maamihkawitc kaakii ishi pawaanaahpan, miihsh kaa'inaatc, “Kiinawaa ohsha okiimoosaapiik! Kipiishaam ewii waapantamek aanti eshi kanawencikaatehsinok nintahkiiminaan,” okii'inaa'.
GEN.42.10	Miitahsh kaa⁠ishi nahkwehtaakotc, “Kaawiin ohsha, nintookimaaminaan! Niinawint hsa kitanohkii'aakanak nimpiishaamin ewii ataaweyaank miicim. 
GEN.42.11	Niinawint hsa kahkina peshik inini nintookosihsimikonaan; weweni hsa nintishi'ayaamin, kaawiin wiin okiimoosaapiik nintinowihsiimin.”
GEN.42.12	Shaakooc itahsh okii'inaa', “Kaawiin iitok! Mii hsa 'i kaa⁠onci piishaayek ewii waapantamek aanti eshi kanawencikaatehsinok nintahkiiminaan!” okii'inaa'.
GEN.42.13	O'o tahsh okii'ikoo', “Niinawint hsa kitanohkii'aakanak ninkii mitaahshiniishimin e⁠owiicihkiwentiyaank, ekiih peshikotc nintetenaan kaa⁠ishitaatc Kenan ahkiink. Maawaci ohshimenshimaa tahsh owiitapimaan nintetenaanin, kotak itahsh a'a niicihkiweyinaan kaawiin pimaatisihsii,” kii‑ihkitowa'.
GEN.42.14	Coosap itahsh okii'inaa', “Mii'iitok i'inahke kaa'ininakook, okiimoosaapiik eh⁠tinowiyek! 
GEN.42.15	Miitahsh o'o nahke keshi anta kihkenimikooyek, kehcinaac iko kaa⁠ishi kihciokimaawitc Peroo 
GEN.42.16	Peshik hsa kiiwenisha'ohk kaa⁠tahshiyek ci⁠naasihkawaatc ini kiicihkiweyiwaan, kiinawaa tahsh wiin kika kipa'okoom. Miitahsh i'i nahke keshi anta kihkencikaatek ehkitoyek taka ci⁠tepwewekwen. Kiishpin itahsh i'i ishihsehsinok, taapishkoo kaa⁠ishi kehcinaa'entamaan a'a Peroo e⁠kihciokimaawitc, mii peshikwan ke⁠ahpiihci kehcinaa'entamaan okiimoosaapiik iinsan eh⁠tinowiyek!” okii'inaa'. 
GEN.42.17	Miitahsh kaa⁠ishi kipa'waatc kahkina nihsokiishik minihk.
GEN.42.18	Nihsokiishik itahsh ekii ishihsenik, Coosap okii'inaa', “O'o ishihcikek, miihsh ci⁠pimaatisiyek, aaniihsh ninkohtaanenimaa Kishemanitoo. 
GEN.42.19	Kiishpin itahsh weweni eniniiwiwekwen, peshik hsa o'omaa ta‑ayaa kipa'otiiwikamikonk. Kotak itahsh kiinawaa ci⁠kiiweyek, ci‑ishiwitamawekwaa miicim kaa⁠noonteskatewaatc eyaawaatc kitaawiniwaank. 
GEN.42.20	Piitamawihshiihkek itahsh kaa⁠maawaci ohshiimenshimaawitc kiicihkiweyiwaa, kitihkitowiniwaa ke⁠onci kihkencikaatek ci⁠pimaatisiyek itahsh,” okii'inaa'.
GEN.42.20	Miitahsh o'o kaa⁠ishihcikenitc. 
GEN.42.21	O'o tahsh kii⁠ayinitiwa', “Kehcinaac maawiin mii 'i eh⁠tipa'amaakooyank a'a onci kiicihkiweyinaapan, aaniihsh kikii waapamaanaan aaniin kaa‑ahpiihci kakwaatakentank kii⁠kanooninank ci⁠papaamenimaahsiwankipan; kaawiin itahsh kikiih papaamihtawaahsiwaanaan. Miitahsh o'o noonkom kaa⁠onci kakwaatakihseyank,” kii⁠ayihkitowa'.
GEN.42.23	Kaawiin itahsh okiih kihkenimikohsii' Coosap e⁠nihsitohtawaatc, aaniihsh awiyan okii aanihkanoohtamaakowaan eh⁠kakanoonitiwaatc. 
GEN.42.24	Ninkoci tahsh kii⁠onci ishaa pinamaa eshi'ayaanitc ekii awi mawitc. Miinawaa tahsh okiih pikiiwe naasihkawaa' ekiih kakanoonaatc. Simiyanan 
GEN.42.25	Coosap 
GEN.42.26	Miitahsh kaa⁠ishi pihciwane'aanitc omaanshimihtatimoomini ci⁠pimiwitoonitc i'i miicim. Miihsh kaa‑anishi maacaanitc. 
GEN.42.27	Eh⁠kipihciiwaatc itahsh kaakii ishi tipihkishiwaatc, peshik hsa 'a okiih paahkinaan omashkimot ewii ahshamaatc omaanshimihtatimooman. Miitahsh kaakii waapamaatc oshooniyaaman e⁠apinitc kaashi paahkiikinikaatenik omashkimot. 
GEN.42.28	Miihsh kaa'inaatc wiicihkiweya', “Nishooniyaam ihsa naa ninkiih kiiwe miinikoo, inashke nimashkimotink piinso,” kii‑ihkito. Wiinke tahsh kii⁠kihci koshkote'ewak. Miitahsh eh⁠sekisiwaatc ekii ayinitiwaatc, “Aaniin itahsh inaa o'o wenci tootawinank Kishemanitoo,” ekii ihkitowaatc.
GEN.42.29	Ahpii tahsh kaa⁠otihsaawaatc otetewaan Cekapoon 
GEN.42.30	O'o ekii'inaawaatc, “A'a hsa inini kaa⁠tipentank i'i ahkiini ninkii nishki kanoonikonaan, ekii inakiminankitc okiimoosaapiik e⁠waapantamowankitc i'i ahki. 
GEN.42.31	O'o tahsh nintaanakii ishi nahkwehtawaanaan, ‘Weweni ohsha nintininiiwimin, kaawiin okiimoosaapiik nintinowihsiimin. 
GEN.42.32	Nimitaahshiniishimin ohsha e⁠owiicihkiwesiintiyaank, e⁠mihci peshikotc nintetenaan. Peshik itahsh kaawiin keyaapi ayaahsii niicihkiweyinaan a'a hsa wiin maawac kaa⁠oshiimenshimaawitc owiitapimaan nintetenaanin noonkom kaa⁠kiishikaninik weti Kenan ahkiink.’ 
GEN.42.33	A'a tahsh kaa⁠tipentank i'i ahkiini o'o ninkii'ikonaan, ‘Mii hsa o'onahke ke⁠onci kihkentamaan tepwe weweni eniniiwiwekwen: nakanihk peshik o'omaa kiicihkiweyiwaa eshi'ayaawak. Maacaak itahsh ishiwitawihkwak miicim kaa⁠noonteskatewaatc kitaawiniwaank. Miitahsh i'i anishi maacaak. 
GEN.42.34	Piitamawihshiihkek itahsh maawac kihshiimenshiwaa ci⁠kihkentamaan okiimoosaapiik eh⁠tinowihsiwek, weweni tahsh ci‑ininiiwiwekwen. Kika kiiwe miinininim itahsh kiicihkiweyiwaa, miitahsh pisaan ci⁠ataaweyek, ci⁠ataamikooyek kaye kekoonan o'omaa ahkiink,’ ” kii‑inaacimowak.
GEN.42.35	Ahpii tahsh kaah⁠shiikonamowaatc omashkimotiwaan, mii 'i kaakii mihkawaawaatc kahkina entahshiwaatc oshooniyaamiwaan piinci mashkimotenhsink eh⁠paapiinsonitc piincaya'ii miicimi mashkimotihkaank. Ahpii e⁠waapamaawaatc, otetewaan kaye e⁠waapamaanitc ini shooniyaan mashkimotenhsink eh⁠paapiinsonitc shooniyaan, wiinke hsa kiih⁠koshkwentamook. 
GEN.42.36	Otetewaan itahsh Cekapoon okii'ikowaan, “Etatawe hsa kimehtinamawim niniicaanihsak: Coosap kaawiin keyaapi ayaahsii, Simiyan 
GEN.42.37	Oroopin 
GEN.42.38	Cekap itahsh kii‑ihkito, “Kaawiin hsa ninkosihs kikashi wiiciiwikohsiiwaa weti; inashke wiicihkiweyan kaawiin pimaatisihsiiwan, wiin ehta mihci peshiko. Kiishpin kekoon ishihsetc ani pimi ayaayek, e⁠ahkiwensiiwiyaan itahsh, ke⁠ahpiihci maanentami'iyek kehcinaac nintaa nihsentamo'ikon.”
GEN.43.1	Aanciihke tahsh wiinke kii⁠ani kakwaatakentaakwan i'imaa ahkiink ekii ayaahsinok miicim. 
GEN.43.2	Ahpii tahsh kaah⁠kitaawaatc kahkina miicim kaakii onci ataawewaahpan Iicipahkiink 
GEN.43.3	Coota 
GEN.43.4	Kiishpin itahsh ishinisha'watc nihshiimenshinaan ci⁠wiiciiwiyamintc, ninka ishaamin ihsa ci⁠anta ataawehtamaakooyan miicim. 
GEN.43.5	Kiishpin itahsh wiin wii‑ishinisha'waahsiwatc, kaawiin ninka ishaahsiimin. Aaniihsh o'o ninkii'ikonaan a'a inini, ‘Kaawiin hsa kika waapamihsiim kiishpin pi⁠wiiciiwaahsiwek kiicihkiweyiwaa,’ ” mii 'i kaa'inaatc oteten.
GEN.43.6	Isriyal 
GEN.43.7	O'o tahsh okii'inaawaan, “A'a ohsha inini memintake ko ninkiih kakwecimikonaan niinawint onci, nintinawemaakaninaani' itahsh ekii'ishiyamintc, ‘Kitetewaa na keyaapi pimaatisi? Kitayaawaawaa na keyaapi kotak kiicihkiweyiwaa?’ ekii'ishiyamintc. Ninkii nahkwehtawaanaan itahsh aaniin kaakii ishi kakwecimiyamintc. Aaniin itahsh kekii inamantamaankipan o'o ci‑ihkitotc, ‘Piinaahkek hsa kiicihkiweyiwaa?’ ”
GEN.43.8	Coota itahsh okii'inaan oteten Isriyalan, “Pisaan ishinisha'o a'a kwiiwisenhs ci⁠wiiciiwitc, shemaak itahsh ninka maacaamin. Kiinawint itahsh, kekiin itahsh, kiniicaanihsinaanik kaye ci⁠pimaataskatewaatc. 
GEN.43.9	Niin hsa piko ninka ahpi pakitinaan nimpimaatisiwin wiin onci; kika tootaw ihsa kopisaan niin ci⁠opapaamisiwiniyaan kiishpin kekoon ishihsetc. Kiishpin pikiiwewinaahsiwak ishi pakitinaahsiwak itahsh eshi'ayaawatc, taka hsa niin nehpic iko ninka anaamentaakos enaahsamiiyan. 
GEN.43.10	Kiishpin itahsh onsaam kinwesh ontamiihsehsiwaankipan, aasha niishink weti nintaakiih pionci takohshinimin,” kii‑ihkito. 
GEN.43.11	Otetewaan itahsh Isriyalan 
GEN.43.12	Maaciinihk itahsh kaye niishink minihk shooniyaa, oncitako ishinaakwan ci⁠kiiwewinek minihk kaakiih piinsotc shooniyaa kimashkimotiwaank eshi paahkiikinikaatekin. Maakishaa awiya kii⁠waniitootamotok i'i kaakii onci ishihsek. 
GEN.43.13	Maaciinihk itahsh kaye kihshiimenshiwaa, shemaak ci‑ishaayek a'a inini. 
GEN.43.14	Taka hsa kaaMaawaci mashkawisiitc Kishemanitoo oka ishi'aan ini ininiwan ci⁠koohpaateniminek ci⁠pakitinaatc ini kotak kiicihkiweyiwaan, Pencimanan 
GEN.43.15	Miitahsh iki wiicihkiweyimaak kaa⁠ishi maaciitoowaatc miikiwaanan, niishink kaye minihk shooniyaan kaakii maaciinaawaahpan, Pencimanan kaye ekii maaciinaawaatc. Kii‑ishaawak itahsh Iicipahkiink ekii inaahsamikaapawiwaatc eshi'ayaanitc Coosapoon 
GEN.43.16	Ahpii tahsh Coosap e⁠waapamaatc Pencimanan e⁠wiiciiwaanitc, okiih kanoonaan ininiwan kaa⁠pamiihtaakotc owaahkaa'ikanink ekii'inaatc, “Piish iki ininiwak niwaahkaa'ikanink. Nihshi aya'aawihsh ke⁠kwayaanci'atc. Iki hsa ininiwak ninka wiici wiihsiniimikook naawahkwenik,” okii'inaan. 
GEN.43.17	Miitahsh kaa⁠ishihcikenitc ini ininiwan Coosap kaakii'inaatc, okii ishiwinaani kaye i'i ininiwa' owaahkaa'ikanink.
GEN.43.18	Wiicihkiweya' itahsh kiih⁠sekisiwa' ahpii eshiwinimintc owaahkaa'ikanink. O'o hsa kii‑inentamoo', “Mii hsa 'omaa wenci piinikooyaank a'a shooniyaa kaakiih kiiwe miinikooyaank kaakiih piinsotc nimashkimotinaanink nihtam o'omaa kiih⁠piishaayaankipan. Kehcinaac ninka otihtinikonaan, kiih⁠shaakooci'iyamintc itahsh, mii 'i ke⁠tootaakoyaank ci⁠kakwaataki anohkii'iyamintc, ci⁠otaahpinaatc itahsh kaye nimaanshimihtatimoominaani',” kii‑inentamook. 
GEN.43.19	Eshi ishkwaantemiwaninik itahsh i'i waahkaa'ikan e⁠ani ayaawaatc, okiih kanoonaawaan Coosapoon pemiihtaakonitc. 
GEN.43.20	O'o tahsh okii'inaawaan, “Nintookimaaminaan, taka pisintawihshinaam, nihtam o'omaa kaah⁠piishaayaankipan ninkiih pi ataawemin miicim. 
GEN.43.21	Ahpii tahsh eh⁠kipihciiyaank ewiih kapehshiyaank, e⁠paahkinamaank itahsh nimashkimotinaanin, kahkina entahshiyaank ninkii mihkawaanaan nishooniyaaminaan, kahkina iitok i'imaa ekii ayaatc kaashi paahpaahkiikinikaatekin nimashkimotinaanin. Kahkina tahsh ninkiih pikiiwewinaanaan. 
GEN.43.22	Kotak itahsh kaye shooniyaa ninkiih piinaanaan ewii ataaweyaank miicim. Kaawiin itahsh ninkihkenimaahsiwaanaan awenen kaah⁠kiiwe piina'waakwen nimashkimotinaanink,” kii‑ihkitowak. 
GEN.43.23	O'o tahsh okii'ikowaan, “Miiko 'i, keko sekisihkek. KiKishemanitoomiwaa ohsha, kitetewaa kaye oKishemanitooman kikii miinikowaa shooniyaan i'imaa kimashkimotiwaank. Ninkiih tepinaa ohsha kaakiih tipa'amawiyek,” okii'ikowaan. Miitahsh kaa⁠ishi piinaanitc Simiyanan 
GEN.43.24	Okii ishiwinikowaan itahsh ini opamiihtaaken owaahkaa'ikaniniink Coosapoon, miihsh kaa⁠ishi miinikowaatc nipiini ke⁠kisiipiikisitewaakewaatc, okii miinikowaan kaye ke⁠ahshamaawaatc omaanshimihtatimoomiwaa'. 
GEN.43.25	Miitahsh kaa⁠ishi kiishaaci oninamowaatc waa⁠miinaawaatc Coosapoon ahpii takohshininitc naawahkwenik, aaniihsh kii⁠noontamook ci⁠wiici wiihsiniimaawaatc. 
GEN.43.26	Ahpii tahsh Coosap kaah⁠pi takohshink owaahkaa'ikanink, okii miinikoo' wiicihkiweya' miikiwaanan kaakiih piitoonitc owaahkaa'ikanink. Kii⁠animihkohtaawa' itahsh mihtahkamik enaahsamiitc. 
GEN.43.27	Miitahsh kaa⁠ishi kakwecimaatc aaniin eshi'ayaanitc. O'o tahsh kaye okii'inaa', “Mino'ayaa na kaa‑ahkiwensiiwitc kitetewaa kaa⁠tashimek? Keyaapi na pimaatisi?” okii'inaa'.
GEN.43.28	O'o tahsh okii'ikoo', “Kitanohkii'aakan nintetenaan hsa keyaapi pimaatisi,” okii'ikoo'. Miitahsh kaa⁠ishi animihkohtaanitc ekiih kihtenimikotc.
GEN.43.29	E⁠ayinaapitc itahsh okii waapamaan wiicihkiweyan Pencimanan, omaamaan kaakii okosihsinitc. Miitahsh kaa⁠ihkitotc, “Miina wa'a maawac kaa⁠ohshiimenshimaawitc kiicihkiweyiwaa kaa⁠tashintamawiyek?” Miihsh kaa‑ani ihkitotc, “Kishemanitoo kika minotootaak, ninkosihs,” kii‑ihkito. 
GEN.43.30	Kiih⁠shaakootentam itahsh Coosap e⁠waapamaatc wiicihkiweyan, miihsh weyiip kaa‑ani ishi saaka'ank ekii antone'ank aanti ke⁠tanatemotc. Wiin itahsh iko opahkehcikanink kii‑ishi piintike, miitahsh weti kaah⁠tanatemotc. 
GEN.43.31	Ahpii tahsh kaa⁠ishkwaa kisiinkwetc kiihpi saaka'am pisaan ekii ayayaatc, miihsh kaa⁠ihkitotc, “Haw, ayahshankek miicim,” kii‑ihkito. 
GEN.43.32	Pihkish itahsh Coosap kii⁠ahshamaa, wiicihkiweya' kaye. Iicip kaa⁠onciinitc kaye kaakii wiici wiihsiniimikotc pihkihsh kii⁠ahshamaawa'. Iicip kaa⁠onciiwaatc aaniihsh kaawiin okii wiici wiihsinimaahsiwaawaa' Hiiparoowa' 
GEN.43.33	Wiicihkiweya' itahsh kii⁠oncishkawapiwa' enaahsamapitc, ayaantahso pipoonwenitc ekii ishi onapi'imintc, maawac wehshiimenshimaawinitc, piinihsh ini maawac sesiihkisinitc. Eh⁠kakanawaapantinitc itahsh wiinke kii⁠maamahkaatentamoo'. 
GEN.43.34	Omiicimimini tahsh Coosap otatoohpowinaahkonk kii⁠onci ahshamaawa', Pencimanan itahsh naanink minihk kii⁠ahshamaawan ahpiihc wiin kotak awiya'. Kii⁠wiihsiniwa' e⁠wiici wiihsiniimikotc, ekii minihkwenitc kaye e⁠mocikahkamikisinitc.
GEN.44.1	Coosap 
GEN.44.2	I'i tahsh niminihkwaakan kaa⁠waapaapihko shooniyaa waapihkowahk, omashkimotaank kaashi paahkiikinikaatenik ishi piina'amow a'a maawac weshiimenshimaawitc, ci⁠takoshkinenik kaashi piinsonitc shooniyaan, miicim kaye kaashi piintenik,” okii'inaan. Miitahsh i'i kaa⁠ishihcikenitc. 
GEN.44.3	Ahpii tahsh iko e⁠ani piitaapaninik, wiicihkiweyimaak kii⁠maacinisha'ikaniwiwak, i'i kaye omaanshimihtatimoomiwaa'. 
GEN.44.4	Ahpii tahsh kaa‑ani maacaanitc i'imaa ootenaank, Coosap okiih kanoonaan ini pemiihtaakotc kaakii naakacihtoonitc owaahkaa'ikan ekii'inaatc, “Weyiip, piminisha'o iki ininiwak, ahpii tahsh atimatwaa o'o hsa inaahkatwaanik, ‘Wekonen itahsh macikekoon wenci tipa'ikaakeyek onci kekoon kaa⁠onishihshink? 
GEN.44.5	Miina'oweni nintookimaam ominihkwaakan kaa⁠nihtaa minihkwaaketc, kaa⁠nihtaa aapacihtootc ci⁠anta kihkenciketc. Etatawe ohsha kikihci mamaashiim o'o kaa⁠ishihcikeyek!’ kika'inaak,” okii'inaan.
GEN.44.6	Ahpii tahsh opamiihtaake kaa‑atimaatc, mii 'i kaa'inaatc kaakii'inintc ci‑ihkitotc. 
GEN.44.7	O'o tahsh kii‑ishi nahkwehtamoo', “Wekonenini tahsh nintookimaaminaan i'i wenci ihkitotc? Kaawiin wiihkaa'i niinawint kitanohkii'aakanak nintaa ishihcikehsiimin. 
GEN.44.8	Inashke a'a shooniyaa kaakii mihkawankitipan kaa⁠ishi paahkiikinikaatekin nimashkimotinaanin, ninkiih pikiiwewinaanaan ekii miinikooyek Kenan 
GEN.44.9	Kiishpin hsa ko awenen kaa⁠tahshiyaank mihkawintc ci⁠ayaakwen, pisaan hsa ta⁠nipo. Niinawint itahsh kotak ke⁠pamiihtawihkwaa ninka tinowimin,” kii‑ihkitowak.
GEN.44.10	O'o tahsh okii'inaa', “Taka hsa mii 'i noonkom ke⁠ishinaakwahk kaa⁠ihkitoyek; awenen hsa ko ke⁠mihkawintc eyaakwen i'i minihkwaakan, mii hsa awe nintanohkii'aakan ke⁠tinowitc. Kiinawaa tahsh wiin kotak kaawiin kekoon kika ishi anaamentaakosihsiim,” okii'inaa'. 
GEN.44.11	Kahkina tahsh entahshiwaatc okiih pina'aanaawaan omashkimotiwaan mihtahkamik ekii ishi ahtoowaatc, ekiih paahkiikinamowaatc. 
GEN.44.12	Coosap itahsh opamiihtaakeman kii⁠maacii nanaantonikewan, ekii onci maacihtaanitc maawac kaa⁠sasiihkisinitc omashkimotiniink, piinihsh weti ini maawac wehshiimenshimaawinitc omashkimotiniink ekii ishi poonihcikenitc. I'i tahsh minihkwaakan Penciman 
GEN.44.13	Iki tahsh wiicihkiweyimaak okiih taashkiikipitoonaawaan okikishkikaniwaan kaa‑ahpiihci maanentamowaatc. Miihsh kaa⁠ishi kiiwe pihciwane'aawaatc maanshimihtatimoo', ootenaank miinawaa ekiih kiiwe ishaawaatc.
GEN.44.14	Ahpii tahsh Coota 
GEN.44.15	Coosapoon itahsh okii'ikowaan, “Aaniin itahsh eshihcikeyek o'o kaa⁠inahkamikisiyek? Kaawiin ina kikihkentansiim, niin tino inini e⁠kashkihtooyaan ci⁠anta kihkencikeyaan,” okii'ikowaan.
GEN.44.16	O'o tahsh Coota kii‑ihkito, “Nintookimaam, aaniin itahsh inaa ke'ikooyampan? Aaniin itahsh ke⁠ihkitoyaankipan? Aaniin itahsh inaa ke⁠onci kwayahkonaako'itisoyaankipan? Kishemanitoo ohsha omohshenaan nimamaashiiwininaan. Mii hsa tahsh i'i ci⁠tinowiyaank nintookimaaminaan otanohkii'aakana'. Niinawint kaa⁠tahshiyaank, a'a kaye kaakii mihkawintc e⁠ayaatc minihkwaakan,” kii‑ihkito.
GEN.44.17	Coosapoon itahsh okii'ikoon, “Kaawiin i'i wiihkaa nintaa ishihcikehsii! A'a hsa inini kaakii mihkawintc e⁠ayaatc minihkwaakan, mii hsa awe ke⁠otanohkii'aakanimiyaan. Kiinawaa tahsh wiin kotak, pisaan ani maacaak ci⁠kiiwenotawek kitetewaa,” okii'ikoon.
GEN.44.18	Coota 
GEN.44.19	Kikiih kakwecimihshinaam iitok ekii'ishiyaank, ‘Kitayaawaawaa na kiicihkiweyiwaa, komaa kaye kitetewaa’ ekii'ishiyaankipan. 
GEN.44.20	O'o tahsh kikii'ikoo, ‘Nintayaawaanaan ihsa nintetenaan wiinke e⁠ahkiwensiiwitc, e⁠oshkaatisitc kaye niicihkiweyinaan, miiwan hsa ini kaakii nihtaawikinitc kii⁠ani ahkiwensiiwitc. Nihshimenshinaan itahsh wiicihkiweyan kaawiin pimaatisihsiiwan, mii ehta e⁠mihcipeshikotc omaamaawaan kaakii ayaawikowaatc, oteten itahsh kaye osaaki'ikoon,’ 
GEN.44.21	Miinawaa tahsh o'o kikii ishinaam, niinawint kitanohkii'aakanak, ‘Piinaahkek o'omaa eshi'ayaawak, niin iko ewii waapamak.’ 
GEN.44.22	O'o tahsh kikii'ikoonaapan nintookimaaminaan, ‘A'a hsa kwiiwisenhs kaawiin otaa nakanaahsiin oteten, kiishpin hsa nakanaahpan ini oteten, mii hsa 'i ci⁠niponihpan.’ 
GEN.44.23	O'o tahsh kikii ishinaam, ‘Kiishpin hsa a'a kaa⁠maawaci ohshiimenshimaawitc kiicihkiweyiwaa pi⁠wiiciiwihsinowek, kaawiin hsa miinawaa kika waapamihsiim.’ ”
GEN.44.24	“Ahpii tahsh kaa⁠ishaayaank eshi'ayaatc nintetenaan kitanohkii'aakan, ninkii wiintamawaanaan itahsh aaniin kaakii ihkitowatc, kiin nintookimaaminaan. 
GEN.44.25	Nintetenaan itahsh o'o ninkii'ikonaan, ‘Maacaak miinawaa kiiwe ishaak, antawi ataawek pankii miicim.’ 
GEN.44.26	O'o tahsh ninkii ihkitomin, ‘Kaawiin nintaa ishaahsiimin. Kiishpin ehta wiiciiwiyamintc nihshiimenshinaan ninka ishaamin, aaniihsh mii ehta 'i keshi waapamankitc a'a inini pi⁠wiiciiwimankitc nihshiimenshinaanin.’ 
GEN.44.27	Nintetenaan itahsh o'o ninkii'ikonaan, ‘Kikihkentaam iitok kaakii wiiwiyaan Orehcal 
GEN.44.28	Peshik itahsh ninkii nakanik ekii eshahkashitc, miihsh kaa⁠ihkitoyaampaan, “Kehcinaac ihsa kiih⁠piisipicikaniwiwitok, kaawiin itahsh mahshi nintoonci waapamaahsii.” 
GEN.44.29	Kiishpin maaciinek wa'a kaye, kekoon itahsh ishi maanshihsetc, keshi maanentami'iyek hsa o'o e⁠ahpiihtahkiwensiiwiyaan, mii hsa 'i ci⁠kawenimoyaampaan,’ ninkii'ikonaan.”
GEN.44.30	Keyaapi kii⁠ani kakiikito Coota, “Inashke tahsh ahpii otihsak nintete kitanohkii'aakan, a'a tahsh kwiiwisenhs wiiciiwihsiyamintc, 
GEN.44.31	kiishpin itahsh waapamiyamintc wiiciiwaahsiwimankitc, mii ohsha 'i ci‑ishkwaa pimaatisitc. I'i tahsh e⁠ahpiihtahkiwensiiwitc mii 'i ci⁠nipohpan ke⁠ahpiihci maanentank, wiinke aaniihsh nintete mii 'i eshinaakwaninik opimaatisiwin taapishkoo e⁠niishohpitenikin opimaatisiwiniwaan. 
GEN.44.32	Niin itahsh kitanohkii'aakan, nintete ohsha ninkii ahpi pakitinamawaa nimpimaatisiwin a'a onci kwiiwisenhs, o'o ekii inakipan nintete, ‘Kiishpin hsa pikiiwewinaahsiwak eshi'ayaawatc, taka hsa niin nehpic ninka anaamentaakos enaahsamiiyan,’ mii 'i kaa⁠inakipan nintete. 
GEN.44.33	Taka hsa niin intawaa kitanohkii'aakan o'omaa ninka ayaa ci⁠tipenimiyan nintookimaam, meshkwac itahsh a'a kwiiwisenhs oka kiiwe wiiciiwaa' wiicihkiweya'. 
GEN.44.34	Aaniin itahsh keshi kashkihtooyaampaan ci⁠kiiweyaampaan eshi'ayaatc nintete kiishpin wiiciiwihsik a'a kwiiwisenhs. Kaawiin i'i nintaa ishihcikehsii. Kaawiin ninantawentansiin ci⁠waapantamowakipan nintete awaac iitok keshi kakwaatakihsehpan,” kii‑ihkito Coota 
GEN.45.2	Kiih⁠kishiiwe tahsh e⁠mawitc, mii 'i kaakii noontaakotc Iicip 
GEN.45.3	Coosap itahsh okii'inaa' wiicihkiweya', “Niin ohsha Coosap! Keyaapi na pimaatisi nintete?” okii'inaa'. Wiicihkiweya' itahsh kaawiin okii nahkwehtaakohsii', aaniihsh kiih⁠sekisiwa' i'imaa kaa⁠ishi'ayaatc. 
GEN.45.4	O'o tahsh okii'inaa' wiicihkiweya', “Taka pehsho naasihkawihshik.” Pehsho tahsh okiih pi naasihkaakoo'. Miitahsh kaa'inaatc, “Niin ohsha Coosap kiicihkiweyiwaa, Iicipahkiink inahke kaakii ishi ataawaakaahshiyekipan. 
GEN.45.5	Keko tahsh noonkom i'i onci maanaapantisohkek, keko onci nishkenintisohkek o'omaa hsa inahke kaakii ishi ataawaakaashiyek; Kishemanitoo iitok kaakiih pi niikaaninisha'otc ci⁠pimaaci'imak pemaatisinitc. 
GEN.45.6	Inashke aasha niishopipoon kaawiin o'omaa ayaahsinoon miicim, keyaapi tahsh naanopipoon kaawiin ta⁠piikwahkamikipicikenaaniwansinoon, kaawiin ta⁠manishikehsiim. 
GEN.45.7	Kishemanitoo tahsh wiin ninkii niikaaninisha'ok cipwaa piishaayek o'omaa kiinawaa o'o nahke cishi kihci pimaaci'ikooyek, kehcinaac iko kaye kipiiwesiimiwaak ci⁠ani pimaatisiwaatc. 
GEN.45.8	Inashke tahsh kaawiin kiinawaa kaakiih piicinisha'oyek o'omaa, Kishemanitoo ohsha. Ninkii ishi'ik ohsha ci⁠aanihke okimaahkantawimak ini Peroon. Niin kaye ninkiih tipentamo'ik kahkina kekoon kaa⁠tipentank. Misiwe hsa ko Iicipahki nintipentaan.”
GEN.45.10	Weti hsa kika ishitaa Kooshin 
GEN.45.11	Miitahsh weti ketashi naanaakaci'inaan, keyaapi iitok naanopipoon kaawii ayaahsinok miicim. Maakishaa maawiin kitaawahsitaawihse, iki kaye kitaawinink eyaawaatc, iki kaye kahkina kaa‑ayaawatwaa ta⁠kawaskatewak.’ ”
GEN.45.12	“Kiinawaa hsa ko kiwaapamim, Penciman 
GEN.45.13	Wiintamawihk itahsh kaye nintete kahkina eshi kihtentaakosiwak o'omaa Iicipahkiink, kahkina kaye kekoonini kaa⁠waapantamek. Weyiip itahsh piinaahkek nintete o'omaa,” kii‑ihkito.
GEN.45.14	Miitahsh kaa⁠ishi kihkincikwepinaatc wiicihkiweyan Pencimanan ekii mawitc, miihsh Pencimanan kaa⁠ishi kihkincikwepinikotc ekii mawinitc. 
GEN.45.15	Kahkina tahsh okii ociimaa' kotak wiicihkiweya', ekiih kihkincikwenaatc. Miitahsh naanaake kaa⁠ishi kakanoonikotc.
GEN.45.16	Ahpii kaa⁠ocihci noontaakaaniwank Peroo owaahkaa'ikanink Coosap wiicihkiweya' ekiih takohshininitc, Peroo hsa kii⁠minwentam, i'i kaye otaanihke okimaama'. 
GEN.45.17	O'o tahsh okii'inaan Coosapoon, “O'oweni hsa ishi kiicihkiweyak, ‘O'o ishihcikek; pihciwane'ihkwak kitawahkaaniwaak ci‑ishaayek Kenan 
GEN.45.18	Piinaahkek kitetewaa, iki kaye kitaawiniwaank eyaawaatc piinaahkekwaanik o'omaa eshi'ayaawak. Kika miinininim hsa maawac wenishihshink ahki o'omaa Iicipahkiink, miitahsh i'imaa ke⁠ontancikeyek eshi wenootahk o'o ahki.’ 
GEN.45.19	Miitahsh kaye'owe ke'inatwaa, ‘O'owe hsa ishihcikek; o'omaa hsa Iicipahkiink onci maaciinihkwak otaapaanaahkwak keshi poosiwaatc kiniicaanihsiwaak, kiwiiwiwaak kaye, ci⁠piinek itahsh kaye kitetewaa, miihsh i'i ishi piishaahkek. 
GEN.45.20	Keko wiin papaapisiskentankek kekoonan tepentamek, aaniihsh maawac iko wenishihshink misiwe Iicipahkiink kika tipinawewisim,’ ” okii'inaan.
GEN.45.21	Miitahsh i'i Isriyal 
GEN.45.22	Entahso peshikonitc itahsh okii miinaa' kikishkikanan ke⁠meshkosihkaminitc. Pencimanan itahsh wiin nihswaahk (300) waapaapihko shooniyaa' okii miinaan, naanwewaan kaye kikishkikanan okii miinaan. 
GEN.45.23	Miitahsh o'oweni kaa⁠ishinisha'amawaatc oteten: mitaahso maanshimihtatimoo' ekiih pimiwitoonitc ehkotepiinitc i'i maawac wenishihshininikin kekoon Iicipahkiink wenciinikin, mitaahso kaye noonshe maanshimihtatimoo' ekiih pimiwitoonitc ehkotepiinitc miicim, pahkweshikanan kaye, kotak kaye kekoon ke⁠aapacihtoonitc pimi ayaanitc. 
GEN.45.24	Miitahsh Coosap kaa⁠ishi maacinisha'waatc wiicihkiweya', e⁠ani maacaanitc itahsh o'o okii'inaa', “Keko ani kiihkaantihkek ani pimi ayaayek,” ekii'inaatc. 
GEN.45.25	Miitahsh i'imaa Iicipahkiink kaa‑ani onci maacaanitc ekii ishaanitc oteteni Cekapoon 
GEN.45.26	O'o tahsh okii'inaawaan otetewaan, “Coosap ohsha iinsan keyaapi pimaatisi! Wiin ohsha misiwe Iicipahkiini otipentaan,” okii'inaawaan. Wiinke tahsh kiih⁠koshkwentamoon, kaawiin okiih tepwehtaakohsiiwaan.
GEN.45.27	Ahpii tahsh kaa⁠wiintamawaawaatc kahkina kekoon kaakii'ikowaatc Coosapoon, e⁠waapamaanitc itahsh kaye otaapaanaahkwa' Coosapoon kaakiih pi ishinisha'waanitc ke⁠ani ishi pimiwinintc, miitahsh otetewaan Cekapoon kaakiih kiiwe mashkawaatisinitc. 
GEN.45.28	Isriyal tahsh kii‑ihkito, “Mii'i eh⁠tepwehtamaan! Ninkosihs Coosap keyaapi iinsan eh⁠pimaatisitc. Ninka ishaawaan, ci⁠awi waapamak cipwaa nipowak,” kii‑ihkito.
GEN.46.1	Isriyal 
GEN.46.2	Kii‑ishinam tahsh eh⁠tipihkaninik Kishemanitoon eh⁠kanoonikotc ekii'ikotc, “Cekap, Cekap.” Miihsh kaa⁠ishi nahkwehtawaatc, “O'omaa nintayaa.”
GEN.46.3	Kishemanitoon tahsh okii'ikoon, “Niin Kishemanitoo, kitete oKishemanitooman, keko sekisihken ci‑ishaayan weti Iicipahkiink 
GEN.46.4	Kikashi wiiciiwin hsa weti Iicipahkiink, ninka pikiiwewinaak itahsh miinawaa iki kipiiwesiimak o'omaa ahkiink. Coosap 
GEN.46.5	Cekap 
GEN.46.6	 Okii maaciinaa' tahsh kaye otawahkaana', otaya'iiman kaye Kenan 
GEN.46.7	okosihsa', kaakiih kwiiwisenhsiwinitc ooshihsa' kaye, otaanihsa', kaakii ihkwesenhsiwinitc ooshihsa' kaye. Kahkina hsa ko opiiwesiima' okiih pakami wiiciiwaa' i'imaa Iicipahkiink.
GEN.46.8	Miiwak itahsh oko Isriyalak kaakii ishaawaatc Iicipahkiink. Miiwa' iitok i'i Cekap opiiwesiima'. Oroopin 
GEN.46.9	Miiwa' itahsh o'o Oroopin okosihsa': Henahk 
GEN.46.10	Miihsh o'o Simiyan 
GEN.46.11	Miihsh o'o Liipaai 
GEN.46.12	Miihsh wiin o'o Coota 
GEN.46.13	Miiwa' itahsh o'o Iisahkaar 
GEN.46.14	Miihsh o'o Sepalan 
GEN.46.15	Miiwa' itahsh i'i Cekap 
GEN.46.16	Miihsh o'o Kaat 
GEN.46.17	Miihsh o'o Aahshar 
GEN.46.18	Miiwa' itahsh i'i Cekap oniicaanihsa' kaakii onci nihtaawikinitc ini ihkwewan Silpa 
GEN.46.19	Miiwa' itahsh o'o Cekap okosihsa' Orehcalwan 
GEN.46.20	 Weti hsa Iicipahkiink Coosap wiiwan Aasinaaht 
GEN.46.21	Miihsh o'o Penciman okosihsa': Piila 
GEN.46.22	Miiwa' itahsh i'i okosihsiwaa' a'a Orehcal a'a kaye Cekap. Mitaahshiniiwin (14) maamaw kiih⁠tahshiwa'.
GEN.46.23	Miiwan tahsh ono Ten 
GEN.46.24	Miihsh wiin o'o Napihtalaai 
GEN.46.25	Miiwa' itahsh i'i Cekap okosihsa' kaakii onci nihtaawikinitc ini ihkwewan Pilha 
GEN.46.26	Iki tahsh kahkina Cekapoon kaakii ishi wiiciiwaawaatc Iicipahkiink; i'i hsa tipinawe opiiwesiima', ninkotwaahsimitanashininkotwaahso (66) kiih⁠tahshiwa'. Kaawiin wiin okosihsa' wiiwini kiih⁠takwakimaahsiiwa'. 
GEN.46.27	 I'i tahsh niishin Coosapoon okosihsini kaakii nihtaawikinitc Iicipahkiink, mii 'i maamaw niishwaahsimitana (70) Cekap kiih⁠tahshiwaatc kii‑ishaawaatc Iicipahkiink.
GEN.46.28	Cekap 
GEN.46.29	Coosap itahsh kiih⁠poosi omiikaasowi otaapaanaahkwan ekii ishaatc Kooshin ci⁠nakishkawaatc oteten Isriyalan 
GEN.46.30	Isriyalan itahsh okii'ikoon, “Miitahsh i'i noonkom pisaan ci⁠nipoyaan, niin iitok iko kiwaapamin keyaapi eh⁠pimaatisiyan,” okii'ikoon.
GEN.46.31	Coosap itahsh okii'inaa' wiicihkiweya', i'i kaye oteten owaahkaa'ikaniniink kaakii onciinitc, “Niwii'ishaa hsa Peroo 
GEN.46.32	Ninka wiintamawaa kaye eh⁠kanawi maanahcaanihshiwininiiwiyek, eh⁠kanawenimekwaa aya'aawihshak. Ninka wiintamawaa kaye ekiih piinimek maanahcaanihsha', pishihkiwa' kaye, kahkina kaye kekoon eyaayek.’ 
GEN.46.33	Ahpii tahsh ishihsenik Peroo antominek o'o tahsh ishi kakweciminek aaniin enanohkiiyek? 
GEN.46.34	O'o tahsh kika'inaawaa, ‘Niinawint hsa kitanohkii'aakanak, mewisha hsa ko kiihpi kwiiwisenhsiwiyaank ninkiih pionci inanohkiimin eh⁠kanawenimankitwaa aya'aawihshak, taapishkoo ninkehteya'aaminaapaniik kaakiih pi ishihcikewaatc.’ Miitahsh i'i ci⁠pakitinikooyek cishi kapehshiyek Kooshin inahke ahkiink, aaniihsh Iicip 
GEN.47.1	Coosap itahsh kii‑ishaa ekii anta waapamaatc Peroon ekii'inaatc, “Nintete hsa, niicihkiweyak itahsh kaye, omaanahcaanihshimiwaa' itahsh, opishihkiimiwaa' kaye, kahkina kaye kekoonan eyaawaatc, Kenan ahkiink kiih⁠pionci takohshinook; inashke tahsh weti Kooshin ahkiink ayaawak,” okii'inaan. 
GEN.47.2	Naanan itahsh okii onaapamaa' wiicihkiweya', ekii ishiwinaatc eshi'ayaanitc Peroon. 
GEN.47.3	Peroon itahsh okiih kakwecimaani owiicihkiweya', “Aaniin itahsh enanohkiiyek?” okii'inaani.
GEN.47.3	O'o tahsh kii‑ishi nahkwehtamoo', “Niinawint hsa nintinowimin okanawi maanahcaanihshiwek taapishkoo kaakiih pi ishihcikewaatc ninkehteya'aaminaapaniik,” kii‑ishi nahkwehtamoo'. 
GEN.47.4	Miihsh kaye kaa‑ani ihkitonitc, “Ninkiih pakami kosimin hsa 'omaa ewii ishitaayaank, aaniihsh koohpaacihse e⁠ayaahsinok miicim weti Kenan ahkiink, niinawint itahsh kitanohkii'aakanak kaawiin inkoci mashkohsiihkaahsinoon ke⁠tanahshamankitwaa nintawahkaaninaanik. Taka hsa pisaan pakitinihshinaam ci⁠kapehshiyaank Kooshin 
GEN.47.5	Coosap itahsh Peroon okii'ikoon, “Kitete hsa, kiicihkiweyak kaye kikii otihsikook, 
GEN.47.6	i'i hsa Iicipahkiini pisaan oka ayaanaawaa. Taka pisaan Kooshin tashi kapehshiwak, maawac eshi onishihshininik Iicipahkiini. Kiishpin itahsh kihkenimatc awiya eshi'ayaawaatc kekoon nakacihtootc, inahsaahkan ihsa ci⁠naanaakaci'aatc nintawahkaana',” okii'ikoon.
GEN.47.7	Coosap itahsh okii ishiwinaan oteten Cekapoon 
GEN.47.8	Peroon itahsh okiih kakwecimikoni, “Aaniin entahso pipoonweyan,” okii ikoni.
GEN.47.9	O'o Cekapoon kii‑ishi nahkwehtamoon, “Mii hsa 'i ninkotwaahk nihsimitana (130) tahso pipoon eh⁠papaami ayaayaan. O'o minihk kaa⁠pimaatisiyaan pi⁠sanakan nimpimaatisiwin, aahpici kaye pankii inentaakwan iki kotawiin minihk kaakiih pi pimaatisiwaatc ninkehteya'aamipaniik,” kii‑ishi nahkwehtamoon. 
GEN.47.10	Miitahsh Cekapoon kaa⁠ishi shawenimaanitc Peroon, miihsh kaa⁠ishi nakanaanitc. 
GEN.47.11	Coosap itahsh okii ishi kapehshi'aan oteten, wiicihkiweya' kaye, maawac iko eshi onishihshininik Iicipahkiini, weti nahke ootenaank Oremasis 
GEN.47.12	Coosap itahsh okii ahshamaan oteten, i'i kaye wiicihkiweya', kahkina kaye oteten owaahkaa'ikaniniink kaakii onciinitc ekii miinaatc miicim ke⁠miicinitc, minihk hsa ko kaakiih tahshinitc oniicaanihsini.
GEN.47.13	I'iwe tahsh kaakii ayaahsinok miicim i'imaa misiwe ahkiink wiinke kiih⁠kakwaatakentaakwan. Iicipahki 
GEN.47.14	Pemaatisinitc itahsh kaakii ataawenitc miicim, Coosap 
GEN.47.15	Ahpii kaah⁠caakinaanitc oshooniyaamini pemaatisinitc kaakii onciinitc Iicipahkiink, Kenan ahkiink kaye, kahkina Iicip kaa⁠onciinitc okiih pi naasihkaakoo' Coosap ekii'ikotc, “Miishihshinaam miicim. Wekonen itahsh ke⁠onci nipoyaankipan eshi'ayaayan? Ninkiih caakinaanaan ohsha nishooniyaaminaan,” okii'ikoo'.
GEN.47.16	Coosap itahsh okii ishi nahkwehtawaa', “Piinihkwahk hsa kitaya'aawihshimiwaak; kika miinininim itahsh miicim meshkwac miishiyek aya'aawihshak, kishooniyaamiwaa kotawiin aasha ekiih caakihsetc,” okii'inaa'. 
GEN.47.17	Miitahsh iko 'i pemaatisinitc kaa⁠ishi piinaanitc otawahkaanimini eshi'ayaatc Coosap. Miicim meshkwac okii miinaa' ci⁠miinikotc omihtatimoomini, omaanahcaanihshiimini kaye, omaanatihkomini kaye, opishihkiimini kaye, i'i kaye omaanshimihtatimoomini. I'i tahsh peshiko pipoon e⁠ishihsenik okiih pimahshamaa' miicim ekii miinaatc meshkwac itahsh ekii miinikotc kahkina otawahkaanimini.
GEN.47.18	Ahpii tahsh miinawaa e⁠ani pipooninik, miinawaa okiih pi naasihkaakoo' ekii'ikotc, “Kaawiin hsa nintaa kaatamawaahsiwaanaan nintookimaaminaan tepwe ekiih caakihsetc nishooniyaaminaan, nintawahkaaninaanik kaye kiin eh⁠tipenimatwaa. Kaawiin itahsh kekoon nintayaahsiimin ke⁠miinikooyampan, miiyehtako niwiiyawinaanin, nintahkiiminaanin kaye. 
GEN.47.19	Wekonen itahsh ke⁠onci kawaskateyaankipan o'omaa kitahkiimink? Ci⁠mashashkwaakipan itahsh nintahkiiminaanin! Ataawaanihshinaam, ataawen kaye nintahkiiminaanin meshkwac ci⁠miishiyaank miicim. Niinawint itahsh Peroo ninka tipenimikonaan ci⁠pamiihtawankitc, nitahkiiminaanin kaye oka tipentaanan. Miishihshinaam kihtikaanenhsan ci⁠kihtikaatamaank ci⁠pimaatisiyaank ci⁠nipohsiwaank, i'i tahsh ahki kaawiin ta⁠mihci paashkwaahsinoon,” okii'ikoo'. 
GEN.47.20	Coosap itahsh okii ataawehtamawaan Peroon kahkina Iicipahkiini. Kahkina hsa Iicip kaa⁠onciiwaatc entahshiwaatc okii ataawaakenaawaan okihtikewahkamikowaan, onsaam aaniihsh kiih⁠kohpaacihsewak ekii ayaahsininik miicim. Kahkina tahsh i'i ahkiini Peroo kihciokimaa okiih tipentaan. 
GEN.47.21	Miitahsh i'i nahke Coosap kaa⁠ishi kashki'aatc kahkina pemaatisinitc ci⁠nehpici mihtanohkiihtawaanitc kihciokimaan misiwe i'imaa ahkiink. 
GEN.47.22	I'iweni ahkiini ehta kaakii ishitaanitc anami'ewikimaa' kaawiin kii⁠ataawehsii, aaniihsh Peroon okiih pakitinaani imaa ci‑ishitaanitc, Peroon iitok okii miinaani ke⁠ontaatisinitc. Miitahsh kaakii onci ataawaakehsinik otahkiimini. 
GEN.47.23	Coosap itahsh okii'inaa' pemaatisinitc, “Inashke tahsh noonkom kaa⁠kiishikahk kikii ataawaaninim, kitahkiimiwaa kaye Peroo ci⁠tipentank, ina itahsh onoweniwan kihtikaanenhsan ke⁠kihtikaatamek kikihtikaanahkiiwaank. 
GEN.47.24	Ahpii tahsh kiishinihtaawikinkin kekoonan, entahso naanan nehtaawikihtooyek, peshik i'imaa kika onci miinaawaa Peroo.
GEN.47.25	O'o tahsh okii'ikoo', “Kikiih pimaacihtoonan ihsa nimpimaatisiwininaanin. Taka hsa minwaapamihshinaam, kiin iitok nintookimaaminaan; Peroo tahsh ninka tipenimikonaan,” okii'ikoo'. 
GEN.47.26	Coosap itahsh kii‑inaahkonike i'imaa Iicipahkiink, entahso naanan kekoonan kaa⁠nihtaawikininikin peshik i'imaa ci⁠onci miinimintc Peroon ci⁠tipinawewisinitc. O'o tahsh inaahkonikewin keyaapi noonkom kaa⁠kiishikahk pimihse. I'i hsa ehta ahkiini kaakii ishitaanitc anami'ewikimaa' kaawiin okiih tipentansiini Peroon.
GEN.47.27	Iki tahsh wiin Isriyalak 
GEN.47.28	Cekap 
GEN.47.29	 Ahpii tahsh wecihcihsenik aasha kekaa Isriyal ci⁠nipotc, okii antomaan okosihsan Coosapoon 
GEN.47.30	Ninantawentaan ihsa ahpii nipoyaan, Iicipahkiink ci⁠onci maaciinikooyaan ci⁠awi na'inikooyaan eshi na'inintwaa ninkehteya'aamipaniik,” okii'inaan.
GEN.47.30	Coosapoon itahsh okii'ikoon, “Eya', ninka ishihcike i'i kaa'ishiyan.”
GEN.47.31	Cekap itahsh kii‑ihkito, “Ahpimon hsa 'i ci‑ishihcikeyan,” okii'inaan. Miitahsh Coosapoon kaa⁠ishi ahpimonitc. Cekap itahsh kii⁠acitawihkweni ekii miikwehciwentank enihkwehshink inahke onipewinaahkonk.
GEN.48.1	Naanaake tahsh e⁠ani ishihsenik, Coosap 
GEN.48.2	Ahpii tahsh Cekap 
GEN.48.3	 Miitahsh o'o Cekap kaa'inaatc Coosapoon, “Kishemanitoo kaaMaawaci mashkawisiitc hsa ninkii naakosiihtaak Laas 
GEN.48.4	o'o ekii'ishitc, ‘Kiwii ishi'in hsa ci⁠ani paahtiinowaatc kiniicaanihsak. Miihsh kipiiwesiimak ci⁠ani pepaahtiinwewaanakisiwaatc. Miiwak hsa iki ke⁠miinakwaa o'o ahkiini ci⁠nehpici tipinawewisiwaatc,’ mii 'i kaa'ishihpan.”
GEN.48.5	“Inashke tahsh iki niishin kikosihsak o'omaa Iicipahkiink 
GEN.48.6	Kiishpin itahsh kotak ani ayaawatwaa apinoonciishak oko kaashi niishiwaatc, miiwak ihsa iki kiin ke⁠tipinawewisiyan. Kekoonan itahsh keni tepinamowaatc wiicihkiweyiwaa' ta⁠onciimakaniniwan Iihpariyamink, Manaahsahkank kaye. 
GEN.48.7	 Weti hsa eh⁠pionci kiiweyaampaan Mesopohtemiya 
GEN.48.8	Ahpii tahsh Isriyal 
GEN.48.9	Coosapoon itahsh okii ishi nahkwehtaakoon, “Miiwa' ihsa 'i Kishemanitoo kaakii miishitc o'omaa ke⁠okosihsiwak,” kii‑ihkitowan.
GEN.48.9	Isriyal tahsh kii‑ihkito, “Taka o'omaa piish ci⁠shawenimakwaa.” 
GEN.48.10	O'o tahsh ishi ahpii Isriyal kaawiin aasha aahpici kii⁠waapihsii aaniihsh kii⁠kihci ahkiwensiiwi. Coosapoon itahsh pehsho okiih piitamaakoon okosihsini, miitahsh kaa⁠ishi ociimaatc kwiiwisenhsa' pehkihsh ekii minciminaatc. 
GEN.48.11	Isriyal itahsh okii'inaan Coosapoon, “Kaawiin miinawaa ta⁠ishihsehsinoon ci⁠waapaminaan itahsh ekii inentamaampaan, inashke tahsh Kishemanitoo nimpakitinik ci⁠waapamimak kiniicaanihsa',” okii'inaan. 
GEN.48.12	Coosap itahsh okii otaahpinaa' i'i kwiiwisenhsa' ociinkwaniniink Isriyalan e⁠ayaanihpan, miihsh mihtahkamik kaa⁠ishi animihkohtaatc.
GEN.48.13	Okii ishi niipawi'aan itahsh Iihpariyaman onamantinihkiniink inahke oteten eshi'ayaanitc, ini tahsh wiin Manaahsawan okihcinihkiniink inahke okii ishi niipawi'aan. 
GEN.48.14	Isriyal tahsh kii⁠aashitenihkeni okihcinihk ekii aapacihtootc eh⁠saaminaatc Iihpariyaman ohtikwaaniniink, aanawiin ini ekii ohshiimenshimaawinitc. Onamantinihk itahsh okii aapacihtoon eh⁠saaminaatc Manaahsawan ohtikwaaniniink aanawiin ini nihtam ekii nihtaawikinitc. 
GEN.48.15	Miitahsh kaa⁠ishi shawenimaatc Coosapoon o'o ekii'inaatc,
GEN.48.15	“Taka Kishemanitoo, ninkehteya'aamipaniik
GEN.48.15	Eparahaam, Aaisik kaye kaakii anohkiihtawaawaatc,
GEN.48.15	oka shawenimaa' o'o kwiiwisenhsa'.
GEN.48.15	Kishemanitoo kaakiih niikaaniihtamawitc
GEN.48.15	minihk iko kaa⁠pi pimaatisiwak piinihsh o'o ishi ahpii
GEN.48.15	noonkom kaa⁠kiishikaninik, oka shawenimaa'.
GEN.48.16	Taka ini encalan
GEN.48.16	kaa⁠pinaatamawimitc kahkina wahsitaawihsewinink;
GEN.48.16	oka shawenimikowaan iki kwiiwisenhsak.
GEN.48.16	Taka wiinawaa tani onci nehpici ayaani niwiinsowin,
GEN.48.16	i'i kaye ninkehteya'aamipanii' Eparahaaman, Aaisikoon kaye.
GEN.48.16	Taka okani paahtiino'aawaa' opiiwesiimiwaa' o'omaa ahkiink,”
GEN.48.16	kii‑ihkito.
GEN.48.17	Coosap itahsh kaawiin okii minwaapantansiin e⁠waapamaatc oteten okihcinihkini e⁠aapacihtoonitc eh⁠saaminaanitc Iihpariyaman ohtikwaaniniink. Miitahsh kaa⁠ishi manipitawaatc oninciini eh⁠saaminaanitc Iihpariyaman ewii ishi ninciinaatc Manaahsawan ohtikwaaniniink. 
GEN.48.18	O'o tahsh Coosap ekii'inaatc oteten, “Nintete, kaawiin wiin i'inahke, wa'a iitok nihtam kii⁠nihtaawiki; wa'a hsa saamin kikihcinihk ci⁠aapacihtooyan,” okii'inaan.
GEN.48.19	Oteten tahsh o'o okii'ikoon, “Ninkosihs, ninkihkentaan ohsha; kewiin hsa Manaahsa tani paahtiinwewaanakisi, opiiwesiima' ta‑ani paahtiinowa'. Ohshiimenshan itahsh nawac tani paahtiinwewaanakisiwan, opiiwesiimini nawac tani paahtiinowa' ci⁠ani pepahkaanwewaanakisinitc,” kii‑ihkito.
GEN.48.21	Isriyal tahsh okii'inaan Coosapoon, “Inashke mii aasha kekaa ci⁠nipoyaan, Kishemanitoo tahsh kika wiiciiwik, ci‑ishiwinihk weti ahkiink kaakii ishi tipinawewisiwaatc kikehteya'aama'. 
GEN.48.22	Kiin itahsh e⁠niikaanishkawatwaa kiicihkiweyak, kimiinin i'i ahki Shehkam 
GEN.49.1	Cekap 
GEN.49.2	Maamawipiishaak, pisintawihshik, kiinawaa Cekap kaa⁠okosihsiminek;
GEN.49.2	Pisintawihk itahsh Isriyal 
GEN.49.3	Oroopin 
GEN.49.3	Kiin hsa mii 'i enentaakosiyan, nimashkawisiiwin,
GEN.49.3	Kaakii onci maacihsek nintininiiwentaakosiwin,
GEN.49.3	Wiinke kikihtentaakos,
GEN.49.3	Wiinke kaye kimashkawentaakos.
GEN.49.4	Mii hsa 'i eshinaakosiyan
GEN.49.4	Taapishkoo kaa⁠pimiciwank ewii mooshka'ank,
GEN.49.4	Kaawiin itahsh awahshime kika kihtentaakosihsii,
GEN.49.4	Onsaam aaniihsh kikii wiihpemaa nintaanihkewiiw,
GEN.49.4	Noociko ekii inentaakohtaawatc kitete onipewinaahk.
GEN.49.5	Inashke Simiyan 
GEN.49.5	Liipaai 
GEN.49.5	Mii hsa 'i enaapacihtoowaatc
GEN.49.5	Omiikaasowi aapacihtaakaniwaan
GEN.49.5	E⁠onci kihci ompwehkamikisiwaatc.
GEN.49.6	Kaawiin hsa ninka ishaawaahsiin eshi kiimooci kakanoonitiwaatc,
GEN.49.6	Kaawiin kaye ninka wiitoohkaasowaahsiin kaa⁠tashi onaahkonikewaatc,
GEN.49.6	Kii⁠nishkaatisiwaatc ohsha mii 'i eshi nihsaawaatc ininiwa',
GEN.49.6	Omaahki'aawaa' kaye aape pishihkiwa' e⁠mihci otaminowaatc.
GEN.49.7	Ta⁠maci'icikaateni hsa onishkaatisiwiniwaa,
GEN.49.7	Aaniihsh onsaam aahkwentaakwanini,
GEN.49.7	Otaahkokitaasowiniwaa kaye
GEN.49.7	Onsaam kakwaanihsakentaakwanini;
GEN.49.7	Misiwe hsa Isriyal ahkiink ninkashi misihteyaama'waak,
GEN.49.7	Misiwe kaye ninka onci ishinisha'waak
GEN.49.7	Eshi ayayaanitc pemaatisinitc.
GEN.49.8	Coota, kiicihkiwensiwak ihsa kika minwaapamikook.
GEN.49.8	Ohkwekaniwaank itahsh kika taninaak
GEN.49.8	Iki kaa⁠shiinkenimihkwaa.
GEN.49.8	Kiicihkiwensiwak ihsa ta‑animihkohtaawak enaahsamiiyan.
GEN.49.9	E⁠ishkwaa nishiwetc, mii 'i eshi kiiwetc owaashink.
GEN.49.9	Eh⁠shiipiikiciihshink itahsh, eh⁠pimihshink kaye,
GEN.49.9	Awenen itahsh ke⁠kashkite'enihpan ci⁠mikoshkaaci'ikotc.
GEN.49.10	Coota otahkonaan kihciokimaawi sahka'onaahk
GEN.49.10	Shikwahsh opiiwesiima' tani okimaawiwa',
GEN.49.10	Piinihsh takohshink awenen kaa⁠tipinawewisitc.
GEN.49.10	Wiin tahsh inentaakosi ci⁠nana'ihtaakotc
GEN.49.10	Kahkina kaa⁠tahswewaanakisinitc pemaatisinitc.
GEN.49.11	Shoominaahtikonk hsa
GEN.49.11	Otishi tahkopinaan omaanshimihtatimooman,
GEN.49.11	Omaanshimihtatimoomenhsan itahsh
GEN.49.11	Maawac eshi onishihshininik shoominaahtikonk.
GEN.49.11	Shoominaapoonk ihsa otishi kisiihsipatoonan okikishkikanan,
GEN.49.11	Otookimaawayaanan tahsh
GEN.49.11	Otishi kisiihsipatoonan shoomina' kaashi miskwaakamishkikenitc.
GEN.49.12	Oshkiishikoon hsa nawac miskonaakwaniniwan
GEN.49.12	Kaa‑ahpiihci miskwaanik shoominaapooni,
GEN.49.12	Wiipitan kaye nawac waapishkaaniwan
GEN.49.12	Aahpiihc wiin eshi waapishkaanik coocoohshaapo.
GEN.49.13	Sepalan 
GEN.49.13	Niipiwa' hsa i'imaa ciikew
GEN.49.13	Tashi tapinawihshimoomakanoon kihci ciimaanan,
GEN.49.13	Weti tahsh kika ahko tipentaan i'i ahki
GEN.49.13	Eshi'ayaak Saaitan 
GEN.49.14	Isahkaar 
GEN.49.14	Maanshimihtatimoonhs kaa⁠soonkisitc,
GEN.49.14	Eh⁠papimihshink nahsawaya'ii
GEN.49.14	Eshi ahtenikin niishin pimiwanaaniwashan.
GEN.49.15	Ahpii e⁠waapantank i'i kaashi anwehshink e⁠onishihshininik,
GEN.49.15	I'i kaye ahkiini e⁠minonaakwaninik,
GEN.49.15	Miitahsh eshi pihciwanaatank ini pimiwanaanan ewiih pimiwitootc,
GEN.49.15	Miihsh ke⁠ishi kashkihtamaasotc
GEN.49.15	Ci⁠tinowitc kaa⁠kakwaataki pamiihtaaketc.
GEN.49.16	Ten 
GEN.49.16	Taapishkoo 'i peshikwewaan Isriyala'.
GEN.49.17	Ten taapishkoo hsa kinepik kaa‑ayaatc miihkanaank,
GEN.49.17	Kaa⁠ciihsowetc tino kinepik kaa‑ayaatc enamoninik miihkana,
GEN.49.17	Miitahsh eshi ciihswaatc mihtatimoon opemikaatiniink,
GEN.49.17	Miihsh eshi aashekitakoocininitc ini kaa⁠pimiwanaasonitc.
GEN.49.18	Oo Tepencikeyan, nimpiihtoon hsa kipimaaci'iwewin!
GEN.49.19	Kaat 
GEN.49.19	Ci⁠paahtiinonitc nehtaa mahkantwenitc,
GEN.49.19	Ta⁠kwehkipani'o hsa tahsh ci⁠maaciiyaama'waatc.
GEN.49.20	Aahshar 
GEN.49.20	Ke⁠nihtaawikihtootc hsa
GEN.49.20	Ta⁠te'ahpiihtetaakwanini ci⁠miicinihpan kihciokimaan.
GEN.49.21	Naapihtalaai 
GEN.49.21	Kaa⁠pakitinintc ci⁠papaamipahtootc,
GEN.49.21	Kaa‑ayaawaatc itahsh wenishihshinitc wawaashkehshiinhsa'.
GEN.49.22	Coosap 
GEN.49.22	Taapishkoo kaa⁠wenooci nihtaawikihciketc shoominaahtik
GEN.49.22	Kaa⁠patahkisotc ciikaya'ii eshi moohkiciwaninik nipi,
GEN.49.22	Owatihkwanan kaa‑ahkwaantawekininikin aahsamaapihk.
GEN.49.23	I'i tahsh opimocike' wiinke okihci miikaanikoo',
GEN.49.23	Eh⁠papiimokotc, e⁠mikoshkaaci'ikotc kaye.
GEN.49.24	Omihtikwaapiin itahsh awaac pankii ci⁠maacishkaanitc,
GEN.49.24	Onihkan kaye ani mashkawisiimakaniniwan.
GEN.49.24	Omashkawisiiwininiink e⁠onci mashkawisiishkaakotc
GEN.49.24	Meshkawisiinitc Kishemanitoon wemanitoomikonitc Cekapoon 
GEN.49.24	Tenowinitc Okanawi maanahcaanihshiwen,
GEN.49.24	KaaNaatamawaanitc Isriyala',
GEN.49.25	Kitete ohsha oKishemanitooman kaa⁠wiici'imihk,
GEN.49.25	KaaMaawaci mashkawisiitc Kishemanitoo kaa⁠shawenimihk,
GEN.49.25	Kiishikonk e⁠onci shawenimihk,
GEN.49.25	Waahsa kaye anaamiintim e⁠onci shawenimihk.
GEN.49.25	Kika shawenimik wenci nihtaawiki'imatc shikwa kaa⁠onci nooni'imatc apinoonciisha'.
GEN.49.26	Kitete hsa kaashi shawenimihk nawac kihci inentaakwanini
GEN.49.26	Ahpiihc wiin oshawencikewiniwaa niin kaakii okehteya'aamiyaan,
GEN.49.26	Nawac kaye eshi shawencikemakahkin nehpic eyaakin waciin;
GEN.49.26	Taka ono shawentaakosiwinan Coosap oka otihsikoonan ohtikwaanink
GEN.49.26	Kaye oshkaahtikoonk wiin e⁠okimaawentaakositc kaa⁠tashinitc wiicihkiweya'.
GEN.49.27	Penciman 
GEN.49.27	Eh⁠kishepaawakaninik kaa⁠kitaatc kaa⁠nihtootc,
GEN.49.27	E⁠onaakohshininik itahsh e⁠nenaawa'oohkiitc onihtaakan,”
GEN.49.27	mii 'i kaa⁠ihkitotc Isriyal.
GEN.49.28	Miiwa' hsa 'i kaakii mitaahshiniishwewaanakisinitc Isriyal. Miitahsh o'o kaakii'ikowaatc otetewaan kii⁠shawenimikowaatc, entahshiwaatc ekii'ikowaatc keshi na'ishkaakowaatc.
GEN.49.29	Cekap tahsh okii'inaa' okosihsa', “Mii osha'i aasha e⁠otisaapantamaan ci⁠wiiciiwakwaa nintinawemaakanak kaa⁠pimaatisihsikwaa. A'a hsa Iihparan 
GEN.49.30	 I'i tahsh kaa⁠wiimpaapihkaak weti Mahkpiila 
GEN.49.31	 Mii hsa weti kaa⁠ishi na'inintc Eparahaam, ini kaye wiiwan Serawan 
GEN.49.32	I'i tahsh ahkiini kaakii ataamintwaa iki ininiwak Heht kaatinowiwaatc, mii hsa imaa eyaak i'i kaa⁠wiimpaapihkaak.” 
GEN.49.33	 Ahpii tahsh kaa⁠ishkwaa waawiintamawaatc aaniin ke⁠ishihcikenitc okosihsa', kii⁠wakiicihtaa onipewinink. Miihsh kaa⁠ishi ishkwaanaamotc ekii ishkwaa pimaatisitc.
GEN.50.1	Coosap 
GEN.50.2	Miitahsh Coosap kaa⁠ishi anoonaatc kaakii anohkiihtaakotc mashkihkiiwininiwa' ci⁠kwayaanci'imintc oteten, ci‑ishi'imintc kaakii ishi'intwaa kaakii na'inimintc. Kii‑ishihcikewa' tahsh i'i mashkihkiiwininiwa'. 
GEN.50.3	Niimitana (40) tahso kiishik tahsh awiya kiih⁠tashihkikaniwi kiih⁠kwayaanci'intc kii‑ishi'intc ci⁠waanaatisihsik. Pemaatisiwaatc tahsh Iicipahkiink 
GEN.50.4	Ekii ishkwaahsenik tahsh minihk tahso kiishik kaakii mawimimintc Isriyalan, Coosap okii'inaa' kaakii anohkiihtawaanitc kihciokimaan, “Kiishpin minwaapamiyek, taka o'owe awi inihk kihciokimaa niin e⁠ihkitoyaan: 
GEN.50.5	 ‘Ahpii hsa nintetepan aasha kekaa kiiwii ani ishkwaa pimaatisitc, ninkiih kashkimik ci⁠ahshotamawak, cishi na'inak kaakii ishi oshihtamaasokopanen cishi na'inintc weti Kenan 
GEN.50.6	O'o tahsh kihciokimaan okiih pi'ikoon, “Pisaaniko ishaan ci⁠awi na'inatc kitetepan kaakii ishi ahshotamawaawatipanen.”
GEN.50.7	Coosap tahsh kii⁠ani maacaa ekii awi na'inaatc otetepaniin. Kihciokimaan kaakiih pamiihtawaanitc, kaakiih kanawentaminitc kaye otaawinini, i'i kaye kaakii niikaanentaakosinitc ininiwa' i'imaa Iicipahkiink ekii wiiciiwikotc. 
GEN.50.8	Kahkina kaye entahshinitc wiicihkiweya', kahkina kaye otetepaniin kaakii inawemaanitc kii‑ishaawa'. Oniicaanihsiwaa' tahsh wiin kaakii ayakaahshiinshinitc, ini kaye omaanahcaanihshimiwaa', omaanatihkomiwaa', i'i kaye opishihkiimiwaa' okii nakanaawaa' i'imaa Kooshin 
GEN.50.9	Ininiwa' tahsh kaye kaakiih pimitaapa'aanitc otaapaanaahkwa', i'i kaye kaakiih pimiwanepa'ikonitc mihtatimonk kiih⁠tako ishaawa'. Wiinke hsa ko kiih⁠paahtiinowak.
GEN.50.10	Ahpii tahsh ekiih takohshinowaatc i'imaa Etat 
GEN.50.11	Iki tahsh pemaatisiwaatc kaakii ayaawaatc Kenan ahkiink e⁠waapamaawaatc e⁠mawinitc i'imaa Etat kii‑ihkitowak, “Inashke kiniin enahkamikisiwaatc Iicip kaa⁠onciiwaatc e⁠mawiwaatc,” kii‑ihkitowak. Mii 'imaa tahsh kaakii onci ishinihkaatenik kaakii ishi mawiwaatc, “Otanatemowiniwaa
GEN.50.12	Isriyal tahsh okii ishihcike'ikoo' kaakii'inaakopanen okosihsa' cipwaa ishkwaa pimaatisitc. 
GEN.50.13	 Okosihsa' ekii ishiwitoonitc owiiyaw Kenan ahkiink ekii anta na'inaminitc weti kaakii ishi wiimpaapihkaanik Mahkpiila 
GEN.50.14	Coosap itahsh kaa⁠ishkwaa na'inaatc otetepaniin kii‑ishi kiiwe Iicipahkiink i'i kaye wiicihkiweya', kahkina hsa piko kaakii wiiciiwikotc.
GEN.50.15	Coosap 
GEN.50.16	Okii anoonaawaan tahsh awiyan ci⁠awi wiintamawaanitc Coosapoon ekii ihkitowaatc, “Kitete hsa kii‑ihkito cipwaa ishkwaa pimaatisitc. 
GEN.50.17	O'oweni hsa inaahkek Coosap ‘Kipakohsenimin ci⁠poonentamawatwaa tipinawe kiicihkiweyak kaakii ishi mamaashiihkantawihkwaa, i'i kaye kaakii ishi macitootamowaatc ahpii kii⁠wani tootawihkwaa.’ Taka tahsh noonkom poonentamawihshinaam kaakii wani tootaakooyan, niinawint iitok kaa⁠pamiihtawankitc kitetepan oKishemanitooman.” Coosap tahsh kii⁠mawi ahpii e⁠noontank kaakii'inintc.
GEN.50.18	Wiicihkiweya' okiih pi naasihkaakoo' ekii animihkohtaanitc kaakii ishi'ayaatc ekii'ikotc, “Inashke kaa⁠pamiihtawihkwaa nintinowimin,” okii'ikoo'.
GEN.50.19	Coosap tahsh okii ishi nahkwehtawaa', “Keko sekisihkek. Niin nintaa ishicihkewaan ina Kishemanitoo otishihcikewin? 
GEN.50.20	I'i tahsh kaakii inentamek kaawii ishi macitootawiyekipan, Kishemanitoo tahsh wiin i'imaa kii⁠onciini ominotootaakewin. Miitahsh i'i noonkom niipiwa' pemaatisiwaatc kaa⁠onci pimaatisiwaatc i'i kaakii ishihsenik. 
GEN.50.21	Inashke tahsh keko sekisihkek, kika naanaakaci'ininim hsa, iki kaye kiniicaanihsiwaak.” Miihsh kaa⁠ishi minwentaminitc weweni ekiih kakanoonaatc.
GEN.50.22	Coosap 
GEN.50.23	Coosap tahsh kiihte pimaatisi ekii waapamaatc otaanihkoopisooma' Iihpariyamink 
GEN.50.24	Miitahsh Coosap kaa'inaatc wiicihkiweya', “Mii'aasha kekaa ci‑ishkwaa pimaatisiyaan, shaakooc tahsh Kishemanitoo tepwe kika naanaakaci'ikowaa. O'omaa kaye ahkiink Iicip kika onci maaciinikowaa ci‑ishiwininek weti kaakii ishi ahshotamawaakopanen Eparahaaman 
GEN.50.25	 Coosap tahsh okii'inaa' Isriyala' ci⁠ahpimonitc ekii'inaatc, “Ahshotamawihshik, ahpii Kishemanitoo ishiwininek weti Kenan 
GEN.50.26	Iicipahkiink, tahsh Coosap kiih⁠tashi ishkwaa pimaatisi, ninkotwaahk mitaahso (110) ekiih tahso pipoonwetc. Kiih⁠kwayaancihcikaateni tahsh kaye owiiyaw, ekiih piina'ikaatenik cipemahkahkonk.
EXO.1.2	Oroopan 
EXO.1.3	Isahkaar 
EXO.1.4	Ten 
EXO.1.5	Niishwaahsimitana (70) hsa maamaw kiih⁠tahshiwak Cekaponk kaakii ontahkaanesiwaatc. Ini hsa wiin okosihsan Coosap 
EXO.1.6	Coosap itahsh kaawiin keyaapi kiih⁠pimaatisihsii, wiicihkiweya' kaye. I'i kaye kahkina kaakii wiici ahpiihtaatisiimaahpan. 
EXO.1.7	 Opiiwesiimiwaa' Isriyala' 
EXO.1.9	Miitahsh kaa'inaatc opimaatisiima', “Inashke Isriyalak 
EXO.1.10	 Taka hsa kakwe kipihtinaataanik awahshime ci⁠ani paahtiinohsikwaa. Maakishaa hsa otaa wiici'aawaa' pi'anta miikaashiyamintwaa kaa⁠shiinkeniminankitwaa. Miitahsh o'omaa ahkiink ci⁠onci tapasiiwaatc,” kii‑ihkito. 
EXO.1.11	Miitahsh Iicip kaatinowiwaatc kaakii onahsaawaatc ke⁠kakwaatakanohkii'aanitc Isriyala'. Ekiih tootawaawaatc wawiinke piko ci⁠kakwaatakanohkiinitc. Miihsh kaakii oshihtamawaanitc kihciokimaan kihci ootenawan keshi ahtaasonitc. Paaihtam 
EXO.1.12	Aanciko tahsh ekiih kakwaataki'aawaatc, mii 'i aanciko kaa‑anishi paahtiinonitc, misiwe kaye ekii ishi misihteshkaanitc i'imaa ahkiink. Iicipahkiink kaa⁠onciiwaatc itahsh wiinke okiih kihci kohsaawaa' Isriyala'. 
EXO.1.13	Wiinke hsa okiih kakwaataki mihtanohkii'aawaa'. 
EXO.1.14	Miitahsh kaa‑ahpiihci kakwaataki mihtanohkii'aawaatc, kaawiin weweni kiih⁠pimaatisihsiiwa'. Ekiih tootawaawaatc ci⁠oshi'aanitc kaa⁠kahkahkeyaapihkisinitc ahsinii', ci⁠oshi'aanitc kaye ke⁠onci kihci waapihkihshininitc i'i ahsinii'. Kahkina hsa ko kekoon okii inanohkii'aawaa' mihshawahkamik, maawac iko ekiih kakwaatakanohkii'aawaatc. Kaawiin awaac pankii ci⁠koohpaatenimaawaatc.
EXO.1.15	A'a tahsh kihciokimaa i'imaa Iicipahkiink okii inaa' niishin (2) Hiiparoo 
EXO.1.16	Miihsh o'o kaa'inaatc, “Ahpii hsa kii⁠wiici'ekwaa Hiiparoowihkwewak kii⁠nihtaawikinaawahsowaatc, kiishpin kwiiwisenhsan ayaawaawaatc, shemaak hsa kika nihsimaawaan. Kiishpin tahsh wiin ihkwesenhsan ayaawaawaatc, pisaan hsa ta⁠pimaatisiwan,” okii inaa'. 
EXO.1.17	Iki tahsh ihkwewak wetaahpinaawahsowaatc okiih kohtaanenimaawaan Kishemanitoon, kaawiin tahsh kii‑ishihcikehsiiwak kaakii ishi anoonikowaatc kihciokimaan, pisaan hsa ko kaye okiih pakitinaawaa' kwiiwisenhsa' ci⁠pimaatisinitc. 
EXO.1.18	Miitahsh a'a kihciokimaa i'imaa Iicipahkiink kaakii antomaatc i'i ihkwewa' wetaahpinaawahsonitc ekii ishi kakwecimaatc, “Wekonen tahsh o'o wenci ishihcikeyek, eh⁠pakitinekwaa kwiiwisenhsak ci⁠pimaatisiwaatc?” okii inaa'. 
EXO.1.19	Miihsh o'o kaa⁠ishi nahkwehtaakotc, “Hiiparoowihkwewak hsa kaawiin ishi'ayaahsiiwak kaa⁠ishi'ayaanitc Iicipiiwihkwewa'. Etatawe ohsha wiinawaa owencihtoonaawaa e⁠nihtaawikinaawahsowaatc. Kaawiin tahsh ninte takohshinsiimin, mii 'i aasha kii‑ishkwaa nihtaawikinaawahsowaatc,” okii'ikoo'. 
EXO.1.20	Kishemanitoo tahsh okii minotootawaa' i'i ihkwewa' wetaahpinaawahsonitc. Miitahsh Isriyalak aancihke kaakii ani paahtiinowaatc, wiinke kaye kii⁠ani soonkentaakosiwak. 
EXO.1.21	Iki hsa ihkwewak e⁠kohtaanenimaawaatc Kishemanitoon, mii 'i kaakii miinikowaatc wiinawaa piko ci⁠otapinoonciishimiwaatc. 
EXO.1.22	 Miitahsh kihciokimaa Peroo 
EXO.2.1	I'i tahsh ahpii kii⁠ayaa inini Liipaaink 
EXO.2.2	 Miitahsh a'a ihkwe kaakii ani kikishkawaawahsotc ekii ayaawaatc kwiiwisenhsan. Ekii waapamaatc itahsh e⁠minonaakosinitc, okiih kaanaan nihsokiisihs (3) minihk. 
EXO.2.3	Ahpii tahsh kaa⁠kashkihtoohsik awahshime ci⁠kaanaatc ini apinoonciishan, mii hsa mashkohsii mahkahkonk kaa⁠ishi piina'waatc. Okii ishihtoon i'i mahkahkoni ci⁠onsihkaahsininik, pikiwan ekii aapaci'aatc. Miitahsh kaa⁠ishi pahkopii'ank ciikew kaakii ishi mashkohsiihkaanik i'imaa Naayal 
EXO.2.4	Otawemaan itahsh a'a kwiiwisenhs waahsa kii⁠onsaapiwan ewii waapamikotc aaniin ke⁠ishihsetc.
EXO.2.5	Kihciokimaa tahsh otaanihsan kii⁠naasipiiwan i'imaa siipink ewiih kisiihsipasonitc. Mekwaa tahsh a'a otaanihsimaa eh⁠pimaashakaametc kaa⁠wiiciiwikotc oshkiniikihkwewa' kaakiih pamiihtaakotc, okii onci waapantaan mashkohsii mahkahkoni e⁠akwantenik eshi mashkohsiihkaanik. Miihsh kaakii anoonaatc peshik kaa⁠pamiihtaakotc ci⁠naasihkaminitc. 
EXO.2.6	Ahpii tahsh eh⁠paahkinank i'i mahkahk, apinoonciishan okii waapamaan e⁠mawinitc. Miihsh kaa⁠ishi koohpaatenimaatc ekii ihkitotc, “Mii hsa wa'a peshik Hiiparoowi apinoonciish,” kii‑ihkito.
EXO.2.7	A'a tahsh kwiiwisenhs kaakii otawemaatc okii'inaani kihciokimaan otaanihsini, “Nintaa ishaa na ci⁠awi kanoonak Hiiparoowihkwe ke⁠nooni'aahtamawihk ini apinoonciishan,” okii'inaan.
EXO.2.8	Miihsh kihciokimaahkwenhs kaa'inaatc ini ihkwesenhsan, “Haw, maacaan.” A'a tahsh ihkwesenhs okii awi kanoonaan omaamaani ini apinoonciishan. 
EXO.2.9	Kihciokimaahkwenhs hsa okii'inaan ini ihkwewan kaakii antomimintc, “Maaciish a'a apinoonciish ci⁠nooni'aahtamawiyan, kika tipa'amawin itahsh kaye,” okii'inaan. Miitahsh ini ihkwewan kaa⁠ishi otaahpinaanitc ini apinoonciishan ekii nooni'aahtamaakotc. 
EXO.2.10	 Ahpii tahsh kaah⁠te'ahpiihtaatisinitc ini apinoonciishan, a'a hsa ihkwe okii ishiwinaan kaakii ishi'ayaanitc kihciokimaa otaanihsan. Miitahsh a'a otaanihsimaa kaa⁠ishi inakimaatc ini kwiiwisenhsan wiin iko ekii okosihsitc. Miitahsh kaa⁠ihkitotc, “Nipiink itahsh ekii onci akwaasipinak, Moosihs 
EXO.2.12	Misiwe hsa tahsh kii⁠ayinaapi, e⁠kihkentank itahsh awiyan i'imaa e⁠ayaahsinik, mii hsa kaa⁠ishi nihsaatc ini Iicipiiwininiwan. Miihsh kaa⁠ishi ninkwaawanka'waatc ekiih kaanaatc. 
EXO.2.13	Miinawaa tahsh e⁠ani waapaninik kii‑ishaa weti. Okii waapamaa' niishin Hiiparoowininiwa' 
EXO.2.14	Miihsh o'o kaa⁠ishi nahkwehtaakotc, “Awenen kaa⁠inakimihk ci⁠tipenimiyaank, ci⁠onaahkoniyaank kaye? Kiwii nihshish ina taapishkoo kaakii ishi nihsatc a'a Iicipiiwinini,” okii'ikoon. Miitahsh Moosihs kaa⁠ishi sekisitc ekii ihkitotc, “Tepwe iinsan kihkencikaate aaniin kaa⁠ishihcikeyaan.” 
EXO.2.15	Ahpii tahsh kihciokimaa Peroo 
EXO.2.15	Miitahsh i'imaa onta'ipaanink kaakii ishi onapitc. 
EXO.2.16	Kii⁠ayaa tahsh anami'ewikimaa i'imaa Mitiyan ahkiink, ekii niishwaahcinitc (7) otaanihsa'. Moosihs itahsh i'imaa e⁠namatapitc, kiihpi takohshinoo' i'i otaanihsimaa' ekiih pi mooshkinepatoonitc ahtoopaanan kaa⁠onci minihkwenitc oteteni omaanahcaanihshimini, omaanatihkomini kaye. 
EXO.2.17	Kiihpi takohshinook tahsh kotak okanawi maanahcaanihshiwek inkoci ekii inaamwa'waanitc i'i ihkwewa'. Miihsh Moosihs kaakii naatamawaatc i'i ihkwewa', okii wiici'aa' kaye e⁠mina'aanitc oteteni omaanahcaanihshimini, omaanatihkomini kaye. 
EXO.2.18	Ahpii tahsh iki ihkwewak ekiih takohshinowaatc otetewaan Cehtaroon 
EXO.2.19	Miihsh o'o kaa⁠ishi nahkwehtawaawaatc, “Iicipiiwinini hsa ninkii naatamaakonaan okanawi maanahcaanihshiwek inkoci ekiih kakwe inaamo'onankitwaa. Wiin tahsh iko kaye ninkiih kwaapa'ipiihtamaakonaan ekii mina'aatc maanahcaanihsha'.”
EXO.2.20	Miitahsh o'o kaa'inaatc otaanihsa', “Aaniinti tahsh eyaatc? Wekonen tahsh weti kaa⁠onci nakanek? Antomihk ci⁠wiici wiihsiniiminank,” okii inaa'.
EXO.2.21	Moosihs hsa kii‑inentam i'imaa ci‑ishi kapehshitc. Miihsh Cehtaroon kaakii miinikotc otaanihsini Sihpoorawan 
EXO.2.22	Miiwan itahsh ini ihkwewan kaakii ayaawaanitc kwiiwisenhsan. Moosihs hsa tahsh Kersham
EXO.2.23	Naanaake tahsh ekii ani ishihsenik kihciokimaa Iicipahkiink 
EXO.2.24	 Miitahsh Kishemanitoon kaakii noontaakowaatc eshi moohkonewaatc, ekii maamihkawinitc kaye kaakii ishi ahshotamawaanikopanen Eparahaaman 
EXO.2.25	Kishemanitoo okii waapamaa' Isriyala' aaniin eshi kakwaatakihtoonitc, miihsh kaakiih koohpaatenimaatc.
EXO.3.1	Aapitink tahsh eh⁠kiishikaninik Moosihs 
EXO.3.2	 Miitahsh i'imaa kaaTipencikenitc otencalimini kaa⁠ishinaakosiihtaakotc mekwe ishkote eshi ohkohkopaanik. Moosihs tahsh okii waapantaan i'i wekohkopaanik eh⁠sahkitenik, kaawiin tahsh kii⁠ankwaahkitehsinini. 
EXO.3.3	Miitahsh kaakii inentank, “Etatawe nimaamahkaasinam, taka ninka pahke ewii waapantamaan wekonen wenci ankwaahkitehsinok i'i kaa⁠piskanek,” kii‑inentam.
EXO.3.4	Ahpii tahsh ekii waapamikotc Kishemanitoon eh⁠pahketc ewii inaapitc, mii 'imaa mekweya'ii eshi ohkohkopaanik okii onci kanoonikoon Kishemanitoon ekii'ikotc, “Moosihs, Moosihs.” Miihsh kaa⁠ishi nahkwehtank, “O'omaa nintayaa.” 
EXO.3.5	Miihsh o'o kaa'ikotc, “Keko awahshime pehsho piishaahken, kiihcikoshkan ini mahkisinan kaa⁠kikishkaman. Kohtaanentaakwan iitok i'imaa kaashi niipawiyan. 
EXO.3.6	Niin hsa weKishemanitoomiwaatc kikehteya'aamak, Eparahaam 
EXO.3.7	Miitahsh kaa‑ani'ikotc kaaTipencikenitc, “Tepwe hsa niwaapantamowaan kaashi naakaci'aahsiwintwaa kaa⁠tipenimakwaa pemaatisiwaatc eyaawaatc Iicipahkiink 
EXO.3.8	Aasha kaye ninkiih pi naashii ewiih shaapwii'akwaa kaashi mashkawisiinitc Iicip kaatinowinitc. Niwiih saakiciwinaak kaye i'imaa ahkiink eshi'ayaawaatc, ewii ishiwinakwaa ahkiink kaashi onishihshininik, kaashi mankitawaanik kaye. Wiinke kaye wenootan i'i ahki, kekoon i'imaa e⁠wahke nihtaawikink. Pepahkaanwewaanakisiwak pemaatisiwaatc itahsh weti kaataawaatc, Kenan kaatinowiwaatc 
EXO.3.9	Inashke tahsh ninoontawaak Isriyalak e⁠shaakowaashiwaatc. Niwaapantamowaan kaye aaniin eshi manaaci'ikohsikwaa Iicip kaa‑ayaanitc. 
EXO.3.10	Kiin tahsh noonkom kiwii ishinisha'on ci⁠anta waapamatc kihciokimaa Peroo 
EXO.3.11	Moosihs tahsh okii ishi nahkwehtawaan Kishemanitoon, “Awenen niin tenowiyaan ci⁠anta waapamakipan kihciokimaa Peroo, ci⁠saakiciwinakwaapan Isriyalak 
EXO.3.12	Miihsh o'o Kishemanitoon kaa'ikotc, “Tepwe hsa kika wiiciiwin, ahpii tahsh saakiciwinatwaa nimpimaatisiimak weti Iicipahkiink mii hsa o'omaa kihci waciink ke⁠tashi anami'ehtawiyek. Mii hsa tahsh i'i keshi kihkinawaacihtamawinaan niin ekii ishinisha'onaan,” okii'ikoon.
EXO.3.15	Wiintamaw Isriyalak, ‘Niin kaaTipenciketc, weKishemanitoomiwaatc kikehteya'aamiwaak Eparahaam, Aaisik, a'a kaye Cekap, mii hsa a'awe kaah⁠piicinisha'otc. Mii hsa 'iwe ke⁠nehpici ishinihkaasoyaan, ke⁠onci kihkinawaaci nihkaashiwaatc kahkina awiyak keni ayaanihke pimaatisiwaatc.’ 
EXO.3.16	Maacaan maawantoon Isriyalak kaa⁠niikaanisiwaatc ci⁠ohko ayaawaatc o'o ci‑inatwaa, ‘KaaTipenciketc weKishemanitoomiwaatc kikehteya'aaminaaniik Eparahaam, Aaisik, a'a kaye Cekap, wiin hsa ko ninkii naakosiihtaak, miitahsh o'owe kaa⁠ihkitotc, “Tepwe hsa kinaanaakatawenimininim i'i kaa⁠tootaakooyek i'imaa Iicipahkiink.” 
EXO.3.17	Miitahsh o'o eninakook, ewiih saakisi'inakook i'imaa kaashi manaaci'ikoohsiwek Iicipahkiink, kika ishiwininim weti eshi'ayaawaatc Kenan kaatinowiwaatc, kaye Heht, Emorii, Perisii, Kipii, iki kaye Ciipas kaatinowiwaatc. Aahpici tahsh wenootan i'i ahki, aahpici kaye kekoon wahke nihtaawikin weti.’ ”
EXO.3.18	“Kika pisintaakook hsa aaniin ke'inatwaa nimpimaatisiimak. Miitahsh i'i keshi maaciinatwaa Isriyalak kaa⁠niikaanisiwaatc ci⁠anta waapamek kaa⁠kihciokimaawitc i'imaa Iicipahkiink. Miitahsh o'o ke'inek, ‘KaaTipenciketc weKishemanitoomiwaatc Hiiparoowak 
EXO.3.19	Ninkihkentaan kaye kaa⁠kihciokimaawitc i'imaa Iicipahkiink ci⁠pakitinowihsinowinek ci⁠maacaayek, paanimaa hsa mashkawi tootawintc mii 'i payesh ci⁠pakitininek. 
EXO.3.20	Nimashkawisiiwin hsa ewii aapacihtooyaan ewii nana'ahsakwaa Iicipahkiink kaa‑ayaawaatc ewiih tootamaan nimaamahkaacihcikewinan. Miitahsh i'i ahpii ke⁠pakitininek ci⁠maacaayek.”
EXO.3.22	Entahshiwaatc hsa Hiiparoowihkwewak oka naasihkawaawaa' pehsho kaa⁠wiicitaamaawaatc, i'i kaye Iicipiiwihkwewa' kaataanitc owaahkaa'ikaniwaank. Oka antotamawaawaa' hsa kikishkikanan, kaa⁠osaawi shooniyaa waapihkowaninikin, kaa⁠waapaapihko shooniyaa waapihkowaninikin kaye waweshi'onan. Okosihsiwaa', otaanihsiwaa' itahsh kaye oka pihsihkamo'aawaa' ci⁠maaciitaawek kaashi wenootisiwaatc Iicipahkiink kaa‑ayaawaatc,” okii'ikoon Kishemanitoon.
EXO.4.1	Miitahsh o'o Moosihs 
EXO.4.2	Miihsh o'o kaaTipencikenitc kaa'ikotc, “Wekonen i'i kaa⁠tahkonaman.”
EXO.4.2	Miihsh kaa'inaatc, “Sahka'onaahk,” okii'inaan.
EXO.4.3	O'ohsh okii'ikoon, “Mihtahkamik ahpakitoon,” okii'ikoon. Miitahsh Moosihs kaa⁠ishi ahpakitootc mihtahkamik. Mii hsa kaa⁠ishi kinepikohsenik. Miihsh kaa⁠ishi tapasiihtootc. 
EXO.4.4	Miihsh kaaTipencikenitc kaa'ikotc, “Sakaanowepihsh a'a kinepik,” okii'ikoon. Miitahsh Moosihs kaa⁠ishi sakaanowepinaatc ini kinepikoon. Miitahsh miinawaa kaakiih kiiwe sahka'onaahkowaninik. 
EXO.4.5	Miitahsh kaa‑ani'ikotc, “Mii hsa 'owe ke⁠ishihcikeyan ci⁠tepwehtawihkwaa ekii naakosiihtawimihk oKishemanitoomiwaan Eparahaam 
EXO.4.6	Miinawaa tahsh okii ani'ikoon, “Sheko ninciinin kaa⁠kikishkaman kikashkiikiiwin,” ekii'ikotc. Miihsh Moosihs kaakiih sheko ninciinitc okashkiikiiwinink. Ahpii hsa kaah⁠wiihko ninciinitc, mii hsa 'i oninc kaakii waapaahpinewi naakwaninik taapishkoo koonink ekii ishi waapinaakwaninik. 
EXO.4.7	Miitahsh kaaTipencikenitc miinawaa kaa'ikotc, “Miinawaa hsa sheko ninciinin kikashkiikiiwinink,” okii'ikoon. Miihsh Moosihs miinawaa kaa⁠ishi sheko ninciinitc okashkiikiiwinink. Ahpii tahsh eh⁠wiihko ninciinitc, mii hsa 'i kaakiih kiiwe ishi'ayaanik taapishkoo eshinaakwaninik misiwe owiiyaw. 
EXO.4.8	Miihsh o'o kaa'ikotc, “Kiishpin hsa tepwehtansikwaa, komaa kaye papaapisiskihtansikwaa i'i nihtam maamahkaaci kihkinawaacihcikewin, kehcinaac maawiin oka tepwehtaanaawaa i'i kotak maamahkaaci kihkinawaacihcikewin. 
EXO.4.9	Kiishpin itahsh tepwehtansikwaa ono niishin maamahkaaci kihkinawaacihcikewinan, komaa kaye ehkitowatc, mii hsa 'i ke⁠ishihcikeyan ci⁠onci kwaapa'aman i'i nipi i'imaa Naayal 
EXO.4.10	Moosihs itahsh okii'inaan kaaTipencikenitc, “Kiin, Tepencikeyan, kaawiin iitok wiihkaa nimpi nihtaa kaakiikitohsii, piinihsh o'o ishi ahpii noonkom kaa⁠kanooshiyan. Etatawe iitok kaawiin aahpici ninihtaawehsii, wiinke kaye nimpapwaahtawikiishwe.”
EXO.4.11	Miitahsh kaa'ikotc, “Awenenan inini kaa⁠oshihtamaakotc otoon? Awenenan kaye kaa⁠ishi'ikotc ci⁠onsihtehsik, komaa kaye ci⁠okiikitoowinihsik? Awenenan kaye kaa⁠ishi'ikotc ci⁠waapitc komaa kaye ci⁠waapihsik? Niin ohsha kaaTipencikeyaan i'i kaa⁠ishi'iweyaan! 
EXO.4.12	Noonkom itahsh anishi maacaan! Niin hsa ko kika wiici'in ci⁠kiikitoyan, kika kihkino'amawin kaye aaniin ke⁠ihkitoyan,” okii'ikoon.
EXO.4.13	Moosihs kii‑ihkito, “Kiin Tepencikeyan, taka pahkaan awiya ishinisha'o o'o ci‑ishihciketc,” kii‑ihkito.
EXO.4.14	Miitahsh o'o ahpii kaakii nishki'aatc kaaTipencikenitc o'o ekii'ikotc, “A'a tahsh wiin kiicihkiwensi Eran 
EXO.4.15	Kiin tahsh kika kakanoonaa ci⁠wiintamawatc aaniin ke⁠ihkitotc; kika wiici'ininim hsa minciniish ci⁠kakitoyek, kika kihkino'amawininim kaye aaniin ke⁠ishihcikeyek. 
EXO.4.16	Wiin hsa kika kiikitoohtamaak ahpii kakanoonimatc pemaatisinitc, mii hsa 'i ke⁠inentaakwaninik eh⁠kanootamawihk. Miitahsh ci‑inentaakwahk kaye kiin taapishkoo e⁠oKishemanitoomimihk ci⁠wiintamawatc aaniin ke⁠ihkitotc. 
EXO.4.17	Maaciitoon itahsh o'o sahka'onaahk, ke⁠onci kashkihtooyan ci‑ishihcikeyan maamahkaaci kihkinawaacihcikanan,” okii'ikoon.
EXO.4.18	Moosihs 
EXO.4.19	Mekwaa hsa Moosihs kii⁠ayaakopanen Mitiyan 
EXO.4.20	Miitahsh Moosihs kaa⁠ishi maaciinaatc wiiwan, okosihsa' kaye ekii onapi'aatc maanshimihtatimonk, ekii maacaatc e⁠ishaatc Iicipahkiink. Okiih tako maaciitoon Kishemanitoon osahka'onaahkoni.
EXO.4.21	Miitahsh kaaTipencikenitc kaa'ikotc, “Ahpii hsa takohshinan weti Iicipahkiink, kehcinaac hsa ishihcikehkan enaahsamiitc Peroo 
EXO.4.22	Miihsh o'o ke'inatc Peroo, ‘Mii hsa 'o ehkitotc kaaTipenciketc; “Isriyalak 
EXO.4.23	 Miitahsh eninaan, “Taka pisaan pakitin ninkosihs ci⁠maacaatc, ci⁠anami'ehtawitc.” Kaawiin itahsh kitinentansii i'i ci‑ishihcikeyan; miihsh ci⁠nihsak kikosihs nihtam kaa⁠nihtaawikitc,’ ” okii'ikoon ci‑ihkitotc.
EXO.4.24	Kaa⁠ishi kapehshiwaatc itahsh eh⁠pimi ayaawaatc, kaaTipencikenitc Moosihs okii nakishkaakoon, ewii nihsikotc. 
EXO.4.25+EXO.4.26	Wiiwan itahsh Sihpoorawan 
EXO.4.27	KaaTipenciketc itahsh okii'inaan Eranoon 
EXO.4.28	Miitahsh Moosihs kaakii wiintamawaatc Eranoon kahkina kaakii ihkitonitc kaaTipencikenitc ci‑ihkitotc ahpii takohshink Iicipahkiink; okii wiintamawaan kaye kahkina maamahkaaci kihkinawaacihcikewinan kaakii anoonikotc ci‑ishihciketc. 
EXO.4.29	Miihsh Moosihs a'a kaye Eran kii‑ishaawak Iicipahkiink ekii maamawi antomaawaatc kahkina kaa⁠niikaanisinitc Isriyala' 
EXO.4.30	Miitahsh Eran kaakii wiintamaaketc kahkina kekoon Moosihsoon kaakii ikonitc kaaTipencikenitc. Miitahsh kaakii ishi ishihciketc maamahkaaci kihkinawaacihcikewinan enaahsamiinitc pemaatisinitc. 
EXO.4.31	Pemaatisiwaatc hsa kiih⁠tepwehtamook ahpii kaa⁠noontamowaatc kaaTipencikenitc eh⁠koohpaatenimikowaatc, ekii waapantaminitc kaye eshi kakwaataki'intwaa. Miihsh kaa⁠ishi acitawihkwehtaawaatc ekii anami'ehtawaawaatc Kishemanitoon.
EXO.5.1	Naanaake tahsh e⁠ani ishihsenik Moosihs 
EXO.5.2	Miihsh o'o Peroon kaa⁠ikowaatc, “Awenen tahsh a'a kaaTipenciketc ke⁠na'ihtawakipan ci⁠pakitinimak Isriyala' ci⁠maacaanitc? Kaawiin iitok ninkihkenimaahsii kaaTipenciketc, kaawiin kaye niwiih pakitinaahsiik Isriyalak ci⁠maacaawaatc,” okii'ikowaan.
EXO.5.3	Miitahsh o'o kaa'inaawaatc, “Hiiparoowak 
EXO.5.4	Miihsh o'o kihciokimaan Peroon kaa⁠ikowaatc, “Moosihs, kekiin itahsh Eran, wekonen itahsh wenci ontamii'ekwaa pemaatisiwaatc e⁠anohkiiwaatc? Maacaak kiiwenotamok kitanohkiiwiniwaan,” okii'ikowaan. 
EXO.5.5	O'ohsh kaye okii ani'ikowaan, “Inashke, pemaatisiwaatc i'imaa ahkiink wiinke paahtiinowak, kiinawaa tahsh kitoontamii'aawaak kaa⁠onci anohkiihsikwaa!” okii'ikowaan.
EXO.5.6	I'i tahsh peshikwan eh⁠kiishikaninik Peroo okii anoonaa' kaakiih kakwaatakanohkii'aanitc pemaatisinitc, i'i kaye Isriyala' kaakii aanihke anohkiiwikimaawinitc, o'o ekii'inaatc, 
EXO.5.7	“Keko miinaahkekwaanik pemaatisiwaatc mashkohsiin ke⁠aapacihtoowaatc oshi'aawaatc kahkahkeyaapihkahsinii'; wiinawaa hsa ko ta⁠ishaawak ci⁠mooshakinamaasowaatc mashkohsiin. 
EXO.5.8	Shaakooc itahsh inihkwak e⁠antawentaakosiwaatc peshikwan minihk ci⁠oshi'aawaatc kahkahkeyaapihkahsinii' kaakii nihtaa oshi'aawaahpan. Keko pakitinaahkekwaanik nawac pankii noonta' ci⁠oshi'aawaatc. E⁠kihtimiwaatc ohsha 'i kaa⁠onci ishi shaakowewaatc, ‘Taka pakitinihshinaam ci⁠awi pakitinaahsoohtamawankitc ninKishemanitoominaan.’ 
EXO.5.9	Tootawihkwak iki ininiwak nawac ci⁠kihci anohkiiwaatc, ci⁠ontamanohkiiwaatc ci⁠papaamihtansikwaa ini eshi kiiwanimonaaniwaninik,” kii‑ihkito.
EXO.5.10	Miitahsh iki okakwaatakanohkii'iwek, iki kaye Isriyalak aanihke anohkiiwikimaak kii‑ishaawak ekii'inaawaatc Isriyala' pemaatisinitc, “Mii ohsha 'o Peroo ehkitotc, ‘Kaawiin hsa awahshime kika ontinamaakoohsiim mashkohsiin. 
EXO.5.11	Kiinawaa hsa ko kika ishaam ci⁠ontinamaasoyek mashkohsiin aanti piko keshi mihkamek; kaawiin itahsh noonta' minihk kika inanohkiihsiim,’ kitikoom,” kii‑ihkitowak. 
EXO.5.12	Misiwe hsa tahsh Isriyala' kii‑ishaawa' Iicipahkiink 
EXO.5.13	Miitahsh okakwaatakanohkii'iwek maano okiih kakaanci'aawaa' ekii'inaawaatc, “Wiinke hsa kiishihtook peshiko kiishik kitanohkiiwiniwaa, minihk iko kaakii nihtaa ishi maaciiyekipan mekwaa kii⁠ontinamaakooyek mashkohsiin,” kii‑ihkitowak. 
EXO.5.14	Miitahsh iki kakwaatakanohkiiwikimaak ekiih pahpahkihte'waawaatc i'i Isriyala' aanihke anohkiiwikimaa' kaakii onaapamaawaahpan ci⁠kanawaapantaminitc anohkiiwin. O'o hsa ekii'inaawaatc, “Wekonen itahsh kaa⁠onci te kiishihtoohsiwek kitanohkiiwiniwaa? Kaawiin teminihk kikii oshi'aahsiwaawaak kahkahkeyaapihkahsiniik piciinaako, noonkom kaye kaa⁠kiishikahk, minihk kekii oshi'ekwaapan kaakii nihtaa ishi maaciiyekipan,” kii'inaawa'.
EXO.5.15	Miitahsh Isriyalak aanihke anohkiiwikimaak kaakii anta waapamaawaatc Peroon ekii awi kihci kakiikitowaatc, “Wekonen itahsh o'onahke wenci tootawiyaank? 
EXO.5.16	Kaawiin iitok nimiinikoohsiimin mashkohsiin ke⁠aapacihtooyaank, shaakooc itahsh nintikoomin, ‘Oshi'ihkwak kahkahkeyaapihkahsiniik!’ Inashke hsa niinawint, nimpahpahkite'okoomin, kiin tahsh kipimaatisiimak i'i otishihcikewiniwaa o'o kaa⁠onci ishihseyaank,” okii'inaawaan.
EXO.5.17	O'ohsh Peroon okii ishi nahkwehtaakowaan, “Wiinke ohsha kikihtimishkim, ewii anohkiihsiwek; mii hsa 'i wenci ihkitoyek, ‘Taka pakitinihshinaam ci⁠awi pakitinaahsoohtamawankitc kaaTipenciketc.’ 
EXO.5.18	Maacaak, itahsh antawanohkiik. Kaawiin hsa kika miinikoohsiim mashkohsiin, shaakooc itahsh ishinaakwan ci⁠oshi'ekwaa kahkahkeyaapihkahsiniik minihk kaashi antawentaakosiyek,” okii'ikowaan. 
EXO.5.19	Miihsh iki Isriyalak aanihke anohkiiwikimaak kaakii kihkentamowaatc ci⁠wahsitaawihsewaatc o'o ekii'inintwaa, “Kaawiin hsa noonta' minihk kika oshi'aahsiwaawaak kahkahkeyaapihkahsiniik entahso kiishik eshi antawenimikooyek.”
EXO.5.20	E⁠ani onci maacaawaatc itahsh eshi'ayaanitc Peroon, okii nakishkawaawaan Moosihsoon, Eranoon kaye eh⁠pii'ikowaatc. 
EXO.5.21	Miitahsh kaa'inaawaatc, “Taka kaaTipenciketc kika kanawaapamikowaa, kika onaahkonikowaa kaye! Kiinawaa iitok kaa⁠tootawek Peroo, i'i kaye otanohkii'aakana' ci⁠shiinkenimiyamintwaa, e⁠inentaakwahk kaye taapishkoo ekii miinekwaa pashipa'ikewihkomaanan ke⁠onci nihshiyamintwaa,” okii'inaawaa'.
EXO.5.22	Moosihs 
EXO.5.23	Inashke ahkonaak kaakii anta waapamak Peroo 
EXO.6.1	KaaTipencikenitc itahsh okii'ikoon, “Miitahsh i'i noonkom ci⁠waapantaman aaniin waah⁠tootawak Peroo. Niin hsa piko nimashkawisiiwinink ninka onci tootawaa ci⁠pakitinaatc ci⁠maacaanitc, otahkiimink kaye ci⁠onci saakitaama'waatc Isriyala',” okii'ikoon.
EXO.6.3	Ninkii naakosiihtawaak hsa Eparahaam 
EXO.6.4	Miitahsh kaye kaakii aayiici ahshotamawakwaa, Kenan 
EXO.6.5	Shaakooc itahsh keyaapi ninoontawaak Isriyalak 
EXO.6.6	Miitahsh o'o ke'inatwaa Isriyalak: ‘Niin hsa kaaTipenciketc kaawiih saakisi'inakook eshi mamaancikwahpininekwaa Iicip kaa‑ayaawaatc, ewii aapa'oninakook i'imaa kaashi tetako mihtanohkii'ikooyek. Kika naatamawininim hsa ewii aapacihtooyaan nimashkawisiiwin ci⁠kihci sanakaahkonakwaa kaye iki Iicipahkiink kaa‑ayaawaatc. 
EXO.6.7	Niin hsa ko kika opimaatisiimininim, niin ci⁠oKishemanitoomimiyek. Miitahsh ci⁠kihkentamek niin kaaTipenciketc kiKishemanitoomiwaa eh⁠tinowiyaan, ekiih saakiciwininakook i'imaa eshi kakwaataki mihtanohkii'inekwaa iki Iicipahkiink kaa‑ayaawaatc. 
EXO.6.8	Miihsh ci‑ishiwininakook weti ahkiink kaakii aayiici ahshotamawakwaapan ewii miinak Eparahaam, Aaisik, Cekap kaye. Kika miinininim hsa kiinawaa piko ci⁠tipinawewisiyek; niin ohsha kaaTipencikeyaan,’ kika'inaak,” okii'ikoon. 
EXO.6.9	Miitahsh Moosihs kaakii wiintamawaatc Isriyala' aaniin kaa⁠ihkitonitc kaaTipencikenitc. Kaawiin itahsh okiih pisintaakohsii', wiinke aaniihsh kii⁠aanihsentamoo' piincaya'ii kaa‑ahpiihci kakwaataki mihtanohkii'imintc.
EXO.6.10	Miihsh kaaTipencikenitc kaa'ikotc, 
EXO.6.11	“Maacaan, awi kanoosh Peroo kehciokimaawitc o'omaa Iicipahkiink ci⁠pakitinaatc Isriyala' otahkiimink ci⁠onci maacaanitc,” okii'ikoon.
EXO.6.12	Miihsh Moosihs kaa⁠ishi nahkwehtank, “Isriyalak iitok kaawiin awaac niwiih pisintaakohsiik, aaniin itahsh inaa Peroo keshi pisintawihpan, kaawiin iitok ninihtaa kaakiikitohsii,” okii'inaan.
EXO.6.13	KaaTipencikenitc itahsh okii'ikowaan Moosihs, a'a Eran 
EXO.6.14	O'o hsa kii‑ishinihkaasowa' kaakiih pi niikaanentaakosinikopanen. Nihtam kaakii nihtaawikitc Oroopan 
EXO.6.15	Mii hsa 'oweni Simiyan 
EXO.6.16	 Mii hsa 'oweni kaa⁠ishinihkaasonitc Liipaai 
EXO.6.17	O'o hsa Kershan kii‑ishinihkaasowa' okosihsa', Lipnaai 
EXO.6.18	Koohat okosihsa' hsa kii‑ishinihkaasowa', Amram 
EXO.6.19	Miireraai okosihsa' kii‑ishinihkaasowa', Mahlaai 
EXO.6.20	Amram 
EXO.6.21	Ihsaar 
EXO.6.22	Yoosaayel 
EXO.6.23	Miihsh Eran kaakii wiiwitc Iilihshiipa 
EXO.6.24	Koora 
EXO.6.25	A'a hsa Eli'esar wetetetc Eranoon kii⁠wiiwi peshik Piyoohtiyelan 
EXO.6.26	Mii hsa wa'a peshikwan Eran a'a kaye Moosihs kaakii'ikowaatc kaaTipencikenitc, “Saakiciwinihkwak Isriyalak 
EXO.6.27	Miiwak hsa iki kaakiih kanoonaawaatc Peroon 
EXO.6.28	Ahpii hsa Moosihs kaah⁠kanoonikotc kaaTipencikenitc i'imaa Iicipahkiink, 
EXO.6.29	o'o okii'ikoon, “Niin hsa kaaTipenciketc. Wiintamaw Peroo 
EXO.6.30	Miihsh o'o Moosihs kaa⁠ishi nahkwehtank, “Kaawiin iitok ninihtaa kiikitohsii, aaniin itahsh inaa keshi pisintawihpan kihciokimaa Peroo?” kii‑ihkito.
EXO.7.1	Miitahsh Moosihs kaa'ikotc kaaTipencikenitc, “Inashke kiwii ishi'in taapishkoo eh⁠Kishemanitoowiwatc ci⁠naasihkawatc kihciokimaa. A'a tahsh kihsayenhs Eran 
EXO.7.2	Kahkina tahsh kekoon kika'ihkit kaa⁠ishi anooninaan, a'a hsa kihsayenhs Eran oka kanoonaan Peroon ci⁠pakitinaanitc Isriyala' 
EXO.7.3	Niwiih tootawaa hsa Peroo ci⁠shashiipihtank. Maano hsa ini ninkihkinawaacihcikanan, nimashkawisiiwinan kaye ci⁠waapancikaatekin i'imaa Iicipahkiink. 
EXO.7.4	Ahpii tahsh pisintawihsinok, miitahsh i'i kaawiih kihci sanakaahkonimak opimaatisiima' Iicipahkiink eyaanitc. Niwiih saakiciwinaak Isriyalak kaa⁠tipenimakwaa i'imaa Iicipahkiink. 
EXO.7.5	Miitahsh Iicipahkiink eyaawaatc ci⁠kihkenimiwaatc niin eh⁠Tipencikewak ahpii kihci sanakaahkonakwaa wiih⁠saakiciwinimak Isriyala' eyaanitc otahkiiwaank,” okii'ikoon. 
EXO.7.6	Miihsh Moosihs, Eran kaye kaakii ishihcikewaatc kaakii ishi anoonikowaatc kaaTipencikenitc. 
EXO.7.7	Moosihs ihsa nihshwaahsimitana (80) kiih⁠tahso pipoonwe. Eran tahsh nihshwaahsimitanashinihsin (83) kiih⁠tahso pipoonwe ahpii kaakiih kanoonaawaatc Peroon.
EXO.7.8	Miitahsh Moosihs 
EXO.7.9	“Ahpii hsa Peroo 
EXO.7.10	Miitahsh kaakii anta waapamaawaatc Peroon, ekii ishihcikewaatc kaakii'ikowaatc kaaTipencikenitc. Miihsh Eran kaakii ahpakitootc osahka'onaahk enaahsamiayaanitc Peroon, i'i kaye otaanihkewikimaamini, miihsh kaa⁠ishi kinepikohsenik. 
EXO.7.11	Miitahsh Peroo kewiin kaakii antomaatc kekiihtaawakinsonitc ininiwa', memaantaawisinitc kaye. Miihsh peshikwan kaa⁠ishi mamaantaawihcikenitc i'i Iicipahkiink 
EXO.7.12	Entahshinitc hsa okii ahpakitooni osahka'onaahkoni, miihsh kaa⁠ishi kinepikohsenikin. Eran itahsh osahka'onaahk kaakiih kinepikohsenik, okiih kontamiini ini osahka'onaahkoni kaakiih kinepikohsenikin. 
EXO.7.13	Miitahsh Peroo aanciihke kaakii ani shashiipihtank ekiih pisintawaahsik, ekii ishihsenik mayaa kaakii ihkitonitc kaaTipencikenitc.
EXO.7.14	Miitahsh Moosihs kaa'ikotc kaaTipencikenitc, “Peroo hsa aanciihke ani shashiipihtam, miihsh kaa⁠onci inentansik ci⁠pakitinaatc pemaatisinitc ci⁠maacaanitc. 
EXO.7.15	Kishepaawakaninik itahsh anta mekwaashkawaahkan Peroo ahpii naasipiitc Naayal 
EXO.7.16	Miitahsh ke'inatc, ‘KaaTipenciketc, Hiiparoowak 
EXO.7.17	 Mii hsa tahsh o'o kaaTipenciketc ehkitotc: Miitahsh o'o ke⁠onci kihkentaman niin eh⁠tinowiyaan kaaTipenciketc. Inashke niwii aapacihtoon o'o sahka'onaahk kaa⁠tahkonamaan ewiih pahkihte'amaan o'o Naayal siipi, miihsh keshi aantaakamihsek ci⁠miskwiiwaakamik. 
EXO.7.18	Kiikooyak hsa ta⁠nipowak i'imaa Naayal siipink, wiinke ta⁠wiinciikaakamin i'i siipi; Iicipahkiink 
EXO.7.19	Miihsh kaa'ikotc kaaTipencikenitc, “Kanoosh Eran ci⁠otaahpinank i'i osahka'onaahk ci‑ishi niiminank inahke eshi nipiihkaanik Iicipahkiink, eshi sasiipiihkaanik kaye, eshi ayayaanikin kaye siipiinhsihkaanan, saaka'ikaniinhsihkaanan kaye, misiwe kaye nipi eshi kanawencikaatenik, miihsh ci⁠ani miskwiiwaakamihsenikin. Misiwe hsa miskwi ta‑ayaa Iicipahkiink, mihsawaa ko mihtikowi ahtoopaanink, ahsiniiwi ahtoopaanink kaye,” okii'ikoon.
EXO.7.20	Mii hsa Moosihs, Eran kaye mayaa kaa⁠ishihcikewaatc kaaTipencikenitc kaakii ishi anoonikowaatc. Eran okii ompaahkonaan osahka'onaahk ekiih pahkihte'ank nipi i'imaa Naayal 
EXO.7.21	Miitahsh kahkina kiikooyak i'imaa Naayal siipiink kaakii nipowaatc. Miihsh wiinke i'i siipi kaakii maanshi maakwahk. Iicip kaa‑ayaawaatc itahsh kaawiin okii kashkihtoohsiinaawaa ci⁠onci minihkwewaatc i'imaa siipiink. Misiwe hsa Iicipahkiink kii⁠ayaa miskwi. 
EXO.7.22	Miitahsh peshikwan i'i nahke kaa⁠ishi maamahkaacihcikenitc memaantaawisinitc i'imaa Iicipahkiink wenciinitc. Miihsh Peroon aanciihke kaakii ani shashiipihtaminitc, ekiih pisintawaahsinik Moosihsoon, Eranoon kaye, mayaa ekii ishihsenik kaaTipencikenitc ehkitonitc. 
EXO.7.23	Aanciko tahsh kii⁠ani kwehkikaapawiwan ekii ani kiiwenitc e⁠ishaanitc otookimaawikamikoniink, kaawiin awaac okiih papaapisiskentansiini o'o kaakii inahkamikaninik. 
EXO.7.24	Kahkina hsa Iicipahkiink kaa‑ayaawaatc kii⁠waanihkewa' e⁠naanewe ayaanik Naayal siipink, e⁠antwaanihkaataminitc ke⁠minihkwaataminitc nipi, aaniihsh kaawiin okii kashkihtoohsiini ci⁠minihkwenitc i'i nipiini siipink eyaanik.
EXO.7.25	Niishwaahsokiishik (7) itahsh kii⁠ani ishihseni ahpii kaaTipenciketc kekoon kaakiih tootank nipiini.
EXO.8.1	KaaTipencikenitc itahsh Moosihs 
EXO.8.2	Kiishpin itahsh inentansiwan i'i ci‑ishihcikeyan, mii hsa 'i ke⁠tootamaan kitahkiim misiwe ci⁠ayaawaatc omahkahkiik ke⁠ahpiihci sanakaahkoninaan. 
EXO.8.3	I'imaa hsa Naayal 
EXO.8.4	Omahkahkiik hsa kika naasihkaakook, oka naasihkawaawaa' kaye kipimaatisiima', kitaanihkewikimaama' kaye,’ ” okii'inaan.
EXO.8.5	Miitahsh kaaTipencikenitc kaa'ikotc, “O'o ishi Eran 
EXO.8.6	Miitahsh Eran kaa⁠ishihciketc, ekii ishi niiminank osahka'onaahk eshi nanipiihkaanik Iicipahkiink. Miitahsh omahkahkii' kaakiih pitakohshininitc misiwe ekii ayaanitc i'imaa ahkiink. 
EXO.8.7	I'i tahsh memaantaawisinitc, mii 'i peshikwan kaa⁠ishihcikenitc ekii maamahkaacihcikenitc, ekii kashki'aanitc omahkahkii' ci⁠piishaanitc i'imaa Iicipahkiink.
EXO.8.8	Miitahsh Moosihs, Eran kaa⁠ikowaatc Peroon, “Anami'ehtawihk kaaTipenciketc ci⁠pooni ayaanitc o'o omahkahkii' o'omaa eshi'ayaawak, eshi'ayaanitc kaye nimpimaatisiima'; miitahsh ci⁠pakitinakwaa kipimaatisiimak ci⁠maacaawaatc ci⁠awi pakitinaahsoohtamawaawaatc kaaTipencikenitc,” okii'ikowaan.
EXO.8.9	Miihsh Moosihs kaa'inaatc Peroon, “Kiin hsa piko onentan aaniin ahpii ishihsek ke⁠anami'ehtamawinaan. Miitahsh ci⁠anami'ehtamawinaan, iki kaye kitaanihkewikimaak, kipimaatisiimak kaye. Miihsh ci⁠pooni ayaawaatc omahkahkiik kiwaahkaa'ikaniwaank. Weti tahsh ehta Naayal 
EXO.8.10	“Waapank ihsa anami'ehtamawihshiihkan,” itahsh okii'ikoon Peroon.
EXO.8.10	Miihsh Moosihs kaa'inaatc, “Mii hsa 'i ke⁠ishihsek kaa⁠ihkitoyan, miihsh ci⁠kihkentaman pahkaan kotak awiya e⁠inentaakosihsik eshi'ayaanitc ninKishemanitoominaanin. 
EXO.8.11	Miitahsh omahkahkiik ci⁠pooni ayaawaatc, kiwaahkaa'ikaniwaank kaye, eshi'ayaanitc kaye kitaanihkewikimaa', eshi'ayaanitc kaye kipimaatisiima'. Iki hsa ehta Naayal 
EXO.8.12	Miitahsh Moosihs, Eran kaye kaa⁠ishi nakanaawaatc Peroon. Moosihs tahsh okii anami'ehtawaan kaaTipencikenitc ci⁠pooni ayaanitc omahkahkii' kaakiih piinaanihpan eshi'ayaanitc Peroon. 
EXO.8.13	Mii hsa 'i kaaTipencikenitc kaa⁠ishihcikenitc Moosihs kaakii ishi kakwecimaatc. Omahkahkii' ekii niponitc waahkaa'ikanihkaank, akwaciink kaye eshi wawiimpihcikaatenik, mihshawahkamik kaye. 
EXO.8.14	Wiinke hsa ko okii⁠mamaanki okohshimaawaa' omahkahkii', wiinke kaye kii⁠maanshi maakwan Iicipahki. 
EXO.8.15	Ahpii tahsh Peroo e⁠waapantank omahkahkii' e⁠niponitc, mii 'i aanciihke kaakii ani shashiipihtank ekiih pisintawaahsik Moosihsoon, Eranoon kaye, ekii ishihsenik mayaa kaakii ihkitonitc kaaTipencikenitc.
EXO.8.16	Miitahsh kaaTipencikenitc Moosihs 
EXO.8.17	Miitahsh kaa⁠ishihcikewaatc. Eran tahsh okii niimaahkonaan osahka'onaahk ekiih pahkihte'ank kaa⁠paashkinehsenik ahki. Miitahsh i'imaa paashkinehsenk kaa⁠oncihsenitc pihkociihsenhsa' misiwe Iicipahkiink ekii ayaanitc. Misiwe hsa kii⁠ayaawa' pihkociihsenhsa', ekii ishi pooniihsantawaanitc pemaatisinitc, aya'aawihshihkaank kaye. 
EXO.8.18	Memaantaawisinitc itahsh otaanakiih kocihtooni ci⁠maamahkaacihcikenitc ewiih piinaanitc pihkociihsenhsa', kaawiin itahsh okiih kashkihtoohsiini. Misiwe hsa ko kii⁠ayaawa' pihkociihsenhsa' pemaatisinitc kaa⁠ishi'ayaanitc, aya'aawihshihkaank kaye. 
EXO.8.19	 Miitahsh iki memaantaawisiwaatc kaa'inaawaatc Peroon 
EXO.8.20	Miitahsh Moosihs 
EXO.8.21	Kiishpin itahsh pakitinaahsiwatwaa nimpimaatisiimak ci⁠maacaawaatc, mii hsa ke⁠tootawinaan ci⁠piicinisha'wakwaa oociinsak wiinke ci⁠paahtiinowaatc. Ci⁠ayaawaatc kaye eshi'ayaanitc kitaanihkewikimaama', kipimaatisiima' kaye. Kiwaahkaa'ikaniwaank kaye ta‑ayaawak. Iicip 
EXO.8.22	I'i tahsh ahpii ishi kiishikaninik pahkaan hsa wiin niwiih tootaan i'i Kooshin 
EXO.8.23	I'i tahsh ahpii kiishikahk, pahkaan hsa niwii inenimaak nimpimaatisiimak, iki tahsh kaye kipimaatisiimak. Waapank itahsh o'o maamahkaaci kihkinawaacihcikewin ta⁠ishihse,’ ” okii'inaan. 
EXO.8.24	Miitahsh kaaTipenciketc kaa⁠ishihciketc. Wiinke hsa kiih⁠paahtiinowa' oociinsa' kaakiih pakami ayaanitc Peroo owaahkaa'ikanink, owaahkaa'ikaniniink kaye otaanihkewikimaama'. Wiinke hsa misiwe kii⁠nihshiwanaasinaakwan aaniihsh misiwe kii⁠ayaawa' oociinsa' i'imaa Iicipahkiink.
EXO.8.25	Miihsh Moosihs, a'a kaye Eran 
EXO.8.26	O'ohsh Moosihs kii‑ihkito, “Kaawiin hsa kwayahk nintaa ishihcikehsiimin i'i ishihcikeyaank. Ke⁠pakitinaahswaatamawankitc hsa kaaTipenciketc ninKishemanitoominaan otaa kakwaanihsakentaanaawaa Iicipahkiink kaa‑ayaawaatc. Kiishpin itahsh waapamiyamintwaa aapacihtaawankitc pakitinaahswaakeyaank kekwaanihsakentamowaatc, maakishaa nintaa papiimwahsina'ikonaanik! 
EXO.8.27	Miitahsh eshinaakwahk nihsokiishik minihk ci⁠pimi ayaayaankipan ci‑ishaayaank weti pikwatahkamik, ci⁠awi pakitinaahsoohtamawankitc kaaTipenciketc ninKishemanitoominaan taapishkoo kaakii'ishiyamintc,” okii'inaan.
EXO.8.28	Miihsh o'o Peroon kaa'ikotc, “Kika pakitinininim hsa ci⁠maacaayek, ci⁠awi pakitinaahsoohtamawek kaaTipenciketc kiKishemanitoomiwaa weti pikwatahkamik, keko tahsh wiin waahsa ishaahkek. Anami'ehtamawihshiihkek itahsh,” okii'ikoon.
EXO.8.29	Miihsh o'o Moosihs kaa'inaatc, “Inashke'o kaa⁠nakaninaan, mii hsa 'i ci⁠kakwecimak kaaTipenciketc i'i kaa⁠paahtiinonitc oociinsa' waapaninik ninkoci i'imaa ci⁠onci ishaanitc eshi'ayaayan, ci⁠nakanaanitc kaye kitaanihkewikimaama', kipimaatisiima' kaye. Kaawiin itahsh kika kayeshimihsiinaam miinawaa ci⁠pakitinaahsiwatwaa pemaatisiwaatc ci⁠awi pakitinaahsoohtamawaawaatc kaaTipencikenitc,” okii'inaan.
EXO.8.30	Miitahsh Moosihs kaa⁠ishi nakanaatc Peroon, ekii anami'ehtawaatc kaaTipencikenitc. 
EXO.8.31	KaaTipenciketc itahsh kii‑ishihcike kaakii ishi kakwecimikotc Moosihsoon ekii ishi'aatc oociinsa' ci⁠nakanaanitc Peroon, otaanihkewikimaamini kaye, opimaatisiimini kaye. Kaawiin hsa ko peshik inkoci kii⁠ayaahsiiwan. 
EXO.8.32	O'o tahsh ishi ahpii Peroo aanciihke kii⁠ani shashiipihtam. Kaawiin okiih pakitinaahsii' ci⁠maacaanitc pemaatisinitc.
EXO.9.1	Miihsh o'o Moosihs 
EXO.9.2	Kiishpin itahsh wiin inentansiiwan ci⁠maacaawaatc, nehpici kihciwinatwaa tahsh, 
EXO.9.3	miitahsh kaaTipenciketc ci⁠nana'ahsihk ci⁠aahkosii'aatc kahkina kitaya'aawihshimiwaa' entahswewaanakisinitc mihshawahkamik eyaanitc; mihtatimoo', maanshimihtatimoo', pihkwaawikane mihtatimoo', pishihkiwa', maanahcaanihsha', maanatihkwa'. 
EXO.9.4	KaaTipenciketc hsa pahkaan owiih tootawaa' Isriyala' 
EXO.9.5	KaaTipenciketc iitok okii onahtoon o'o ahpii ke⁠ishihsenik ekii ihkitotc, “Waapank hsa 'o ninka ishihcike i'imaa ahkiink,” kii‑ihkito.
EXO.9.6	E⁠ani waapaninik hsa mii 'i kaaTipenciketc kaa⁠ishihciketc. Kahkina aya'aawihsha' Iicip kaatinowinitc kaakiih tipenimaanitc kinipowa'. Kaawiin itahsh wiin kanake peshik aya'aawihsha' Isriyala' kaakiih tipenimaanitc kii⁠nipohsiiwa'. 
EXO.9.7	Peroo tahsh kii‑ishinisha'owe ci⁠anta kihkencikenaaniwaninik. Miihsh kaa⁠ishi kihkencikaatenik awaac peshik ekii nipohsinik iinsan aya'aawihsha' Isriyala' kaakiih tipenimaanitc. Shaakooc itahsh Peroo kii⁠ani shashiipihtam, kaawiin itahsh okiih pakitinaahsii' Isriyala' ci⁠maacaanitc.
EXO.9.8	Miitahsh Moosihs, Eran kaye kaa⁠ikowaatc kaaTipencikenitc, “Kanihkinamok pinkwi wencihsek pootawaanaapihkonk, Moosihs itahsh oka ishpi wepinaan i'i pinkwiini eshi'ayaanitc Peroon. 
EXO.9.9	Miitahsh i'i ke⁠ani piihsaawankihsek ci⁠ani paashkinehsek misiwe Iicipahkiink, miitahsh i'imaa ke⁠ani oncihsek shinkipihsiiwaahpinewin. Pemaatisiwaatc itahsh, aya'aawihshak kaye ta⁠oshinkipihsiimiwak ci⁠paashkiminiishkaawaatc,” okii'ikowaan. 
EXO.9.10	 Miitahsh kaa⁠ishihcikewaatc ekii otaahpinamowaatc pinkwi wencihsenik pootawaanaapihkonk, ekii awi niipawiwaatc eshi'ayaanitc Peroon. Miihsh Moosihs kaakii ishpi wepinank. Miitahsh i'imaa kaa⁠oncihsenik shinkipihsiiwaahpinewin. Pemaatisinitc itahsh, aya'aawihsha' kaye kii⁠oshinkipihsiimiwa' ekiih paashkiminiishkaanitc. 
EXO.9.11	Memaantaawisinitc itahsh kaawiin okiih kashkihtoohsiini ci⁠pi anta waapamikotc aaniihsh wiinke misiwe kii⁠oshinkipihsiimiwa' taapishkoo kotak Iicip kaatinowinitc. 
EXO.9.12	Mii iitok kaaTipenciketc ekiih tootawaatc Peroon aanciihke ci⁠shashiipihtaminitc. Kaawiin itahsh okiih pisintawaahsiini Moosihsoon, Eranoon kaye mayaa ekii ishihsenik kaaTipenciketc kaakii'inaakopanen Moosihsoon.
EXO.9.13	Miitahsh Moosihs 
EXO.9.14	Noonkom itahsh wiinke kiwiih kihci tootawin o'o kaawii maanshihse'inaan, iki kaye kitaanihkewikimaamak, kipimaatisiimak kaye, ci⁠kihkentamek kotak awiya niin tino e⁠ayaahsik o'omaa misiwe ahkiink. 
EXO.9.15	Kiishpin hsa nininc aapacihtooyaampaan cikiih pahkite'onaampaan, kipimaatisiimak kaye cikii aahkosii'inakookipan aasha ohsha kaawiin noonkom kitaakiih kihkentaakosihsiim o'omaa ahkiink. 
EXO.9.16	 Mii hsa 'i tepwe kaa⁠onci ineniminaan ci⁠pimaatisiyan ewii waapanta'inaan nimashkawisiiwin, niwiinsowin kaye ci⁠ani onci waawiintek misiwe ahkiink. 
EXO.9.17	Shaakooc itahsh keyaapi kikihci inenintis ahpiihc nimpimaatisiimak, kaawiin itahsh kika pakitinaahsiik ci⁠maacaawaatc. 
EXO.9.18	O'o hsa ahpii waapank, ninka ishihcike wiinke ci⁠kihci sehsekahk, wiihkaa mahshi kaapi kihkencikaatehsinok cipi ishiwepahk kii⁠maacihsekopanen o'o Iicipahki 
EXO.9.19	Anoohkiin itahsh kitawahkaanak eyaawaatc mihshawahkamik ci‑ishiwinintwaa eshi tapinawaahkwaa'ikaatenik, kahkina kaye kekoon eyaayek ci‑ishiwicikaatekin eshi tapinawaahkwaa'ikaatek, aaniihsh o'o kaawiih sehsekahk misiwe kahkina awiyak, aya'aawihshak kaye oka miihkoshkaakonaawaa ke⁠piintikanaahsiwintwaa. Minihk hsa ko eyaawaatc mihshawaya'ii oka nihsikonaawaa kaawiih sehsekaninik,’ ” okii'ikoon ci‑ihkitotc. 
EXO.9.20	I'i tahsh aaninta Peroo otaanihkewikimaama' kaakiih kohtaanentaminitc ehkitonitc kaaTipencikenitc weyiip okiih piintikanaani pemiihtaakonitc, otawahkaanini kaye. 
EXO.9.21	I'i tahsh wiin kotak kaakiih papaamihtansinik ehkitonitc kaaTipencikenitc kaawiin okiih piintikanaahsiini pemiihtaakonitc, otawahkaanini kaye, ekii ayaanitc mohshehkamik.
EXO.9.22	Miitahsh Moosihs kaa'ikotc kaaTipencikenitc, “Ishpimink inahke ishi niiminihkenin ci⁠sehsekahk misiwe Iicipahkiink. Tashi sehsekan hsa eshi'ayaawaatc pemaatisiwaatc, aya'aawihshihkaank kaye. Misiwe kaye mohshehkamik kekoon eshi nihtaawikink i'imaa misiwe Iicipahkiink,” okii'ikoon. 
EXO.9.23	Miitahsh Moosihs ishpimink inahke kaa⁠ishi niiminihkenitc. KaaTipencikenitc itahsh kii‑ishihcikewan ci⁠pinehsiiwaninik, ci⁠sehsekaninik, mihtahkamik itahsh inahke ekii ishi paakinenitc ekii kihci waawaahtehsenik. KaaTipencikenitc itahsh kii‑ishihcikewan ci⁠sehsekaninik misiwe Iicipahkiink. 
EXO.9.24	 Kiih⁠sehsekanini hsa, ekiih kihci aashawi waawaahtehsenik. Mii hsa 'iwe maawac iko ekiih kihci ishiwepahk i'imaa ahkiink ahkonaak kaakiih pi ayaak Iicipahki. 
EXO.9.25	Misiwe hsa ko Iicipahkiink kii‑ishi sehsekan mohshehkamik, pemaatisiwaatc eshi'ayaawaatc, eshi'ayaawaatc kaye aya'aawihshak; kahkina kekoonan kaakii nihtaawikihkin kihtikewahkamikohkaank kii⁠nihshiwanaatanoon, mihtikook kaye kii⁠mashashkohsewak. 
EXO.9.26	Weti hsa ehta Kooshin 
EXO.9.27	Miitahsh Moosihs, Eran kaye kaakii antomikowaatc Peroon ekii'ikowaatc, “Mii hsa 'i noonkom kii⁠macitootamaan; kaaTipenciketc hsa wiin kwayahkohcike, niin itahsh nimpimaatisiimak kaye kaawiin sesik nintishihcikehsiimin. 
EXO.9.28	Anami'ehtawihk ci⁠kakwecimek kaaTipenciketc, mii 'i teminihk kii‑ishihciketc o'o kaa⁠pinehsiiwaninik, kaa⁠sehsekaninik kaye. Miitahsh i'i ci⁠pakitininakook ci⁠maacaayek, kaawiin itahsh memwehc keyaapi o'omaa kika ayaahsiim,” okii'ikowaan.
EXO.9.29	Miihsh o'o Moosihs kaa'inaatc, “Shemaak hsa ko onci saaka'amaan o'omaa ootenaank, ninka niiminihkehtawaa kaaTipenciketc. Miitahsh i'i ci⁠pooni pinehsiiwank, miikaye'i ci⁠pooni sehsekahk, ci⁠kihkentaman kaaTipenciketc eh⁠tipentank o'o ahkiini. 
EXO.9.30	Shaakooc itahsh ninkihkentaan, kiin, iki kaye kitaanihkewikimaamak mahshi e⁠kohtaanenimaahsiwek kaaTipenciketc Kishemanitoo.”
EXO.9.31	I'i hsa kaa⁠nihtaawikink ishiikinowaahtik kii⁠nihshiwanaatan, a'a kaye parlii manoomin aaniihsh aasha kiih⁠kiishatihtewaakopan. 
EXO.9.32	A'a tahsh wiin pahkweshikanimin, mayaki pahkweshikanimin kaawiin kii⁠nihshiwanaatisihsiiwak, kaawiin aaniihsh mahshi kiihpi saakikiihsiiwak.
EXO.9.33	Moosihs itahsh ekiih saaka'ank i'imaa ootenaank okii niiminihkehtawaan kaaTipencikenitc; miihsh kaa⁠ishi pooni pinehsiiwaninik, miikaye'i kaa⁠ishi pooni sehsekaninik, kaawiin itahsh kaye awahshime kiih⁠kimiwansinoon i'imaa ahkiink. 
EXO.9.34	Ahpii tahsh Peroo kaa⁠waapantank eh⁠pooni kimiwaninik, eh⁠pooni sehsekaninik kaye, eh⁠pooni pinehsiiwaninik kaye, miihsh miinawaa kaa⁠ishi macitootank aanciihke ekii ani shashiipihtank, i'i kaye otaanihkewikimaama'. 
EXO.9.35	Mii hsa 'i Peroo aanciihke kaakii ani shashiipihtank. Kaawiin itahsh okiih pakitinaahsii' Isriyala' ci⁠maacaanitc, ekii ishihsenik mayaa kaaTipencikenitc kaakii ihkitonitc e⁠aapaci'aanitc Moosihsoon.
EXO.10.1	KaaTipencikenitc itahsh Moosihs 
EXO.10.2	Miitahsh i'iweni ke⁠ani waawiintamawekwaa kiniicaanihsiwaak, kooshihsiwaak itahsh kaye aaniin kaakii ishi manaaci'aahsiwakwaa Iicip 
EXO.10.3	Miitahsh Moosihs, a'a kaye Eran 
EXO.10.4	Kiishpin aaniihsh inentansiwan ci⁠pakitinatwaa nimpimaatisiimak ci⁠maacaawaatc, mii hsa 'i waapaninik ci‑ishihcikeyaan ci⁠pahpahkinehkaak kitahkiimink. 
EXO.10.5	Ke⁠ahpiihci paahtiinowaatc hsa, oka aakawishkaanaawaa misiwe ahkiini, kaawiin tahsh awiya oka waapantansiin mihtahkamik. Oka kitaanaawaa hsa kahkina kaakiih pani nihshiwanaataninik ahpii kiih⁠sehsekaninik. Oka kitamwaawaa' hsa kahkina mihtikoo' ke⁠nihtaawikinitc kaashi kihtikewek. 
EXO.10.6	Kiwaahkaa'ikanihkaank hsa ta⁠mamooshkinewak, owaahkaa'ikaniniink kaye kitaanihkewikimaama', kahkina hsa owaahkaa'ikaniniink Iicip kaatinowinitc tashi mamooshkinewak. Kaawiin hsa wiihkaa o'o tino okiih pi waapantansiinaawaa kaakii oteteyek, kaakii omihshoomihsiyek kaye ahkonaak kaakiih pi ayaawaatc o'omaa ahkiink piinihsh o'o ishi ahpii,’ ” okii'inaawaan. Miitahsh Moosihs kaa⁠ishi saaka'ank eshi'ayaanitc Peroon ekii nakanaatc.
EXO.10.7	Peroo tahsh otaanihkewikimaama' okii'ikoo', “Aaniin itahsh minihk wa'a inini waa⁠maanshipininank? Inashke pisaan pakitin Isriyalak 
EXO.10.8	Miitahsh Moosihs, a'a kaye Eran kaakii ishiwinintwaa eshi'ayaanitc Peroon o'o ekii'ikowaatc, “Maacaak, awi anta anami'ehtawihk kaaTipenciketc kiKishemanitoomiwaa! Awenenak itahsh mayaa kaawii maacaawaatc?” okii'ikowaan.
EXO.10.9	Miihsh o'o Moosihs kaa⁠ishi nahkwehtank, “Kahkina hsa niwii ishaamin, ewii wiiciiwankitwaa weshkaatisiwaatc, kihci aya'aak kaye. Ninkosihsinaanik kaye, nintaanihsinaanik itahsh iko kaye. Maanahcaanihshak, maanatihkwak, pishihkiwak kaye niwii maaciinaanaanik, aaniihsh niwii awi wiihkwantiiwahkamikisimin onci kaaTipenciketc,” okii'inaan.
EXO.10.10	Miihsh o'o Peroon kaa'ikotc, “KaaTipenciketc hsa nintahpim o'o kaawii'ininakook, kaawiin wiihkaa kitaa pakitinihsinooninim maacaayek ci⁠takwiiwaahpan kitihkwemiwaak, kiniicaanihsiwaak kaye! Kehcinaac maawiin macikekoon kinaanaakatawentaamiwaatok. 
EXO.10.11	Kaawiin i'i ta⁠ishihsehsinoon! Kaa⁠ininiiwiyek ehta ishaak ci⁠awi anami'ehtawek kaaTipenciketc, mii iitok i'i kaa‑antawentamek,” okii'ikowaan. Miitahsh kaa⁠ishi saakicinisha'ontwaa eshi'ayaanitc Peroon.
EXO.10.12	Miitahsh Moosihs kaakii'ikotc kaaTipencikenitc, “Iicipahkiink inahke misiwe ishi niiminihkenin pahpahkinek ci⁠pakami ayaawaatc. Oka kitaanaawaa tahsh kahkina kekoon nehtaawikininik kihtikewahkamikonk, kahkina kekoon kaakiih pani nihshiwanaacihcikaatenik kiih⁠sehsekaninik,” okii'ikoon. 
EXO.10.13	Moosihs hsa tahsh okii ishi niimaahkonaan osahka'onaahk i'imaa Iicipahkiink. KaaTipencikenitc itahsh kii‑ishihcikewan ci⁠waapaninoowenik i'imaa misiwe ahkiink kapekiishik, kapetipihk kaye. Miitahsh eh⁠kishepaawakaninik kaakiih pakami wepaahshinitc pahpahkine'. 
EXO.10.14	 Misiwe hsa ko pahpahkine' kii⁠ayaawa' Iicipahkiink. Misiwe hsa piko kii‑ishi'ayaawa' eshi pepahkaanentaakwaninik i'imaa Iicipahkiink. Kaawiin hsa wiihkaa otaanaank i'i kiihpi tashihsiiwa', kaawiin miina wiihkaa i'i ta⁠ishiwepahsinoon. 
EXO.10.15	Misiwe hsa ko kii⁠ayaawa' i'imaa ahkiink, taapishkoo e⁠mahkatewaak kii‑ishinaakwan. I'i tahsh pahpahkine' okiih kitaani kahkina kekoon kaakii nihtaawikininik i'imaa ahkiink. Kahkina kaye kekoon nehtaawikininik mihtikohkaank shiiwimiicim okiih kitaani kaakiih panihsenik kiih⁠sehsekaninik. Kaawiin itahsh kanake kekoon ci⁠osaawashkonaakwahk mihtikohkaank, komaa kaye kekoonan nehtaawikinkin mohshehkamik misiwe Iicipahkiink.
EXO.10.16	Miitahsh Moosihs, a'a Eran kaye weyiip kaakii antomikowaatc Peroon ekii'ikowaatc, “Mii hsa 'i kii⁠macitootawak kaaTipenciketc kiKishemanitoomiwaa, kekiinawaa tahsh ekii macitootawinakook. 
EXO.10.17	Taka hsa noonkom poonentamawihshik kaashi macitootamaan keyaapi aapitink, kakwecimihk kaye kaaTipenciketc kiKishemanitoomiwaa ci‑ishihciketc o'o kekwaanihsakentaakwaninik ci⁠nihsikowaahsiwak,” okii'ikowaan. 
EXO.10.18	Miihsh Moosihs kaakii nakanaatc Peroon ekii anami'ehtawaatc kaaTipencikenitc. 
EXO.10.19	KaaTipencikenitc hsa kii‑ishihcikewan ci⁠kwehkaanimaninik, wiinke hsa tahsh kii⁠kihci ninkaapii'anini. Miitahsh i'imaa kaa⁠ishi maacii wepaahshinitc pahpahkine' kihci miskokamiink inahke ekii ishi wepaahshinitc; kaawiin hsa kanake peshik pahpahkine cikiih kihkentaakositc i'imaa misiwe Iicipahkiink. 
EXO.10.20	Miitahsh kaaTipenciketc kaakiih tootawaatc Peroon ci⁠shashiipihtaminitc, kaawiin itahsh okiih pakitinaahsiini ci⁠maacaanitc Isriyala' 
EXO.10.21	Miitahsh Moosihs kaa'ikotc kaaTipencikenitc, “Ishpimink inahke ishi niiminihkenin, ci⁠kashkiitipihkahk misiwe Iicipahkiink 
EXO.10.22	 Moosihs hsa tahsh ishpimink inahke kii‑ishi niiminihkeni, wiinke tahsh kii⁠kihpaki kashkiitipihkan i'imaa misiwe ahkiink nihsokiishik minihk. 
EXO.10.23	Kaawiin hsa awaac kii⁠waapantihsiiwa', kaawiin kaye okii onci nakatansiini otaawinini nihsokiishik minihk. Kaakii ishitaanitc itahsh wiin Isriyala' 
EXO.10.24	Miitahsh Moosihs kaakii antomikotc Peroon ekii'ikotc, “Maacaak awi anami'ehtawihk kaaTipenciketc. Pisaan hsa kitihkwemiwaak, kitapinoonciishimiwaak kaye kika wiiciiwikowaak. Nakanihkwahk itahsh wiin kimaanahcaanihshimiwaak, kimanatihkomiwaak, kipishihkimiwaak kaye,” okii'ikoon.
EXO.10.25	Miihsh o'o Moosihs kaa⁠ishi nahkwehtank, “Mii hsa kaye eshinaakwahk ci⁠ontinamawiyaank aya'aawihshak ke⁠pakitinaahswaakeyaank, ke⁠ankwaahkisamaank kaye pakitinaahsoyaank, ke⁠miinankitc kaaTipenciketc ninKishemanitoominaan. 
EXO.10.26	Mii hsa 'i eshinaakwahk ci⁠maaciinankitwaa nintaya'aawihshiminaanik, kaawiin awaac peshik aya'aawihsh ta⁠nakanaahsii. Miiwak hsa iki aaninta ke⁠aapaci'ankitwaa anami'ehtawankitc kaaTipenciketc ninKishemanitoominaan. Paanimaa tahsh weti kiih⁠takohshinaank, mii 'i payesh ci⁠kihkentamaank wekonen ke⁠aapacihtaawankitc anami'ehtawankitc kaaTipenciketc,” okii'inaan.
EXO.10.27	Mii hsa 'i kaaTipenciketc kaakiih tootawaatc Peroon ci⁠shashiipihtaminitc ekii inentansinik ci⁠pakitinaanitc Isriyala' ci⁠maacaanitc. 
EXO.10.28	Miihsh Moosihs kaakii'ikotc Peroon, “Ninkoci 'omaa onci ishaan! Kehcinaac keko miinawaa naakosihken enaahsamiiyaan. Ahpii kiishikahk ke⁠waapaminaan, mii hsa 'i ci⁠nipoyan!” okii'ikoon.
EXO.10.29	Miihsh o'o kaa'inaatc, “Mii hsa 'i kwayahk e⁠ihkitoyan; kaawiin hsa miinawaa wiihkaa kika waapamihsii,” okii'inaan.
EXO.11.1	KaaTipencikenitc itahsh Moosihs 
EXO.11.2	Inashke tahsh kanoosh pemaatisiwaatc Isriyalak 
EXO.11.3	Miitahsh kaaTipenciketc kaakiih tootawaatc Iicip 
EXO.11.4	Miihsh Moosihs kaa⁠ihkitotc, “Mii hsa 'oweni ehkitotc kaaTipenciketc, ‘Inkociko aapihtaa tipihkahk niwii ishaa mekweya'ii Iicipahkiink. 
EXO.11.5	Kahkina hsa nihtam kaa⁠nihtaawikiwaatc kwiiwisenhsak taawinink i'imaa Iicipahkiink ta⁠nipowak. Kihciokimaa Peroo okosihsan kekii ani kihciokimaawinihpan, piinihsh a'a kwiiwisenhs wekosihsimikotc ihkwewan pemiihtaakenitc kaa⁠shikwa'waanitc pahkweshikanan. Iki kaye awaac nihtam kaa⁠nihtaawikiwaatc pishihkiwak ta⁠nipowak. 
EXO.11.6	Inashke tahsh wiinke ta⁠kihci mawinaaniwan misiwe o'omaa Iicipahkiink, kaawiin itahsh wiihkaa otaanaank i'i kii⁠pishi kihci mawinaaniwansinoon, kaawiin kaye wiihkaa i'i inahke ta‑ahpiihci kihci mawinaaniwansinoon. 
EXO.11.7	Awaac kaye animook kaawiin oka mikinaahsiwaawaa' Isriyala', komaa kaye otawahkaanini. Miitahsh ci⁠kihkenimiyek niin kaaTipencikeyaan e⁠pahkaanenimakwaa Iicip kaatinowiwaatc, iki kaye Isriyalak,’ ” okii'ikoon. 
EXO.11.8	Miihsh Moosihs kaa‑ani ihkitotc, “Kahkina hsa kitaanihkewikimaamak ninka pi naasihkaakook, cipi animihkohtaawaatc keshi'ayaawak, ci⁠kanooshiwaatc ci⁠maaciinimak kahkina nimpimaatisiima' inkoci ci‑ishiwinimak. Miitahsh i'i payesh ci⁠maacaayaan!” Miitahsh kaa⁠ishi nakanaatc Peroon wiinke ekii nishkaatisitc.
EXO.11.9	O'o Moosihs okii'ikoopaniin kaaTipencikenitc, “Peroo hsa kaawiin kika pisintaakohsii, miitahsh i'i ahpii nimaamahkaaci kihkinawaacihcikanan awahshime ke⁠naakohtooyaan i'imaa Iicipahkiink,” okii'ikoopaniin. 
EXO.11.10	Moosihs tahsh a'a kaye Eran 
EXO.12.2	“Wa'a hsa kiisihs noonkom kaa⁠pimakinsotc, mii hsa wa'a nihtam kiisihs ke⁠maatakinsotc ci⁠maacihsek ke⁠okihkinoowiniyek. 
EXO.12.3	Mii hsa 'oweni kahkina Isriyalak 
EXO.12.4	Kiishpin itahsh wiin onsaam akaahsiinowaatc eyaawaatc taawinink ci⁠kitamwaawaahpan misiwe maanahcaanihshenhsan, pehsho hsa wenci wiicitaamaawaatc oka wiitoohpamikowaan. Oka ishi onaapamaawaan ihsa piko ci⁠na'i kitamwaawaatc ke⁠tahshiwaatc. 
EXO.12.5	Kaa⁠peshikopipoonwetc hsa tino maanahcaanihshenhs kika aapaci'aawaa, kekoon kaashi maahkisihsik. Pisaan hsa kika aapaci'aawaa maanahcaanihshenhs komaa kaye maanatihkoonhs. 
EXO.12.6	Kika kanawenimaawaak itahsh piinihsh mitaahshiniiwin (14) ci‑inakinsotc wa'a kiisihs. Miitahsh i'i ahpii kahkina Isriyalak ke⁠nihsaawaatc i'i aya'aawihsha' kii'ani onaakohshininik. 
EXO.12.7	Pemaatisiwaatc itahsh oka otaahpinaanaawaa miskwiini ci⁠shishoonamowaatc kwehkwehk ishkwaantemaahtikonk. I'imaa kaye kaa⁠ishi pimitaahkwakoocininitc ishkwaantemaahtikoon aaniinti waahkaa'ikanink ke⁠tashi amomintc maanahcaanihshenhsa'. 
EXO.12.8	Miitahsh i'i ahpii tipihkaninik ke⁠apwewaatc ci⁠miiciwaatc i'i wiiyaahs. Oka takonaanaawaa tahsh kaa⁠wiihsakaninik aniipiishiwi takosikan, kaye pahkweshikanan kaa⁠ompisikaniwihsinik. 
EXO.12.9	Keko tahsh wiin miicihkek wiiyaahs ci⁠kikashkik, keko kaye kapaahtoohkek. Memwehc ihsa koci⁠apwaasotc, kikihtikwaan, kikihkaat, kahkina ko kaye otishinaakosiwinan piincaya'ii. 
EXO.12.10	Keko tahsh wiin kekoon ta⁠ishkwancikaatehsinoon piinihsh ci⁠ani waapank. Wekonen itahsh iko ke⁠ishkohsek, mii hsa 'iwe ke⁠ankwaahkisikaatek. 
EXO.12.11	Miitahsh o'o ke⁠ishihcikeyek wiihsiniyek, kika ihkwahpitoom hsa kikashkiikiiwiniwaan kikihcihpisoniwaank, kika kikahkisinem kaye, weyiip itahsh kika wiihsinim. Mii iitok i'iwe Tepencikeyaan nimPimaaci'ikoowi Wiihkwantiwin keoncikihtenimikooyaan.”
EXO.12.12	“Mii hsa 'i ahpii tipihkahk, misiwe kaawiih shaaposhkaayaan i'imaa Iicipahkiink 
EXO.12.13	I'i hsa miskwi kaakiih shishoonamek, mii hsa 'iwe ke⁠kihkinawaaci'ikoyek aaniinti waahkaa'ikanink eshitaayek. Ahpii tahsh waapantamaan miskwi kika aansweshkawininim, kaawiin itahsh kika pakamishkaakohsiim ke⁠nihshiwanaaci'ikoyek ahpii pahkihte'amaan Iicipahki. 
EXO.12.14	 Mii hsa 'owe kaa⁠kiishikahk ke⁠inahkamikisiyek ci⁠wiihkwantiiwahkamikisiyek. Keni ayaanihke nihtaawiki'itiwaatc hsa 'i tani inahkamikisiwak ci⁠wiihkwantiiwahkamikisiwaatc kaaTipencikenitc onci, mii hsa 'owe nehpic iko keshi anami'ehcikenk.”
EXO.12.15	Miihsh kaaTipenciketc eni ihkitotc, “Niishwaahsokiishik hsa minihk kika amwaawaa pahkweshikan kaa⁠ompisikaniwihsik. Nihtam itahsh kiishikahk kika wepinaam hsa kahkina ompisikanehs eyaak kiwaahkaa'ikaniwaank. Awenen itahsh iko ke⁠miicitc kekoon kaa⁠ompisikaniwaninik nihtam kiishikaninik piinihsh ci⁠niishwaahsokiishikaninik, mii hsa awe ke⁠inakimintc e⁠onci tipentaakosihsik Isriyalihkaank. 
EXO.12.16	Nihtam tahsh i'i ishi kiishikahk kika kihtentaam anami'e maawaci'itiyek, miinawaa tahsh niishwaahsokiishikahk. Kaawiin itahsh o'o ishi ahpii ta‑anohkiinaaniwansinoon. Pisaan hsa wiin ta⁠kwayaancihcikaate miicim, miitahsh ehtako'i ke⁠ishihcikenaaniwank. 
EXO.12.17	Miitahsh kaye o'o ke⁠ishihcikeyek ci⁠ani kanawentamek o'o Wiihkwantiiwahkamikisiwin Kaa‑amontc Pahkweshikan Kaa⁠ompisikaniwihsik. Mii iitok o'o ahpii eh⁠kiishikahk kaakiih saakiciwinikooyek eshi paapaahtiinoyek i'imaa Iicipahkiink. Miitahsh iko 'i keshi wiihkwantiiwahkamikisiyek o'o ishi kiishikahk nehpic iko keni ayaanihke nihtaawiki'itiyek ci⁠kanawentamek o'o anami'ehcikewin. 
EXO.12.18	Nihtam itahsh kiisihs pimakinsotc mitaahshiniiwin (14) inakinsotc ani onaakohshik kika onci maacihtaam ci⁠amwek pahkweshikan kaa⁠ompisikaniwihsik piinihsh ci⁠ani onaakohshik niishtanashipeshik (21) ci‑inakinsotc. 
EXO.12.19	Niishwaahsokiishik itahsh minihk kaawiin ta‑ayaahsinoon ompisikanehs kiwaahkaa'ikaniwaank. Awenen itahsh iko ke⁠miicitc kekoon wepisikaniwaninik, mii hsa awe ke⁠inakimintc e⁠onci tipentaakosihsik eshi'ayaanitc Isriyala' 
EXO.12.20	Keko miicihkek kekoon wempisikaniwank. Aanti hsa piko eshitaayek, mii hsa 'i eshinaakwahk ci⁠amwek pahkweshikan kaa⁠ompisikaniwihsik,” okii'ikoon
EXO.12.21	Moosihs 
EXO.12.22	Ini hsa ihsapaahtikoonhsan 
EXO.12.23	 Ahpii tahsh kaaTipenciketc pimi ayaatc o'omaa Iicipahkiink 
EXO.12.24	Ishinaakwan tahsh ono anami'ehcikewinan ci⁠nehpici tootamek, kiniicaanihsiwaak kaye. 
EXO.12.25	Ahpii tahsh piintikeshkaayek i'i ahkiini kaaTipenciketc kaakii ahshotamawinek ewii miininek, mii hsa tahsh o'o nehpic ke⁠ishihcikeyek ke⁠onci maamihkawiyek o'o anami'ehcikewin. 
EXO.12.26	Ahpii tahsh ocihcihsenik kiniicaanihsiwaak o'o ininekwaa, ‘Wekonen tahsh o'o ke⁠onci ishihcikeyaank ci⁠kanawentamaank o'o wiihkwantiwin?’ 
EXO.12.27	Miihsh o'o keshi nahkwehtawekwaa, ‘Mii hsa 'iwe Pimaaci'ikoowi Wiihkwantiwin kaakiih pakitinaahsoohtamawintipan kaaTipenciketc ke⁠onci maamihkawiyek. Aaniihsh okii aansweshkaanan kitaawininaanin kiinawint Isriyalak kaatinowiyank, ahpii kiih⁠pimi ayaakopanen o'omaa Iicipahkiink. Iicip kaatinowinitc iitok wiin kii⁠nihsaakopan, kiinawint tahsh wiin kaawiin kikiih papaamenimikohsiinaan.’ ”
EXO.12.27	Miitahsh Isriyalak kaakii animihkohtaawaatc ekii anami'ehtawaawaatc kaaTipencikenitc. 
EXO.12.28	Miitahsh kaye kaa‑ani ishi maacaawaatc, ekii ishihcikewaatc kaaTipencikenitc kaakii'ikowaatc, Moosihs, Eran kaye.
EXO.12.30	E⁠aapihtaa tipihkaninik tahsh kihciokimaa Peroo 
EXO.12.31	Miitahsh shemaak kaakii antomaatc Moosihsoon 
EXO.12.32	Maaciinihkwak kimaanahcaanihshimiwaak, kipishihkiimiwaak kaye, mii 'i ishi maacaak taapishkoo kaakii ihkitoyek. Kakwecimihk hsa kaye kaaTipenciketc niin ci⁠minotootawitc,” okii inaa'.
EXO.12.33	Iicip kaatinowiwaatc hsa piko okiih kakaansomaawaa' Isriyala' wewiip inkoci ci⁠onci ishaanitc i'imaa otahkiiwaank. Mii hsa 'o kaa'inaawaatc, “Kahkina ohsha ninka nihsikoomin kiishpin maacaahsiwek.” 
EXO.12.34	Isriyalak itahsh okii mooshkina'aawaan pahkweshikanan wempisikaniwihsinik i'imaa onaakaniink kaakii ishi nihtaa kiishiswaawaatc. Miitahsh kaakii ishi kashkiikinaawaatc okikishkikaniwaank ekiih pimiwanewaatc otinimaankaniwaank. 
EXO.12.35	 Kii‑ishihcikewak Moosihsoon kaakii'ikowaatc. Okii antotamawaawaa' Iicip kaatinowinitc kekoonan kaakii waapaapihko shooniyaa waapihkowaninikin, ini kaye wesaawi shooniyaa waapihkowaninikin, takohsh kaye kikishkikanan. 
EXO.12.36	KaaTipenciketc hsa okiih tootawaa' Iicip kaatinowinitc ci⁠kihtenimaanitc Isriyala', miihsh kaakii onci miinaanitc wekonen iko kaakiih kakwecimikonitc. Miitahsh kaa⁠ishi mashashkonamawintwaa Iicip kaatinowaatc otaya'iimiwaan.
EXO.12.37	Isriyalak 
EXO.12.38	Aahpici kaye kiih⁠paahtiinowak kotak pemaatisiwaatc kaakii maacinisha'ikewaatc. Aahpici kaye kiih⁠paahtiinowa' maanahcaanihsha', pishihkiwa' kaye kaakii maaciinaawaatc. 
EXO.12.39	Okiih kiishiswaawaan hsa ini pahkweshikanan kaakii ompisikaniwihsinik Iicipahkiink 
EXO.12.41	Mii hsa 'i eh⁠kiishikaninik mayaako niiwaahk nihsimitana ekii ishihsenik. Miihsh i'i ahpii kaaTipenciketc opimaatisiima' kaakii nakataminitc i'i Iicipahki. 
EXO.12.42	Mii hsa 'i ahpii eh⁠tipihkaninik kaaTipenciketc kaakii naakatawaapamaatc Isriyala' ewiih saakiciwinaatc i'imaa Iicipahkiink. Mii hsa 'iweni eh⁠tipihkaninink kaaTipenciketc, ke⁠onci kihtenimikotc Isriyala' ci⁠ahshawaapinitc minihk iko keni ayaanihke nihtaawiki'itinitc.
EXO.12.43	Miitahsh Moosihs 
EXO.12.44	Pemiihtaaketc itahsh wiin kaakii ataaweyek pisaan i'imaa ta⁠tashi wiihsini kiishpin kota ehta aasha kaa⁠kihkinawaatashakeshwaawintwen. 
EXO.12.45	A'a tahsh wiin acina ehta i'imaa kaa⁠ishitaatc, a'a tahsh kaye kaa‑anohkii'intc kaawiin i'imaa ta⁠onci wiihsinihsii. 
EXO.12.46	 I'imaa hsa waahkaa'ikanink ta⁠tashi wiihsininaaniwan kaakiih tashi kwayaancihcikaniwitc a'a aya'aawihsh. Kaawiin akwaciink ta⁠ishiwicikaatehsinoon i'i wiiyaahs. Kaawiin kaye ohkanan kika piikonansiim. 
EXO.12.47	Kahkina hsa ko kaa⁠tahshiwaatc Isriyalak o'o ta⁠ishihcikewak ci⁠wiihkwantiiwahkamikisiwaatc. 
EXO.12.48	Kaawiin itahsh wiin awiya kaa⁠kihkinawaatashakeshwaahsiwintc i'imaa tashi wiitoohkaasohsii wiihsiniwintc. Kiishpin itahsh wiin kaa⁠mayakisitc kii‑ishi kapehshitc eshi'ayaayek, antawentank itahsh kewiin ewii ishi wiitoohkaasotc Pimaaci'ikoowi Wiihkwantiwintc ewiih kihtenimaatc kaaTipencikenitc, taka pinamaa ta⁠kihkinawaatashakeshwaawa' ininiwa' ayaanitc otaawininiink. Miitahsh ke⁠tootawintc taapishkoo i'imaa kewiin Isriyalihkaank e⁠onci tipentaakositc. 
EXO.12.49	Mii hsa 'oweni peshikwan inaahkonikewin ke⁠tipenimikowaatc iki Isriyalihkaank kaashi nihtaawikiwaatc, iki kaye kaa⁠mayakisiwaatc kaashi kapehshiwaatc eshi'ayaayek,” okii'ikowaan. 
EXO.12.50	Kahkina hsa ko Isriyalak kii⁠na'ihtamook ekii ishihcikewaatc kaaTipencikenitc kaakii ishi anoonaanitc Moosihsoon, Eranoon kaye ci‑ishihcikewintc. 
EXO.12.51	Miitahsh i'i kaa⁠ishihsenik i'i ahpii eh⁠kiishikaninik kaaTipenciketc kaakiih saakisi'aatc Isriyala' i'imaa Iicipahkiink ekii kihci paahtiinonitc.
EXO.13.1	Miitahsh Moosihs kaa'ikotc kaaTipencikenitc, 
EXO.13.2	 “Pahkaanentaakosiihtamawihshik ci⁠tipinawewisiimakwaa kahkina maawac iko nihtam keni nihtaawikiwaatc eniniiwiwaatc. Entahshiwaatc hsa nihtam ininiwak nehtaawikiwaatc, entahshiwaatc kaye kahkina ayaape aya'aawihshak, niin hsa ninka tipinawewis,” okii'ikoon.
EXO.13.3	Moosihs 
EXO.13.4	Noonkom hsa kaa⁠kiishikahk wa'a kiisihs Apip 
EXO.13.5	Ahpii tahsh kaaTipenciketc ishiwininek ahkiink eshi'ayaanitc Kenan 
EXO.13.6	Niishwaahsokiishik hsa kika amwaawaa pahkweshikan wempisikaniwihsik; niishwaahsokiishik itahsh ishihsek kika wiihkwantiiwahkamikisim ci⁠kihtenimek kaaTipenciketc. 
EXO.13.7	Niishwaahsokiishik itahsh kika amwaawaa pahkweshikan wempisikaniwihsik, kaawiin itahsh kekoon wempisikaniwank ta‑ayaahsinoon eshi'ayaayek, kaawiin kaye ompisikanehs ta‑ayaahsinoon ehkohsek kitahkiiwaa. 
EXO.13.8	I'i tahsh ahpii kiishikaninik o'onahke kika ishi wiintamawaawaak kikosihsiwaak, ‘Mii ohsha 'i kaa⁠onci ishihcikeyaan e⁠maamihkawiyaan aaniin kaaTipenciketc kaakii ishihcike'itc ahpii Iicipahkiink kii⁠onci saakiciwihshitc.’ 
EXO.13.9	O'o tahsh ishihcikewin mii 'i ke⁠inwaatamek ke⁠onci maamihkawiyek taapishkoo kekoon ekwahpitek kininciiwaank, komaa kaye kiskahtikowaank ke⁠onci maamihkawiyek kaaTipenciketc Otinaahkonikewin ci⁠waawiintamekipan. Wiin iitok kaakii aapacihtootc omashkawisiiwin kii⁠saakisi'inek Iicipahkiink. 
EXO.13.10	Miitahsh eshinaakwahk ci⁠kanawentamek o'o anami'ehcikewin eyaantahso pipoon ahpii eshi onahcikaatek ci‑ishihcikenaaniwank.”
EXO.13.11	“KaaTipenciketc hsa tahsh kika ishiwinikowaa ahkiink eshi'ayaanitc Kenan 
EXO.13.12	 mii hsa 'i eshinaakwaninik ci⁠miinek ci⁠pahkaanenimaatc ci⁠tipinawewisitc kaaTipenciketc kahkina maawac iko nihtam nehtaawikinitc eniniiwinitc, i'i kaye ayaape aya'aawihsha' nihtam ke⁠nihtaawikinitc wiin ci⁠tipinawewisitc. 
EXO.13.13	A'a tahsh wiin maanshimihtatim maawac iko nihtam ke⁠nihtaawikitc mii 'i eshinaakwahk maanahcaanihshenhsan ci⁠aapatisinitc ci⁠kiiwe meshkotoonikaniwitc. Kiishpin itahsh wiin wiih⁠tipa'waahsiwek, kika poohkokwenaawaa hsa maanshimihtatim. Kahkina hsa nihtam nehtaawikiwaatc kikosihsiwaak kika tipa'waawaak. 
EXO.13.14	Ahpii tahsh ani kakiishikahk kikosihs o'onahke ishi kakwecimihk, ‘Aaniin itahsh o'o enwaatek?’ O'ohsh kika inaa, ‘Omashkawisiiwin hsa kaaTipenciketc okii aapacihtoon kii⁠saakisi'inaank I'imaa Iicipahkiink 
EXO.13.15	Ahpii hsa Peroo kii⁠nehpici shashiipihtank kii‑inentansik ci⁠pakitininankitc ci⁠maacaayaank, miitahsh kaaTipenciketc kaakii nihsaatc kahkina nihtam kaakii nihtaawikinitc eniniiwinitc i'imaa Iicipahkiink, aya'aawihsha' kaye. Miitahsh o'o kaa⁠onci pakitinaahsoohtamawankitc kaaTipenciketc kaa‑ayaapewinitc nihtam nehtaawikinitc aya'aawihsha', ewii meshkotoonikeyaank ci⁠kiiwe miinikooyaank entahshiwaatc nihtam nehtaawikiwaatc ninkosihsinaanik. 
EXO.13.16	Miihsh enwaatek o'o ishihcikewin taapishkoo kekoon kaa‑akwahpitek kininciiwaank komaa kaye kiskahtikowaank ke⁠onci maamihkawiyaank kaaTipenciketc. Wiin iitok kaakii aapacihtootc omashkawisiiwin kii⁠saakisi'inaank Iicipahkiink.’ ”
EXO.13.17	Ahpii hsa Peroon 
EXO.13.18	Miitahsh Kishemanitoo tekwac okii ishi tetipaawinaa' pikwatahkamik inahke ci⁠ani ishaanitc Misko kihcikamiink. Isriyala' 
EXO.13.19	 Miitahsh Moosihs 
EXO.13.20	Isriyalak itahsh kii⁠onci maacaawak i'imaa Sahkat 
EXO.13.21	Eh⁠kiishikaninik hsa tahsh kaaTipenciketc okii niikaaniihtamawaa' Isriyala' kaakii ishi patahkitewaanahkwaninik ekii ishi'ayaatc e⁠kihkinowinaatc aaniinti ke⁠ishaanitc. Eh⁠tipihkaninik itahsh wiin e⁠niikaaniihtamawaatc ishkotenk kaakiih patahkohkonenik kii‑ishi'ayaa pehkihsh ekii waahseshkamawaatc, pisaaniko ci⁠pimi ayaanitc eh⁠tipihkaninik, eh⁠kiishikaninik kaye. 
EXO.13.22	I'i tahsh kaakiih patahkitewaanahkwaninik mooshak iko okii niikaaniihtamaakonaawaa Isriyalak eh⁠kiishikaninik. Eh⁠tipihkaninik itahsh i'i ishkote kaakiih patahkohkonenik okii niikaaniihtamaakonaawaa.
EXO.14.1	Miitahsh o'o Moosihs 
EXO.14.2	“Wiintamaw Isriyalak 
EXO.14.3	Kihciokimaa Peroo 
EXO.14.4	Niwiih tootawaa hsa kihciokimaa Peroo aanciihke ci⁠shashiipihtank. Miitahsh keshi piminisha'waatc Isriyala'. A'a hsa kihciokimaa Peroo i'i kaye oshimaakanihshiima' niwii aapaci'imaa' ci⁠naakohtooyaan niin eh⁠kihci inentaakosiyaan. Iicip 
EXO.14.5	Ahpii tahsh kihciokimaa i'imaa Iicipahkiink e⁠wiintamawintc Isriyala' ekiih tapasiinitc, miitahsh kihciokimaa, i'i kaye otaanihkewikimaama' kaa⁠ishi aatenimaawaatc i'i Isriyala' ekii ihkitowaatc, “Aaniin inaa kaa⁠ishihcikeyank ekiih pakitinankwaa Isriyalak ci⁠pamiihtawihsinowinankwaa,” kii‑ihkitowak. 
EXO.14.6	Miitahsh kihciokimaa Peroo okii oshiihtaa'aa' omiikaasowi otaapaanaahkwa', i'i kaye oshimaakanihshiima'. 
EXO.14.7	Ninkotwaahswaahk (600) miikaasowi otaapaanaahkwa' wenishihshinitc okii maaciinaa', i'i kaye kotak kahkina miikaasowi otaapaanaahkwa' kaakii ayaanitc i'imaa Iicipahkiink. Okiih tako maaciinaa' kaye aanihkewikimaa' ke⁠naakacihcikenitc. 
EXO.14.8	Miitahsh kaaTipenciketc kaakiih tootawaatc kihciokimaan ci⁠shashiipihtaminitc, ci⁠piminisha'waanitc kaye Isriyala' kaakii soonkite'enitc e⁠nakataminitc otahkiim. 
EXO.14.9	Iicip kaatinowiwaatc itahsh okiih piminisha'waawaa' Isriyala'. Kahkina okii aapaci'aawaa' mihtatimoo', miikaasowi otaapaanaahkwa', shimaakanihsha' kaa⁠pimiwanepa'ikonitc, wetaapa'iwenitc kaye. Kahkina hsa ko Peroo oshimaakanihshiima' kiih⁠piminisha'owewa'. Weti tahsh okii ishi atimaawaa' kaakii ishi kapehshinitc Misko kihcikamiink ciikaya'ii Paahahaairaht i'imaa kaye Peyal Siihpan ecikaatenik.
EXO.14.10	Ahpii tahsh Isriyalak e⁠waapamaawaatc Peroon, Iicipiiwi shimaakanihsha' kaye ehpi pehshonaakosinitc, wiinke hsa kiih⁠sekisiwak. Miihsh kaakiih shaakowaanaawaatc kaaTipencikenitc ci⁠naatamaakowaatc. 
EXO.14.11	Miitahsh Isriyalak kaa'inaawaatc Moosihsoon 
EXO.14.12	Kitaanakii wiintamaakoo iitok cipwaa nakatamaank i'i Iicipahki ekii'ikooyan ‘Taka pooni'ihshinaam pisaan ci⁠pamiihtawankitwaa Iicip kaatinowiwaatc.’ Nawac iitok taakii minohsepan cikiih pamiihtawankitwaapan Iicip kaatinowiwaatc ahpiihc wiin o'omaa pikwatahkamik ci⁠tashi nipoyaankipan,” okii'inaawaan.
EXO.14.13	Miitahsh o'o Moosihs kaa⁠ishi nahkwehtank, “Keko sekisihkek, mashkawikaapawik. Inashke kika waapantamowaam kaaTipenciketc kaawii ishi pimaaci'inek noonkom kaa⁠kiishikaninik. Ikiweniwak hsa Iicip kaatinowiwaatc kaa⁠waapamekwaa noonkom kaa⁠kiishikaninik, kaawiin miinawaa wiihkaa kika waapamaahsiwaawaak. 
EXO.14.14	KaaTipenciketc ohsha kika miikaasoohtamaakowaa, kiinawaa tahsh wiin miiehtako ke⁠ishihcikeyek ci⁠koshkwaawaaci ayaayek,” okii inaa'.
EXO.14.15	Miitahsh Moosihs kaa'ikotc kaaTipencikenitc, “Wekonen tahsh wenci shaakowaashiyan ci⁠naatamawinaan? Kaanoosh Isriyalak niikaanaya'ii inahke cishi maaciishkaawaatc. 
EXO.14.16	Kiin itahsh wiin, ompaahkonan i'i kisahka'onaahk, weti kihcikamiink inahke ishi niimaahkonan, miitahsh i'i kihcikam ci⁠tawipiihsek ci⁠paankwahkamikaak. Miitahsh i'imaa Isriyalak keshi pimohsewaatc ci⁠aashawikaameshkaawaatc. 
EXO.14.17	Miitahsh ke⁠tootawakwaa Iicip kaatinowiwaatc ci⁠shashiipihtamowaatc maanoko ci⁠piminisha'waawaatc Isriyala'. Miitahsh i'imaa ke⁠ontinamaan ke⁠onci kihtenimikooyaan kiih⁠shaakooci'ak a'a kihciokimaa Peroo, i'i kaye oshimaakanihshiima', omiikaasowi otaapaanaahkwa' kaye, i'i kaye kaa⁠otaapa'iwenitc. 
EXO.14.18	Kii‑ishkwaa shaakooci'akwaa tahsh, mii hsa 'i ci⁠kihkenimiwaatc Iicip kaatinowiwaatc niin kaaTipenciketc eh⁠tinowiwak,” okii'ikoon.
EXO.14.19	A'a tahsh Kishemanitoo otencaliman kaakii niikaaniihtamawaanitc i'i kaakiih paahtiinonitc Isriyala', kii⁠aancishkaawan otaanaank inahke ekii ishaanitc. I'i hsa kaye wahkwiini kaakiih patahkaanahkwaninik kii⁠aancishkaani otaanaank ekii ishaamakaninik. 
EXO.14.20	Mayaa piko nahsawaya'ii kaakii ishi'ayaanitc Iicip kaatinowinitc, i'i kaye Isriyala' ekii ishi kipishkaanik. I'i tahsh wahkwiini kiih⁠kashkiitipishkikemakanini kaakii ishi'ayaanitc Iicip kaatinowinitc, kii⁠waahseshkikemakanini tahsh wiin kaakii ishi'ayaanitc Isriyala'. Kaawiin tahsh kii⁠naasihkotaatihsiiwa' kapetipihk.
EXO.14.21	Miitahsh Moosihs kihcikamiink inahke kaakii ishi niiminihkenitc. KaaTipencikenitc hsa tahsh okii ishihtooni ci⁠waapaninoowenik ekiih tawipiikinaminitc kihcikam. Kapetipihk tahsh kii⁠kihci nootin ekii ishihtoonitc kihcikam ci⁠paankwahkamikaanik. I'i tahsh nipi kiih⁠taashkitawipiiyaani. 
EXO.14.22	 Miihsh Isriyalak kaa⁠ishi pimohsewaatc eshi paankwahkamikaanik e⁠aashawishkaawaatc kihcikam, iitaweya'ii ekii ayaasamipiiyaanik eshi pimohsewaatc. 
EXO.14.23	Miitahsh Iicip kaatinowiwaatc kaa⁠ishi maacinisha'ikewaatc piinihsh weti kihcikamiink. Kahkina piko kihciokimaa Peroo omihtatimooma', omiikaasowi otaapaanaahkwa', i'i kaye kaakii otaapa'iwenitc e⁠aapatisinitc. 
EXO.14.24	Cipwaa piitaapaninik tahsh kaaTipenciketc okii onsaapamaa' Iicip kaatinowinitc i'imaa kaa⁠ishkotewaninik wahkwi kaakiih patahkaanahkwaninik. Miitahsh kaakiih tootawaatc ci⁠wawaanentaminitc. 
EXO.14.25	Miitahsh kaah⁠tootawaatc miikaasowi otaapaanaahkwan kaa⁠tihtipihsenitc ci⁠kihciwihsenitc, miihsh kaa⁠ishi pwaawi maaciishkaanitc. Iicip kaatinowiwaatc hsa tahsh kii‑ihkitowak, “Taka maaciipa'iwaanaataanik Isriyalak, kaaTipencikenitc ohsha omiikaasoohtamaakowaan e⁠miikaaninankwaa,” kii‑ihkitowak.
EXO.14.26	Miihsh Moosihs kaa'ikotc kaaTipencikenitc, “Weti kihcikamiink inahke ishi niiminihkenin, miihsh i'i nipi ci⁠maamawiciwank. Miihsh ci⁠nihkipiihsewaatc Iicip kaatinowiwaatc, i'i kaye omiikaasowi otaapaanaahkowa', i'i kaye kaa⁠otaapa'iwenitc.” 
EXO.14.27	Mii hsa 'i Moosihs kihcikamiink inahke kaa⁠ishi niiminihkenitc. E⁠ani piitaapaninik tahsh i'i nipiini kiih⁠kiiwe maamawihseni ekii ahpiihcipiinik kaakii nihtaa ahpiihcipiinikipan. Iicip kaatinowiwaatc tahsh okii mekweshkaanaawaa i'i nipiini. Miitahsh kaaTipenciketc kaakii ishi wepinaatc Iicip kaatinowinitc i'imaa kihcikamiink. 
EXO.14.28	Nipi tahsh eh⁠kiiweyaakamihsek, kahkina Peroo oshimaakanihshiima' kii⁠nihkipiihsewa' miikaasowi otaapaanaahkwak, kaakii otaapa'iwewaatc kaye, kahkina hsa ko Iicip kaatinowiwaatc kaakiih piminisha'waawaatc Isriyala' i'imaa kihcikamiink kii⁠nihsaapaawewak. Kaawiin hsa awaaciko peshik kii‑ishko nihsaapaawehsii. 
EXO.14.29	Iki tahsh wiin Isriyalak kii‑ishi pimohsewak eshi paankwahkamikaanik e⁠aashawishkaawaatc i'i kihcikam, ayiitaw ekii ayaahsamipiiyaanik eshi pimohsewaatc.
EXO.14.30	Mii hsa tahsh i'i ahpii kaaTipenciketc kaakiih pimaaci'aatc pemaatisinitc Isriyala' ci⁠papaamenimikohsinik Iicip kaatinowinitc. Isriyalak hsa tahsh okii waapamaawaa' Iicip kaatinowinitc misiwe kaa⁠ishi wawaaninikamaanik ekii akwaayaa'okonitc. 
EXO.14.31	Ahpii tahsh Isriyalak ekii waapantamowaatc kihci mashkawisiiwin e⁠aapacihtoonitc kaaTipencikenitc kii⁠miikaanaanitc Iicip kaatinowinitc, mii hsa pemaatisiwaatc kaa⁠ishi kohsaawaatc kaaTipencikenitc. Miihsh kaye kaa⁠ishi tepweyenimaawaatc kaaTipencikenitc, ini kaye otanohkii'aakanini Moosihsoon.
EXO.15.1	“Ninka nikamoohtawaa hsa kaaTipenciketc,
EXO.15.1	wiin hsa aahpici kii⁠kihci shaakoocihtwaa;
EXO.15.1	Mihtatimoo' hsa i'i kaye pemiwanepa'ikonitc
EXO.15.1	kihcikamiink otishi pahkopii wepinaa'.
EXO.15.2	wiin kaye kaa⁠shaapwii'itc,
EXO.15.2	Mii hsa wa'a ninKishemanitoom,
EXO.15.2	wiin hsa ninka miikwehciwenimaa;
EXO.15.2	Nintete hsa ini oKishemanitooman,
EXO.15.2	ninka kihci inenimimaan hsa.
EXO.15.3	KaaTipenciketc hsa nimiikaasowininiim,
EXO.15.3	kaaTipenciketc ohsha ishinihkaaso.
EXO.15.4	Peroon hsa omiikaasowi otaapaanaahkoni,
EXO.15.4	oshimaakanihshiimini kaye,
EXO.15.4	kihcikamiink okii ishi wepinaa',
EXO.15.4	Maawac iko osasekaa shimaakanihshiimini,
EXO.15.4	Misko kihcikamiink okii ishi nihsaapaawanaa'.
EXO.15.5	Kaashi kiishkaayawaanik hsa
EXO.15.5	kihcikamiink kii‑ishi nihkipiihsewak,
EXO.15.5	Aanaamiintim ekii ishi konsaapiinitc
EXO.15.5	taapishkoo ahsin inahke kaa⁠ishi kosaapiitc.
EXO.15.6	Tepencikeyan,
EXO.15.6	kikihcinihk hsa etatawe mashkawentaakwan,
EXO.15.6	Mii hsa i'imaa kikihcinihkink Tepencikeyan
EXO.15.6	wenci piihsipinatwaa kaa⁠shiinkenimihkwaa.
EXO.15.7	Eshi kihci inentaakwahk itahsh kitookimaawentaakosiwin,
EXO.15.7	kitoonci shaakooci'aak iki kaa⁠shiinkenimihkwaa,
EXO.15.7	Kinishkaatisiwin hsa ishkotenk inentaakwan,
EXO.15.7	miihsh i'iweni kaa‑ankwaahkisokowaatc taapishkoo mashkohsiink.
EXO.15.8	Ekiih pootaataman itahsh kihcikam,
EXO.15.8	mii 'i kaakii ani ishpipiiyaak.
EXO.15.8	Pemiciwank hsa nipi kiih⁠kipihcishkaa ekiih patahkipiiyaak,
EXO.15.8	taapishkoo aahsamaahtik ekii ishinaakwahk,
EXO.15.8	Maawac itahsh eshi kiishkaayawaak i'i kihcikam
EXO.15.8	kii⁠ani mashkawishkaa.
EXO.15.9	Shenkenimiwetc hsa kii‑ihkito,
EXO.15.9	‘Ninka piminisha'waak, ninka atimaak,
EXO.15.9	miihsh keshi nenaawinamowak owenootisiwiniwaan,
EXO.15.9	ci⁠otaahpinamowak wekonen iko mehsawentamowak.
EXO.15.9	Nimpashipa'ikewihkomaan hsa ninka manipitoon
EXO.15.9	miihsh keshi caaki'akwaa.’
EXO.15.10	Tepencikeyan, aapitink hsa ko eh⁠pakitanaamoyan,
EXO.15.10	mii 'i Iicip kaatinowiwaatc eshi nihsaapaawewaatc;
EXO.15.10	Mii 'i eshi konsaapiiwaatc
EXO.15.10	taapishkoo ashkikwak kaa⁠ishi kosaapiik
EXO.15.10	i'imaa kaashi kohtaanentaawahk nipi.
EXO.15.11	Kiin Tepencikeyan,
EXO.15.11	awenenak itahsh eshi'ayaatc manitook enentaakosiwatc?
EXO.15.11	Awenen itahsh eshi'ayaakwen enentaakosiwatc,
EXO.15.11	e⁠maamahkaatentaakosiyan eh⁠pehkaatisiyan,
EXO.15.11	Eh⁠kohtaanentaakosiyan kaye kikihci inentaakosiwinink,
EXO.15.11	kitishihcikewinan kaye e⁠maamahkaatentaakwahkin?
EXO.15.12	Kikihcinihk hsa kitaapacihtoon e⁠niiminihkeniyan,
EXO.15.12	miihsh ahkiini eshi konikowaatc kaa⁠shiinkenimiyamintwaa.
EXO.15.13	Kisaaki'iwewinink itahsh
EXO.15.13	kitishi niikaaniihtamawaak pemaatisiwaatc
EXO.15.13	kaakiih shaapwii'atwaa,
EXO.15.13	Kimashkawisiiwinink ihsa
EXO.15.13	kitoonci kihkinowinaak ci‑ishaawaatc ahkiink
EXO.15.13	kehci inentaakwaninik.
EXO.15.14	Kaa⁠pepahkaanwewaanakisiwaatc hsa
EXO.15.14	pemaatisiwaatc kii⁠noontamok,
EXO.15.14	miihsh wiinke eshi nininkaanimisiwaatc,
EXO.15.14	Pilistiya wenciiwaatc
EXO.15.14	wiinke kihci kohtaaciwak.
EXO.15.15	Wekimaawiwaatc hsa i'imaa Iitam ahkiink
EXO.15.15	wawaanentamok;
EXO.15.15	Wekimaawiwaatc kaye Moowap ahkiink
EXO.15.15	nininkaanimisiwak;
EXO.15.15	Kahkina Kenan ahkiink eyaawaatc
EXO.15.15	ta⁠nininkishkaawak ke⁠ahpiihtaanimisiwaatc.
EXO.15.16	Wiinke kakwaanihsakaanimisiwak,
EXO.15.16	kii⁠kihci sekisiwak kaye.
EXO.15.16	Tepencikeyan, owaapantaanaawaa hsa kimashkawisiiwin,
EXO.15.16	miihsh kaa⁠onci kashkihtoohsikwaa
EXO.15.16	kekoon ci‑ishihcikewaatc eh⁠piihtaanimisiwaatc,
EXO.15.16	Paanimaa hsa kii‑ishkwaa pimi'ayaanitc
EXO.15.16	kipimaatisiima' kaakiih shaapwii'imatc
EXO.15.16	kaakii ishi kakwaatakanohkii'imintipan,
EXO.15.17	Kiin hsa piko kika piinaak
EXO.15.17	ci‑ishi ahsatwaa waciink kaa⁠tipentamowatc,
EXO.15.17	Kiin kaakii ishi onaapantamowatc
EXO.15.17	ewii ishi kapehshi'atwaa,
EXO.15.17	Anami'ewikamikonk kiin iko
EXO.15.17	kaakii oshihtamaahsoyan.
EXO.15.18	Kiin hsa Tepencikeyan
EXO.15.18	kika nehpici okimaaw,” kii‑ina'amook.
EXO.15.19	Ahpii tahsh Peroo 
EXO.15.20	Miitahsh Miriyam 
EXO.15.21	Miihsh o'o Miriyam kaa⁠ina'ank,
EXO.15.21	“Nikamoohtawihk kaaTipenciketc,
EXO.15.21	wiin hsa maawac ishpentaakosi;
EXO.15.21	kihcikamiink hsa okii ishi wepinaan mihtatimoon,
EXO.15.21	ini kaye pemiwanepa'ikonitc,” kii‑ina'am.
EXO.15.22	Moosihs 
EXO.15.23	Ahpii tahsh kaah⁠takohshinowaatc Mera
EXO.15.24	Miitahsh pemaatisinitc Moosihs kaakii maanshi kanoonikotc ekii'ikotc, “Wekonen itahsh ke⁠minihkweyaank?” 
EXO.15.25	Miihsh Moosihs kaakii anami'ehtawaatc kaaTipencikenitc. Miitahsh kaakii waapanta'ikotc mihtik. Miitahsh kaa⁠ishi ahpakitootc i'i mihtik i'imaa nipiink. Mii hsa 'i kaa⁠ishi minwaakamininik.
EXO.15.25	Miitahsh weti kaaTipencikenitc kaakii onahtamaakowaatc inaahkonikewinan aaniin ke⁠ishihcikewaatc, miitahsh weti kaye kaakii ishi anta kihkenimikowaatc. 
EXO.15.26	O'o hsa okii'ikowaan, “Kiishpin tahsh weweni pisintawiyek, Niin kaaTipencikeyaan e⁠oKishemanitoomimiyek, kwayahk ishihcikeyek enaahsamiiyaan, pisintamek kaye nintinaahkonikewinan, kaawiin hsa kika tootawihsinooninim ci‑inaahpineyek aahkosiwin kaakii inaahpine'akwaa Iicip kaatinowiwaatc. Niin ohsha kaaTipencikeyaan kaa‑antawi'inek,” okii'ikowaan.
EXO.15.27	I'imaa hsa Iilam 
EXO.16.1	Kahkina tahsh entahshiwaatc Isriyalak 
EXO.16.2	Kahkina tahsh entahshiwaatc pemaatisiwaatc Isriyalak okii kihci kakanoonaawaan Moosihsoon 
EXO.16.3	Miihsh o'o kaa'inaawaatc, “Ampehshinaa intawaa kaaTipenciketc nihsiyamintipan weti Iicipahkiink. Siiyaaken iitok weti ninkii nihtaa namatapimin ekii miiciyaank wiiyaahs, ekii nihtaa temiiciyaank kaye pepahkaan iko miicim. Kiinawaa tahsh kikiih piishinaam o'omaa pikwatahkamik ci⁠tashi kawaskateyaank piinihsh ci⁠ani nipoyaank,” kii‑ihkitowak.
EXO.16.5	Ninkotwaahsokiishikwakaanik tahsh wiin niishink i'i minihk oka mooshakinaanaawaa kaa⁠nihtaa otaahpinamowaatc. Niishokiishik ci⁠tepihsewaatc minihk tashi kwayaanciiwak.”
EXO.16.6	Miitahsh Moosihs, a'a kaye Eran okii'inaawaa' pemaatisinitc Isriyala', “Mii hsa 'i ani onaakohshik ci⁠kihkenimek kaaTipenciketc kaakiih saakiciwininek weti Iicipahkiink. 
EXO.16.7	Kishepaawakahk ihsa kika waapantamowaam kaaTipenciketc okihci inentaakosiwin. Kinoontaakowaa aaniihsh i'i kaashi maci'inek a'a kaaTipenciketc. Awenenak tahsh niinawint tenowiyaank ci⁠kihci kakanooshiyaankipan?” 
EXO.16.8	Miihsh Moosihs kaa‑ani ihkitotc, “KaaTipenciketc ohsha kaawii miininek wiiyaahs ke⁠miiciwek onaakohshininik. Kishepaawakaninik tahsh pahkweshikanan kika miinikowaa minihk iko entawenimimek, aaniihsh kinoontaakowaa aaniin minihk kaashi maci'inek. Inashke kii⁠maci'ishiyaank, kaaTipenciketc ohsha a'a kaa⁠maci'inek,” okii inaa'.
EXO.16.9	Miitahsh Moosihs kaa'inaatc Eranoon, “Wiintamaw kahkina kaa⁠tahshiwaatc Isriyalak, ci⁠piishaawaatc kaashi ayaanitc kaaTipencikenitc, aaniihsh onoontaakowaan i'i kaashi kihci kaakiikitowaatc.” 
EXO.16.10	Mekwaa tahsh Eran eh⁠kakanoonaatc kahkina Isriyala', kii‑inaapiwa' itahsh inahke eshi'ayaanik pikwatahkamik. Miihsh kaakii waapantaminitc kaaTipencikenitc okihci inentaakosiwinini eh⁠naakwaninik i'imaa wahkwiink. 
EXO.16.11	Miitahsh Moosihs kaa'ikotc kaaTipencikenitc, 
EXO.16.12	“Ninkii noontawaak hsa Isriyalak i'i kaa⁠ishi kihci kaakiikitowaatc. Wiintamaw ani onaakohshininik ci⁠miiciwaatc wiiyaahs, kishepaawakaninik tahsh ci⁠te'amwaawaatc pahkweshikanan. Mii hsa tahsh i'i ci⁠kihkentamek niin kaaTipenciketc eh⁠tinowiyaan, kiKishemanitoomiwaa,” okii'ikoon.
EXO.16.13	E⁠ani onaakohshininik tahsh kiih⁠pakamihsewa' pinewi pinehshiinsha' misiwe ekii ayaanitc kaakii ishi kapehshiwaatc. E⁠ani kiishepaawakaninik tahsh misiwe eshi kapehshiwaatc kii⁠shahki'ayaani. 
EXO.16.14	Ahpii hsa i'i shahkinipiini kaa‑ankwaninik, kekoonini hsa eh⁠pipakaanik, eh⁠paapihtoonaakwaninik mihtahkamik kii⁠ayaani pikwatahkamik. Taapishkoo hsa kaa‑akaahsink kii⁠ninkiikwantink kii‑ishinaakwan. 
EXO.16.15	 Ahpii tahsh Isriyalak e⁠waapantamowaatc kii‑ihkitowak, “Wekonen hsanaa'i?” Kaawiin iitok okii kihkentansiinaawaa. Miihsh Moosihs kaa'inaatc, “Mii hsa ini pahkweshikanan kaaTipenciketc kaa‑ahshaminek ci⁠amomek. 
EXO.16.16	Miitahsh o'o eninek kaaTipenciketc, minihk iko eshi noontehseyek entahso peshikoyek ci⁠mooshakinamowek. Aapihta tipa'oopaan minihk kika otaahpinaam ci⁠tepa'oonekwaa minihk iko eyaawaatc kitaawiniwaank,” okii inaa'.
EXO.16.17	Miitahsh o'o Isriyalak kaa⁠ishihcikewaatc, aaninta niipiwa' kii⁠mooshakinikewak, aaninta tahsh na'ekaac. 
EXO.16.18	 Ahpii tahsh ekiih tipa'amowaatc minihk kaa⁠mooshakinamowaatc, iki hsa niipiwa' kaakii mooshakinamowaatc kaawiin awahshime okii ayaahsiinaawaa. Iki tahsh kaye pankii kaakii mooshakinamowaatc kaawiin noonta' okii ayaahsiinaawaa. Entahso peshikowaatc hsa okii mooshakinaanaawaa minihk eshi noontehsewaatc. 
EXO.16.19	Miitahsh Moosihs kaa'inaatc, “Keko awiya oka ishkonansiin ke⁠miicitc waapaninik.” 
EXO.16.20	Aaninta tahsh kaawiin okiih pisintaakohsii' Moosihs, ekii ishkonaminitc ke⁠miicinitc kishepaawakaninik. Mii hsa i'iweni kaakii wanaataninik, kaakii ohkwewaninik kaye. Wiinke hsa Moosihs okii nishki'ikoo'. 
EXO.16.21	Entahso peshikowaatc tahsh okii mooshakinaanaawaa entahso kikishepaawakaninik minihk iko kaakii ishi noontehsewaatc. Ahpii tahsh kiini kishaahtenik, i'i kaakii mooshakinikaatehsinok i'imaa mihtahkamik kii⁠ninkite.
EXO.16.22	Ninkotwaahsokiishik (6) e⁠ishihsenik, niishink minihk okii mooshakinaani, peshik awiya niishin ekii mooshkina'aatc kaa⁠peshiko tipa'oopaanesinitc ahkihkwa'. Kahkina tahsh kaa⁠niikaaniihtamawaanitc kaa⁠paahtiinonitc okiih pi naasihkaakoo' Moosihs ekii wiintamaakotc o'o. 
EXO.16.23	 Miitahsh o'o kaa'inaatc, “Mii hsa 'oweni kaaTipenciketc kaakii'itank, ‘Waapank hsa mii 'i ci⁠Anwepiiwi kiishikahk, kaa⁠kihtentaakwahk Anwepiiwi kiishikan kaaTipenciketc onci. Noonkom itahsh kaa⁠kiishikahk kiishisamok waah⁠kiishisamek, kapaahtook kaye waah⁠kapaahtooyek. Minihk itahsh ke⁠ishkohsek kika na'inaam, miihsh i'i waapank ke⁠miiciyek,’ ” okii inaa'. 
EXO.16.24	Miitahsh kaa⁠ishihcikenitc Moosihs kaakii'inaatc, ekii na'inaminitc, paanimaa tahsh weyaapanink okii miicini. Kaawiin itahsh kii⁠wanaatahsinini, kaawiin kaye kii⁠ohkwewansinini. 
EXO.16.25	Miihsh Moosihs kaa⁠ihkitotc, “Miitahsh i'i ke⁠miiciyek noonkom kaa⁠kiishikahk aaniihsh noonkom kaa⁠kiishikahk mii 'i e⁠Anwepiiwi kiishikahk ci⁠kihtencikaatek kaaTipenciketc onci. Noonkom hsa kaa⁠kiishikahk kaawiin kika mihkansiim miicim weti mihshawahkamik. 
EXO.16.26	Ninkotwaahsokiishik hsa kika maamooshakinaam, niishwaahsokiishik itahsh Anwepiiwi kiishikahk, kaawiin ta‑ayaahsinoon kekoon,” okii inaa'.
EXO.16.27	Niishwaahsokiishik itahsh e⁠ishihsenik, aanciko hsa aaninta awiya' kii⁠awi maamooshakinikewa', kaawiin itahsh kekoon okii mihkansiini. 
EXO.16.28	Miitahsh Moosihs kaakii'ikotc kaaTipencikenitc, “Aaniin itahsh minihk waah⁠shashiipihtawiyek eh⁠kanawentansiwek nintinaahkonikewinan, eshi kihkino'amawinakook kaye? 
EXO.16.29	Inashke maamihkawik, niin kaaTipencikeyaan kaa⁠miininakook i'i kaa⁠Anwepiiwi kiishikahk: miitahsh e⁠ninkotwaahsokiishikahk kaa⁠onci miininakook miicim niishokiishik minihk ci⁠tepihseyek. Kahkina hsa awiya entahso peshikotc ta‑ayapi aaniinti piko ke⁠ayaakwen, niishwaahsokiishikaninik kaawiin awiya inkoci ta⁠ishaahsii,” okii'ikoon. 
EXO.16.30	Miitahsh pemaatisiwaatc kaakii anwepiwaatc e⁠niishwaahsokiishikaninik.
EXO.16.32	Miihsh Moosihs kaa⁠ihkitotc, “KaaTipenciketc hsa kitanoonikonaan ci⁠kanawenimimank menawan, aapihta tipa'oopaan minihk ci⁠kanawentamawimank kipiiwesiiminaani'. Miitahsh ci⁠ani waapamaanitc pahkweshikanan kaakii ahshaminankitc kii⁠ayaawankitc pikwatahkamik ahpii Iicipahkiink kii⁠onci saakiciwininankitc,” okii inaa'. 
EXO.16.33	 Miihsh Moosihs kaa'inaatc Eranoon, “Otaahpinan i'i ahtoopaan, miitahsh i'imaa ishi piina'o aapihta tipa'oopaan minihk a'a mena. I'imaa ishi ahtoon enaahsamiitc kaaTipenciketc, keni kanawencikaasotc mena minihk iko keni ayayaanihke nihtaawiki'itiyank,” okii'inaan. 
EXO.16.34	KaaTipenciketc itahsh kaakii'inaatc Moosihsoon, mii 'i Eran kaa⁠ishihciketc ekii ahsaatc menawan enaahsamiayaanik tipaacimowinini, i'imaa ci‑ishi kanawentaakosinitc. 
EXO.16.35	 Niimitana (40) tahso pipoon hsa minihk Isriyalak okii amwaawaan menawan, piinihsh kii⁠otihtamowaatc ahkiini kaawii ishi nehpici kapehshiwaatc. Mii 'i kaa⁠inancikewaatc piinihsh kiih⁠takohshinowaatc eshi maacihsenik Kenan 
EXO.16.36	Naano tipa'oopaaneyaak hsa kii⁠nihtaa aapatan i'i ahpii kekoon eh⁠tipinikaatek.
EXO.17.2	Okiih kihci kakanoonaawaan tahsh Moosihsoon 
EXO.17.3	Isriyalak hsa wiinke kii⁠noonteyaapaakwewak, kaawiin kiih⁠kipihciihsiiwak ekiih kihci kakanoonaawaatc Moosihsoon. Miihsh o'o kaa'inaawaatc, “Wekonen tahsh kaa⁠onci saakiciwihshiyaank weti Iicipahkiink? Ci⁠kawaapaakweyaank ina, niniicaanihsinaanik, iki kaye nintawahkaaninaanik?” kii‑ihkitowak.
EXO.17.4	Aahpici hsa weweni Moosihs okii anami'ehtawaan kaaTipencikenitc ekii'inaatc, “Aaniin itahsh ke⁠tootawakwaa oko pemaatisiwaatc, aasha ohsha kiishiiwak ewiih papiimwahsina'iwaatc.”
EXO.17.5	Miitahsh kaaTipencikenitc kaa'ikotc, “Iki hsa kaa⁠niikaanisiwaatc Isriyalak aniwishaam ci⁠kapihkawatwaa pemaatisiwaatc. Maaciitoon tahsh i'i kaye kisahka'onaahk kaakii aapacihtooyan kii⁠pahkihte'aman i'i Naayal 
EXO.17.6	Niin hsa ko kika wiicikaapawihtawin weti ahsin kaashi ayaatc kihci waciink Saainaink 
EXO.17.7	Miitahsh kaa⁠ishinihkaatenik i'imaa eshi'ayaawaatc Kakweci'itiwi kihci kaakitowinink, 
EXO.17.8	Isriyalak itahsh Orehpitim 
EXO.17.9	Miitahsh Moosihs kaa'inaatc Caahshowaan 
EXO.17.10	Miihsh kaa⁠ishihcikenitc Caahshowaan kaakii'inaatc ekii miikaanaanitc Amalehk kaatinowinitc. Miihsh Moosihs, Eran 
EXO.17.11	Minihk itahsh iko Moosihs kaa⁠ishpinihkenitc Isriyala' kiih⁠shaakoocihtwaawa'. Ahpii tahsh iko e⁠niisinihkenitc Amalehk kaatinowinitc hsa kii⁠ani shaakoocihtwaawa'. 
EXO.17.12	Wiinke hsa ko Moosihs kii⁠ayehkonihke. Miihsh kaa⁠ishi ahsimintc ahsiniin keshi namatapitc. Eranoon itahsh, ini kaye Heroon okii aahsonihkenikoo' kwehkwehk inahke ekii ishi niipawinitc. Miitahsh kaakii koshkwaawaaci ayaanikin onihkan piinihsh ekii ani pankihshimonitc kiisihsoon. 
EXO.17.13	Miitahsh Caahshowaa kaakiih shaakooci'aatc Amalehk kaatinowinitc pashipa'ikewihkomaan ekii aapacihtootc.
EXO.17.15	Miihsh Moosihs i'imaa kaakii onaapihkiniketc. Miihsh o'o kaa⁠ishinihkaatank, “KaaTipenciketc hsa nintokahkiiwe'onim nintinenimaa.” 
EXO.17.16	Miihsh o'o kaa⁠ihkitotc, “Ishpinamowaahk kaaTipenciketc okahkiiwe'on otookimaawapiwinink inahke. KaaTipenciketc hsa oka nehpici miikaanaa' i'i Amalehk kaatinowinitc!” kii‑ihkito.
EXO.18.1	Moosihs oshihshenshan Cehtaroo 
EXO.18.2	 Moosihs itahsh iinsan kiih⁠kaanoonaakopan ci⁠kiiwenitc wiiwan Sihpoora 
EXO.18.3	 Niishin ihsa kaye okosihsa' kiih⁠tako piinimaawa'. Peshik ihsa ini okosihsan Kersham 
EXO.18.4	O'o tahsh kaye kii‑ihkitokopan, “Nintete oKishemanitooman ihsa ninkii naatamaak, ekiih pimaaci'itc ci⁠nihshihsik a'a Iicip kihciokimaa.” Miihsh kaakii onci ishinihkaanaakopan ini kotak okosihsan Eli'iisar 
EXO.18.5	Miitahsh Moosihs oshihshenshan Cehtaroowan kaakiih piitamaakotc wiiwan, i'i kaye niishin okosihsa' eshi'ayaatc pikwatahkamik ekii ishi kapehshitc ciikaya'ii i'imaa kihci waciink entanentaakosinitc Kishemanitoon. 
EXO.18.6	Niiyaak iitok okiih pi wiintamaakoon ini oshihshenshan ewiih pitakohshininitc, ewiih piinaanitc wiiwan ini kaye niishin okosihsa'. 
EXO.18.7	Moosihs itahsh okii anta nakishkawaan oshihshenshan ekii animihkohtaatc, kaye ekii ociimaatc. Kaa‑ayishkwaa pooshoo'itiwaatc itahsh, kiih⁠piintikewak pakwaanekamikonk. 
EXO.18.8	Miitahsh Moosihs kaakii wiintamawaatc Cehtaroon kahkina kekoon aaniin kaaTipencikenitc kaah⁠tootawaanitc Iicip 
EXO.18.9	Ahpii tahsh kaa⁠noontaminitc ono kahkina, wiinke hsa kii⁠minohtamoon aaniin kaakii ishi wiici'ikowaatc kaaTipencikenitc. 
EXO.18.10	Miihsh kaa⁠ihkitonitc, “Miikwehc hsa ta'inaakaniwi kaaTipenciketc, kaakiih pimaaci'inek mekwaa eh⁠kakwaataki'inekipan Iicip kihciokimaa, kaye miikwehc ta⁠icikaniwi ekiih pimaaci'inek kaakii ishi koohpaaci'inekwaapan pemaatisiwaatc Iicipahkiink eyaawaatc. 
EXO.18.11	Miitahsh noonkom e⁠kihkentamaan kaaTipenciketc nawac e⁠kihci inentaakositc ahpiihc wiin i'i kotak manitoo', aaniihsh mii 'i kaah⁠tootawaatc iniweniwa' Iicipahkiink wenciinitc weweni kaakiih tootawaahsinik Isriyala' 
EXO.18.12	Miitahsh Cehtaroo kaakiih piitootc ke⁠pakitinaahswaatank kiki misiwe piko ke⁠ankwaahkisikaatenik. Kotak kaye pakitinaahsowinan okiih piitoonan ci⁠pakitinamawimintc Kishemanitoon. A'a hsa kaye Eran 
EXO.18.13	E⁠ani waapaninik itahsh Moosihs 
EXO.18.14	Oshihshenshan itahsh e⁠waapantaminitc kahkina Moosihs eshihciketc mii 'i kaa'ikotc, “Aaniin itahsh inaa o'oweni wenci ishihcikehtamawatwaa oko pemaatisiwaatc? Wekonen wenci mihci peshikoyan e⁠onaahkoniweyan pemaatisiwaatc e⁠waahkaa kaapawinotawihkwaa eh⁠kishepaawakaninik piinihsh itahsh e⁠ani onaakohshininik?”
EXO.18.15	Miitahsh Moosihs kaa⁠ihkitotc, “Oncita ko ishinaakwan o'o ci‑ishihcikeyaan. Pemaatisiwaatc ohsha nimpi naasihkaakook ewii kihkentamowaatc Kishemanitoon enentaminitc. 
EXO.18.16	Inashke niishin awiyak kii⁠kihci kakanoonitiwaatc, niin nimpi naasihkaakook. Niin itahsh nintoonentaan awenen a'a kwayahk ehkitotc kaashi niishiwaatc, miihsh eshi wiintamawakwaa aaniin Kishemanitoon ehkitonitc, aaniin kaye eshi onahshowenitc.”
EXO.18.17	Miihsh kaa'ikotc oshihshenshan, “Kaawiin onishihshinsinoon i'i kaa⁠ishihcikeyan. 
EXO.18.18	Kiin ihsa ko, iki kaye kaa⁠naasihkawihkwaa kika caakiim. Onsaam kikihci anohkii, kaawiin kitaa kashkihtoohsiin ci⁠mihci peshikoohkaman. 
EXO.18.19	Inashke pisintawihshin ewii wiintamawinaan aaniin ke⁠ishihcikeyampan ci⁠wiiciiwihk Kishemanitoo. Mii hsa 'i kwayahk eh⁠tootaman eh⁠tinowiihtamawatwaa pemaatisiwaatc enaahsamiinitc Kishemanitoon, kaye tahsh eh⁠piitamawimatc wenci kihci kakanoonitiwaatc. 
EXO.18.20	Kihkino'amaw ehkitonitc Kishemanitoon, aaniin kaye enahshowenitc ci⁠wiintamawatwaa aaniin keshi pimaatisiwaatc, aaniin kaye mayaa ke⁠ishihcikewaatc. 
EXO.18.21	Onaapam itahsh kaa⁠kashkihtoowaatc kekoon, kaa⁠nakaciiwaatc ininiwak misiwe ci⁠ontinatwaa. Onaapam kwehtaanenimaawaatc Kishemanitoon, kaa⁠tepweyentaakosiwaatc kaa⁠shiinkentamowaatc kakayenisiwin. Miiwak itahsh iki ke⁠onaahkonaawaatc ci⁠tatahshinitc, memitaahswaahk (1,000), neninkotwaahk (100), nenaanimitana (50), memitaahso (10) kaye. 
EXO.18.22	Miiwak itahsh iki ke⁠onaahkonaawaatc mooshak iko pemaatisinitc. Kahkina kekoonan senakahkin ihsa kiin kika piitamaakoo. Ini tahsh wiin kaa⁠wentaninikin wiinawaa oka onentaanaawaan. Miitahsh ci⁠wentahk enanohkiiyan aaniihsh kotak kika wiitoohkaakook. 
EXO.18.23	Kiishpin itahsh o'o ishihcikeyan kaashi anoonihk Kishemanitoo, kaawiin kika noonte caakiihsii. Miitahsh kahkina pemaatisiwaatc ci⁠kiiwewaatc ci⁠na'entamowaatc,” okii'ikoon oshihshenshan.
EXO.18.24	Miihsh iko 'i Moosihs kaa⁠ishihciketc kahkina kaakii'ikotc oshihshenshan. 
EXO.18.25	Okii onaapamaa' nekacihtoocinitc kekoonan misiwe ekii ontinaatc Isriyalihkaank ke⁠onaahkonaanitc pemaatisinitc ci⁠tatahshinitc, memitaahswaahk, neninkotwaahk, nenaanimitana, memitaahso kaye. 
EXO.18.26	Miiwa' itahsh o'o kaakii onaahkonaanitc mooshak iko pemaatisinitc. Kahkina kekoonan senakaninikin ihsa Moosihs kiih⁠piitamawaa. Ini tahsh wiin kaa⁠wentaninikin wiinawaa ko okii onentaanaawaa.
EXO.18.27	Miitahsh Moosihs kaa⁠ishi pooshoo'aatc oshihshenshan e⁠ani maacaanitc, otahkiiminiink ekii ishi kiiwenitc.
EXO.19.1	Nihsokiisihs itahsh e⁠ani ishihsenik ahpii Isriyalak 
EXO.19.2	Ahpii tahsh Orehpitim 
EXO.19.3	Moosihs 
EXO.19.3	Miihsh o'o kaa'ikotc, “Mii hsa 'oweni ke'inatwaa Isriyalak Cekaponk 
EXO.19.4	‘Kiinawaa iitok kikii waapantaam aaniin kaah⁠tootawakwaa Iicip kaatinowiwaatc, aaniin kaye kaakii ishi pimiwininakook taapishkoo mikisi kaa⁠tootawaatc omikisiihsenhsima', niin ihsa piko ekiih piininakook eshi'ayaayaan. 
EXO.19.5	 Kiishpin itahsh wiinke na'ihtawiyek, kanawentamek kaye kaakii onahtooyaan nintahshotamaakewin, kiinawaa hsako, niin nimpimaatisiimak kika'inininim aanawiin eh⁠paahtiinwewaanakisiwaatc kahkina pemaatisiwaatc. Aana kota misiwe ahki eh⁠tipentamaan. 
EXO.19.6	 Kiinawaa hsa kika tinowim ke⁠tipenimakwaa anami'ewikimaak, pemaatisiwaatc ke⁠tipinawewisiiminakook,’ mii hsa 'oweni ke'inatwaa Isriyalak,” okii'ikoon. 
EXO.19.7	Miitahsh Moosihs kaakii niihsaciwetc ekii antomaatc kaa⁠niikaanisinitc pemaatisinitc. Miihsh kaa⁠ishi wiintamawaatc kahkina kaakii'ikotc kaaTipencikenitc ci‑ihkitotc. 
EXO.19.8	Kahkina tahsh pemaatisinitc o'o okii ishi maamawi nahkwehtaakoo', “Kahkina hsa kekoon ninka ishihcikewaamin kaa⁠ihkitotc kaaTipenciketc,” okii'ikoo'. Miihsh Moosihs kaa⁠ishi wiintamawaatc kaaTipencikenitc aaniin kaakii ihkitonitc pemaatisinitc.
EXO.19.9	KaaTipencikenitc itahsh Moosihs okii'ikoon, “Kihpaki wahkwiink hsa ninka pi ayaa ewiih pi anta waapaminaan, pemaatisiwaatc ci⁠noontawiwaatc kakanooninaan, mooshak itahsh iko ci⁠ani tepweyenimihkwaa,” okii'ikoon.
EXO.19.9	Miitahsh kaa⁠ishi wiintamawaatc kaaTipencikenitc aaniin kaa'ikotc pemaatisinitc. 
EXO.19.10	Miihsh kaaTipencikenitc kaa'ikotc, “Maacaan anta waapam pemaatisiwaatc ci⁠pehki'atwaa noonkom kaa⁠kiishikaninik, waapaninik kaye. Oka kisiihsipatoonaawaan okikishkikaniwaan, 
EXO.19.11	ci⁠kwayaanciiwaatc itahsh nihsokiishik ishihsenik, aaniihsh i'i ahpii kiishikahk Niin Tepencikeyaan niwiih pi naashii i'imaa waciink Saainai ecikaatek kahkina pemaatisiwaatc ci⁠waapantamowaatc kaa⁠pi'ishi takohshinaan. 
EXO.19.12	 Misiwe tahsh waahkaaya'ii waciink kika ishi kihkinawaacihtamawaak pemaatisiwaatc o'o ci‑inatwaa, ‘Ayaankwaamisik ci⁠ahkwaamaciwehsiwek waciw, manaa paashicishkaak i'i kaakii kihkinawaacihtooyaan. Awenen hsa ko ke⁠saamishkank i'i waciini, kehcinaac hsa ta⁠nihcikaniwi.’ 
EXO.19.13	Ahsinii' ihsa ta‑aapatisiwa', komaa kaye pihkwahkoon ta‑aapataniniwan ahpii nihsintc, ke⁠ahpiihci manaa saaminintc. Awiyak hsa o'o kaa'inintwaa, iki kaye aya'aawihshak, kaawiin hsa ta⁠pakitinaahsii ci⁠pimaatisitc. Paanimaa tahsh pootaacikaatek i'i maanahcaanihshiwi eshkani pootaacikan, mii hsa 'i payesh pehsho cipi naasihkamowaatc i'i waciini,” okii inaa'.
EXO.19.14	Miitahsh Moosihs kaakiih pi niihsaamaciwetc ekii anta waapamaatc pemaatisinitc ekiih pehki'aatc. Miihsh kaa⁠ishi kisiihsipatoonitc okikishkikanini. 
EXO.19.15	Miihsh kaa'inaatc, “Ahshwiihkek itahsh nihsokiishik ishihsek, keko pehsho naasihkawaahkekwaanik ihkwewak ci⁠minwenintiyek,” okii inaa'. 
EXO.19.16	 Nihsokon itahsh e⁠ani ishihsek eh⁠kishepaawakahk, mii 'i kaakii kihci pinehsiiwank, wawiinke kaye ekii kihci ayinaahtehsek. Miitahsh wahkwi wiinke kehpakaanahkwahk kaakii naakwahk i'imaa kihci waciink. Kihci pootaacikan kaye kiih⁠kishiiwe e⁠noontaakwahk. Kahkina hsa tahsh pemaatisiwaatc i'imaa eyaawaatc kaakii ishi kapehshinaaniwaninik kii⁠nininkaanimisiwak. 
EXO.19.17	Miihsh Moosihs kaakiih saakiciwinaatc pemaatisinitc i'imaa eshi kapehshiwintc ci⁠nakishkawaanitc Kishemanitoon. I'imaa tahsh kaakii ahkwatinaanik kii‑ishi oshikaapawiwa'. 
EXO.19.18	I'i tahsh kihci waciini Saainai 
EXO.19.19	Wawiinke hsa ko kihci pootaacikan kii⁠ani kihci aahkohtaakwan. Miitahsh Moosihs eh⁠kiikitotc, Kishemanitoon okii nahkwehtaakoon ekiih pinehsiiwihtaakosinitc. 
EXO.19.20	KaaTipencikenitc tahsh kiihpi naashiiwan i'imaa wakici kihci waciink Saainai, ekiih kanoonikotc Moosihs ci⁠ahkwaamaciwetc. Miihsh Moosihs kaa⁠ishi ahkwaamaciwetc. 
EXO.19.21	Miitahsh kaaTipenciketc kaa'ikotc, “Niihsaamaciwen, ci⁠awi kanoonatwaa pemaatisiwaatc ci⁠naniisaanentamowaatc ci⁠manaa onsaamishkaawaatc i'imaa kaakii onahtamawakwaa. Kaawiin kaye ninantawenimaahsiik ci⁠kanawaapamiwaatc, mii hsa 'i niipiwa' ci⁠nipowaatc. 
EXO.19.22	Iki hsa ko kaye kaa‑anami'ewikimaawiwaatc pehsho kaa⁠piishaawaatc oncitako ishinaakwanini kewiinawaa ci⁠pehki'itisowaahpan ci⁠nana'ahsaahsiwakwaa,” okii'ikoon. 
EXO.19.23	Miitahsh Moosihs kaa'inaatc kaaTipencikenitc, “Pemaatisiwaatc iitok kaawiin tapi ahkwaamaciwehsiiwak o'o waciini Saainai ecikaatenik aaniihsh kiin iko kikii ayaankwaamiminaam o'o ekii'ishiyaankipan, ‘Waahkaa kihkinawaacihtook i'i waciw, ci‑inakintamek e⁠kihtentaakwahk,’ ” okii'inaan. 
EXO.19.24	Miihsh o'o kaaTipencikenitc kaa'ikotc, “Maacaan, niihsaamaciwen, Eran itahsh pi⁠ahkwaamaciwe wiiciiwaahkan. Iki tahsh wiin anami'ewikimaak, pemaatisiwaatc kaye keko kakaancihc tapi ahkwaamaciwehsiiwak, ci⁠nana'ahsaahsiwakwaa,” okii'ikoon. 
EXO.19.25	Miitahsh Moosihs kaakii niihsaamaciwetc eshi'ayaanitc pemaatisinitc, ekii wiintamawaatc aaniin kaa'ikotc kaaTipencikenitc.
EXO.20.1	Kishemanitoo tahsh ono kahkina kii‑ihkito ihkitowinan: 
EXO.20.2	“Niin ohsha kaaTipenciketc kiKishemanitoom kaakiih saakiciwininaan weti Iicipahkiink 
EXO.20.3	“Keko pahkaan manitook ayaawaahken enaahsamiiyaan.”
EXO.20.5	 Keko kaye ociciinkwanapiihtawaahken awenenak iko tino manitoohkaanak, keko kaye anami'ehtawaahken. Niin iitok kaaTipenciketc weKishemanitoomiyan, kaawiin tahsh awaac iko kipakitinihsinoon pahkaan manitoo ci⁠ayaawatc. Ninka nana'ahsaak hsa iki kaa⁠shiinkenimiwaatc, opiiwesiimiwaa' kaye, piinihsh nihsink, komaa kaye niiwink keni ayaanihke nihtaawiki'itiwaatc. 
EXO.20.6	Ninka naakohtamawaak itahsh wiin aaniin eshi saaki'akwaa piinihsh mitaahswaahk keni nihtaawiki'itiwaatc iki kaa⁠saaki'iwaatc, kaa⁠na'ihtawiwaatc.”
EXO.20.9	 Ninkotwaahsokiishik hsa kipakitinikoo ci⁠tootaman kahkina kitanohkiiwinan. 
EXO.20.10	I'i tahsh wiin kaa⁠niishwaahsokiishikahk mii hsa 'i e⁠Anwepiiwi kiishikahk Kishemanitoo wiin iko kaa⁠tipentank. Kaawiin hsa awiya ta‑anohkiihsii i'i ahpii. Kaawiin kika anohkiihsiim, kikosihsak, kitaanihsak, kitanohkii'aakanak kaa⁠ihkwewiwaatc, kaa⁠ininiiwiwaatc kaye. Kaawiin kaye kitawahkaanak, iki kaye kaa⁠mayakisiwaatc kaa⁠wiici ayaamihkwaa. 
EXO.20.11	 Miitahsh niin kaaTipencikeyaan ninkotwaahsokiishik ninkii anohkii ekii oshihtooyaan kiishik, ahki, kahkina kaye kekoon i'imaa eyaakin. Niishwaahsokiishik itahsh e⁠ishihsek mii 'i kaakii anwepiyaan. Miitahsh kaakii onci kihtentaakohtooyaan, ekii inakintamaan niin iko ewiih tipinawewisiyaan.”
EXO.20.19	Miitahsh kaa'inaawaatc Moosihsoon 
EXO.20.20	Miihsh o'o Moosihs kaa⁠ishi nahkwehtawaatc, “Keko sekisihkek, Kishemanitoo ohsha kinanta kihkenimikowaa, wiihkaa ci⁠pooni kohtaanenimaahsiwek, wiihkaa ci⁠macitootansiwek,” okii inaa'. 
EXO.20.21	Waahsa tahsh pemaatisinitc kii‑ishi niipawiwa', mekwaa Moosihs pehsho e⁠naasihkank wahkwiini kaakiih kashkiitipihki kihpakaanahkwaninik eshi'ayaanitc Kishemanitoon.
EXO.20.22	Miitahsh Moosihs kaa'ikotc kaaTipencikenitc, “Mii hsa 'owe ke'inatwaa Isriyalak, Kiinawaa hsa ko kikii waapantaam aaniin inahke kaakii onci kanooninakook kihci kiishikonk. 
EXO.20.23	Keko wiin osaawi shooniyaa waapihkonk, waapaapihko shooniyaa waapihkonk kaye onci oshihtamaasohkek manitoohkaanak ke⁠anami'ehtawekwaa, pehkihsh itahsh niin ci⁠anami'ehtawiyek. 
EXO.20.24	Mihtahkamik hsa onci oshihtamawihshik kaashi pakitinaahsonk. Miitahsh i'imaa keshi pakitinaahswaatamek kaa‑ankwaahkitekin tino pakitinaahsowinan, ini kaye mino wiiciintiwi pakitinaahsowinan. Mii hsa 'iwe keshi pakitinekwaa maanahcaanihshak, maanatihkwak, pishihkiwak kaye. Ahpii tahsh ke⁠ishihcikeyaan ci⁠kihtencikaatek niwiinsowin, kika pi'anta waapamininim ci⁠shaweniminakook kaye. 
EXO.20.25	 Kiishpin itahsh ahsiniink onci oshihtooyek kaashi pakitinaahsonk, keko wiin aapaci'aahkekwanik ahsiniik kaa⁠kiishkaapihka'ontwaa, aaniihsh kika wiinihtoom kiishpin aapacihcikanan aapacihtooyek. 
EXO.20.26	Keko tahsh wiin ishihtoohkek ci⁠tahtahkohkiiwinihkantek. Maakishaa hsa inaantaweyek kika wanaaciim.”
EXO.21.1	Miitahsh onoweniwan onahshowewinan ke⁠onahtamawatwaa Isriyalak; 
EXO.21.2	 Kiishpin ataaweyek Hiiparoo opamiihtaake, ninkotwaahso pipoon ihsa kika pamiihtaak. Niishwaahso (7) pipoon tahsh ishihsenik mii 'i ci⁠pakitinatc ci⁠maacaatc ci⁠tipenintisotc, kaawiin kekoon mamayehc ci⁠tipa'amawihk. 
EXO.21.3	Kiishpin wiiwihsik ahpii kaakii otihsihkipan, ahpii tahsh ocihcihsenik pisaan ci⁠maacaatc ci⁠tipenintisotc, mii hsa 'i keshi mihci peshikotc. Kiishpin itahsh wiin kaa⁠wiiwihpan, mii hsa 'i keshi maaciinaatc wiiwan ahpii ocicihsenik pisaan ci⁠maacaatc ci⁠tipenintisotc. 
EXO.21.4	Kiishpin itahsh otookimaaman miinikotc ihkwewan ci⁠wiiwitc, ontinaatc i'imaa ihkwenk okosihsa', otaanihsa' kaye, otookimaaman ihsa oka tipenimaani ini wiiwan, oniicaanihsa' kaye. Wiin ihsa ehta a'a inini ta⁠maacaa ci⁠tipenintisotc. 
EXO.21.5	Kiishpin itahsh a'a opamiihtaake ihkitotc, “Nisaaki'aa nintookimaam, niwiiw, iki kaye niniicaanihsak, kaawiin niwii maacaahsii.” 
EXO.21.6	Otookimaaman ihsa tahsh oka ishiwinikoon eshi'ayaanitc otipaahkoniwen. Miihsh ci‑ishiwinintc ishkwaantenk eshi patahkisonitc ishkwaantemaahtikoon i'imaa ahshitc cishi pakonehtawake'ontc mikoohs ci⁠aapataninik. Minihk itahsh iko ke⁠pimaatisitc oka pamiihtawaan otookimaaman.
EXO.21.7	Kiishpin ihsa inini ataawaaketc otaanihsan ci⁠pamiihtaakenitc, a'a hsa ihkwe kaawiin pakitinaahsii ci⁠maacaatc ci⁠tipenintisotc taapishkoo kaa⁠tootawimintc ininiiwi pamiihtaake'. 
EXO.21.8	Kiishpin itahsh a'a ihkwe minwaapamikohsik kaakii ataawaanikotc kaakii otaahpinikohpan, miihsh pisaan ci⁠pakitinintc ci⁠kiiwe ataawaanikotc oteten. Ini hsa kaakii ataawaanikohpan kaawiin ta⁠ishinaakwahsinini ci⁠anihke ataawaakaanikotc i'i kaa⁠mayakisinitc ci⁠tipenimikotc onsaam iitok kaawiin weweni okiih tootaakohsiin. 
EXO.21.9	Kiishpin ihsa inini ataawetc ihkwewi opamiihtaaken ewii miinaatc okosihsan ci⁠wiiwinitc, mii hsa 'i ke⁠tootawaatc taapishkoo otaanihsan kaa⁠tootawaatc. 
EXO.21.10	Kiishpin itahsh inini wiitikemaatc kotak ihkwewan, mii hsa ko 'i peshikwan ke⁠tootawaatc ini nihtam kaakii wiiwitc ci⁠ahshamaatc miicim, kaye ci⁠miinaatc ke⁠kikishkaminitc. Peshikwan iko cishi opapaamisiwininitc ini nihtam wiiwan. 
EXO.21.11	Kiishpin itahsh ono nihsin kekoonan ishi tepami'aahsik, mii hsa 'i pisaan ci⁠pakitinaatc ci⁠maacaanitc ci⁠tipenintisonitc kaawiin kekoon mamayehc ci⁠tipa'amawintc.
EXO.21.13	 Kiishpin itahsh wiin oncita kaah⁠tootawaahsik kaakii nihsaatc, Kishemanitoon kaah⁠pakitinaminitc i'i ci‑ishihsenik weti hsa ta‑ahpa'iwe kaawii oshihtaawak ayaawin awiyan keshi papaamenimikohsik kekoon ci⁠tootawaakaniwihsik. 
EXO.21.14	Kiishpin itahsh wiin awiya oncita inentank ci⁠nihsaatc wiicipimaatisiin ishihciketc itahsh, kewiin ihsa ta⁠nihsaakaniwi. Mihsawaa ko ahpa'iwetc kaashi pakitinaahsowintc keshi papaamenimaahsiwintipan.
EXO.21.15	Awenen ihsa koke⁠pahkihte'waatc oteten komaa kaye omaamaan, kehcinaac ta⁠nihsaakaniwi.
EXO.21.18	Kiishpin itahsh ininiwak miikaatiwaatc, peshik itahsh pimwahsina'aatc ini kotak ininiwan, komaa kaye pihkwaahkoninciihtawaatc ishi nihsaahsik itahsh, kaawiin ta⁠nana'ahcikaniwihsii. Kiishpin itahsh ini ininiwan kaakiih pahkihte'waatc nipewinink onci pimihshininitc kaa⁠inakanaamaatc 
EXO.21.19	naanaake tahsh ishi wanishkaanitc, akwaciink papaa sahka'onitc eh⁠papaamohsenitc, miitahsh eshinaakwaninik ci⁠tipa'amawaatc eshi wanihcikenitc tipa'ikan onci. Miihsh kaye ci⁠wiici'aatc piinihsh ci⁠mino'ayaanitc. 
EXO.21.20	Kiishpin itahsh inini mihtikoni aapacihtootc pahpahkihte'waatc kaa⁠pamiihtaakotc kaa⁠ininiiwinitc, komaa kaye ehkwewinitc onci niponitc kaa⁠inakanaamaatc, mii hsa 'i eshinaakwaninik ci⁠onci onahkonaakaniwitc. 
EXO.21.21	Kaawiin itahsh wiin kekoon tashi nana'ahsaahsii kiishpin niishokiishik, komaa kaye nihsokiishik keyaapi ani pimaatisinitc aaniihsh wiin otipenimaa' i'i pemiihtaakotc. 
EXO.21.22	Kiishpin ihsa ininiwak miikaatiwaatc pihtakanaamaawaatc itahsh ihkwewan kekishkawaawahsonitc onci wani'aawahsonitc itahsh i'imaa onci, ini tahsh ihkwewan i'imaa onci maahkisihsinik, a'a hsa inini kaakiih pihtakanaamaatc ini ihkwewan ta⁠tipa'ike'aa minihk iko onaapemini keshi antawentaminitc, komaa kaye otinaahkoniwen ke⁠ihkitonitc. 
EXO.21.23	Kiishpin itahsh a'a ihkwe i'imaa onci maahkisitc, miihsh i'imaa pimaatisiwin ci⁠aapatahk ci⁠tipa'ikaatek pimaatisiwin. 
EXO.21.24	 Awiya hsa kicaapakanaamaatc awiyan, kewiin hsa ta⁠kicaapakanaanso, awiya kaye manaapite wepakanaamaatc awiyan, kewiin hsa ta⁠manaapite wepakanaanso. Awiya kaye kiishkininciishwaatc awiyan, kewiin ihsa mii' ta⁠kiishkininciishwaa. Awiya kaye kiishkisiteshwaatc awiyan, kewiin ihsa ta⁠kiishkisiteshwaa. 
EXO.21.25	Awiya kaye caakiswaatc awiyan, kewiin ihsa ta⁠caakiswaa. Awiya kaye maahki'aatc awiyan, kewiin ihsa ta⁠maahki'aa. Awiya kaye nameyaahpinanaatc awiyan kewiin ta⁠nameyaahpinaanso.
EXO.21.26	Kiishpin ihsa inini pahkihte'waatc oshkiishikoniink eniniiwinitc, komaa ehkwewinitc kaa⁠pamiihtaakotc ishi kicaapakanaamaatc itahsh, mii hsa 'i ci⁠pakitinaatc ci⁠tipenintisonitc. Mii 'iwe keshi tipah'ikehsenik. 
EXO.21.27	Kiishpin itahsh wiin manaapite wepakanaamaatc eniniiwinitc, komaa kaye ehkwewinitc kaa⁠pamiihtaakotc, mii hsa 'i keshi pakitinaatc ci⁠tipenintisonitc, mii 'iwe keshi tipa'ikehsenik.
EXO.21.28	Kiishpin ihsa awiya otayaape pishihkiiman oteshkaniniink onci pashipa'owenitc, nihsaanitc itahsh awiyan, mii hsa 'i ci⁠nihsimintc. Owiiyaahsini itahsh kaawiin ta⁠miicinaakaatehsinini. A'a tahsh wiin kaa⁠tipenimaatc ini pishihkiwan kaawiin kekoon tashi nana'ahsaahsii. 
EXO.21.29	Kiishpin itahsh wiin kaa⁠nihtaa moohkiihtaakenikwen pemaatisinitc, kaa⁠inaawintipan itahsh a'a inini ci⁠kipa'waatc opishihkiiman, kiishpin kaa⁠ishihcikehsik, kiishpin itahsh ishi pashipa'owenitc otayaape pishihkiiman nihshiwenitc, mii hsa 'i ci⁠nihsimintc ci⁠papiimwahsina'imintc, kewiin ihsa ta⁠tako nihsaakaniwi. 
EXO.21.30	Kiishpin itahsh wiin pakitinaakaniwitc ci⁠tipa'iketc ci⁠pimaaci'itisotc, minihk ihsa ko ecikaniwitc ta⁠caaki tipa'ike. 
EXO.21.31	Kiishpin itahsh aape pishihki nihsaatc kwiiwisenhsan komaa kaye ihkwesenhsan mii hsa peshikwan inaahkonikewin ke⁠aapatahk. 
EXO.21.32	Kiishpin itahsh kaye awiya otayaape pishihkiiman nihsaanitc eniniiwinitc, komaa kaye ehkwewinitc kaa⁠pamiihtamaakenitc, mii hsa 'i ci⁠tipa'amawaatc ini ininiwan kaakiih tipenimaanihpan opamiihtamaake' nihsimitana (30) waapaapihko shooniyaa' minihk. Ini tahsh wiin opishihkiiman ta⁠nihsaawan.
EXO.21.33	Kiishpin ihsa inini kipa'ansik waanihkaan, komaa kaye waanihketc ishi kipa'ansik itahsh, piincihsenitc itahsh pishihkiwan komaa kaye maanshimihtatimoon, 
EXO.21.34	mii hsa 'i ci⁠tipa'iketc. Oka tipa'amawaan ini tepenimaanitc aya'aawihshan, wiin itahsh ci⁠tipenimaatc kaa⁠niponitc aya'aawihshan. 
EXO.21.35	Kiishpin ihsa inini otaapepishihkiiman nihsaanitc kotak ininiwan opishihkiimini, iki hsa minciniish ininiwak oka ataawaakenaawaan ini kaa⁠pimaatisinitc pishihkiwan ci⁠nenaawinamaatiwaatc shooniyaan. Ini tahsh kaye pishihkiwan kaakii nihsimintc, mii 'imaa ke⁠onci nenaawinamaatiwaatc wiiyaahs. 
EXO.21.36	Kiishpin itahsh kii⁠kihkentaakwaninikipan opishihkiiman e⁠nihtaa miikaasonitc, kaye tahsh kiih⁠kipa'waahsik opishihkiiman, miihsh eshinaakwaninik ci⁠tipa'amawaatc ini kotak ininiwan. Oka miinaan ihsa ini ininiwan pemaatisinitc opishihkiiman. Iniweniwan itahsh wiin kaa⁠niponitc pishihkiwan oka ayaawaan.
EXO.22.1	Kiishpin ihsa inini kiimootitc pishihkiwan, komaa kaye maanahcaanihshan, nihsaatc itahsh komaa kaye ataawaaketc, mii hsa 'i eshinaakwaninik naanan (5) pishihkiwa' ci⁠kiiwe tipa'ikaaketc ini onci pishihkiwan kaakiih kiimootihpan. Naanan kaye maanahcaanihsha' ci⁠kiiwe tipa'ikaaketc ini onci maanahcaanihshan kaakiih kiimootihpan. 
EXO.22.2	Kiishpin ihsa okimoocishk kaahcitinintc mekwaa eh⁠kiimootitc pahkihte'ontc itahsh, miihsh ishi nipotc, ini hsa kaakii naatamaasonitc kaawiin ta⁠inakimaahsiiwan ekii nihshiwenitc. 
EXO.22.3	Kiishpin itahsh wiin i'i kaa⁠ishihsenik eh⁠kiishikaninik, mii hsa 'i ci‑icikaniwinitc ekii nihshiwenitc. Mii hsa 'i eshinaakwaninik okimoocishk ci⁠naapinank kaakiih kiimootihpan. Kiishpin itahsh kekoon ayaahsik, miihsh ci⁠ataawaakaasotc ke⁠onci tipa'ikehsitamawintc okimootiwinan. 
EXO.22.4	Kiishpin itahsh mihkawimintc ayaawaawaatc okimootiwinan eh⁠pimaatisinitc, pishihkiwan, maanshimihtatimoon, komaa kaye maanahcaanihshan mii hsa 'i eshinaakwaninik ci⁠napo kiiwe tipa'ikaaketc kaakiih kiimootihpan.
EXO.22.5	Kiishpin ihsa inini tashi ahshamaatc otawahkaana' mihshawahkamik, i'imaa kaye eshi nihtaawikinitc shoomina', kiishpin ani ishaanitc weti ani ontancikenitc pahkaan awiyan eshi tipentaminitc mihshawahkamik, mii hsa 'i eshi naakwaninik ci⁠onci tipa'amawaatc ini kotak ininiwan maawac eshi onishihshininik omihshawahkamikom, kaye tahsh eshi nihtaawikinitc shoomina'.
EXO.22.6	Kiishpin ihsa inini sahka'ank omihshawahkamikom, mashkohsiihkaank itahsh ani inaahkitenik piinihsh weti otihtaahkitenik kotak ininiwan eshi kihtikenitc, caakisamawaatc itahsh nehtaawikininikin, aasha kaye kaakii manishaminihpan ekii ohkositoonihpan, a'a hsa kaakii sahka'iketc ta⁠tipa'ike.
EXO.22.7	Kiishpin ihsa awiya kanawenta'aatc owiicitaamaakanan miinaatc waapaapihko shooniyaan, komaa kaye otaya'iiman, onci kiimootinaaniwaninikin itahsh i'imaa owaahkaa'ikaniniink, kiishpin ihsa tahsh mihkawimintc kaakiih kiimootinitc ta⁠napo tipa'ike'aawan kaakii ishi kiimootinihpan. 
EXO.22.8	Kiishpin itahsh wiin mihkawimaahsiwintc kaakiih kiimootinitc, a'a hsa kaakiih kanawenta'intc aya'iiman ta⁠piicikaniwi eshi'ayaanitc otipaahkoniwe' ci⁠anta kihkencikaniwitc taka wiin cikii otaahpinamokwen okanawenta'ikoowinan kotak awiyan tepentaminitc.
EXO.22.9	Kahkina hsa piko kekoon wenci kihci kakanoonitinaaniwank, komaa pishihkiwak, komaa maanshimihtatimook, komaa maanahcaanihshak, komaa kikishkikanan, kekoon ihsa piko kaa⁠wanihcikaatek, niishin (2) awiyak ihkitowaatc wiinawaa iniweniwan eh⁠tipinawewisiwaatc. Miiwak ihsa oko ke⁠piitoowaatc otihkitowiniwaan eshi'ayaanitc otipaahkoniwe'. Awenen itahsh ke'ikotc Kishemanitoon eh⁠tepimintc eh⁠kiiwanimotc, mii hsa awe ke⁠napo tipa'amawaatc kotak ininiwan.
EXO.22.10	Kiishpin inini kanawenta'aatc owiicitaamaakanan maanshimihtatimoon, komaa pishihkiwan, komaa maanahcaanihshan, komaa kaye kotak aya'aawihshan, ishi niponitc itahsh, komaa kaye wiihsakihshininitc, komaa kaye kiimootinaaniwinitc awiyan itahsh kii⁠onci waapankehsinik 
EXO.22.11	ini hsa ininiwan ta⁠ishaawan eshi anami'aawintc ci⁠ahpimonitc ekiih kiimootimikohsik otawahkaana'. Kiishpin itahsh iinsan kaah⁠kiimootimikohsik, mii hsa 'i pisaan ci‑inentank e⁠wanihciketc, kaawiin memwehc oka kiiwe tipa'amaakohsiin. 
EXO.22.12	Kiishpin itahsh kaah⁠kiimootimikonitc, mii 'i eshinaakwaninik ci⁠kiiwe tipa'amaakotc. 
EXO.22.13	Kiishpin itahsh wiin pakwaci aya'aawihsha' kaa⁠nihsikonitc, ini hsa ininiwan piitoonitc eshi ishkwamimintc otawahkaana', kaawiin memwehc ta⁠tipa'ikehsiiwan kaa⁠ishihcikenitc pikwaci aya'aawihsha'.
EXO.22.14	Kiishpin ihsa inini awi'aasomaatc owiicitaamaakanan awahkaanan, wiihsakihshininitc itahsh, komaa kaye niponitc, ayaahsinik itahsh i'imaa tepenimikonitc, mii hsa ci⁠tipa'iketc. 
EXO.22.15	Kiishpin itahsh i'i ishihsenik ayaanitc i'imaa tepenimikonitc, kaawiin memwehc ta⁠tipa'ikehsii. Kiishpin kota kaah⁠tipa'ikekopanen e⁠aapaci'aatc ini awahkaanan, mii 'imaa ke⁠onci tipa'ikehsenik.
EXO.22.17	Kiishpin itahsh oteteni inentansinik ci⁠wiitikemaatc ini ihkwewan, mii hsa ko 'i oncita eshinaakwaninik ci⁠tipa'ikehpan minihk kaa⁠tipa'ikenk kii⁠kihci wiitikemimintc pehki oshkiniikihkwewan.
EXO.22.19	 Awenen ihsa piko ke⁠wiici pihshikwaacihcikemaatc aya'aawihshan ishinaakwanini ci⁠nihsintipan.
EXO.22.22	Keko kaye kakwaataki'aahken kiiwaacihkwe, kwiiwahshishaanak kaye. 
EXO.22.23	Kiishpin itahsh i'i ishihcikeyan shaakowaashiwaatc itahsh ci⁠wiici'akwaa, kehcinaac ihsa ko ninka noontawaak. 
EXO.22.24	Miihsh ci⁠nishkaatisiyaan, kaa⁠tashi miikaatinaaniwank kika onci nihsininim. Kiwiiwiwaak ihsa ta⁠kiiwaacihkwewiwak, kiniicaanihsiwaak kaye kaawiin awahshime ta⁠otetehsiiwak.
EXO.22.26	 Kiishpin otaahpinamawatc okashkiikiiwin kaa‑ahpi tipa'ikaaketc, kiiwe miinaahkan cipwaa pankihshimonitc kiisihsoon. 
EXO.22.27	Mii iitok i'iweni ehta eyaatc ke⁠onci kiishoositc. Wekonenini tahsh ke⁠kashkiikihshinkipan nipaatc? Ahpii hsa shaakowaashitc ninka noontawaa hsa aaniihsh ninkishewaatis.
EXO.22.29	Keko tahsh pwaahtawiihkek ci⁠onci pakitinaahsoohtamawiyek kaakii onci manishamek kikihtikewiniwaank, kishoominaapoomiwaank kaye, aalip tino pimitenk kaye ahpii ishihsek ci⁠pakitinamekipan.
EXO.22.29	Miishihshik kwiiwisenhsak nihtam kaa⁠nihtaawiki'ekwaa.
EXO.22.30	Pakitinamawihshik kaye maawac iko nihtam wenci nihtaawikiwaatc kipishihkiimiwaank, kimaanahcaanihshimiwaank kaye. Maano iki ayaapenhsak oka wiici ayaamaawaa' omaamaawaa' niishwaahso (7) kiishik. Miihsh keshi pakitinaahswaanekwaa ci⁠miishiyek.
EXO.23.2	Keko wiin piminisha'waahken iki kaa⁠paahtiinowaatc noociko kaa⁠ishihcikewaatc. Ahpii kiin kiikitoyan kaashi tipaahkonitink, keko piimihsitoohken kwayahk ishihcikewin ci⁠nanaapinawatwaapan kaa⁠paahtiinowaatc. 
EXO.23.3	 Keko pahkaan inaacimaahken ketimaakisitc inini kaashi tipaahkonitink.
EXO.23.5	Kiishpin itahsh waapamimatc omaanshimihtatimooman kawishkaakonitc opimiwanaanini, keko ani nakanaahken. Wiici' miinawaa ci⁠kiiwe niipawinitc.
EXO.23.7	Keko wiin noociko ishi anaamimiwehken. Keko kaye nihsaahken awiya kekoon eshi anaamentaakosihsik, niin hsa iko kaawiin ninka pakitinaahsii ci⁠shaapwiitc a'a kaa⁠tepimintc e⁠anaamentaakositc. 
EXO.23.8	Keko otaahpinanken kekoon wiih⁠tipa'amaakooyan ke⁠onci aantentaman, iki hsa i'i kaa⁠ishihcikewaatc mii hsa imaa kaa⁠onci waapantansikwaa kekoon kwayahk eshinaakwaninik, miihsh kaye kaa⁠onci nihshiwanaaci'intwaa kaa⁠kwayahkwaatisiwaatc eh⁠kiiwanimonaaniwaninik.
EXO.23.11	Niishwaahso (7) pipoon itahsh ishihsek keko papaamentankek kitahkiimiwaa ci⁠anwehsink ci⁠papaamentansiwek kaye i'imaa kekoon kaa⁠nihtaawikink. Iki hsa kaa⁠kitimaakisiwaatc eyaawaatc mekweya'ii eshi'ayaayek pisaan i'imaa ta⁠onci mooshakinikewak. Ikihsh kaye aya'aawihshak oka miicinaawaa eshkonikaatenik. Miihsh peshikwan ke⁠tootamek kaashi kihtikaanekwaa shoominak, kaye tahsh kaashi kihtikaatamek aalip tinowiminan.
EXO.23.13	Ayaankwaamisik itahsh ci‑ishihcikeyek kahkina kekoon kaa'ininakook. Keko anami'ehtawaahkekwaanik kotak manitook, keko wiinaahkekwaanik eshinihkaasowaatc.
EXO.23.14	Nihswaa hsa kika wiihkwantim peshikopipoon ci⁠onci kihtenimikooyaan. 
EXO.23.15	 Ishihcikek ci⁠wiihkwantiyek eshinihkaatek Pahkweshikan Kaa⁠ompisikaniwihsik Wiihkwantiwin pimakinsotc Epip 
EXO.23.16	Miihsh kaye ke⁠ishihcikeyek wiihkwantiwin eshinihkaatek, Akawaahte'ikani Wiihkwantiwin, takwaakink ahpii kii⁠maawantoonamek kaakii kihtikaatamekipan kikihtikewahkamikowaank. 
EXO.23.17	Nihswaa tahsh entahso ahki kii⁠wiihkwatinaaniwank kahkina ininiwak ninka pi naasihkaakook enaahsamiiwak kaaTipencikeyaan eh⁠Kishemanitoowiyaan. 
EXO.23.18	Keko tako pakitinaahkek pahkweshikan kaa⁠ompisikaniwitc ahpii pakitinaahsoohtamawiyek kaa⁠miskwiiwank pakitinikewin. Kaa⁠pimitewank ihsa pakitinaahsowin kaawiin ta⁠kanawencikaatehsinoon piinihsh ci⁠ani waapank.
EXO.23.19	Keko ishi kiishiswaahkek maanatihkoonhs ocoocoohshaapoominiink omaamaan.
EXO.23.20	Inashke hsa ninka niikaaninisha'waa encal ci⁠niikaaniihtamawinek ke⁠naatamawinek kaye ani pimi ayaayek eshaayek kaawii ishi pakamiwininakook ayaawinink kaakiih kwayaancihtooyaan. 
EXO.23.21	Pisintawihk ci⁠na'ihtawek aaniin ehkitotc. Keko shashiipihtawaahkek. Kaawiin kika poonentamaakohsiiwaa eshi shashiipihtawek niwiinsowin iitok otayaan. 
EXO.23.22	Kiishpin itahsh wiin weweni pisintawek, na'ihtawek kaye kahkina eninek, ninka shiinkenimaak itahsh kaa⁠shiinkeniminekwaa, ninka nakaashkawaak kaye ke⁠nakaashkawinekwaa. 
EXO.23.23	Nintencalim ihsa kika niikaaniihtamaakowaa ci‑ishiwininek weti ahkiink eshi'ayaanitc Emorii kaatinowinitc, 
EXO.23.24	Keko animihkohtaahkek enaahsamiinitc omanitoohkaaniwaa' ci⁠anami'ehtamawimek, keko kaye nanaapinawaahkekwaanik eshihcikewaatc kii⁠anami'ehkaasowaatc. Nihshiwanaaci'im omanitoohkaaniwaa', piikopishim kaye ahsinii' kehtakimaawaatc. 
EXO.23.25	Niin anami'ehtawihshik kaaTipencikeyaan kiKishemanitoomiwaa. Kika shawenimininim ci⁠miininakook miicim, nipi kaye. Kahkina kaye ninka otaahpinaanan aahkosiwinan eshi'ayaayek. 
EXO.23.26	Kaawiin kaye awaac peshik ihkwe ta⁠saakitaahpinehsiiwan oniicaanihsan, kahkina hsa ihkwewak ta⁠otapinoonciishimiwak i'imaa ahkiink. Kinwesh kaye kika pimaatisim.
EXO.23.27	Miihsh ke⁠tootawakwaa Pemaatisiwaatc kaawii miikaaninekwaa ci⁠kohshiwaatc. Ninka tootawaak kaye ci⁠kihci wawaanentamowaatc kahkina ke⁠nakishkawekwaa. Ninka tootawaak kaye kaa⁠shiinkeniminekwaa ci⁠maaciipa'iwaaninekwaa. 
EXO.23.28	Ohkanaamook ihsa ninka niikaaninisha'waak ci⁠maaciiyaamohkiiwaatc Kipii 
EXO.23.29	Kaawiin itahsh wiin peshiko ahki i'i ninka ishihcikehsii. Kiishpin i'i ishihcikeyaan kekoon ayaahsinok ta⁠inentaakwan i'imaa ahkiink, onsaam kaye tani paahtiinowak aya'aawihshak eshi'ayaayek. 
EXO.23.30	Pepankii hsa ehta ninka mamaaciiyaama'waak eshi'ayaayek, piinihsh ci⁠ani tetahshiyek ci⁠tipinawewisiyek i'i ahki. 
EXO.23.31	Miitahsh ke⁠ishihcikeyaan kitahkiimiwaa onci maacihsek i'imaa Kihci Miskokamiink 
EXO.23.32	Keko kekoon ishi ahshotamawaahkekwaanik, i'i kaye omanitoomiwaa' onci. 
EXO.23.33	Keko pakitinaahkekwaanik i'imaa kitahkiimiwaank ci⁠tashi pimaatisiwaatc; kiishpin i'i ishihcikeyek, maakishaa kika kashki'ikowaak ci⁠macitootawiyek. Kiishpin anami'ehtawimek omanitoomiwaa' mii hsa 'i ci⁠panisiyek ci⁠kaahcici'ikooyek.
EXO.24.1	KaaTipenciketc tahsh okii'inaan Moosihsoon 
EXO.24.2	Kiin itahsh ehta mihci peshikon pi⁠naasihkawiyan, kaawiin wiin iki kotak. Kotak tahsh pemaatisiwaatc kaawiin tapi ahkwaamaciwehsiiwak,” okii'inaan.
EXO.24.3	Miitahsh Moosihs kaakii ishaatc ekii wiintamawaatc pemaatisinitc kahkina kaakii ihkitonitc kaaTipencikenitc, kahkina kaye kaakii inaahkonikenitc. Miihsh kahkina pemaatisinitc kaa⁠ishi maamawi nahkwehtaminitc ekii ihkitonitc, “Ninka ishihcikewaamin hsa kahkina kekoonini kaaTipenciketc kaa⁠ihkitotc.” 
EXO.24.4	Miihsh kaakii oshipii'ank kahkina kaaTipencikenitc kaakii inaahkonikenitc. Wiipa tahsh kikishep kii⁠wanishkaa, ekii onaapihkinank kaashi pakitinaahsonk i'imaa kaakii ishi maaciiyaamatinaanik. Mitaahshiniishin ahsinii' okiih patahkaapihkinaa' kaakiih tahswewaanakisinitc Isriyala'. 
EXO.24.5	Oshkiniikiwa' itahsh okii ishinisha'waa' ci⁠pakitinaanitc aya'aawihsha' ci⁠ankwaahkiswaanitc. Ci⁠pakitinaanitc kaye aape pishihkiinhsa' ewii naakohtoowaatc pisaan ewii wiiciiwaawaatc kaaTipencikenitc. 
EXO.24.6	Miitahsh Moosihs kaakii otaahpinank i'i aapihta omiskwiimini aya'aawihsha' kaakii nihsimintc kihci onaakanink ekii ishi ahtootc. I'i tahsh kotak aapihta miskwiini okii ishi siikiwepinaan i'imaa eshi pakitinaahsowintc. 
EXO.24.7	Miitahsh kaye kaa⁠ishi otaahpinank i'i masina'ikan kaashi tashintenik otahshotamaakewin, kaakii ishi oshipii'ikaatenik kaye kaaTipencikenitc otinaahkonikewinini. Miihsh kaa⁠ishi anamihtamawaatc pemaatisinitc. O'o tahsh pemaatisinitc kii‑ihkitowa', “Kahkina kaaTipenciketc kaa⁠ihkitotc ninka ishihcikewaamin, ninka na'ihtamowaamin kaye,” kii‑ihkitowa'.
EXO.24.9	Miitahsh Moosihs, Eran, Netaap, a'a kaye Aapaaihoo, iki kaye niishwaahsimitana kaakii niikaanisiwaatc Isriyalak kaakii ahkwaamaciwewaatc i'i waciw. 
EXO.24.10	Miitahsh weti kaakii waapamaawaatc weKishemanitoominitc Isriyala'. Kaakii ishi niipawinitc itahsh kii⁠mashkawaani taapishkoo kihci miihkana ekii ishinaakwaninik saahpayar 
EXO.24.11	Kaawiin iitok kekoon okiih tootaakohsiiwaan Kishemanitoon iki kaa⁠niikaanisiwaatc Isriyalak. Okii waapamaawaan hsa Kishemanitoon, miihsh kaakii wiihsiniwaatc, ekii minihkwewaatc itahsh kaye.
EXO.24.12	Miitahsh Moosihs 
EXO.24.13	Miihsh Moosihs, ini Caahshowaan 
EXO.24.14	O'ohsh Moosihs okii inaa' kaakii niikaanisinitc Isriyala', “Mii hsa o'omaa tashi pii'ihshinaam piinihsh ci⁠pitakohshinaank. Inashke hsa Eran 
EXO.24.15	Miihsh Moosihs kaa⁠ishi ahkwaamaciwetc i'i waciw Saainai 
EXO.24.16	KaaTipencikenitc okihci inentaakosiwin hsa 'iwe kiishi miishishkaani waciink Saainai ecikaatenik. Ninkotwaahsokiishik itahsh kii⁠aakawaanahkwan i'i waciw. Niishwaahsokiishik itahsh e⁠ishihsenik okii onci antomikoon kaaTipencikenitc i'imaa mekweya'ii wahkwiink. 
EXO.24.17	Iki tahsh wiin Isriyalak mii 'i kaa⁠ishinamowaatc kaaTipencikenitc okihci inentaakosiwinini taapishkoo ishkote eh⁠piskanenik weti wakitatin. 
EXO.24.18	 Miihsh Moosihs kaakii⁠cehkishkaatc i'i wahkwii e⁠ani ahkwaamaciwetc i'i waciw. Niimitana tahso kiishik, niimitana tahso tipihk kaye weti kii⁠ayaa.
EXO.25.1	Miitahsh o'o Moosihs 
EXO.25.2	Kanoosh Isriyalak 
EXO.25.3	Miiwan itahsh ono tino pakitinikewinan ke⁠otaahpinaman, osaawi shooniyaa waapihk, waapaapihko shooniyaa waapihk, osaawaapihk 
EXO.25.4	Senipaawekin, piihsweyiikin tino kaa⁠osaawashkwaak, kaa⁠mahkate miskwekahk, kaa⁠miskwekahk kaye, ishiikin kaye maanatihkopiiwayink kaa⁠onci oshihcikaatek, 
EXO.25.5	kaa⁠miskwatihtek kaye ayaape maanahcaanihshiwi pashkwekin, wenishihshik kaye pashkwekin, akesha 
EXO.25.6	Aalip tino pimite 
EXO.25.7	Aanikihs 
EXO.25.8	Miitahsh keshi oshihtoowaatc keshi kihtentaakosiwak, miihsh ci⁠wiici'ayaamakwaa mekweya'ii eshi'ayaawaatc. 
EXO.25.9	Mayaa tahsh iko kika ishihtoon kihci anami'e pakwaanekamik keshi kihkino'amawinaan, ini kaye ke⁠tako oshihcikaatekin ke⁠aapatahkin.
EXO.25.10	Onci oshihtoon mahkahk Akesha 
EXO.25.11	Kika aapaci'aa tahsh osaawi shooniyaa waapihk ci⁠misiweshink piincimahkahk, saakicaya'ii kaye. Kika ahtoon kaye kishipaayaaminohcikan ci⁠osaawi shooniyaa waapihkowank. 
EXO.25.12	Kaye itahsh niiwin kika oshihtoonan kaa⁠wawiimpaakahkin ci⁠osaawi shooniyaa waapihkowankin, pehpeshik ci⁠akootekin ciikaya'ii kaa⁠ishi kakiihkeyaak ohpime'aya'iink i'i mahkahk. 
EXO.25.13	Kika onci oshihtoonan kaye pimiwicikanaahkoon akesha tinowaahtikonk, kaye tahsh osaawi shooniyaa waapihk ci⁠wiwahkwehsitooyan ini mihtikoon. 
EXO.25.14	Ini tahsh pimiwicikanaahkoon, shiipaayaahkohsitoon i'imaa kaa⁠wawiimpaakahkin ekootekin eshi ohpime mahkahkonk. 
EXO.25.15	Ini tahsh mihtikoon mii 'imaa keshi shiipaayaahkosinkin kaashi⁠wawiimpaakahkin, kaawiin wiihkaa ta⁠otaahpinikaatehsinoonan. 
EXO.25.16	I'imaa tahsh mahkahkonk kika ishi piina'aan i'i tipaacimowin kaawii miininaan.
EXO.25.18	Niishin itahsh cerapiihkaanak 
EXO.25.19	Miihsh eyiitaweya'ii ci‑ishi oshi'intwaa akwanaapowe'ikanink ci‑ishi maamawi peshikwentaakosiwaatc. 
EXO.25.20	Iki tahsh cerapiihkaanak ta⁠wewentaahsamii ayaawak ayiitaweya'ii akwanaapowe'ikanink, ci⁠tehsininkwiikanehtaawaatc ci⁠akwanishkamowaatc. 
EXO.25.21	Miihsh i'imaa keshi piina'aman tipaacimowin ke⁠miininaan mahkahkonk, miihsh kaye keshi akwanaapowe'aman. 
EXO.25.22	Miitahsh i'imaa keshi nakishkawinaan ishi ishpimink akwanaapowe'ikanink ishi nahsawaya'ii eshi'ayaawaatc iki cerapiihkaanak. Miihsh ci⁠miininaan kahkina inaahkonikewinan ci⁠onci kihkentamowaatc Isriyalak.
EXO.25.23	Onci oshihtoon atoohpowinaahk akesha tinowaahtikonk nihsimitanashininkotwaahsominintc (36) ci⁠ahkwaak, mitaahshinihshwaasominintc (18) ci⁠anikohkwateyaak, niishtanashiniishwaahsominintc (27) ci⁠ahpiihtaak. 
EXO.25.24	Osaawishoniyaawaapihk itahsh ta‑aapatisi ci⁠misiweshink atoohpowinaahkonk. Kika ishihtoon ihsa kaye kishipaayaaminohcikan ci⁠osaawi shooniyaa waapihkowank. 
EXO.25.25	Miihsh keshi oshihtooyan ci⁠aancihcikaatek waahkaa'aya'ii nihsominintc ci⁠ahpiihtaak kaye ci⁠minohcikaatek ciikaahkwaya'ii osaawi shooniyaa waapihk ci⁠aapatisitc. 
EXO.25.26	Miihsh kaye keshi oshihtooyan niiwin kaa⁠wawiimpaakahkin osaawi shooniyaa waapihkonk ke⁠onci pimiwicikaatek atoohpowinaahk. Pehpeshik ci⁠ayakootekin eshi kakiihkeyaak, eshi ayohkaatimakahk i'i atoohpowinaahk. 
EXO.25.27	Ini tahsh kaa⁠wawiimpaakahkin keshi mincimihsinkin pimiwicikanaahkoon kika ishi ahtoonan ciikaya'ii i'imaa kaa⁠ishi aacihcikaatek. 
EXO.25.28	Ini tahsh pimiwicikanaahkoon akesha tinowaahtikonk kika onci oshihtoonan, osaawi shooniyaa waapihk ta⁠misiwehshin. 
EXO.25.29	Kika oshihtoom itahsh onaakanan, minihkwaakanan, omootayaapihkoon, kihci onaakanan kaye wiinke piko misiwe ci⁠osaawi shooniyaa waapihkahkin keshi ahtooyek shoominaapo ke⁠siikinikaatek pakitinikenk. 
EXO.25.30	 Mooshak itahsh i'imaa atoohpowinaahkonk ta‑api pahkweshikan pekitinamaakooyaan enaahsamiyaan.
EXO.25.31	I'imaa tahsh kaye wencitoo piko osaawi shooniyaa waapihkonk ta⁠onci onaapihkakanaante waahsahkonencikanaahk. Kaa⁠onci kihtihtawahkitek, kaa⁠patahkitek kaye mii peshikwan ke⁠onci ishihcikaatekin. Ini tahsh kaa⁠tahso pihkwaahkwahkin e⁠ishinaakwahkin taapishkoo kaapi saakiipakaak kaye waapikwaniin, waahsahkonencikanaahkonk i'imaa peshikwanonk osaawi shooniyaa waapihkonk ta⁠onci oshihcikaatewan. 
EXO.25.32	I'imaa tahsh waahsahkonencikanaahkonk ninkotwaahso (6) watihkwanihkaanan onci saakahkitewan, ishpimink inahke e⁠inahkitekin, e⁠nenihsinkin neniitawaya'ii. 
EXO.25.33	I'imaa tahsh entahso watihkwanihkaanink ta‑ahcikaatewan mansini waapikwaniihkaanan ci‑ishinaakwahkin taapishkoo almaant 
EXO.25.34	I'imaa tahsh waahsahkonencikanaahkonk ta⁠ishihcikaate ci⁠ayaakin niiwin mansini waapikwaniihkaanan almaant tinowaahtik kaashi waapikwaniiwitc ci⁠tako pihkwaakohcikaatek kaye tahsh ci⁠aniipiishiwihcikaatek. 
EXO.25.35	I'i tahsh kaa⁠piihkwaahkohcikaatek ta‑ayaa ishi naashaya'ii eshi'ayaakin ini kaa⁠nihsinkin watihkwanihkaanan. 
EXO.25.36	Ini hsa piihkwaahkohcikaanan, watihkwanihkaanan, i'i kaye waahsahkonencikanaahk wencitoo piko osaawi shooniyaa waapihkonk ta⁠onci onaapihkakanaantewan. 
EXO.25.37	Oshihtoon itahsh niishwaahso waahsahkonencikanan cishi patahkitekin i'imaa waahsahkonencikanaahkonk. Miihsh keshi patahkihtooyan niikaanaya'ii inahke cishi saakaahtekin. 
EXO.25.38	I'i hsa waahsahkonencikani miinoshikan waahsahkonencikani onaakanenhsan osaawi shooniyaa waapihkonk ta⁠onci oshihcikaatewan. 
EXO.25.39	Niishwaahsimitanashinaanan (75) tahso tipaapiishkoocikan ihsa kika aapaci'aa wencitoo piko osaawi shooniyaa waapihk ci⁠oshihtooyan waahsahkonencikanaahk, kahkina kaye kekoon i'imaa kaashi aapatahk. 
EXO.25.40	 Weweni tahsh ishihciken kehcinaac iko mayaa ci‑ishi maaciiyan kaakii ishi kihkino'amawinaan weti kihci waciink.
EXO.26.1	Miitahsh o'o ke⁠ishihtooyan kihci anami'e pakwaanekamik.
EXO.26.2	Kahkina hsa kipiika'ikanan peshikwan ta⁠inikohkwekanoon. Mitaahshiniiwi tipa'ikan (14) ci⁠ahkwekahkin, niishotipa'ikan (2) ci‑inikohkwateyiikahk. 
EXO.26.3	Naanwek itahsh ishiikinoon peshikwayek ishi ohkokwaatan. Miitahsh peshikwan ke⁠tootaman ini kotak naanan ishiikinoon. 
EXO.26.4	Kaa⁠osaawashkwaak ishiikin itahsh kika aapacihtoon ci⁠oshihtooyan kaa⁠wiimpapiikakootekin eshi kishipiikahk i'i peshik kipiika'ikan. Miitahsh peshikwan ke⁠tootaman i'i kotak kipiika'ikan. 
EXO.26.5	Naanimitana (50) kaa⁠wiimpapiikakootekin kika oshihtoonan i'imaa nihtam kipiika'ikanink. Miihsh kaye kotak naanimitana kaa⁠wiimpapiikakootekin ci⁠oshihtooyan cishi'ayaakin i'imaa kotak kipiika'ikanink. 
EXO.26.6	Miihsh keshi oshihtooyan naanimitana kihciwaahkwa'ikanan ci‑iitawi waakaakin ci⁠osaawi shooniyaa waapihkahkin, miihsh ini ke⁠aapacihtooyan ci⁠niisho akwaahkwa'aman kipiika'ikanan ci⁠peshikwekahk.
EXO.26.7	Miihsh kaye ci⁠oshihtooyan ke⁠aapatahk ci⁠akwaniika'ikaatek kihci anami'e pakwaanekamik. Mitaahshipeshikwayek (11) ishiikinoon wenci oshihcikaatekin maanatihkopiiwayink ihsa kika aapacihtoonan. 
EXO.26.8	Ishihtoon peshikwan ci‑inikohkwekahkin. Mitaahshinaano tipa'ikan (15) ci⁠ahkwekahk, niishotipa'ikan (2) ci⁠anikohkwateyiikahk. 
EXO.26.9	Ini tahsh naanan ishiikinoon peshikwayek tashi maamawikwaatewan. Ini tahsh kotak ninkotwaahso peshikwayek tashi maamawikwaatewan. I'i tahsh ninkotwaahsowekin (6) ta⁠napwekinikaate inahke ke⁠inaahsamahkitek i'i kihci anami'e pakwaanekamik. 
EXO.26.10	Kika oshihtoonan itahsh naanimitana (50) kaa⁠wiimpapiikakootekin i'imaa eshi kishipiikahk i'i ishkwaac kipiika'ikan, kaye tahsh naanimitana i'imaa kotak kipiika'ikanink. 
EXO.26.11	Miihsh keshi oshihtooyan naanimitana kihciwaahkwa'ikanan ci‑iitawi waakaakin ci⁠osaawaapihkahkin, miihsh ini ke⁠aapacihtooyan ci⁠niisho akwaahkwa'aman kipiika'ikanan ci⁠peshikwekahk aakaweka'ikan. 
EXO.26.12	I'i tahsh eshkohsek weti tashi pahkiciikakoote eshi otaanaawank i'i pakwaanekamik. 
EXO.26.13	I'i tahsh wiin aapihta tipa'ikan kaa⁠ishkohsek ta⁠pahkiciikakoote wawaahpime'aya'ii ke⁠onci kipiikihsink i'i pakwaanekamik.
EXO.26.14	Keyaapi tahsh niishin kika oshihtoonan akwaniika'ikanan. Peshik ta⁠onci oshihcikaate ayaapewi maanahcaanihshiwayaanink ci⁠miskwatihtenik, i'i tahsh kotak wenishihshink pashkwekin ci⁠aapatahk. Miiwan itahsh o'o ke⁠aapatahk akwaciink ci⁠akwaniika'ikaatek.
EXO.26.15	Kika oshihtoonan kaye ke⁠patahkitekin pakwaanekamikwaahtikoon akesha 
EXO.26.16	Mitaahshinaanomisit (15) ta‑ahkwaawan, niishtanashiniishwaahsominintc (27) ci⁠anikohkwateyaakin. 
EXO.26.17	I'imaa tahsh pakwaanekamikwaahtikonk niishin naapihsakoon ta⁠niiweyaahkosaka'ikaatewan peshikwan ci⁠ahkwahkwahkin. Kahkina hsa ono tino pakwaanekamikwaahtikoon peshikwan ta⁠ishihcikaatewan. 
EXO.26.18	Niishtana pakwaanekamikwaahtikoon ta‑aapatanoon ishi shaawanonk inahke. 
EXO.26.19	Niimitana ta⁠oshihcikaatewan ke⁠waapaapihko shooniyaa waapihkowankin keshi patahkitekin pakwaanekamikwaahtikoon. Neniishin itahsh ta‑aapatanoon keshi patahkitek peshik pakwaanekamikwaahtik ke⁠onci kihciwihsinkin ini kaa⁠niishinkin niiweyaahkosaka'ikanan. 
EXO.26.20	Niishtana tahsh oshihtoon pakwaanekamikwaahtikoon ke⁠aapatahkin ishi kiiwetinonk inahke kihci pakwaanekamikonk. 
EXO.26.21	Niimitana ta⁠oshihcikaatewan ke⁠waapaapihko shooniyaa waapihkowankin keshi patahkitekin pakwaanekamikwaahtikoon. Neniishin itahsh ta‑aapatanoon keshi patahkitek peshik pakwaanekamikwaahtik. 
EXO.26.22	Ninkotwaahso pakwaanekamikwaahtikoon kika oshihtoonan ke⁠aapatahkin eshi otaanaawank pakwaanekamik ninkaapii'anonk inahke. 
EXO.26.23	Niishin itahsh kika oshihtoonan pakwaanekamikwaahtikoon ke⁠aapatahkin eshi kakiihkeyaak. 
EXO.26.24	Ono tahsh niishin pakwaanekamikwaahtikoon ta‑aayiici ahsicihsinoon eshi kakiihkeyaak. Weti tapashiihsh tashi aayiicihcikaatewan ci⁠sakihsinkin, weti kaye wakicaya'ii. Miitahsh o'o nahke ke⁠ishihcikaatekin pakwaanekamikwaahtikoon ke⁠neniishohsikin eshi kakiihkeyaak i'i pakwaanekamik. 
EXO.26.25	Inashke tahsh ishi maamaw nihshwaahso (8) pakwaanekamikwaahtikoon ta‑aapatanoon, mitaahshinikotwaahso (16) ke⁠waapaapihko shooniyaa waapihkowankin keshi patahkitekin pakwaanekamikwaahtikoon. Neniishin iitok ta‑aapatanoon keshi patahkitek peshik pakwaanekamikwaahtik.
EXO.26.26	Mitaahshinaanan (15) itahsh kika oshi'aak ashawaahkwakoocikanak akesha 
EXO.26.27	Naanan kaye ke⁠aashawaahkwakoocinowaatc ke⁠aapatisiwaatc eshi naananinkin (5) pakwaanekamikwaahtikoon kotak ishi nahpaacinahke, naanan kaye ke⁠aapatisiwaatc ishi ninkaapii'anonk inahke, eshi otaanaawank i'i pakwaanekamik. 
EXO.26.28	A'awe tahsh ke⁠aashawaahkwakoocink, eshi aapihtawaya'ii pakwaanekamikwaahtikoon i'imaa keshi misiwe aashawaahkwakoocink. 
EXO.26.29	Osaawi shooniyaa waapihk tahsh ta⁠misiwehshin pakwaanekamikwaahtikonk, ci⁠akohkatooyan kaa⁠wawiimpaakahkin osaawi shooniyaa waapihkonk ke⁠onci kihciwihshinowaatc kaa‑aashawaahkwakoocinowaatc. Miiwak itahsh iki kaye ke⁠osaawi shooniyaawahkantawintwaa.
EXO.26.30	Mayaa tahsh iko kika ishihtoon kihci anami'e pakwaanekamik kaakii ishi kihkino'amawinaan weti kihci waciink.
EXO.26.31	Kika oshihtoon itahsh kaye kipiika'ikan ci⁠aapacihtooyan wenishihshik ishiikin ci⁠kinikawinikaatek piihsweyiikinoon weshaawashkwekahk, mehkate miskwekahk, meskwekahk kaye. Awiya tahsh kaa⁠waawiinkesitc e⁠masinihta'iketc e⁠masinihta'waatc Cerapii'. 
EXO.26.32	Miitahsh keshi kiihciwakootooyan kipiika'ikan i'imaa wesaawi shooniyaa waapihkowankin kihciwaahkwa'ikanink kaashi kihciwihsinkin niiwin akesha tinowaahtikonk wenci oshihcikaniwiwaatc ahswaahkwa'ikanak ci⁠wiwahkwehshink osaawi shooniyaa waapihk. Niiwin kaa⁠waapaapihko shooniyaa waapihkowankin eshi aapatahkin keshi patahkisowaatc iki ahswaahkwa'ikanak. 
EXO.26.33	 I'imaa tahsh ishi kakiihciwakootoon i'i kipiika'ikan kihciwaahkwa'ikanink. Awaahsinahke kipiika'ikanink itahsh kika ishi'ahtoon ahshotamaakemahkahk. I'i kipiika'ikan ihsa ta‑aapatan pahkaan ci⁠onci ayaamakahk kaashi kohtaanentaakwahk piintik, i'i kaye maawac iko kaashi kohtaanentaakwahk. 
EXO.26.34	Miitahsh keshi kipa'aman ahshotamaakemahkahk akwanaapowe'ikan ci⁠aapacihtooyan kaashi poonencikaatekin macitootamowinan i'imaa maawac kaashi kohtaanentaakwahk. 
EXO.26.35	I'imaa tahsh awahsinahke kipiika'ikanink tashi ahte atoohpowinaahk ishi kiiwetinonk inahke, i'i tahsh wiin waahsahkonencikanaahk ishi shaawanonk inahke tashi patahkite.
EXO.26.36	Kika oshihtoon itahsh ishkwaantemiwi kipiika'ikan ke⁠onci piintikenk kihci pakwaanekamikonk. Kika aapacihtoon maawac wenishihshik ishiikin kekinawihsink weshaawashkwekahk, mehkate miskwekahk, meskwekahk kaye piihsweyiikin ci⁠waweshinaakwahk, ci⁠masinikwaatek kaye. 
EXO.26.37	Kika oshi'aak itahsh naanan ahswaahkwa'ikanak akesha tinowaahtikonk ci⁠onci oshihcikaniwiwaatc ci⁠wiwahkwehshink osaawi shooniyaa waapihk ci⁠kikihsinkin wesaawi shooniyaa waapihkowankin kihciwaahkwa'ikanan keshi akootek o'o kihci kipiika'ikan. Naanan kaye kika oshihtoonan wesaawaapihkahkin keshi patahkisowaatc ahswaahkwa'ikanak.
EXO.27.1	Oshihtoon itahsh keshi pakitinaahsonk akesha tinowaahtik 
EXO.27.2	Eshi naniiwikiihkeyaak itahsh kika ishihtoon kekoonan ci⁠sasaakahkitekin. Kahkina hsa ci⁠misiweyaahkoohcikaatek, kaye ci⁠misiwehshink osaawaapihk 
EXO.27.3	Kika oshihtoonan itahsh kaye onaakanehsan keshi pinaashehsekin kishkwaahkishen, ihspetensak kaye, onaakanan kaye keshi ahtek sihswepiiki wepinikan, wiiyaahsi ciihta'iponan, ishkotewi onaakanan kaye. Kahkina tahsh ono osaawaapihkonk ta⁠onci oshihcikaatewan. 
EXO.27.4	Osaawaapihkonk onci oshihtoon ke⁠onci pinaawankihsek, kaye kaa⁠tahso kiihkeyaak ci⁠akohkekin kaa⁠waawiimpaakahkin. 
EXO.27.5	I'i tahsh kaa⁠onci pinaawankihsek ishi ahtoon i'imaa kaashi kaahcitaak kaashi pakitinaahsonk aapihta cishi akohsink kaa‑ahpiihtaak. 
EXO.27.6	Akesha tinowaahtikonk itahsh onci oshihtoon pimiwicikanaahkoon, misiwe osaawaapihk ci⁠akohshink. 
EXO.27.7	I'imaa tahsh kaashi waawiimpaakahkin tashi piintaahkosinoon ekootekin ishi ayohpime kaashi pakitinaahsonk. 
EXO.27.8	Ci⁠wiimpaak itahsh kika ishihtoon, napakihsakook ci⁠aapaci'atwaa. Mayaa hsa tahsh iko kika ishihtoon kaakii ishi kihkino'amawinaan weti kihci waciink.
EXO.27.9	Kika ishihtoon itahsh ci⁠waahkaa piinci wiimpihcikaatek keshi patahkitek kihci anami'e pakwaanekamik. Kika aapacihtoon itahsh maawac wenishihshik ishiikin ke⁠aapatahk oshihtooyan ke⁠waahkaa kipiikakootek. Ishi shaawanonk itahsh inahke kipiikakoocikan naanimitana (50) tahso tipa'ikan ta‑ahkwaa. 
EXO.27.10	Osaawaapihkonk ci⁠onci oshihcikaatekin ke⁠ishi patahkisowaatc eshi niishitanawiwaatc osaawaapihkowi ahswaahkwa'ikanak keshi akootek kipiikakoocikan. Piiwaapihkoon weyaapaapihko shooniyaa waapihkahkin ta‑aashawaahkwakootewan, keshi ayakootekin kihciwaahkwa'ikanan. 
EXO.27.11	Miitahsh peshikwan ke⁠ishihtooyan kiiwetinonk inahke kaashi waahkaa piinci wiimpihcikaatek. 
EXO.27.12	Ishi ninkaapii'anonk itahsh inahke i'i waahkaa piinci wiimpihcikan kika patahkinaak mitaahso ahswaahkwa'ikanak kaye keshi patahkisowaatc niishtanashinaanan (25) tahso tipa'ikan ci⁠ahkwaak. Miitahsh i'imaa keshi akootooyan kipiikakoocikan. 
EXO.27.13	Weti tahsh inahke wenci moohka'ank kiisihs, eshi ishkwaantemiwank waahkaa piinci wiimpihcikan niishtanashinaanan (25) tahsotipa'ikan ta‑ahkwaa. 
EXO.27.14+EXO.27.15	Ishi iitawaya'ii eshi ishkwaantemiwank ihsa nihsin ta⁠patahkisowak ahswaahkwa'ikanak kaye keshi patahkisowaatc. Niishwaahso aapihta tipa'ikan ci⁠ahkwekahkin yiitawi ishkwaantenk ci⁠akootekin. 
EXO.27.16	I'imaa kaa⁠onci piintikenk kika akootoom kipiika'ikan mitaahso tipa'ikan ci⁠ahkwekahk ke⁠onci oshihcikaatek wenishihshink ishiikin weshaawashkwaak, mehkatemiswaak, meskwekahk ci⁠piihsweyiikahk wiinke ci⁠mamasinikwaatek. Ke⁠niiwiwaatc itahsh petahkisowaatc ahswaahkwa'ikanak kaye keshi patahkisowaatc, mii 'imaa keshi akootooyan. 
EXO.27.17	Waapaapihko shooniyaa waapihkowankin piiwaapihkoon ihsa ta⁠kape aashawaahkwakootewan i'imaa waahkaa piinci wiimpihcikanink eshi patahkisowaatc ahswaahkwa'ikanak misiwe waahkaa kipiikipicikanink. Kihciwaahkwa'ikanan kaye imaa ci⁠akootekin weyaapaapihko shooniyaa waapihkowankin, ci⁠osaawaapihkahkin kaye eshi patahkisowaatc ahswaahkwa'ikanak. 
EXO.27.18	I'ihsa waahkaa kipiikipicikan naanimitana tahso tipa'ikan ta‑ahkwaa, niishtanashinaanan tahso tipa'ikan ci‑inikohkwateyaak, niishotipa'ikan aapihta ci⁠ahpiihtaak. Kipiika'ikan itahsh ta⁠onci oshihcikaate maawac iko wenishihshik ishiikin, ini kaye kaa⁠onci patahkisowaatc osaawaapihkonk ci⁠onci oshihcikaatekin. 
EXO.27.19	Kahkina tahsh aapacihcikanan ke⁠aapatahkin i'imaa kihci anami'e pakwaanekamikonk aaniin iko enahkamikahk osaawaapihkonk ta⁠onci oshihcikaatewan, ini kaye pakwaanekamikowi kihciwahkwa'ikanan keshi kihciwahpitek.
EXO.27.20	Kanoosh itahsh kahkina Isriyalak 
EXO.27.21	Eran 
EXO.28.1	Antom kiicihkiwensi Eran 
EXO.28.2	Kika oshihtamawaa hsa kihci anami'ewikimaa kikishkikanan ci⁠onishihshininikin, ke⁠onci kihci inentaakonaakositc kaye ke⁠onci kihtencikaniwitc. 
EXO.28.3	Antom kahkina ininiwak kaa⁠nakaci oshihtoowaatc kekoon kaakiih tootawakwaa ci⁠kakiihtaawentamowaatc. Miiwak itahsh iki ke⁠oshihtamawaawaatc okikishkikanini Eranoon. Miihsh Eran keshi pakitinintisotc ci⁠anami'ewanohkiihtawitc. 
EXO.28.4	Kanoosh ci⁠oshihtoowaatc ke⁠kikishkaminitc ohkaahkikaniniink, wakiic ohkaahkikani naapishkikan, ohkaahkikani naapishkikan, kaye misiwe kashkiikiiwin, kaye tahsh papakiiwayaan ci⁠minwaasinaatek, titipiikinikaniwi aanohkwaan, kihkinciciihpison kaye. Miiwan itahsh ono ke⁠oshihtoowaatc anami'e kikishkikanan ke⁠kikishkank kiicihkiwensi Eran, i'i kaye okosihsa' ci⁠anami'ewanohkiihtawiwaatc. 
EXO.28.5	Miiwan itahsh ono ke⁠aapacihtoowaatc kashkikwaacikaneyaapiin weshaawahshkosinitc, mehkatemiskosinitc, meskosinitc kaye. Osaawi shooniyaa waapihk tino kashkikwaacikaneyaapiin, kaye wenishihshininik ishiikin.
EXO.28.6	Miiwan itahsh ono ke⁠aapacihtoowaatc oshihtoowaatc ohkaahkikani naapishkikan, kashkikwaacikaneyaapiin wenshaawahshkosinitc, mehkatemiskosinitc, meskosinitc kaye. Osaawi shooniyaa waapihk tino kashkikwaacikaneyaapiin, kaye wenishihshininik ishiikin mensinaatenik ke⁠ishi maaciiwaatc ininiwak nekacikwaahsowaatc. 
EXO.28.7	Niishin anihkamaanehpisonan ci⁠sakihsinkin eshi kakiihkeyaak ohkaahkikani naapishkikan. 
EXO.28.8	Kihcihpison peshikwan ci‑ishihcikaatek, cishi peshikohcikaatek i'i ohkaahkikani naapishkikan ci⁠aapatahkin ono. 
EXO.28.9	Niishin itahsh otaahpin Aanikihs 
EXO.28.10	Enishi'ayaahpi tipishkaminitc ci‑inahtenikin owiinsowinini. Ninkotwaahso wiinsowinan i'imaa peshik ahsiniink, ini tahsh kotak ninkotwaahso wiinsowinan i'imaa kotak ahsiniink. 
EXO.28.11	Kika aapaci'aa inini nekaciitc ci⁠mansinaapihka'ank i'imaa ahsiniink eshinihkaasonitc Cekap okosihsa'. Osaawi shooniyaa waapihkonk onci oshihtoon ke⁠onci kihciwihshinowaatc iki ahsiniik. 
EXO.28.12	I'imaa tahsh eshi anihkamaanihkantek ohkaahkikani naapishkikan kika ishi akohkaanaak ke⁠onci maamihkawinotawintwaa Isriyalak. Miihsh i'i nahke Eran keshi pimiwitootc eshinihkaasonitc otinimaakanink. Miitahsh niin kaaTipencikeyaan mooshak keshi maamihkawiyaan nimpimaatisiimak. 
EXO.28.13	Niishin kika oshihtoonan osaawi shooniyaa waapihkonk ke⁠onci kihciwihshinowaatc iki ahsiniik. 
EXO.28.14	Niishin kaye osaawi shooniyaa waapihkowahsiniiyaapiin taapishkoo shinootaakanink eshi titipiiyaapiikinikaatekin i'imaa ishi kihciwihsitoon kaashi kihciwihshinowaatc iki ahsiniik.
EXO.28.15	Kika oshihtoon itahsh wakiic ohkaahkikani naapishkikan ke⁠kikishkank kihci anami'ewikimaa ke⁠onci kihkentank Kishemanitoon enentaminitc. Miitahsh peshikwan tino ke⁠aapacihcikaatekin kekoonan kaakii aapatahkin kii⁠oshihcikaatek ohkaahkikani naapishkikan. 
EXO.28.16	Ci⁠kahkahkeyiikahk ci⁠napwekinikaatek shaankahsominintc cishi kahkahkeyaak kika ishihtoon. 
EXO.28.17	Niiwink itahsh kika pimaapiikihsicike i'imaa ohkaahkikani naapishkikanink ahsiniik ci⁠akohkaanatwaa. Nihtam pimaapiikihsicikanink Oroopi 
EXO.28.18	Niishink pimaapiikihsicikanink kika akohkaanaak Emaralt 
EXO.28.19	Nihsink pimaapiikihsicikanink kika akohkaanaak Torhkoyis 
EXO.28.20	Niiwink pimaapiikihsicikanink kika akohkaanaak Peral 
EXO.28.21	I'imaa tahsh mitaahshiniishin ahsiniik ta⁠masinaapihka'ikaateniwan kaakii ishinihkaasonitc Cekap okosihsa' ci‑inwaasonitc kaashi mitaahshiniishwewaanakisiwaatc Isriyalak. 
EXO.28.22	Osaawi shooniyaa waapihkonk itahsh kika onci oshihtoonan shinootaakanan ci⁠titipiiyaapiikinikaatekin ke⁠aapatahkin i'imaa wakiic ohkaahkikani naapishkikanink. 
EXO.28.23	Niishin itahsh kaa⁠wiimpaakahkin osaawi shooniyaa waapihkonk kika onci oshihtoonan ci⁠naapihsinkin eshi kakiihkeyaak i'i wakiic ohkaahkikani naapishkikan ishpimink inahke. 
EXO.28.24	Miihsh i'imaa keshi sakahpitooyan ini niishin osaawi shooniyaa waapihkowi shinootaakanan. 
EXO.28.25	I'imaa tahsh kika ishi akwahpitoon eshi otanahkamaaniwank ohkaahkikani naapishkikanink ishi niikaanaya'ii inahke. 
EXO.28.26	Oshihtoon niishin osaawi shooniyaa waapihkonk kaa⁠wiimpaakahkin cishi naapihsitooyan eshi tapahsiikahk wakiic ohkaahkikani naapishkikan eshi kiihkeyaak i'i ohkaahkikani naapishkikan. 
EXO.28.27	Keyaapi tahsh niishin osaawi shooniyaa waapihkonk kaa⁠wiimpaakahkin oshihtoon cishi sakihsitooyan niikaanaya'ii inahke eshi otanahkamaaniwank ohkaahkikani naapishkikan ishi ahshic eshi'ayaak kihcihpison. 
EXO.28.28	Eshi wiimpaakahkin wakiic ohkaahkikani naapishkikan, i'i kaye ohkaahkikani naapishkikan ihsa ta⁠tahkopicikaatewan osaawashko shinootaakan ci⁠aapatahk. I'i ohkaahkikani naapishkikan ci⁠saamihsisinok kihcihpisonink, kehcinaac iko ci⁠kiicikohsehsinok.
EXO.28.29	Ahpii tahsh Eran piintiketc kaashi kohtaanentaakwaninik piintik oka kikishkaan i'i wakiic ohkaahkikani naapishkikan eshi mansinaapihka'omitc entahswewaanakisinitc Isriyala' 
EXO.28.30	 Kika ahtoon ihsa Iyoorim 
EXO.28.31	I'i tahsh ta⁠onci oshihcikaate osaawashkwe piihsweyiikinonk ci⁠aakawekihsink i'imaa ohkaahkikani naapishkikanink. 
EXO.28.32	Ta⁠pakonehcikaate naawaya'ii i'i kashkiikiiwin. Kaashi pakoneyaak itahsh ta⁠tatipiikikwaate ci⁠wahke piikohsehsinok. 
EXO.28.33+EXO.28.34	Ishi waahkaaya'ii tahsh kaashi kishkiikahk ci⁠akohkwaatekin Pamakarenet 
EXO.28.35	Miitahsh i'i Eran ke⁠kikishkank ahpii anohkiihtawitc. Ta⁠matwehsininiwan tahsh shinawa'oocikanehsan ahpii piintiketc maawac eshi kohtaanentaakwaninik eshi'ayaanitc kaaTipencikenitc, kaye tahsh ani saaka'ank. Kaawiin itahsh ta⁠nipohsii.
EXO.28.36	Kika oshihtoon itahsh osaawi shooniyaa waapihko masinihcikan o'o cishi masinaapihka'ikaatek, “Ishi pakitinikoowisi kaaTipencikenitc.” 
EXO.28.37	I'imaa tahsh enaahsamiwank i'i titipiikinikaniwi aanohkwaan kika ishi akwahpitoon osaawashko shinootaakan ci⁠aapacihtooyan. 
EXO.28.38	Eran itahsh oka kikishkaan o'oweni oskahtikonk. Miitahsh Niin Tepencikeyaan ci⁠minwaapantamowak misiwe eshi pakitinaahsoohtamawiwaatc Isriyalak, mihsawaa ko pemaatisiwaatc wawaniiwaatc ahpii pakitinaahsowaatc.
EXO.28.39	Wenishihshik ishiikin itahsh kika aapacihtoon oshihtamawatc Eran opapakiiwayaan otaanohkwaan kaye. I'i tahsh kaye kihkinciciihpison ta⁠mamasinikwaate.
EXO.28.40	Kika oshihtoonan itahsh kaye papakiiwayaanan, kihkinciciihpisonan, titipiikinikaniwi aanohkwaanan kaye ke⁠kikishkaminitc Eran okosihsa' ke⁠onci kihtentaakosinitc, ke⁠onci kihci inentaakonaakosinitc kaye. 
EXO.28.41	Miiwan itahsh ono kikishkikanan Eran, i'i kaye okosihsa' ke⁠kikishkamoonatwaa. Miihsh keshi kihtakimatwaa ci⁠siikinamowatc aalip tino pimite ohtikwaaniwaank ci‑ishi pakitinikoowisiwaatc Niin ci⁠anami'ewikimaa wanohkiihtawiwaatc.
EXO.28.42	Wenishihshik ishiikinonk itahsh kika oshihtamawaak ke⁠piihtawi taahsaanotamowaatc onookaniwaank ci⁠ahkohshininitc piinihsh weti opwaamiwaank kaawiin itahsh ta⁠wanaaciihsiiwak. 
EXO.28.43	Eran itahsh, i'i kaye okosihsa' mooshak i'i oka kikishkawaawaa' ahpii ko piintikewaatc pakwaanekamikonk entanentaakosiwak, ahpii kaye naasihkamowaatc eshi pakitinaahsowintc kaye eshi kohtaanentaakwaninik piintik anohkiihtawiwaatc ci⁠wanaaciihsikwaa ke⁠onci nipowaahpan. Mii hsa piko oweni nehpic e⁠onahtamawintwaa Eran, i'i kaye opiiwesiima'.
EXO.29.1	Miitahsh o'owe ke⁠tootawatc Eran 
EXO.29.2	Kika aapaci'aa maawac wenishihshitc pahkweshikan, kaawiin itahsh wiin ompisikan kika aapacihtoohsiin. Kika oshi'aak itahsh aaninta pahkweshikan aalip tino pimite ci⁠aapacihtooyan, aaninta tahsh kaawiin kika aapacihtoohsiin. Pahkweshikanehsak kaa⁠pipakisiwaatc kaye kika oshi'aak ci⁠poosinatwaa aalip tino pimite. 
EXO.29.3	Mashkohsii mahkahkonk itahsh kika ishi piina'waak ci⁠tako pakitinaahsoohtamawiyan ahpii pakitinaahsowaakeyan aape pishihki, niishin kaye aape maanahcaanihshak.
EXO.29.4	Miitahsh keshi piinatc Eran, i'i kaye okosihsa' i'imaa eshi ishkwaantemiwaninik Pakwaanekamik Entanentaakosiwak, kaye ta⁠kisiihsipasowak. 
EXO.29.5	Miitahsh Eran i'i kaye okosihsa' keshi pihsihkamoonatwaa anami'e kikishkikanan. Papakiiwayaan, misiwe kashkiikiiwin ci⁠aakawekihsink i'imaa ohkaahkikani naapishkikanink, i'i kaye ohkaahkikani naapishkikan, wakiic ohkaahkikani naapishkikan, kihkinciciihpison kaye. 
EXO.29.6	Miihsh keshi pihsihkamonatc titipiikinikaniwi aanohkwaan ohtikwaanink kaa⁠tahkopitenik o'o kaa⁠ishi masinaapihka'ikaatenik “Ishi pakitinikoowisi kaaTipencikenitc.” 
EXO.29.7	Miitahsh keshi otaahpinaman pimite tino kaa‑aapatahk awiya kiiwii kihtakimintc, miihsh keshi siikinamowatc Eran ohtikwaanink.
EXO.29.8	Kika piinimaa' itahsh kaye okosihsa' ci⁠pihsihkamonimatc papakiiwayaanan. 
EXO.29.9	Kika kihkinciciihpiso'aak, kaye tahsh kika pitaanohkwaane'aak, miihsh o'o nahke keshi onakinsowaatc Eran, i'i kaye okosihsa'. Wiinawaa hsa, i'i kaye keni opiiwesiimiwaatc ninka anohkiihtaakook ci⁠anami'ewikimaawiwaatc nehpic iko.
EXO.29.10	Kika piinaa tahsh aape pishihki enaahsamahkitek Pakwaanekamik Entanentaakosiyaan, miihsh Eran, okosihsa' kaye keshi saaminaawaatc ohtikwaaninink. 
EXO.29.11	Miihsh i'imaa ke⁠tashi nihsatc a'a aape pishihki eshi ishkwaantemiwank Pakwaanekamik Entanentaakosiyaan. 
EXO.29.12	Kika otaahpinamowaan itahsh aape pishihki omiskwiim i'imaa kininciink cishi shishoonamowatc kiihkeyaank kaashi sasaakahkitekin kaashi pakitinaahsonk. Miihsh keshi siikinaman miskwi kaakii ishkonaman eshi kihtahtek kaashi pakitinaahsonk. 
EXO.29.13	Miihsh kaye keshi manishaman eshi pimitewankin piincaya'ii piiwesiin, maawac iko eshi onishihshik ohkon, otetihkwahsiwak kaye ci⁠kikipimitewiwaatc. Miihsh keshi caakisaman ci⁠pakitinaahsoohtamawiyan. 
EXO.29.14	Kaye tahsh kika caakisamowaan owiiyaahs aape pishihki, opashkwekinom kaye, oonakish kaye. Mii hsa tahsh o'o pakitinaahsowin ke⁠onci otaahpinikaatenikin omacitootamowiniwaan anami'ewikimaak. Weti tahsh saakicaya'ii eshi kapehshink o'o kika tashi ishihcikem.
EXO.29.15	Kika otaahpinaa tahsh a'a peshik aape maanahcaanihsh, miihsh Eran, i'i kaye okosihsa' keshi saaminaawaatc ohtikwaaniniink. 
EXO.29.16	Miihsh keshi nihsatc a'a aape maanahcaanihsh, omiskwiim itahsh kika ishi siiswepiikiwepinamowaan aahsamaya'ii waahkaaya'ii eshi pakitinaahsonk. 
EXO.29.17	Wiinke tahsh kika piihsishwaa, ci⁠kisiihsipataawatc piincaya'ii opiiwesiin, ini kaye ohkaatan. Ohtikwaanink itahsh kika ishi ahtoonaawaan ini kaye kaakii ishi piihsihshwatc. 
EXO.29.18	 Miitahsh keshi misiwe caakisontc i'imaa kaashi pakitinaahsonk ci‑inwaatek miicimi pakitinikewin. I'i hsa kaa⁠ishi maahsotc wiinke niminomaantaan.
EXO.29.19	A'a tahsh kotak aape maanahcaanihsh kika otaahpinaa, Eran itahsh, i'i kaye okosihsa' oka saaminaawaan ohtikwaaniniink. 
EXO.29.20	Kika nihsaa tahsh a'a aape maanahcaanihsh. Omiskwiim itahsh kika otaahpinamowaan ci⁠shishoonamowatc Eran ohtawakaank, i'i kaye okosihsa'. Kika shishoonamowaanan kaye omincihciniink, okihcisitaaniniink kaye okihcinihkaanink inahke. I'i tahsh kaakii ishkonaman miskwi kika ishi siiswepiikiwepinamowaan i'imaa aahsamaya'ii waahkaaya'ii kaashi pakitinaahsonk. 
EXO.29.21	Miihsh keshi otaahpinaman i'i miskwi eyaak i'imaa kaashi pakitinaahsonk, i'i kaye kihkinawaaci'ikoowi pimite, miihsh keshi siiswepiikiwepinamowatc Eran okikishkikanink, i'i kaye okosihsa' okikishkikaniniink. Miitahsh ci‑inakimintwaa eh⁠tipinawewisiimakwaa.
EXO.29.22	Miitahsh keshi manishamowatc eshi pimitewitc aape maanahcaanihsh, eshi pimitewaninik kaye osow, eshi pimitewankin piincaya'ii piiwesiin maawac iko eshi onishihshik ohkon, otetihkwahsiwak kaye, okihcinihkipwaam kaye. 
EXO.29.23	I'i tahsh mashkohsii mahkahkonk pahkweshikanak eshi piinsowaatc kaakiih pakitinamaakooyaan, mii 'imaa ke⁠onci otaahpinatwaa pahkweshikanak. Peshik pahkweshikan kaakiih takonikaatek aalip tino pimite, a'a tahsh kaye peshik pimite kaakiih takonikaatehsinok, a'a tahsh kaye pahkweshikanehs kaa⁠pipakisitc. 
EXO.29.24	Ta⁠miinaawak itahsh ci⁠tahkonamowaatc o'o kahkina miicim Eran i'i kaye okosihsa', miihsh keshi waawaahta'ikaakewaatc ci‑inakintek waawaahta'ikewi pakitinikewin. 
EXO.29.25	Miitahsh keshi otaahpinamawatwaa ci⁠caakisamowatc i'imaa kaashi pakitinaahsonk, ci⁠ahtaawatc wakicaya'ii i'imaa pakitinaahsowinink kaa⁠caakaahkisamaakoowak miicimiwi pakitinaahsowin. Wiinke i'iwe niminomaantaan i'i tino kii⁠minaahtek.
EXO.29.26	Kika otaahpinimaan itahsh ini otaahsinaahken a'a aape maanahcaanihsh Eran kaa⁠onci onakinsotc. Miihsh keshi waawaahta'ikaakeyan enaahsamiitc kaaTipenciketc ci‑inakintek waawaahta'ikewi pakitinaahsowin. Miitahsh kiin a'a ke⁠tipinawewisiyan.
EXO.29.27	Ahpii tahsh anami'ewikimaa kii⁠onakimintc, i'i hsa aape maanahcaanihsh otaahsinaahke, i'i kaye okihcinihkipwaam kaakii waawaahta'ikaaniwankin kaakii miinikoyaan wiinawaa kii⁠ani miinaawak ci⁠tipentamowaatc. 
EXO.29.28	Miitahsh i'iwe nintoonentamowin wiihkaa ke⁠aancihsehsinok ahpii nimpimaatisiimak pakitinamowaatc wiiciintiwini pakitinaahsowin. I'i hsa aape maanahcaanihsh otaahsinaahke, okihcinihkipwaam kaye ta⁠miinaawak ci⁠tipinawewisiwaatc anami'ewikimaak. Mii hsa 'i ke⁠inakintenik Niin Tepencikeyaan eh⁠pakitinamawiwaatc.
EXO.29.29	Ini tahsh Eran otanami'e kikishkikanan ta⁠miinimaawa' okosihsa' ahpii ishkwaa pimaatisitc e⁠kikishkaminitc ahpii onakinsonitc ci⁠anami'ewikimaawinitc. 
EXO.29.30	Eran itahsh okosihsan ke⁠naapishkaakotc ke⁠anami'ewikimaawinitc oka kikishkamini niishwaahsokiishik ini otanami'e kikishkikanan ahpii pi⁠piintikenitc pi⁠anta wanohkiinitc i'imaa Pakwaanekamikonk Entanentaakosiwak.
EXO.29.31	Otaahpinan itahsh i'i aape maanahcaanihsh wiiyaahs kaakii aapatahk kii⁠onakimintc Eran i'i kaye okosihsa' ci⁠tashi kiishisaman kaashi kohtaanentaakwahk piintik. 
EXO.29.32	I'imaa tahsh eshi ishkwaantemiwank Pakwaanekamikonk Entanentaakosiyaan, mii 'imaa Eran, i'i kaye okosihsa' ke⁠tashi miiciwaatc i'i wiiyaahs, kaye ci⁠amwaawaatc ini pahkweshikanan eshkohsenitc i'imaa mashkohsii mahkahkonk. 
EXO.29.33	Miitahsh i'i ke⁠miiciwaatc kaakii aapataninik kii⁠onakinsowaatc ci⁠anami'ewikimaawiwaatc kaye kii⁠poonentamaakoowisiwaatc. Anami'ewikimaak ehta i'i oka miicinaawaa aaniihsh kihtakinteni i'i miicim. 
EXO.29.34	Kiishpin itahsh ishkohsek i'i wiiyaahs, a'a kaye pahkweshikan piinihsh ci⁠ani kishepaawakahk, intawaa iinsan ta⁠caakisikaatewan. Kaawiin awiya oka miicihsiin i'i wiiyaahs kaye pahkweshikanan aaniihsh onsaam kihtakinteni i'i miicim.
EXO.29.35	Miitahsh i'i ke⁠ishihcikeyan onakimatc Eran, i'i kaye okosihsa', ci‑ishihcikeyan kahkina kekoon kaakii'ininaan niishwaahsokiishik minihk. 
EXO.29.36	Entahso kiishik itahsh kika pakitinaahsowaaken aape pishihki ci⁠poonencikaatekin macitootamowinan. Miihsh i'imaa ke⁠onci pehkakincikaatek kaashi pakitinaahsonk. Miihsh keshi kihtakintaman ci⁠aapacihtooyan aalip tino pimite. 
EXO.29.37	Niishwaahsokiishik itahsh o'o kika ishihcikem entahso kiishik. Miitahsh kaashi pakitinaahsonk wiinke tetako ci⁠kihtentaakwahk. Wekonen itahsh iko i'imaa eshi saamihsink, komaa kaye awiya saamishkank, kehcinaac ta⁠ishi'ayaa e⁠kihtentaakositc.
EXO.29.38	Miitahsh o'o ke⁠ishihcikeyan entahso kiishik mooshak iko. Kika pakitinaahswaaken niishin kaa⁠peshiko tahso pipoonwewaatc maanahcaanihshenhsak. 
EXO.29.39	Peshik kika pakitinaahswaaken kishepaawakahk, a'a tahsh kotak peshik ani onaakohshik. 
EXO.29.40	A'a tahsh nihtam maanahcaanihshenhs, kika tako pakitinaa maawac wenishihshitc pahkweshikan ci⁠takonikaatek peshiko omootayaapihk aalip tino pimite. Peshiko omootayaapihk shoominaapo tahsh kika siikinaan i'imaa ci⁠pakitinaahswaakaaniwank. 
EXO.29.41	A'a tahsh kotak maanahcaanihshenhs ke⁠pakitinaahswaakaniwitc onaakohshik, miihsh peshikwan minihk maawac wenishihshitc pahkweshikan ke⁠aapatisitc, aalip tino pimite kaye, shoominaapo kaye. Niin kaaTipencikeyaan, i'i nimpakitinaahsoohtamaakoo, wiinke e⁠minomaantamaan e⁠minaahtek. 
EXO.29.42	Miitahsh o'o mooshak iko keni ishihcikenaaniwank ci⁠pakitinikaatek kaa⁠caakisikaatek pakitinaahsowin minihk iko keni ayaanihke nihtaawikiwaatc. I'imaa tahsh eshi ishkwaantemiwank Pakwaanekamikonk Entanentaakosiyaan tashi pakitinikaate. Miitahsh i'imaa keshi nakishkawakwaa nimpimaatisiimak, miihsh kaye i'imaa keshi kakanooninaan. 
EXO.29.43	Miitahsh i'imaa kaye keshi nakishkawakwaa nimpimaatisiimak Isriyalak, Niin itahsh i'imaa ayaayaan Ninkihci inentaakosiwinink kaa⁠waahsenaakwahk ta⁠onci kihtentaakwan Pakwaanekamik. 
EXO.29.44	Ninka ishihtoon Pakwaanekamik, kaashi pakitinaahsonk kaye ci⁠kihtentaakwahkin. A'a hsa Eran i'i kaye okosihsa' pahkaan ta⁠inakinsowak ci⁠anohkiihtawiwaatc ci⁠anami'ewikimaawiwaatc. 
EXO.29.45	Niin ihsa piko ninka wiicitaamaak mekweya'ii eshi'ayaawaatc Isriyalak, Niin itahsh ninka oKishemanitoomimikook. 
EXO.29.46	Ninka kihkenimikook ihsa Niin ehTipencikeyaan, e⁠oKishemanitoomimiwaatc. Ekiih pionci saakiciwinakwaa weti Iicipahkiink 
EXO.31.12	Miitahsh Moosihs 
EXO.31.13	“O'o hsa kika'inaak Isriyalak, ‘Mii hsa 'i eshinaakwahk ci⁠kanawentamek kaa⁠Anwepiiwi kiishikahkin tepinawewisiyaan, aaniihsh mii 'iwe ke⁠kihkinawaacihcikaakeyank kiinawint minihk iko keni ayaanihke nihtaawiki'itiyek, ci⁠onci kihkentamek Niin kaaTipenciketc kaa⁠tipeniminakook. 
EXO.31.14	Ishinaakwan hsa ci⁠kanawentamek kaa⁠Anwepiiwi kiishikahk aaniihsh kihci inentaakwan. Kahkina tahsh iko awiya ke⁠piikonaakohtootc, tepwe hsa ta⁠nihsaa. Awenen itahsh iko kaye ke⁠anohkiitc Anwepiiwi kiishikaninik, mii hsa awe ke⁠saakiciwepinikaniwitc eshi'ayaanitc owiici onciimaakana'. 
EXO.31.15	 Ninkotwaahsokiishik hsa ta‑anohkiinaaniwan, niishwaahsokiishik itahsh ishihsek Anwepiiwi kiishikahk aahpici kihci inentaakwan i'i kiishikan. Awenen itahsh iko ke⁠anohkiitc Anwepiiwi kiishikaninik ishinaakwanini ci⁠nihsintipan. 
EXO.31.16	Isriyalak hsa oka kanawentaanaawaa kaa⁠Anwepiiwi kiishikaninik minihk iko keni ayaanihke nihtaawiki'itiwaatc ci‑inwaatamowaatc ke⁠nehpici ayaanik eshi ahshotamaawakwaa. 
EXO.31.17	 Mii hsa 'iwe keshi kihkinawaacihtamaatiyank kiinawint iki Isriyalak nehpic iko, aaniihsh niin Tepencikeyaan ninkotwaahsokiishik (6) ninkii oshihtoon o'o ahki. Niishwaahsokiishik (7) itahsh e⁠ishihsek ninkiih kipihcii e⁠anohkiiyaan, ekii anwepiyaan,’ ” okii'ikoon.
EXO.31.18	Ahpii tahsh Moosihs kaa⁠ishkwaa kakanoonikotc kaaTipencikenitc weti waciink Saainai 
EXO.32.2	Miitahsh Eran kaa'inaatc, “I'i hsa kaa⁠osaawi shooniyaa waapihkowinitc onaapihtepisoniwaa' kaa⁠kikishkawaawaatc kiwiiwiwaak, kikosihsiwaak, kitaanihsiwaak kaye, kiihcikonimihk ci⁠piitamawiyek itahsh,” okii inaa'. 
EXO.32.3	Miihsh kahkina pemaatisinitc kaakiih kihcikoshkawaanitc wesaawi shooniyaa waapihkowinitc onaapihtepisonini ekiih piitamaakotc Eran. 
EXO.32.4	 Miihsh Eran kaa⁠ishi ninkaapihkiswaatc naapihtepisona', ekii ishi siikinaatc ke⁠onci ishinaakosinitc aape pishihkiink. Mii hsa 'i ekii oshi'aatc aape pishihkiihkaanan. Pemaatisinitc tahsh kii‑ihkitowa', “Isriyalak 
EXO.32.5	Ahpii hsa Eran ekii waapantank o'o, mii hsa 'i kaa⁠ishi oshihtootc keshi pakitinaahsowintc enaahsamikaapawinitc ini aape pishihkiihkaanan. Miihsh kaa⁠ihkitotc, “Waapank hsa ta⁠wiihkwantinaaniwan ke⁠onci kihtenimintc kaaTipenciketc.” 
EXO.32.6	 Wiipa tahsh kii⁠wanishkaawak e⁠ani waapaninik, ekiih pakitinaahsowaatc ekii ankwaahkiswaawaatc aya'aawihsha', okiih pakitinaanaawaa tahsh kaye mino wiiciintiwi pakitinaahsowinan. Pemaatisiwaatc itahsh kii⁠onapiwak ekii wiihsiniwaatc, ekii minihkwewaatc kaye. Miitahsh kaye kaa⁠ishi pihshikwaatahkamikisiwaatc.
EXO.32.7	KaaTipencikenitc itahsh Moosihs okii'ikoon, “Shemaak niihsaamaciwen, anta waapam kipimaatisiimak kaakiih saakiciwinatwaa weti Iicipahkiink. Aasha ohsha nihshiwanaatahkamikisiwak. 
EXO.32.8	Etatawe wiipa onakataanaawaa i'iwe nahke kaakii inakwaapan ci‑ishihcikewaatc. Osaawi shooniyaa waapihkonk ekii onci oshihtamaasowaatc aape pishihkiinhsan, miiwan hsa ini kaa‑anami'ehtawaawaatc, kaa⁠pakitinaahsoohtawaawaatc kaye. Miitahsh kaye ehkitowaatc, ‘Isriyalak mii hsa wa'a kimanitoominaan kaakiih saakiciwininank weti Iicipahkiink.’ ” 
EXO.32.9	Miihsh kaa‑ani'ikotc kaaTipencikenitc, “Niwaapamaak hsa pemaatisiwaatc, aahpici eh⁠shashiipihtamowaatc. 
EXO.32.10	Taka tahsh noonkom keko kakwe kipihtinishihken, aahpici ohsha ninishki'ikook, mii hsa tahsh kaawii onci nihshiwanaaci'akwaa. Kiin itahsh wiin kika ishi'in ci⁠kihci inentaakosiwaatc kipiiwesiimak,” okii'ikoon.
EXO.32.12	Inashke maakishaa Iicip kaatinowiwaatc ta⁠ihkitowak, ‘Kii⁠maci'inentam ohsha kaakii onci maaciinaatc Isriyala' ewii awi nihsaatc weti kihci waciink. Ewii nihshiwanaaci'aatc kaye wawiinke piko o'omaa ahkiink.’ Mii 'i ishi poonikitaason, aanihsentan i'i kaawii ishi macitootawatwaa kaa⁠tipenimatwaa pemaatisiwaatc. 
EXO.32.13	 Maamihkawinotaw Eparahaam 
EXO.32.14	Miitahsh kaaTipencikenitc kaa⁠ishi aantentaminitc. Kaawiin tahsh okiih tootawaahsiini pemaatisinitc kaawii ishi nihshiwanaaci'aanihpan.
EXO.32.15	Miihsh Moosihs kaa⁠ishi kwehkikaapawitc ekii niihsaamaciwetc i'imaa kihci waciink ekiih pimiwinaatc niishin napakaapihkahsinii' eshi oshipii'ikaatenik Kishemanitoon otoonahshowenini kwehkwehkaya'ii. 
EXO.32.16	Kishemanitoo hsa wiin iko okii oshi'aa' i'i napakaapihkahsinii', wiin iko kaye otooshipii'ikewin ekii oshipii'ikaatenik i'imaa napakaapihkahsiniink.
EXO.32.17	Ahpii tahsh Caahshowaan 
EXO.32.18	Miihsh o'o Moosihs kaa⁠ihkitotc, “Kaawiin niin i'i nintinihtansiin kaa⁠inwenaaniwank kii⁠shaakoocihtwaank, kaawiin kaye nintinihtansiin kaa⁠inwenaaniwank awiya kii⁠shaakooci'intc. Matwe nikamonaaniwan ihsa niin nintinihtam,” kii‑ihkito.
EXO.32.19	Ahpii tahsh Moosihs pehsho e⁠ani naasihkank eshi kapehshinaaniwaninik, mii hsa kaakii waapamaatc pishihkiihkaanan, kii⁠waapanke kaye e⁠niiminaaniwaninik. Miihsh i'i kaakii nishkaatisitc. I'imaa tahsh eshi maaciiyaamatinaanik okii ahpakinaa' i'i napakaapihkahsinii' ekiih pikishkihshimaatc. 
EXO.32.20	Miitahsh Moosihs kaakii otaahpinaatc ini aape pishihkiihkaanan kaakii oshi'imintc. Miihsh kaa⁠ishi ninkiswaatc, wiinke kaye ekiih pikishkaawanka'waatc nipiink itahsh ekii ishi ahpaakaminaatc. Miihsh kaa⁠ishi tootawaatc Isriyala' ci⁠minihkwenitc. 
EXO.32.21	Miihsh kaa'inaatc Eranoon, “Aaniin tahsh kaah⁠tootawihkwaa oko pemaatisiwaatc, kiin ekiih tootawatwaa ci⁠kihci maci'ishihcikewaatc?” okii'inaan.
EXO.32.22	O'o tahsh Eranoon okii ishi nahkwehtaakoon, “Keko niin nishkaatisiihkantawihshihken, kikihkenimaak iitok oko pemaatisiwaatc ehpiihci waahke macitootamowaatc. 
EXO.32.23	Mii hsa o'o kaa'ishiwaatc, ‘Kaawiin nikihkenimaahsiwaanaan amanc iitok kaa⁠ishihsekwen a'a inini Moosihs kaakiih saakiciwininankitc weti Iicipahkiink! Oshihtamawihshinaam manitoo ke⁠niikaaniihtamawiyamintc.’ 
EXO.32.24	Miitahsh o'o kaa⁠inakwaa, ‘Awenenak hsa ko kekishkawaawaatc osaawi shooniyaa waapihkoon oka kiihcikoshkawaawaan.’ Mii hsa tahsh kaa⁠ishihcikewaatc. Miihsh kaa⁠ishi macohte wepinimak, mii hsa i'imaa kaa⁠onciitc a'a pishihkiihkaan!”
EXO.32.25	Moosihs itahsh e⁠waapamaatc pemaatisinitc waa⁠ishihcikenitc iko enentaminitc, aaniihsh Eranoon pisaaniko okiih pakitinaani ci‑ishihcikenitc waa⁠ishihcikenitc. Aahpici hsa Isriyala' 
EXO.32.26	Miitahsh Moosihs kaa⁠ishi oshikaapawitc i'imaa kaa⁠onci piintikeshkikaatenik eshi kapehshiwintc ekii ishi shaakowetc, “Awenen tahsh iko kaawii wiiciiwaatc kaaTipencikenitc ninka pi naasihkaak.” Kahkina tahsh i'i Liipaaink 
EXO.32.27	Miihsh o'o kaa'inaatc, “KaaTipenciketc, kaa⁠oKishemanitoomiyank hsa kitikowaa, ‘Kahkina kaa⁠tahshiyek naapishkamok kipashipa'ikewihkomaaniwaan, misiwe tahsh papaa ishaak piinihsh weti wehkwaa'aya'ii kaashi kapehshinaaniwank, ci⁠nihsekwaa tipinawe kiicihkiweyiwaak, iki kaye kaa⁠saaki'ekwaa, iki kaye kaa⁠onci wiicitaamekwaa,’ ” okii inaa'. 
EXO.32.28	Iki tahsh Liipaaink wentahkaanesiwaatc kii‑ishihcikewak kaakii ihkitonitc Moosihsoon. Nihsink mitaahswaahk tahsh okii nihsaawaa' ininiwa' i'i eh⁠kiishikaninik. 
EXO.32.29	Miitahsh Moosihs kaa'inaatc Liipaaink wentahkaanesinitc, “Noonkom hsa kaa⁠kiishikahk mii 'i e⁠ishi'itisoyek eh⁠pehkenimikooyek ci⁠anohkiihtawek kaaTipenciketc. Ekii nihsekwaa tahsh kikosihsiwaak, kiicihkiweyiwaak kaye kaa⁠onci pahkaanenimikooyek. KaaTipenciketc hsa i'inahke kitishi shawenimikowaa.”
EXO.32.30	E⁠ani waapaninik tahsh Moosihs okii inaa' pemaatisinitc, “Kiinawaa hsa aahpici kikiih kihci maci'ishihcikem i'i kaakii macitootamek. Noonkom tahsh niwii anta waapamaa kaaTipenciketc, maakishaa ninka ontinaan ke⁠onci poonentamawinek i'i kaakii ishi macitootamek.” 
EXO.32.31	Miitahsh Moosihs kaakiih kiiwe naasihkawaatc kaaTipencikenitc ekii'inaatc, “Inashke oko pemaatisiwaatc aahpici kiih⁠kihci maci'ishihcikewak, ekii oshihtamaasowaatc aape pishihkii manitoohkaanan kaa⁠osaawi shooniyaa waapihkowinitc. 
EXO.32.32	 Taka tahsh poonentamaw i'i kaakii ishi maci'ishihcikewaatc, kiishpin tahsh wiih⁠poonentamawaahsiwatwaa, kaahsiipii'an hsa niin niwiinsowin i'imaa kaashi oshipii'watwaa kipimaatisiimak,” okii'inaan. 
EXO.32.33	Miihsh o'o kaaTipencikenitc kaa'ikotc, “Awenenak hsa ko kaakii macitootawiwaatc, miiwak hsa iki ke⁠kisii'amawakwaa owiinsowiniwaan i'imaa nimasina'ikanink. 
EXO.32.34	Miitahsh ishi maacaan, ci‑ishiwinatwaa pemaatisiwaatc kaakii ishi kanooninaan ci‑ishaayan. Inashke tahsh nintencalim kika niikaaniihtamaakowaa. Ahpii hsa kiishikaninik ke⁠nana'ahcikewak, mii hsa 'i ahpii ke⁠nana'ahsakwaa i'i kaakii ishi maci'ishihcikewaatc,” okii'ikoon.
EXO.32.35	KaaTipenciketc tahsh okiih miinaa' inaahpinewin pemaatisinitc aaniihsh okiih kashkimaani Eranoon ci⁠oshi'aanitc aape pishihkiihkaanan kaa⁠osaawi shooniyaa waapihkowinitc.
EXO.33.2	Encal hsa ninka niikaaninisha'waa kaawii ishaayek ci⁠niikaaniihtamawinek. Ninka maacii'aama'waak kaye Kenan 
EXO.33.3	Ishaak i'i ahki kaashi wenooci nihtaawikihk kekoon. Kaawiin itahsh niin kiwii wiiciiwihsinooninim onsaam kinihtaa shashiipihtaam, maakishaa kitaa ani caaki'ininim ani pimi ayaayek,” okii'ikoon.
EXO.33.4	Ahpii tahsh pemaatisiwaatc e⁠noontamowaatc o'o e⁠ishi koohpaasomintwaa, mii hsa 'i kaa⁠ishi maacii mawiwaatc, ekii kiihcikoshkamowaatc kahkina kaakiih kikishkamowaatc waweshi'owi naapishkikanan. 
EXO.33.5	Aaniihsh Moosihs kii‑ikokopan kaaTipencikenitc, “O'o hsa kika'inaak Isriyalak, ‘Kiinawaa hsa etatawe kinihtaa shashiipihtaam. Kiishpin hsa acina ehta maacii wiiciiwinakook, kitaa caaki'ininim. Noonkom itahsh iko kiihcikoshkamok kaa⁠kikishkamek ini waweshi'owi naapishkikanan, ci⁠kihkentamaan aaniin ke⁠tootawinakook,’ ” kii‑ikokopan. 
EXO.33.6	Miitahsh Isriyalak kaa⁠ishi kiihcikoshkamowaatc waweshi'owi naapishkikanan, i'imaa waciink Saainai 
EXO.33.7	Moosihs itahsh okii nihtaa maaciitoon pakwaanekamik, ekii ishi nihtaa patahkihtootc pahkeya'ii waahsayiish iko kaakii ishi kapehshiwintc ekii ishinihkaatank “Maawaci'itiwi pakwaanekamik.” Awenen itahsh waah⁠kakwecimaatc kekoonini kaaTipencikenitc, mii 'imaa iinsan kaa'ishaatc Maawaci'itiwi pakwaanekamikonk. 
EXO.33.8	Ahpii tahsh iko Moosihs kii‑ishaatc weti Pakwaanekamikonk, kahkina hsa pemaatisinitc kii⁠niipawiwa' eshi ishkwaantemiwaninik opakwaanekamikoni, ekiih kanawaapamikotc piinihsh ekii ani piintiketc i'i Pakwaanekamik. 
EXO.33.9	Moosihs itahsh e⁠ani piintiketc i'i Pakwaanekamik, wahkwiini hsa kaakiih patahkaanahkwaninik kiihpi naashishkaani ekii ayaanik i'imaa ishkwaantenk minihk iko eh⁠kakanoonikotc kaaTipencikenitc. 
EXO.33.10	Ahpii tahsh kahkina pemaatisinitc e⁠waapantaminitc i'i wahkwi kaa⁠patahkaanahkwaninik e⁠kihciwi ayaanik i'imaa ishkwaantenk Pakwaanekamikonk, mii hsa 'i kahkina kaa⁠ishi pasikwiinitc ekii anami'ehtawaanitc kaaTipencikenitc. Opakwaanekamikoniink hsa 'i kiih⁠tashi ishihcikewa' kahkina kaakiih tahshinitc. 
EXO.33.11	KaaTipencikenitc hsa Moosihs eh⁠kanoonikotc kii⁠wewentaahsami ayaawak, taapishkoo inini inahke kaashi kakanoonaatc osaaki wiiciiwaakanan. Ahpii hsa Moosihs kaah⁠kiiwetc eshi kapehshiwintc, ini tahsh wiin kaakii wiiciiwikotc oshkiniikiwan Caahshowaan kaakii otetenitc Nan 
EXO.33.12	Miitahsh Moosihs kaa'inaatc kaaTipencikenitc, “Tepwe iitok kitish ci‑ishi niikaaniihtamawakwaa oko pemaatisiwaatc weti ahkiink. Kaawiin tahsh mahshi kiwiintamawihsii awenenak ke⁠ishinisha'watwaa ke⁠wiiciiwiwaatc. Miitahsh kaye eshiyan, e⁠kihkenimiyan nintishinihkaasowinink, e⁠minwaapamiyan kaye enaahsamiiyan. 
EXO.33.13	Noonkom tahsh kitishi kakwecimin kiishpin tepwe minwaapamiyan, waapanta'ihshin aaniin ke⁠ani ishihcikeyaan, ci⁠kihkeniminaan kaye, ci⁠kihkentamaan kaye e⁠minwaapamiyan enaahsamiiyan. Miiwak iitok oko pemaatisiwaatc kaakii onaapamatwaa ewiih tipinawewisiyan,” okii'inaan.
EXO.33.14	Miihsh o'o kaaTipencikenitc kaa'ikotc, “Niin hsa piko kika wiiciiwin, kika ishi'in kaye ci⁠nihtaa shaakoocihtwaayan.” 
EXO.33.15	O'ohsh Moosihs kii‑ishi nahkwehtam, “Kiishpin hsa wii⁠wiiciiwihsiwaank, keko pakitinihshinaahkaank o'omaa ci⁠onci maacaayaank. 
EXO.33.16	Aaniin itahsh ke⁠onci kihkencikaatek e⁠minwaapamatwaa kipimaatisiimak, keniin tahsh e⁠minwaapamiyan? E⁠wiiciiwiyaank iitok kaa⁠onci pehtenaakosiyaank eh⁠tinowihsiwaank iki kaatinowiwaatc kotak pemaatisiwaatc o'omaa ahkiink,” okii'inaan. 
EXO.33.17	Miihsh kaaTipencikenitc kaa'ikotc, “Mii hsa 'i ke⁠ishihcikeyaan i'i kaa⁠ihkitoyan aaniihsh kiin kiminwaapamin, wiinke kaye kikihkenimin.”
EXO.33.18	Miitahsh o'o Moosihs kaa⁠ihkitotc, “Kikakwecimin, taka waapanta'ihshin kikihci inentaakosiwin.” 
EXO.33.19	 Miihsh o'o kaaTipencikenitc kaa⁠ishi nahkwehtaakotc, “Niin hsa piko ninkihci inentaakosiwin pehsho kika naasihkaakon. Ninka wiintaan tahsh kaye i'i niwiinsowin kaa⁠kihtentaakwahk kaaTipenciketc kaa⁠ishinihkaasoyaan. Ninka minotootawaa kaye awenen iko kaa⁠onaapamak ewiih kitimaakinawak. 
EXO.33.20	Kaawiin hsa kika pakitinihsinoon ci⁠waapantaman niwatenk. Awiya ohsha waapamitc kaawiin ta⁠pimaatisihsii. 
EXO.33.21	Inashke, ayaa ohsha o'omaa ahsin eshi'ayaayaan keshi niipawiyan. 
EXO.33.22	Mekwaa tahsh ninkihci inentaakosiwin pimi ayaamakahk kaashi ayaayan, i'imaa kaashi taashkaapihkaak kika ishi ahsin kika kipiinkwenin itahsh kaye. Paanimaa kii‑ishkwaa pimi ayaayaan, 
EXO.33.23	miitahsh ninkoci ci‑ishi ninciiniyaan, nimpihkwan itahsh ehta kika waapantaan. Kaawiin wiin niwatenk kika waapantansiin,” okii'ikoon.
EXO.34.1	Miitahsh o'o Moosihs 
EXO.34.2	Waapank kishepaawakahk hsa kiishiihtaahkan cipi ahkwaamaciweyan o'o kihci waciw Saainai 
EXO.34.3	Kaawiin hsa awiya kika pi wiiciiwikohsii pi⁠ahkwaamaciweyan, kaawiin kaye awiya ta⁠waapancikaniwihsii i'imaa kihci waciink. Kaawiin kaye maanahcaanihshak, pishihkiwak ta⁠ontancikehsiiwak i'imaa kaashi maaciiyaamatinaanik,” okii'ikoon. 
EXO.34.4	Miihsh Moosihs kaakii oshi'aatc niishin napakaapihkahsinii' ekii ishi'aatc taapishkoo nihtam kaakii ishinaakosinihpan. Wiipa tahsh kikishep kii⁠ahkwaamaciwe i'i kihci waciw Saainai ekii ishihciketc kaakii'ikotc kaaTipencikenitc. Okii ahkwaamaciwewinaa' tahsh kaye i'i niishin napakaapihkahsinii'.
EXO.34.5	Kiihpi naashiiwan itahsh kaaTipencikenitc wahkwiink ekiih pi ayaanitc, ekii wiicikaapawihtakootc Moosihs. Miitahsh i'i kaakii wiintaminitc owiinsowinini kaa⁠kohtaanentaakwaninik, kaaTipenciketc, ekii ishi wiintaminitc. 
EXO.34.6	 Miihsh kaaTipencikenitc kaakiih pimi ayaanitc eshi'ayaatc Moosihs ekii ihkitonitc, “Niin hsa kaa⁠kihtenimintc kaaTipenciketc, kaa⁠Kishemanitoowitc, kaa⁠koohpaasinaaketc, kaa⁠minotootaaketc kaye, aahpici kaye nimpecikitaas, paahtiinatin kaye kaa⁠taapitawentaakwahk nisaaki'iwewin, i'i kaye nintepweyentaakosiwin. 
EXO.34.7	Ninka minotootawaak kaye iki kaa⁠paahtiinowaatc kaa‑ayaanihke nihtaawiki'itiwaatc. Nimpoonentaanan kaye maci'aya'iin, macitootamowinan kaye. Kaawiin tahsh ninka aaswenaahsiik ci⁠nana'ahsakwaa apinoonciishak, oyooshihsimaak kaye, i'i onci kaakii ishi macitootaminitc oyoohsiwaa' nihsink komaa kaye niiwink kaapii ontahkaanesiwaatc,” okii'ikoon.
EXO.34.8	Miihsh Moosihs wewiip kaakii animihkohtaatc mihtahkamik ekii anami'aatc. 
EXO.34.9	Miihsh o'o kaa⁠ihkitotc, “Tepencikeyan, kiishpin tepwe menwaapamiwanen taka hsa kaaTipenciketc ta⁠ishaa mekweya'ii kaashi ayaanitc pemaatisinitc. Aanawiin e⁠shashiipihtaminitc, mii ishi poonentamawihshinaam maci'aya'iink onci, nimacitootamowininaanin kaye. Otaahpinihshinaam tahsh niinawint ci⁠tipenimiyaank,” kii‑ihkito.
EXO.34.10	KaaTipencikenitc itahsh Moosihs okii'ikoon, “Inashke niwii oshihtoon eshi ahshotamaawakwaa. Eshi ayaawaatc pemaatisiwaatc niwiih tootaanan maamahkaacihcikewinan mahshi wiihkaa kaapi toocikaatehsinokin, wiihkaa kaye pemitoocikaatehsinokin eshi'ayaawaatc kaa⁠pepahkaanwewaanakisiwaatc pemaatisiwaatc. Kahkina hsa pemaatisiwaatc ke⁠wiicitaamekwaa oka waapantaanaawaa aaniin ehpiihci kohtaanentaakwaninik kaawiih tootamowak. Niin kaaTipenciketc o'o kaawiih tootamawinakook. 
EXO.34.11	Kehcinaac hsa tootamok kaa'ininakook noonkom kaa⁠kiishikahk. Niin hsa ko ninka maacii'aama'waak, Emorii 
EXO.34.12	Ayaankwaamisik itahsh ci‑inaahsiwekwaa ci⁠mino wiiciiwekwaa weti ahkiink kaawii ishaayek, maakishaa mii 'iwe nahke keshi kaahcici'inekwaa keshi maanshipininekwaa. 
EXO.34.13	 Tekwac itahsh o'o kika ishihcikem. Kika piikopitaawaam eshi pakitinaahsowaatc, kika piihsa'omaawaa' kaye i'i kaa⁠kihtenimaawaatc ahsinii' petahkisonitc, kika kiishka'omaawaa' kaye mihtikoo' wenci kihkinawaasinaakosinitc i'i ihkwewi manitoohkaanan Aahsharah 
EXO.34.14	“Keko anami'ehtawaahkekwaanik pahkaan manitoohkaanak, niin iitok kaaTipencikeyaan, eshinihkaanikooyaan kaa⁠ontentank, niin Kishemanitoo kaa⁠ontentamaan. 
EXO.34.15	Ayaankwaamisik ci‑inaahsiwekwaa ci⁠mino wiiciiwekwaa iki o'omaa ahkiink kaa⁠ishitaawaatc. Mii iitok eshihcikewaatc e⁠nooci'aawaatc omanitoomiwaa'. Mii hsa 'iwe enentaakwaninik taapishkoo e⁠pihshikwaacihcikewaatc. Miihsh kaye eshihcikewaatc eh⁠pakitinaahsoohtamawaawaatc. Maakishaa tahsh kika antomikowaak ci⁠ahshaminekwaa miicim kaa⁠pakitinaahswaakewaatc. 
EXO.34.16	Kiishpin itahsh kaye otaahpinimek otaanihsiwaa' ke⁠wiiwiwaatc kikosihsiwaak, nooci'aanitc i'i manitoo' enentaakwaninik e⁠pihshikwaacihcikenitc, mii hsa 'i kehcinaac ci⁠wepi'ikowaatc. Miihsh i'i kikosihsiwaak ke⁠ishihcikewaatc.”
EXO.34.20	 Kika tipa'waawaa hsa wiin nihtam nehtaawikitc maanshimihtatim, maanahcaanihshenhs ci⁠meshkoci miikiweyek. Kiishpin itahsh wiin tipa'waahsiwek, mii hsa 'i ci⁠poohkokwenek. Kika tipa'waawaak hsa kahkina nihtam nehtaawikiwaatc kikosihsiwaak.”
EXO.34.20	“Kaawiin hsa awiya ninka pi naasihkaakohsii ci⁠piitoohsik kekoon ke⁠pakitinank.”
EXO.34.23	Nihsink hsa entahso pipoon kahkina kitininiimiwaak ta⁠piishaawak eshi'ayaawak niin kaaTipenciketc Kaa⁠Maawaci mashkawisiitc kaa⁠oKishemanitoomiwaatc Isriyalak. 
EXO.34.24	Ninka maacii'aama'waak hsa pahkaan pemaatisiwaatc keni ishaayek, ci⁠nankii ayaak ke⁠otahkiimiyek. Kaawiin itahsh awiya oka papaamentansiin kitahkiimiwaa ahpii nihsink entahso pipoon antawaapamek eshi'ayaatc kaaTipenciketc kiKishemanitoomiwaa.”
EXO.34.26	“Keko wiin maanatihkoonhs ishi kiishiswaahkek omaamaan ocoocoohshaapoominiink.”
EXO.34.27	KaaTipencikenitc itahsh Moosihs okii'ikoon, “Oshipii'an ono ihkitowinan kaa'ininaan. Mii hsa 'iwe ihkitowinink eshi ahpihsitooyaan o'o ahshotamaakewin kaa⁠oshihtamawakwaa Isriyalak 
EXO.34.28	Moosihs itahsh niimitana tahso tipihk, niimitana tahso kiishik okii wiici'ayaamaan kaaTipencikenitc, kaawiin itahsh kii⁠onci wiihsinihsii, kaawiin kaye kii⁠onci minihkwehsii. Miitahsh kaakii oshipii'ank ehkitoomakaninik ahshotamaakewin i'imaa napakaapihkahsiniink. Miiwan ihsa ini, “Mitaahso Onahshowewinan” kaa⁠ishinihkaatenikin.
EXO.34.30	Ahpii tahsh Eranoon 
EXO.34.31	Miihsh Moosihs kaakiih kanoonaatc. Eranoon tahsh i'i kaye kaakii niikaanisinitc Isriyala' 
EXO.34.32	I'i tahsh ekii ishkwaa ishihciketc, kahkina hsa Isriyala' okiih pi naasihkaakoo', mii hsa kaa⁠ishi wiintamawaatc ci⁠tootaminitc kahkina kekoon kaaTipencikenitc kaakii'ikotc i'imaa kihci waciink Saainai. 
EXO.34.33	Ahpii tahsh Moosihs kaa⁠ishkwaa wiintamawaatc pemaatisinitc, mii hsa tahsh kaa⁠ishi aakawiinkwe'otisotc. 
EXO.34.34	Ahpii tahsh iko Moosihs kaa⁠ishaatc kaakii ishi'ayaanitc kaaTipencikenitc ewiih kanoonaatc, miitahsh kaa⁠ishi kiihcikoshkank i'i kaakii aakawiinkwe'otc. Miinawaa tahsh kiihpi saaka'ank, mii 'i kaakii ishi wiintamawaatc pemaatisinitc Isriyala' aaniin kaakii ishi anoocikaniwitc ci‑ihkitotc. 
EXO.34.35	Isriyala' tahsh okii waapamikoo' e⁠waahsiinkwesotc. Miitahsh miinawaa kaa⁠ishi pihsihkank otaakawiinkwe'on, piinihsh kii‑ishaatc eshi'ayaanitc kaaTipencikenitc ekiih kakanoonaatc.
EXO.40.1	KaaTipencikenitc itahsh Moosihs 
EXO.40.2	“Nihtam hsa kiisihs pimakinsotc, peshik inakinsotc, onahkitoohkan Kihci anami'e pakwaanekamik ke⁠tashi maawaci'itink. 
EXO.40.3	Piintik tahsh i'imaa ishi ahtoohkan i'i ahshotamaakemahkahk, kipiika'ikehkan itahsh keshi ahtek i'i ahshotamaakemahkahk. 
EXO.40.4	Toohpowinaahk itahsh kaye piintikatoohkan, ci⁠onahtooyan i'imaa wenci tipentaakwahkin kekoonan. Waahsahkonencikanaahk itahsh kaye piintikatoohkan, ci⁠onahkitooyan waahsahkonencikanan. 
EXO.40.5	I'i tahsh kaye wesaawi shooniyaa waapihkowank kaashi minaahsikenk i'imaa ishi ahtoohkan enaahsamihsink ahshotamaakemahkahk. Akootoohkan itahsh kaye ke⁠kipiika'ikaakaaniwank ke⁠onci piintikenaaniwank i'imaa Kihci anami'e pakwaanekamikonk. 
EXO.40.6	I'i tahsh keshi pakitinaahsonaaniwank i'imaa kika ishi ahtoon kaa⁠onci piintikenaaniwank inahke Kihci anami'e pakwaanekamik. 
EXO.40.7	I'i tahsh kihci kisiinkwaaninaakan i'imaa kika ishi ahtoon nahsawaya'ii eshi'ayaak kihci anami'e pakwaanekamik, i'i kaye kaashi pakitinaahsonk. 
EXO.40.8	Kika onahkitoon hsa kaye ci⁠waahkaa piinci wiimpihcikaatek, kika akootoon itahsh kaye ke⁠kipiika'ikaakaaniwank waahkaa menikanihcikanink kaa⁠onci piintikaaniwank.”
EXO.40.9	“Kihkinawaacihcikani pimite kika aapacihtoon ci⁠kihkinawaatentaakohtooyan Kihci anami'e pakwaanekamik, kahkina kaye kekoon i'imaa ehtek; ci⁠pehkentaakohtooyan ini kaye i'imaa eyaakin, miitahsh i'i wiinke ci⁠kihtentaakwahk. 
EXO.40.10	Miitahsh kaye ke⁠tootaman ci⁠kihkinawaatentaakohtooyan i'i keshi caakisikaatekin pakitinaahsowinan, kahkina kaye kekoonan i'imaa ke⁠aapacihcikaatekin. Kika pehkentaakohtoon hsa 'i keshi pakitinaahsonk, miitahsh i'i ci⁠kihtentaakwahk. 
EXO.40.11	Miitahsh peshikwan keshi kihkinawaatentaakohtooyan i'i kihci kisiinkwaaninaakan, i'i kaye kaashi ahpahtek.”
EXO.40.12	“Kika piinaa tahsh a'a Eran 
EXO.40.13	Kika pihcihkonaye'aa tahsh Eran anami'e kikishkikanan, kika kihkinawaatentaako'aa tahsh kaye, ci⁠pehkentaakositc, miitahsh ke⁠inanohkiihtawitc ci⁠anami'ewikimaawitc. 
EXO.40.14	Kika piinimaa' itahsh kaye okosihsa', ci⁠pihsihkamoo'imatc naapishkikanan. 
EXO.40.15	Kika kihkinawaatentaako'aak itahsh kewiinawaa taapishkoo kaakii ishi kihkinawaatentaako'imatc otetewaan, ci‑inanohkiihtawiwaatc itahsh ci⁠anami'ewikimaawiwaatc. I'i tahsh keshi kihkinawaatentaako'atwaa ci⁠anami'ewikimaawiwaatc, mii hsa ko 'i ke⁠nehpici ishihsenik minihk iko keni ayaanihke nitaawiki'itinitc opiiwesiimiwaa',” okii'ikoon.
EXO.40.16	Miitahsh Moosihs kaa⁠ishihciketc kahkina kekoon kaakii ishi anoonikotc kaaTipencikenitc. 
EXO.40.17	Miitahsh kaa⁠ishihsenik, e⁠ani niishopipoonakaanik, nihtam kiisihsoon eh⁠pimakinsonitc, peshik e⁠inakinsonitc, mii 'i kiih⁠kiishahkitoowaatc i'i Kihci anami'e pakwaanekamik. 
EXO.40.18	Miihsh Moosihs kaakii onahkitootc Kihci anami'e pakwaanekamik. Okii oshihsitoon keshi kihtahtenik. Miitahsh kaa⁠ishi onahkitootc ke⁠ishinaakwaninik, mihtikoo' ekiih patahkinaatc, pemitaahkwakoocininitc itahsh kaye ekii akoonaatc. 
EXO.40.19	Miitahsh pakwaanekamikwekin kaa⁠ishi aapacihtootc ekii akwana'ank i'i kaakii onahkitootc Kihci anami'e pakwaanekamik. Wiinke hsa ekii akwana'ank misiwe, ekii ishihciketc kaakii'ikotc kaaTipencikenitc. 
EXO.40.20	Okiih piina'waa' itahsh i'i niishin napakaapihkahsinii' kaa⁠ishi oshipii'ikaatekin mitaahso onahshowewinan i'imaa ahshotamaakemahkahkonk. Miihsh kaa⁠ishi naapaahkohsitootc ini mihtikoon i'imaa mahkahkonk, ekiih kipa'ank i'i mahkahk, akwanaapowe'ikan kaashi poonencikaatenikin macitootamowinan ecikaatenik. 
EXO.40.21	Okiih piintikatoon itahsh i'i ahshotamaakemahkahk i'imaa Kihci anami'e pakwaanekamikonk. Miihsh kaa⁠ishi akootootc kipiika'ikan, ekii aakaweka'ank i'i ahshotamaakemahkahkoni. Kii‑ishihcike kaakii ishi anoonikotc kaaTipencikenitc.
EXO.40.22	Toohpowinaahk itahsh kaye okiih piintikatoon i'imaa Kihci anami'e pakwaanekamikonk kiiwetinonk inahkeyiik saakicaya'ii ekii ishi ahtootc kipiika'ikanink. 
EXO.40.23	Okii onahsaan hsa kaye pahkweshikanan enaahsamiinitc kaaTipencikenitc, ekii ishihciketc kaakii'ikotc kaaTipencikenitc. 
EXO.40.24	Okii onahtoon itahsh kaye waahsahkonencikanaahkoni i'imaa piintik shaawanonk inahkeya'ii Kihci anami'e pakwaanekamikonk nahpaac inahke kaakii ishi ahtenik toohpowinaahkoni. 
EXO.40.25	Miitahsh kaa⁠ishi sahka'ank ini waahsahkonencikanan, ekii ishihciketc kaakii'ikotc kaaTipencikenitc. 
EXO.40.26	Okii onahtoon itahsh kaye wesaawi shooniyaa waapihkowaninik ke⁠tashi minaahsikewintc i'imaa maawaci'itiiwikamikonk ontaahsinahke kaakii ishi akootenik kipiika'ikan. 
EXO.40.27	Okii sahka'aan itahsh minaahsikan, ekii ishihciketc kaakii'ikotc kaaTipencikenitc. 
EXO.40.28	Okii onakootoon itahsh kaye kipiika'ikan i'imaa kaakii onci piintikewintc Kihci anami'e pakwaanekamikonk. 
EXO.40.29	Okii onahtoon itahsh kaye keshi caakisikaatenikin pakitinaahsowinan i'imaa ontaahsinahkeyiik kipiika'ikanink kaa‑ani onci piintikewintc. Miitahsh i'imaa kaa⁠ishi caakisank kaye kaa⁠pakitinaahswaatank i'i pahkweshikaniwi pakitinikewin. Kii‑ishihcike aaniin kaakii'ikotc kaaTipencikenitc. 
EXO.40.30	Kihci kisiinkwaaninaakan itahsh okii ishi onahtoon cishi ahtenik i'imaa nahsawaya'ii eshi'ayaanik Kihci anami'e pakwaanekamik i'i kaye eshi'ayaanik kaashi pakitinaahsonk, nipiini tahsh i'imaa okii ahtoon keshi pehkaapaawasonk. 
EXO.40.31	Miitahsh i'imaa Moosihs, Eran kaye, okosihsini kaye kaa⁠ishi kisiininciiwaatc, ekiih kisiipiikisitewaatc itahsh kaye. 
EXO.40.32	Miitahsh i'imaa kaakii ishi kisiipiikiiwaatc ahpii ko waah⁠piintikewaatc Kihci anami'e pakwaanekamikonk, komaa kaye ewii naasihkamowaatc kaashi pakitinaahsonk. Kii‑ishihcike hsa Moosihs aaniin kaakii ishi anoonikotc kaaTipencikenitc. 
EXO.40.33	Miitahsh Moosihs kaa⁠ishi oshihtootc ci⁠waahkaa piinci wiimpihcikaatenik misiwe Kihci anami'e pakwaanekamikonk, kaashi pakitinaahsowintc kaye. Okii akootoon itahsh kipiika'ikan i'imaa kaa⁠ishi waahkaa kipiika'ikaatek kaa⁠onci piintikewintc. Miitahsh i'i Moosihs kaa⁠ishi kiishihtootc otanohkiiwin.
EXO.40.35	Kaawiin itahsh Moosihs okiih kashkihtoohsiin ci⁠piintiketc i'imaa Kihci anami'e pakwaanekamikonk, onsaam aaniihsh wahkwi i'imaa kii‑ishi kihci waanahkwanini, kaaTipencikenitc kaye okihci inentaakosiwinini misiwe imaa kii⁠mooshkine ayaani Kihci anami'e pakwaanekamikonk. 
EXO.40.36	Minihk itahsh Isriyalak kaah⁠pimikosiwaatc, paanimaa ehta ko i'i wahkwiini e⁠onci ishpishkaanik i'imaa Kihci anami'e pakwaanekamikonk, mii 'i paanimaa kaa⁠ishi maacii kosiwaatc. 
EXO.40.37	Kiishpin itahsh wiin kii‑ishpishkaahsininik, kaawiin kii⁠maacii kosihsiiwak, paanimaa ehtako eh⁠kiishikaninik kii‑ishpishkaanik. 
EXO.40.38	Minihk itahsh iko kaakiih papaamikosiwaatc, i'i hsa wahkwiini tepentaminitc kaaTipencikenitc kii⁠ayaani i'imaa Kihci anami'e pakwaanekamikonk eh⁠kiishikaninik. Eh⁠tipihkaninik hsa kii‑ishkotewanini i'i wahkwi. Kahkina tahsh Isriyalak okii waapantaanaawaa minihk iko kaakiih papaamikosiwaatc.
LEV.19.12	 Keko kaye niwiinsowin ahpimohkek kii⁠ahshotamaakeyek kekoon, memintake kota oncita kiiwii ishihcikehsiwek kaakii ihkitoyek. Mii ohsha 'imaa wenci maanencikaatek niwiinsowin, niin ohsha kaaTipenciketc kiKishemanitoomiwaa.”
LEV.19.14	 Keko kaye maci'inaahken awiya kaa⁠onsihtehsik, keko kaye ahtaawaahken kekoonini ke⁠pisokeshink a'a kaa⁠waapihsik. Mii hsa 'i eshinaakwahk ci⁠kohtaanenimatipan kiKishemanitoomiwaa, niin iitok kaaTipenciketc.”
LEV.19.16	Keko kaye papaa kiiwanimohken misiwe ci⁠papaa tashimatc kaashi ayaawaatc kiicipimaatisiik. Ahpii hsa awiya tipaahkonikaniwitc opimaatisiwin tahsh naniisaanatininik, pisaaniko kiikiton kiishpin kota ke⁠ihkitoyan ci⁠naatamaakotc. Niin hsa kaaTipenciketc.”
LEV.19.18	 Keko mawine'waahken awiya ci⁠kakwe nana'ahsatc, keko kaye shiinkenimaahken kaa⁠wiici onciimatwaa. Ehpiihci saaki'itisoyan mii 'i ahpiihci saaki' kiicipimaatis. Niin ohsha kaaTipenciketc!”
NUM.6.1	Miitahsh o'o Moosihs 
NUM.6.2	“O'o hsa kika'inaak Isriyalak 
NUM.6.3	 ta⁠manaa minihkwe hsa shoominaapooni. Kaawiin kaye meshkawaakamininik minihkwewin ta⁠minihkwehsii. Kaawiin ta⁠minihkwehsii shiiwaapoonhs wenciinik shoominink, oka manaa amwaa' kaye oshki shoomina', kaa⁠paahsonitc kaye. 
NUM.6.4	Minihk itahsh iko ke⁠pahkaanentaakosi'itisotc Naasiir ci⁠tinowi'itisotc oka manaa miicin hsa kekoon iko wenci oshihcikaatenik shoominink, komaa kaye ahkantaaminink, komaa kaye pihshakipicikanink.”
NUM.6.5	“Minihk itahsh iko ke⁠pahkaanentaakosi'itisotc wiihkaa ci⁠pashkwaakohtikwaanehsik ci⁠kaashkipaasohsik kaye. Mii hsa 'i eshinaakwaninik minihk iko ci⁠tipenimikotc kaaTipencikenitc pisaan kaye ta⁠kinwaanihkwe. Paanimaa tahsh ocihcihsenik minihk kaakii ihkitotc ci⁠pahkaanentaakosi'itisotc, miihsh i'i payesh i'i ci⁠poonihsenik otishihtwaawin. 
NUM.6.6	Minihk itahsh iko Naasiir ke⁠tinowitc oka manaa naasihkawaan awiyan kaa⁠niponitc. 
NUM.6.7	Mihsawaa hsa ko oteten, omaamaan, wiicihkiweyan, otawemaan kaye niponitc ta⁠manaa ishaa ke⁠onci wiinentaakosi'itisotc. Wiinisihsan iitok onci kihkinawaasinaakosi Kishemanitoon e⁠pahkaanenimikotc. 
NUM.6.8	Minihk hsa ko ke⁠pahkaanentaakosi'itisotc, kaaTipencikenitc hsa otipenimikoon.”
NUM.6.9	“Kiishpin itahsh awiyan kwetahto niponitc eshi'ayaatc, mii hsa 'i ci⁠wiinentaakohcikaatenikin wiinisihsan kaakiih pahkaanentaakohtootc. Miitahsh eshinaakwaninik ci⁠kaashkipaatootc ohtikwaan ahpii pehkentaakosi'itisotc niishwaahsokiishikaninik. 
NUM.6.10	Nihshwaahsokiishik (8) itahsh eshihsenik, oka piinaa' niishin mayaki omiimiinsa', niishin kaye omiimiinsa' ci⁠piitamawaatc anami'ewikimaan i'imaa eshi ishkwaantemiwaninik i'i Maawaci'itiwi pakwaanekamik. 
NUM.6.11	Miitahsh ini anami'ewikimaan ci⁠pakitinaminitc i'i pakitinaahsowin macitootamowin wenci poonencikaatenik, i'i kaye kotak tino kaa‑ankwaahkisikaatenik pakitinaahsowin, ke⁠onci poonentamawintc i'i kaakii ishi maci'ishihciketc ekiih pehshwaapamaatc neponitc. Miitahsh peshikwan i'i kiishikaninik ke⁠pehkentaakohtootc wiinisihsan. 
NUM.6.12	Miitahsh miinawaa ci‑ishihciketc ci⁠pahkaanentaakosi'itisotc kaaTipencikenitc onci, Naasiir ci⁠tinowitc. Oka piinaan itahsh maanahcaanihshenhsan ci⁠peshikopipoonwenitc ci⁠pakitinaahswaanaatc kekoon ke⁠onci anaamentaakosihsik. I'i tahsh wiin otaanaank kaakii ishihtwaatc kaawiin ta⁠takwakintehsinini aaniihsh kii⁠noonte wiinentaakosi mekwaa kiih⁠pahkaanentaakosi'itisotc.”
NUM.6.14	Miihsh ci⁠pakitinamawaatc kaaTipencikenitc i'i kaawiih pakitinank: ayaape maanahcaanihshenhsan kaa⁠peshikopipoonwenitc hsa kekoon eshi maahkisihsinik oka ankwaahkiswaan ci⁠pakitinaahsowaaketc. Kaa⁠peshikopipoonwenitc kaye noonshe maanahcaanihshenhsan kekoon kaashi maahkisihsinik okakii pakitinaahsowaakenan ke⁠onci poonentamawintc omacitootamowinan onci. Peshik kaye ayaape maanahcaanihshan kekoon eshi maahkisihsinik ci⁠pakitinaahswaatank mino wiiciintiwi pakitinaahsowin. 
NUM.6.15	Tako kaye peshiko watapiiwash pahkweshikanan wempisikaniwihsinik, pahkweshikanan kaye pimiteni kaa⁠takosikaatenik, tako kaye pahkweshikanihkaanan kaa⁠pipakisinitc pimiteni kaa⁠shisho'ikaatenik. Takohsh kaye pahkweshikaniminiwi pakitinaahsowin shikwa minihkwewi pakitinaahsowin.”
NUM.6.16	“Ini tahsh anami'ewikimaan oka piitooni eshi'ayaanitc kaaTipencikenitc, ci⁠pakitinaminitc i'i ke⁠onci poonentamawintc omacitootamowinan, ci⁠pakitinaminitc kaye kaa‑ankwaahkitenik tino pakitinaahsowin. 
NUM.6.17	Oka pakitinaani tahsh kaye ini maanahcaanihshan ekiih pakitinaahsoohtamawaanitc kaaTipencikenitc i'i tino mino wiiciintiwi pakitinaahsowin ekiih takonaanitc kekwa' wempisikaniwihsinik; miitahsh kaye anami'ewikimaan kaa⁠ishi pakitinaminitc i'i pahkweshikaniminiwi pakitinaahsowin ekiih takonaminitc minihkwewin. 
NUM.6.18	A'a tahsh Naasiir kaatinowi'itisotc, mii 'imaa eshi ishkwaantemiwaninik Maawaci'itiwi pakwaanekamik keshi kaashkipaatootc ohtikwaan kaakiih pahkaanentaakohtootc ci⁠manishank wiinisihsan. Miitahsh keshi macohte'ank i'imaa kaa⁠tashi pakitinikaatenik i'i mino wiiciintiwi pakitinaahsowin.”
NUM.6.19	“A'a tahsh anami'ewikimaa oka otaahpinaan i'i ayaape maanahcaanihshiwi otinimaakanini ahpii kii⁠ontenik, oka onci otaahpinaan tahsh kaye i'imaa watapiiwashink peshik ini wempisikaniwihsinik kekwan, ini kaye peshik wempisikaniwihsinik kaa⁠pipakisinitc pahkweshikanan. Oka miinaan itahsh ini Naasiiran tenowinitc kii‑ishkwaa kaashkipaatoonitc kaakiih pahkaanentaakohtoonitc wiinisihsini. 
NUM.6.20	A'a tahsh anami'ewikimaa oka otaahpinaanan otinimaakanini kayehsh pahkweshikanan ci⁠wawahte'ikaaketc enaahsamiinitc kaaTipencikenitc i'i tino pakitinaahsowinini. Kihtentaakwanini, wiin tahsh anami'ewikimaa otipentaanan tako kaye okahkiikanini kaakii wawahte'ikaaketc takohsh ayaape maanahcaanihsh opwaamini kaakiih pakitinikaatenik. Miitahsh kaa⁠pahkaanentaakosi'itisotc Naasiir kaatinowitc payesh ci⁠minihkwetc shoominaapo. 
NUM.6.21	Mii hsa 'owe enaahkonintc ke⁠ishihtwaatc kaa⁠pahkaanentaakosi'itisotc Naasiir kaa‑ahpimotc e⁠ahshotamawaatc kaaTipencikenitc eshihsininik kaashi pahkaanentaakosi'itisotc, awahshime tahsh ta⁠ishihcike ke⁠ahko kashkihtootc. Oka tipitootaan hsa 'i kaakii ishi ahpimotc, ci‑ishihciketc eshihsininik enaahkonimintc Naasiir tenowi'itisotc ci‑ishihtwaanitc,” okii'ikoon ci‑ihkitotc.
NUM.6.22	KaaTipencikenitc itahsh Moosihs 
NUM.6.23	“Kanoosh Eran 
NUM.6.24	‘Taka kaaTipenciketc kika shawenimikowaa,
NUM.6.24	kika naanaakaci'ikowaa kaye;
NUM.6.25	Taka kaye kaaTipenciketc kika minotootaakowaa,
NUM.6.25	kika shawenimikowaa kaye;
NUM.6.26	Taka kaye kaaTipenciketc kika minwaapamikowaa,
NUM.6.26	kika miinikowaa kaye pisaanisiwin.’ ”
NUM.6.27	“Mii hsa tahsh tako wiintamowaatc niwiinsowin ahpii mihsawenimaawaatc Isriyala' ci⁠shawentaakosinitc, miitahsh i'i ci⁠shawenimimak,” okii'ikoon kaaTipencikenitc.
NUM.9.15	Ahpii tahsh eh⁠kiishikahk kii⁠onahkitek kihci anami'e pakwaanekamik, wahkwi hsa kii⁠aakawaanahkwan eshi'ayaak i'i kihci anami'ewikamik. Kii⁠onaakohshink itahsh piinihsh e⁠ani waapank taapishkoo ishkotenk kii‑ishinaakwan i'i wahkwi kaakii ayaak i'imaa ishpimink kihci anami'e pakwaanekamikonk. 
NUM.9.16	Miitahsh iko 'i mooshak kaa⁠ishi aakawi wahkwiiwank eh⁠kiishikahk, eh⁠tipihkahk itahsh ishkotenk kii‑ishinaakwan. 
NUM.9.17	Ahpii tahsh iko wahkwiini e⁠onci ompishkaanik i'imaa kihci anami'e pakwaanekamikonk, mii hsa 'i Isriyalak 
NUM.9.18	Isriyalak itahsh e⁠anoonikowaatc kaaTipencikenitc ci⁠maacaawaatc, mii hsa ko 'i kaa⁠ishihcikewaatc. E⁠anoonikowaatc kaye ci⁠kapehshiwaatc, mii hsa ko 'i kaa⁠ishihcikewaatc. Minihk itahsh iko kaa⁠kipihcishkaanik i'i wahkwi i'imaa kihci anami'e pakwaanekamikonk, mii hsa ko imaa kaa‑ayaawaatc. 
NUM.9.19	Mihsawaa hsa ko kinwesh kii⁠ayaanik i'i wahkwi i'imaa kihci anami'e pakwaanekamikonk, Isriyalak hsa okiih kanawentaanaawaa kaaTipencikenitc kaakii'ikowaatc, kaawiin itahsh kii⁠maacii kosihsiiwak. 
NUM.9.20	Ninkotink itahsh niipiwa'iish tahso kiishik i'i wahkwi kii⁠ayaa i'imaa kihci anami'e pakwaanekamikonk; e'ikowaatc itahsh iko kaaTipencikenitc ci⁠kapehshiwaatc, mii 'i kaa⁠ishihcikewaatc. E'ikowaatc itahsh iko ci⁠maacaawaatc, mii 'i kaa⁠ishihcikewaatc. 
NUM.9.21	Ninkotink itahsh peshiko tipihk ehta kiih⁠kipihciimakan i'i wahkwi, eh⁠kishepaawakahk itahsh kii⁠ompishkaa, miihsh kaa⁠ishi maacaawaatc. Mihsawaa ko eh⁠kiishikaninik, komaa kaye eh⁠tipihkaninik e⁠ompishkaanik i'i wahkwiini, mii hsa ko 'i kaa⁠ishi maacaawaatc. 
NUM.9.22	Minihk hsa kaakii ayaanik i'i wahkwi i'imaa kihci anami'e pakwaanekamikonk, niishokiishihk, komaa kaye peshiko kiisihs, komaa kaye peshikopipoon Isriyalak hsa kaawiin kii⁠maacii kosihsiiwak, kaakii ishi kapehshiwaatc hsa kii⁠ayaawak. Ahpii tahsh e⁠ompishkaanik i'i wahkwi, mii hsa 'i kaa⁠ishi maacii kosiwaatc. 
NUM.9.23	Ekii'ikowaatc itahsh kaaTipencikenitc ci⁠kapehshiwaatc, mii hsa ko 'i kaa⁠ishihcikewaatc. Eh⁠kanoonikowaatc itahsh kaye ci⁠maacii kosiwaatc, mii hsa ko 'i kaa⁠ishihcikewaatc. Okii na'ihtawaawaan hsa kaaTipencikenitc kaakii inaahkonikenitc. Kii‑ishihcikewak kaakii ishi anoonaanitc Moosihsoon ci‑inaahkonikowaatc.
NUM.10.33	Isriyalak 
NUM.10.34	E⁠ani onci maamaacaawaatc itahsh okapehshiwiniwaank, kaaTipencikenitc hsa owahkwiini ishpimink kii‑ishi pimi ayaamakanini eh⁠kiishikaninik.
NUM.10.36	Ahpii tahsh iko eh⁠kipihciimakaninik, o'o hsa kii‑ihkito, “Tepencikeyan, pikiiwenotaw oko niipiwa' mitaahswaahk kaa⁠tahshiwaatc Isriyalak,” kii‑ihkito.
NUM.11.1	Isriyala' 
NUM.11.2	Pemaatisinitc itahsh Moosihs 
NUM.11.3	Miitahsh kaakii onci ishinihkaatek i'i kapehshiwin “Kaashi piskanek” 
NUM.11.4	I'i tahsh kaakii nihtaa kihci kaakiikitonitc kaa⁠mayakisinitc kaakii wiiciiwikonitc okii mihsawentamini kotak miicim, miitahsh kaye Isriyala' peshikwan kaa⁠ishi maanshi kakitonitc o'o ekii ihkitonitc, “Awenen itahsh inaa ke⁠miininank wiiyaahs ci⁠miiciwank? 
NUM.11.5	Nimaamihkawimin hsa weti kii⁠ayaayaankipan Iicipahkiink 
NUM.11.6	Kaawiin itahsh noonkom awahshime nintinentansiimin ciwii wiihsiniyaank. Kaawiin hsa wiihkaa kekoon niwaapantansiimin, mii ehtako wa'a mena 
NUM.11.8	Pemaatisiwaatc hsa okii nihtaa maamooshakinaawaan, pikishkipoocikanahsiniink itahsh okii ishi pikishkipoonaawaan. Ahsiniink kaye okii ishi pahpahkihtehshimaawaan, ahkihkonk itahsh okii ishi kapaahshimaawaan kekwan hsa ekii onci oshi'aawaatc. Taapishkoo kekoonhs pimitenk kaashi kiishisontc, aamoowi siinsipaahkwat eh⁠takoncikaatek kii‑ihpokosi a'a mena. 
NUM.11.9	Ahpii hsa kii⁠pakami ayaak i'i kaa⁠shahki'ayaak kii⁠tipihkahk, mii hsa kaye i'imaa mena kaa⁠ishi tako pakamishkaatc.
NUM.11.10	Moosihs itahsh okii noontawaa' kahkina pemaatisinitc e⁠kihci kaakiikitonitc, entahshinitc e⁠ayohkokaapawinitc eshi ayiishkwaantemiwaninikin opakwaanekamikoniink. KaaTipencikenitc itahsh wiinke kii⁠nishkaatisiwan. Kaawiin itahsh Moosihs kewiin kii⁠minwentansii. 
NUM.11.11	Miihsh o'o kaa'inaatc kaaTipencikenitc,
NUM.11.11	“Wekonen itahsh wenci sanaka'iyan,
NUM.11.11	kitanohkii'aakan itahsh eh⁠tinowiyaan?
NUM.11.11	Aaniin itahsh kaa⁠ishihcikeyaan wenci minwaapamihsiwan?
NUM.11.11	Wekonen itahsh wenci tootawiyan
NUM.11.11	niin kahkina ci⁠opapaamisiwiniyaan oko pemaatisiwaatc?
NUM.11.12	Niin ina ninkii oshi'aak iki pemaatisiwaatc?
NUM.11.12	Niin ina ninkii nihtaawiki'aak ci⁠onci'ishiyampan,
NUM.11.12	‘Kinihkink ishi pimiwish taapishkoo kaa⁠noona'aawaahsotc
NUM.11.12	kaashi pimiwinaatc apinoonciishan,
NUM.11.12	ci‑ishiwinakwaa weti ahkiink
NUM.11.12	kaakii ishi ayiici ahshotamawimatc okehteya'aamiwaapanii'?’
NUM.11.13	Aaniinti tahsh ke⁠ontinamowakipan wiiyaahs
NUM.11.13	kahkina ci⁠ahshamakwaapan oko pemaatisiwaatc?
NUM.11.13	Mii hsa mooshak eshi mamayehciwiwaatc e'ishiwaatc,
NUM.11.13	‘Wiiyaahs ahshamihshinaam ke⁠miiciyaank!’
NUM.11.14	Kaawiin hsa nintaa kashkihtoohsiin kahkina ci⁠pimiwinakwaapan oko pemaatisiwaatc,
NUM.11.14	onsaam sanakan niin ehta i'i ci‑ishihcikeyaampaan.
NUM.11.15	Kiishpin itahsh i'i nahke wiih⁠tootawiyan,
NUM.11.15	intawaa noonkom shemaak iko nihsihshin.
NUM.11.15	Kiishpin itahsh menwaapamiwanen
NUM.11.15	keko hsa pakitinihshihken ci⁠waapantisoyaan ci⁠maanshihseyaan,”
NUM.11.15	kii‑ihkito.
NUM.11.16	Miitahsh o'o kaaTipencikenitc kaa'ikotc, “Maawatoonamawihshin niishwaahsimitana (70) ininiwak kehkenimatwaa ke⁠ani niikaanentaakosiwaatc, keni okimaahkantaakewaatc kaye, ci⁠ontinatwaa eshi'ayaanitc kaa⁠niikaanisinitc Isriyala'. Piinaahkatwaanik itahsh maawaci'itiwi pakwaanekamikonk, miitahsh keshi wiicikaapawihtawihkwaa. 
NUM.11.17	Miitahsh weti keshi naashiiyaan, ci⁠kakanooninaan. A'a tahsh Ahcaahk kaa⁠kikishkawatc niwii onci otaahpinaa, ewii miinakwaa iki ininiwak. Miiwak itahsh iki ke⁠wiici'ihkwaa ci⁠pimiwitoowaatc i'i kaa⁠ishi opapaamisiwiniwatc pemaatisinitc onci, kaawiin itahsh kiin ehta i'i kika ishihcikehsii. 
NUM.11.18	Miihsh o'o ke'inatwaa pemaatisiwaatc, ‘Pehki'itisok hsa ci⁠kwayaanciiyek kaawii ishihsek waapank; mii hsa 'i ci⁠miiciyek wiiyaahs. KaaTipenciketc ohsha kinoontaakowaa i'i kaashi mamayehciwiyek e⁠ihkitoyek, “Ampehsh awiya ahshamiyamintc wiiyaahs, nawac iitok ninkii minohsemin weti Iicipahkiink kii⁠ayaayaankipan!” KaaTipenciketc itahsh kiwii miinikowaa wiiyaahs, miitahsh i'i ci⁠miiciyek wiiyaahs. 
NUM.11.19	Kaawiin itahsh wiin ehta peshiko kiishik, niishokiishik, naano kiishik, mitaahso kiishik, niishtana tahso kiishik kika miicihsiim i'i wiiyaahs. 
NUM.11.20	Peshiko kiisihs ihsa kominihk kika miicim, piinihsh kihshankwaniwaank ci⁠onci saakicishkaak. Piinihsh kaye cini aanihsentamek aaniihsh onsaam kikii aanawenimaawaa kaaTipenciketc eyaatc eshi'ayaawek o'o ekii'inek e⁠mamayehciwi'ek, “Wekonen itahsh kaa⁠onci nakatamaank Iicipahki?” ’ ”
NUM.11.21	Miihsh o'o Moosihs kaa⁠ihkitotc, “Inashke o'omaa nintayaa eshi'ayaawaatc oko pemaatisiwaatc ninkotwaahswaahk mitaahswaahk teshiwaatc kaa⁠mihtohsewaatc, o'o tahsh e'ishiyan, ‘Ninka ahshamaak hsa wiiyaahsini ke⁠miiciwaatc peshiko kiisihs minihk!’ 
NUM.11.22	Ta⁠tepihse na wiiyaahs ci⁠ahshamintwaapan kiishpin nihsimintipan kahkina maanahcaanihsha', pishihkiwa' kaye? Ta⁠tepahshamaawak ina kiishpin kahkina kiikooya' eyaanitc kihcikamiink maamooshakinimintc?” okii'inaan.
NUM.11.23	O'o tahsh kaaTipencikenitc okii ishi nahkwehtaakoon, “Akaahsentaakwan ina nimashkawisiiwin. Aahpici hsa wiipa kika waapantaan o'o kaa'ininaan ci‑ishihsekwen, komaa kaye ci‑ishihsehsinokwen,” okii'ikoon.
NUM.11.24	Moosihs itahsh kii‑ishaa ekii awi wiintamawaatc pemaatisinitc aaniin kaa⁠ihkitonitc kaaTipencikenitc. Okii ohkonaa' itahsh kaye niishwaahsimitana (70) kekii niikaanisinitc ekii ontinaatc eshi'ayaanitc oniikaanisii'. Miitahsh kaa⁠ishi waahkaa kaapawi'aatc i'imaa maawaci'itiwi pakwaanekamikonk. 
NUM.11.25	Miitahsh kaaTipencikenitc wahkwiink kaakiih pishi naashiinitc ekiih kakanoonikotc. Miihsh kaa⁠onci otaahpinaanitc ahcaahkwan kaakiih kikishkawaatc, ekii miinaanitc i'i niishwaahsimitana (70) kaa⁠niikaanisinitc. Ahpii kaa⁠otihsikonitc ini ahcaahkwan, shemaak hsa okiih kanootamawaani Kishemanitoon, kaawiin miinawaa okiih kashkihtoohsiini i'i ci‑ishihcikenitc.
NUM.11.26	Niishin itahsh iki kaakii niishwaahsimitanawewaatc Eltaat 
NUM.11.27	Peshik itahsh oshkiniikiwan kii⁠ahpahtoowan eshi'ayaatc Moosihs o'o ekii'ikotc, “Eltaat, a'a kaye Miitaat hsanaa okanootamawaawaan Kishemanitoon weti eshi kapehshiwintc,” okii'ikoon. 
NUM.11.28	Caahshowaan 
NUM.11.29	Miihsh Moosihs kaa'inaatc, “Kitoonci aayaashentam ina niin onci? Miitahsh niin eshi mihsawentamaan kaaTipenciketc ci⁠miikiwaakehpan otAhcaahkwan, ci⁠miinaahpan i'i kahkina opimaatisiima', kahkina tahsh ci⁠tinowinihpan kaa⁠kanootamawaanitc Kishemanitoon,” okii'inaan. 
NUM.11.30	Miitahsh Moosihs, iki kaye kaakii niikaanisiwaatc kaa⁠ishi kiiwewaatc eshi kapehshiwintc.
NUM.11.31	KaaTipenciketc itahsh kii‑ishihcike ci⁠kihci nootininik, kihcikamiink itahsh inahke kii⁠onci piiciwepaashiwa' mayakipine'. Misiwe hsa waahkaaya'ii eshi kapehshiwintc kii‑ishi pooniiwa'. Peshiko kiishik minihk eshaank ekii anikohkwahteshkaanitc, nihsomisit ekii ahpiihta'aminitc. Waahkaaya'ii kaa⁠ishi kapehshiwintc kii‑ishi pooniiwa'. 
NUM.11.32	Miitahsh pemaatisiwaatc kapekiishik, kapetipihk, kapekiishik kaye e⁠ani waapaninik kaakii maamooshakinaawaatc i'i mayakipine'. Kaawiin hsa awiya noonta' nihsimitana kihci mashkimotan cikii mooshakiniketc. Miitahsh misiwe waahkaaya'ii eshi kapehshink kaa⁠ishi waahkaashimaawaatc ci⁠paahsonitc. 
NUM.11.33	Mekwaa tahsh cipwaa shaashaakwantamowaatc i'i wiiyaahsini, mii hsa 'i kaaTipencikenitc kaakii nishki'aawaatc. Miitahsh kaakiih tootaakowaatc wiinke ci⁠kihci wahsitaawihsewaatc. 
NUM.11.34	Miitahsh kaa⁠onci ishinihkaatek i'imaa kaakii ishi'ayaawaatc, “Kaashi na'inintwaa Otaaskonisiik” 
NUM.11.35	Miitahsh i'imaa ecikaatenik “Eshi na'inintwaa Otaaskonisiik” kaa⁠onci maacaawaatc weti ekii ishi takohshinowaatc Hesiiraaht 
NUM.13.1	Miitahsh o'o Moosihs kaa'ikotc kaaTipencikenitc, 
NUM.13.2	“Kiin hsa piko ishinisha'o ininiwak ke⁠anta kiimoosaapantamowaatc i'i Kenan 
NUM.13.3	I'imaa tahsh pikwatahkamik Peran 
NUM.13.4	Miitahsh o'o kaa‑ayishinihkaasonitc kaakii ishinisha'waatc: Shamiyooa 
NUM.13.5	Shehpat 
NUM.13.6	Kelap 
NUM.13.7	Aaikal 
NUM.13.8	Hoshiiya 
NUM.13.9	Palti 
NUM.13.10	Kataayel 
NUM.13.11	Kataai 
NUM.13.12	Amaayel 
NUM.13.13	Siihtar 
NUM.13.14	Naapaai 
NUM.13.15	Kiiyowel 
NUM.13.16	Miiwa' hsa 'o ininiwak Moosihs kaakii ishinisha'waatc ci⁠anta kihkentaminitc i'i ahki. Moosihs itahsh Hoshiiyawan 
NUM.13.17	Ahpii tahsh Moosihs kii‑ishinisha'waatc ci⁠awi naanaakacihtoonitc i'i Kenan 
NUM.13.18	Awi waapantamok i'i ahki taka eshinaakwanokwen, pemaatisiwaatc kaye taka meshkawentaakosiwaakwen, komaa kaye mecentaakosiwaakwen, komaa kaye peyaahtiinowaakwen, komaa kaye ekaahsiinowaakwen. 
NUM.13.19	Anta kihkentamok kaye i'i ahki taka wenishihshinokwen, komaa kaye wenishihshihsinokwen. Ci⁠anta kihkentamek wekonen tino ootenawan kaa⁠taanotamowaatc awiyak, komaa kaye mihshawaya'ii eshitaawaakwen, komaa kaye waahkaayaapihkinikaatenikwenan otootenaamiwaan. 
NUM.13.20	Anta kihkentamok kaye i'i ahki taka kekoon weti ci⁠wenci nihtaawikinokwen, taka kaye ci⁠mihtikohkaakwen. Kehcinaac itahsh iko piitoohkek miinan weti wenci nihtaawikinkin,” okii inaa'. Mii iitok i'i ahpii ekii ishihsek kii⁠atihtekin kekoonan.
NUM.13.21	Miitahsh kaa⁠ishi maacaawaatc iki ininiwak ekii awi kiimoosaapantamowaatc i'i ahki. Weti tahsh kii‑ishi maacihtaawak pikwatahkamikonk Sin 
NUM.13.22	Ekii ani ishaawaatc tahsh weti Nekep inahke, shaawanonk inahke i'i ahki, okii otihtaanaawaa ootena Hiiparan 
NUM.13.23	Kii⁠ani takohshinook itahsh weti pahsatinaank Eskol 
NUM.13.24	Miitahsh kaakii onci ishinihkaatek i'i pehsatinaak, Eskolwi
NUM.13.25	Kiih⁠pikiiwewak itahsh kaa⁠ishkwaa waapantamowaatc i'i ahki. Niimitana (40) tahso kiishik hsa kii⁠ontentiwak. 
NUM.13.26	I'imaa tahsh kiih⁠pishi takohshinook Katesh 
NUM.13.27	Miitahsh o'o kaa'inaawaatc Moosihsoon, “Ninkii ishaamin hsa i'i ahki kaakii ishinisha'oyaank, tepwe wenootan i'i ahki, wenci nihtaawikin kaye kekoon. Mii hsa tahsh o'o shiiwimiicim kaakiih piitooyaank. 
NUM.13.28	Shaakooc itahsh pemaatisiwaatc weti ahkiink eyaawaatc mashkawentaakosiwak, ootenawan kaye wiinke mamihcaawan, waahkaayaapihkinikaatewan kaye; ninkii waapamaanaanik itahsh kaye weti iki wentahkaanesiwaatc mihsaapehkaank Enak 
NUM.13.29	Amalehk 
NUM.13.30	Kelap 
NUM.13.31	I'i tahsh kaakii wiiciiwikotc ininiwa' kii⁠anta kiimoosaapitc o'o kii‑ihkitowa', “Kaawiin kitaa shaakooci'aahsiwaanaanik iki pemaatisiwaatc, nawac iitok wiinawaa mashkawentaakosiwak ahpiihc wiin kiinawint,” kii‑ihkitowa'. 
NUM.13.32	Miiwa' itahsh i'i noociko kaakiih papaa inaacimonitc eshi'ayaanitc Isriyala', noociko ekii'itaminitc i'i ahki kaakii anta kiimoosaapantaminitc. O'o hsa kii‑ihkitowa', “I'i hsa ahki kaakii anta kiimoosaapantamaank sanakinaakwan i'imaa ci⁠onci pimaatisink. Kahkina tahsh kaakii waapamaankitwaa awiyak etatawe mamaantitowak. 
NUM.13.33	 Ninkii waapamaanaanik kaye mihsaapek miiwak iitok iki kaa⁠ontahkaanesiwaatc Enak 
NUM.14.1	Kapetipihk hsa kahkina pemaatisiwaatc Isriyalak 
NUM.14.2	Kahkina hsa Isriyalak okiih kihci kakanoonaawaan Moosihsoon 
NUM.14.3	Wekonenini tahsh kaaTipenciketc wenci ishiwiyamitc o'omaa ahkiink? Ewii nihshiyamitc ina? Inashke niwiiwinaanik, niniicaanihsinaanik kaye ta⁠nihtamoohkiiwak. Nawac iitok ta⁠onishihshin ci⁠kiiweyaankipan weti Iicipahkiink 
NUM.14.4	Miihsh kaa⁠ihkitowaatc eh⁠kakanoonitiwaatc, “Taka onenimaataa awenen ke⁠niikaaniihtamawinank, ke⁠kiiwewininank weti Iicipahkiink,” kii‑ihkitowak.
NUM.14.5	Miitahsh Moosihs, a'a kaye Eran kaakii animihkohtaawaatc mihtahkamik eshi'ayaanitc kahkina Isriyala'. 
NUM.14.6	A'a tahsh Caahshowaa 
NUM.14.7	Miitahsh kaa'inaawaatc kahkina Isriyala' i'imaa eyaanitc, “I'i hsa ahki kaakii anta waapantamaank aahpici onishihshin. 
NUM.14.8	Kiishpin tahsh kaaTipenciketc minwaapaminank, kika ishiwinikonaan hsa weti ahkiink. Wiinke ohsha wenootan, wiinke kaye wenci nihtaawikin kekoon. 
NUM.14.9	 Keko tahsh wiin shashiipihtawaahkek kaaTipenciketc. Keko kaye kohsaahkekwaanik pemaatisiwaatc weti kaa⁠ishitaawaatc. Kika shaakooci'aanaanik ohsha, kaawiin iitok kekoon onaatamaakohsiinaawaa. KaaTipenciketc ohsha kiinawint kiwiiciiwikonaan, ekiih shaakooci'aatc omanitoomini kekii naatamaakonihpan, keko tahsh kohsaahkekwaanik,” kii‑ihkitowak. 
NUM.14.10	Kahkina tahsh pemaatisiwaatc i'imaa kaakii ayaawaatc kii‑ihkitowak cikiih pimwahsina'imintipan. Sesakooc itahsh kii⁠naakwanini kaaTipencikenitc okihci inentaakosiwinini i'imaa maawaci'itiwi pakwaanekamikonk, kahkina hsa awiya' okii waapantamini.
NUM.14.11	Miihsh o'o Moosihs kaa'ikotc kaaTipencikenitc, “Aaniin tahsh minihk oko pemaatisiwaatc ke⁠aanawenimiwaatc? Aaniin tahsh minihk ke⁠tepweyenimihsikwaa? Nintanakii waapanta'aak iitok kihkinawaacihcikewinan. 
NUM.14.12	Inashke ninka ishinisha'amawaak aahkosiwin awahshime miinawaa ci⁠tipenimaahsiwakwaa. Kiin tahsh wiin kika ishi'in nawac ci⁠kihci inentaakosiwaatc kipiiwesiimak, ahpiihc wiin iki Isriyalak 
NUM.14.14	oka wiintamawaawaa' ohsha pemaatisinitc o'omaa ahkiink eyaanitc. Okihkentaanaawaa iitok aasha oko pemaatisiwaatc kiin kaaTipencikewatc e⁠wiiciiwiyaank. Aahpici kaye kipehtenaakos ahpii i'imaa kiwahkwiimink kii⁠ayaayan. Eh⁠kiishikahk tahsh e⁠ishi'ayaayan i'imaa kaashi patahkitewaanahkwahk kii⁠niikaaniihtamawiyaank. Eh⁠tipihkahk tahsh i'imaa ishkotenk kaa⁠patahkwahkonek e⁠ishi'ayaayan kii⁠niikaaniihtamawiyaank. 
NUM.14.15	Kiishpin hsa nihsatwaa oko pemaatisiwaatc taapishkoo kaashi nihsintc peshik inini, mii hsa tahsh iki pemaatisiwaatc kaa⁠noontamowaatc eh⁠kihkentaakosiyan ta⁠ihkitowak, 
NUM.14.16	‘Ekiih kashkihtoohsik ohsha kaaTipenciketc ci‑ishiwinaatc Isriyala' ahkiink kaakii ahshotamawaahpan ekii ahpimohpan otishinihkaasowin, mii ohsha 'i kaakii onci nihsaatc weti pikwatahkamik i'i opimaatisiima'.’ 
NUM.14.17	Noonkom tahsh o'o kitishi kakwecimin kaaTipencikeyan, taka ninka waapantaamin kimashkawisiiwin, ishihciken kaye i'i kaakii ishi ahshotamaakeyan o'o kii‑ihkitowampanen, 
NUM.14.18	 ‘Niin hsa kaaTipenciketc, wiinke hsa nimpecikitaas, wenootan kaye niminotootaakewin. Nimpoonentaanan kaye macitootamowinan, shashiipihtamowinan kaye. Shaakooc tahsh kaawiin ninka kisii'amowaahsiin kaashi wiiyakishkentamo'iwemakahk macitootamowin kaakii ishihcikewaatc otetemaak piinihsh nihsink, komaa kaye niiwink cini ayaanihke ayaanitc opiiwesiimiwaa'.’ 
NUM.14.19	Mii hsa tahsh eshi kakweciminaan ci⁠poonentamawatwaa i'i kaashi macitootamowaatc oko pemaatisiwaatc, aaniihsh wenootan kisaaki'iwewin wiihkaa kaa⁠poonihsehsinok, taapishkoo kaakii ishi poonentamawatwaa weti ahpii kii⁠nakatamowaatc Iicipahki piinihsh itahsh noonkom o'o ishi ahpii,” okii'inaan.
NUM.14.20	Miihsh o'o kaaTipencikenitc kaa'ikotc, “Aasha ninkiih poonentamawaak hsa i'i kaashi kakwecimiyan. 
NUM.14.21	 Nintayaankwaamis e⁠ahshotamawinaan, tepwe hsa ko kaashi mooshkineyentaakwak kaye i'i Ninkihci inentaakosiwin o'omaa misiwe ahkiink, 
NUM.14.22	kaawiin hsa awaac peshik iki oka waapantansiinaawaa i'i ahkiini kaakii ahshotamawimak okehteya'aamiwaapanii' ewii miinimak, kaawiin kaye iki kaa‑aanawenimiwaatc aapiinciko oka waapantansiinaawaa. 
NUM.14.23	Miiwak ikiweniwak pemaatisiwaatc kaakii waapantamowaatc ninkihci inentaakosiwin, ini kaye kihkinawaacihcikewinan kaakii ishihcikewak weti Iicipahkiink, pikwatahkamik kaye, shaakooc itahsh ninkiih kakaanci'ikook mitaahciink aanakii⁠kihkenimiwaatc, shaakooc itahsh kaawiin nimpisintaakohsiik. 
NUM.14.24	 A'awe tahsh wiin nintanohkii'aakan Kelap 
NUM.14.25	Weti iitok kaashi papahsatinaanik ishitaawak iki Amalehk 
NUM.14.26	Miitahsh o'o Moosihs, a'a kaye Eran kaa⁠ikowaatc kaaTipencikenitc, 
NUM.14.27	“Aaniin itahsh keyaapi minihk oko pemaatisiwaatc waa⁠maanshi kakanooshiwaatc? Ninoontawaak hsa 'i Isriyalak aaniin eshi maanshi kaakiikitowaatc niin onci! 
NUM.14.28	O'o hsa ishi iki pemaatisiwaatc, o'o e⁠ihkitowak, ‘Niin kaaTipencikeyaan, tepwe hsa ko kika tootawininim i'i kaashi noontawinakook e⁠ihkitoyek. 
NUM.14.29	 O'omaa hsa pikwatahkamik kika ishi kawihsem cishi nipoyek, kahkina piko kaa⁠tahshiyek niishtana (20), awahshime kaye tehso pipoonweyek, kaakiih takwakimikooyek kii⁠akimikooyek, onsaam aaniihsh kikii maanshi kakanooshim. 
NUM.14.30	Tepwe hsa kaawiin kika piintikeshkaahsiim i'i ahki kaakii ayiici ahshotamaampaan ewii ishi kapehshi'inakookipan. A'a hsa ehta Kelap kaa⁠otetetc Cehponewan, a'a tahsh kaye Caahshowaa kaa⁠otetetc Nanan ta⁠piintikeshkaawak. 
NUM.14.31	Iki tahsh kiniicaanihsiwaak kaakii ihkitoyekipan ci⁠nihtamoohkii'intwaa, miiwak hsa iki ke⁠piintikewinakwaa ci⁠moociki'ikowaatc i'i ahkiini, kiinawaa kaakii aanawentamowek. 
NUM.14.32	Kiinawaa tahsh wiin kika kawihsem ci⁠nipoyek o'omaa pikwatahkamik. 
NUM.14.33	 Kiniicaanihsiwaak hsa o'omaa pikwatahkamik tashi wawanentamishkaawak niimitana (40) tahso pipoon minihk. Kiinawaa itahsh i'i kitishihcikewiniwaa ke⁠onci kakwaatakihtoowaatc eh⁠tepweyentaakosihsiwek, piinihsh ci⁠caaki kawihsewek i'imaa pikwatahkamik ci⁠kakwaatakihtoowaatc. 
NUM.14.34	Minihk hsa ko entahso kiishik kaakiih kiimoosaapantamek o'o ahki, peshiko kiishik hsa peshikopipoon ta⁠inakincikaate ci⁠nana'ahsikooyek kimacitootamowiniwaan onci niimitana (40) tahso pipoon minihk. Miitahsh ci⁠kihkentamek enentaakwahk niin ci⁠nakaashkawinakook. 
NUM.14.35	Niin Tepencikeyaan hsa 'o kaa⁠ihkitoyaan, tepwe hsa ninka tootawaak oko kahkina meci'ishiwepisiwaatc kaakii ohkwiino'itiwaatc ewii nakaashkawiwaatc. Mii hsa 'omaa pikwatahkamik keshi nihshiwanaatisiwaatc, kahkina ci⁠nipowaatc,’ ” okii'ikoon.
NUM.14.36+NUM.14.37	I'i tahsh ininiwa' Moosihs kaakii ishinisha'waahpan ci⁠anta kiimoosaapantaminitc ahki, miiwak hsa 'i kiih⁠pikiiwenitc noociko kaakii inaatotaminitc i'i ahki. Miitahsh pemaatisinitc kaakii onci maanshi kakanoonaanitc kaaTipencikenitc. I'i itahsh ininiwa' noociko kaakii inaacimonitc, kaaTipenciketc hsa okii ishi'aa' ci⁠aahkosinitc, miihsh kaa⁠ishi niponitc. 
NUM.14.38	Iki tahsh ininiwak kaakii anta kiimoosaapantamowaatc Kenan ahki, niishin ehta kii‑ishkonewak. Miiwak hsa oko Caahshowaa kaakii otetetc Nanan, a'a tahsh kaye Kelap kaakii otetetc Cehponewan.
NUM.14.39	Ahpii tahsh Moosihs kaa⁠ishkwaa wiintamawaatc o'o kahkina Isriyala' 
NUM.14.40	Wiipa tahsh kikishep kii‑ishaawa' weti nahke eshi ayishpatinaanik, o'o ekii ihkitonitc, “Ninkii maci'ishihcikemin hsa. Ninka ishaamin hsa weti ahkiink kaaTipenciketc kaakii ahshotamawiyamintc,” kii‑ihkitowa'.
NUM.14.41	Miitahsh o'o Moosihs 
NUM.14.42	Keko ishaahkek, kika shaakooci'ikowaak ohsha kaa⁠shiinkeniminekwaa, kaaTipenciketc aaniihsh kaawiin kiwiiciiwikohsiiwaa. 
NUM.14.43	Iki hsa Amalehk 
NUM.14.44	Shaakooc itahsh kii‑ishaawa' ekiih papaamihtansinik weti nahke kaakii ishi papiihkwatinaanik. I'i tahsh wiin ahshotamaakemahkahkoni keyaapi weti kii⁠ayaani eshi kapehshiwintc, kaawiin kaye Moosihsoon okii nakantansiini i'i kapehshiwin. 
NUM.14.45	Miitahsh iki Amalehk kaatinowiwaatc, iki kaye Kenan kaatinowiwaatc kaakiih taawaatc i'imaa kaashi papiihkwatinaanik, kii⁠niihsaciwewak ekii miikaanaawaatc Isriyala', ekiih shaakooci'aawaatc kaye. Weti tahsh Harma 
NUM.20.1	Peshiko kiisihsoon eh⁠pimakinsonitc, kahkina kaakiih tahshiwaatc Isriyalak 
NUM.20.3	Miihsh kaakii maanshi kakanoonaawaatc Moosihsoon ekii ihkitowaatc, “Nawac iitok taakii onishihshin keniinawint nipoyaankipan ahpii kii⁠nipowaatc niicihkiweyinaanik enaahsamiinitc kaaTipencikenitc! 
NUM.20.4	Wekonen tahsh kaa⁠onci piishiyaank o'omaa pikwatahkamik? O'omaa na ci⁠tashi nipoyaank, iki kaye nintawahkaaninaanik? 
NUM.20.5	Wekonen tahsh kaa⁠onci saakiciwishiyaank weti Iicipahkiink, o'omaa tahsh kaashi wiinaahpakentaakwahsinok ekii ishi piishiyaank? Inashke o'omaa kaawiin kanake pahkweshikan nihtaawikihsii, kaawiin kaye pik 
NUM.20.6	Miitahsh Moosihs a'a kaye Eran kaakii nakanaawaatc pemaatisinitc, ekii ishaawaatc eshi ishkwaantemiwaninik maawaci'itiwi pakwaanekamikoni. Miihsh i'imaa kaa⁠ishi animihkohtaawaatc mihtahkamik. Miihsh kaaTipenciketc okihci inentaakosiwin kaakii naakwaninik i'imaa.
NUM.20.7	Miitahsh o'o kaaTipencikenitc kaa'ikotc Moosihs, 
NUM.20.8	“Maaciitoon i'i kisahka'oonaahk, ci⁠wiiciiwatc a'a kihsayenhs Eran ci⁠maawantoonekwaa kahkina pemaatisiwaatc. Miitahsh ishi kanoonaahkan a'a ahsin maanoko ci⁠waapamihkwaa, nipi i'imaa ci⁠onciciwank. Mii hsa tahsh i'imaa ahsiniink ke⁠onci piitamawatwaa i'i nipiini. Mii hsa i'iweni ke⁠minihkwewaatc kahkina pemaatisiwaatc, i'i kaye otawahkaaniwaa',” okii'ikoon. 
NUM.20.9	Miihsh Moosihs kaakii ishaatc ekii maaciitootc sahka'onaahk, ekii ishihciketc kaakii'ikotc kaaTipencikenitc.
NUM.20.10	Miihsh Moosihs, a'a kaye Eran kaa⁠ishi maawantoonaawaatc kahkina Isriyala' eshi'ayaanitc ahsiniin, Moosihs o'o ekii ihkitotc, “Pisintawihshik kiinawaa kaa⁠shashiipihtamek, nipi na o'omaa ahsiniink kika onci piitamaakoom?” 
NUM.20.11	Miitahsh Moosihs kaakii ishpinihkenitc ekiih pahkihte'waatc ahsiniin niishwaa, sahka'onaahk ekii aapacihtootc. Niipiwa' itahsh nipiini i'imaa kii⁠onciciwanini. Kahkina tahsh Isriyalak kii⁠minihkwewak, i'i kaye otawahkaaniwaa'.
NUM.20.12	Miitahsh Moosihs, a'a kaye Eran kaakiih kishii kanoonikowaatc ekii'ikowaatc kaaTipencikenitc, “Kiinawaa tahsh kaashi niishiyek ekiih tepwehtawihsiwek cikii naakohtooyekipan ninkihci inentaakosiwin cikii waapantamowaahpan pemaatisiwaatc Isriyalak, kaawiin hsa kiinawaa kika ishiwinaahsiwaawaak oko Isriyalak weti ahkiink kaakii ahshotamawakwaa ewii miinakwaa,” okii'ikowaan.
NUM.20.13	Mii hsa o'o kaa⁠ishihsek i'imaa Meripa
NUM.20.14	Moosihs 
NUM.20.15	Ninkehteya'aaminaapaniik hsa kii‑ishaawaakopan Iicipahkiink 
NUM.20.16	Ahpii tahsh kaah⁠shaakowaanankitc kaaTipenciketc, ninkii noontaakonaan. Miihsh kaakiih piicinisha'waatc otencaliman ekiih saakiciwishiyamintc weti Iicipahkiink. Inashke tahsh noonkom o'omaa Ketesh ootenaank nintayaamin, saakicaya'ii kitahkiimiwaank. 
NUM.20.17	Taka tahsh pisaan pakitinihshinaam ci⁠shaaposhkaayaank kitahkiimiwaa. Kaawiin ninka ishaahsiimin kikihtikewahkamikowaank, shoominak kaye eshi kihtikaanekwaa, kaawiin kaye kitoonta'ipaaniwaank ninka onci minihkwehsiimin nipi. Weti kihci okimaa omiihkanaamink ninkashi pimi ayaamin, kaawiin awaac ninamantinihkinaanink, ninkihcinihkinaanink kaye inahke ninkashi pahkehsiimin, piinihsh ci⁠ani otihtamaank eshi poonihsek kitahkiimiwaa,” kii‑ihkitowa'.
NUM.20.18	O'o tahsh Iitam wenciinitc okii'ikowaa', “Kaawiin kika shaaposhkaahsiim nintahkiiminaan; kiishpin itahsh wiih⁠kocihtooyek, kika anta nakishkaakoom ci⁠miikaanikooyek, pashipa'ikewihkomaanan ci⁠aapacihtooyaank,” okii'ikowaa'.
NUM.20.19	Miihsh o'o Isriyalak kaakii'inaawaatc, “Weti hsa ehta kihci miihkanaank ninka ishi pimi ayaamin. Kiishpin itahsh minihkweyaank nipi, komaa kaye nintaya'aawihshiminaanik minihkwewaatc, kika tipa'amaakoom itahsh. Ewiih shaapo pimohseyaank ohshehta nintishi antawentaamin, kaawiin wiin kekoon pahkaan,” kii‑ihkitowak.
NUM.20.20	O'o tahsh okiih pi'ikowaa', “Kaawiin hsa kika shaaposhkaahsiim!” Miitahsh kaakiih pi'anta nakishkaakowaatc Iitamiwi shimaakanihsha' ekiih paahtiinonitc, wiinke kaye ekii mashkawentaakosinitc. 
NUM.20.21	Ekiih pakitinikohsikwaa tahsh Iitam kaatinowinitc ci⁠shaaposhkaawaatc otahkiiminiink, Isriyalak hsa pahkaan inahke okii ishi wemaashkawaawaa'.
NUM.20.22	Kahkina tahsh kaakiih tahshiwaatc Isriyalak Ketesh 
NUM.20.23	I'i waciw Hor eshinihkaatek kii‑ishi'ayaa i'imaa ciikaya'ii Iitam 
NUM.20.24	“Eran 
NUM.20.25	Pi⁠ahkwaamaciwewish itahsh Eran, ini kaye okosihsan Eli'esar 
NUM.20.26	Kika kiihcikoshkamo'aa tahsh Eran otanami'e kikishkikanan, okosihsan itahsh Eli'esaroon kika pihsihkamoo'imaan. Miitahsh weti Eran ketashi ishkwaa pimaatisitc,” okii'ikoon. 
NUM.20.27	Moosihs itahsh kii‑ishihcike kaakii'ikotc kaaTipencikenitc, ekii ahkwaamaciwewinaatc waciink Hor, kahkina Isriyala' keshi kanawaapamikowaatc. 
NUM.20.28	 Miihsh Moosihs kaakiih kiihcikoshkamo'aatc Eranoon okikishkikanini, okosihsini tahsh Eli'esaroon okiih pihsihkamoonaan. Miitahsh weti Eranoon wakici waciw kaah⁠tashi ishkwaa pimaatisinitc. Moosihs, a'a tahsh kaye Eli'esar kiih⁠pionci niihsaciwewak i'imaa waciink. 
NUM.20.29	Ahpii tahsh kahkina Isriyalak e⁠kihkentamowaatc Eranoon ekii ishkwaa pimaatisinitc, kahkina hsa ko kaakiih tahshiwaatc okii mawimaawaan nihsimitana (30) tahso kiishik minihk.
NUM.21.2	Miitahsh Isriyalak kaa⁠ishi ahpimowaatc o'o ekii'inaawaatc kaaTipencikenitc, “Kiishpin hsa tootawatwaa iki pemaatisiwaatc ci⁠shaakooci'ankitwaa, wiinke hsa ko ninka nihshiwanaacihtaawaamin otootenaamiwaan,” okii'inaawaan. 
NUM.21.3	KaaTipencikenitc itahsh okii noontaakowaan kaakii ishi pakohsenimaawaatc, miihsh kaakii ishihcike'ikowaatc ci⁠shaakooci'aawaatc Kenan kaatinowinitc. Wiinke tahsh okiih caaki'aawaa', otootenaamini kaye wiinke okii nihshiwanaacihtamawaawaa'. Miitahsh o'o wenci ishinihkaatek i'imaa Harmaink 
NUM.21.5	 Mii hsa tahsh kaa'inaawaatc Kishemanitoon, Moosihsoon 
NUM.21.6	Miitahsh kaaTipenciketc kaakii ishinisha'waatc kinepikoo' kaa⁠pihcipoowi ciihsowenitc i'imaa eshi'ayaanitc pemaatisinitc. Okii maakwamikoni tahsh, niipiwa' itahsh pemaatisinitc Isriyala' kii⁠nipowa' i'i eh⁠kiishikaninik. 
NUM.21.7	Miihsh Moosihs kaakiih pi naasihkaakotc pemaatisinitc ekii'ikotc, “Ninkii mamaashiimin ahpii kii⁠maci'inankitc kaaTipenciketc, kekiin tahsh kii⁠maci'ikooyan. Taka kanoosh kaaTipenciketc ci⁠otaahpinaatc o'o kinepikoo' kaa⁠maakwankenitc o'omaa eshi'ayaawankitc,” okii'ikoo'. Miihsh Moosihs kaakiih kanoocikehtamawaatc pemaatisinitc. 
NUM.21.8	Miitahsh Moosihs kaa'ikotc kaaTipencikenitc, “Oshi' piiwaapihko kinepikohkaan, mihtikonk ishi ompaahkwa'o. Awenen tahsh iko kaakii maakwamikotc kinepikoon, kanawaapamaatc itahsh ini kinepikohkaanan, mii hsa 'i ci⁠pimaatisitc,” okii'ikoon. 
NUM.21.9	 Moosihs tahsh okii oshi'aan osaawaapihko kinepikohkaanan, ekii ompaahkwa'waatc mihtikonk. Awenenan tahsh iko kaakii maakwamikonitc kinepikoon, ahpii eh⁠kanawaapamaanitc ini kinepikohkaanan, mii hsa 'i kaa⁠ishi mino'ayaanitc.
NUM.22.1	Isriyalak 
NUM.22.2	A'a tahsh Pelak 
NUM.22.3	Iki tahsh Moowap ahkiink eyaawaatc wiinke kiih⁠sekisiwak, aaniihsh Isriyala' wiinke kiih⁠paahtiinowa'. Iki tahsh Moowap eyaawaatc wiinke okii kohsaawaa' Isriyala'. 
NUM.22.4	Moowap itahsh eyaawaatc o'o okii'inaawaa' kaa⁠niikaanisinitc Mitiyan 
NUM.22.5	 Miihsh kaakii ishinisha'waatc ininiwa' ci⁠anta waapamaanitc Pelamoon 
NUM.22.6	Etatawe ohsha paahtiinowak, kaawiin kehcinaac nintaa shaakooci'aahsiik ninkoci ci⁠onci inaamohkiiyaampaan o'omaa ahkiink. Taka tahsh piishaan cipi macakimatwaa, onsaam aaniihsh onsaamiinowak. Ninkihkentaan hsa awenen iko enatc ci⁠minohsetc e⁠minohsetc, awiya kaye ko kii⁠macakimatc. Mii ko'i eshi macihsetc,” okii'inaan.
NUM.22.7	Oniikaanisiik itahsh Moowap ahkiink wenciiwaatc, oniikaanisiik kaye Mitiyan wenciiwaatc okii maaciitoonaawaan waah⁠tipa'ikaakewaatc ahpii mamaantaawi anta kihkencikenaaniwaninik kaakii ishi anoohkiiwaatc. Ahpii hsa e⁠otihsaawaatc Pelamoon, okii wiintamawaawaan aaniin Pelakoon kaa⁠ihkitonitc. 
NUM.22.8	Miihsh kaa⁠ikowaatc Pelamoon, “Mii hsa o'omaa ayaak kapetipihk, kika wiintamawininim itahsh aaniin kaaTipenciketc ke⁠ishikwen,” okii'ikowaan. Miitahsh i'imaa kaa‑ayaawaatc i'i eh⁠tipihkaninik iki oniikaanisiik Moowap wenciiwaatc. 
NUM.22.9	Miitahsh Pelam kaakiih pi naasihkaakotc Kishemanitoon ekii'ikotc, “Awenenak iki tino ininiwak kaa⁠wiiciiwihkwaa?” okii'ikoon.
NUM.22.10	O'ohsh okii ishi nahkwehtawaan Kishemanitoon, “Pelak kaa⁠kihci okimaawitc Moowap ahkiink wetetetc Sihporan ohsha okiih piicinisha'waa' o'o cipi wiintamawimitc. Miihsh o'o kaa⁠ishimitc, 
NUM.22.11	‘Inashke hsanaa etatawe onsaamiinowak pemaatisiwaatc Iicipahkiink kaakiih pi'onci saaka'amowaatc, otaakawishkaanaawaa hsa ahkiini ehpiihci paahtiinowaatc. Taka tahsh piishaan ci⁠macakimatwaa niin onci; maakishaa tahsh mii 'i ci⁠shaakooci'akwaa, ninkoci tahsh ci‑inaamohkiiyaan,’ ” okii'inaan.
NUM.22.12	Miitahsh o'o kaa'ikotc Kishemanitoon, “Keko maacii wiiciiwaahken oko ininiwak, kaawiin hsa kika macakimaahsiik Isriyalak, aaniihsh aasha ninkii'inaak ci⁠minohsewaatc,” okii'ikoon.
NUM.22.13	E⁠ani waapaninik itahsh Pelam okii anta waapamaa' Pelakoon otooshkiniikiimini ekii'inaatc, “Maacaak kitahkiiwaank anishi kiiwek, kaaTipenciketc ohsha kaawiin inentansii ci⁠ani wiiciiwinakook,” okii inaa'. 
NUM.22.14	Miitahsh i'i oniikaanisii' Moowap wenciinitc kaa‑aniishi kiiwenitc ekii anta waapamaanitc Pelakoon o'o ekii'inaanitc, “Pelam kaawiin tepwehtansii cipi wiiciiwiyamintc,” okii'inaawaan.
NUM.22.15	Miinawaa tahsh Pelak okii ishinisha'waa' oniikaanisii' nawac ekiih paahtiinonitc, nawac kehci inentaakosinitc ahpiihc wiin i'i nihtam kaakii ishinisha'waahpan. 
NUM.22.16	Ahpii tahsh wetihsaanitc eshi'ayaanitc Pelamoon o'o okii'inaani, “O'o hsa kitik Pelak wetetetc Sihporan, ‘Taka keko kekoon kika ontamii'ikohsiin ci⁠pi'anta waapamiyan; 
NUM.22.17	weweni iitok kiwii kihci tipa'amawin, ninka ishihcike kaye aaniin iko ke'ishiyan. Taka hsa piishaahkan, ci⁠macakimatwaa iki Pemaatisiwaatc Isriyalak niin onci,’ ” kitikoo okii'inaani.
NUM.22.18	Miihsh o'o Pelam kaa⁠ishi nahkwehtank, “Mihsawaa ko Pelak miishitc osaawi shooniyaa waapihkoon, waapaapihko shooniyaa waapihkoon kaye minihk ci⁠tepashkinenihpan owaahkaa'ikanink, kaawiin hsa kekoon nintaa ishihcikewaahsiin, mihsawaa ko ekaasininik, komaa kihci kekoon. Kaawiin hsa nintaa ishihcikewaahsiin nahpaac enaahkoniketc kaaTipenciketc ninKishemanitoom. 
NUM.22.19	Taka tahsh o'omaa ayaahkek noonkom kaa⁠tipihkahk, ninka anta kihkentamowaan itahsh kaaTipenciketc aaniin miinawaa ke⁠ishikwen,” okii inaa'. 
NUM.22.20	Miihsh eh⁠tipihkaninik Pelam kaakiih pi'anta waapamikotc Kishemanitoon ekii'ikotc, “Kiishpin hsa iki ininiwak kaapi naasihkawihkwaa kakwecimihkwaa ci⁠wiiciiwatwaa, pisaan hsa pasikwiin ci⁠wiiciiwatwaa; ke'ininaan itahsh ehta kika ishihcike,” okii'ikoon. 
NUM.22.21	E⁠ani waapaninik itahsh Pelam kii⁠wanishkaa ekii onahpinaatc omaanshi mihtatimooman. Miihsh kaa⁠ishi maacii wiiciiwaatc oniikaanisii' Moowap ahkiink wenciinitc.
NUM.22.22	Kishemanitoon okii nishki'aan i'i ekii maacinisha'iketc. KaaTipencikenitc itahsh otencalimini kiih⁠kipikaapawiwan miihkanaank ewii nakaashkaakotc. Pelam 
NUM.22.23	Ahpii tahsh a'a maanshimihtatim e⁠waapamaatc encalan eh⁠kipikaapawinitc waa‑ani ishaatc, pashipa'ikewihkomaan kaye eh⁠tahkonaminitc, mii hsa kaa⁠ishi pahketc eshi pashkwaanik inahke ekii ishaatc. Miihsh Pelam kaakiih pahkihte'waatc omaanshimihtatimooman, miihkanaank ekii ishinisha'waatc. 
NUM.22.24	Ini tahsh encalan kii‑ishi niipawiwan eshi akaahsatemoninik miihkana eshi'ayaanikin kwehkwehk eshi kihtikaasonitc shoomina', kwehkwehk itahsh kaye kii⁠ayaahsami ayaani. 
NUM.22.25	Ahpii tahsh omaanshimihtatimooman e⁠waapamaanitc ini encalan, mii hsa 'i eshi aahsami'ayaanik kaa⁠ishi ahshicihtaanitc. Miihsh Pelam kaakii maakositeshkaakotc omaanshimihtatimooman aahsamaya'ii. Miitahsh miinawaa kaa⁠ishi pahpahkihte'waatc. 
NUM.22.26	Miinawaa itahsh ini encalan kii⁠ani ishaawan aanciihke eshi akaahsateyaanik, kaawiin inkoci kiih⁠tawaahsinini ci⁠kwehkiinaaniwaninink. Kwehkwehk itahsh kii‑ishi'ayaahsami ayaani, kaawiin inkoci cishi wemaashkaank. 
NUM.22.27	Ahpii tahsh omaanshimihtatimooman e⁠waapamaanitc kaaTipencikenitc otencalimini, mii hsa 'i kaa⁠ishi oshihshininitc mekwaa Pelam eh⁠pimiwanaasotc. E⁠nishki'ikotc itahsh, mii 'i kaa⁠ishi pahpahkihte'waatc mihtik ekii aapacihtootc. 
NUM.22.28	Miitahsh kaaTipencikenitc kaakii ishi'ikonitc omaanshimihtatimooman ci⁠kiikitonitc. Miitahsh o'o kaa'ikotc, “Aaniin itahsh kaah⁠tootawinaan, o'o aasha nihsink kaa⁠pahpahkihte'oyan?” okii'ikoon.
NUM.22.29	Miihsh Pelam kaa'inaatc omaanshimihtatimooman, “Onsaam aaniihsh kikakiipaasinaako'ish! Kiishpin hsa pashipa'ikewihkomaan eyaayaampaan, aasha kitaakii nihsin,” okii'inaan.
NUM.22.30	O'o tahsh okii'ikoon, “Kaawiin ina niin a'a peshikwan kimaanshimihtatimoom minihk kaapi pimaatisiyan kaa⁠pipimiwanaaninaan? Wiihkaa na o'o kipi tootawin otaanaank?” okii'ikoon. “Kaawiin,” itahsh okii'inaan.
NUM.22.31	Miitahsh Pelam kaa⁠ishi ishi'ikotc kaaTipencikenitc ci⁠waapitc, miihsh kaakii waapamaatc kaaTipencikenitc otencalimini e⁠niipawinitc miihkanaank e⁠tahkonaminitc pashipa'ikewihkomaan. Miitahsh kaa⁠ishi animihkohtaatc mihtahkamik. 
NUM.22.32	Miitahsh kaa'ikotc ini encalan, “Wekonenini tahsh nihswaa kaa⁠onci pahkihte'watc kimaanshimihtatimoom. Mii osha'i wenci piishaayaan ewii nakaashkawinaan, aaniihsh kaawiin sesik kitishaahsii o'o kaa⁠pimi ayaayan. 
NUM.22.33	A'a hsa maanshimihtatim ninkii waapamik, nihsink itahsh ninkii miitaakwenotaak. Kiishpin itahsh i'i ishihcikehsikipan, kehcinaac maawiin aasha noonkom kitaakii nihsin, kimaanshimihtatimoom itahsh wiin pisaan nintaakiih pakitinaa ci⁠pimaatisihpan,” okii'ikoon.
NUM.22.34	Miihsh o'o Pelam kaa⁠ihkitotc, “Mii hsa 'i kii⁠macitootamaan. Kaawiin hsa ninkii kihkentansiin ekiih kipikaapawiyan waa⁠ishaayaan ci⁠nakaashkawiyan. Kiishpin itahsh noonkom minwaapantansiwan o'o, intawaa hsa ninka kiiwe,” okii'inaan.
NUM.22.35	KaaTipencikenitc itahsh otencalimini okii'ikoon, “Maacaan pisaan ani wiiciw iki ininiwak, ke'ininaan itahsh ehta kika'ihkit,” okii'ikoon. Miihsh Pelam kaakii ani wiiciiwaatc oniikaanisii' Pelakoon kaakiih piicinisha'waanitc.
NUM.22.36	Pelakoon 
NUM.22.37	Miihsh o'o kaa'ikotc Pelakoon, “Kaawiin ina kihci weweni kitaanakii antomihsinoon? Wekonen itahsh kaa⁠onci piishaahsiwan. Kaawiin ina nintaa kashkihtoosiin ci⁠tipa'amawinaan,” okii'ikoon. 
NUM.22.38	Miitahsh o'o Pelam kaa⁠ishi nahkwehtank, “Inashke hsa ninkiih piishaa! Waa⁠ihkitoyaan itahsh iko na ninka'ihkit? Kishemanitoo hsa ehta ko kaashi miishitc nintoonink ninka ihkitowaan,” okii'inaan. 
NUM.22.39	Okii ishi wiiciiwaan ihsa tahsh Pelakoon weti ootenaank Kiriaht Iyoosaht 
NUM.22.40	Miitahsh i'imaa Pelakoon kaakii ishi pakitinaahswaakenitc pishihkiwa', maanahcaanihsha' kaye. Miihsh Pelam kaa⁠ishi ahshamikotc, okii ahshamaani kaye kaa⁠niikaanisinitc kaakii wiiciiwikotc.
NUM.22.41	E⁠ani waapaninik itahsh Pelakoon 
NUM.23.1	Miitahsh o'o Pelam 
NUM.23.2	Miitahsh iko 'i Pelakoon kaa⁠ishihcikenitc kaakii'inaatc. Eshi niishiwaatc iko okiih pakitinaawaan ayaape pishihkiwan, ayaape maanahcaanihshan i'imaa pehpeshik pakitinaahsowinink. 
NUM.23.3	Miihsh Pelam kaakii ihkitotc, “Taka o'omaa ishi niipawin ishi ohpime kaashi ankwaahkisaman kipakitinaahson, niin itahsh pahkeya'ii ninka ishaa. Maakishaa hsa kaaTipenciketc ninka pi'anta waapamik, ci⁠wiintamawitc aaniin ke'ininaan,” kii‑ihkito. Miihsh kaa⁠ishi ishaatc eshi pashkwatinaanik. 
NUM.23.4	Kishemanitoon itahsh okii naasihkaakoon miihsh o'o kaa'inaatc, “Ninkii oshihtoonan hsa niishwaahso kaashi pakitinaahsonk. Pehpeshik itahsh ayaape pishihkiwak, pehpeshik kaye ayaape maanahcaanihshak ninkii ishi pakitinaak entahsinkin ini kaashi pakitinaahsonk,” kii‑ihkito.
NUM.23.5	KaaTipencikenitc itahsh Pelam okii miinikon aaniin ke⁠ihkitotc ekii'ikotc, “Maacaan anta waapam Pelak, o'o tahsh ishi wiintamawaahkan,” okii'ikoon. 
NUM.23.6	Kii‑ishaa hsa Pelakoon eshi'ayaanitc. Keyaapi tahsh kii⁠niipawiwan ishi ohpime kaakii ishi pakitinaahsonihpan, e⁠wiicikaapawihtaakonitc kahkina oniikaanisii' i'imaa ko kaa⁠onciinitc Moowap 
NUM.23.7	Miitahsh Pelam kaa⁠ishi maataacimotc,
NUM.23.7	“Pelak hsa Moowap kihci okimaa, Eram ahkiink ninkii onci antomik,
NUM.23.7	waapanonk inahke kaashi papiihkwatinaanik.
NUM.23.7	O'o ekii'ishitc, ‘Ampe, macakintamawihshin iki Cekaponk wentahkaanesiwaatc,
NUM.23.7	Macakim iki Isriyalak.’
NUM.23.8	Aaniin itahsh kekii ishi macahshowaanakwaapan
NUM.23.8	iki Kishemanitoo kaa⁠macakimaahsik?
NUM.23.8	Aaniin itahsh ta⁠nihshiwanaatisiwak keshi inakwaapan
NUM.23.8	Kishemanitoo enakimaahsik ci⁠nihshiwanaatisinitc?
NUM.23.9	Weti hsa eshi ayishpaapihkaanik wakicaya'ii nintoosaapamaak,
NUM.23.9	eshi ayishpaamatinaanik nintoncii kanawaapamaak.
NUM.23.9	Pemaatisiwaatc hsa niwaapamaak pehkaanentaakosi'itisowaatc,
NUM.23.9	e⁠inakintisohsikwaa ci⁠wiici peshikwentaakosiimaawaatc
NUM.23.9	kotakwewaan pemaatisinitc.
NUM.23.10	Awenen itahsh ke⁠kashki'aahpan ci⁠akimaahpan
NUM.23.10	ehpiihci paahtiinonitc Cekaponk wentahkaanesinitc?
NUM.23.10	Awenen kaye ke⁠kashkihtoohpan ci⁠akimaahpan peshikwaya'ii i'i kaashi niiwewaanakisitc?
NUM.23.10	Taka niin ninka ishi nip inahke
NUM.23.10	okwayahkwaatisiik kaashi nipowaatc,
NUM.23.10	Taka inahke eshi ishkwaa pimaatisiwaatc
NUM.23.10	Mii 'i keniin i'i nahke keshi ishkwaa pimaatisiyaan!” kii‑ihkito.
NUM.23.11	Miihsh o'o Pelakoon kaa'ikotc, “Aaniin itahsh inaa entootawiyan? Mii iitok kaa⁠onci antominaan ci⁠macakimatwaa kaa⁠shiinkenimiwaatc! Kaawiin itahsh kekoon mahshi kitishihcikehsii, mii ehta e⁠inatwaa ci⁠minohsewaatc!” okii'ikoon.
NUM.23.12	O'ohsh Pelam kii‑ishi nahkwehtam, “Mii hsa 'i eshinaakwahk ci‑ihkitowak ehta kaaTipenciketc kaashi miishitc nintoonink ci‑ihkitowak,” kii‑ihkito.
NUM.23.13	Miihsh Pelakoon 
NUM.23.14	Weti tahsh okii ishiwinikoon mihshawahkamik Soohpim 
NUM.23.15	Miihsh Pelam 
NUM.23.16	KaaTipencikenitc itahsh okii nakishkaakoon, miihsh kaa⁠ishi miinikotc otoonink aaniin ke⁠ihkitotc, “Kiiwe anta waapam Pelak, o'o ci'inatc,” okii'ikoon. 
NUM.23.17	Miitahsh kaa⁠ishi anta waapamaatc, keyaapi tahsh kii⁠niipawiwan i'imaa ishi ohpime opakitinaahsowininiink, i'i kaye e⁠wiicikaapawihtaakonitc oniikaanisii' i'imaa ko kaa⁠onciinitc Moowap 
NUM.23.18	Miitahsh Pelam kaa⁠ishi maataacimotc ekii ihkitotc,
NUM.23.18	“Pelak ampe weteteyan Sihpor ci⁠noontawiyan,
NUM.23.18	pisintan o'o waa'ininaan!
NUM.23.19	Kishemanitoo ohsha kaawiin ininiiwihsii, ci⁠kiiwanimohpan,
NUM.23.19	kaawiin kaye ininiwan otookosihsimikohsiin ci⁠aantentankipan.
NUM.23.19	Ehkitotc ihsa ko ishihcike.
NUM.23.19	Ehkitotc ihsa ko mii 'i eshihsenik!
NUM.23.20	Inashke hsa ninkii ishi miinikoowis,
NUM.23.20	ci‑ihkitoyaan awiyak ci⁠minohsewaatc;
NUM.23.20	Kishemanitoo hsa kii⁠minohse'iwetc,
NUM.23.20	kaawiin hsa nintaa aancihtaawaahsiin.
NUM.23.21	Niiyaak hsa niwaapantamowaan
NUM.23.21	cekaponk wentahkaanesiwaatc Isriyalak,
NUM.23.21	Kekoon ci‑ishi maanshihsehsikwaa,
NUM.23.21	kekoon kaye ci‑ishi kakwaatakihsehsikwaa.
NUM.23.21	KaaTipencikenitc hsa oKishemanitoomiwaan owiiciiwikowaan,
NUM.23.21	miitahsh enaacimowaatc oKihci okimaamiwaan e⁠wiiciiwikowaatc.
NUM.23.22	Kishemanitoon iitok Iicipahkiink otoonci saakisi'ikowaan;
NUM.23.22	Omiikaasoohtamaakowaan e⁠inentaakosinitc
NUM.23.22	taapishkoo pishihkiwan meshkawentaakosinitc.
NUM.23.23	Kaawiin hsa ta⁠kashkihcikaatehsinini
NUM.23.23	ci⁠aapataninikipan maamaantaawisiwin,
NUM.23.23	Mitewiwin kaye kekoon ci⁠tootawintwaapan
NUM.23.23	cekaponk wentahkaanesiwaatc Isriyalak.
NUM.23.23	Miitahsh o'o ke'inintwaa Cekaponk wentahkaanesiwaatc Isriyalak,
NUM.23.23	‘Inashke waapantamowaahk Kishemanitoo eshihciketc.’
NUM.23.24	Iki hsa Isriyalak pemaatisiwaatc
NUM.23.24	mii 'i enentaakosiwaatc taapishkoo noonshe mihshipishiw,
NUM.23.24	Taapishkoo mihshipishiw kaa⁠pasikwiitc;
NUM.23.24	kaa⁠oshihshinsik itahsh paanimaa hsa eh⁠kitamwaatc kaakii nihsaatc,
NUM.23.24	Miihsh eshi minihkwetc omiskwiimini kaakii nihsaatc,”
NUM.23.24	kii‑ishi kakito.
NUM.23.25	Miihsh Pelakoon kaa'ikotc, “Keko tahsh intawaa awaac pankii macakimaahken, keko kaye intawaa awaac pankii inaahken ci⁠minohsewaatc!” okii'ikoon.
NUM.23.26	Miitahsh o'o Pelam kaa⁠ihkitotc, “Kitaanakii wiintamawin iitok kahkina ci‑ihkitowak kaaTipenciketc eshi anooshitc,” kii‑ihkito.
NUM.23.27	Miihsh o'o Pelakoon 
NUM.23.28	Miihsh kaa⁠ishiwinikotc weti waciink Piiyor 
NUM.23.29	Pelam 
NUM.23.30	Miitahsh Pelakoon kaa⁠ishihcikenitc kaakii'inaatc, ekiih pakitinaahsowaakenitc pehpeshik ayaape pishihkiwa', pehpeshik kaye ayaape maanahcaanihsa' entahsininikin kaashi pakitinaahsonk.
NUM.24.1	Miitahsh Pelam 
NUM.24.2	Miitahsh kaakii waapamaatc Isriyala' eshi pepahkaanwewaanakisinitc e⁠ishi ayohko kapehshinitc. Miihsh kaakii otihsikotc Kishemanitoon otAhcaahkoni. 
NUM.24.3	Miitahsh Pelam kaakii maacii kaakiikitotc o'o ekii ihkitotc,
NUM.24.3	“Mii hsa 'owe ehkitoyaan niin Pelam weteteyaan Pii'or,
NUM.24.3	ehkitoyaan niin inini ne'aapitc,
NUM.24.4	Mii hsa ehkitoyaan
NUM.24.4	kaakii ishi noontawak Kishemanitoo e⁠ihkitotc,
NUM.24.4	Ishinamowinink hsa
NUM.24.4	ninkii ishi waapamaa kaaMaawaci mashkawisiitc, ekiih kawihseyaan,
NUM.24.4	shaakooc itahsh ninkii ishi'ikoo ci⁠waapiyaan.
NUM.24.5	Etatawe hsa Cekaponk wentahkaanesiwaatc
NUM.24.5	ayonishihshininiwaan opakwaanekamikowaan eshitaawaatc Isriyalak.
NUM.24.6	Taapishkoo kaa⁠kiinwaapiikamowaatc mihtikook
NUM.24.6	komaa kaye kihtikewin imaa inahke siipink
NUM.24.6	Taapishkoo kaa⁠minomaakosinitc mihtikoonhsa'
NUM.24.6	kaakii kihtikaanaatc Kishemanitoo
NUM.24.6	Komaa kaye kiishkaahtikook imaa inahke nipiink.
NUM.24.7	Mooshak ihsa ta⁠kimiwanini keshi'ayaawaatc,
NUM.24.7	keshi mino shaapopiihkamikaanik itahsh
NUM.24.7	oka ayishi kihtikaataanaawaan kihtikaanenhsan.
NUM.24.7	Okihci okimaamiwaan hsa nawac ta⁠kihci inentaakosiwan
NUM.24.7	ahpiihc wiin ini Ekak kaakii'inimintc kihci okimaan,
NUM.24.7	keshi tipenciketc hsa ta⁠ishpentaakwanini.
NUM.24.8	Iicipahkiink hsa otoonci saakiciwinikowaan Kishemanitoon,
NUM.24.8	omiikaasoohtamaakowaan kaye
NUM.24.8	enentaakosinitc taapishkoo pishihkiwan meshkawentaakosinitc.
NUM.24.8	Oshaakooci'aawaa' hsa kaa⁠shiinkenimikowaatc,
NUM.24.8	opoohpoohkokaneshkawaawaa' kaye,
NUM.24.8	opihkwahkowaan hsa otaapacihtoonaawaan eh⁠shaakooci'aawaatc.
NUM.24.9	taapishkoo mihshipishiw kaa⁠papimihshink,
NUM.24.9	awenenan itahsh ke⁠kashkite'enihpan ci⁠amaci'ikotc?”
NUM.24.9	“Awenen hsa iko ke⁠minwakimaatc Isriyala',
NUM.24.9	mii hsa awe ke⁠minohsewakinsotc,
NUM.24.9	Awenen itahsh iko ke⁠macakimaatc Isriyala',
NUM.24.9	mii hsa awe ke⁠macakimintc,” kii‑ihkito Pelam.
NUM.24.10	Pelam itahsh wiinke okii nishki'aan Pelakoon, miihsh kaashi pasinincii'otisonitc ekii'ikotc, “Pelam, kikii antomin ohsha ci⁠macakimatwaa kaa⁠shiinkenimiwaatc. Tekwac itahsh mii 'i eshihcikeyan nihswaa e⁠inatwaa ci⁠minohsewaatc. 
NUM.24.11	Maacaan itahsh ani kiiwen. Kikii'inin iitok ewii kihci tipa'amawinaan, kaaTipenciketc tahsh kimiitaakwenik cikiih tipa'amaakooyampan,” okii'ikoon.
NUM.24.12	Miitahsh o'o Pelam kaa⁠ishi nahkwehtank, “Ninkii wiintamawaak iitok ininiwak kaakiih piicinisha'amawiyan, o'o ekii inakwaapan, 
NUM.24.13	‘Kiishpin hsa Pelak miishitc minihk osaawi shooniyaa waapihkoon, waapaapihko shooniyaa waapihkoon ci⁠mooshkinenitc owaahkaa'ikanink, kaawiin hsa nahpaac nintaa ishihcikewaahsiin enaahkoniketc kaaTipenciketc, ci⁠kakiikinasiiwaan niin iko ke⁠ishihcikeyaan mihsawaa ko onishihshininik, komaa kaye wenishihshihsininik. Aaniin hsa ko kaaTipenciketc ehkitotc, mii hsa ehta ko 'i ke⁠ihkitoyaan.’ ”
NUM.24.14	“Miitahsh noonkom kaawii ani kiiweyaan ewii ishaayaan eshi'ayaawaatc niwiitaatisiimaakanak. Ampe tahsh kiwii wiintamawin aaniin iki Isriyalak 
NUM.24.15	Miihsh Pelam 
NUM.24.15	“Mii hsa 'o niin Pelam weteteyaan Pii'or ehkitoyaan,
NUM.24.15	niin hsa inini weweni kaa⁠na'aapitc,
NUM.24.16	mii hsa 'i ehkitoyaan ekii noontawak Kishemanitoo ehkitotc,
NUM.24.16	ekii ontinamaan kaye kihkentamaawin
NUM.24.16	kaa⁠Maawaci ishpentaakositc,
NUM.24.16	Niin hsa ishinamowinink kaakii waapamak
NUM.24.16	Kishemanitoo kaaMaawaci mashkawisiitc,
NUM.24.16	Ekiih kawihseyaan shaakooc itahsh niwaapi'ikoo.
NUM.24.17	Niiyaak hsa niwaapamaak,
NUM.24.17	kaawiin wiin noonkom kaa'itamaan,
NUM.24.17	Niwaapamaak hsa pemaatisiwaatc Isriyalak.
NUM.24.17	Miitahsh i'imaa ke⁠onciitc kihci okimaa,
NUM.24.17	wanankohshink ci‑inentaakositc.
NUM.24.17	Taapishkoo hsa wanankohsh kaa⁠onsowitc ta⁠ishinaakosi
NUM.24.17	ci⁠onciitc Isriyalink.
NUM.24.17	Oka shikohtikwaaneshkawaa' hsa oniikaanisii'
NUM.24.17	wenciinitc Moowap ahkiink,
NUM.24.17	Oka shaakooci'aa' kaye kahkina pemaatisinitc
NUM.24.17	Sehtink wentahkaanesinitc.
NUM.24.18	Iitam ahkiink wenciinitc hsa
NUM.24.18	oka shaakooci'aa';
NUM.24.18	Siiyar ahkiink hsa kaye wenciinitc
NUM.24.18	kaa⁠shiinkenimikotc oka shaakooci'aa',
NUM.24.18	Isriyalak hsa wiinke tani mashkawentaakosiwak.
NUM.24.19	Keni tipenciketc itahsh Cekaponk taani oncii,
NUM.24.19	oka nihsaa' itahsh kaye i'imaa ootenaank wenci ishko'imintc.”
NUM.24.20	Pelam tahsh e⁠waapamaatc Amalehk kaatinowinitc, miihsh kaa⁠ishi maacii kaakiikitotc,
NUM.24.20	“Amalehk kaatinowiwaatc hsa
NUM.24.20	maawac niikaan kii⁠mashkawentaakosiwak,
NUM.24.20	Weti tahsh ishkwaac ta⁠nehpici nihshiwanaacihcikaniwiwak.”
NUM.24.21	E⁠inaapitc itahsh okii waapamaa' Ken kaatinowinitc, miihsh kaa⁠ishi maacii kaakiikitotc,
NUM.24.21	“Kaa⁠ishitaayek hsa wiinke kehcinaa'owentaakwan,
NUM.24.21	taapishkoo wasihson kaa‑ayaak piintaapihk inentaakwan,
NUM.24.22	Shaakooc itahsh kiinawaa Kenan kaatinowiwaatc
NUM.24.22	kika nihshiwanaaci'ikoom,
NUM.24.22	Ahpii Ahsiiriya ahkiink wenciiwaatc
NUM.24.22	kaahcitininekwaa,” kii‑ihkito.
NUM.24.23	Miihsh Pelam kaa‑ani ihkitotc,
NUM.24.23	“Awenen itahsh ke⁠kashkihtoohpan ci⁠pimaatisihpan,
NUM.24.23	o'o kota Kishemanitoo e⁠ishihciketc?
NUM.24.24	Pemaatisiwaatc hsa Saaiparahs ahkiink
NUM.24.24	ta⁠pionci pakamaahshiwak
NUM.24.24	kihci ciimaanink ci⁠pipoosiwaatc,
NUM.24.24	Miiwak itahsh iki ke⁠shaakooci'aawaatc
NUM.24.24	Ahsiiriya ahkiink wenciinitc,
NUM.24.24	Iipar ahkiink kaye wenciinitc,
NUM.24.24	Shaakooc kewiinawaa ta⁠nehpici nihshiwanaatisiwak,” kii‑ihkito.
NUM.24.25	Miitahsh Pelam kaa⁠ishi pasikwiitc ekii ani maacaatc eh⁠kiiwetc otaawinink. Pelakoon itahsh kii⁠ani maacaawan.
NUM.27.13	Ahpii tahsh kii‑ishkwaa waapantaman, mii hsa 'i ci‑ishkwaa pimaatisiyan taapishkoo kiicihkiwensi Eran 
NUM.27.14	I'i hsa kaashi niishiyek kaawiin kikii ishihcikehsiim kaakii ishi anooninakookipan weti pikwatahkamik Sin 
NUM.27.15	Moosihs tahsh okii'inaan kaaTipencikenitc, 
NUM.27.16	“KaaTipencikeyan kaaKishemanitoowiyan kaa⁠tipentaman kahkina pimaatisiwin, kitishi kakwecimin ci⁠onaapamatc inini ke⁠niikaaniihtamawaatc pemaatisinitc Isriyala'. 
NUM.27.17	 Mii hsa awe ke⁠niikaaniihtamawaatc maacaanitc, pikiiwenitc kaye. Mii kaye a'a ke⁠niikaaniihtamawaatc anta miikaasonitc, ke⁠pikiiwewinaatc tahsh kaye. Iki hsa pemaatisiwaatc kaa⁠tipenimikowaatc kaaTipencikenitc ci‑ishinaakosihsikwaa taapishkoo maanahcaanihshak kaa‑ayaawaahsikwaa awiyan ke⁠niikaaniihtamaakowaatc,” okii'inaan.
NUM.27.19	Mii hsa awe ke⁠niipawi'intc enaahsamiinitc anami'ewikimaan Eli'esar 
NUM.27.20	Mii hsa tahsh i'i keshi miinatc kimashkawentaakosiwin, kahkina hsa pemaatisinitc Isriyala' ci⁠na'ihtaakotc. 
NUM.27.21	 Iniweniwan tahsh anami'ewikimaan Eli'esaroon kaa⁠ishinihkaasonitc oka ahpenimonotawaan, aaniihsh miiwan ini ke⁠kakwetwehtamaakotc ke⁠onci kihkentank otinentamowinini kaaTipencikenitc. A'a hsa anami'ewikimaa oka aapacihtoon
NUM.27.22	Miihsh Moosihs kaa⁠ishihciketc kaakii'ikotc kaaTipencikenitc. Ekii niipawi'aatc Caahshowaan enaahsamiinitc Eli'esaroon kaakii anami'ewikimaawinitc, kaakii ishi'ayaanitc kaye kahkina Isriyala'. 
NUM.27.23	 Moosihs tahsh okiih saaminaan Caahshowaan ohtikwaaniniink, ekii wiinaatc ci⁠naapishkaakotc. KaaTipencikenitc hsa okii'ikoon o'o ci‑ishihciketc.
DEU.4.1	Moosihs 
DEU.4.2	 Keko awahshime nankinankek kaa'ininakook, keko kaye aciwinamohkek. I'i hsa ci⁠kanawentamowek kaaTipenciketc kiKishemanitoomiwaa otinaahkonikewinan kaa⁠wiintamawinakook. 
DEU.4.3	 Kiinawaa iitok iko kikii waapantamowaam kaakii ishihciketc kaaTipenciketc weti kihci waciink Piiyar 
DEU.4.4	Kiinawaa tahsh wiin kaakiih kihciwenimek ekiih tepweyenimek kaaTipenciketc kiKishemanitoomiwaa keyaapi kipimaatisim noonkom kaa⁠kiishikahk.”
DEU.4.5	“Inashke kikii kihkino'amawininim ihkitowinan, inaahkonikewinan kaye, kaaTipenciketc kiKishemanitoomiwaa kaakii inanooshitc, ci‑ishihcikewek i'imaa kaawii ishi piintikeshkaayek ahkiink kaawiih tipinawewisiyek. 
DEU.4.6	Tootamowaahk otinaahkonikewinan. Mii hsa tahsh o'omaa ke⁠onci pehteyaapaminekwaa kotak pemaatisiwaatc aaniin ehpiihci kakiihtaawentamek. Ahpii hsa noontamowaatc ono kahkina inaahkonikewinan, ta⁠ihkitowak ‘Etatawe hsa otayaanaawaa kakiihtaawentamowin, nihsitohtamowin kaye oko kaa⁠kihci inentaakosiwaatc pemaatisiwaatc.’ ”
DEU.4.7	“Ayaawak inahsh kotak pehkaanwewaanakisiwaatc pemaatisiwaatc ci⁠ahpiihci kihci inentaakosiwaahpan ci⁠ayaawaawaatc manitoon pehsho taapishkoo kaaTipenciketc kiKishemanitoominaan kaashi pehshwaapamank ahpii kii⁠kanoonank ci⁠wiiciiwinank. 
DEU.4.8	Awenenak tahsh iki pahkaan kotak pehkaanwewaanakisiwaatc pemaatisiwaatc eyaawaatc ihkitowinan, inaahkonikewinan kaye cishi kwayahkwentaakwaninikin ono kahkina inaahkonikewinan kaa⁠onahtamawinakook noonkom kaa⁠kiishikahk. 
DEU.4.9	Ayaankwaamisik itahsh weweni kaye ishihcikek ci⁠waniihkehsiwek kekoonan kaakii waapantamek, aaniihsh maakishaa waniihkeyek i'imaa kite'iwaank, kaawiin miinawaa wiihkaa kika maamihkawihsiim minihk ke⁠pimaatisiyek o'omaa ahkiink. O'owe hsa tahsh ishihcikek, ani wiintamawihkwak kiniicaanihsiwaak, keni oniicaanihsiwaatc kaye ci⁠ani kihkentaminitc. 
DEU.4.10	Inashke maamihkawik ahpii eh⁠kiishikahk kaakii niipawiyekipan enaahsamiitc kaaTipenciketc kiKishemanitoomiwaa weti kihci waciink Oorep 
DEU.4.12	Miihsh o'o kaakii'ininek kaaTipenciketc i'imaa ishkotenk kii⁠onci kanooninek, ihkitowinan hsa ehta kikii noontaam, ekii noontawek awiya e⁠noontaakositc, kaawiin tahsh awiya kikii waapamaahsiwaawaa. 
DEU.4.13	 mii hsa tahsh i'i kaakii wiintamawinek aaniin keshi kanawentamowek ahshotamaakewinan kaakii onahtamawinek, ci⁠na'ihtamowek mitaahso (10) inaahkonikewinan kaakii oshipii'ank i'imaa napakaapihkahsiniink kaakii niishinitc. 
DEU.4.14	 Miihsh kaye'i ahpii kaaTipenciketc kaakii anooshihpan ci⁠kihkino'amawinakook ihkitowinan, inaahkonikewinan kaye, ke⁠ishihcikewek i'maa ahkiink kaa‑ani ishaayek ewiih tipinawewisiyek.”
DEU.4.15	“Kiinawaa tahsh ayaankwaamisik. Ekii waapamaahsiwek itahsh awiya ahpii kiih⁠kiishikaninik kaaTipenciketc ishkotenk kii⁠onci kanooninek weti Oorep kaa⁠ishinihkaatenik, 
DEU.4.16	 Mii hsa tahsh i'i ishi ayaankwaamisik ci⁠nihshiwanaaci'itisohsiwek. Keko oshihtamaasohkek manitoohkaanak ininiink, ihkwenk kaye ci‑ishinaakosiwaatc. 
DEU.4.17	 Kaa⁠ishinaakosiwaatc kaye awenen iko aya'aawihshak i'imaa ahkiink kaa‑ayaawaatc, iki kaye pinehshiinshak kaa⁠papaamihsewaatc ishpimink. 
DEU.4.18	Keko kaye kaa⁠papaamootewaatc tino ishi'aahkekwaanik, keko kaye ishi'aahkekwaanik ci‑ishinaakosiwaatc taapishkoo kinooshenk. 
DEU.4.19	Ayaankwaamisik kaye ahpii kii‑inaapiyek ishpimink kii⁠waapamek kiisihs, tipihkikiisihs kaye, kahkina kaye wanankohshak, cishi maaciishkaahsiwek i'i nahke ci⁠anami'ehtawaahsiwekwaa, keko kaye pamiihtawaahkekwaanik. KaaTipenciketc kiKishemanitoomiwaa iitok okiih pakitinaa' o'o aaninta pemaatisinitc o'omaa ahkiink kaa‑ayaanitc ci⁠anami'ehtawaanitc. 
DEU.4.20	 Kiinawaa tahsh wiin kaaTipenciketc kikii otaahpinikowaa, ekiih saakiciwininek weti Iicipahkiink 
DEU.4.21	 KaaTipenciketc tahsh niin ninkii maanaapamik kiinawaa onci. Miitahsh kaakii ishi aayiicikiishwetc ci⁠aashawishkaawaahsiwak i'i Cwaartan 
DEU.4.22	O'omaa tahsh niin inahke ahkiink ninka tashi ishkwaa pimaatis, kaawiin ninka aashawishkaahsii i'i Cwaartan siipi. Kiinawaa tahsh kika aashawishkaam ci⁠tipinawewisiyek i'i kaa⁠onishihshik ahki. 
DEU.4.23	Weweni tahsh ayaankwaamisik, ci⁠waniihkenotamowaahsiwek kaaTipenciketc kiKishemanitoomiwaa kaakii inahtamawinek i'i ahshotamaakewin. Kikii onci'ikoom iitok ci⁠oshihtamaatisohsiwek aaniin iko ci‑ishinaakosihsikwaa manitoohkaanak. 
DEU.4.24	 KaaTipenciketc, kiKishemanitoomiwaa aaniihsh taapishkoo inentaakosi ishkote kaa‑ankwaahkisowemakahk, kaawiin ohsha omanaaci'aahsii' kaa⁠kakwe naapishkaakotc.”
DEU.4.25	“Ahpii kinwesh kiih⁠taanotamek i'i ahki, ani ayaawekwaa tahsh ke⁠oniicaanihsiyek, ke⁠oyooshihsiyek kaye, kiishpin itahsh ani maci'ishiwepisiyek, ani oshi'ekwaa tahsh kaye manitoohkaanak, anoociko kaye ani ishihcikeyek enaahsamiitc kaaTipenciketc kiKishemanitoomiwaa, mii hsa 'i ci⁠nihshki'ek. 
DEU.4.26	Ninkanootaan hsa kiishik, ahki kaye ci⁠tipaacimikoyek noonkom kaa⁠kiishikahk, kiishpin shashiipihtawiyek, kaawiin kinwesh kika ayaahsiim i'imaa ahkiink. Kaawiin hsa kinwesh kika taanotansiim i'i ahki akaamink Cwaartan eyaak kaawii awi taanotamek, wiinke hsa kika nihshiwanaaci'ikoom. 
DEU.4.27	 KaaTipenciketc hsa misiwe kika ishi ohswenikowaa eshi'ayaanitc kotak pemaatisinitc, aahpici tahsh pankii ehta kika ishko pimaatisim eshi'ayaawaatc kotak pemaatisiwaatc kaaTipenciketc kaawii ishiwininek. 
DEU.4.28	Miitahsh weti ke⁠tashi anami'ehtawekwaa manitoohkaanak mihtikonk, komaa kaye ahsiniink kaa⁠onci oshi'intwaa. Kaawiin iitok waapihsiiwak, kaawiin kaye noontansiiwak, kaawiin kaye wiihsinihsiiwak, kaawiin kaye minaancikehsiiwak. 
DEU.4.29	 Miitahsh weti keshi kakwe mihkawek kaaTipenciketc kiKishemanitoomiwaa, kika mihkawaawaa tahsh kiishpin kota enikohkote'eyek nanaantone'wek. 
DEU.4.30	Ahpii hsa wahsitaawihseyek, kahkina kaye ono otihsikoyek weti ani kakiishikahk, mii hsa 'i ci⁠kiiwenotawek kaaTipenciketc kiKishemanitoomiwaa, miihsh kaye ci⁠na'ihtawek. 
DEU.4.31	KaaTipenciketc ohsha kiKishemanitoomiwaa eh⁠tinowitc kaa⁠koohpaasinaaketc. Kaawiin hsa kika nakanikohsiiwaa, kaawiin kika nihshiwanaaci'ikohsiiwaa. Kaawiin kaye ta⁠waniihkehsii wiin iko kaakii ayiici ahshotamawaakopanen kikehteya'aamiwaapanii'.”
DEU.4.32	“Otaanaank itahsh inahke cipwaa nihtaawikiyek ishi anta kihkencikek, weti piko kaye maawac otaanaank ahpii eh⁠kiishikahk Kishemanitoo kii⁠oshi'aakopanen ininiwan o'omaa ahkiink. Misiwe hsa ehko kaa⁠pishi kiishikahk ishikakwetwen. Wiihkaa na kekoon o'o kiih⁠pi kihci ishihse? Wiihkaa na o'o kekoon kiihpi inihtaakaaniwan? 
DEU.4.33	Wiihkaa na awiyak pemaatisiwaatc okiih pi noontawaawaan Kishemanitoon mekwe ishkotenk ci⁠onci kanoonikowaatc, ci⁠pimaatisiwaahpan itahsh taapishkoo kiinawaa kaakii ishihseyek? 
DEU.4.34	Wiihkaa na pahkaan manitoo opi kakwecihtoon pemaatisinitc ci⁠onci otaahpinamaasotc eshi'ayaanitc kotak pemaatisinitc, wiin itahsh iko ewiih tipinawewisitc. Mii 'iwe kaaTipenciketc kiKishemanitoomiwaa kaakiih tootawinek Iicipahkiink. Kikii waapantamowaam iitok kaakii ishi kakweci'iwetc, kaakii ishi mamaantaawihciketc, kaakii ishi maamahkaacihciketc, kaakii ishi miikaasotc, ekii aapacihtootc oninc kehci mashkawentaakwaninik. 
DEU.4.35	 Kiinawaa iitok o'o kikii ishi waapanta'ikoom ci⁠kihkenimek kaaTipenciketc, wiin eh⁠Kishemanitoowitc. Kaawiin kotak manitoon ayaahsiiwan. 
DEU.4.36	Kikiih pakitinikowaa hsa kihci kiishikonk ci⁠onci noontawek, ci⁠kihkinowininek; ahkiink itahsh wiin kikiih pakitinikowaa ci⁠waapantamowek okihci ishkotem, mekwe ishkotenk kikii onci noontawaawaa eh⁠kanooninek. 
DEU.4.37	Ekiih saaki'aatc itahsh kikehteya'aamiwaapanii', mii hsa 'i kaakii onci onaapamaatc opiiwesiimini. Wiin itahsh iko kikii wiiciiwikowaa Iicipahkiink kii⁠onci saakiciwininek kii⁠aapacihtootc okihci mashkawisiiwin. 
DEU.4.38	Ewiih saakitaama'waatc eni ishaawek kotak pemaatisinitc nawac peyaahtiinonitc, nawac kaye meshkawentaakosinitc ahpiihc kiinawaa, ewii ishiwininek ci⁠piintikeshkaawek otahkiiminiink kiinawaa ewii miininek ci⁠tipinawewisiyek. 
DEU.4.39	Kihkentamok itahsh noonkom kaa⁠kiishikahk, kite'iwaank ishi kihkentamok kaaTipenciketc wiin eh⁠Kishemanitoowitc weti paashici ishpimink, weti kaye anaamink inahke ahkiink; kaawiin hsa kotak manitoo ayaahsii. 
DEU.4.40	Ishihcikewaahk hsa tahsh eshihsininik otihkitowinan, otinaahkonikewinan kaye, noonkom kaa⁠kiishikahk kaa⁠wiintamawinakook, miitahsh i'i ci⁠minohseyek kiniicaanihsiwaak kaye, kooshihsiwaak kaye keni ayaawaatc kii‑ishkwaa ayaayek. Kinwesh itahsh kika pimaatisim i'imaa ahkiink kaaTipenciketc kiKishemanitoomiwaa kaa⁠miininek mooshak iko eni ayaayek,” kii‑ihkito Moosihs 
DEU.6.1	“Miiwan itahsh ono kahkina inaahkonikewinan kaaTipenciketc kiKishemanitoomiwaa kaakii inanooshitc cishi kihkino'amawinakook, ci⁠na'ihtamowek, ci⁠tootamowek kaye weti ahkiink kaa⁠ishaawek kaawiih tipinawewisiyek. 
DEU.6.2	Kiinawaa hsa, kiniicaanihsiwaak kaye, kooshihsiwaak kaye, ci⁠kohtaanenimek kaaTipenciketc kiKishemanitoomiwaa, ci⁠kanawentamowek kahkina otihkitowinan, otinaahkonikewinan kaye kaa⁠wiintamawinakook. Minihk iko ke⁠pimaatisiyek i'i ci‑ishihcikeyek miihsh kinwesh ci⁠pimaatisiyek. 
DEU.6.3	Kiinawaa Isriyalak 
DEU.6.5	 Miihsh ci⁠saaki'ekipan kaaTipenciketc kiKishemanitoomiwaa misiwe piko kite'iwaank, misiwe kaye kitahcaahkowaank, ehpiihciyek iko ci⁠saaki'ekipan. 
DEU.6.6	 Ono tahsh ihkitowinan kaa⁠wiintamawinakook noonkom kaa⁠kiishikahk mooshak ta‑ayaawan kite'iwaank! 
DEU.6.7	Weweni tahsh kika kihkino'amawaawaak kiniicaanihsiwaak. Kika tashintamawaawaak ahpii kii⁠namatapiyek kitaawiniwaank, kiini pimohseyek kaye inkociko kii‑ishaayek, kiih⁠pimihshinek kaye, ahpii kaye kii⁠wanishkaayek. 
DEU.6.8	Akwahpitook tahsh ono kininciiwaank, kiskahtikowaank kaye ishi kikishkamok ke⁠onci waniihkehsiwek! 
DEU.6.9	Kiwaahkaa'ikaniwaank kaye kaashi ayishkwaantemaahtikowank i'imaa kaye kihci ishkwaantemiink ishi oshipii'amok o'o kaa'ininakook!”
DEU.6.11	Waahkaa'ikanan hsa kaye ta⁠mamooshkinewan kekoonan kaa⁠onishihshinkin, kiinawaa kaakii ahtoohsiwek. Ta‑ayaawan tahsh onta'ipaanan kiinawaa kaakii waanihkaatansiwek. Shoominaahtikook kaashi nihtaawiki'intwaa, aalip 
DEU.6.12	kehcinaac iko ayaankwaamisik ci⁠waniihkenotawaahsiwek kaaTipenciketc kaakiih pi'onci saakiciwininek weti Iicipahkiink 
DEU.6.13	 Wiin hsa ehtako kika kohtaanenimaawaa kiKishemanitoomiwaa, wiin ehtako kaye kika anami'ehtawaawaa, wiin ehtako kaye owiinsowin kika ahpi wiintamowaam. 
DEU.6.14	Keko kaye pahkaan manitook piminisha'waahkekwaanik, ini kaye pemaatisiwaatc kaa⁠waahkaashkawinekwaa kaa⁠omanitoomiwaatc. 
DEU.6.15	KaaTipenciketc kiKishemanitoomiwaa kaa‑ayaatc mekweya'ii eshi'ayaayek aaniihsh tinowi kaa⁠ontentank Kishemanitoo. KaaTipenciketc kiKishemanitoomiwaa onishkaatisiwin ohsha ta‑aahkwentaakwanini ke⁠otihsikoyek. Wawiinke kaye kika nihshiwanaaci'ikowaa wiihkaa miinawaa ci⁠ayaawaahsiwek o'omaa ahkiink.”
DEU.6.17	Kehcinaac ishihcikek ci⁠kanawentamowek kaaTipenciketc kiKishemanitoomiwaa otihkitowinan kaye kaa⁠miininek. 
DEU.6.18	Kika ishihcikem itahsh kaye kweyahkonaakwahk, wenishihshik kaye enaahsamiitc kaaTipenciketc, ci⁠minohseyek. Miitahsh ci⁠piintikeshkaayek i'i ahki wenishihshik ci⁠tipinawewisiyek kaaTipenciketc kaakii ayiici ahshotamawaakopanen kikehteya'aamiwaapanii' ewii miinaatc. 
DEU.6.19	Oka saakitaamawaa' itahsh ini kahkina kaa⁠shiinkeniminekwaa wa‑ani ishaayek, ci‑ishihsenik kaaTipenciketc kaakii ihkitokopanen.”
DEU.6.20	“Ani ayishihsek itahsh ahpii kikosihsiwaak o'o ishi kakweciminekwaa, ‘Aaniin itahsh enwaatek o'o kaaTipenciketc kaakii'ininank ci⁠kanawentamowank otihkitowinan, otinaahkonikewinan kaye.’ 
DEU.6.21	Miihsh o'o keshi nahkwehtawekwaa, ‘Niinawint hsa Peroo 
DEU.6.22	Miitahsh kaaTipenciketc kaakii naakohtootc ekii waapantamowaankitc kehci inentaakwaninikin, kekwaanihsakentaakwaninikin kihkinawaacihcikanan, maamahkaacihcikewinan, aaniin kaakiih tootawaatc Peroon, kahkina owaahkaa'ikaniniink kaye kaakii ayaanitc. 
DEU.6.23	Miitahsh kaa⁠onci saakiciwininaank o'omaa ekiih piininaank, ekii miininaank itahsh o'o ahkiini kaakii ayiici ahshotamawaakopanen kikehteya'aaminaanii'. 
DEU.6.24	Miitahsh kaaTipenciketc kaakii inaahkoninank ci⁠na'ihtamowank kahkina ono otihkitowinan, ci⁠kohtaanenimank kaaTipenciketc kiKishemanitoominaan. Miitahsh mooshak ci⁠minohseyank, miikaye'i ci‑inentaakosiyank ci⁠pimaatisiyank taapishkoo noonkom kaa⁠ishi'ayaayank. 
DEU.6.25	Kiishpin hsa weweni na'ihtamowank o'o misiwe inaahkonikewin, enaahsamiitc kaaTipenciketc kiKishemanitoominaan kaakii miininank, mii hsa 'iwe kikwayahkwaatisiwininaan ke⁠inakintek,’ kika'inaawaak.”
DEU.7.2	Ahpii tahsh kaaTipenciketc kiKishemanitoomiwaa tootawaatc ci⁠shaakooci'imek, miihsh eshinaakwahk wiinke piko ci⁠nihshiwanaaci'imek. Kaawiin itahsh kika inaahsiwaawaak ci⁠mino wiiciiwekwaa, kaawiin kaye kika koohpaatenimaahsiwaawaak. 
DEU.7.3	Kaawiin kaye kika wiitikemaahsiwaawaak. Kaawiin kaye kitaanihsiwaak oka wiitikemaahsiwaawaa' okosihsini, kikosihsiwaak kaye kaawiin oka wiitikemaahsiwaawaa' otaanihsini. 
DEU.7.4	Kikosihsiwaak ohsha oka kashki'ikowaa' i'i ihkwewa' ci⁠piminisha'waahsikwaa kaaTipencikenitc meshkwac itahsh oka piminisha'waawaa' omanitoomini. Miitahsh i'i kaaTipenciketc onishkaatisiwin ci⁠otihsikowek, aahpici tahsh ta⁠kitaahtapihse ci⁠nihshiwanaaci'ikoyek. 
DEU.7.5	 Miitahsh ke⁠tootawekwaa; kika piikopitaawaam hsa kaashi pakitinaahsowaatc, kika pikishka'amowaam kaye kaa⁠kihtenimaawaatc ahsinii', kika kiishka'amowaam kaye mihtikoo' wenci kihkinawaatentaakositc ihkwewi manitoohkaan Aasharah 
DEU.7.6	 Kiinawaa iitok kaaTipenciketc kiKishemanitoomiwaa kitipinawewisiimikowaa; kaaTipenciketc kiKishemanitoomiwaa wiin kikii onci onenimikowaa eshi'ayaanitc kahkina pemaatisinitc o'omaa ahkiink, memintake ko ci⁠tinowiwek opimaatisiima'.”
DEU.7.7	“Kaawiin itahsh wiin kaaTipenciketc kitoonci saaki'ikohsiiwaa, kitoonci onenimikohsiiwaa kaye onsaam maawac kiinawaa eh⁠paahtiinoyek o'omaa ahkiink, kiinawaa iitok maawac kitakaahsiinom kaa⁠tahshiwaatc awiyak pemaatisiwaatc. 
DEU.7.8	Mii hsa 'i wenci tootawinek kaaTipenciketc eh⁠saaki'inek, ewii ishihciketc kaakii ishi aayiici ahshotamawaakopanen kikehteya'aamiwaa'. Mii hsa 'i kaaTipenciketc kaakii onci saakiciwininek omashkawisiiwin ekii aapacihtootc weti Iicipahkiink 
DEU.7.9	 Kihkentamok itahsh kaaTipenciketc kiKishemanitoomiwaa mii ehta a'awe Kishemanitoo, eh⁠tepweyentaakositc. Eh⁠kanawentank kaye kaakii ishi ahshotank ewii ishi saaki'aatc i'i mitaahswaahk 1,000 kaa‑ayaanihke nihtaawiki'itinitc kaa⁠saaki'ikotc, kenawentaminitc kaye enaahkoniketc. 
DEU.7.10	I'i tahsh wiin kaa⁠shiinkenimikotc kaawiin ta⁠pwaahtawiihsii piniskwe piko ci⁠nana'ahsaatc, ci⁠nihshiwanaaci'aatc kaye i'i kaa⁠shiinkenimikotc. 
DEU.7.11	Taka hsa tahsh weweni ishihcikek ci⁠piminisha'amowek otinaahkonikewinan, otihkitowinan kaye, otoonahshowewinan kaye noonkom kaa⁠kiishikahk kaa⁠wiintamawinakook.”
DEU.7.13	Miihsh ci⁠saaki'inek, ci⁠shaweniminek kaye, kika ishi'ikowaa kaye ci⁠ani paahtiinoyek. Oka ishi shawenimaa' kaye ihkwewa' ci⁠oniicaanihsinitc. Oka ishihtoon kaye kitahkiimiwaa ci⁠nihtaawikihcikemakaninik. Ta⁠ishihcike kaye ci⁠ani paahtiinonitc pahkweshikanan, oshki shoominaapooni kaye, pimiteni kaye. Ta⁠ishihcike kaye cini paahtiinonitc kipishihkiimiwaa', kimaanahcaanihshimiwaa' kaye i'imaa ahkiink kaakii ishi aayiici ahshotamawaakopanen kikehteya'aamiwaapanii' ewii miininek. 
DEU.7.14	Kiinawaa hsa maawac kishawentaakosim kaa⁠tahshiwaatc kotak awiyak pemaatisiwaatc; kaawiin hsa inini, komaa kaye ihkwe oka pwaanawihtoohsiin ci⁠oniicaanihsitc eshi'ayaayek. Miihsh peshikwan kitawahkaaniwaak ke⁠ishihsewaatc. 
DEU.7.15	KaaTipenciketc itahsh kika otaahpinamaakowaa kahkina aahkosiwinan; kaawiin hsa kika inaahpine'ikohsiiwaa ini aahkosiwinan kekwaanihsakentaakwaninikin Iicipahkiink 
DEU.7.16	Kika caaki'aawaak itahsh kahkina pemaatisiwaatc kaaTipenciketc kiKishemanitoomiwaa ke⁠miininek ci⁠caaki'imek, kaawiin hsa kika koohpaasinawaahsiwaawaak, kaawiin kika anami'ehtawaahsiwaawaa' omanitoomiwaa', aaniihsh mii 'imaa ke⁠onci kaahcici'ikooyek.”
DEU.7.17	“Maakishaa hsa 'owe kika ihkitom, ‘Nawac hsa wiinawaa iki pemaatisiwaatc paahtiinowak ahpiihc niinawint! Aanti kekii onci maaciiyaamohkiiyaank?’ 
DEU.7.18	Kaawiin hsa kika kohsaahsiwaawaak; miihsh weweni keshi maamihkawiyek aaniin kaaTipenciketc kiKishemanitoomiwaa kaah⁠tootawaatc Peroon 
DEU.7.19	Kishkiinshikowaank iitok kikii onci waapantamowaam Iicip kaatinowinitc kii⁠kakweci'aatc, kihkinawaacihcikanan, maamahkaacihcikewinan kaye kaa⁠maamahkaasinaakwaninikin kaakiih tootank, kii⁠aapacihtootc omashkawisiiwin shikwa osoonkentaakosiwin. Miitahsh i'i inahke kaaTipenciketc kiKishemanitoomiwaa kaakii ishi saakiciwininek. Miitahsh peshikwan ke⁠tootawaatc i'i kahkina pemaatisinitc kaa⁠kohsimek. 
DEU.7.20	Aanciko tahsh kaye kaaTipenciketc kiKishemanitoomiwaa ohkanaamo' oka ishinisha'amawaa' kaakiih kaasoohtawiminek piinihsh ci⁠caaki'imintc. 
DEU.7.21	Kaawiin hsa kika kohsaahsiwaawaak, aaniihsh kaaTipenciketc kiKishemanitoomiwaa ayaa mekweya'ii eshi'ayaawek. Wiinke ohsha kihci inentaakosi, wiinke kaye kohtaanentaakosi. 
DEU.7.22	Miihsh kaaTipenciketc kiKishemanitoomiwaa inkoci ci‑inaamwa'waatc i'i kotak pemaatisinitc keni ishaayek, pepankii kotehta aayaahkaw. Kaawiin hsa kika kashkihtoohsiim shemaak kahkina ci⁠caaki'ekwaa, onsaam aaniihsh pikwaci aya'aawihshak ta⁠noonte onsaamiinowak waahkaaya'ii ke⁠ishi'ayaayekipan. 
DEU.7.23	KaaTipenciketc kiKishemanitoomiwaa hsa oka piinaa' kaa⁠shiinkenimiminek ci⁠shaakooci'imek, miihsh ke⁠ishi ishi'aatc ci⁠wawaanentaminitc piinihsh wiinke ci⁠caaki'imek. 
DEU.7.24	Kika miinikowaa kaye kihci okimaa' ci⁠shaakooci'imek, miihsh ci⁠kisii'amowek owiinsowinini o'omaa shiipaakiishik, kaawiin hsa awiya oka kashkihtoohsiin ci⁠kipihtininek, piinihsh ci⁠ani caaki'ekwaa. 
DEU.7.25	Kika ankwaahkisomaam itahsh kaye otooshihcikaniwaa' manitoohkaana'. Keko tahsh mihsawenimaahkek a'a osaawi shooniyaa waapihk, a'a kaye waapaapihko shooniyaa waapihk kaa‑ayaatc i'imaa manitoohkaanink, keko kaye otaahpinaahkek, ke⁠onci kaahcici'ikoohsiwek. Mii iitok i'i kaaTipenciketc kiKishemanitoomiwaa kaa⁠kakwaanihsakentank. 
DEU.7.26	Kaawiin itahsh kika piintikatoohsiim kekoon kitaawiniwaank kekwaanihsakentaakwahk, maakishaa hsa peshikwan kika ishi macakimikoom kaashi macakintekin. Wiinke hsa ko shiinkentamok, kakwaanihsakentamok kaye, aaniihsh pahkaan inakincikaatewan ewii nihshiwanaacihcikaatekin.”
DEU.8.1	“Weweni tahsh ishihcikek ci⁠piminisha'amek kahkina inaahkonikewinan kaa⁠miininakook noonkom kaa⁠kiishikahk ci⁠pimaatisiyek itahsh, ci⁠ani paahtiinoyek kaye. Miitahsh kaye ci⁠piintikeshkaayek i'i ahki ci⁠tipinawewisiyek kaaTipenciketc kaakii aayiici ahshotamawaakopanen kikehteya'aamiwaapanii'. 
DEU.8.2	Maamihkawik itahsh kaaTipenciketc kiKishemanitoomiwaa aaniin misiwe kaah⁠pii'ishiwininek pikwatahkamik ono niimitana (40) tahso pipoon. Kikiih kakweci'ikowaa hsa ci⁠tapahsenimowek, ci⁠kihkentank kaye kite'iwaank taka ciwiih kanawentamowekwen enaahkoniketc, komaa kaye waah⁠kanawentamoowaahsiwekwen. 
DEU.8.3	 Miitahsh kaakiih tootawinek ci⁠tapasenintisoyek, kikiih pakitinikowaa kaye ci⁠noonteskateyek, menawan 
DEU.8.4	Kaawiin hsa kinoonteshkansiim kikikishkikaniwaan, kaawiin kaye kikiih papaakisitehsiim niimitana (40) tahso pipoon minihk. 
DEU.8.5	Kite'iwaank hsa ishi kihkentamok taapishkoo inini kaashi maamiinomaatc okosihsan, mii hsa peshikwan kaaTipenciketc kiKishemanitoomiwaa entootawinek. 
DEU.8.6	Miitahsh ci⁠kanawentamowek kaaTipenciketc kiKishemanitoomiwaa otinaahkonikewinan, ci‑ishi pimohsewek kaye eshihtwaatc ci⁠tako kohtaanenimek. 
DEU.8.7	KaaTipenciketc kiKishemanitoomiwaa aaniihsh kiwii ishiwinikowaa eshi onishihshininik ahkiink. Wenootanoon hsa siipiinhsan, moohkiciwanipiin, misiwe piko nipi e⁠ayishiciwank eshi papahsatinaak, eshi papiihkwatinaak kaye. 
DEU.8.8	Mii hsa 'iwe ahkiink eyaak pahkweshikaniwi kihtikaanehsan, parlii 
DEU.8.9	I'imaa tahsh ahkiink kaawiin wiihkaa miicim ta⁠kwiinawentaakwahsinoon, kaawiin kaye kekoon kika noontehsehsiim. Mii hsa 'iwe kaye ahsiniik eshi piiwaapihkowiwaatc, eshi papiihkwatinaak kaye osaawaapihk kika ontaanihkaataam. 
DEU.8.10	Ahpii tahsh kii⁠wiihsininek, kiihte inamanci'oyek itahsh, mii hsa 'i miikwehc ci'inek kaaTipenciketc kiKishemanitoomiwaa i'i onci ahkiini wenishihshininik kaakii miininek.”
DEU.8.12	Ayaankwaamisik kaye ahpii kiih⁠tewiihsiniyek, kii‑ishkwaa oshihtooyek itahsh waahkaa'ikanan, taanotamek kaye, 
DEU.8.13	ahpii kaye kipishihkiimiwaak, kimaanahcaanihshimiwaak kaye ani paahtiinowaatc, waapaapihko shooniyaa waapihk, osaawi shooniyaa waapihk ani paahtiinotc, kahkina kaye kekoon eyaayek ani paahtiinahtooyek, 
DEU.8.14	kite'iwaank itahsh ani ishi kihci inenintisoyek, mii hsa 'i ci⁠waniihkenotawek kaaTipenciketc kiKishemanitoomiwaa Iicipahkiink 
DEU.8.15	Wiin iitok kaakiih shaapowininek i'imaa pikwatahkamik kaakii ishi kihci naniinsaanentaakwaninik, wiinke kaakii ishi paankohkamikaanik, awaac kaye e⁠nipiihkaahsininik. Eshi ayaanitc kaye kaa⁠ciihsowenitc kinepikoo', manicoosha' kaye kaa⁠ciihsowenitc. Nipiini hsa kikii onci piitamaakowaa mashkawahsiniink. 
DEU.8.16	Weti hsa pikwatahkamikonk menawan 
DEU.8.17	Maakishaa aaniihsh o'o kitaa ihkitom, “Niinawint hsa ko nimashkawisiiwininaanink, eshi mashkawinihkeniyaank kaye nintoonci kashkihtamaasomin o'o kaashi wenootisiyaank,” kitaa'ihkitom. 
DEU.8.18	Kika maamihkawim itahsh kaaTipenciketc kiKishemanitoomiwaa, wiin iitok kaa⁠miininek mashkawisiiwin ke⁠onci wenootisiyek. Miitahsh wenci ishihciketc ewii naakohtootc kaakii oshihtootc ahshotamaakewin kaakii aayiici ahshotamawaakopanen kikehteya'aamiwaapanii', taapishkoo noonkom kaa⁠kiishikahk kaa⁠ishinaakwahk. 
DEU.8.19	Kiishpin itahsh wiin ani waniihkenotawek kaaTipenciketc kiKishemanitoomiwaa, kotak itahsh manitook ani nooci'ekwaa, anami'ehtawekwaa tahsh kaye, kiwiintamawininim hsa noonkom kaa⁠kiishikahk kehcinaac mii 'i ci⁠nihshiwanaaci'ikooyek. 
DEU.8.20	Taapishkoo hsa kotak pemaatisinitc kaaTipenciketc kaashi nihshiwanaaci'aatc enaahsamiiwek, mii hsa peshikwan keshi nihshiwanaaci'inek kiishpin kota na'ihtawaahsiwek kaaTipenciketc kiKishemanitoomiwaa.”
DEU.9.1	“Isriyalak 
DEU.9.2	Miiwak hsa iki pemaatisiwaatc kaa⁠soonkisiwaatc, kaa⁠kakaanoosiwaatc kaye, Enakonk 
DEU.9.3	Kehcinaa'ok hsa noonkom kaa⁠kiishikahk kaaTipenciketc kiKishemanitoomiwaa ohsha kaa⁠niikaaniihtamawinek o'o kaa‑aashawishkaayek, ishkote kaa‑ankwaahkisikemakahk e⁠inentaakositc. Wiin hsa oka nihshiwanaaci'aa', oka shaakooci'aa' kaye kaawii ani ishaayek. Kiinawaa tahsh kika saakitaama'waawaa', kitaahtap kaye kika caaki'aawaa', kaakii ishi ahshotamaawinek.”
DEU.9.4	“Ahpii tahsh kaaTipenciketc kiKishemanitoomiwaa saakitaama'waatc eshi'ayaawek, kaawiin hsa kika ihkitohsiim, ‘Niin ohsha eh⁠kwayahkwaatisiwak kaaTipenciketc kaakii onci piishitc o'omaa ci⁠tipinawewisiwak o'o ahkiini.’ I'i ohsha kaa⁠onci ishihciketc, onsaam e⁠maci'ishiwepisinitc i'i kotak pemaatisinitc kaaTipenciketc kaawii onci saakitaama'waatc eshi'ayaayek. 
DEU.9.5	Kaawiin itahsh wiin kikwayahkwaatisiwiniwaank, kaawiin kaye eh⁠kwayahkonaakwahkin kite'iwaan, kaawii onci piintikeshkaayek ci⁠tipinawewisiyek otahkiimiwaa. I'i ohsha onsaam e⁠maci'ishiwepisinitc i'i pemaatisinitc kaaTipenciketc kiKishemanitoomiwaa kaawii onci saakitaama'waatc waa‑ani ishaawek ci‑ishihsenik kaakii ishi ayiici ahshotamawaakopanen kikehteya'aamiwaapanii', Eparahaaman 
DEU.9.6	Kihkentamok itahsh kaawiin wiin kikwayahkwaatisiwiniwaank kaaTipenciketc kiKishemanitoomiwaa kaakii onci miininek o'o wenishihshininik ahkiini ci⁠tipinawewisiyek, kiinawaa iitok kinihtaa shashiipihtaam.”
DEU.9.7	“Maamihkawik itahsh, keko waniihkehkek aaniin kaakii ishi nishki'ek kaaTipenciketc kiKishemanitoomiwaa weti pikwatahkamik. Eh⁠kiishikahk hsa kaakii nakatamekipan i'i Iicipahki 
DEU.9.8	Weti hsa kaye waciink Saainai 
DEU.9.9	 Ahpii kii⁠ahkwaamaciweyaan i'i waciw ci⁠ontinakwaa napakaapihkahsiniik, eshi oshipii'ikaatenik kaaTipenciketc kaakii onahtamawinekipan otahshotamaakewin. Miitahsh weti kaa‑ayaayaan wakitatin niimitana (40) tahso kiishik, niimitana tahso tipihk kaye. Kaawiin itahsh ninkii onci wiihsinihsii, kaawiin kaye ninkii onci minihkwehsii. 
DEU.9.10	Miitahsh kaaTipenciketc kaa⁠miishitc niishin napakaapihkahsinii', wiin iko Kishemanitoo kaakii ishi oshipii'iketc. Miihsh i'imaa kaa⁠ishi oshipii'ikaatenikin kaaTipenciketc otinaahkonikewinan ekii'ininekipan weti kihci waciink ishkotenk ekii onci kiikitohpan, ahpii eh⁠kiishikahk nihtam kaakii maawaci'itiyankipan. 
DEU.9.11	E⁠ani ishkwaahsek itahsh niimitana (40) tahso kiishik, niimitana kaye tahso tipihk mii'i kaaTipenciketc kaakii miishitc niishin napakaapihkahsinii' eshi oshipii'ikaatenik kaakii oshihtootc ahshotamaakewin.”
DEU.9.12	“Miihsh o'o kaaTipenciketc kaakii'ishitc, ‘Maacaan weyiip niihsaamaciwen, kipimaatisiimak ohsha Iicipahkiink kaakii onci saakiciwinatwaa wiinke maci'ishihcikewak. Etatawe wiipa onakataanaawaa i'i kaakii inakwaapan ci‑ishihcikehsikwaapan; kii⁠oshihtamaasowak ohsha piiwaapihko manitoohkaanan.’
DEU.9.13	“Miihsh kaa‑ani ihkitotc, ‘Niwaapamaak hsa iki pemaatisiwaatc, tepwehsa etatawe shashiipihtamok. 
DEU.9.14	Keko tahsh papaamenimihshihken, ewii nihshiwanaaci'akwaa, ewiih kiisii'amowak kaye owiinsowiniwaan o'omaa shiipaakiishik. Kiin itahsh wiin kika ishi'in ci⁠mashkawentaakosiyan, ci⁠paahtiinowaatc kipiiwesiimak ahpiihc wiinawaa iki Isriyalak,’ ninkii'ik.”
DEU.9.15	“Miitahsh kaa⁠ishi kwehkiiyaan ekii niihsaciweyaan i'i kihci waciw mekwaa eh⁠piskanek. Ninkiih pimiwinaak itahsh kaye iki niishin napakaapihkahsiniik eshi oshipii'ikaatenik onahshowewin. 
DEU.9.16	Miitahsh kaakii waapaminakook tepwe iinsan ekii macitootawek kaaTipenciketc kiKishemanitoomiwaa. Kikii oshihtamaasom iinsan piiwaapihkowi pishihkiihkaan; aahpici wiipa ekii nakatamowek kaaTipenciketc kaakii'ininekipan ci‑ishihcikehsiwekipan. 
DEU.9.17	Miitahsh iki niishin napakaapihkahsiniik kaakii tahkonakwaa nininciink, kaa⁠ishi ahpakinakwaa ekii pikishkihshimakwaa eshi'ayaayek. 
DEU.9.18	Miitahsh miinawaa kaa⁠ishi pankihshinaan ekii animihkohtaayaan enaahsamiitc kaaTipenciketc niimitana (40) tahso kiishik, niimitana kaye tahso tipihk. Kaawiin itahsh ninkii onci wiihsinihsii, kaawiin kaye ninkii onci minihkwehsii onsaam aaniihsh i'i kahkina kaakii ishi macitootamek, ekii ishihcikewek macikekoon enaahsamiitc kaaTipenciketc. Miitahsh kaakii onci nishki'ek. 
DEU.9.19	 Wiinke hsa ninkii kohtamowaan onishkaatisiwin, wiinke ekii aahkokitaasotc kaaTipenciketc, kii⁠ahpiihcikitaaso hsa ko cikiih caaki'inekipan. Miinawaa tahsh kaaTipenciketc ninkiih pisintaak. 
DEU.9.20	KaaTipenciketc hsa okii ahpiihci nishki'ikoon Eranoon 
DEU.9.21	Miitahsh kaakii otaahpinamaan i'i macikekoon kaakii oshihtooyek, pishihkiihkaan kaakii oshi'ek, ekii macohte wepinak ekiih piisa'wak. Miihsh wiinke kaa⁠ishi piihsipoonak piinihsh ekii mihci paashkinehsetc. Miitahsh kaa⁠ishi wepinamaan i'i paashkinehse i'imaa siipiinhsink kaakii onciciwank waciink.”
DEU.9.23	 Ahpii hsa tahsh kaaTipenciketc kii⁠onci maacinisha'onek Katesh Parniya 
DEU.9.24	Weti hsa eh⁠kiishikahk wenci maacii kihkeniminakook kitoonci shashiipihtawaawaa kaaTipenciketc.”
DEU.9.25	“Miitahsh kaakii onci animihkohshinaan niimitana (40) tahso kiishik, niimitana tahso tipihk kaye enaahsamiitc kaaTipenciketc, aaniihsh kaaTipenciketc kii‑ihkitokopan ewii nihshiwanaaci'inek. 
DEU.9.26	Miihsh kaakii anami'ehtawak kaaTipenciketc o'o ekii'inak, ‘Oo Tepencikeyan Kishemanitoo, keko nihshiwanaaci'aahken kipimaatisiimak, kiin tepenimatwaa, kikihci inentaakosiwinink kaakii onci shaapwii'atwaa, kimashkawisiiwin kaye kii⁠aapacihtaawatc kii⁠onci saakiciwinatwaa Iicipahkiink. 
DEU.9.27	Maamihkawinotaw kaakii otanohkii'aakanimiyan Eparahaam 
DEU.9.28	Maakishaa hsa o'o ta⁠ihkitowak weti eyaawaatc ahkiink kaakiih pi'onci saakiciwishiyaank, “KaaTipenciketc ohsha ekii kashkihtoohsik ci‑ishiwinaatc weti ahkiink kaakii ishi ahshotamawaahpan, eh⁠shiinkenimaatc kaye, mii hsa kaakii onci ishiwinaatc pikwatahkamikonk ewiih tashi nihsaatc.” 
DEU.9.29	Kiin iitok iki kipimaatisiimak, kiin kaa⁠tipinawewisiyan, kimashkawisiiwin iitok kikii aapacihtoon, kinihk kaye kaakii shiipinihkeniyan,’ ” kii‑ihkito Moosihs 
DEU.10.1	“Miitahsh i'i ahpii kaaTipenciketc o'o kaakii'ishitc, ‘Onaapihkata'o hsa niishin (2) napakaapihkahsiniik taapishkoo tino kaakii ayaawatwaapan. Pi⁠ahkwaamaciwen itahsh cipi anta waapamiyan, ci⁠oshihtooyan kaye mihtikomahkahk. 
DEU.10.2	Niin hsa ninka oshipii'ike i'imaa napakaapihkahsiniink, ci⁠oshipii'amaan ini ihkitowinan nihtam kaakii ayaakipanen i'imaa napakaapihkahsiniink kaakiih piikohshimatwaapan. Mahkahkonk itahsh kika ishi piina'waak.’ ”
DEU.10.3	“Miitahsh kaa⁠ishi oshihtooyaan mahkahk akesha 
DEU.10.4	KaaTipenciketc hsa tahsh okii oshipii'waa' i'i napakaapihkahsinii', ekii ishipii'iketc aaniin kaa⁠ishipii'ikaasonihpan i'i nihtam ahsinii'. Miiwan itahsh ini Mitaahso Onahshowewinan kaaTipenciketc kaakiih tashintamawinek weti waciink mekwe ishkotenk ekii onci kaakiikitotc, ahpii nihtam eh⁠kiishikahk kaa⁠maawaci'itiyankipan. Miihsh kaaTipenciketc kaakii miishitc i'i ahsinii'. 
DEU.10.5	Miitahsh kaa⁠ishi kiiwe niihsaamaciweyaan i'i waciw, mahkahkonk itahsh ninkii ishi piina'waak napakaapihkahsiniik ekii ishihcikeyaan kaaTipenciketc kaakii'ishitc. Miitahsh weti mahkahkonk noonkom o'o ishi'ahpii paahsowaatc,” kii‑ihkito Moosihs 
DEU.10.7	I'imaa e⁠onci maacaawaatc weti kii‑ishaawak Kakootah 
DEU.10.8	 Miitahsh i'i ahpii kaaTipenciketc kaakii pahkekimaatc Liipaaink 
DEU.10.9	Miitahsh i'i iki Liipaaink wentahkaanesiwaatc kaa⁠onci ishi wiitoohkaasohsikwaa keshi tipinawewisinitc i'i otinawemaakaniwaa' aaniihsh wiinawaa kii‑ishi miinaawak ci⁠anami'ewanohkiihtawaawaatc kaaTipencikenitc kiKishemanitoomiwaan kaakii ishi ahshotamaakowaahpan.
DEU.10.11	Miitahsh kaaTipenciketc kaakii'ishitc, “Maacaan itahsh, ani niikaaniihtamaw pemaatisiwaatc o'o kaa⁠pimi ayaayek, ci⁠piintikeshkaawaatc, ci⁠tipinawewisiwaatc i'i ahkiini kaakii ahshotamawimakipan okehteya'aamiwaapanii' ewii miinimakipan.”
DEU.10.12	“Isriyalak 
DEU.10.13	Ci⁠kanawentamowek kaye kaaTipenciketc enaahkoniketc, otihkitowinan kaye noonkom kaa⁠kiishikahk kaa⁠wiintamawinakook ke⁠onci minohseyek. 
DEU.10.14	KaaTipenciketc kiKishemanitoomiwaa ohsha otipentaan kiishik, maawac kaye kiishik eshpaanik, ahkiini kaye, kahkina kaye kekoon i'imaa eyaanik. 
DEU.10.15	Miihsh kaaTipenciketc kaakii onenimaatc kikehteya'aamiwaapanii' kaa‑ahpiihci saaki'aatc. Kiinawaa tahsh opiiwesiimiwaa' eh⁠tinowiwek, kikii onenimikowaa ahpiihc wiin i'i kotak kahkina pemaatisinitc, miihsh noonkom kaa⁠kiishikahk keyaapi eshihsek. 
DEU.10.16	Noonkom itahsh na'ihtawihk kaaTipenciketc kite'iwaank, mii 'i ishi pooni shashiipihtamok. 
DEU.10.17	 KaaTipenciketc kiKishemanitoomiwaa ohsha oKishemanitoohkantawaa' manitoo', otipenimaa' kaye tepencikenitc, wiin hsa kaa⁠kihci inentaakositc Kishemanitoo. Wiin kaye maawac mashkawentaakosi, kohtaanentaakosi kaye, kahkina hsa peshikwan otinenimaa' awiya', kaawiin kaye otootaahpinansiin ci⁠tipa'amawintipan kekoon ci‑ishihciketc. 
DEU.10.18	Weweni kaye onaakaci'aa' kiiwahshishaana', kaa⁠kiiwaacihsenitc kaye ihkwewa'. Kaa⁠mayakisinitc itahsh kaye onaakohtoon e⁠saaki'aatc e⁠miinaatc ke⁠miicinitc, ke⁠kikishkaminitc kaye. 
DEU.10.19	Miitahsh kekiinawaa ke⁠ishihcikeyekipan ci⁠saaki'ekwaapan meyakisiwaatc, aaniihsh kekiinawaa kikii mayakisim Iicipahkiink 
DEU.10.20	Kika kohtaanenimaawaa hsa kaaTipenciketc kiKishemanitoomiwaa; wiinehta kika anohkiihtawaawaa, kika minciminaawaa, owiinsowin hsa tahsh kika aapacihtaawaam ahpimoyek. 
DEU.10.21	Wiin hsa miikwehc ke'inintipan Tinowi, wiin hsa kiKishemanitoomiwaa, kaakiih kihci ishihcikehtamawinek, kaakiih kohtaanihcikehtamawinek kaye, kiinawaa tahsh iko kikii waapantamowaam. 
DEU.10.22	 Kikehteya'aamiwaak hsa kii‑ishaawaakopan Iicipahkiink niishwaahsimitana (70) ehta kiih⁠tahshiwak, inashke tahsh noonkom kaaTipenciketc kiKishemanitoomiwaa kikii ishi'ikowaa ci⁠tahshiyek taapishkoo wanankohsha' kaa⁠tahshinitc.”
DEU.11.1	“Kika saaki'aawaa hsa kaaTipenciketc kiKishemanitoomiwaa, mooshak kaye kika kanawentamowaam eshi antaweniminek, otihkitowinan kaye otanami'ehcikewinan kaye otinaahkonikewinan kaye. 
DEU.11.2	Noonkom itahsh kaa⁠kiishikahk kihkentamok kaawiin wiin kiniicaanihsiwaak kaa⁠kanoonakwaa, kaakiih pi kihkentansikwaa, kaakiih pi waapantansikwaa kaye eshi kihkino'ikenitc kaaTipencikenitc kiKishemanitoomiwaan. Kiinawaa ohsha kaa'ininakook kaakii waapantamowek okihci inentaakosiwin, omashkawisiiwin, eshihciketc kaye kii⁠wahkawinihkenitc, 
DEU.11.3	 okihkinawaacihcikewinan kaye, kaakii ishihciketc mekweya'ii Iicipahkiink 
DEU.11.4	 Kikii waapankem iitok aaniin kaah⁠tootawaatc Iicipiiwi shimaakanihsha', omihtatimoomini kaye, otootaapaanaahkoni kaye, ahpii kii‑ishihciketc Misko kihcikamiini 
DEU.11.5	Kikihkentaam kaye aaniin kaa⁠ishihcikehtamawinek weti pikwatahkamik piinihsh o'omaa kiihpi takohshinek. 
DEU.11.6	 Kikihkentaam kaye aaniin kaah⁠tootawaatc Tehtanan 
DEU.11.7	Kiinawaa hsa kishkiinshikowaank kikii onci waapantaam kihci kekoonan kaaTipenciketc kaakii ishihcike'inek.”
DEU.11.8	“Kika kanawentaam itahsh kahkina inaahkonikewinan kaa'ininakook noonkom kaa⁠kiishikahk, ci⁠soonkentaakosiyek piintikeshkaayek ci⁠tipinawewisiyek i'i ahki. Aasha iitok kekaa kiwii aashawishkaam ci⁠tipinawewisiyek. 
DEU.11.9	Miihsh kinwesh ci⁠pimaatisiyek i'imaa ahkiink kaaTipenciketc kaakii ayiici ahshotamawaakopanen kikehteya'aamiwaa' ewii miinaakopanen, opiiwesiimini kaye. Mii hsa i'imaa ahkiink eshi wenooci nihtaawikik kekoon. 
DEU.11.10	I'i hsa ahki kaa⁠piintikeshkaayek ewiih tipinawewisiyek, kaawiin wiin taapishkoo Iicipahkiink 
DEU.11.11	I'i tahsh kaawii aashawishkaayek ewii awi tipinawewisiyek i'i ahki, mii hsa i'imaa ahkiink eshi'ayaakin kihci waciin, miikaye imaa eshi papahsatinaak. Wiinke kaye i'imaa nihtaa kimiwan. 
DEU.11.12	Mii hsa 'iweni kaaTipenciketc kiKishemanitoomiwaa kaa⁠naanaakacihtootc ahkiini, kapeya'ii e⁠naanaakacihtootc.”
DEU.11.14	miitahsh i'i ci‑ishihciketc ci⁠kimiwaninik kitahkiimiwaank ahpaniko, kaa⁠nihtaa kimiwank kii⁠takwaakink, kii⁠siikwank kaye. Miitahsh ci⁠nihtaawikink ke⁠maamooshakinamek. Kika ayaam kaye oshki shoominaapo, ke⁠opimitemiyek kaye. 
DEU.11.15	Miihsh ci‑ishihcikeyaan ci⁠mashkohsiihkaak mihshawahkamik ke⁠miiciwaatc kipishihkiimiwaak, kiinawaa tahsh mii 'i ci⁠wiihsiniyek, wiinke ci⁠te'inamanci'oyek. 
DEU.11.16	Ayaankwaamisik itahsh, maakishaa kika kashki'ikoom ci⁠kwehkihcikeyek, ci⁠animihkohtaayek ci⁠anami'ehtawekwaa kotak manitook. 
DEU.11.17	Kiishpin itahsh wiin i'i ishihcikeyek, kaaTipenciketc hsa kika nishki'aawaa. Ta⁠ishihcike tahsh ci⁠kimiwansininik. Inashke kimiwansinok, kaawiin hsa kekoon mihtahkamik ta⁠nihtaawikihsinoon; aahpici tahsh wiipa kika onci kakawaskatem i'imaa sasekaa ahkiink kaaTipenciketc kaa⁠miininek.”
DEU.11.19	Miitahsh o'o keshi kihkino'amawekwaa kiniicaanihsiwaak. Kika kanoonaawaak hsa kitaawiniwaank nanamatapiyek, pimohseyek kaye miihkanaank, pimihshinek kaye, ahpii kaye wanishkaayek. 
DEU.11.20	Kiwaahkaa'ikaniwaank itahsh kaye eshi'ayaakin ishkwaantemaahtikoon, kimenikanishkwaantemiwaank kaye kika ishi oshipii'aam nintihkitowinan. 
DEU.11.21	Kinwesh itahsh kika pimaatisim, kiniicaanihsiwaak kaye kinwesh ta⁠pimaatisiwak i'imaa ahkiink kaaTipenciketc kaakii ayiici ahshotamawaatc kikehteya'aamiwaapanii' ewii miinaatc ci⁠tipinawewisinitc minihk iko ke⁠ayaanik kiishik ishpimink ahkiink.”
DEU.11.22	“Kiishpin itahsh weweni ishihcikeyek ono kahkina onahshowewinan kaa‑anooninakook ci‑ishihcikeyek ci⁠saaki'ek kaaTipenciketc kiKishemanitoomiwaa, ci‑ishi pimohsewek misiwe eshihtwaatc, ci⁠pooni tepweyenimaahsiwek kaye. 
DEU.11.23	Miihsh i'i kaaTipenciketc ci⁠saakitaama'waatc kahkina o'o kaa⁠paapahkaanwewaanakisinitc pemaatisinitc ke⁠ani ishaawek, ci⁠mahkamekwaa iki pemaatisiwaatc nawac kaa⁠paahtiinowaatc, nawac kaye meshkawentaakosiwaatc ahpiihc kiinawaa. 
DEU.11.24	 Aaniinti hsa ko keshi tahkohkiiyek, mii hsa 'i ke⁠tipinawewisiyek; i'i ke⁠tipinawewisiyek weti ta‑ahkohse pikwatahkamikonk piinihsh weti Lepanan 
DEU.11.25	Kaawiin hsa awiya kika shaakooci'ikohsiiwaa; kaakii ishi ahshotamawinek hsa kaaTipenciketc kiKishemanitoomiwaa ta⁠ishihcike aaniinti piko ke⁠ishaayek ci‑ishi'aatc ci⁠kohsiminek i'i pemaatisinitc misiwe i'imaa ahkiink eyaanitc.”
DEU.11.26	“Noonkom itahsh kaa⁠kiishikahk kipakitinamawininim ci⁠onentamek wekonen entawentamek, komaa ci⁠shawentaakosiyek, komaa kaye ci⁠macakimikooyek. 
DEU.11.27	Kika shawentaakosim ihsa tahsh kiishpin na'ihtamowek otoonahshowewinan kaaTipenciketc kiKishemanitoomiwaa kaa⁠miininakook noonkom kaa⁠kiishikahk. 
DEU.11.28	Kika macakimikoom itahsh wiin kiishpin na'ihtamowaahsiwek otoonahshowewinan kaaTipenciketc kiKishemanitoomiwaa, nakatamek noonkom kaa⁠kiishikahk kaa'ininakook ci‑ishihcikeyek, ishi piminisha'wekwaa tahsh kotak manitook kaakii kihkenimaahsiwekwaa. 
DEU.11.29	 Ahpii tahsh ani ishihsenik kaaTipenciketc ishiwininek i'imaa ahkiink, ani piintikeshkaayek itahsh ewiih tipinawewisiyek, i'i hsa tahsh shawentaakosiwin i'imaa waciink Kiiraaisim 
DEU.11.30	Ini hsa waciin akaamink Cwaartan 
DEU.11.31	Miitahsh i'i aasha ewii aashawishkaayek i'i Cwaartan siipi ci⁠tipinawewisiyek i'i ahki kaaTipenciketc kiKishemanitoomiwaa kaa⁠miininek. Kiinawaa tahsh iko kika tipinawewisim, ci‑ishitaayek i'imaa. 
DEU.11.32	Aahpici tahsh kika ayaankwaamisim ci⁠na'ihtamek kahkina ihkitowinan, inaahkonikewinan kaye noonkom kaa⁠kiishikahk kaa⁠wiintamawinakook,” Moosihs okii inaa' pemaatisinitc.
DEU.18.14	Miitahsh Moosihs 
DEU.18.15	 Meshkwac tahsh kaaTipenciketc kika ishinisha'amaakowaa ke⁠kanootamaakotc taapishkoo niin tino, ewii ontinaatc i'imaa kaashi ayaanitc kiicipimaatisiiwaa'. Miitahsh wa'a ke⁠pisintawek.”
DEU.18.16	“Miitahsh o'oweni kahkina kaakii ishi kakwecimekipan kaaTipenciketc kiKishemanitoomiwaa weti kihci waciink Oorep 
DEU.18.17	Miitahsh o'o kaa'ishihpan kaaTipenciketc, ‘Aahpici hsa kwayahk ihkitowak i'i kaa⁠ihkitowaatc.’ 
DEU.18.18	O'o tahsh kii⁠ani ihkito, ‘Ninka ontinamawaak hsa ke⁠kanootamaakowaatc taapishkoo kiin tino, i'imaa hsa ninka ontinimaan kaashi ayaanitc wiicipimaatisiiwaa'. Nintihkitowinan hsa oka tashintamaakowaan; keshi anoonimak tahsh kaye kahkina oka'ikowaan. 
DEU.18.19	 Awenen tahsh iko ke⁠pisintansik nintihkitowinan ke⁠ihkitonitc i'imaa niwiinsowininiink, niin hsa piko a'awe ninka nana'ahsaa. 
DEU.18.20	A'a tahsh Kishemanitoon kaa⁠kanootamawaatc kiishpin kekoonini ihkitotc niwiinsowinink kaakii ishi anoonaahsiwak, a'a kaye kekoonini kaa⁠ihkitotc owiinsowininiink kotak manitoo', mii hsa awe ke⁠nipotc.’ ”
DEU.18.21	“Kite'iwaank maawiin kitihkitomiwaatok, ‘Aaniin tahsh ke⁠onci kihkentamaank kaaTipenciketc ehkitohsik?’ 
DEU.18.22	Ahpii hsa kekoonini kii‑ihkitotc a'a Kishemanitoon kaa⁠kanootamawaatc otishinihkaasowininiink kaaTipencikenitc, kiishpin itahsh ishihsehsininik i'i kaa⁠ihkitotc, tepwewansininik kaye, kaawiin iinsan i'iweni kaaTipenciketc otihkitowin. Wiin iinsan piko i'iweni kii‑inentam kaakii ihkitotc a'a okanootamaake; keko tahsh memwehc kohtaanenimaahkek a'a tino,” okii inaa'.
DEU.24.2	A'a tahsh ihkwe kii‑ishkwaa nakatank otaawinini ini ininiwan, kotak itahsh ininiwan ani wiitikemikotc, 
DEU.24.3	kiishpin itahsh ini otaanci onaapeman antawenimikohsik, oshihtoonitc itahsh i'i wepinitii masina'ikan, miinikotc itahsh otaawininiink kaye onci saakicinisha'okotc, komaa kaye niponitc ini onaapeman, 
DEU.24.4	ini hsa nihtam kaakii wiitikemikohpan ininiwan kaawiin ta⁠pakitinaahsiiwan ci⁠kiiwe wiitikemikotc, onsaam aaniihsh kii⁠wiinentaakosi'itiso; mii iitok i'iweni kaa⁠kakwaanihsakentank kaaTipenciketc. Kaawiin kika piitoohsiim macitootamowin i'imaa ahkiink kaaTipenciketc kiKishemanitoomiwaa kaa⁠miininek ci⁠tipinawewisiyek.”
DEU.24.5	“Ahpii hsa inini oshkihkwewetc, kaawiin hsa ta‑anta miikaasohsii, kaawiin kaye ta⁠miinaahsii kekoon ci⁠opapaamisiwinitc. Mii hsa 'i eshinaakwaninik peshikopipoon ci⁠ayaatc otaawinink, ci⁠minwentami'aahpan wiiwan kaakii wiitikemaatc.”
DEU.24.11	Akwaciink hsa tashi pii'on, taka wiin a'a kaa‑awi'aasoomihk kika piitamaak i'i kaa⁠ihkitotc ewiih tipa'ikaaketc. 
DEU.24.12	Kiishpin itahsh wiin kitimaakisitc, keko wiin kapetipihk kanawentamowaahken kaakii ihkitotc ewiih tipa'ikaaketc. 
DEU.24.13	Entahsonaakosh ihsa kehcinaac kika kiiwe miinaa i'i kaakii ihkitotc ewiih tipa'ikaaketc, ci⁠kiiwe miinatc i'i okashkiikiiwin ke⁠pisihkank nipaatc, miikwehc itahsh kika'ik. Mii hsa tahsh i'i ke⁠inakintek kwayahkohcikewin enaahsamiitc kaaTipenciketc kiKishemanitoom.”
DEU.24.15	Entahso kiishik hsa kika tipa'amawaawaa cipwaa pankihshimonitc kiisihsoon, eh⁠kitimaakisitc aaniihsh otahpenimonotaan i'i keshi tipa'amawek. Kiishpin tipa'amawaahsiwek, maakishaa oka shaakowaanaan kaaTipencikenitc ci⁠naatamaakotc kiinawaa onci, miihsh macitootamowinink ci‑inakintamaakoyek.”
DEU.24.18	Maamihkawik kiinawaa ekiih kakwaataki mihtanohkii'ikooyek weti Iicipahkiink 
DEU.24.20	Ahpii tahsh pawakanaamekwaa aalip tinowaahtikook, keko naahsaap papaamentankek watihkwanan. Miiwan hsa ini kaa⁠piiwitewiwaatc, kiiwahshishaanak, kiiwaacihkwewak kaye ke⁠maamooshakinamowaatc. 
DEU.24.21	Ahpii kaye mamooshakinekwaa shoominak kaashi kihtikeyek, keko wiin miinawaa naahsaap papaamentankek watihkwanan. Miiwan hsa ini kaa⁠mayakisiwaatc, kiiwahshishaanak, kiiwaacihkwewak kaye kepi maamooshakinamowaatc. 
DEU.24.22	Miitahsh ci⁠maamihkawiyek kekiinawaa ekiih kakwaataki mihtanohkii'ikooyek weti Iicipahkiink, miitahsh kaa⁠onci anooninakook o'o ci‑ishihcikeyek.”
DEU.25.1	“Ahpii hsa ininiwak maanshi wiiciintiwaatc, ishaawaatc tahsh tipaahkonitiiwikamikonk, tipaahkonikewikimaan hsa ta⁠onentamoon aaniin ke⁠inaahkonintwaa. A'a tahsh kekoon kaakii ishi mamaashiihsik ta⁠pakitinaa, a'a tahsh kaakii mamaashiitc ta⁠inakimaa omamaashii. 
DEU.25.2	Kiishpin itahsh a'a inini kaakii mamaashiitc kashkihtamaasotc ci⁠pahpahkihte'ontc, otipaahkoniwen hsa ta⁠inaahkonikewan ci⁠animihkohshink. Miitahsh ci⁠pahpahshanshe'ontc enaahsamiinitc otipaahkoniwen. Minihk itahsh iko kaakii mamaashiitc, mii 'i minihk ke⁠pahshanshe'ontc. 
DEU.25.3	 Kaawiin itahsh awahshime niimitana (40) tahsink ta⁠pahshanshe'waahsii, aaniihsh kiishpin awahshime i'i minihk pahshanshe'ontc, maakishaa hsa ta⁠ososaami'aa eh⁠kanawaapamintc.”
DEU.25.6	Ini tahsh nihtam ke⁠ayaawaawaatc okosihsiwaan, miiwan hsa ini keni aanihkewitoonitc wiinsowinini ini wiicihkiweyipaniin kaakii niponitc, kaawiin itahsh owiinsowinini ta⁠pooni ayaahsinini i'imaa Isriyalahkiink 
DEU.25.7	 Kiishpin itahsh wiin a'a inini wii⁠wiitikemaahsik ini wiicihkiweyipaniin wiiwini, a'a tahsh ihkwe ta⁠ishaa eshi'ayaanitc kaa⁠niikaanisinitc o'o ci‑ihkitotc, ‘Ninaapemipan wiicihkiweyan hsa kaawiin inentansiiwan ci⁠ani pimiwitoonitc owiinsowini i'imaa Isriyalahkiink. Kaawiin hsa niwii tootaakohsii kekii ishihcikehpan, niinim itahsh e⁠inawemitc,’ ta⁠ihkito. 
DEU.25.8	Iki tahsh kaa⁠niikaanisiwaatc ootenaank oka antomaawaan ini ininiwan ci⁠kakanoonaawaatc. Kiishpin itahsh aanciko ihkitonitc, ‘Kaawiin niwii wiitikemaahsii.’ 
DEU.25.9	A'a tahsh ihkwe oka naasihkawaan ini wiinimoon kaawii wiitikemikohsik ci⁠waapamikotc i'i kaa⁠niikaanisinitc ootenaank, miitahsh keshi kiitahkisinepinaatc ci⁠sihkwaanaatc owatenkoniink o'o ci‑ihkitotc, ‘Mii hsa 'o entootawintc inini kaa⁠tepwehtansik ci⁠oshihtamawaatc wiicihkiweyini opiiwesiimini,’ ta⁠ihkito. 
DEU.25.10	A'a tahsh inini mii 'i keshi kihkentaakositc i'imaa Isriyalahkaank ‘Inawemaakan kaakiih kiitahkisinepicikaniwitc.’ ”
DEU.26.1	“Ahpii tahsh kiih⁠piintikeshkaayek i'i ahki kaaTipenciketc kiKishemanitoomiwaa kaa⁠miininek ci⁠tipinawewisiyek, ahpii tahsh otaahpinamek, kiih⁠kapehshiinotamek itahsh, 
DEU.26.2	 kika otaahpinaam hsa kahkina nihtam kekoon kikihtikewahkamikowaank kaa⁠onci nihtaawikihtooyek i'imaa ahkiink kaaTipenciketc kiKishemanitoomiwaa kaa⁠miininek. Watapiiwashink itahsh kika ishi piina'aam. Kika ishaam itahsh aanti kaaTipenciketc kiKishemanitoomiwaa kaashi onentank ewiih tanentaakohtootc owiinsowin. 
DEU.26.3	Kika anta waapamaawaa tahsh anami'ewikimaa kaa‑ayaatc entananohkiitc i'i ahpii o'o ci'inatc, ‘Noonkom hsa kaa⁠kiishikaninik niwiintamawaa kaaTipenciketc ninKishemanitoom ekiih pi takohshinowak o'omaa ahkiink kaaTipenciketc kaakii aayiici ahshotamawaakopanen kikehteya'aaminaanii' ewii miininank.’ ”
DEU.26.4	“Miihsh anami'ewikimaa ci⁠otaahpinank i'i watapiiwash kaa⁠tahkonamowatc, i'imaa tahsh okashi ahtoon eshi'ayaanik kaashi pakitinaahsonk enaahsamiinitc kaaTipencikenitc kiKishemanitooman. 
DEU.26.5	Miitahsh ke⁠ihkitowatc enaahsamiitc kaaTipenciketc kiKishemanitoom, ‘Kaakii oteteyaan hsa kiih⁠papaami ayaa Eramiyan 
DEU.26.6	Iicip kaatinowiwaatc itahsh ninkiih sanaki'ikonaanik, kaawiin kaye ninkii manaaci'ikohsiinaanik, wiinke kaye ninkiih kakwaataki mihtanohkii'ikonaanik. 
DEU.26.7	Miitahsh kaakiih shaakowaanankitc kaaTipenciketc, kaakii oKishemanitoomiwaatc ninkehteya'aaminaapaniik. KaaTipenciketc ninkii noontaakonaan, okii waapantaan kaye aaniin kaakii ishi manaaci'ikoohsiwaank, kaakii inanohkii'ikooyaank, kaakii ishi wehsaani'ikooyaank kaye. 
DEU.26.8	Miihsh kaaTipenciketc kaakiih saakiciwiniyamintc Iicipahkiink ekii aapacihtootc oninc meshkawentaakwaninik, ekiih shiipinihkenitc kaye eh⁠soonkinaakohciketc ekiih kihkinawaasinaakohciketc, ekii maamahkaacihciketc kaye. 
DEU.26.9	Miihsh kaakiih piishiyamintc o'omaa ahkiink, kaashi wenooci nihtaawikininik kekoon. 
DEU.26.10	Inashke tahsh noonkom nimpiitoon nihtam kekoon nehtaawikink mihtahkamikonk kiin Tepencikeyan kaakii miishiyan.’ ”
DEU.26.10	“Miihsh ci⁠pakitinamawatc i'i watapiiwash enaahsamiitc kaaTipenciketc kiKishemanitoom, ci⁠tako animihkohtaawatc. 
DEU.26.11	Kiin itahsh, iki kaye Liipaaink 
DEU.26.13	Miitahsh ke'inatc kaaTipenciketc kiKishemanitoom, ‘Ninkii otaahpinaanan hsa nintaawinink kaa⁠kihtentaakwahkin kekoonan, ekii miinakwaa kaye Liipaaink wentahkaanesiwaatc, meyakisiwaatc, kiiwahshishaanak, kiiwaacihkwewak kaye, ekii ishihcikeyaan kahkina kaakii inaahkonikeyan. Kaawiin hsa ninkii pahkenotansiinan kitinaahkonikewinan, kaawiin kaye ninkii waniihkenotansiinan. 
DEU.26.14	Kaawiin hsa nintoonci miicihsiin mekwaa kii⁠mawiyaan, kaawiin kaye ninkii otaahpinansiin mekwaa kii⁠wiinentaakosiyaan, kaawiin kaye nintoonci pakitinamawaahsiik iki nepowaatc. Ninkii na'ihtawaa hsa kaaTipenciketc ninKishemanitoom, kahkina hsa ninkii ishihcike kaakii ishi anooshiyan. 
DEU.26.15	Kihci kiishikonk kaa⁠kihtentaakwahk eshitaayan kika onsaap o'omaa nahke naashaya'ii ci⁠piinaapiyan, ci⁠minohse'atwaa kipimaatisiimak Isriyalak 
DEU.26.16	“Noonkom itahsh kaa⁠kiishikaninik kaaTipenciketc kiKishemanitoomiwaa kikanoonikowaa ci⁠piminisha'amowek otihkitowinan, otoonahshowewinan kaye. Weweni hsa kika ishihcikem ci⁠tootamowek enikohkote'eyek, misiwe kaye kitahcaahkowaank. 
DEU.26.17	Noonkom hsa kaa⁠kiishikahk kikii ihkitom kaaTipenciketc ci⁠oKishemanitoomiyek, ewii ishi pimohsewek kaye otishihtwaawinink, ewiih kanawentamowek kaye otihkitowinan, otinaahkonikewinan kaye, otanami'ehcikewinan kaye, ewiih pisintamowek kaye aaniin eninek. 
DEU.26.18	 Noonkom itahsh kaa⁠kiishikaninik kaaTipenciketc kitikowaa ewiih tipinawewisiiminek, kaakii ishi ahshotamawinek, ci⁠kanawentamowek kahkina otinaahkonikewinan; 
DEU.26.19	kii‑ihkito kaye ewii inahsinek nawac ci⁠kihci inentaakosiwek, ci⁠kihkenimikoowek, ci⁠kihtentaakosiyek kaye ahpiihc wiin kahkina kaa⁠pepahkaanwewaanakisinitc pemaatisinitc kaakii oshi'aatc. Wiin hsa ko tipinawe kiwiih tipinawewisiimikowaa kaaTipenciketc kiKishemanitoomiwaa taapishkoo kaakii ishi ahshotank.”
DEU.30.1	“Inashke tahsh aasha kikii miinininim kiinawaa piko ci⁠onentamaasoyek entawentamowekwen ci⁠shawentaakosiyek, komaa kaye entawentamowekwen ci⁠macakimikooyek. Ahpii tahsh ishitaayek weti kaashi ayaawaatc kaa⁠pepahkaanwewaanakisiwaatc pemaatisiwaatc, kaakii ishi ohsweninek kaaTipenciketc, o'o tahsh ishihseyek, miitahsh i'i ci⁠maamihkawiyek aaniin kaakii ishi miininakook cishi onentamaasoyek. 
DEU.30.2	Kiishpin tahsh kiinawaa, iki kaye kipiiwesiimiwaak kiiwe naasihkawek kaaTipenciketc, wawiinke misiwe kite'iwaank onci na'ihtamowek otinaahkonikewinan ono kaa⁠wiintamawinakook noonkom kaa⁠kiishikahk. 
DEU.30.3	Miitahsh kaaTipenciketc kiKishemanitoomiwaa ci⁠kiiwe minohse'inek, ci⁠kitimaakinawinek kaye. Misiwe hsa kaakii ayishi ohsweninekipan kaashi ayaanitc pehkaanwewaanakisinitc pemaatisinitc, kika onci kiiwe maamooshakinikowaa kahkina kaa⁠tahshiyek kaaTipenciketc kiKishemanitoomiwaa. 
DEU.30.4	Mihsawaa ko kiishpin kii‑ishiwinikooyekipan maawac iko kaashi wawaahsawank o'o ahki, mii hsa weti kaaTipenciketc kiKishemanitoomiwaa ke⁠onci maawantooninek, mii kaye weti ke⁠onci piininek. 
DEU.30.5	KaaTipenciketc kiKishemanitoomiwaa tahsh kika pi ishiwinikowaa i'imaa ahkiink kikehteya'aamiwaa' kaakiih tipinawewisinitc, kiinawaa ci⁠tipinawewisiyek. Kika ishi'ikowaa kaye nawac kiinawaa ci⁠minohsewek, nawac kaye ci⁠paahtiinowek ahpiihc wiin i'i kaakiih tahshinitc kikehteya'aamiwaapanii'. 
DEU.30.6	Miihsh kaaTipenciketc kiKishemanitoomiwaa ci‑ishi'inek, kipiiwesiimiwaa' kaye ci⁠na'ihtamowek kite'iwaank. Mii hsa tahsh i'i ci⁠saaki'ek kaaTipenciketc kiKishemanitoomiwaa misiwe ko kite'iwaank, misiwe kaye kitahcaahkowaank kiinawaa ci⁠onci pimaatisiyek. 
DEU.30.7	Miihsh kaaTipenciketc kiKishemanitoomiwaa meshkwac ci‑ishi'aatc kaa⁠shiinkenimiminek, kaa⁠kakwaataki'iminek kaye ci⁠pakamishkaakonitc i'i kaakii ishi nipowakimikooyekipan. 
DEU.30.8	Miitahsh miinawaa ci⁠na'ihtamowek kaaTipenciketc kaa'ininek, ci⁠kanawentamowek kaye kahkina otinaahkonikewinan kaa⁠wiintamawinakook noonkom kaa⁠kiishikahk. 
DEU.30.9	KaaTipenciketc kiKishemanitoomiwaa hsa tahsh kaye kika ishi'ikowaa wawiinke ci⁠wenooci minohsewek, kahkina kekoon kininciiwaank kaa⁠onci ishihcikewek. Kika ishi'ikowaa kaye cini paahtiinonitc kiniicaanihsiwaa', cini paahtiinonitc kaye kipishihkiimiwaa'. Miitahsh peshikwan ke⁠tootank kikihtikaanahkamikowaan ci⁠wenooci nihtaawikihcikemakaninikin. KaaTipenciketc ohsha ta⁠minwentam miinawaa ci⁠minohse'inek, taapishkoo kaakii ishi minwentank e⁠minohse'aatc kaakii okehteya'aamiyek. 
DEU.30.10	Kiishpin kota na'ihtamowek aaniin eninek kaaTipenciketc kiKishemanitoomiwaa, ci⁠kanawentamowek otinaahkonikewinan, otihkitowinan kaye kaa⁠oshipii'ikaatenikin i'imaa masina'ikanink kaashi oshipii'ikaatenik onahshowewin. Kiishpin kota ishi kwehkiihtawek kaaTipenciketc kiKishemanitoomiwaa misiwe ko kite'iwaank, misiwe ko kaye kitahcaahkowaank.”
DEU.30.11	“O'owe hsa inaahkonikewin kaa⁠wiintamawinakook noonkom kaa⁠kiishikahk kaawiin kika sanakentansiim, kaawiin kaye waahsa ayaamakahsinoonan. 
DEU.30.12	 Kaawiin kaye kihci kiishikonk ayaahsinoon kiinawaa ci⁠onci ihkitoyekipan, ‘Awenen itahsh inaa ke⁠ishaahpan ishpimink kihci kiishikonk ci⁠naasihkankipan, ke⁠pisintamankipan, ci⁠tootamowankipan kaye eshihsininik.’ 
DEU.30.13	Kaawiin kaye akaamink kihcikamiink ayaahsinoon ci⁠onci ihkitoyekipan, ‘Awenen itahsh akaamink ke⁠ishaahpan kihcikamiink ci⁠naasihkankipan ci⁠piitamawinank tahsh ci⁠pisintamowank, ci⁠tootamowankipan kaye?’ 
DEU.30.14	I'iweni tahsh wiin Kishemanitoo otihkitowin kipeshwaapantamowaam, kitooniwaank iitok kitayaam, kite'iwaank kaye, kiinawaa ci⁠kashkihtooyek ci⁠tootamowek.”
DEU.30.15	“Inashke tahsh kiwaapantaam noonkom kaa⁠kiishikahk eh⁠pakitinamawinakook ci⁠onentamaasoyek wekonen entawentamek, pimaatisiwin komaa kaye nipowin; kaa⁠onishihshink komaa kaye kaa⁠maanaatahk. 
DEU.30.16	Kiishpin hsa na'ihtamowek otinaahkonikewinan kaaTipenciketc kiKishemanitoomiwaa kaa⁠wiintamawinakook noonkom kaa⁠kiishikahk, kiishpin kaye saaki'ek, na'ihtamowek kaye, kanawentamowek itahsh kaye kahkina otinaahkonikewinan, mii hsa 'i ci⁠minohseyek, miikaye'i cini paahtiinoyek kaa⁠tahshiyek. KaaTipenciketc kiKishemanitoomiwaa hsa kika minohse'ikowaa i'imaa ahkiink kaawiih tipinawewisiyek. 
DEU.30.17	Kiishpin tahsh wiin shashiipihtawek, wiih⁠pisintansiwek kaye, ishi wiihkoshkaayek itahsh kaye ci⁠anami'ehtawekwaa kotak pahkaan manitook wii⁠anohkiihtawekwaa kaye, 
DEU.30.18	miitahsh kekeht eshi wiintamawinakook noonkom kaa⁠kiishikahk, mii hsa 'i ci⁠nihshiwanaaci'ikooyek. Kaawiin tahsh kinwesh kika pimaatisihsiim weti ahkiink kaa⁠ishaayek akaamisiipi Cwaartan 
DEU.30.19	Miihsh ci⁠kanootamaan i'i kiishik, i'i kaye ahki ci⁠tipaacimikoyek noonkom kaa⁠kiishikahk eh⁠pakitinamawinakook enaahsamiiyek ci⁠otaahpinamek pimaatisiwin; komaa kaye nipowin; i'i kaye shawentaakosiwin komaa kaye macakimikoowin. I'i hsa intawaa pimaatisiwin otaahpinamok, kiinawaa ci⁠pimaatisiyek, iki kaye kipiiwesiimiwaak ci⁠pimaatisiwaatc. 
DEU.30.20	 Saaki'ek tahsh kaaTipenciketc kiKishemanitoomiwaa, na'ihtawek kaye aaniin eninek, e⁠kihci inenimek kaye, mii hsa imaa ke⁠ontinamek pimaatisiwin kinwesh ke⁠onci pimaatisiyek. I'imaa hsa ahkiink ci⁠tashi pimaatisiyek kaaTipenciketc kaakii ahshotamawaatc ewii miinaakopanen kikehteya'aamiwaapanii' Eparahaaman 
DEU.31.1	Moosihs 
DEU.31.2	 Miitahsh o'o kaa⁠ihkitotc, “Aasha ohsha ninkotwaahk niishtana (120) nintahso pipoonwe, kaawiin hsa awahshime nintaa kashkihtoohsiin ci⁠niikaaniihtamawinakook. Aaniihsh kaaTipenciketc ninkii'ik, ‘Kaawiin hsa kiin kika aashawishkaahsii i'i Cwaartan 
DEU.31.3	Wiin hsa piko kaaTipenciketc kiKishemanitoomiwaa kika niikaaniihtamaakowaa aashawishkaayek. Wiin hsa ke⁠shaakooci'aatc kaa⁠pepahkaanwewaanakisinitc pemaatisinitc keni ishaayek, oka mahkamaa' kaye otahkiimini. Caahshowaa 
DEU.31.4	 Mii hsa kaaTipenciketc ke⁠tootawaatc i'i pemaatisinitc taapishkoo kaakiih tootawaatc Saaihaanan 
DEU.31.5	KaaTipenciketc hsa oka ishi'aa' ci⁠shaakooci'imek, mii hsa 'i eshinaakwahk ci⁠tootawekwaa kahkina kaakii ishi anooninakook. 
DEU.31.6	Mashkawi ayaak, mashkawentamok kaye, keko nininkaanimisihkek ci⁠kohsekwaa, aaniihsh kaaTipenciketc kiKishemanitoomiwaa kika wiiciiwikowaa. Kaawiin hsa kika nakanikohsiiwaa, kaawiin kaye kika wepinikohsiiwaa.”
DEU.31.7	Miitahsh Moosihs kaakii antomaatc Caahshowaan o'o ekii'inaatc enaahsamiinitc kahkina Isriyala' 
DEU.31.8	 Wiin hsa piko kaaTipenciketc kika niikaaniihtamaak, kika wiiciiwik kaye. Kaawiin hsa kika nakanikohsii, kaawiin kika wepinikohsii. Keko sekisihken, keko mikoshkaatentanken,” okii'inaan.
DEU.31.9	Miitahsh Moosihs 
DEU.31.10	 Miihsh o'o Moosihs kaa'inaatc Isriyala', “Eni ayishkwaahsekin hsa neniishwaahso (7) pipoon ahpii kiih⁠kaahsi'ikaatekin masina'ikewinan, ahpii kii⁠akawaahte'ikani wiihkwantiiwahkamikisink. 
DEU.31.11	Ahpii kahkina Isriyalak 
DEU.31.12	Maamawi antom pemaatisiwaatc, ininiwak, ihkwewak, apinoonciishak kaye, meyakisiwaatc kitootenaamiwaank eyaawaatc ci⁠noontamowaatc, ci⁠kihkentamowaatc kaye, ci⁠kohtaanenimaawaatc itahsh kaaTipencikenitc kiKishemanitoomiwaan. Weweni kaye ci‑ishihcikewaatc kahkina ehkitoomakaninik o'o onahshowewin. 
DEU.31.13	Oniicaanihsiwaa' kaye kehkentansinik o'o onahshowewin oka noontamini ci⁠kihkentaminitc ci⁠kohtaanenimaanitc kaaTipencikenitc kiKishemanitoomiwaan, minihk iko ke⁠taanotamek i'i ahki aasha kekaa kaawii awi tipinawewisiyek awi aashawishkaayek Cwaartan 
DEU.31.14	KaaTipencikenitc itahsh Moosihs 
DEU.31.15	Miihsh kaaTipencikenitc wahkwiink kaakiih patahkaanahkwaninik kaakii onci naakosiihtaakowaatc i'imaa eshi ishkwaantemiwaninik eshi maawaci'itink pakwaanekamik.
DEU.31.16	Miihsh o'o Moosihs kaakii'ikotc kaaTipencikenitc, “Aasha kekaa ci‑ishkwaa pimaatisiyan. Oko tahsh wiin pemaatisiwaatc ta⁠pihshikwaatentaakosiwak ci⁠nooci'aawaatc mayaki manitoo' eyaanitc ahkiink kaawii ishi piintikeshkaawaatc. Ninka wepinikook ci⁠piikonamowaatc ahshotamaakewin kaakii oshihtamawakwaapan. 
DEU.31.17	Miihsh i'i ahpii kiishikaninik ninishkaatisiwin oka pakamishkaakonaawaa. Ninka wepinaak itahsh, ninka kaasoohtawaak kaye. Ta⁠nihshiwanaatisiwak itahsh, ta⁠paahtiinatinini hsa macikekoon ke⁠otihsikowaatc, wahsitaawihsewinan kaye oka otihsikonaawaa. I'i tahsh ahpii kiishikaninik ta⁠ihkitowak, ‘Miina'o wenci otihsikoyaank ono macikekoonan Kishemanitoo e⁠wiiciiwihsiyamintc?’ 
DEU.31.18	Tepwe hsa ninka kaasoohtawaak i'i ahpii kiishikaninik onsaam aaniihsh misiwe ishi macitootamok ewii nooci'aawaatc kotak manitoo'.”
DEU.31.19	“Noonkom itahsh oshipii'an o'o nikamon kiinawaa onci, ci⁠kihkino'amawatwaa Isriyalak 
DEU.31.20	Ahpii tahsh piinakwaa i'imaa ahkiink kashi wenooci nihtaawikininik kekoon, kaakii ahshotamawimakipan okehteya'aamiwaa', ishkwaa tewiihsiniwaatc itahsh, ani wenoocihsewaatc itahsh kaye, mii hsa 'i ci⁠kwehkiiwaatc ci⁠nooci'aawaatc kotak manitoo', ci⁠anami'ehtawaawaatc kaye. Miihsh keshi aanawenimiwaatc, ci⁠piikonamowaatc kaye ahshotamaakewin kaakii oshihtamawakwaapan. 
DEU.31.21	Tani ishihseni tahsh ahpii ci⁠otihsikowaatc niipiwa' macikekoonan, wahsitaawihsewinan kaye. Miitahsh o'oweni nikamon ke⁠tipaacimikowaatc aaniihsh kaawiin oka waniihkenotansiini ke⁠opiiwesiimiwaatc. Ninkihkenimaak hsa noonkom kaa⁠kiishikaninik enentamowaatc cipwaa ishiwinakwaa weti ahkiink kaakii ayiici ahshotamawakwaa.”
DEU.31.22	Miitahsh Moosihs kaakii oshipii'ank o'o nikamon i'i peshikwan eh⁠kiishikaninik, ekiih kihkino'amawaatc Isriyala'.
DEU.31.24	Miihsh Moosihs masina'ikanink kaakii ishi oshipii'ank otoonahshowewinini kaaTipencikenitc piinihsh wiinke ekiih kiishipii'ank. 
DEU.31.25	Miihsh kaakii'inaatc Liipaaink wentahkaanesinitc kaakiih pimiwitoonitc kaaTipencikenitc Otahshotamaakemahkahkoni ekii'inaatc, 
DEU.31.26	“Otaahpinamok hsa o'o masina'ikan eshi oshipii'ikaatek onahshowewin cishi ahtooyek ohpimeya'ii eshi ahtek i'i kaaTipencikenitc kiKishemanitoomiwaa otahshotamaakemahkahk. Miitahsh i'imaa ke⁠ayaak ke⁠tipaacimikoyek. 
DEU.31.27	Kikihkenimininim ohsha eh⁠shashiipihtamek, e⁠mamayehciwiyek kaye; inashke noonkom iko kaa⁠kiishikahk e⁠wiicipimaatisiiminakook, kipi shashiipihtaam, e⁠shashiipihtawek kaaTipenciketc. Aanciihke maawiin kika shashiipihtaam kii‑ishkwaa pimaatisiyaan! 
DEU.31.28	Piitamawihshik hsa kahkina kaa⁠niikaanisiwaatc entahswewaanakisiyek, kaani aanihke niikaanisiwaatc kaye ewii wiintamawakwaa ono ihkitowinan ci⁠noontamowaatc. Kiishik itahsh ahki kaye niwiih kanootaanan ci⁠tipaacimikoyek. 
DEU.31.29	Ninkihkentaan ohsha kii‑ishkwaa pimaatisiyaan noociko ishihcikeyek, ci⁠nakatamek kaye kaakii'ininakook ci‑ishihcikeyekipan. Naanaake tahsh ta‑ani ishihse macikekoon ci⁠otihsikoyek, aaniihsh kika maci'ishihcikem enaahsamiitc kaaTipenciketc. Kitishihcikewiniwaank hsa kika onci nishki'aawaa,” kii‑ihkito.
DEU.31.30	Moosihs itahsh kiih⁠kakito ekii noontaakotc kahkina Isriyala' ekii wiintank ehkitoomakaninik o'o nikamon, piinihsh ekiih kiishihtootc.
DEU.32.1	Kiishik, taka pisintawihshin ewiih kiikitoyaan,
DEU.32.1	Taka kaye ahki aaniin kaawii ihkitowak.
DEU.32.2	Ninkihkino'amaakewinan hsa ta⁠inentaakwanoon taapishkoo kaa⁠kimiwank,
DEU.32.2	Nintihkitowinan taapishkoo kaa⁠shahki'ayaak,
DEU.32.2	Taapishkoo kaa⁠papaami piihsa'ank waapikwaniihkaank,
DEU.32.2	Taapishkoo kaa⁠nihshikaaci kimiwank oshki kihtikaanink.
DEU.32.3	Ninka miikwehciwentamowaan hsa kaaTipenciketc owiinsowin,
DEU.32.3	Opimaatisiima' oka tashintamini eshi kihci inentaakositc.
DEU.32.45	Ahpii tahsh Moosihs 
DEU.32.46	miitahsh o'o kaa'inaatc, “Otaahpinamok tahsh ono kahkina ihkitowinan kite'iwaank kaashi ayaankwaamiminakook noonkom kaa⁠kiishikahk. Wiintamawihkwak itahsh kaye kiniicaanihsiwaak ayaankwaam ci‑ishihcikewaatc, ci⁠tootamowaatc o'o kahkina kaa⁠ihkitoomakaninik onahshowewin. 
DEU.32.47	Kaawiin hsa anihsha kitikoohsiim i'i kaa⁠ikooyek, mii ohsha i'imaa wenciik kipimaatisiwiniwaa! Na'ihtamok itahsh kinwesh ci⁠tashi pimaatisiyek weti ahkiink kaawii ishi piintikeshkaayek. Akaamink iitok Cwaartan 
DEU.32.49	“Weti tahsh Moowap ahkiink ishaan eshi'ayaakin kihci waciin Aparim 
DEU.32.50	I'imaa keshi ahkwaamaciweyan kihci waciink, mii hsa i'imaa keshi ishkwaa pimaatisiyan, ci⁠wiiciiwatwaa iki kaa⁠pimaatisihsikwaa taapishkoo kiicihkiwensi Eran 
DEU.32.51	Aaniihsh kaawiin weweni kikiih tepweyenimihsiim mekweya'ii kaakii ishi'ayaawaatc pemaatisiwaatc Isriyalak weti nipi kaa⁠ishi'ayaak Meripa ciikaya'ii Ketesh ootenaank, pikwatahkamik Sin 
DEU.32.52	Waahsa tahsh kika onci tepaapantaan i'i ahki; kaawiin tahsh kika ishaahsii weti cikiih piintikeshkaayampan i'i ahkiini kaawii miinakwaa pemaatisiwaatc Isriyalak.”
DEU.34.1	Moosihs 
DEU.34.2	Kii⁠waapanta'aa tahsh kaye ini pepahkaan kaakii ishi pahpahkwenikaatenik, Napihtalaai 
DEU.34.3	Weti kaye nahke shaawanonk inahke Coota ahkiink, piinihsh weti kaakii ani ocihci pashkwaanik Swaar 
DEU.34.4	 Miitahsh Moosihs kaa'ikotc kaaTipencikenitc, “Mii hsa 'iwe ahkiini kaakii ahshotamawakwaa Eparahaam 
DEU.34.5	Miitahsh Moosihs kaakii anohkiihtawaatc kaaTipencikenitc kaah⁠tashi ishkwaa pimaatisitc weti Moowap ahkiink, ekii ishihsenik kaakii ihkitonitc kaaTipencikenitc. 
DEU.34.6	KaaTipencikenitc itahsh okii ishi na'inikoon eshi pahsatinaanik weti Moowap ahkiink, kwehkaya'ii inahke Peht pii'or 
DEU.34.7	Moosihs hsa ninkotwaahk niishtana (120) kiih⁠tahso pipoonwe ahpii kii‑ishkwaa pimaatisitc. Kaawiin hsa noonta' kii⁠ahpiihciihsii, wawiinke kaye keyaapi kii⁠na'aapi i'i ahpii. 
DEU.34.8	Isriyalak 
DEU.34.9	A'awe tahsh Caahshowaa 
DEU.34.11	Kaawiin kaye pahkaan okiikitohtamaake kiih⁠pimi ishihcikehsii taapishkoo Moosihs kaakii ishihciketc. Ekiih kashkihtootc ci⁠tootank ini kihkinawaacihcikewinan, maamahkaacihcikewinan ahpii kaaTipencikenitc kii‑ishinisha'okotc weti Iicipahkiink 
DEU.34.12	Kahkina hsa kaa⁠kihci mashkawentaakwaninik, kahkina kaye kaa⁠kohtaanentaakwaninik Moosihs ekii ishihciketc, ekii waapamikotc kahkina Isriyala'.
JOS.1.1	Ahpii tahsh naanaake kaa⁠ishkwaa pimaatisitc Moosihs 
JOS.1.2	O'o ekii'inaatc, “A'a hsa Moosihs nintanohkii'aakan kaawiin pimaatisihsii. Taka tahsh wanishkaan ci⁠aashawishkaayan i'i Cwaartan 
JOS.1.3	 Minihk tahsh iko keni saamishkaamek i'i ahki, mii hsa 'iwe kaa⁠miininakook taapishkoo Moosihs kaakii'inak. 
JOS.1.4	O'omaa hsa pikwatahkamik piinihsh weti kiiwetinonk Lepanan 
JOS.1.5	 Kaawiin kaye awiya kika shaakooci'ikohsii minihk ke⁠pimaatisiyan; taapishkoo kaakii ishi wiiciiwak Moosihs mii 'i keshi wiiciiwinaan. Mooshak hsa piko kika wiiciiwin, kaawiin wiihkaa kika nakanihsinoon. 
JOS.1.6	 Mashkawi ayaan, mashkawentan kaye; kiin iitok kaawii miinatwaa oko pemaatisiwaatc ci⁠tipinawewisiwaatc i'i ahkiini kaakii ahshotamawimak okehteya'aamiwaapanii' ewii miinimakipan. 
JOS.1.7	Mii ehtako mashkawi ayaan, wawiinke kaye mashkawentan; weweni ishihciken ci⁠tootamowatc kahkina inaahkonikewinan Moosihs nintanohkii'aakanipan kaakii inihk ci‑ishihcikewatc. Keko kaye kwehkiinotankek kikihcinihkiwaank inahke ci‑ishaayek, komaa kaye kinamantinihkiwaank. Miitahsh i'i ci⁠minohseyek aaniinti piko ke⁠ishaayek. 
JOS.1.8	O'o kaye masina'ikan inaahkonikewin kaashi oshipii'ikaatek keko pooni wiintanken, mii hsa iwe ke⁠naanaakatawentaman entahso kiishik, entahso tipihk kaye, weweni hsa ci‑ishihcikeyan kahkina kaa⁠ishipii'ikaatek. Miitahsh ci⁠wenoocihseyan, miikaye'i ci⁠minohseyan. 
JOS.1.9	Miitahsh o'o eninaan, ‘Mashkawi ayaan, mashkawentan kaye, keko kaye sekisihken, keko kaye noonte pakitentanken; kaaTipenciketc kiKishemanitoom ohsha kiwiiciiwik aanti piko eshaayan.’ ”
JOS.1.10	Caahshowaa 
JOS.1.11	“Misiwe ishaak mekweya'ii kaashi kapehshink o'o ci‑inanoonekwaa pemaatisiwaatc, ‘Oshiihtaanotamok miicim ke⁠maaciitooyek. Nihsokiishik (3) hsa ishihsek kika aashawishkaam Cwaartan 
JOS.1.13	“Maamihkawik o'o kaakii'ininekipan Moosihs 
JOS.1.14	Kiwiiwiwaak, kiniicaanihsiwaak kaye, kitawahkaaniwaak hsa kaye ta‑ayaawak o'omaa nahke Cwaartan siipink Moosihs kaakii'ininek ci⁠ayaawek. Shaakooc itahsh iki kaa⁠shimaakanihshiiwiwaatc ta‑aashawishkaawak ci⁠kiishiiwaatc ciwii miikaasowaatc, ci⁠niikaaniihtamawaawaatc owiici onciimaakaniwaa', ci⁠wiici'aawaatc. 
JOS.1.15	Paanimaa tahsh kika pikiiwem kii‑ishkwaa tepinamowaatc ahkiini aanti keshi anwepiwaatc. I'iweni ke⁠tipinawewisiwaatc ninkaapii'anonk inahke Cwaartan siipink ayaani, kaaTipencikenitc kiKishemanitoomiwaan ke⁠miinikowaatc. Ahpii tahsh kahkina Isriyalak 
JOS.1.16	Miihsh o'o kaa⁠ishi nahkwehtaakotc, “Aaniin hsa piko eshi anooshiyaank ninka ishihcikemin, aaniinti piko kaye ke⁠ishinisha'oyaank ninka ishaamin. 
JOS.1.17	Taapishkoo hsa misiwe kaakii ishi na'ihtawankitc Moosihs, mii hsa 'i kekiin keshi na'ihtaakooyan; miitahsh ehtako taka kaaTipenciketc kiKishemanitoom kika wiiciiwik, taapishkoo kaakii ishi wiiciiwaatc Moosihsoon. 
JOS.1.18	Awenen itahsh ke⁠shashiipihtank enaahkonikewatc, na'ihtansik kaye kahkina kaa⁠ihkitowatc, mii hsa 'a ke⁠nihcikaniwitc; kiin itahsh mashkawi ayaan, mashkawentan kaye,” okii'ikoo'.
JOS.2.2	A'a tahsh kaakiih kihciokimaawitc i'imaa Cerahko kii⁠noontam ekii'inintc, “Inashke hsa ininiwak Isriyalihkaank onciiwak kaa⁠piishaawaatc o'omaa noonkom kaa⁠onaakohshininik, ehpi anta kihkentamowaatc o'o ahkiini.” 
JOS.2.3	Miitahsh a'a kihciokimaa kaa'inaatc Orehaapoon, “Saakisi' hsa iki ininiwak kaakii otihsihkwaa i'imaa kiwaahkaa'ikanink. Kiih⁠piishaawak ohsha ekiih pi'anta kihkentamowaatc o'o ahkiini,” kii‑ihkito.
JOS.2.4	A'a tahsh ihkwe kii‑ishihcike ekiih kaanaatc i'i niishin ininiwa', miitahsh kaa⁠ihkitotc, “Eya', tepwe hsa ininiwak ninkiih pi otihsikook, kaawiin hsa ninkihkenimaahsiik tipi kaah⁠pi onciiwaakwen. 
JOS.2.5	Ahpii hsa ko kii⁠ani ocihcihsek ci⁠kipa'ikaatek maawac iko kihci ishkwaantem kiini tipihkahk, mii 'i ahpii kaa⁠maacaawaatc, kaawiin tahsh ninkihkenimaahsiik tipi kaa⁠ishaawaakwen, inashke wewiip iko piminisha'ohkwak, ci⁠atimekwaa,” kii‑ihkito. 
JOS.2.6	A'a tahsh ihkwe kii‑ishiwinaakopan i'i ininiwa' wakitapahk, ekii ishi kaanaakopanen i'imaa anaamaaya'ii kaakii ishi ohkwaahkohsininikin mihtikonhsan ishiikin wenci oshihcikaatenik. Wakitapahk hsa kii⁠ahtookopan a'a ihkwe ini mihtikonhsan. 
JOS.2.7	Kaa⁠ishkwaa maacaanitc itahsh i'i kihciokimaa otininiima' eh⁠piminisha'waanitc okiimoosaapii', mii hsa 'i kaa⁠ishi kipa'ikaatenik i'i kihci ishkwaantem. Weti kii‑ishi antone'ikewa' miihkanaank enamoninik inahke Cwaartan siipink.
JOS.2.8	Miihsh iinsan kaakii anta waapamaatc i'i ininiwa' cipwaa kawihshimonitc weti wakitapahk. 
JOS.2.9	Miitahsh kaa'inaatc, “Ninkihkentaan hsa kaaTipenciketc ekii miininek o'o ahkiini, wawiinke kaye kikohsikoom, kahkina hsa ko pemaatisiwaatc o'omaa ahkiink nininkaanimisiwak wiinke e⁠kohtaaciwaatc. 
JOS.2.10	 Ninkii noontaamin ohsha aaniin kaaTipenciketc kaakii ishi paankwahkamikihtootc i'i Misko kihcikamiini 
JOS.2.11	Ahpii tahsh kii⁠noontamaank ninkii nininkite'eyaanimisimin, kahkina hsa ninkiih pakitaanimisimin kiinawaa onci, aaniihsh kaaTipenciketc kiKishemanitoomiwaa, Kishemanitoowi weti ishpimink kiishikonk o'omaa kaye ahkiink. 
JOS.2.12	Taka tahsh kaaTipenciketc ahpimok, niin ekii minotootawinakook, kekiinawaa tahsh ci⁠minotootawekwaa nintetenk kaa⁠onciiwaatc, kekoon hsa kihkinawaacihcikek ke⁠onci tepweyeniminakook. 
JOS.2.13	I'iwe tahsh ahpii ishihsek keko nihsaahkek, nintete, nimaamaa, nintawemaak, niicihkwek kaye, i'i kaye kahkina kaa⁠tipenimaawaatc, keko pakitinihshinaahkaank ci⁠nihsikoyaank,” kii‑ihkito a'a ihkwe.
JOS.2.14	Miihsh o'o iki ininiwak kaa'inaawaatc, “Taka niinawint meshkwac pisaan ninka nihsikoomin ahpiihc kiin kiishpin tipaacimohsiwan wekonen wenci piishaayaank. Ahpii tahsh kaaTipenciketc miininankitc o'o ahkiini aahpici hsa kika minotootaakoo, weweni kaye kika tootaakoo,” okii'inaawaan.
JOS.2.15	A'a tahsh ihkwe Orehaap i'imaa kaakii ishi waahkaayaapihkinikaatenik kihci ootenaani kii‑ishitaa. Mii hsa tahsh kaa⁠ishihciketc, ekii niihsaapiikinaatc i'i ininiwa' owaahsehcikanink. 
JOS.2.16	Mii hsa kaa'inaatc, “Weti hsa kaashi papiihkwatinaak ahpa'iwek ci⁠atimihsinowinekwaa iki ke⁠piminisha'onekwaa! Nihsokiishik itahsh weti kaasoohkek, paanimaa tahsh kiih⁠kiiwewaatc ke⁠piminisha'onekwaa, miitahsh payesh ishi kiiwehkek,” okii inaa'.
JOS.2.17	Miihsh o'o okiimoosaapiik kaa'inaawaatc ini ihkwewan, “Ninka kanawentaamin hsa i'i kashi ahpimoyaank e'ishiyaank ci⁠aayiici ahshotamaakooyan, 
JOS.2.18	ahpii pi⁠kacishkinamaakeyaank o'o ahki. Kiishpin kota ehta kii⁠akootooyan o'o miskweyaap i'imaa waahsehcikanink kaakii onci niihsaapiikiniyaank, kiishpin kaye ehta kiihpiinatwaapan kitete, kimaamaa kaye, kiicishaanak kaye, i'i kaye kahkina enawemaawaatc i'imaa kiwaahkaa'ikanink. 
JOS.2.19	Kiishpin itahsh wiin awiya kiwaahkaa'ikanink onci saaka'ank miihkanaank itahsh ishaatc, wiin hsa i'i otishihcikewin, kaawiin niinawint kekoon ninka ishi anaamentaakosihsiimin. Kiishpin itahsh wiin awiya kiwaahkaa'ikanink eyaatc nihsintc itahsh, niinawint hsa ninka anaamentaakosimin aaniin ke⁠ishihsetc. 
JOS.2.20	Kiishpin itahsh kaye tipaacimiyaank aaniin eshihcikeyaank, mii hsa 'i ci⁠pakicishkaakoyaank i'i kaakiih tootawiyaank ci⁠aayiici ahshotamaakooyan,” okii'inaawaan. 
JOS.2.21	Miihsh o'o kaa⁠ikowaatc ini ihkwewan, “Mii hsa 'i ke⁠ishinaakwahk kaa⁠ihkitoyek.” Miitahsh kaa⁠ishi maacinisha'okowaatc. Okiih tahkopitooni tahsh kaye miskweyaap owaahsehcikaniniink. Miitahsh kaa⁠ishi maacaawaatc.
JOS.2.22	Eshi papiihkwatinaanik itahsh inahke kii‑ishi maacaawak, nihsokiishik weti ekii ayaawaatc paanimaa hsa kaah⁠kiiwenitc i'i kaakiih piminisha'okowaatc. I'i hsa kaakiih piminisha'okowaatc misiwe miihkanaank okii ishi nanaantone'okowaa', kaawiin itahsh okii mihkaakohsiiwaa'. 
JOS.2.23	Miihsh iki niishin ininiwak kii⁠niihsaamaciwewak eshi papiihkwatinaanik, siipiini kaye ekii aashawishkaawaatc ekiih kiiwewaatc. Kii‑ishi takohshinook itahsh eshi'ayaanitc Caahshowaan kaakii otetenitc Nanan. Miihsh kaakii wiintamawaawaatc kahkina kaa⁠ishihsewaatc. 
JOS.2.24	O'o hsa okii'inaawaan Caahshowaan, “KaaTipenciketc hsa tepwe kimiinikonaan i'i misiwe ahkiini ci⁠mahkantwewank; kahkina kaye pemaatisiwaatc weti eyaawaatc ishi'ayaawak taapishkoo e⁠nininkishkaawaatc ehpiihtaanimisiwaatc, kiinawint onci,” okii'inaawaan.
JOS.3.1	Caahshowaa 
JOS.3.2	Nihsokiishik itahsh kaa⁠ishkwaahsenik, oniikaanisiik misiwe kii‑ishaawak eshi kapehshiwintc, 
JOS.3.3	miihsh o'o kaa'inaawaatc pemaatisinitc, “Ahpii hsa waapantamowek kaaTipenciketc kiKishemanitoomiwaa otahshotamaakemahkahk maaciitoonitc anami'ewikimaa' wentahkaanesinitc Liipaaink 
JOS.3.4	Miitahsh ci⁠kihkentamek aanti keni ishaayek, kaawiin aaniihsh o'o nahke wiihkaa kipishaahsiim. Keko tahsh wiin pehshwaapantankek i'i ahshotamaakemahkahk, nihsink mitaahswaahk tahsomisit kika ahpiihsaapantaam,” okii inaa'.
JOS.3.5	Miitahsh Caahshowaa kaa'inaatc pemaatisinitc, “Pehki'itisok noonkom kaa⁠kiishikahk, waapaninik ohsha kika waapantamowaam aaniin kaaTipenciketc waa⁠ishi maamahkaacihciketc mekweya'ii eshi'ayaawek.” 
JOS.3.6	Anami'ewikimaa' itahsh kaye okii inaa', “Otaahpinamok i'i ahshotamaakemahkahk, ci⁠niikaani aashawiwitooyek keni ishaawaatc pemaatisiwaatc.” Miitahsh kaa⁠ishi otaahpinaminitc i'i ahshotamaakemahkahkoni, ekii niikaaniwitoonitc keni ishaanitc pemaatisinitc.
JOS.3.7	Miitahsh kaaTipencikenitc kaa'ikotc Caahshowaa, “Mii hsa 'i noonkom kaa⁠kiishikahk ci⁠tootawakwaa kahkina Isriyalak 
JOS.3.8	Kika wiintamawaak itahsh kaye anami'ewikimaak pemiwitoowaatc ahshotamaakemahkahkoni o'o ci‑inatwaa, ‘Ahpii hsa otihtamek ehkopiihkaak i'i Cwaartan siipi, kika ishi niipawim hsa siipink,’ ” okii inaa'.
JOS.3.9	Miitahsh Caahshowaa kaa'inaatc Isriyala', “Ampeyohk, ci⁠noontamowek ehkitotc kaaTipenciketc kiKishemanitoomiwaa,” okii inaa'. 
JOS.3.10	Miihsh o'o kaa‑ani ihkitotc, “Miitahsh ke⁠onci kihkentamek kaa⁠pimaatisitc Kishemanitoo e⁠ayaatc mekweya'ii eshi'ayaawek, kehcinaac iko saakitaama'waatc wa'ani ishaawek Kenan 
JOS.3.11	Inashke hsa 'i kaaTipenciketc kaa⁠tipentank misiwe ahkiini otahshotamaakemahkahkoni ohsha cini aashawishkaamakaninik Cwaartan siipink e⁠niikaaniihtamaakoyek. 
JOS.3.12	Otaahpin itahsh mitaahshiniishin (12) ininiwak ci⁠onciiwaatc pehpeshik entahswewaanakisiwaatc Isriyalak. 
JOS.3.13	Ahpii tahsh iko iki anami'ewikimaak kaa⁠pimiwitoowaatc kaaTipencikenitc otahshotamaakemahkahkoni, kaa⁠tipentaminitc misiwe ahkiini, ahpii ani cehkishkamowaatc i'i Cwaartan siipiini, mii hsa 'i ci⁠pooniciwank i'i siipi. Wakitaaciwan hsa tani mooshka'an,” okii inaa'.
JOS.3.14	I'i hsa ahpii kii⁠nihtaa mooshka'an misiwe Cwaartan siipi kii⁠manishikenaaniwank. Ahpii tahsh pemaatisiwaatc kaah⁠kawinokewaatc ewii aashawishkaawaatc Cwaartan, anami'ewikimaa' eh⁠pimiwitoonitc ahshotamaakemahkahkoni ani niikaaniwitoonitc itahsh. 
JOS.3.15	Ahpii hsa 'i anami'ewikimaa' e⁠ani cehkishkaminitc i'i nipiini, 
JOS.3.16	mii hsa 'i siipi wakitaaciwan kaa⁠ishi poonipiiciciwank. Weti tahsh waahsa nahke kii‑ishi mooshka'an, ootena Aatam 
JOS.3.17	Iki tahsh anami'ewikimaak kaakiih pimiwitoowaatc kaaTipencikenitc otahshotamaakemahkahkoni kii⁠niipawiwak naawisiipi ekiih paankohkamikaanik, piinihsh kahkina entahshinitc Isriyala' 
JOS.4.1	Ahpii tahsh kaa⁠ishkwaa aashawishkaanitc kahkina Isriyala' 
JOS.4.2	“Onaapam mitaahshiniishin (12) ininiwak ci⁠onciiwaatc pehpeshik entahswewaanakisiwaatc Isriyalak. 
JOS.4.3	Miihsh o'o keshi anoonatwaa ci‑inatwaa, ‘Otaahpinihkwak hsa mitaahshiniishin (12) ahsiniik ci⁠ontinekwaa naawisiipink Cwaartan, aanti eshi sitekaapawiwaatc anami'ewikimaak. Miiwak itahsh iki keni maaciinekwaa ci⁠pakitinekwaa keshi kapehshiyek noonkom kaa⁠onaakohshik.’ ”
JOS.4.4	Caahshowaa hsa tahsh okii antomaa' i'i mitaahshiniishin ininiwa' kaakii onenimaahpan wenciinitc pehpeshik entahswewaanakisinitc Isriyala'. 
JOS.4.5	Miihsh o'o kaa'inaatc, “Ishaak weti eshi'ayaanik kaaTipenciketc kiKishemanitoomiwaa otahshotamaakemahkahkoni naawisiipi Cwaartan. Entahshiyek itahsh kika otaahpinaawaak ahsiniink ci⁠pihciwaneyek kitinimaakaniwaank, ci⁠tahshiwaatc entahso pepahkaanwewaanakisiwaatc Isriyalak. 
JOS.4.6	Miitahsh ke⁠inwaasowaatc e⁠kihkinawaacihcikaakeyek, ahpii hsa naanaake kiniicaanihsiwaak o'o ani'ishi kakweciminekwaa, ‘Aaniin itahsh enwaasowaatc oko ahsiniik?’ 
JOS.4.7	Miitahsh ci⁠wiintamawekwaa, ‘Cwaartan siipi ohsha kii‑ishi kipihciiciwan eshi'ayaanik kaaTipenciketc otahshotamaakemahkahk, ahpii kii⁠aashawishkaamakaninik Cwaartan siipink. Mii iitok kaakiih kipihciiciwank i'i siipi, miitahsh enwaasowaatc oko ahsiniik e⁠kihkinawaataapihkinikaniwiwaatc mooshak iko ke⁠onci maamihkawiwaatc Isriyalak aaniin kaa⁠ishihsewaatc.’ ”
JOS.4.8	Miitahsh kaa⁠ishihcikenitc Isriyala' kaakii'inaatc, ekii onci otaahpinaanitc mitaahshiniishin (12) ahsinii' i'imaa naawisiipink Cwaartan kaakiih tahswewaanakisinitc Isriyala'. Kii‑ishihcikewa' Caahshowaa kaakii'ikotc kaaTipencikenitc. Okii ishiwinaani tahsh eshi kapehshiwintc, miitahsh weti kaa⁠ishi ahsaanitc. 
JOS.4.9	Miihsh kaye Caahshowaa kaakii onahsaatc kotak mitaahshiniishin (12) ahsinii' naawaya'ii eshi pimiciwaninik Cwaartan siipi, kaakii ishi niipawinitc anami'ewikimaa' kaakiih pimiwitoonitc ahshotamaakemahkahkoni. Keyaapi o'o ishi ahpii noonkom kaa⁠kiishikahk i'imaa apitokenak iki ahsiniik. 
JOS.4.10	I'i hsa anami'ewikimaa' kaakiih pimiwitoonitc ahshotamaakemahkahkoni kii⁠niipawiwa' i'imaa naawisiipink Cwaartan piinihsh kahkina kekoon ekii ishihcikenaaniwaninik Caahshowaa kaakii'ikotc kaaTipencikenitc. Caahshowaa iitok kii‑ishihcike kahkina kaakii ishi anoonikotc Moosihsoon 
JOS.4.10	Miitahsh pemaatisinitc Isriyala' kaa⁠ishi aashawishkaanitc weyiip i'i siipiini. 
JOS.4.11	Ahpii kaa⁠ishkwaa aashawishkaanitc kahkina pemaatisinitc, miitahsh kewiinawaa anami'ewikimaak kaakiih pi kiishi aashawishkaawaatc, okii aashawiwitoonaawaa kaye kaaTipencikenitc otahshotamaakemahkahkoni otaanaank ekiih pipimi ayaawaatc. 
JOS.4.12	Iki tahsh ininiwak Oroopanink 
JOS.4.13	Ninkociko niimitana tahsink mitaahswaahk (40,000) kiih⁠tahshiwak ikiweniwak shimaakanihshak ekii aashawishkaawaatc i'i siipiini. Kiih⁠kiishiiwak itahsh kaye ewii miikaasowaatc enaahsamiinitc kaaTipencikenitc ekii ishaawaatc eshi pashkwaanik ciikaya'ii eshi'ayaanik ootena Cerahko 
JOS.4.14	I'i tahsh eh⁠kiishikaninik kaaTipencikenitc okiih kihci inentaako'ikoon Caahshowaa kahkina ci⁠waapamikotc Isriyala'; miitahsh kaa⁠ishi kihtenimikotc minihk iko kaakiih pimaatisitc, taapishkoo kaakii ishi kihtenimaanihpan Moosihsoon.
JOS.4.15	Miihsh o'o Caahshowaa kaa'ikotc kaaTipencikenitc, 
JOS.4.16	“Anoosh anami'ewikimaak kaa⁠pimiwitoowaatc kaaTipencikenitc otahshotamaakemahkahkoni, ci⁠pi kiishi aashawishkaawaatc i'i Cwaartan siipiini,” okii'ikoon. 
JOS.4.17	Miihsh Caahshowaa kaakiih kanoonaatc anami'ewikimaak, “Pi⁠kiishi aashawishkaak i'i Cwaartan siipi,” ekii'inaatc. 
JOS.4.18	Miitahsh i'i anami'ewikimaa' kaa⁠ishi nakataminitc naawisiipi kaakii ishi niipawinitc. Ahpii tahsh iko i'i anami'ewikimaa' kaa‑akwaa tahkohkiinitc eshi paankwahkamikaanik, mii hsa 'i Cwaartan siipiini kaa⁠ishi kiiweyaakamihsenik, ekii ishiciwanohsek misiwe kaakii ahkopiihkaakipan.
JOS.4.19	Nihtam hsa kiisihsoon eh⁠pimakinsonitc, mitaahso e⁠inakinsonitc mii hsa 'i ahpii Isriyalak kaakii aashawishkaawaatc Cwaartan siipi. I'imaa Kilkal 
JOS.4.20	Miitahsh i'imaa Caahshowaa kaa⁠ishi onaapihkinaatc ahsinii' Cwaartan siipink kaakii ontinimintc. 
JOS.4.21	O'o ekii'inaatc Isriyala', “Weti tahsh niikaanaya'ii inahke kiniicaanihsiwaak kakweciminekwaa, ‘Aaniin enwaasowaatc oko ahsiniik?’ 
JOS.4.22	O'o hsa kika ishi nahkwehtawaawaak, ‘Isriyalak hsa kii⁠aashawishkaawak Cwaartan siipi ekiih paankohkamikaanik,’ kika'inaawaak. 
JOS.4.23	KaaTipenciketc kiKishemanitoomiwaa ohsha okii ishihtoon Cwaartan siipi ci⁠paankwahkamikaanik ke⁠ani ishi aashawishkaayek, taapishkoo kaaTipenciketc kiKishemanitoomiwaa kaakiih tootank Misko kihcikam ke⁠ani ishaawankitc ci⁠aashawishkaawankitc. 
JOS.4.24	Miitahsh kaakii onci ishihciketc kahkina pemaatisinitc ahkiink eyaanitc ci⁠kihkentaminitc aahpici kaaTipenciketc e⁠mashkawisiitc, kiinawaa tahsh mooshak ci⁠kohtaanenimek kaaTipenciketc kiKishemanitoomiwaa,” okii inaa'.
JOS.5.1	Kahkina tahsh Emoriiwi kihciokimaak kaakii ayaawaatc ninkaapii'anonk inahke Cwaartan siipink, kahkina kaye Kenaniwi kihciokimaak kaakii ayaawaatc enewaamoninik Metahcareniyan kihcikam kii⁠noontamook aaniin kaaTipencikenitc kaa⁠ishi paankohtoonitc Cwaartan siipi ci⁠aashawishkaanitc kahkina Isriyala', wiinke tahsh kiih⁠sekisiwak, kaawiin kii⁠kashkite'ehsiiwak ci⁠nakishkawaanitc Isriyala'.
JOS.5.2	Miitahsh i'i ahpii Caahshowaa 
JOS.5.3	Miitahsh Caahshowaa kaa⁠ishihciketc ekii oshihtoowaatc ahsiniiwi moohkomaanan ci⁠kihkinawaatashakeshomintc Isriyala'. Kihkinawaatashakeshikoowi pihkwatinaank
JOS.5.4	Miitahsh o'o Caahshowaa kaakii onci kihkinawaatashakeshwaatc. Kahkina hsa Iicipahkiink 
JOS.5.5	Kahkina hsa Iicipahkiink kaakii onci saaka'aminitc kii⁠kihkinawaatashakeshwaawa'. I'i tahsh wiin pikwatahkamik kaakiih tashi nihtaawikinitc kaawiin kii⁠kihkinawaatashakeshwaahsiiwa'. 
JOS.5.6	Isriyalak itahsh niimitana (40) tahso pipoon kiih⁠papaamikosiwak pikwatahkamik. Iki itahsh ininiwak kaakii tetahso pipoonwewaatc kaakiih shimaakanihshiiwiwaahpan kii⁠saaka'amowaatc Iicipahkiini 
JOS.5.7	Miiwa' itahsh ini okosihsini kaakii naapishkaakonitc Caahshowaa kaakiih ishihciketc ci⁠kihkinawaatashakeshomintc aaniihsh kaawiin kii⁠kihkinawaatashakeshwaahsiiwa' kii⁠pipimi ayaanitc.
JOS.5.8	Ahpii tahsh kaa⁠ishkwaa kihkinawaatashakeshomintc kahkina pemaatisinitc, mii hsa i'imaa kaa‑ayaanitc piinihsh kahkina ekii mino'ayaanitc. 
JOS.5.9	Miihsh Caahshowaa kaakii'ikotc kaaTipencikenitc, “Mii hsa 'i noonkom kaa⁠kiishikahk e⁠otaahpinamawinakook kaakii ishi wehsaani'ikooyekipan weti Iicipahkiink,” okii'ikoon. Miitahsh i'i ayaawin 
JOS.5.11	E⁠ani waapaninik itahsh kaa⁠ishkwaa Pimaaci'ikoowi kiishikaninik, okii miicinaawaa miicim i'imaa kaakii nihtaawikininik, ekii amwaawaatc pahkweshikanan wempisikaniwihsinik, pahkweshikaniminan kaye ekiih kaahpiswaawaatc. 
JOS.5.12	 Miitahsh kaa⁠ishi poonihsenitc menawan 
JOS.5.13	Caahshowaa tahsh e⁠ayaatc ciikaya'ii Cerahko 
JOS.5.14	Miihsh o'o kaa'ikotc, “Kaawiin hsa awiya nimpi wiici'aahsii, mii hsa niin o'omaa wenci piishaayaan e⁠naakaci'imak kaaTipenciketc oshimaakanihshiima',” okii'ikoon.
JOS.5.14	Miihsh Caahshowaa kaakii animihkohtaatc mihtahkamik ekii anami'aatc ekii ihkitotc, “Aaniin itahsh nintookimaam eshi antawenimatc kitanohkii'aakanan?”
JOS.5.15	Ini tahsh kaakii naakaci'aanitc kaaTipencikenitc oshimaakanihshiimini okii'ikoon, “Kiihtahkisinen, i'imaa ohsha kaashi niipawiyan mii hsa imaa wiinke kohtaanentaakwan,” okii'ikoon. Miitahsh Caahshowaa kaa⁠ishihciketc.
JOS.6.1	I'i hsa Cerahko 
JOS.6.2	Miitahsh Caahshowaa 
JOS.6.3	Kiin ihsa, iki kaye kishimaakanihshiimak kika kishipaahshkaam i'i kihci ootena aapitink. Miitahsh o'o ke⁠ishihcikeyek ninkotwaahsokiishik (6) minihk. 
JOS.6.4	Niishwaahso (7) hsa kaye anami'ewikimaak oka pimiwitoonaawaan pootaacikanan aape maanahcaanihshiteshkanink kaa⁠onci oshihcikaatenikin, ci⁠niikaaniihtamowaatc i'iweni ahshotamaakemahkahkoni. Ahpii tahsh niishwaahsokiishik ishihsek, niishwaahciink hsa kika kishipaahshkaam i'i kihci ootena, anami'ewikimaak tahsh oka pootaataanaawaan ini pootaacikanan. 
JOS.6.5	Kinwesh itahsh noontaakohtoowaatc ini pootaacikanan, ahpii noontamowek, mii hsa 'i kahkina ininiwak ci⁠kihci shaakowewaatc. I'i hsa kaashi waahkaayaapihkinikaatek kihci ootena ta⁠niihsihse, miihsh kahkina shimaakanihshak eshi'ayaawaatc ci⁠onci piintikepahtoowaatc i'imaa kihci ootenaank,” okii'ikoon.
JOS.6.6	Miihsh Caahshowaa kaakii okosihsimikotc Nan 
JOS.6.7	Miitahsh kaa'inaatc otininiima', “Maacaak, anta kishipaahshkamok i'i ootena, taka shimaakanihshak oka niikaaniihtaanaawaa i'i ahshotamaakemahkahkoni kaa⁠pimiwitoonitc,” okii inaa'.
JOS.6.8	Miitahsh Caahshowaa kaa⁠ishihcikenitc kaa⁠ishkwaa kanoonaatc i'i otininiima' niishwaahso anami'ewikimaa' ekiih pimiwitoonitc niishwaahso pootaacikanan enaahsamiinitc kaaTipencikenitc, ekii maacaanitc ekiih pootaataminitc pootaacikanan, otaanaank ekiih pipimi ayaanik kaaTipencikenitc otahshotamaakemahkahkoni. 
JOS.6.9	Shimaakanihshak itahsh okii niikaaniihtamawaawaa' anami'ewikimaa' kaakiih pootaataminitc pootaacikanan, weti tahsh maawac iko otaanaank kaa⁠kanawencikewaatc kiih⁠pii'ayaawak ekiih piminisha'amowaatc ahshotamaakemahkahkoni kapeya'ii ehpi noontaakohcikaatenikin pootaacikanan. 
JOS.6.10	Miihsh o'o Caahshowaa kaa'inaatc otininiima', “Keko shaakowehkek, keko kaye noontaatihkek. Keko kaye kiikitohkek, piciinak hsa kiishikahk ininakook ci⁠shaakoweyek, mii hsa i'i ahpii ke⁠shaakoweyek,” okii inaa'. 
JOS.6.11	Miitahsh kaa⁠ishi anoohkiitc ci⁠kishipaawicikaatenik i'i kaaTipencikenitc otahshotamaakemahkahkoni i'imaa kihci ootenaank. Miitahsh kaa⁠pishi kiiwenitc i'imaa kaakii ishi kapehshinaaniwaninik, mii kaye'imaa kaa⁠ishi nipaanitc.
JOS.6.12	Caahshowaa tahsh wiipa kikishep kii⁠wanishkaa, i'i kaye anami'ewikimaa' ekii maaciitoonitc kaaTipencikenitc otahshotamaakemahkahkoni. 
JOS.6.13	Iki tahsh niishwaahso anami'ewikimaak kaakiih pimiwitoowaatc pootaacikanan okii niikaaniihtaanaawaa kaaTipencikenitc otahshotamaakemahkahkoni. Kaawiin tahsh kiih⁠kipihciihsiwak ekiih pootaacikewaatc. Shimaakanihshak tahsh maawac kii⁠niikaaniiwak, weti tahsh maawac iko otaanaank kaa⁠kanawencikewaatc ekiih piminisha'amowaatc ahshotamaakemahkahkoni kapeya'ii ehpi noontaakohcikaatenikin pootaacikanan. 
JOS.6.14	Miitahsh i'i niishokiishik aasha ekiih kishipaahshkamowaatc aapitink i'i kihci ootenaani. Miitahsh kaa⁠ishi kiiwewaatc kaakii ishi kapehshinaaniwaninik. Mii hsa o'o kaa⁠ishihcikewaatc ninkotwaahsokiishik.
JOS.6.15	Niishwaahsokiishik itahsh e⁠ishihsenik, wiipa kikishep kii⁠wanishkaawak, ekiih kishipaahshkamowaatc i'i kihci ootenaani niishwaahciink peshikwan ekii ishihcikewaatc. Miitahsh ehta i'i peshiko kiishik niishwaahciink ekiih kishipaahshkamowaatc i'i kihci ootenaani. 
JOS.6.16	Ahpii tahsh mayaa niishwaahciink ekiih kishipaahshkaawaatc, anami'ewikimaak ekiih pootaatamowaatc pootaacikanan, Caahshowaa okii inaa' otininiima', “Awiyohk, shaakowek! KaaTipenciketc ohsha kimiinikowaa i'i kihci ootenaani ci⁠shaakoocihtaawek. 
JOS.6.17	I'i hsa kihci ootena, kahkina kaye kekoon i'imaa kaa‑ayaakin wawiinke ta⁠nihshiwanaacihcikaatewan ci⁠miinintc kaaTipenciketc ci⁠tipentank. A'a hsa ehta pihshikwaacihkwe Orehaap 
JOS.6.18	Kiinawaa tahsh wiin keko papaamentankek kekoonan kaawii nihshiwanaacihcikaatekin, maakishaa mihsawinamek, otaahpinamek hsa ini kaawii nihshiwanaacihcikaatekin; ta⁠onci nihshiwanaatan, ta⁠onci maanshihse kaye kaashi kapehshiyank kiinawint Isriyal. 
JOS.6.19	Kahkina hsa tahsh kekoonan kaa⁠onci oshihcikaatekin waapaapihko shooniyaa waapihkoonk, osaawi shooniyaa waapihkoonk, osaawaapihkonk, piiwaapihkonk kaye pahkaan ta‑ahcikaatewan ci⁠miinintc kaaTipenciketc, tashi pakitinikaateniwan kaaTipenciketc omiinikoowinan kaashi ahtenikin,” okii inaa'.
JOS.6.21	Wawiinke tahsh kahkina kekoonini okiih tetako nihshiwanaacihtoonaawaa i'imaa ootenaank. Opashipa'ikewihkomaaniwaan hsa okii aapacihtoonaawaan ekii nihsaawaatc kahkina kaye ininiwa', ihkwewa' kaa⁠oshkaatisinitc, kaa⁠kihtaatisinitc kaye. Awaac kaye pishihkiwa', maanahcaanihsha', maanshimihtatimoo' kaye.
JOS.6.22	Miitahsh Caahshowaa kaa'inaatc i'i niishin kaakiih pi'anta kiimoosaapantaminihpan ahki, “Maacaak awi piintikewaahk a'a pihshikwaacihkwe owaahkaa'ikanink, ci⁠naasihkawek i'i kaye otinawemaakana', tootawihk kaakii ishi ahshotamawekipan,” okii inaa'. 
JOS.6.23	Mii hsa iki oshkiniikiwak kaakiih pi'anta kiimoosaapiwaahpan kaa⁠ishihcikewaatc ekiih piinaawaatc Orehaapoon 
JOS.6.24	Miitahsh Isriyalak kaa⁠ishi caakisamowaatc i'i ootenaani, kahkina kaye kekoonan i'imaa eyaanikin. Ini hsa ehta kekoonan kaa⁠onci oshihcikaatenikin waapaapihko shooniyaa waapihkonk, osaawi shooniyaa waapihkonk, osaawaapihkonk, piiwaapihkonk kaye, okii ishi ahtoonaawaan i'imaa kaaTipencikenitc omiinikoowinini kaakii ishi ahtenikin. 
JOS.6.25	 Caahshowaa tahsh okiih pakitinaan ci⁠tashi pimaatisinitc ini pihshikwaacihkwewan Orehaap eshinihkaasonitc, kahkina kaye otinawemaakanini, aaniihsh okiih kaanaani niishin okiimoosaapii' kaakii ishinisha'waahpan i'imaa Cerahko. Noonkom tahsh Orehaap pisaaniko i'imaa mekweya'ii Isriyalihkaank ishitaa piinihsh o'o ishi ahpii.
JOS.6.27	KaaTipencikenitc itahsh Caahshowaa okii wiiciiwikoon. Misiwe ahkiink kii⁠ani kihkencikaniwi.
JOS.10.1	A'a hsa kihciokimaa Atoonaaisitehk 
JOS.10.2	A'a hsa kihciokimaa, i'i opimaatisiima' wiinke kiih⁠sekisiwak aaniihsh wiinke kii⁠mihcaani i'i Kipiyan kihci ootenaani, ekii inentaakwaninik taapishkoo tino kehci inentaakwaninikin kihci ootenawan. Nawac kaye kii⁠mashkawentaakwanini ahpiihc wiin i'i Eaai ootena. Wiinke hsa kaye kii⁠mashkawentaakosiwa' ininiwa' i'imaa kaakii ayaanitc. 
JOS.10.3	Miitahsh a'a kihciokimaa Atoonaaisitehk kaakii antomaatc o'o kihciokimaa'. Hoohem 
JOS.10.4	O'o hsa okii inaa', “Ampeyohk, wiici'ishik. Taka anta miikaatantaa i'i Kipiyan ootena. Pemaatisiwaatc iitok kii‑ihkitowak ewii mino wiiciiwaawaatc Caahshowaan, Isriyala' kaye,” okii inaa'. 
JOS.10.5	Miitahsh oko naanan Emoriiwi kihciokimaak kaakii maamawi piishaawaatc, ekiih piinaawaatc kahkina oshimaakanihshiimiwaa'. Miihsh kaa⁠ishi kapehshiwaatc ciikaya'ii eshi'ayaanik ootena Kipiyan. Miiwak iitok oko kihciokimaak kaakii onciiwaatc Ceroosalamink, Hiiparanink, Caarmahtink, Lekishink, Ekalanink kaye. 
JOS.10.6	Ininiwak tahsh Kipiyan ootenaank wenciiwaatc okiih kanoonaawaan kaakii ishi kapehshinitc weti Kilkal eshinihkaatenik. Miitahsh o'o kaa⁠ihkitowaatc, “Keko wepinihshinaahkaank, shemaak iko piishaak ci⁠wiici'iyaank, naatamawihshinaam. Kahkina ohsha Emoriiwi kihciokimaak 
JOS.10.7	Miihsh Caahshowaa, i'i kahkina kaye oshimaakanihshiima', i'i kaye maawac kaakii nakaciinitc oshimaakanihshiima' kii⁠onci maacaawak i'imaa Kilkal 
JOS.10.8	KaaTipencikenitc itahsh Caahshowaa 
JOS.10.9	Caahshowaa, i'i kaye kahkina oshimaakanihshiima' kapetipihk kiih⁠pimohsewak kaakiih pi'onci maacaawaatc Kilkal. Aahpici tahsh okiih kihci taciwinaawaa' i'i kaakii wii miikaanaawaatc. 
JOS.10.10	Miihsh kaaTipenciketc kaakiih tootawaatc Emorii kaatinowinitc ci⁠wawaanentamaanimisinitc ahpii e⁠waapamaanitc Isriyali shimaakanihsha'. Isriyalak hsa wiinke okii kihci nihsaawaa' Emorii 
JOS.10.11	Mekwaa hsa eh⁠pimipa'iwenitc Emorii kaatinowinitc, Isriyalak eh⁠piminisha'ikewaatc, weti tahsh niihsatinaak Peht Horan eshinihkaatenik, kaaTipenciketc kii‑ishihcike mihkwamiinaana' ci⁠aapisihkaakonitc piinihsh weti Asiihkahkaank. Nawac tahsh niipiwa' okii nihsikoni mihkwamiinaana' ahpiihc wiin Isriyalak minihk kaakii nihsaawaatc.
JOS.10.12	Ahpii tahsh eh⁠kiishikaninik kaaTipenciketc kii⁠miinaatc Isriyala' ci⁠shaakooci'aanitc Emorii kaatinowinitc, mii hsa 'i Caahshowaa kaa'inaatc kaaTipencikenitc enaahsamiinitc Isriyala',
JOS.10.12	“Kiisihs, kohshkwaawaaci ayaan weti ishi tipishkoo Kipiyanink,
JOS.10.12	tipihkikiisihs koshkwaawaaci ayaan ishi tipishkoo weti kaashi pahsatinaak Aacalan 
JOS.10.12	kii‑ihkito. 
JOS.10.13	 Miitahsh kaa⁠ishi koshkwaawaaci ayaanitc ini kiisihsoon, ini kaye tipihkikiisihsoon, piinihsh Isriyala' ekiih shaakooci'aanitc kaakiih shiinkenimikonitc. I'imaa tahsh masina'ikanink Ceshar 
JOS.10.14	Kaawiin hsa wiihkaa otaanaank, kaawiin kaye wiihkaa piciinak i'i miinawaa ta⁠ishi kiishikahsinoon, ahpii kaaTipenciketc kii⁠pisintawaatc kaakii'ikotc ininiwan. KaaTipenciketc iitok okii miikaasoohtamawaa' Isriyala'.
JOS.10.15	Miitahsh Caahshowaa 
JOS.23.1	Kinwesh itahsh naanaake e⁠ani ishihsenik, ahpii kaaTipenciketc kii⁠anwehshimaatc Isriyala' 
JOS.23.2	Miihsh Caahshowaa kaakii antomaatc kahkina Isriyala' kihci aya'aa', kaakii niikaanisinitc kaye, kaakii onaahkoniwenitc kaye, i'i kaye kaakii okimaahkantawaanitc pemaatisinitc. Miihsh o'o kaa'inaatc, “Wiinke hsa aasha nintahkiwensiiw. 
JOS.23.3	Kiinawaa iitok iko kipi waapantaam kahkina kekoon kaaTipenciketc kiKishemanitoomiwaa kaapi tootawaatc kahkina kaa⁠pepahkaanwewaanakisinitc pemaatisinitc kiinawaa onci. KaaTipenciketc kiKishemanitoomiwaa ohsha kaa⁠miikaasoohtamawinek. 
JOS.23.4	Inashke hsa kikii miinininim ci⁠tipinawewisiyek ahki keyaapi kaa⁠taanotamowaatc iki kaa⁠pepahkaanwewaanakisiwaatc pemaatisiwaatc. I'i kaye ahki aasha kaakii mahkantweyaan Cwaartan piinihsh weti kihcikamiink ninkaapii'anonk inahke kiisihs kaashi pankihshimotc. 
JOS.23.5	KaaTipenciketc kiKishemanitoomiwaa hsa oka saakitaama'waa' waa'ani ishaawek. Ninkoci hsa oka inaamwa'waa', kiinawaa tahsh mii 'i ci⁠tipinawewisiyek i'i otahkiimiwaa, ci‑ishihsenik kaaTipenciketc kiKishemanitoomiwaa kaakii ishi ahshotamawinek. 
JOS.23.6	Mashkawi ayaak itahsh, weweni ishihcikek ci⁠na'ihtamek kahkina eshipii'ikaatek o'o masina'ikan eshi oshipii'ikaatenik Moosihs 
JOS.23.7	Keko kaye wiiciiwaahkekwaanik iki pemaatisiwaatc mahshi kaa⁠shaakooci'aahsiwintwaa eyaawaatc eshi'ayaayek, keko kaye wiinimaahkekwaanik omanitoomiwaa', keko kaye ahpimowaahkek. Keko kaye anohkiihtawaahkekwaanik, keko kaye animihkohtawaahkekwaanik. 
JOS.23.8	Miitahsh eshinaakwahk ci⁠kihciwenimek kaaTipenciketc kiKishemanitoomiwaa, taapishkoo kaapi ishihcikeyek piinihsh noonkom kaa⁠kiishikahk. 
JOS.23.9	KaaTipenciketc ohsha kaa⁠saakitaama'waatc kaa⁠paahtiinonitc, kaa⁠mashkawentaakosinitc pemaatisinitc kaah⁠pi ishaawek. Kiinawaa tahsh wiin kaawiin awiya mahshi kipi shaakooci'ikohsiiwaa piinihsh noonkom kaa⁠kiishikaninik. 
JOS.23.10	 Peshik ohsha inini kaa⁠tahshiyek mitaahswaahk 1,000 ininiwa' omaaciiyaama'waa', kaaTipenciketc kiKishemanitoomiwaa ohsha kimiikaasoohtamaakowaa, taapishkoo kaakii ishi ahshotamawinek. 
JOS.23.11	Weweni tahsh ishihcikek ci⁠saaki'ek kaaTipenciketc kiKishemanitoomiwaa. 
JOS.23.12	Kiishpin itahsh wiin wepenimek wiiciiwekwaa tahsh iki mahshi kaa⁠shaakoocihcikaniwihsikwaa pemaatisiwaatc eyaawaatc kaashi ayaayek, ani wiitikemekwaa, ani wiiciiwekwaa kaye, 
JOS.23.13	kehcinaac itahsh kihkentamok kaaTipenciketc kiKishemanitoomiwaa kaawiin awahshime oka saakitaama'waahsii' o'o pemaatisinitc ke⁠ani ishaawek. Miiwak itahsh iki ke⁠nakwaaninekwaa, ke⁠tahsooninekwaa kaye. Miitahsh ke⁠inenimekwaa taapishkoo eh⁠pahshanshe'onekwaa ohpimeciin, eh⁠pisiniyek kaye kaahshisiin, miihsh piinihsh ci⁠nihshiwanaatisiyek o'omaa mino ahkiink, kaaTipenciketc kiKishemanitoomiwaa kaakii miininek.”
JOS.23.14	“Miitahsh i'i aasha e⁠ocihcihsek niin awahshime ci⁠ayaahsiwaan o'omaa ahkiink. Kikihkentaam iitok misiwe kite'iwaank, misiwe kaye kitahcaahkowaank, kaawiin awaac peshik ihkitowin kahkina kaakii ishi mino ahshotamawinek kaaTipenciketc kiKishemanitoomiwaa kii⁠pwaanawihcikemakahsinini. Kahkina hsa kaakii ishi ahshotamaaketc kii‑ishihcike, kaawiin hsa aapiinc kii⁠pwaanawihcikemakahsinini. 
JOS.23.15	Tani ishihse tahsh kaye taapishkoo i'i kahkina kaakii ishi mino wiintamawinek kaaTipenciketc kiKishemanitoomiwaa mayaa cini ishihsewek, mii hsa peshikwan kaaTipenciketc ke⁠ishihse'inek i'i kahkina kaashi kakwe sekiminek. Piinihsh itahsh kika caaki'ikowaa i'imaa ahkiink kaa⁠onishihshininik kaakii miininek kaaTipenciketc kiKishemanitoomiwaa. 
JOS.23.16	Kiishpin kota kanawentamowaahsiwek otahshotamaakewin kaaTipenciketc kiKishemanitoomiwaa kaakii'ininek ci⁠kanawentamowek, kiishpin kaye anohkiihtawimek, anami'ehtawimek kaye pahkaan manitoo', onishkaatisiwin hsa tahsh kika nana'ahsikowaam, aahpici tahsh wiipa kaawiin o'omaa mino ahkiink kika ayaahsiim wiin iko kaakii miininek,” kii‑ihkito Caahshowaa.
JOS.24.1	Caahshowaa 
JOS.24.2	 Miihsh Caahshowaa kaa'inaatc kahkina pemaatisinitc, “Mii hsa oweni kaaTipenciketc weKishemanitoomiwaatc Isriyalak ehkitotc, ‘Mewisha hsa kikehteya'aamiwaak kii‑ishitaawak awahsinahke siipink Iyoohparetiis 
JOS.24.3	 Miihsh kaakii antomak kikehteya'aamiwaapan Eparahaam weti kaakii ishi'ayaahpan awahsinahke siipink Iyoohparetiis, ekii ishiwinak misiwe Kenan 
JOS.24.4	 Aaisik tahsh ninkii miinaa Cekapoon 
JOS.24.5	 Miitahsh kaakii ishinisha'wak Moosihs 
JOS.24.6	 Miihsh kaakiih saakiciwinakwaa kikehteya'aamiwaak weti Iicipahkiink piinihsh ekiih pi takohshinowaatc i'imaa Misko kihcikamiink. Iicipiiwininiwa' hsa okiih piminisha'okowaa' ekii aapaci'aanitc miikaasowi otaapaanaahkwa', shimaakanihsha' kaye kaakiih pimiwanepa'ikonitc piinihsh weti Misko kihcikamiink. 
JOS.24.7	Kikehteya'aamiwaak itahsh ninkiih shaakowaanikook ci⁠naatamawakwaa. Ninkii ishihtaawaan itahsh ci⁠kashkiitipihkaninik nahsawaya'ii kaakii ishi'ayaawaatc, i'i kaye Iicipiiwininiwa'. Ninkii ishihcikewaan kaye wawiinke piko ci⁠nihkipiihsenitc Iicipiiwininiwa'. Kikii waapantaam iitok aaniin kaah⁠tootawakwaa Iicipiiwininiwak.’ ”
JOS.24.7	“ ‘Kinwesh kaye pikwatahkamikonk kikiih tashi pimaatisim. 
JOS.24.8	 I'imaa tahsh kikii ishi pakamiwininim ahkiink Emorii kaatinowiwaatc 
JOS.24.9	 A'a hsa tahsh Pelak 
JOS.24.10	Kaawiin itahsh ninkiih pisintawaahsii Pelam. Miitahsh kaa⁠ishinaakwaninik ci'ininek ci⁠minohsewek. Mii hsa inahke kaakii ishi shaapwii'inakook kaawii ishi maci'inaahpineminekipan a'a Pelak. 
JOS.24.11	 Kikii aashawishkaam kaye i'i Cwaartan siipi kiipi takohshinek i'imaa Cerahko 
JOS.24.12	 Ahpii hsa e⁠ani piintikeshkaayek i'i ahki ninkiih tootawaak ci⁠wanaanimisiwaatc iki niishin Emoriiwi kihciokimaak ci⁠saakitaama'wekwaa. Kaawiin wiin kipashipa'ikewihkomaaniwaan, kimihtikwaapiwaak kaye kaakii ishihcikemakahkin. Ohkanaamoon ninkii ishinisha'omaan ci⁠saakitaama'okowaatc. 
JOS.24.13	 Kikii miinininim hsa tahsh i'i ahki kaakii anohkaatansiwek, iniweniwan kaye ootenawan eshitaayek. Mii kaye'imaa wentancikeyek kaashi kihtikaasowaatc shoominak, i'imaa kaye kaashi kihtikaatekin aalip tinowiminan, kaawiin iitok kiinawaa ono kikii kihtikaatansiim.’ ”
JOS.24.14	Miihsh Caahshowaa kaa‑ani ihkitotc, “Taka tahsh noonkom kohtaanenimihk kaaTipenciketc, weweni, tepwe kaye anohkiihtawihk. Wepinihkwak kaye i'i manitoo' kikehteya'aamiwaapaniik kaakii anami'ehtawaawaatc weti akaamisiipink Iyoohparetiis eshinihkaatek, weti kaye Iicipahkiink. KaaTipenciketc hsa ehta kika anohkiihtawaawaa. 
JOS.24.15	Kiishpin itahsh inentansiwek kaashi ayaayek ci⁠anohkiihtawek kaaTipenciketc; onentamaasok hsa kiinawaa piko noonkom kaa⁠kiishikahk awenen waa‑anohkiihtawek. Komaa manitoo' kikehteya'aamiwaapaniik kaakii anohkiihtawaawaatc weti akaamisiipi Iyoohparetiis komaa kaye i'i omanitoomiwaa' iki Emorii kaatinowiwaatc kaa⁠wiicitaamekwaa otahkiimiwaank. Niin itahsh wiin, iki kaye niwaahkaa'ikanink kaataawaatc, ninka anohkiihtawaanaan kaaTipenciketc,” okii inaa'.
JOS.24.16	Miitahsh o'o pemaatisinitc kaa⁠ishi nahkwehtaakotc, “Taka kaawiin wiihkaa i'i ta⁠ishihsehsinoon ci⁠nakanankitc kaaTipenciketc ci⁠anohkiihtawankitwaapan kotak manitook. 
JOS.24.17	KaaTipenciketc iitok ninKishemanitoominaan kaakiih saakiciwininankitc, ninkehteya'aaminaapanii' kaye weti Iicipahkiink, kaakii ishi kakwaataki mihtanohkiiyaankipan. I'i kaye kaakii ishihciketc ninkii kihkinawaasaapantamowaamin, ekiih kanawenimiyamintc kaye misiwe, mekweya'ii kaye kii‑ishaawankitc kaakii ishi'ayaanitc pemaatisinitc. 
JOS.24.18	KaaTipenciketc hsa kaye okiih saakitaama'waa' kahkina pemaatisinitc, i'i kota Emorii kaatinowinitc kaakii ishitaanitc o'omaa ahkiink. KaaTipenciketc hsa kaye niinawint ninka anohkiihtawaanaan, wiin aaniihsh ninKishemanitoominaan,” okii'ikoo'.
JOS.24.19	Miitahsh Caahshowaa kaa'inaatc pemaatisinitc Isriyala' 
JOS.24.20	Kiishpin wepinek kaaTipenciketc, anohkiihtawekwaa tahsh kotak mayaki manitook; mii hsa tahsh i'i ci⁠kwehkiihtawinek ci⁠nana'ahsinek kaye; kika caaki'ikowaa kaye aanawiin otaanaank ekii minotootawinek,” okii inaa'.
JOS.24.21	Miihsh o'o pemaatisinitc kaa'ikotc, “Kaawiin i'i ta⁠ishinaakwahsinoon, niinawint hsa ninka anohkiihtawaanaan kaaTipenciketc,” okii'ikoo'.
JOS.24.22	Miihsh o'o kaa'inaatc pemaatisinitc, “Kiinawaa hsa ko kaa⁠tipaacintisoyek e⁠onentamek ewii anohkiihtawek kaaTipenciketc.”
JOS.24.22	Miihsh o'o kaa'ikotc pemaatisinitc, “Niinawint hsa piko i'i kaa⁠ihkitoyaank,” okii'ikoo'.
JOS.24.23	Miihsh Caahshowaa kaa⁠ihkitotc, “Intawaa hsa wepinihkwak iki mayaki manitook kaa‑ayaawekwaa kaashi ayaayek. Ishi pakitinamok kite'iwaan inahke eshi'ayaanitc oKishemanitoomiwaan Isriyalak.”
JOS.24.24	Miihsh pemaatisinitc kaa⁠ihkitonitc, “Ninka anohkiihtawaanaan hsa kaaTipenciketc ninKishemanitoominaan, ninka na'ihtawaanaan kaye aaniin eninankitc,” okii'ikoo'.
JOS.24.25	Miitahsh Caahshowaa, i'i kaye pemaatisinitc kaakii onahtoowaatc ekii ahshotamowaatc i'i eh⁠kiishikaninik weti Shiihkam ecikaatenik; okii miinaa' kaye inaahkonikewinan, aaniin kaye mayaa ke⁠ishihcikenitc. 
JOS.24.26	Miihsh Caahshowaa kaakii oshipii'ank ono inaahkonikewinan masina'ikanink kaakii ishi oshipii'ikaatenik Kishemanitoo otinaahkonikewin. Kihci ahsiniin itahsh okii otaahpinaan ekiih patahkaapihkinaatc shiipaayaahtikonk kaakiih tanentaakosinitc kaaTipencikenitc. 
JOS.24.27	Miitahsh Caahshowaa kaa'inaatc kahkina pemaatisinitc, “Mii hsa wa'a ahsin ke⁠tipaaciminank. Onoontaanan iitok kahkina aaniin entahso ihkitonitc kaaTipencikenitc. Mii hsa wa'a ahsin ke⁠tipaaciminek, ci⁠onci shashiipihtawaahsiwek kiKishemanitoomiwaa.” 
JOS.24.28	Miitahsh i'i Caahshowaa kaa⁠ishi pakitinaatc pemaatisinitc ci⁠maacaanitc. Kahkina tahsh kii‑ishi kiiwewa' kaakii ishi miinimintc ci⁠tipentaminitc.
JOS.24.29	Mii hsa 'i ahpii o'o kaa⁠ishkwaa ishihcikewaatc Caahshowaa 
JOS.24.30	 Weti tahsh Isriyalak 
JOS.24.31	Isriyalak hsa okii anohkiihtawaawaan kaaTipencikenitc minihk iko kaah⁠pimaatisinitc Caahshowaan. I'i kaye minihk iko kaah⁠pimaatisinitc kaakii niikaanisinitc kii‑ishkwaa pimaatisinitc Caahshowaan. Miiwa' iitok i'i kaakiih kihkentaminitc kaaTipencikenitc kaakiih tahso ishihcikenitc, aaniin kaye kaa⁠ishi wiitoohkawaanitc Isriyala'.
JOS.24.33	Eli'esar 
JDG.2.1	KaaTipenciketc itahsh otencaliman Kilkal 
JDG.2.2	 Kiinawaa tahsh kaye kaawiin kika ahshotansiim ci⁠wiiciiwekwaa oko pemaatisiwaatc o'omaa ahkiink eyaawaatc, kika piikopitaawaam hsa eshi pakitinaahsowaatc.’ Kaawiin itahsh kikii na'ihtawihsiim, aaniin itahsh inaa eshihcikeyek? 
JDG.2.3	Miitahsh o'o kaakii ihkitoyaan, ‘Kaawiin hsa ninka saakitaama'waahsiik wa‑ani ishaayek eyaawaatc kaa⁠pepahkaanwewaanakisiwaatc pemaatisiwaatc. Mii hsa ke⁠inenimekwaa taapishkoo okaawiminakashiik ke⁠patahkihshinek ohpimenaw, omanitoomiwaa' kaye kika tootaakowaam taapishkoo ci⁠nakwaasoyek,’ ” kii‑ihkito. 
JDG.2.4	Ahpii o'o ekii ishkwaa ihkitonitc kaaTipencikenitc otencalimini, kahkina hsa Isriyalak kii⁠mawiwak ekiih kishiiwewaatc. 
JDG.2.5	Miitahsh kaa⁠ishinihkaatamowaatc eshi'ayaawaatc Mawiwinink.
JDG.2.6	Miitahsh Caahshowaa 
JDG.2.7	Minihk itahsh iko Caahshowaa kaah⁠pimaatisitc, pemaatisinitc okii anohkiihtawaani kaaTipencikenitc. Minihk iko kaye kaakii ani pimaatisinitc oniikaanisii' kii‑ishkwaa pimaatisitc kaakii waapantaminitc kahkina aaniin kaaTipencikenitc kaakii ishi kihci ishihcikehtamawaanitc Isriyala' 
JDG.2.8	Miitahsh Caahshowaa kaakii otetetc Nanan 
JDG.2.9	 Weti tahsh kii‑ishi na'inaa ahkiink kaakii ishi tipinawewisitc Timinaht Herahs 
JDG.2.10	Kahkina hsa ko kaakii wiitaatisiimaatc kii‑ishkwaa pimaatisiwa'. Kotak itahsh kii⁠ani ayaawa' pemaatisinitc kaa⁠ishkwaa nipowaatc. Kaawiin itahsh okiih kihkenimaahsiini kaaTipencikenitc, aaniin kaye kaa⁠ishihcikehtamawaanitc Isriyala'.
JDG.2.11	Isriyalak 
JDG.2.12	Okii nakanaawaan kaaTipencikenitc okehteya'aamiwaapanii' kaakii oKishemanitoominitc, Iicipahkiink 
JDG.2.13	Okii nakanaawaan tahsh kaaTipencikenitc, tekwac itahsh ekii anami'ehtawaawaatc Peyalan, ini kaye Aastahti
JDG.2.14	Miihsh kaakii nishki'aawaatc kaaTipencikenitc. Miitahsh kaakiih pakitinaanitc omahkantwe' pisaan ci⁠mahkamikowaatc kekoonan. Okii ishi'ikowaan kaye ci⁠shaakooci'ikowaatc kotak pemaatisinitc waahkaaya'ii eyaanitc, kaawiin itahsh awahshime okiih kashkihtoohsiinaawaa ci⁠naatamaasowaatc ahpii e⁠miikaanikowaatc kaa⁠shiinkenimikowaatc. 
JDG.2.15	Entahsink itahsh iko enta miikaasowaatc, kaaTipencikenitc hsa ko okii nakaashkaakowaan ci⁠shaakoocihtwaahsikwaa, ekii ishihcikenitc kaakii ihkitonihpan ewiih tootaakowaatc. Wiinke tahsh kii⁠kihci wahsitaawihsewak.
JDG.2.16	KaaTipencikenitc itahsh okii miinikowaan onaahkonike' ke⁠naatamaakowaatc i'i kaakii mahkamikowaatc kekoonan onci. 
JDG.2.17	Shaakooc itahsh kaawiin okiih pisintawaahsiwaawaa' i'i onaahkonike', aaniihsh taapishkoo pihshikwaacihkwenk kii‑inentaakosiwak eh⁠piminisha'waawaatc kotak manitoo', ekii animihkohtaawaatc kaye eshi'ayaanitc. Aahpici hsa wiipa okii nakataanaawaa okehteya'aamiwaapanii' kaakii ishi pimohsenitc ekii na'ihtaminitc kaaTipencikenitc enaahkonikenitc. Kaawiin kii‑ishihcikehsiiwak kaakii ishihcikenitc okehteya'aamiwaapanii'. 
JDG.2.18	Ahpii hsa ko kaaTipencikenitc kii⁠miinikowaatc onaahkoniken, mii hsa kaa⁠ishi wiiciiwaanitc ini onaahkoniken. Okii naatamaakowaan kaye kii⁠miikaanikowaatc kaakiih shiinkenimikowaatc minihk iko kaakiih pimaatisinitc ini onaahkoniken, aaniihsh okiih koohpaatenimikowaan kaaTipencikenitc e⁠moohkonewaatc i'i kaakii ishi wehsaani'intwaa, kaakii ishi kakwaataki'intwaa kaye. 
JDG.2.19	Ahpii tahsh iko kaakii ishkwaa pimaatisinitc ini onaahkoniken, mii hsa 'i kaa⁠ishi kiiwenotamowaatc otishihcikewiniwaan, aanciihke noociko ekii ishihcikewaatc ahpiihc wiin okehteya'aamiwaapanii'. Okiih piminisha'waawaa' kotak manitoo' ekii anami'ehtawaawaatc, ekii animihkohtaawaatc kaye eshi'ayaanitc, kaawiin hsa okii nakatansiinaawaa otishihcikewiniwaan, i'i kaye kaakii ishi kakiipaacihcikewaatc. 
JDG.2.20	Miitahsh Isriyalak wiinke kaakii nishki'aawaatc kaaTipencikenitc o'o ekii ihkitonitc, “Onsaam hsa oko pemaatisiwaatc Isriyalak opiikonaanaawaa ahshotamaakewin kaakii'inimakipan okehteya'aamiwaapanii', kaawiin hsa nimpisintaakohsiik ehkitowak. 
JDG.2.21	Kaawiin hsa kaye niwiih saakitaama'omaahsii' i'i kotak pemaatisinitc kaakii ishko'aatc Caahshowaa 
JDG.2.22	Miiwa' hsa 'i ke⁠aapaci'imak ci⁠onci kihkentamowak taka tepwe ciwiih piminisha'owaakwen kaakii ishihcikenitc okehteya'aamiwaapanii', komaa tahsh iko kaye kaawiin.” 
JDG.2.23	KaaTipenciketc itahsh okiih pakitinaa' i'i kotak pemaatisinitc i'imaa ci⁠ayaanitc, nanaansh ekiih saakitaama'waahsik. Kaawiin okiih pakitinaahsiin Caahshowaan cikiih shaakooci'aanihpan.
JDG.4.1	Ini hsa Iihat 
JDG.4.2	KaaTipencikenitc hsa pisaan okiih pakitinaani ci⁠shaakooci'ikowaatc Cepin 
JDG.4.3	Cepin 
JDG.4.4	Ihkwe tahsh kii⁠ayaa Teporah 
JDG.4.5	Kii⁠nihtaa namatapi hsa i'imaa shiipayaahtikonk kaakiih patahkisonitc nahsawaya'ii ootenawan Oremaa 
JDG.4.6	Miihsh Teporah kaakii'inaatc Perahkoon 
JDG.4.7	Ninka ishiwinimaan hsa kaye a'a Cepin oshimaakanihshiiwikimaaman ci⁠tako wiiciiwaanitc omiikaasowi otaapaanaahkoni, kaa⁠paahtiinonitc kaye oshimaakanihshiimini weti siipink Kaaishan 
JDG.4.8	Miihsh o'o Perahkoon kaa'ikotc, “Kiishpin hsa wiiciiwiyan, ninka ishaa; kiishpin itahsh wiin wii⁠wiiciiwihsiwan kaawiin ninka ishaahsii,” okii'ikoon.
JDG.4.9	Miihsh o'o Teporah kaa'inaatc, “Intawaa hsa kehcinaac kika wiiciiwin, kaawiin itahsh kiin meshkwac kekoon kika onci kihtentaakosihsii o'o kaa⁠maacaayank, aaniihsh kaaTipenciketc oka tootawaan Sihserawan ci⁠shaakooci'ikonitc ihkwewan.” Miitahsh Teporah kaa⁠ishi maacii wiiciiwaatc Perahkoon ekii ishaawaatc Kiitesh ootenaank ecikaatenik. 
JDG.4.10	Miitahsh Perahk kaakii antomaatc Sepiyolan wenciinitc, Napihtalaaihkaank kaye kaakii onciinitc cishi maawaci'itinitc Kiitesh ootenaank. Mitaahciink mitaahswaahk (10,000) ininiwa' tahsh okii wiiciiwikoo'. Teporah hsa kewiin kiih⁠tako ishaa.
JDG.4.11	A'a hsa tahsh Hiipar 
JDG.4.12	Ahpii hsa Sihsera kaa⁠kihkentank Perahkoon ekii ishaanitc kihci waciink Tepor ecikaatenik, 
JDG.4.13	mii hsa 'i Sihsera kaakii ohkonaatc kahkina shaankahswaahk (900) miikaasowi otaapaanaahkwa' kaakiih piiwaapihkowinitc, i'i kaye kahkina ininiwa' kaakii wiiciiwikotc, ekii onci maacinisha'waatc i'imaa Herohsheht hakoyimink ci‑ishaanitc siipink Kaaishan ecikaatenik.
JDG.4.14	Miitahsh Teporah kaa'inaatc Perahkoon, “Maacaan tahsh, noonkom hsa kaa⁠kiishikaninik kaaTipenciketc kimiinik ci⁠shaakooci'imatc Sihserawan, inashke kaaTipenciketc ohsha kiniikaaniihtamaak.” Miitahsh Perahk kaa⁠ishi niihsaamaciwewinaatc mitaahciink mitaahswaahk (10,000) kaakiih tahshinitc otininiima' i'imaa kihci waciink Tepor ecikaatenik. 
JDG.4.15	KaaTipenciketc hsa okii ishi'aan Sihserawan ci⁠wawaanentaminitc, kahkina kaye miikaasowi otaapaanaahkwa', kahkina kaye oshimaakanihshiimini ci⁠onci nihtamohkiinitc pashipa'ikewihkomaanink. Miihsh Sihserawan kaakiih kapaanitc omiikaasowi otaapaanaahkoniink ekii mihtohsenitc e⁠maaciipa'iwenitc. 
JDG.4.16	Perahk hsa tahsh okii ishi piminisha'waa' i'i miikaasowi otaahpaanaahkwa', i'i kaye shimaakanihsha' piinihsh weti Herohsheht hakoyimink. Kahkina hsa Sihsera oshimaakanihshiima' kii⁠nihcikaniwiwa'. Kaawiin awaac peshik kii‑ishko nihsaahsiiwan.
JDG.4.17	A'a tahsh wiin Sihsera kii⁠ahpa'iwe weti opakwaanekamikoniink ini ihkwewan Ceyal eshinihkaasonitc. A'a tahsh ihkwe kii⁠onaapemi Hiiparan Kiinii kaakiih tinowinitc. A'a hsa Cepin kaakiih kihciokimaahkantank ootenaani Hesar, iki tahsh Hiipar owaahkaa'ikanink kaakii ayaanitc kii⁠mino wiiciintiwak. 
JDG.4.18	Ceyal hsa okii anta nakishkawaan Sihserawan ekii'inaatc, “Piintiken, nintookimaam, piintiken nimpakwaanekamikonk, keko kaye sekisihken.” Miitahsh kaa⁠ishi piintikenitc i'imaa opakwaanekamikonk. Miihsh kaye kaa⁠ishi akwana'waatc otahpiikihsicikan. 
JDG.4.19	Miihsh Sihserawan kaa'ikotc a'a ihkwe, “Taka mina'ihshin pankii nipi.” Miihsh kaakiih paahkinank a'a ihkwe kaakii ishi piintenik coocoohshaapo ekii mina'aatc. Mii hsa 'i miinawaa kaa⁠ishi akwana'waatc. 
JDG.4.20	Miitahsh Sihserawan kaa'ikotc a'a ihkwe, “Taka i'imaa kaashi ishkwaantemiwank pakwaanekamik ishi niipawin, kiishpin tahsh awiya piishaatc pi⁠kakwecimihk awiya o'omaa ci⁠ayaanikwen; kaawiin, hsa inaahkan,” okii'ikoon.
JDG.4.21	Miihsh Ceyal kaakii onaapemitc Hiiparoowan, kaakii otaahpinank pakwaanekamikowi kihciwahkwa'ikan, pakamaakan kaye. Miitahsh kaa⁠ishi kiimooci naasihkawaatc ekiih kawinkwoshinitc kekaa ekii kawihtoonitc Sihserawan, ekiih kincita'ank itahsh i'i pakwaanekamikowi kihciwahkwa'ikan ohtikwaaniniink ahshitahkamik. Mii hsa imaa kaa⁠ishi niponitc. 
JDG.4.22	Ahpii tahsh Perahkoon kaapi takohshininitc e⁠nanaantone'waanitc Sihserawan, Ceyal kiih⁠saaka'am ekii anta nakishkawaatc, o'o ekii'inaatc, “Ampe omaa, kika kihkinowinin aanti eshi'ayaatc a'a kaa⁠nanaantawaapamatc.” Okiih piintike wiiciiwaan itahsh opakwaanekamikonk, mii hsa imaa Sihserawan kaakii ishi pimihshininitc ekii niponitc, ekiih shaapwaahkohsininik pakwaanekamikowi kihciwahkwa'ikan ohtikwaaniniink imaa ahshitahkamik.
JDG.4.23	Mii hsa i'i ahpii eh⁠kiishikaninik, Kishemanitoo kaakiih patapinaatc ini Cepinan kaakii okimaahkantaminitc Kenan ahki enaahsamiinitc Isriyala'. 
JDG.4.24	Isriyalak hsa kaawiin kiih⁠pakiciihsiiwak maawac iko ekiih kakwe shaakooci'aawaatc Cepinan kaakii okimaahkantaminitc Kenan ahki, piinihsh wiinke ekii nihshiwanaaci'aawaatc.
JDG.5.1	Teporah 
JDG.5.2	“Ahpii hsa kaa⁠niikaanisiwaatc niikaaniwaatc Isriyalihkaank,
JDG.5.2	ahpii kaye pemaatisiwaatc kii‑inentamowaatc ci⁠wiicihtwaawaatc,
JDG.5.2	taka hsa ta⁠miikwehciwenimaa kaaTipenciketc!
JDG.5.3	Noontamok wekimaawiyek! Pisintamok tepencikeyek!
JDG.5.3	Niin hsa ninka nikamoohtawaa kaaTipenciketc,
JDG.5.3	niin hsa ninka kitohcikehtamawaa kaaTipenciketc,
JDG.5.3	Isriyalak weKishemanitoomiwaatc.
JDG.5.4	Oo Tepencikeyan,
JDG.5.4	ahpii hsa weti waciink Siiyar kii⁠onci maacaayan,
JDG.5.4	ahpii kaye Iitam ahkiink kii⁠onci maacaayan,
JDG.5.4	ahki hsa kiih⁠koshkohse,
JDG.5.4	kiishikonk kii⁠onci kimiwan,
JDG.5.4	wahkwiink kaye kii⁠onci pankihsin nipi.”
JDG.5.5	eshi'ayaatc kaaTipenciketc,
JDG.5.5	i'i Saainai waciw eshi'ayaatc kaaTipenciketc
JDG.5.5	Isriyalak oKishemanitoomiwaan.”
JDG.5.6	“Ahpii hsa kiih⁠pimaatisinitc Shamkaar
JDG.5.6	kaakii otetetc Enahtan,
JDG.5.6	ini kaye kiih⁠pimaatisinitc Ceyalan,
JDG.5.6	kihci miihkanaan hsa kaawiin kii⁠aapatahsinoonan;
JDG.5.6	pemi ayaawaatc hsa miihkanaanhsan otaapacihtoonaawaan.
JDG.5.7	Kaawiin hsa pemaatisiwaatc kii⁠ayaahsiwak
JDG.5.7	i'imaa eyaawinihkaank i'imaa Isriyalihkaank,
JDG.5.7	paanimaa niin Teporah kii⁠ayaayaan, paanimaa niin kii⁠ayaayaan,
JDG.5.7	kaa⁠omaamaawiyaan i'imaa Isriyalihkaank.
JDG.5.8	Kii⁠onenimaawaatc itahsh oshki manitoo',
JDG.5.8	mii hsa 'i kaa⁠ishi miikaatinaaniwank o'omaa ahkiink,
JDG.5.8	niimitanamitaahswaahk itahsh aanakii⁠tahshiwaatc shimaakanihshak,
JDG.5.8	kaawiin hsa awaac cikii ayaawaatc nakaa'ikan, ciipowepinikan kaye.
JDG.5.9	Ninte'ink hsa nintishi wiiciiwaak Isriyalak kaa⁠shimaakanihshiiwiwaatc,
JDG.5.9	iki kaye pemaatisiwaatc eshkwaahtiko kaa⁠inentamowaatc ci⁠wiicihtwaawaatc,
JDG.5.9	Ta⁠miikwehciwenimaa kaaTipenciketc!
JDG.5.10	Kiinawaa kaa⁠pimiwanaasoyek waapi maanshimihtatimonk,
JDG.5.10	kaa‑ahpapiyek ini ahpitiyepiwinan,
JDG.5.10	kekiinawaa tahsh kaa⁠pimi ayaayek miihkanaank.
JDG.5.11	Inashke ena'amowaatc iki kaa⁠inaawinaawaatc
JDG.5.11	otawahkaaniwaa' eshi'ayaayaanikin onta'ipaanan.
JDG.5.11	Miitahsh eshi kiiwe tashintamowaatc
JDG.5.11	kaakii ishi kwayahkohcikenitc kaaTipencikenitc,
JDG.5.11	eh⁠tashintamowaatc kaye kaakii ishi kwayahkohcikenitc
JDG.5.11	omiikaasowininiimini i'imaa Isriyalihkaank.”
JDG.5.11	“Miitahsh kaaTipenciketc opimaatisiima'
JDG.5.11	kaa⁠ishi ishaanitc kihci ishkwaantenk.
JDG.5.12	Taka wanishkaan, Teporah, wanishkaan!
JDG.5.12	Wanishkaan Teporah, ci⁠maacii nikamoyan!
JDG.5.12	Perahk, wekosihsimihk Apinoam wanishkaan,
JDG.5.12	ci⁠ani maaciinatwaa kitahkonikanak!
JDG.5.13	Iki tahsh kaakii ishkwi'intwaa
JDG.5.13	okiih pi naasihkawaawaa' kehci inentaakosinitc;
JDG.5.13	kaaTipenciketc opimaatisiima' ninkiih pi naasihkaakook
JDG.5.13	ekii miikaasowininiiwiwaatc.
JDG.5.14	Aaninta hsa Iihpariyam kiihpi onciiwak
JDG.5.14	eshi pahsatinaanik ekiih pi'ishi takohshinowaatc,
JDG.5.14	otaanaank pemaatisiwaatc Pencimanink wentahkaanesiwaatc ekiih pimi ayaawaatc,
JDG.5.14	shimaakanihshiiwikimaak ekii onciiwaatc Mekirihkaank,
JDG.5.14	aanihkewi shimaakanihshiiwikimaak itahsh Sepiyolanink kii⁠onciiwak.
JDG.5.15	Iki hsa kaa⁠niikaanisiwaatc wenciiwaatc Isahkaarink
JDG.5.15	okiih pi'onci wiiciiwaawaan Teporahwan,
JDG.5.15	Tepwe hsa ko Isahkaarink wenciiwaatc kiih⁠piishaawak,
JDG.5.15	Perahk kewiin ekiih piishaatc.
JDG.5.15	Eshi pahsatinaanik okiih pi'ishi piminisha'waawaan.
JDG.5.15	Iki tahsh Oroopanink wentahkaanesiwaatc
JDG.5.15	pepahkaan kii‑inentamook, ekii onentansikwaa ci⁠piishaawaatc.
JDG.5.16	Wekonenini tahsh kaa⁠onci pi'owaatc
JDG.5.16	ci⁠wiici ayaamaawaatc maanahcaanihsha'?
JDG.5.16	Ci⁠pisintawaawaatc ina okanawi maanahcaanihshiwe'
JDG.5.16	entwewemaanitc omaanahcaanihshimini?
JDG.5.16	Oroopan kaa⁠ontahkaanesiwaatc kii⁠wawaanentamook.
JDG.5.17	Iki tahsh Kaatink wentahkaanesiwaatc
JDG.5.17	kii⁠ayaawak waapanonk inahke Cwaartan Siipiink.
JDG.5.17	Wekonenini tahsh Tenink wentahkaanesiwaatc
JDG.5.17	kaa⁠onci ayaawaatc eshi'ayaakin kihci ciimaanan.
JDG.5.17	Aashirink wentahkaanesiwaatc kii‑ishi'ayaawak ciiki kihcikam.
JDG.5.17	Mii weti ciikikam kaashi kapehshiwaatc.
JDG.5.18	Iki tahsh wiin wentahkaanesiwaatc Sepiyolanink,
JDG.5.18	Napihtalaaink kaye,
JDG.5.18	okii ishi naniisaanihtoonaawaan opimaatisiwiniwaan,
JDG.5.18	entashi miikaatiwintc kaa⁠ishi ayishpatinaanik kaa⁠tashi miikaatink.”
JDG.5.19	“I'imaa tahsh kihci ootenaank Te'anaahk
JDG.5.19	eshi pimiciwank siipiinhs Mekitoo ayaawinink,
JDG.5.19	kihciokimaak kiih⁠piishaawak ehpi anta miikaasowaatc.
JDG.5.19	Kihciokimaak Kenan ahkiink wenciiwaatc kii⁠miikaatiwak,
JDG.5.19	kaawiin itahsh waapaapihko shooniyaa waapihkoon
JDG.5.19	okiih tepinaahsiwaawaan cikii maaciinaawaatc.
JDG.5.20	Wanankohshak ishpimink kii⁠onci miikaasowak
JDG.5.20	ekiih piicinishkaawaatc kiishikonk,
JDG.5.20	ekii miikaanaawaatc Sihserawan.
JDG.5.21	I'i hsa siipiini Kaaishan kaa⁠pimiciwaninik
JDG.5.21	oka maacii'aapokonaawaa, kehte siipiini pemiciwaninik.
JDG.5.21	Miihsh maano keshi maacaayaan,
JDG.5.21	ninka maacaa e⁠mashkawenimoyaan.
JDG.5.22	Miitahsh mihtatimook kaakiih pakamipahtoowaatc,
JDG.5.22	kaakiih piitwewehkamikipahtoowaatc.”
JDG.5.23	“ ‘Macakintan i'i ayaawin Miiraas,’
JDG.5.23	ihkitowan kaaTipenciketc otencaliman.
JDG.5.23	‘Macakim iki i'imaa kaashitaawaatc
JDG.5.23	aaniihsh kaawiin okii wiici'aahsiwaawaan kaaTipencikenitc,
JDG.5.23	cikii wiici'aawaahpan kaaTipencikenitc
JDG.5.23	e⁠miikaanaanitc meshkawentaakosinitc.’ ”
JDG.5.24	“Ceyal hsa maawac shawentaakosi kaa⁠tahshiwaatc ihkwewak.
JDG.5.24	Onaapeman Hiipar kii‑ishinihkaasowan
JDG.5.24	wenciinitc Kenii wentahkaanesinitc.
JDG.5.24	Wiin maawac shawentaakosi kaa⁠tahshiwaatc ihkwewak
JDG.5.24	pakwaanekamikonk eshitaawaatc.
JDG.5.25	Sihserawan okii antotamaakoon ewii minihkwenitc,
JDG.5.25	coocoohshaapooni tahsh okii mina'aan.
JDG.5.25	Eshi onishihshininik minihkwaakan
JDG.5.25	okii ishi siikinaan ekii minwaakamihtootc coocoohshaapooni.
JDG.5.26	Peshik itahsh okii otaahpinaan pakwaanekamikowi kihciwahkwa'ikan,
JDG.5.26	kaye okii tahkonaan kihci pahkite'ikanenhs.
JDG.5.26	Miihsh kaa⁠ishi pahkite'waatc ekiih shikohtikwaanekanaamaatc,
JDG.5.26	ekiih shaapwaahtikwaane'waatc kihciwaahkwa'ikanini.
JDG.5.27	Miihsh Sihsera kaa⁠ishi pankihshink eshi sitekaapawinitc.
JDG.5.27	Mii 'imaa kaa⁠ishi pimihshink
JDG.5.27	kaakii ishi pankihshink ekii nipotc.”
JDG.5.28	“Omaamaan itahsh waahsehcikanink
JDG.5.28	okii onci ahshawaapamikoon,
JDG.5.28	waahsehcikanink ekii onci kiikitonitc, ekii ihkitonitc,
JDG.5.28	‘Wekonen itahsh inaa
JDG.5.28	wenci ahpiihci pesihkaatc mihtatimowi otaapaan?
JDG.5.28	Wekonen kaye mahshi
JDG.5.28	wenci piitwewehkamikipahtoohsikwaa iki mihtatimook.’
JDG.5.29	Peshik itahsh maawac kekiihtaawentaminitc ini ihkwewan okii'ikoon,
JDG.5.29	shaakooc itahsh o'o kii⁠naanaahsaapi ihkito,
JDG.5.30	‘Kehcinaac maawiin kekoonan okaahcitinaanaawaan,
JDG.5.30	e⁠maamaata'oonitiwaatc maawiin ihkwesenhsan,
JDG.5.30	komaa kaye niishin ci⁠ayaawaawaatc
JDG.5.30	entahso peshikowaatc shimaakanihshak.
JDG.5.30	Ewiih piitawaawaatc Sihserawan kaa‑akintenik ishiikin,
JDG.5.30	mesinikwaatenik kaye ke⁠kikishkaminitc
JDG.5.30	kihciokimaahkwen ke⁠naapihkwepisonitc.’ ”
JDG.5.31	“Taka hsa kahkina kaa⁠shiinkenimihkwaa
JDG.5.31	i'inahke tashi nipowak Tepencikeyan,
JDG.5.31	iki tahsh kaa⁠saaki wiiciiwihkwaa ta⁠ishinaakosiwak
JDG.5.31	taapishkoo kiipi saakaahsiketc kiisihs kikishepaawakahk.”
JDG.5.31	Pisaan itahsh kiih⁠pimaatisinaaniwaan i'imaa ahkiink niimitana (40) tahso ahki ekii onci miikaasonaaniwansinok.
JDG.6.1	Aasha miina Isriyalak 
JDG.6.2	Nawac hsa Mitiyan kaatinowinitc kii⁠mashkawentaakosiwa' ahpiihc wiin Isriyalak. Miitahsh Isriyalak kaakii onci oshihtamaasowaatc waashan ke⁠ishitaawaatc eshi papiihkwatinaanik, kaashi wawiimpaapihkaanik kaye kii‑ishi kaasowak. 
JDG.6.3	Ahpii hsa ko Isriyalak kii⁠kihtikewaatc, Mitiyan kaatinowinitc hsa kiih⁠piishaawa' ekiih pi wiiciiwaanitc Amalehk kaatinowinitc 
JDG.6.4	Miitahsh kaye kaa⁠ishi kapehshinitc i'imaa ahkiink ekii nihshiwanaacihtamaakowaatc kaakiih kihtikaatamowaatc piinihsh weti shaawanonk inahke ootenaank Kesa 
JDG.6.5	Kiih⁠piishaanitc ihsa okiih piinaani otawahkaanini, ekiih piitoonitc kaye opakwaanekamikoni. Taapishkoo tahsh pahpahkinenk kii⁠ahpiihci paahtiinowa'. Iniweniwa' pemaatisinitc, i'i kaye pihkwaawikane mihtatimo', kaawiin iitok kiih⁠kashkihcikaatehsinini ci⁠akimimintc kaa‑ahpiihci paahtiinonitc. Wawiinke hsa piko okii nihshiwanaacihtooni ahkiini kii⁠piishaanitc. 
JDG.6.6	Kaawiin hsa kekoon Isriyalak okii kashkihtoohsinaawaa ci‑ishihcikewaatc onsaam ekiih shaakooci'ikowaatc Mitiyan kaatinowinitc. Miihsh Isriyalak kaakiih shaakowaanaawaatc kaaTipencikenitc.
JDG.6.7	Mii hsa 'i pemaatisiwaatc Isriyalak kaakiih shaakowaanaawaatc kaaTipencikenitc ci⁠naatamaakowaatc i'i onci Mitiyan kaatinowinitc. 
JDG.6.8	Miitahsh kaaTipenciketc kaakii ishinisha'waatc kaa⁠kanootamaakotc eshi'ayaanitc Isriyala' o'o ci‑ihkitoohtamaakotc, “Mii hsa ehkitotc kaaTipenciketc, kaa⁠oKishemanitoomiwaatc Isriyalak, ‘Niin ohsha kaakiih saakiciwininakook weti Iicipahkiink 
JDG.6.9	Kikiih shaapwii'ininim kaye kaakii ishi koohpaaci'inekwaa Iicipiiwininiwak, iki kaye kahkina pemaatisiwaatc kaakii miikaaninekwaa o'omaa ahkiink. Ninkiih saakitaama'waak kaye ekii miininakook otahkiimiwaa. 
JDG.6.10	Kiwiintamawininim iitok niin kaaTipenciketc kiKishemanitoomiwaa; keko hsa kohsimaahkek omanitoomiwaa' Emorii kaatinowiwaatc 
JDG.6.11	KaaTipenciketc itahsh otencaliman kiihpi takohshinoon i'imaa ootenaank Ohpara 
JDG.6.12	Miihsh a'a Kiitiyan kaa'ikotc kaaTipencikenitc otencalimini ekii naakosiihtaakotc ekii'ikotc, “KaaTipenciketc ohsha kiwiiciiwik, kiin kaa⁠maskawentaakosiyan miikaasowinini,” okii'ikoon.
JDG.6.13	Miihsh o'o Kiitiyan 
JDG.6.14	Miitahsh o'o kaaTipencikenitc kaa'ikotc, “Maacaan o'o kaashi mashkawentaakosiyan ci⁠pimaaci'atwaa Isriyalak ci⁠kakwaataki'ikohsikwaa Mitiyan kaatinowinitc. Niin hsa piko kitishinisha'on,” okii'ikoon.
JDG.6.15	Miihsh o'o kaa'inaatc kaaTipencikenitc, “KaaTipencikeyan, aaniin itahsh keshi naatamawakwaapan Isriyalak? Niinawint iitok maawac nimacentaakosimin Manaahsahkaank 
JDG.6.16	Miihsh o'o kaa'ikotc, “Tepwe niin iko kika wiiciiwin, kika ishi shaakooci'aak hsa Mitiyan kaatinowiwaatc taapishkoo keshi shaakooci'atipan peshik inini,” okii'ikoon.
JDG.6.17	Miihsh Kiitiyan kaa⁠ihkitotc, “Kiishpin hsa minwaapamiyan enaahsamiiyan, kihkinawaacihtamawihshin hsa ke⁠onci kihkentamaan kiin tepwe eh⁠kakanooshiyan. 
JDG.6.18	Keko tahsh o'omaa onci maacaahken paanimaa kiih⁠piitamawinaan kaawiih pakitinamawinaan miicim enaahsamiiyan.” Miitahsh kaa'ikotc kaaTipencikenitc, “Mii hsa omaa ke⁠ayaayaan piinihsh ci⁠takohshinan,” okii'ikoon.
JDG.6.19	Kiitiyan hsa tahsh kiih⁠piintike owaahkaa'ikanink ekiih kiishiswaatc maanatihkoonhsan, peshikooshkimot kaye pahkweshikanan kaakii ompisikaniwihsinik. Watapiimahkahkonk hsa okii ishi ahtoon wiiyaahsini, ahkihkonk itahsh okii ishi siikinaan apoopiini, ekiih piitaawaatc ini kaakii namatapinitc shiipaayaahtik ekii miinaatc. 
JDG.6.20	Miihsh kaa'ikotc Kishemanitoon otencalimini, “I'i hsa wiiyaahs, a'a kaye pahkweshikan kaa⁠ompisikaniwihsik i'imaa ahsiniink ishi ahshi, miitahsh i'imaa ishi siikinan i'i apoop,” okii'ikoon. Mii hsa 'i kaa⁠ishihciketc. 
JDG.6.21	KaaTipenciketc otencaliman hsa mihtikoni kaakiih tahkonank okii aapacihtoon ekiih saamaahkwa'ank i'i wiiyaahs, ini kaye pahkweshikanan kaakii ompisikaniwihsinik. Miitahsh i'imaa ahsiniink kaa⁠onci ompahkonenik ishkote ekii ankwaahkitek i'i wiiyaahs, ini kaye pahkweshikanan. Miitahsh ini kaaTipencikenitc otencalimini kaa⁠ishi ankonaakosinitc.
JDG.6.22	Miihsh Kiitiyan kaakiih kihkentank e⁠aawinitc kaaTipencikenitc otencalimini kaakii waapamaatc, mii hsa kaa⁠ihkikotc, “Etatawenaa Tepencikeyan Kishemanitoo! Inashke hsa niwaapamimaan kaaTipenciketc otencaliman ekii wewentaahsami kaapawiyaank!” kii‑ihkito.
JDG.6.23	Miitahsh kaaTipencikenitc kaa'ikotc, “Pisaanentan, keko sekisihken kaawiin kika nipohsii,” okii'ikoon. 
JDG.6.24	Miihsh Kiitiyan weti kaakii onaapihkinikehtamawaatc kaaTipencikenitc, ekii ishinihkaatank, “KaaTipenciketc ohsha wiin tinowi Pisaanisiwin.” Noonkom itahsh keyaapi ayaani i'i kaakii oshihtootc i'imaa Ohpara wenci tipentaakwaninik kaashi ayaanitc Epiesar kaatinowinitc.
JDG.6.25	Miitahsh eh⁠tipihkaninik kaaTipencikenitc okii'ikoon, “Otaahpinim kitete otaape pishihkiiman, kotak kaye aape pishihki ci⁠niishwaahsopipoonwetc. Piikopitaawaahkan itahsh kitete kaashi pakitinaahsoohtamawaatc Peyalan 
JDG.6.26	Miitahsh i'imaa weweni eshi pihkwahkamikaak ishi'oshihtoohkan ci⁠soonkahk keshi pakitinaahsoohtamawintc kaaTipenciketc kiKishemanitoom. A'a tahsh mihtik kaakiih kawa'watc manitoo waahtik kaakiih patahkisotc Aasharahwan eshi'ayaanitc, mii 'awe ke⁠aapaci'atc ci⁠pootawaakeyan pakitinaahsowaakeyan a'a kotak pishihki ci⁠ankwaahkiswatc,” okii'ikoon. 
JDG.6.27	Miihsh Kiitiyan kaakii maaciinaatc mitaahso otooshkiniikiima' enohkiihtaakotc, ekii ishihciketc kaakii'ikotc kaaTipencikenitc. Onsaam itahsh ekii kohsaatc otinawemaakana' otetenk eyaanitc, i'i kaye ininiwa' ootenaank wenciinitc, eh⁠tipihkaninik hsa kii‑ishi ishihcike kaakii'inintc.
JDG.6.28	Ahpii tahsh wiipa kishep e⁠wanishkaawaatc ininiwak ootenaank kaakii onciiwaatc, okii waapantaanaawaa eshi pakitinaahsoohtamawimintc Peyalan ekiih piikopicikaatenik. Ini tahsh kaye Asharahwan ekiih kawa'omintc ohpime kaakii ayaanitc, ini tahsh kotak aape pishihkiwan eh⁠piiwaahkisonitc ekiih pakitinaahswaakaasonitc iinsan i'imaa kaakii oshki oshihcikaatenik kaashi pakitinaahsonk. 
JDG.6.29	Miitahsh kaa⁠ishi kakwecintiwaatc, “Awenen o'o otishihcikewin?” kii'itiwak. E⁠nanaantone'ikewaatc itahsh, eh⁠kakwetwewaatc kaye miihsh kaa'inaakaniwiwaatc, “Kiitiyan ohsha iinsan o'o kaakii ishihciketc, Cooash 
JDG.6.30	Iki tahsh ininiwak ootenaank wenciiwaatc okii'inaawaan Cooashan, “Taka piish kikosihs ci⁠nihsankitc! Wiin iitok kaakiih piikopitootc kaashi pakitinaahsoohtamawimintc Peyalan, wiin kaye kaakiih kawa'waatc Asharahwan kaakii ayaanitc i'imaa ohpimeya'ii,” okii'inaawaan.
JDG.6.31	Cooash itahsh okii ishi nahkwehtawaa' i'i kaakiih kakwecimikotc, “Kiinawaa naa kiwii onci kaakiikitom Peyal onci? Kiwiih kakwe naatamawaawaa na? Awenen hsa piko ke⁠miikaasoohtamawaatc Peyalan ta⁠nihsaa noonkom kaa⁠kishepaawakaninik! Kiishpin hsa menitoowikwen taka wiin ta⁠naatamaaso, aaniihsh wiin i'i opakitinaahsowin awiyan kaakiih piikopitoonitc,” kii‑ihkito. 
JDG.6.32	Miihsh i'i eh⁠kiishikaninik Kiitiyan kaa⁠ishi maacii kihkentaakositc Cerapeyal 
JDG.6.33	Kahkina tahsh Mitiyan kaatinowinitc 
JDG.6.34	Miitahsh kaaTipencikenitc otAhcaahkoni Kiitiyan kaakii otihsikotc. Miihsh kaakiih pootaatank opootaacikan ekii antomaatc Epiesar kaatinowinitc 
JDG.6.35	Okii ishinisha'waa' kaye awiya' ci⁠awi tipaacimonitc misiwe ahkiink eshi'ayaanitc Menaahsa 
JDG.6.36	Miitahsh Kiitiyan kaa'inaatc Kishemanitoon, “Kiishpin wii aapaci'iyan ci⁠shaapwiiwaatc Isriyalak kaakii ihkitoyan, 
JDG.6.37	inashke hsa niwii ahtoon kaa⁠piihsweyaak piiway i'imaa mihcaya'ii kaa⁠tashi pawakanaamintc pahkweshikan. Kiishpin itahsh i'i kaa⁠piihsweyaak piiway ehta shahki'ayaak, misiwe tahsh wiin tashi paankwahkamikaak; mii hsa 'i ci⁠kihkentamaan ewii aapaci'iyan ci⁠shaapwii'intwaa Isriyalak taapishkoo kaakii ihkitoyan.” 
JDG.6.38	Mii hsa 'i mayaa kaa⁠ishihsenik. Wiipa hsa kikishep kii⁠wanishkaa ekiih siihskoopiikinank i'i kaakiih piihsweyaanik piiway; nipiini hsa i'imaa kaakii oncihsenik okii mooshkinepatoon kihci onaakan. 
JDG.6.39	Kiitiyan itahsh okii'inaan Kishemanitoon, “Keko nishkaatisiihkantawihshihken, taka maano keyaapi aapitink niwiih kiikit. Taka keyaapi aapitink kiwii anta aanwehtawin ewii aapacihtooyaan o'o kaa⁠piihsweyaak piiway. Taka noonkom ta⁠paankwan i'i kaa⁠piihsweyaak piiway, misiwe tahsh waahkaaya'ii ci⁠nipiiwahkamikaak,” kii‑ihkito. 
JDG.6.40	Mii hsa 'i kaa⁠ishihcikenitc Kishemanitoon eh⁠tipihkaninik, ekiih paankwaninik i'i kaa⁠piihsweyaanik piiway, misiwe tahsh waahkaaya'ii ekiih shaapopiihkamikaanik.
JDG.7.1	A'a Cerapeyal, 
JDG.7.2	KaaTipencikenitc itahsh okii'ikoon Kiitiyan, “Onsaam ohsha paahtiinowak kitininiimak kaa⁠wiiciiwihkwaa cikii miinakwaapan ci⁠shaakooci'aawaatc Mitiyan kaatinowinitc. Maakishaa Isriyalak 
JDG.7.3	 Wiintamaw hsa pemaatisiwaatc ci⁠noontawihkwaa o'o ci‑inatwaa, ‘Awenen hsa piko kaa⁠sekisitc, kaa⁠nininkaanimisitc kaye, pisaan ta⁠kiiwe, ci⁠onci maacaatc i'imaa waciink Kiliyat 
JDG.7.4	Miihsh kaaTipencikenitc kaa'ikotc, “Onsaam hsa keyaapi paahtiinowak kitininiimak; weti hsa naasipiink ishiwihsh, miitahsh weti keshi kakiikinakwaa. Awenen hsa piko ke'ininaan ci⁠wiiciiwihk, mii hsa awe ke⁠wiiciiwihk; awenen tahsh iko kaye ke'ininaan ci⁠wiiciiwihsinok, mii hsa awe kaawiin kika wiiciiwikohsii,” okii'ikoon. 
JDG.7.5	Miitahsh Kiitiyan kaa⁠ishi naasipiiwinaatc otininiima'. Miihsh kaa'ikotc kaaTipencikenitc, “Mii hsa weti keshi nenaawinatwaa kaa⁠tahso peshikowaatc kitininiimak, ikiweniwak itahsh kaa‑animohshi saasaakitenaniwe naanaaciwepantamowaatc nipiini, ikiweniwak itahsh kaye kaa⁠ociciinkwanapiihtaawaatc e⁠minihkwewaatc,” okii'ikoon. 
JDG.7.6	Nihswaahk (300) itahsh ehta kii⁠tahshiwa' ininiwa' kaakiih kwaapa'aminitc nipiini oninciinink, e⁠minihkwenitc. I'i tahsh kotak ininiwa' kii⁠ociciinkwanapiihtaawa' e⁠minihkwenitc. 
JDG.7.7	Miihsh kaaTipencikenitc kaa'ikotc, “Mii oko nihswaahk (300) ininiwak oninciiwaan kaakii minihkwaakewaatc nipiini kika onci shaapwii'ininim ci⁠shaakooci'aawaatc Mitiyan kaatinowinitc. Kanoosh itahsh iki kotak ininiwak otaawiniwaank cishi kiiwewaatc,” okii'ikoon. 
JDG.7.8	Miitahsh Kiitiyan kaakiih kiiwenisha'waatc kahkina kotak ininiwa'. Nihswaahk (300) ininiwa' ehta okiih kanawenimaa', keni kanawentaminitc miicim, pootaacikanan kaye. Niihsatin hsa kaakii ishi pahsatinaanik kii‑ishi kapehshiwa' Mitiyan kaatinowinitc.
JDG.7.9	Eh⁠tipihkaninik itahsh Kiitiyan okiih kanoonikoon kaaTipencikenitc ekii'ikotc, “Maacaan, miikaatan i'i kaashi kapehshinaaniwank, kimiinin ohsha ci⁠shaakoocihtwaayan. 
JDG.7.10	Kiishpin hsa shaakwenimoyan ci⁠otihtiniweyan, a'awe kitanohkii'aakan Piyoora 
JDG.7.11	Miitahsh ci⁠noontawatwaa aaniin ke⁠ihkitowaatc. Mii hsa tahsh i'imaa ke⁠onci mashkawite'eyan pisaan iko ci⁠otihtiniweyan,” okii'ikoon. Miihsh Kiitiyan kaakii wiiciiwaatc otanohkii'aakanan Piyoorawan ekii ishaawaatc kaatinowinitc ciikaya'ii eshi kapehshinitc shimaakanihsha'. 
JDG.7.12	I'i tahsh Mitiyan kaatinowinitc, Amalehk kaatinowinitc, i'i kaye ininiwa' waapanonk kaakii onciinitc wiinke kiih⁠paahtiinowa' i'imaa pahsatinaank taapishkoo pahpahkine' kaa‑ahpiihci paahtiinonitc ekiih tahshinitc. I'i hsa kaye opihkwaawikane mihtatimoomini kiih⁠paahtiinowa', ekiih tahshinitc taapishkoo mihtaawank kaa⁠tahsink kaashi naanewaamok kihcikam.
JDG.7.13	Ahpii tahsh Kiitiyan kaah⁠pi takohshink okii noontawaan ininiwan e⁠wiintamawaanitc owiiciiwaakanini aaniin kaa⁠inaapantaminitc. Miitahsh o'o kaa⁠ihkitonitc, “Inashke mii'o kaa⁠inaapantamaan, parlii manoominiwi pahkweshikan iinsan kiihpi ishi tiihtipihse kaashi kapehshinitc Mitiyan kaatinowinitc, piinihsh pakwaanekamikonk ekii ocihcihsenitc, mii iinsan kaa⁠ishi kawihsek i'i pakwaanekamik; wiinke iinsan kii⁠napakishkoote i'i pakwaanekamik,” kii‑ihkitowan.
JDG.7.14	Owiiciiwaakanini tahsh kii‑ihkitowan, “Kaawiin hsa pahkaan kekoon kipawaatansiin; Kiitiyan ohsha i'iweni opashipa'ikewihkomaan kaakiih pawaatamowatc, Isriyalihkaank kaa⁠onciitc kaa⁠okosihsimikotc Cooashan 
JDG.7.15	Ahpii tahsh Kiitiyan kaanoontank aaniin kaa⁠inaapantamowintc, aaniin kaa⁠inwehcikaatenik, kii⁠animihkohtaa e⁠anami'aatc. Miitahsh kaa⁠ishi kiiwetc eshi kapehshinitc oshimaakanihshiima' ekii ihkitotc, “Wanishkaak, kaaTipenciketc ohsha kimiinikonaan ci⁠shaakooci'imankitc kahkina Mitiyan kaatinowinitc weti kaa⁠kapehshinitc,” kii‑ihkito. 
JDG.7.16	Miitahsh nihswayek kaa⁠ishi nenaawinaatc i'i nihswaahk (300) otininiima', ekii maamiinaatc kahkina pootaacikanan, kaakiih kinwaahkokwayaweyaanikin ahtoopaan kaye, piincaya'ii ekii ayaanikin ishkote waahsahkonencikanaahkoon. 
JDG.7.17	Miihsh kaa'inaatc, “Inashke kanawaapamihshik, ishihcikek kaa⁠ishihcikeyaan; ahpii hsa ani takohshinaan ciikaya'ii eshi kapehshiwaatc, mayaako ke⁠ishihcikeyaan ishihcikehkek. 
JDG.7.18	Ahpii tahsh niin, iki kaye ininiwak kaa⁠wiiciiwiwaatc pootaatamaank pootaacikanan, mii hsa kekiinawaa ishi pootaatamoohkek kipootaacikaniwaan misiwe waahkaaya'ii eshi kapehshiwaatc ci‑ihkitoyek, ‘KaaTipenciketc hsa o'oweni wiin onci, Kiitiyan kaye o'oweni wiin onci,’ ” okii inaa'.
JDG.7.19	Kiitiyan hsa tahsh i'i ninkotwaahk otininiima' kaakii wiiciiwikotc kiih⁠takohshinook i'imaa ciikaya'ii kaakii ishi kapehshinitc kekaa e⁠ani aapihtaa tipihkaninik kii⁠meskoociinitc kenawencikenitc. Miitahsh i'i ahpii kaakiih pootaatamowaatc pootaacikanan, ekiih piikwa'amowaatc kaye ahtoopaanan kaakiih tahkonamowaatc. 
JDG.7.20	Ahpii hsa mincikahkina nihswewaan kiih⁠pootaatamowaatc pootaacikanan kiih⁠piikwa'amowaatc kaye ahtoopaanan, okiih tahkonaanaawaan ishkoteni onamantinihkiwaank, okiih tahkonaanaawaan kaye pootaacikanan okihcinihkiwaank ekii ishi shaakowewaatc, “KaaTipenciketc hsa o'oweni opashipa'ikewihkomaan, Kiitiyan kaye,” kii‑ihkitowak. 
JDG.7.21	Kahkina ininiwak kaakiih tahshiwaatc kii‑ishi niipawiwak kaakii ishi niipawiwaahpan ekii waahkaa kaapawiwaatc i'imaa kaakii ishi kapehshinaaniwaninik, kahkina tahsh shimaakanihsha' kii⁠maaciipa'iwewa' ekii ani shaahshaakowenitc. 
JDG.7.22	Mekwaa tahsh Kiitiyan oshimaakanihshiima' eh⁠pootaataminitc opootaacikanini kaaTipenciketc hsa okii ishi'aani i'i kotak shimaakanihsha' ci⁠maamiikaatinitc kahkina hsa piko kaakiih tahshinitc; kahkina tahsh kii⁠maaciipa'iwewa' piinihsh weti ootenaank Peht shita 
JDG.7.23	Isriyalak itahsh kaakii onciiwaatc Naapihtalaaihkaank 
JDG.7.24	Kiitiyan hsa okii maacinisha'waa' ke⁠tipaacimonitc misiwe eshi papiihkwatinaanik Iihpariyam 
JDG.7.25	Miitahsh kaa⁠ishi kaahcitinaanitc i'i niishin Mitiyan kaatinowinitc kaakii niikaanisinitc Orep 
JDG.8.1	I'i tahsh ininiwa' Iihpariyam 
JDG.8.2	Miihsh o'o kaa⁠ishi nahkwehtawaatc, “Aaniin itahsh niin awahshime kaa⁠ishihcikeyaan ahpiihc kiinawaa? Kiinawaa ininiwak Iihpariyam wenciiyek, i'i hsa pankii eshihcikeyek nawac niipiwa' inankinte ahpiihc niinawint kaakii ishihcikeyaank. 
JDG.8.3	 Kishemanitoo iitok kikii miinikowaa oniikaanisii' Orepoon 
JDG.8.4	Kiitiyan hsa tahsh, i'i kaye nihswaahk ininiwa' kaakii wiiciiwikotc kiihpi takohshinook Cwaartan 
JDG.8.5	I'imaa tahsh Sahkat 
JDG.8.6	I'i tahsh oniikaanisii' Sahkat 
JDG.8.7	Miihsh Kiitiyan kaa⁠ishi nahkwehtawaatc, “Haw, ahpii hsa tahsh kaaTipenciketc ishi miishitc ci⁠atimimak Siipawan, Saalmiyoonawan kaye, miitahsh ahpii ci⁠pahpahkihte'onakook kiwiiyawiwaank ci⁠aapacihtooyaan okaawiminakashiiwaahtikoon, kaahshisiin kaye kaa⁠nihtaawikinkin pikwatahkamik,” okii inaa'. 
JDG.8.8	Miitahsh i'imaa kaa⁠onci maacaatc weti ekii ishaatc Penowel 
JDG.8.9	Miihsh o'o kaa⁠ishi nahkwehtawaatc i'i ininiwa' Penowel wenciinitc, “Ahpii hsa pikiiweyaan kiih⁠shaapwiiyaan, ninka piikopitoon hsa o'o onsaapiwin,” okii inaa'.
JDG.8.10	Ini tahsh Siipawan, ini kaye Saalmiyoonawan kii⁠ayaawa' weti Kaarkar 
JDG.8.11	Kiitiyan itahsh weti nahke kii⁠ani ishaa ciikaahkowiya'ii kaa⁠ishi pashkwataawankaanik waapanonk inahke eshi'ayaanik ayaawinan Noopa 
JDG.8.12	Ahpii hsa e⁠maaciipa'iwenitc Siipawan, ini kaye Saalmiyoonawan, okiih piminisha'waa'. Miitahsh kaakiih kaahcitinaatc i'i niishin Mitiyan onci kihciokimaa', ekii wawaanentamaanimi'aatc kaye kahkina oshimaakanihshiimini.
JDG.8.13	Miitahsh Kiitiyan kaakii otetetc Cooashan 
JDG.8.14	Miitahsh kaakiih kaahcitinaatc oshkiniikiwan Sahkat wenciinitc, miihsh kaa⁠ishi kakwecimaatc ci⁠wiintamaakotc kekoonini. Miihsh ini oshkiniikiwan kaa⁠ishi oshipii'aminitc eshinihkaasonitc i'i oniikaanisii' i'imaa Sahkat kaakii ayaanitc niishwaahsimitanashiniishwaahso (77) kaakiih tahshinitc. 
JDG.8.15	Kiitiyan hsa tahsh kii‑ishaa Sahkat, miihsh o'o kaa'inaatc i'i ininiwa', “Inashke waapamihk Siipa a'a kaye Saalmiyoona, mii iitok kaakii'ishiyekipan e⁠maanenimiyek, ‘Kaawiin iitok mahshi kikaahcitinaahsiwaawaa Siipa a'a kaye Saalmiyoona, wekonen itahsh ke⁠onci ahshamankitwaapan kishimaakanihshiimak?’ ” kii‑ihkito. 
JDG.8.16	Miitahsh kaa⁠ishi otaahpinaatc oniikaanisii' i'imaa ootenaank, ekiih pahpahshanshe'waatc e⁠aapacihtootc okaawiminakashiiwaahtikoon, kaahshisiin kaye pikwatahkamik kaakii ontinank. 
JDG.8.17	Okiih piikopitoon itahsh kaye onsaapiwin Penowel 
JDG.8.18	Miihsh Kiitiyan kaakiih kakwecimaatc Siipawan 
JDG.8.18	Miihsh kaa'ikotc, “Kiin tino taapishkoo, kii‑ishinaakosiwak kihciokimaan e⁠okosihsimikowaatc,” okii'ikoo'. 
JDG.8.19	Miihsh Kiitiyan kaa⁠ihkitotc, “Miiwak hsa iki niin niicihkiweyak, nimaamaa okosihsa'. Kehcinaac iko eh⁠tepweyaan o'o kaa⁠ihkitoyaan, kiishpin pakitinekwaapan cikiih pimaatisiwaahpan, kaawiin hsa kitaakii nihsihsinooninim,” okii inaa'. 
JDG.8.20	Maawac itahsh sesiihkisinitc okosihsan Ciihtar 
JDG.8.21	Miihsh Siipawan ini kaye Saalmiyoonawan kaa'ikotc, “Inashke kiin pasikwiin ci⁠nihshiyaank, inini hsa ishihcike ehpiihtentaakositc,” okii'ikoo'. Miitahsh Kiitiyan kaa⁠ishi pasikwiitc ekii nihsaatc, ekii otaahpinank kaye waweshi'onan kaakii naapishkaminitc ohkwekaniniink opihkwaawikane mihtatimooni.
JDG.8.22	Miitahsh Kiitiyan kaa'ikotc Isriyala' 
JDG.8.23	Miihsh Kiitiyan kaa⁠ishi nahkwehtawaatc, “Kaawiin niin kika tipenimihsinooninim, ninkosihs kaye kaawiin kika tipenimikohsiiwaa; kaaTipenciketc hsa wiin kika tipenimikowaa,” okii inaa'. 
JDG.8.24	Miihsh o'o kaa‑ani'inaatc, “Peshik itahsh kekoon kiwiih kakwecimininim, kahkina entahshiyek ci⁠miishiyek naapihtepisonak kaakii wiitoohkaasoyek e⁠mahkantweyek,” kii‑ihkito. Ishmeyal kaatinowinitc hsa okii nihtaa kikishkawaani osaawi shooniyaa waapihkowi naapihtepisona'.
JDG.8.25	Miitahsh kaa'ikotc, “Tepwe hsa kika miinikoo.” Miitahsh kaa⁠ishi tashwekihsitoonitc ishiikin, entahso peshikonitc itahsh okii ahpakinaani naapihtepisonan kaakii mahkantwenitc. 
JDG.8.26	I'i tahsh kaakii antotamaaketc osaawi shooniyaa waapihkowi naapihtepisona' niimitana (40) tahso tipaapiishkoocikan kii⁠ahpiihtinikwaniniwa'. Kaawiin itahsh kiih⁠takwakincikaatehsinoonan waweshi'onan, naapihkaakanimina' kaye, mahkate miskwekani kikishkikanan kaye kaakiih kikishkaminitc Mitiyan onci kihciokimaa', ini tahsh kaye kaakii naapihkwepisontc i'i pihkwaawikane mihtatimoo'. 
JDG.8.27	Miitahsh Kiitiyan kaakii aapaci'aatc ini osaawi shooniyaa waapihk ekii oshi'aatc manitoohkaanan, otootenaamink itahsh Ohpara 
JDG.8.28	Mii hsa tahsh o'onahke Isriyalak 
JDG.8.29	Miitahsh Kiitiyan, Cerapeyal 
JDG.8.30	Niishwaahsimitana (70) hsa kii⁠tahshiwa' okosihsa' wiiwink kaakii onciinitc, aaniihsh kiih⁠paahtiinowa' wiiwa'. 
JDG.8.31	Kii⁠ayaawan itahsh kaye otaanihke wiiwan weti Shiihkam 
JDG.8.32	Miihsh Kiitiyan 
JDG.8.33	Kaawiin tahsh tashi naanaake kii‑ishihsehsinini kaa⁠ishkwaa pimaatisitc Kiitiyanan, Isriyalak 
JDG.8.34	Kaawiin hsa kii⁠maamihkawihsiiwak kaaTipencikenitc oKishemanitoomiwaan kaakii naatamaakowaatc ekii miikaanaanihpan kaa⁠shiinkenimikowaatc waahkaaya'ii misiwe eyaanitc. 
JDG.8.35	Kaawiin awaac miikwehc cikii inenimaanihpan Cerapeyalwan otaawininiink kaakii ayaanitc; Kiitiyan kota kaakii'inimintc. Kaawiin kaye cikiih tepentamowaatc aaniin kahkina kaa⁠ishi minotootawaanitc Isriyala'.
JDG.9.1	Apimelehk 
JDG.9.2	“O'o hsa inaahkekwaanik iki kahkina kaa⁠niikaanisiwaatc o'omaa Shiihkam, ‘Aaniin i'i ke⁠ishi onishihshinkipan, komaa niishwaahsimitana (70) ininiwak kahkina Cerapeyal okosihsa' ci⁠tipeniminekwaapan, komaa kaye peshik ehta inini ci⁠tipeniminekipan?’ Maamihkawik itahsh kaye niin eshi omiskwiimiyek, eshi ohkaniyek kaye niin e⁠ishi'ayaayan,” kii‑ihkito. 
JDG.9.3	Ahpii tahsh omaamaan otinawemaakanini kaa⁠wiintamawaanitc kahkina kaakii ihkitotc i'i Shiihkam eyaanitc, mii hsa 'i Apimelehk kaa⁠ishi piminisha'okotc o'o ekii ihkitonitc, “Nintinawemaakaninaan iitok a'a,” kii‑ihkitowa'. 
JDG.9.4	Niishwaahsimitana (70) tahsh waapaapihko shooniyaa' kii⁠onci miinaa eshi anami'ehtawimintc Peyal piirihtan 
JDG.9.5	Miitahsh kaa⁠ishi ishaatc Ohpara 
JDG.9.6	Kahkina tahsh i'i ininiwa' Shiihkam wenciinitc, i'i kaye kahkina Pehtmiloo 
JDG.9.7	Ahpii tahsh Coohtam 
JDG.9.7	“Pisintawihshik, kiinawaa ininiwak Shiihkam wenciiyek,
JDG.9.7	miihsh Kishemanitoo ci⁠pisintawinek.
JDG.9.8	Aapitink hsa mihtikook kii⁠maacaawak
JDG.9.8	ewii onaapamaawaatc ke⁠okimaahkantaakowaatc.
JDG.9.8	Miihsh iinsan o'o kaa'inaawaatc aalip tinowaahtikoon 
JDG.9.8	‘Taka kiin okimaahkantawihshinaam.’
JDG.9.9	O'ohsh iinsan ini aalip tinowaahtikoon okii'ikowaan,
JDG.9.9	‘Ninka nakataan ina itahsh o'o pimitewaapo
JDG.9.9	wenci kihtenimintwaa manitook, ininiwak kaye,
JDG.9.9	weti tahsh ci⁠awi tashi tipenimakwaapan mihtikook?’
JDG.9.10	Iki tahsh mihtikook okii'inaawaan iinsan pik tinowaahtikoon 
JDG.9.10	‘Taka kiin piishaan cipi okimaahkantawiyaank!’
JDG.9.11	O'ohsh iinsan okii ishi nahkwehtaakowaan ini pik tinowaahtikoon,
JDG.9.11	‘Ci⁠nakatamaan ina tahsh ini shiiwiminan,
JDG.9.11	wenishihshikin, kaa⁠shiiwankin kaye,
JDG.9.11	weti tahsh ci⁠awi tashi tipenimakwaapan mihtikook?’ okii'ikowaan.
JDG.9.12	Iki tahsh mihtikook okii'inaawaan iinsan shoominaahtikoon,
JDG.9.12	‘Taka kiin piishaan cipi okimaahkantawiyaank!’
JDG.9.13	Miihsh iinsan o'o inahke kaa'ikowaatc shoominaahtikoon,
JDG.9.13	‘Ci⁠nakatamaan ina itahsh nintooshki shoominaapoom,
JDG.9.13	menomanci'ishkaakowaatc manitook, ininiwak kaye,
JDG.9.13	ci‑ishaayaan itahsh weti ci⁠awi tashi tipenimakwaapan mihtikook?’ okii'ikowaan.
JDG.9.14	Kekahpii tahsh kahkina mihtikook
JDG.9.14	okii'inaawaan iinsan ini kaawiminakashiiwaahtikoon,
JDG.9.14	‘Taka kiin piishaan cipi okimaahkantawiyaank!’ okii'inaawaan.
JDG.9.15	Miihsh iinsan o'o kaa'ikowaatc,
JDG.9.15	‘Kiishpin hsa tepwe onaapamiyek ci⁠okimaahkantawinakook,
JDG.9.15	piishaak hsa o'o ci⁠akawaahtehshimoonoyek eshi akawaahteshkikeyaan.
JDG.9.15	Kiishpin itahsh wiin i'i ishihcikehsiwek,
JDG.9.15	taka hsa ishkote ta⁠oncihse o'omaa kaawiminakashiiwaahtikonk
JDG.9.15	ci⁠ankwaahkisowaatc kahkina kiishkaahtikook eyaawaatc Lepanan 
JDG.9.16	“Tepwe na tahsh kwayahk kikii ishihcikem kii⁠kihciokimaawi'ek Apimelehk? Kaawiin ina kikihtenimaahsiwaawaa Cerapeyal, i'i kaye otaawinink wenciinitc, cikiih tootawekipan aaniin inahke kaakii ishi wiitoohkawinek? 
JDG.9.17	Maamihkawik, nintetepan iitok kikii miikaasohtamaakowaa, okii naniisaanihtoon kaye opimaatisiwin, kikii onci shaapwii'ikowaa kaye onci kaakii nihtaa miikaaniminek Mitiyan kaatinowinitc. 
JDG.9.18	Noonkom itahsh kaa⁠kiishikahk kitishihcikem e⁠miikaatamowek nintetepan otaawin, ekii nihsimek niishwaahsimitana (70) okosihsa' i'imaa peshikwaya'ii eshi pihkwaapihkaak. Apimelehk itahsh wekosihsimikotc pamiihtaakaniwihkwewan, mii 'awe kaa⁠ishi'ek ci⁠okimaahkantawaatc ininiwa' Shiihkam 
JDG.9.19	Kiishpin itahsh noonkom kaa⁠kiishikaninik tepwe, kwayahk kaye kaah⁠tootawaawekwen Cerapeyal, i'i kaye otaawinink wenciinitc, na'enimihk itahsh Apimelehk, kewiin itahsh kika na'enimikowaa. 
JDG.9.20	Kiishpin itahsh i'i ishihsehsinok, taka hsa ishkote ta⁠oncihse Apimelehkonk ci⁠ankwaahkisokowaatc wenciiwaatc i'imaa Shiihkam ootenaank, i'imaa kaye Pehtmiloo wenciiwatc. I'imaahsh kaye meshkwac ishkote ta⁠oncihse ininiink wenciiwaatc Shiihkamink, kaye i'imaa ininiink wenciiwaatc Pehtmiloo ci⁠ankwaahkisokotc Apimelehk,” kii‑ihkito. 
JDG.9.21	Miitahsh Coohtam kaa⁠ishi tapasiitc ekii maaciipa'iwetc. Weti tahsh ayaawinink Piiyar ecikaatenik kii‑ishaa, miihsh weti kaa‑ayayaatc aaniihsh okii kohsaan wiicihkiweyan Apimelehkoon.
JDG.9.22	Nihsopipoon itahsh Apimelehk okii okimaahkantaan Isriyalahkiini.
JDG.13.1	Isriyalak 
JDG.13.2	I'i hsa ahpii kii⁠ayaa inini Menoowa 
JDG.13.3	KaaTipencikenitc itahsh otencalimini okii naakosiihtaakoon a'a ihkwe ekii'ikotc, “Inashke kaawiin noonkom kikashkihtoohsiin ci⁠ayaawatc apinoonciish, wiipa tahsh kika kikishkawaawahs, ci⁠nihtaawiki'atc kwiiwisenhs. 
JDG.13.4	Aahpici hsa ayaankwaamisiihkan; keko minihkwehken shoominaapo, kaa⁠mashkawaak kaye minihkwewin, keko kaye miicihken miicim kaa⁠pakitinikohsiwek ci⁠miiciyek. 
JDG.13.5	 Kika kikishkawaawahs itahsh ci⁠nihtaawiki'atc kwiiwisenhs, kaawiin tahsh wiihkaa kashkipaason ci⁠aapataninik ohtikwaanink; aaniihsh a'a kwiiwisenhs ke⁠nihtaawikitc otoonci maacii tipinawewisiimikoon Kishemanitoon Naasaraayit 
JDG.13.6	Miitahsh a'a ihkwe kaakiih pi'anta waapamaatc onaapeman ekii'inaatc, “Kishemanitoo otininiiman hsa ninkiih pi'anta waapamimik, ekii ishinaakosinitc taapishkoo kaa⁠ishinaakosinitc Kishemanitoo otencaliman, kii⁠kohtaani naakosiwan. Kaawiin itahsh ninkiih kakwecimaahsii aanti kaah⁠pi onciikwen, kaawiin kaye ninkii wiintamaakohsii owiinsowin. 
JDG.13.7	Miihsh o'o kaa'ishitc, ‘Inashke kika kikishkawaawahs ci⁠nihtaawiki'atc kwiiwisenhs. Keko minihkwehken shoominaapo, kaa⁠mashkawaak kaye minihkwewin, keko kaye miicihken miicim kaa⁠pakitinikohsiwek ci⁠miiciyek. A'a hsa kwiiwisenhs nihtaawikitc oka onci maacii tipinawewisiimikoon Kishemanitoon Naasaraayit ci⁠tinowitc piinihsh ci‑ishkwaa pimaatisitc,’ ” okii'inaan.
JDG.13.8	Miitahsh Menoowa kaakii anami'ehtawaatc kaaTipencikenitc ekii'inaatc, “Oo Tepencikeyan, taka Kishemanitoo otininiiman kaakiih piicinisha'watipan miinawaa ta⁠takohshin ci⁠kihkino'amawiyamintc aaniin keshi ompiki'imankitc ini kwiiwisenhsan ke⁠nihtaawikinitc,” kii‑ihkito.
JDG.13.9	Kishemanitoon hsa tahsh okii noontaakoon Menoowa kaakii ishi anami'ehtawaatc. Miitahsh a'a ihkwe e⁠nanamatapitc mihshawahkamik, kaakii naasihkaakotc miinawaa Kishemanitoo otencalimini. Onaapeman itahsh Menoowawan kaawiin i'imaa okii wiiciiwikohsiin.
JDG.13.10	Weyiip hsa a'a ihkwe kii⁠ahpahtoo ekii awi wiintamawaatc onaapeman ekii'inaatc, “Inashke hsa a'a inini kaakiih piishaahpan otaanaank eh⁠kiishikaninik miinawaa ninkii naakosiihtaak,” kii‑ihkito. 
JDG.13.11	Miihsh Menoowa kaakiih pasikwiitc ekiih piminisha'waatc wiiwan. Ahpii tahsh kaa⁠otihtank eshi'ayaanitc ini ininiwan, miihsh kaa'inaatc, “Kiin ina inini kaakiih kanoonaahpan niwiiwan?”
JDG.13.11	“Eya', niin ohsha!” okii'ikoon.
JDG.13.12	Miihsh o'o Menoowa kaa'inaatc, “Ahpii hsa ishihsek kaa⁠ihkitoyan, aaniin itahsh keshi pimaatisitc a'a kwiiwisenhs, aaniin kaye ke⁠inanohkiitc?” okii'inaan.
JDG.13.13	KaaTipencikenitc otencalimini hsa o'o okii'ikoon, “Mii hsa 'i eshinaakwaninik kahkina ci‑ishihciketc kiwiiw kaakii'inak. 
JDG.13.14	Kaawiin hsa oka miicihsiin kekoon wenciimakaninik shoominaahtikonk, kaawiin kaye ta⁠minihkwehsii shoominaapo, meshkawaakamininik kaye minihkwewin. Kaawiin kaye oka miicihsiin kaa⁠manaa miicinaakaatenik kekoon; mii hsa 'i ke⁠ishihciketc kahkina kekoon kaakii inakipan,” okii'ikoon. 
JDG.13.15	Miitahsh Menoowa kaa'inaatc ini encalan, “Taka hsa mii 'omaa ayaan, ci⁠kwayaancihtamaakooyan maanatihkoonhs,” okii'inaan. 
JDG.13.16	Miihsh kaa'ikotc ini encalan, “Mihsawaa hsa ko o'omaa aana kihciwiniyan, kaawiin hsa ninka miicihsiin kimiicimim. Kiishpin itahsh wiin kwayaancihtooyek waah⁠pakitinaahsowaakeyek, kaaTipenciketc hsa pakitinamawaahkek i'iweni,” okii'ikoon. Kaawiin iitok okii kihkenimaahsiin e⁠aawinitc kaaTipencikenitc otencalimini.
JDG.13.17	Miihsh o'o Menoowa kaa'inaatc ini kaaTipencikenitc otencalimini, “Aaniin itahsh eshinihkaasoyan, ci⁠kihtenimikooyan ahpii tepwe ishihsek kaa⁠ihkitoyan?” okii'inaan.
JDG.13.18	O'o tahsh okii'ikoon ini kaaTipencikenitc otencalimini, “Wekonen itahsh wenci kakwecimiyan eshinihkaasoyaan, e⁠maamahkaatentaakwahk itahsh?” okii'ikoon.
JDG.13.19	Miihsh Menoowa kaakii otaahpinaatc oshki maanatihkoonhsan, tako kaye pahkweshikaniminan, ekiih pakitinamawaatc i'imaa ahsiniink kaaTipencikenitc. Miihsh kaakii maamahkaacihcikenitc mekwaa Menoowa, wiiwan kaye eh⁠kanawaapamaawaatc. 
JDG.13.20	I'imaa tahsh kaashi pakitinaahsowintc i'i ishkoteni kihci kiishikonk inahke kii‑inahkoneni. Miitahsh i'imaa ishkotenk ini kaaTipencikenitc otencalimini kaa‑ani ishi ishpihshkaanitc. Menoowa tahsh wiiwan kaye o'o e⁠inaapihshinowaatc, mii hsa 'i mihtahkamik kaa⁠ishi animihkopani'owaatc. 
JDG.13.21	Ahpii tahsh ini kaaTipencikenitc otencalimini miinawaa ekii onci naakosiihtaakohsik mii 'i Menoowa, wiiwini kaye, kaakiih kihkentamowaatc kaaTipencikenitc otencalimini e⁠aawinitc ini.
JDG.13.22	Miihsh Menoowa kaa'inaatc wiiwan, “Mii hsa 'i tepwe ci⁠nipoyank, kikii waapamaanaan iitok Kishemanitoo,” kii‑ihkito.
JDG.13.23	O'o tahsh wiiwan okii'ikoon, “Kiishpin hsa kaaTipenciketc inentankipan ewii nihsinank, kaawiin iitok otaakii minwaapantansiin kaakiih pakitinamawank kaa‑ankwaahkitenik tino pakitinaahsowin, pahkweshikaniminan kaye, kaawiin kaye kitaakii waapanta'ikohsiinaan kahkina ono, kaawiin kaye kitaakiih pakitinikohsiinaan ci⁠noontamowank ono o'o ishi ahpii,” okii'ikoon.
JDG.13.24	Miitahsh a'a ihkwe kaakii nihtaawikinaawahsotc ekii ayaawaatc kwiiwisenhsan; Saamihsan ekii ishinihkaanaatc. A'a tahsh apinoonciish kii⁠ani ompiki, ekiih shawenimikotc kaye kaaTipencikenitc. 
JDG.13.25	KaaTipencikenitc otAhcaahkonini hsa kii⁠maatanohkiiwan opimaatisiwinink kii⁠ayaatc kaakii ishi kapehshinitc Tenink 
JDG.14.1	Saamihsan 
JDG.14.2	Kaah⁠pikiiwetc itahsh okii wiintamawaan oteten, omaamaan kaye o'o ekii'inaatc, “Ninkii waapamaa hsa ihkwe Timnah wenciitc, Pilistiiwihkwe tino, taka noonkom naasihkamawihshik ci⁠wiiwiyaan,” ekii'inaatc. 
JDG.14.3	Miihsh o'o kaa'ikotc oteten, omaamaan kaye, “Kaawiin ina ayaahsii ihkwe ci⁠onciitc kitinawemaakanihkaank, komaa kaye o'omaa eshi'ayaawaatc kiwiitaatisiimaakaninaanik? Mii na 'i eshinaakwahk memwehc ci⁠ontinihkweweyampan weti eshi'ayaawaatc kehkinawaatashakeshwaahsiwintwaa Pilistii kaatinowiwaatc,” okii'ikoo'. Miihsh o'o kaa'inaatc oteten, “Maacaan naasihkaw, etatawe ohsha niminonawaa,” okii'inaan.
JDG.14.4	Oniiki'ikoo' itahsh kaawiin okii kihkentansiini kaaTipencikenitc inankwana i'iweni otishihcikewinini, aaniihsh okii nanaantohko'aani Pilistii kaatinowinitc. Mii iitok i'i ahpii Pilistii kaatinowiwaatc kaakiih tipenimaawaatc Isriyala'.
JDG.14.5	Saamihsan itahsh okii maacii wiiciiwaan oteten, omaamaan kaye ekii maamawi ishaawaatc Timnah ootenaank. E⁠ani takohshinowaatc itahsh eshi'ayaanitc eshi kihtikaasonitc shoomina' i'imaa Timnah, okii waapamaan hsa oshki mihshipishiwan eh⁠piicipahtoonitc e⁠noontaakosinitc. 
JDG.14.6	Miitahsh kaaTipencikenitc otAhcaahkoni kaakii otihsikotc ekii mashkawisiishkaakotc. Miitahsh mihcininc iko kaa⁠ishi piihsipinaatc ekiih tootawaatc kaa⁠tootawimintc maanatihkoonhsan. Kaawiin itahsh okii wiintamawaahsii' oniiki'ikoo' aaniin kaa⁠ishihciketc.
JDG.14.7	Miitahsh kaa⁠ishi ishaatc ekii awi kakanoonaatc ini ihkwewan; wiinke hsa piko okii minwenimaan. 
JDG.14.8	Ahpii tahsh naanaake e⁠ishihsenik e⁠naasihkawaatc ini ihkwewan, kiih⁠pahke hsa ewii waapamaatc mihshipishiwan kaakii nihsaahpan. Miitahsh kaakii waapamaatc e⁠paahtiinonitc aamoo', aamoowi siinsipaahkwat kaye e⁠ayaanik i'imaa mihshipishiwiiyawink. 
JDG.14.9	Okiih kwaapipitoon hsa tahsh i'i aamoowi siinsipaahkwat ekii ani maacaatc, okii ani miicin itahsh e⁠ani papimohsetc. Wetihsaatc itahsh oteten, omaamaan kaye, okii ahshamaa', miihsh kaa⁠ishi miicinitc. Kaawiin itahsh okii wiintamawaahsii' mihshipishiwiiyawink ekii ontinank i'i aamoowi siinsipaahkwat.
JDG.14.10	Oteten tahsh okii anta waapamaani ini ihkwewan. Miitahsh Saamihsan weti kaah⁠tashi wiihkwanketc, mii hsa 'i kaa⁠nihtaa ishihcikewaatc oshkiniikiwak kii⁠wiitikewaatc. 
JDG.14.11	Ahpii hsa tahsh kaa⁠waapamintc, kiih⁠piitamawaa nihsimitana (30) ininiwa' ci⁠wiiciiwikotc. 
JDG.14.12	Miitahsh Saamihsan kaa'inaatc i'i ininiwa', “Taka kiwii wiintamawininim mayaki ihkitowin kekoon kaa⁠ihkitoomakahk. Kiishpin itahsh wiintamawiyek aaniin ehkitoomakahk cipwaa ishkwaahsek o'o niishwaahsokiishik kaa⁠wiihkwantiiwahkamikahk, kika miinininim hsa nihsimitana (30) kaa⁠soonkahkin nihtamishkikanan, nihsimitana (30) kaye kikishkikanan ke⁠meshkosihkamek. 
JDG.14.13	Kiishpin itahsh wiin kashkihtoohsiwek ci⁠wiintamawiyek, miitahsh eshinaakwahk kiinawaa ci⁠miishiyek nihsimitana (30) kaa⁠soonkahkin nihtamishkikanan, nihsimitana (30) kaye kikishkikanan ke⁠meshkosihkamaan,” okii inaa'.
JDG.14.13	Miihsh o'o kaa'ikotc, “Awihsa, wiintamawihshinaam i'i mayaki ihkitowin kekoon kaa⁠ihkitoomakahk, ci⁠noontamaank,” okii'ikoo'.
JDG.14.14	Miitahsh Saamihsan kaa⁠ihkitotc, “A'a hsa kaa‑amowetc, kekoon i'imaa kii⁠onciini ke⁠miicinaakaatenik. A'a hsa kaa⁠soonkisitc, kekoon kaa⁠shiiwaninik i'imaa kii⁠onciini,” kii‑ihkito. Nihsokiishik itahsh e⁠ishihsenik, kaawiin okii kashkihtoohsiini ci⁠wiintamaakotc i'i mayaki ihkitowin kekoon kaa⁠ihkitoomakaninik.
JDG.14.15	Niiwikiishik itahsh e⁠ani ishihsenik, okii anta waapamaani Saamihsan wiiwan ekii'inaanitc, “Kakwe kashkim kinaapem ci⁠wiintamawiyamintc ehkitoomakaninik i'i mayaki ihkitowin kekoon kaa⁠ihkitoomakaninik. Kiishpin itahsh i'i ishihcikehsiwan, kika sahka'okoo, kitete kaye owaahkaa'ikan. Mii na 'i kaa⁠onci antomiyaank ewii wayeshi'iyaank,” okii'inaani.
JDG.14.16	Kii⁠mawiwan itahsh Saamihsan wiiwan ehpi naasihkaakotc ekii'ikotc, “Kishiinkenimish iinsan, kaawiin kisaaki'ihsii. Kikii miinaak niicipimaatisiik mayaki ihkitowin kekoon kaa⁠ihkitoomakaninik, kaawiin itahsh niin mahshi kiwiintamawihsii aaniin ehkitoomakahk,” okii'ikoon.
JDG.14.16	Miihsh o'o kaa'inaatc, “Inashke, kaawiin ohsha awaac nintete, nimaamaa kaye ninkii wiintamawaahsiik, wekonen itahsh ke⁠onci wiintamawinaampaan,” okii'inaan. 
JDG.14.17	Miitahsh kaa⁠ishi mawinitc kape niishwaahsokiishik (7) minihk iko kaakii wiihkwantiiwahkamikaninik. Kekahpii tahsh niishwaahsokiishik e⁠ishihsenik, okii wiintamawaan aaniin ehkitoomakaninik i'i mayaki ihkitowin kekoon kaa⁠ihkitoomakaninik, aaniihsh onsaam okii mikoshkaasomikoon. Miitahsh kaa⁠ishi wiintamawaanitc i'i ininiwa' owiici pimaatisiini ehkitoomakaninik i'i mayaki'ihkitowin kekoon itahsh kaa⁠ihkitoomakaninik. 
JDG.14.18	Miitahsh i'i ininiwa' i'imaa ootenaank wenciinitc o'o kaa'ikotc cipwaa pankihshimonitc kiisihsoon,
JDG.14.18	“Wekonen nawac kaa⁠shiiwank ahpiihc wiin i'i aamoowi siinsipaahkwat?
JDG.14.18	Wekonen nawac meshkawisiimakahk ahpiihc wiin mihshipishiw?” okii'ikoo'.
JDG.14.18	Miihsh Saamihsan kaa'inaatc,
JDG.14.18	“Kiihshpin hsa nimpishihkiim aapaci'aahsiwekipan
JDG.14.18	kiih⁠piikohkamikipicikeyek,
JDG.14.18	kaawiin hsa kitaakii kihkentansiim
JDG.14.18	ehkitoomakahk mayaki ihkitowin
JDG.14.18	kekoon kaa⁠ihkitoomakahk,” kii‑ihkito.
JDG.14.19	Miitahsh kaaTipencikenitc otAhcaahkoni kaakii mashkawi naasihkaakotc. Weti tahsh kii‑ishaa ootenaank Ashkelan 
JDG.14.20	Saamihsan itahsh wiiwan kii⁠miikiwaakaniwiwan, ekii miinimintc seyaaki wiiciiwaatc kaakii wiicikaapawihtaakotc kii⁠kihci wiitikehpan.
JDG.15.1	Naanaake tahsh e⁠ani ishihsenik ahpii kii⁠manishikenaaniwaninik, Saamihsan 
JDG.15.1	Oteteni tahsh kaawiin okiih pakitinikohsin ci⁠piintiketc. 
JDG.15.2	Miitahsh kaa'ikotc oteteni, “Mii hsa kaa⁠ineniminaan wiinke eh⁠shiinkenimatc, miihsh kaakii onci miikiwaanak, ekii miinak kisaaki wiiciiwaakan. Nawac iitok ohshiimenshan minonaakosiwan, inashke mii 'awe meshkwac ayaaw,” ekii'ikotc.
JDG.15.3	Miihsh Saamihsan kaa'inaatc, “Kaawiin tahsh niin kekoon ninkashi anaamentaakosihsii o'o noonkom aaniin kaawiih tootawakwaa Pilistii kaatinowiwaatc 
JDG.15.4	Miitahsh Saamihsan kaa⁠ishi maacaatc ekii awi kaahcitinaatc nihswaahk (300) waakohsha'; miitahsh kaa⁠ishi neniishwaanowehpinaatc ekiih takwaahpitootc waahsahkonencikanaahkoon osowiniink. 
JDG.15.5	Ahpii tahsh kaa⁠sahka'ank ini waahsahkonencikanaahkoon mii hsa 'i kaa⁠ishi pakitinaatc waakohsha' ci⁠papaamipa'itinitc kaakii ishi'ayaanikin okihtikaanini Pilistii kaatinowinitc. Miihsh kaakii ankwaahkisamawaatc okihtikaanini mahshi kaakii manishikaatehsininikin, ini kaye kaakii ayohkohsininikin kaakii manishikaatenikin. Kiih⁠tako ankwaahkiteniwan kaye kaakii ishi kihtikaatenikin aalip tinowiminan 
JDG.15.6	Miitahsh o'o Pilistii kaatinowinitc kaa⁠ihkitonitc, “Awenen tahsh o'o kaa⁠ishihciketc?” Miitahsh kaa'inintwaa, “Saamihsan ohsha iinsan a'a kaa⁠ishihciketc. Oshihshenshan iitok Timnah ootenaank wenciinitc okii miikiwaanaani Saamihsan wiiwan ci⁠wiitikemaanitc kaa⁠saaki wiiciiwaatc,” kii'inaawak. Pilistii kaatinowiwaatc itahsh kiih⁠piishaawak ekiih sahka'waawaatc ini ihkwewan, oteteni kaye.
JDG.15.7	Miitahsh Saamihsan kaa'inaatc, “O'o tahsh ekii ishihcikeyek, keniin hsa kehcinaac kika nana'ahsininim; miitahsh ahpii payesh ci⁠poonihcikeyaan,” okii inaa'. 
JDG.15.8	Kaawiin tahsh okii manaaci'aahsii' e⁠miikaanaatc, niipiwa' hsa okii nihsaa'. Weti tahsh kii‑ishaa Iitam 
JDG.15.9	Pilistii kaatinowinitc itahsh kiih⁠piishaawa' ekiih kapehshinitc i'imaa Coota 
JDG.15.10	Miitahsh ininiwak Coota wenciiwaatc kaa'inaawaatc Pilistii 
JDG.15.11	Nihsink mitaahswaahk (3,000) itahsh Cootawininiwak kii‑ishaawak eshi wiimpaapihkaanik Iitam 
JDG.15.12	Miitahsh kaa'inaawaatc, “Mii hsa wenci piishaayaank ewii mamaancikwahpinikooyan, ewii ishi pakitinikooyaan itahsh eshi'ayaawaatc Pilistii kaatinowiwaatc,” okii'inaawaan.
JDG.15.12	Miihsh kaa'ikowaatc, “Kehcinaac hsa ayiici ahsotamawihshik kiinawaa ci⁠nishihsiwek,” okii'ikowaan.
JDG.15.13	Miihsh o'o kaa'inaawaatc, “Kaawiin kika papaamenimikohsii, shaakooc tahsh kiwii mamaancikwahpinikoo ewii ishiwinikooyan eshi'ayaawaatc Pilistii kaatinowiwaatc.” Miihsh kaa⁠ishi mamaancikwahpinaawaatc niishin oshki shinootaakanan ekii aapacihtoowaatc, mii kaye kaa⁠ishi saakisi'aawaatc i'imaa eshi wiimpaapihkaanik.
JDG.15.14	Ahpii tahsh eh⁠pakamiwicikaniwinitc Liihaai ootenaank, Pilistii kaatinowinitc kiih⁠shaahshaakowewa' ehpi anta nakishkaakotc. KaaTipencikenitc otAhcaahkoni tahsh Saamihsan okii otihsikoon ekii mashkawisiishkaakotc, i'iweni hsa shinootaakan kaakii mamaancikwahpisotc onihkink, oninciink kaye okii inentaan taapishkoo kashkikwaacikaneyaap kaa⁠caakisotc, miitahsh kaa⁠ishi shashenihketc. 
JDG.15.15	Miihsh Saamihsan kaakii mihkank oshki maanshimihtatimoowi otaamihkanikekan. Mii 'iweni kaah⁠tepinak ekii aapacihtootc ekii niiwana'waatc mitaahswaahk (1,000) ininiwa'. 
JDG.15.16	Miitahsh kaa⁠ihkitotc,
JDG.15.16	“O'owe hsa maanshimihtatimoowi otaamihkanikekan, nintishi'ayaakwiihtooshimaak,
JDG.15.16	o'owe hsa maanshimihtatimoowi otaamihkanikekan, mitaahswaahk (1,000) ininiwak nintoonci nihsaak,” kii⁠ayihkito.
JDG.15.17	Ahpii tahsh i'i kaa⁠ishkwaa ihkitotc, ninkoci okii ahpakitoon i'i otaamihkanikekan. Miitahsh kaa⁠ishi wiintank kaakii ishi'ayaatc Otaamihkanikekaniwi pihkwatinaank ekii ishinihkaatank.
JDG.15.18	Wiinke tahsh Saamihsan kii⁠noonteyaapaakwe, miihsh kaa⁠ishi kanoonaatc kaaTipencikenitc ekii'inaatc, “Ekii ishi'atc itahsh kitanohkii'aakan ci⁠kihci shaakoocihtwaatc, kiwiih pakitinihsh ina ci⁠kawaapaakweyaan, ci⁠shaakooci'iwaatc itahsh iki kaa⁠kihkinawaatashakeshwaahsiwintwaa?” kii‑ihkito. 
JDG.15.19	Miitahsh Kishemanitoon kaakii ishihtoonitc eshi wiimpahkamikaanik ci⁠taashkahkamikihsenik i'imaa Liihaaink, miihsh i'imaa nipiini kaa⁠onciciwaninik. Ahpii tahsh kaa⁠minihkwetc kii⁠mashkawamanci'o, ekiih kiiwe mashkawaatisitc. Shaakowaani moohkiciwan 
JDG.15.20	Niishtana tahso pipoon hsa okii onaahkonaa' Isriyala' mekwaa Pilistii kaatinowinitc kii⁠tipenimikonitc.
JDG.16.1	Saamihsan 
JDG.16.2	Ahpii tahsh i'i ininiwa' Kesa eyaanitc e⁠noontaminitc ekiih takohshink, okii waahkaashkamini eshi'ayaatc, ekiih pii'ikotc kapetipihk i'imaa ootenaawi kihci ishkwaantenk. Kaawiin tahsh awiyan kii⁠noontaatihsiiwan kapetipihk. Mii 'i kaa⁠ihkitonitc, “Taka piihtootaa piinihsh ci⁠waapank, miitahsh i'i ci⁠nihsank,” kii‑ihkitowa'. 
JDG.16.3	Ninko aapihtaatipihk ihsa ehta Saamihsan kiih⁠papimihshin. E⁠aapihtaa tipihkaninik hsa kii⁠wanishkaa, ekii ayoninank i'i ootenaawi ishkwaantem, i'i kaye ishkwaantemaahtikoo', mii hsa kaa⁠ishi pahkwacipitootc kikipiiwaapihk. Miitahsh kaa⁠ishi pihciniketc, ekii ahkwaamaciwewitootc weti wakitatin Hiiparan 
JDG.16.4	O'o tahsh ekii ishkwaa ayintitc okii minwenimaan ihkwewan weti kaakii ishitaanitc pahsatinaank Soorehk 
JDG.16.5	I'i tahsh kaakii okimaawinitc Pilistiiwahkiink okiih pi naasihkawaani ini ihkwewan ekii'inaanitc, “Kakwe kashkim ci⁠wiintamawihk aanti entanentaakwaninik i'i omashkawisiiwin, aaniin kaye ke⁠ishi shaakoocihcikaniwihpan ci⁠mamaancikwahpicikaniwihpan, ci⁠tootawintipan keshi kashkihtoohsik ci⁠naatamaasotc. Niinawint hsa piko kaa⁠tahso peshikoyaank kika miinikoo mitaahshipeshikwaahk 1,100 waapaapihko shooniyaak,” kii‑ihkitowa'.
JDG.16.6	Miihsh Saamihsan kaa'ikotc Tilaailawan, “Taka wiintamawihshin aanti entanentaakwahk kikihci mashkawisiiwin, aaniin kaye ke⁠tootaakooyampan ci⁠mamaancikwahpinikooyan ci⁠wehsaani'ikooyampan,” okii'ikoon.
JDG.16.7	Miihsh Saamihsan kaa'inaatc, “Kiishpin aapacihtoowaatc niishwaahso oshki ahcaapiin mahshi kaa‑aapatahsininikin mamaancikwahpishiwaatc, mii hsa 'i ci⁠maciiwakiiyaan taapishkoo kotak ininiwak,” okii'inaan.
JDG.16.8	I'i tahsh kaakii okimaawinitc Pilistiiwahkiink okiih piitamawaani ini ihkwewan niishwaahso oshki ahcaapiin mahshi kaakii aapatahsininikin. Miitahsh kaa⁠ishi mamaancikwahpinikotc Saamihsan ekii aapacihtoonitc kaakiih piicikaatenikin. 
JDG.16.9	Tilaailawan hsa okiih kaanaani ininiwa' pahkaan pahkehcikanik. Miitahsh kaa'ikotc, “Saamihsan, Pilistiiwininiwak aasha kitootihsikook!” Okii pahpahkipitoonan hsa ini ahcaapiin taapishkoo kashkikwaacikaneyaap kaashi pahkihsetc kiih⁠caakisotc. Kaawiin cikii kihkentaakwaninik aanti kaa⁠onci mashkawisiitc.
JDG.16.10	Miihsh miinawaa kaa'ikotc Tilaailawan, “Inashke aahpici kikakiipaasinaako'ish, eh⁠kiiwanimohtawiyan, taka tahsh noonkom, wiintamawihshin aaniin ke⁠tootaakooyampan ci⁠mamaancikwahpinikooyan,” okii'ikoon.
JDG.16.11	Miihsh o'o kaa'inaatc, “Kiishpin aayiitahpishiwaatc aapacihtoowaatc oshki shinootaakanan wiihkaa mahshi kaa‑aapatahsininikin, mii hsa 'i ci⁠maciiwakiiyan taapishkoo kotak ininiwak,” okii'inaan.
JDG.16.12	Tilaailawan hsa okii aapacihtooni oshki shinootaakanan e⁠mamaancikwahpinikotc. Miitahsh kaa'ikotc, “Saamihsan Pilistiiwininiwak aasha kitootihsikook!” Ininiwa' iitok kiih⁠kaasowa' pahkaan pahkehcikanik. Miihsh Saamihsan kaakii pahpahkipitootc shinootaakanan ekiih tootank taapishkoo kashkikwaacikaneyaapiink.
JDG.16.13	Miitahsh kaa'ikotc Tilaailawan, “O'o tahsh ishi'ahpii kiwanimihsh, eh⁠kiiwanimohtawiyan, taka wiintamawihshin aaniin ke⁠tootaakooyampan ci⁠mamaancikwahpinikooyan.” Miihsh o'o kaa'inaatc, “Kiishpin hsa maamawahpihkaataman ini niinisihsan niishwaahsoyek kaashi ayohkwahpitekin, kihciwaahkwa'aman tahsh i'imaa ahpihkaanaahtikonk, mii hsa 'i keniin ci⁠maciiwakiiyan taapishkoo kotak ininiwak,” okii'ikoon.
JDG.16.14	Mekwaa tahsh Saamihsan e⁠nipaatc, Tilaailawan hsa okii maamawaahkwa'amini niishwaahsoyek wiinisihsan kaakii ayohkwahpitenikin. Miitahsh kaa⁠ishi kihciwaahkwa'aminitc mihtikoni ekii aapacihtoonitc. Miitahsh kaakii'ikotc, “Saamihsan, Pilistiiwininiwak aasha kitootihsikook.” Saamihsan hsa tahsh kii⁠wanishkaapani'o kaakii ishi nipaahpan, ekiih pahkwacipitootc mihtikoni i'imaa wiinisihsink kaakii ishi maamawaahkwa'ikaatenikin kihci naapisha'ikanink.
JDG.16.15	Miihsh Tilaailawan kaa'ikotc, “Aaniin tahsh keshi ihkitoyampan eh⁠saaki'iyan, kite'ink tahsh e⁠ishi saaki'ihsiwan. Nihsink ohsha aasha kiwanimihsh, kaawiin mahshi kiwiintamawihsii aanti entanentaakwahk kimashkawisiiwin.” 
JDG.16.16	Kaawiin itahsh okiih poonimikohsiin entahso kiishik ekiih kakwecimikotc, ekiih kakaansomikotc kaye, aahpici hsa kii⁠kihci wiiyakishkentam, ekii antawentank ci⁠nipotc. 
JDG.16.17	Miitahsh kekahpii Samson tepwe enikohkote'etc kaakii wiintamawaatc ekii'inaatc, “Kaawiin ohsha wiihkaa nimpashkwaakohtikwaneshokoohsii, nimaamaa hsa kii⁠nihtaawiki'itc ninkii onci maaciitinow Naasaraayit 
JDG.16.18	Miihsh Tilaailawan kaakiih kihkentaminitc tepwe ekii wiintamawaatc enikohkote'etc. Okii antomaani wekimaawinitc Pilistiiwahkiink ekii'inaanitc, “Ampeyohk, shemaak iko, aasha ohsha ninkii wiintamaak tepwe enikohkote'etc.” Ini tahsh wekimaawinitc okiih piinaani shooniyaan ekii miinaanitc ini ihkwewan. 
JDG.16.19	Miihsh Tilaailawan kaakii nipe'ikotc ociinkwaniniink, miitahsh kaa⁠ishi kanoonaanitc ininiwan ci⁠pashkoshaminitc kaakii ishi niishwaahso ahpihketc. Miihsh Tilaailawan kaa⁠ishi wehsaani'ikotc, ekii nakanikotc omashkawisiiwin. 
JDG.16.20	Tilaailawan hsa tahsh okii'ikoon, “Saamihsan, Pilistiiwininiwak aasha kitootihsikook.” Mii 'i kaa⁠ishi amacihsetc e⁠nipaahpan ekii inentank, “Mii hsa peshikwan ke⁠ishihcikeyaan kaapi nihtaa ishihcikeyaan ci⁠kaahcitinikoohsiwaan,” ekii inentank. Kaawiin okii kihkentansiin ekii nakanikotc kaaTipencikenitc. 
JDG.16.21	Miihsh Pilistiiwininiwa' kaakiih kaahcitinikotc, mii hsa kaye kaa⁠ishi kicaapa'okotc, ekii ishiwinintc Kesa 
JDG.16.22	Inashke tahsh wiinisihsan kii⁠ani kiiwe nihtaawikininiwan, kaa⁠ishkwaa paashkoshikaatenik ohtikwaan.
JDG.16.23	Kaakii okimaawiwaatc itahsh Pilistiiwahkiink kii⁠ohkwiino'itiwak, ewiih ciihkentamowaatc, ewiih pakitinaahsoohtamawaawaatc omanitoomiwaan Tekan 
JDG.16.24	Ahpii tahsh pemaatisiwaatc e⁠waapamaawaatc, aahpici hsa okii kihci inwe'aawaan omanitoomiwaan ekii ihkitowaatc, “Nimanitoominaan ohsha ninkii miinikonaan ci⁠shaakooci'imankitc kaa⁠shiinkenimiyamintc, kaa⁠nihshiwanaacihtoonitc nintahkiiminaan, niipiwa' kaye kaakii nihsimiyamintc,” kii‑ihkitowak. 
JDG.16.25	Ahpii hsa kaa‑ani ciihkamanci'owaatc mii 'i kaa⁠ihkitowaatc, “Antomihk Saamihsan ke⁠minwentami'inank.” Mii 'i kaa⁠ishi antomaawaatc Saamihsanoon kaakii ishi kipa'omintc ekiih piinaawaatc ci⁠minwentamo'ikowaatc. Okii ishi niipawi'aawaan hsa i'imaa nahsawaya'ii kaakii onci aaswahkitenik i'i kihci waahkaa'ikan. 
JDG.16.26	Miitahsh Saamihsan kaa'inaatc kwiiwisenhsan kaakiih sakinihkenikotc, “Taka pakitinihshin ewiih saaminakwaa iki kaa⁠onci aaswahkitenik o'o waahkaa'ikan. Ewii ishi aaswaahkokaapawiyaan,” okii'inaan. 
JDG.16.27	I'imaa waahkaa'ikanik kimoshkina'itiwa', ihkwewa', kahkina kaye wekimaawinitc Pilistiiwahkiink. Ninkoci ko nihsink mitaahswaahk (3,000) ininiwa', ihkwewa' kaye ekiih tahshinitc wakitapahk ekii onsaapamikotc Saamihsan e⁠minwentami'iwetc.
JDG.16.28	Miitahsh Saamihsan kaakiih kanoonaatc kaaTipencikenitc ekii'inaatc, “Kiin kaaTipencikeyan Kishemanitoo, taka maamihkwenimihshin, taka kaye keyaapi aapitink mashkawisii'ihshin, kiin kaaKishemanitoowiyan. Ewii nana'ahsakwaa Pilistii kaatinowiwaatc aaniihsh minciniish nishkiinshikoon okii otaahpinaanaawaan,” kii‑ihkito. 
JDG.16.29	Miihsh Saamihsan kaakii ayooninaatc niishin kaakiih patahkisonitc kaakii ishi aaswahkitenik waahkaa'ikan; weweni kaye ekii aasohshimoonotc peshik okihcinihkink, kotak tahsh onamantinihkink. 
JDG.16.30	Miitahsh kaa⁠ihkitotc, “Taka pisaan ninka wiici nipoomaak Pilistii kaatinowiwaatc!” Ehpiihciitc itahsh iko kiih⁠kaantinike. I'i hsa waahkaa'ikan kii⁠niisihse ekiih patakoshkoosowaatc kahkina wekimaawiwaatc, kahkina kaye pemaatisiwaatc i'imaa kaakii ayaawaatc piintik. O'oweniwa' tahsh kaakii nihsaatc mii 'imaa kewiin kaa⁠ishi nipotc, nawac niipiwa' i'imaa okii nihsaa', ahpiihc wiin minihk kaakiih pinihsaatc mekwaa kiihpi⁠pimaatisitc.
JDG.16.31	Wiicihkiweya' hsa, i'i kaye kahkina otetenk kaakii onci inawemaatc kiih⁠piishaawa' ekiih pinaasihkaminitc owiiyaw. Weti tahsh nahsawaya'ii kaakii ishi'ayaanikin ootenawan Soorah 
RUT.1.1	Ahpii tahsh Isriyalak 
RUT.1.2	A'a hsa inini Iilimelehk 
RUT.1.3	Iilimelehk kii‑ishkwaapimaatisi, Neyoomiiwan kaakii wiiwitc. Miihsh a'a ihkwe Neyoomii niishin ehta okosihsa' okii wiici ayaamikoo'. 
RUT.1.4	Iki tahsh okosihsimaak okii wiitikemaawaa' ihkwewa' Moowap ahkiink wenciinitc. Ini tahsh peshik ihkwewan Orpa 
RUT.1.5	Minciniish Melan, a'a kaye Kiliyan kii‑ishkwaa pimaatisiwak. Mii hsa tahsh a'a Neyoomii ekii mihci peshikotc, aaniihsh onaapeman, i'i kaye niishin okosihsa' kaawiin kiih⁠pimaatisihsiiwa'.
RUT.1.6	Mekwaa tahsh Neyoomii 
RUT.1.7	Miitahsh kaakii nakatank i'imaa kaakii ishi ayaatc, niishin ohshimihsa' ekii wiiciiwikotc, ekii ishaawaatc inahke eshi'ayaanik Coota 
RUT.1.8	Miihsh Neyoomii kaa'inaatc minciniish ohshimihsa', “Taka ani kiiwek, ci‑ishaayek eshi'ayaawaatc kimaamaawaak. Taka kaaTipenciketc kika ishi minohse'ikowaa taapishkoo kaa⁠pishi minotootawiyek, iki kaye kaakii ishi minotootawekwaa kaakii ishkwaa pimaatisiwaatc. 
RUT.1.9	Taka kaye kaaTipenciketc kika inenimikowaa miinawaa ci⁠onaapemiyek, ci⁠ayaayek aanti ke⁠ishitaayek,” okii inaa'.
RUT.1.9	Miihsh Neyoomii kaakii ociimaatc ohshimihsa', miihsh kaa⁠ishi kihci mawinitc ekiih kishiiwenitc. 
RUT.1.10	Miitahsh o'o kaa'ikotc, “Kaawiin hsa 'i niwii ishihcikehsiimin. Kehcinaac hsa ko kiwii wiiciiwikoo kaawiih kiiwenotawatwaa iki kiicipimaatisiik,” okii'ikoo'.
RUT.1.11	Miihsh o'o Neyoomii kaa⁠ishi nahkwehtawaatc ohshimihsa', “Maacaak kiiwek. Wekonen tahsh waa⁠onci kiiwe wiiciiwiyek? Nintaa kashkihtoon ina miinawaa cikii okosihsiyaampaan i'imaa nimihsataank kiinawaa kekii onaapemiyekipan?
RUT.1.12	Nihshimihsak, maacaak ani kiiwek, onsaam iitok aasha ninkihci aya'aaw ci⁠onaapemiyaampaan. Kiishpin ihkitoyaan ehtanenimoyaan ci⁠onaapemiyaampaan onaakohshik, ci⁠okosihsiyaan kaye, 
RUT.1.13	kitaa pii'aawaak ina ci⁠kiishikiwaahpan? Kaawiin ina kitaa onaapemihsiim ci⁠ontamii pii'ekwaapan ninkosihsak? Nihshimihsak kaawiin i'i ta⁠ishinaakwahsinoon. Nawac niin ninkakwaatakihse ahpiihc wiin kiinawaa, kaaTipenciketc iitok kaawiin nimino wiiciiwikohsii,” kii‑ihkito. 
RUT.1.14	Miihsh miinawaa iki ohshimihsimaak kiih⁠kishiiwewak ekiih kihci mawiwaatc. A'a tahsh Orpa 
RUT.1.15	Miitahsh Neyoomii kaa'inaatc ini ohshimihsan, “Kiwaapamaa iitok a'a kiicihkwe eh⁠kiiwe naasihkawaatc owiici onciimaakana', omanitooma' kaye. Kekiin tahsh maacaan ci⁠wiiciiwatc kiicihkwe,” kii‑ihkito.
RUT.1.16	Miihsh Orootan kaa⁠ishi nahkwehtaakotc,
RUT.1.16	“Keko kakaansomihshihken ci⁠nakaninaan,
RUT.1.16	maano kaye ci⁠piminihsha'ohsinowinaan,
RUT.1.16	aanti hsa ko eshaayan ninka ishaa.
RUT.1.16	Aanti hsa ko keshi kapehshiyan keniin ninkashi kapehsh,
RUT.1.16	kiicipimaatisiik hsa keniin ninka owiici pimaatisiimaak,
RUT.1.16	kimanitoom hsa kaye keniin ninka omanitoom.
RUT.1.17	Aanti hsa piko keshi nipoyan keniin ninkashi nip,
RUT.1.17	mii hsa kaye keniin weti keshi ninkwa'okooyaan.
RUT.1.17	Pisaan ihsa ko kaaTipenciketc kekoonini ninka tootaak
RUT.1.17	awahshime kiishpin pakitinamaan kekoon ci⁠pahkewinikoyank.
RUT.1.17	Nipowin ihsa ehta kiinawint kika pahkewinikomin!”
RUT.1.17	okii'ikoon.
RUT.1.18	Ahpii tahsh Neyoomii e⁠kihkentank Orootan e⁠mashkawentaminitc ewii wiiciiwikotc, mii hsa 'i intawaa kaawiin awahshime kekoonini okii inaahsiin.
RUT.1.19	Miitahsh kaa⁠ishi maacaawaatc piinihsh ekiih takohshinowaatc Pehtalihem 
RUT.1.20	Miitahsh Neyoomii kaa⁠ihkitotc, “Keko Neyoomii
RUT.1.21	Ninkii wenootisinaapan o'omaa kii⁠onci maacaayaampaan. O'o tahsh kaaTipenciketc kaa⁠pikiiwewishitc kaawiin kekoon nintayaahsiin. Wekonen tahsh Neyoomii wenci ishinihkaashiyek, kaaTipenciketc kaaMaawaci mashkawisiitc ekii nipoowakimitc, ekii miishitc kaye maanshihsewin,” kii‑ihkito.
RUT.1.22	Mii hsa 'i kaa⁠ishihsetc Neyoomii ahpii Moowap ahkiink kii⁠pionci takohshink, kiipi wiiciiwaatc ohshimihsan Oroot eshinihkaasonitc Moowap ahkiink wenciinitc. I'i hsa tahsh ahpii kiipi takohshinowaatc Pehtalihemink, mii hsa 'i aasha kii⁠maacihsenik ci⁠manishikaniwinitc parlii 
RUT.2.1	Neyoomii 
RUT.2.2	 Aapitink tahsh eh⁠kiishikaninik Oroot 
RUT.2.2	Miihsh Neyoomiiwan kaa⁠ishi nahkwehtaakotc, “Nihshimihs, pisaan ishaan.”
RUT.2.3	Miitahsh Oroot kaa⁠ishi maacaatc ekii ishaatc kihtikewahkamikonk. Okiih piminisha'waa' itahsh kaakii mooshakinikenitc ekii ani mooshakinank kaakiih pininaminitc. Na'itaak iitok kii‑ishaa kihtikewahkamikonk kaakiih tipentaminitc Poowaasan kaakii wiici ontahkaanesimaanitc Iilimelehkopanen.
RUT.2.4	Naanaake tahsh Poowaas Pehtalihemink 
RUT.2.4	Miitahsh kaa⁠ishi nahkwehtaakotc, “Taka kaaTipenciketc kika shawenimik.”
RUT.2.5	Miitahsh Poowaas kaakiih kakwecimaatc otanohkii'aakanan kaakii niikaaniihtamawaanitc omanishike', “Awenen a'a tino oshkiniikihkwe,” okii'inaan.
RUT.2.6	Miitahsh kaa⁠ishi nahkwehtaakotc, “Mii'iitok a'a oshkiniikihkwe Moowap ahkiink kaakiih pakami wiiciiwaatc Neyoomiiwan, Moowap ahkiink kiih⁠pionci takohshininitc,” okii'ikoon. 
RUT.2.7	“Ninkiih kakwecimik ohsha a'a ihkwe ci⁠pakitinak cini maamooshakinank kaa⁠pininaminitc omooshakinike'. Aahpici wiipa shepaa kii⁠maatanohkii, miitahsh payesh e⁠anwepitc, akawaahtenk hsa nanamatapi,” okii'ikoon.
RUT.2.8	Poowaas tahsh okii'inaan Orootan, “Oshkiniikihkwe, weweni pisintawihshin. Keko pahkaan kihtikewahkamikonk ishaahken ci⁠awi mooshakinikeyan, mii kaye eninaan, mii 'omaa ayaan ci⁠wiitanohkiimatwaa oko ihkwewak. 
RUT.2.9	Kanawaapam itahsh aaniinti eshi manishikewaatc ci⁠ani piminisha'watwaa. Weweni kaye ninkiih kanoonaak anohkii'aakanak kaa⁠ininiiwiwaatc ci⁠papaamenimihsinowihkwaa, wii⁠minihkweyan kaye pisaan iko onci minihkwen i'imaa ahtoopaanink anohkii'aakanak kaa⁠mooshkinepatoowaatc,” okii'inaan.
RUT.2.10	Miitahsh Orootan kaakii animihkohtaanitc mihtahkamik enaahsamiitc Poowaas ekii'ikotc, “Wekonen tahsh wenci minwaapamiyan, wekonen kaye wenci minotootawiyan e⁠mayakisiyaan?” okii'ikoon.
RUT.2.11	Miihsh o'o Poowaas kaa'inaatc, “Kahkina hsa kekoon niwiintamaakoo aaniin kaakiih pitootawatc kisikos ahpii kii‑ishkwaa pimaatisitc kaakii onaapemiyan. Ekii nakanatc kitete, kimaamaa kaye ekii nakataman kaye kitahkiim, o'omaa ekiih piishaayan ewii wiici pimaatisiimatwaa wiihkaa otaanank kaakiihpi kihkenimaahsiwatwaa. 
RUT.2.12	Taka kaaTipenciketc kika tipa'amaak i'i kaapi ishihcikeyan. Taka kaye kika mooshkine tipa'amaak a'a kaaTipenciketc Isriyalak 
RUT.2.13	Miihsh Orootan kaa⁠ishi nahkwehtaakotc, “Nintookimaam, etatawe hsa weweni kiminotootawihsh. Nintoonci minomanci' kaye noohkaac eh⁠kanooshiyan, aanawiin noonta' e⁠aahpiihtentaakosiyaan kaa‑ahpiihtentaakosiwaatc kaa⁠ihkwewiwaatc kitanohkii'aakanak,” okii'ikoon.
RUT.2.14	Ahpii tahsh e⁠wiihsininaaniwaninik Poowaas okii'inaan Orootan, “Ampe omaa ci⁠amwatc pahkweshikan, ci⁠onci cehkipiinatc kaye kipahkweshikanim o'omaa ahpancikanink.” Okii ahshamaan tahsh kaye ci⁠miicinitc kaa⁠osaawaahkitenikin pahkweshikaniminan. Oroot tahsh okii wiitapimaa' omanishike', ekii wiihsinitc wiinke ekii minomanci'otc, kii‑ishkohseni kaye miicim kaakii ahshamintc. 
RUT.2.15	Kaa⁠ishkwaa pasikwiinitc tahsh ekii awi anta manishikenitc, Poowaas okii inaa' otanohkii'aakana', “Maano pakitinihk cishi mooshakiniketc i'imaa kaashi ayohkohsininikin kihtikaanan. Keko kaye nishki kanoonaahkek. 
RUT.2.16	Oncita kaye pininamok aaninta kihtikaanan kaa⁠ohkociinamek kepi mooshakinank, keko kaye kishii kanoonaahkek,” okii inaa'.
RUT.2.17	Miitahsh i'i Oroot kaakii mooshakiniketc i'imaa kihtikewahkamikonk piinihsh ekii ani onaakohshininik. Miitahsh kaa⁠ishi pawakanaantank kaakii mooshakinank. Niishtanashinaanan (25) tahso tipaapiishkoocikan kii⁠onciiniwan parlii tino manoominan. 
RUT.2.18	Miitahsh kaakiih kiiwewitootc kaakii mooshakinank ekii ishaatc ootenaank, ekii waapanta'aatc osikohsan aaniin minihk kaa⁠mooshakiniketc. Ekii ahshamaatc kaye i'i miicim kaakii ishkohsenik kii⁠naawahkwe wiihsiniwaatc. 
RUT.2.19	Miihsh Neyoomiiwan osikohsan okiih kakwecimikoon, “Aanti kaah⁠tashi maamooshakinikeyan noonkom kaa⁠kiishikahk? Awenen kaah⁠tipentank kihtikaanahkamik kaakiih tananohkiiyan? Taka, a'a kaakii minotootawihk ta⁠shawentaakosi,” okii'ikoon.
RUT.2.19	Miihsh Oroot kaakii wiintamawaatc osikohsan awenenan tepentaminitc kaakiih tananohkiitc ekii ihkitotc, “A'a hsa inini kaa⁠tipentank kaakiih tananohkiiyaan noonkom kaa⁠kiishikaninik Poowaas ishinihkaaso,” kii‑ihkito.
RUT.2.21	Miitahsh Oroot kaa⁠ihkitotc, “Aanciko tahsh kaye ninkii'ik, ci⁠onishihshininikipan pehsho ci⁠wiitanohkiimimak otanohkii'aakana' piinihsh ci⁠ani ishkwaahsenik o'o kaa⁠manishikenaaniwaninik.”
RUT.2.22	Miihsh Neyoomiiwan osikohsan kaa'ikotc, “Nihshimihs, taa⁠onishihshin iitok ci⁠wiitanohkiimimatipan ini kaa⁠ihkwewinitc otanohkii'aakana'. Maakishaa pahkaan kihtikewahkamikonk ishaayan kita pimenimikoo,” okii'ikoon. 
RUT.2.23	Miitahsh Oroot pehsho kaa⁠ishi wiitanohkiimaatc i'i ihkwewa' ekii mooshakiniketc piinihsh ekii ani ishkwaahsenik kaakii manishikaniwinitc parlii tino manoominan, pahkweshikaniminan kaye. Osikohsan hsa okii wiici ayaamaan.
RUT.3.1	Neyoomii 
RUT.3.2	A'a ohsha Poowaas 
RUT.3.3	Taka hsa kisiihsipanintison, minaako'otison kaye. Maawac iko wenishihshinkin kikikishkikanan pihsihkamoohkan, ci‑ishaayan aaniinti waah⁠tashi pawakanaancikenaaniwank. Kika manaa kihkenimik weti e⁠ayaawatc piinihsh ci‑ishkwaa wiihsinitc, piinihsh kaye ci‑ishkwaa minihkwetc. 
RUT.3.4	Kakwe kihkenimaahkan itahsh aanti keshi kawihshimotc, kii‑ishkwaa kawihshimotc itahsh, kika naasihkawaa eshi pimihshink. Paahkiikipinaahkan eshi sitehshink, mii hsa tahsh i'imaa keshi pimihshinan. Miitahsh i'i ahpii ke⁠wiintamawihk aaniin ke⁠ishihcikewatc,” mii 'i kaakii'inaatc. 
RUT.3.5	Miihsh Oroot 
RUT.3.6	Miihsh Oroot kaakii ishaatc kaakiih tashi pawakanaasonitc parlii tino manoominan, ekii ishihciketc kahkina kaakii ishi anoonikotc osikohsan. 
RUT.3.7	Ahpii tahsh Poowaasan ekii ishkwaa wiihsininitc, ekii ishkwaa minihkwenitc kaye aahpici kiih⁠ciihkamanci'owan. Miitahsh kaakii ishaanitc ekii anta nipaanitc eshi ohkohsininikin parlii tino manoominan. Mii hsa tahsh i'i ahpii Oroot kaakiih kiimooci naasihkawaatc eshi pimihshininitc. Miitahsh kaa⁠ishi paahkiikipinaatc eshi sitehshininitc, miihsh i'imaa kaa⁠ishi pimihshink. 
RUT.3.8	E⁠aapihtaa tipihkaninik tahsh Poowaas kiih⁠koshkosi ekiih kwehkihshink, kiih⁠koshkwentam tahsh wiinke ekii mihkawaatc ihkwewan eh⁠pimihshininitc eshi sitehshink. 
RUT.3.9	Miihsh kaa⁠ihkitotc, “Awenen kiin,” kii‑ihkito.
RUT.3.9	A'a tahsh ihkwe kii‑ishi nahkwehtam, “Niin Oroot kaakii anohkiihtawinaan. Taka akwana'ohshin i'i kaa‑akwaniiyan, kiin iitok pehsho kitinawemin,” kii‑ihkito.
RUT.3.10	Miihsh o'o Poowaas kaa'inaatc, “KaaTipenciketc hsa kishawenimik, miitahsh o'omaa eshi naakohtooyan o'o noonkom ishkwaac kaa⁠ishihcikeyan nawac ekihci inentaakwahk ahpiihc wiin i'i nihtam kaakii ishihcikeyan. Ekiih kakwe kashki'aahsiwatwaa oshkiniikiwak kaa⁠wenootisiwaatc, iki kaye kaa⁠kitimaakisiwaatc. 
RUT.3.11	Oroot keko tahsh sekisihken, ninka ishihcike hsa aaniin kaashi kakwecimiyan. Kahkina kaye pemaatisiwaatc o'omaa ootenaank kikihkenimikook wiinke eh⁠sasekaa ihkwewiyan. 
RUT.3.12	 Tepwe hsa pehsho kitinawemin, shaakooc itahsh ayaa peshik inini nawac pehsho enawemihk. 
RUT.3.13	Miitahsh o'omaa ayaan kapetipihk. Kishepaawakahk itahsh kika kihkentaamin taka ciwii otaahpininokwen ci⁠naanaakaci'ihk. Kiishpin tahsh inentank ci⁠naanaakaci'ihk, mii 'iwe kwayahk, maano hsa kika naanaakaci'ik. Kiishpin itahsh wiin inentansik ci⁠otaahpinihk, kehcinaac iko e⁠kehcinaa'oyaan kaaTipenciketc wiin misiwe eh⁠tipenciketc, kitahshotamawin niin hsa piko kika otaahpinin ci⁠naanaakaci'inaan. Miitahsh i'imaa ishi pimihshinin piinihsh ci⁠waapank,” kii‑ihkito.
RUT.3.14	Miitahsh i'imaa Orootan kaa⁠ishi pimihshininitc eshi sitehshink. Wiipa tahsh cipwaa piitaapaninik kii⁠wanishkaawan cipwaa nihsitawinawimintc. Miihsh Poowaas kaa'inaatc, “Taka ta⁠manaa kihkentaakwan ihkwe ekiih piishaatc o'omaa kaa⁠tashi pawakanaancikenk,” kii‑ihkito. 
RUT.3.15	Miihsh Poowaas kaa‑ani'inaatc Orootan, “Miishihshin i'i kaa⁠kashkiikiiyan, ci⁠tashwekinaman,” okii'inaan. Miihsh kaa⁠ishihcikenitc. Miihsh i'imaa kaashi kashkiikinank naanimitana tahso tipaapiishkoocikan parlii tino manoominan ci⁠kiiwewinaanitc, miihsh kaa⁠ishi pihciwane'aatc. Miitahsh Oroot ootenaank kaakii ishi kiiwetc. 
RUT.3.16	Ahpii tahsh kaapi takohshink otaawinink osikohsan okii'ikoon, “Aaniin tahsh kaa‑ayishiiyan?” okii'ikoon.
RUT.3.16	Miihsh Oroot kaakii wiintamawaatc aaniin kaa⁠ishi wiitoohkaakotc ini Poowaasan. 
RUT.3.17	Miitahsh kaye kaa‑ani ihkitotc, “Inashke kaye naanimitana tahso tipaapiishkoocikan parlii tino manoominan ninkii miinik. Aaniihsh kii‑ihkito, ‘Kaawiin ta⁠onishihshinsinoon ci⁠pakaminanawisiyampan,’ ” okii'inaan.
RUT.3.18	Miihsh Neyoomiiwan kaa'ikotc, “Nihshimihs, pinamaa ahkawaa'on taka ke⁠ishihsekwen kekoon. Kaawiin ohsha Poowaas ta‑anwepihsii paanimaa kii⁠nana'ahtootc kahkina kekoon,” okii'ikoon.
RUT.4.1	Poowaas 
RUT.4.2	Miihsh kaye Poowaas kaakii antomaatc mitaahso kaakii niikaanentaakosinitc ootenaank, ekiih kanoonaatc ci⁠namatapinitc. Miihsh kewiin i'imaa kaa⁠ishi onapitc. 
RUT.4.3	Miitahsh kaa'inaatc ini otinawemaakanan, “Neyoomii 
RUT.4.4	Kinantawenimin tahsh ci⁠kihkentaman. Kiishpin tahsh wii⁠ataawewatc i'i otahkiim noonkom hsa ataawen mekwaa e⁠ayaawaatc o'omaa oko kaa⁠niikaanisiwaatc ootenaank, oko kaye kihci aya'aak. Kiishpin tahsh wii⁠ataaweyan, tipaacimon, aaniihsh mii 'i eshinaakwahk kiin nihtam eh⁠tipinawewisiyan ci⁠ataaweyan. Niin tahsh iko i'imaa tani ishihse ci⁠ataaweyaan,” kii‑ihkito.
RUT.4.4	Ini tahsh nawac pehsho inawemaakanan kii‑ihkitowan, “Eya', niwii ataawe.”
RUT.4.5	Miihsh Poowaas kaa'inaatc, “Ahpii kiishikahk ataamatc Neyoomii i'i ahkiini, mii hsa kaye eshinaakwahk ci⁠ayaawatc Oroot 
RUT.4.6	Ini tahsh nawac pehsho inawemaakanan kii‑ihkitowan, “Kiishpin hsa 'i ishihsek, intawaa hsa ninka pakitinaan kaashi tipinawewisiyaan niin nihtam cikii ataaweyaampaan i'i ahki, aaniihsh niniicaanihsak kaawiin mihsawaa otaani tipentansiinaawaa. Kiin hsa intawaa ataawen, kaawiin niin niwii ataawehsii,” okii'ikoon.
RUT.4.8	Miihsh ini pehsho inawemaakanan kaa'ikotc, “Kiin hsa intawaa ataawen i'i ahki.” Miitahsh kaa⁠ishi kiihcikoshkaminitc peshik omahkisinini ekii miinikotc Poowaas. 
RUT.4.9	Miitahsh Poowaas kaa'inaatc kaa⁠niikaanisinitc, i'i kaye kahkina i'imaa kaa‑ayaanitc, “Kiinawaa kiwaapamihshim noonkom kaa⁠kiishikahk ekii ataamak Neyoomii kahkina kekoonini kaakiih tipentaminitc Iilimelehkopanen. Kahkina kaye kekoonini kaakiih tipentaminitc Kiliyanan 
RUT.4.10	 A'a hsa kaye Oroot, Melan kaakii'inintc okiiwahshihkweman, mii hsa awe ke⁠wiiwiyaan, ci⁠ompiki'imak kaye ke⁠oniicaanihsitc. A'a hsa ininiipan kaa⁠pimaatisihsik otinawemaakana' ci⁠tipentaminitc i'i ahki. Owiinsowin kaye a'a ininiipan cini ayaanik kaashi ayaanitc otinawemaakana', kaakii ishi nihtaawikitc kaye. Kiinawaa iitok kiwaapamihshim noonkom kaa⁠kiishikahk,” kii‑ihkito.
RUT.4.12	 Taka kaaTipenciketc ke⁠miinihk apinoonciisha' kiwiiwink onci, kitaawin ta⁠ishinaakwan kaakii ishinaakwaninik Piiris 
RUT.4.13	Poowaas 
RUT.4.14	Ihkwewak tahsh okii'inaawaan Neyoomiiwan 
RUT.4.15	Kihshimihs hsa kaye kisaaki'ik, aahpici kaye niipiwa' kipi tootaak ahpiihc wiin niishwaahso (7) okosihsimaak kekiih tootawihkwaapan. Noonkom itahsh kaa⁠kiishikaninik kimiinik kwiiwisenhsan ke⁠oyooshihsiwatc. Mii hsa tahsh i'imaa ke⁠onci kiiwe mashkawaatisiyan, miikaye a'a keni naanaakaci'ihk kihci ayaa'aawiyan,” okii'ikoo'. 
RUT.4.16	Miitahsh Neyoomii kaakii otaahpinaatc ini apinoonciishan ekiih tahkonaatc ociinkwanink, wiin kaye okii naanaakaci'aan.
RUT.4.17	Ihkwewa' tahsh pehsho kaakii wiicitaamaatc kii‑ihkitowa', “Neyoomii nihtaawikiwan okosihsan,” kii‑ihkitowa'. Oopet 
RUT.4.17	Oopet hsa kii⁠ani okosihsi Cehsiwan 
RUT.4.18	Miiwa' itahsh ono Piiris 
RUT.4.19	Hesran kii⁠okosihsi Oraaman 
RUT.4.20	Aminataap kii⁠okosihsi Nahshanoon 
RUT.4.21	Saalman tahsh kii⁠okosihsi Poowaasan. Poowaas tahsh kii⁠okosihsi Oopetan 
RUT.4.22	Oopet itahsh kii⁠okosihsi Cesiin. Cehsi tahsh kii⁠okosihsi Tepitoon.
1SA.1.1	Kii⁠ayaa hsa inini Elkena 
1SA.1.2	Elkena hsa kii⁠niishoohkwewe, Hena 
1SA.1.3	Entahso pipoon hsa tahsh Elkena otootenaamink kii⁠onci maacaa ekii ishaatc Shaailoo 
1SA.1.4	Ahpii hsa kaa⁠ocihcihsenik Elkena ci⁠pakitinaahsotc, okii ahshamaan wiiwan Peninawan kahkina kaye okosihsini, otaanihsini kaye. 
1SA.1.5	Iniweniwan tahsh wiin kotak wiiwan Henawan niishink i'i minihk okii ahshamaan aaniihsh okiih saaki'aan, kaaTipencikenitc aana aanakii ishi'ikonitc ci⁠otapinoonciishimihsinik! 
1SA.1.6	A'a tahsh Hena etatawe okiih kakwaatakimikoon Peninawan wawiinke ekii onci wiiyakishkentank, aaniihsh kaaTipenciketc okii ishi'ikoon ci⁠otapinoonciishimihsik. 
1SA.1.7	Miitahsh o'o kaah⁠tootaakotc Peninawan entahso pipoon, tahsink iko kii‑ishaatc owaahkaa'ikaniniink kaaTipencikenitc ekii miihkinsomikotc Peninawan piinihsh ekii moohkomikotc, kaawiin kaye kii⁠wiihsinihsii. 
1SA.1.8	Onaapeman itahsh Elkenawan okii'ikoon, “Hena wekonen itahsh wenci mawiyan? Wekonen kaye wenci wiihsinihsiwan, wekonen kaye wenci maanentaman? Kaawiin ina niin nawac kikihci inenimihsii ahpiihc wiin mitaahso okosihsimaak?” okii'ikoon.
1SA.1.9	Aapitink tahsh e⁠ishkwaa wiihsiniwaatc, kaa⁠ishkwaa minihkwewaatc kaye weti Shaailoo 
1SA.1.10	Wiinke hsa tahsh Hena ekiih piikwentank, okii anami'ehtawaan kaaTipencikenitc, ekii kihci mawitc ekii wiyakishkentank. 
1SA.1.11	 Miitahsh kaakii ahpimotc ekii ihkitotc, “Oo kaaMaawaci mashkawisiiyan kaaTipencikeyan, taka kanawaapamihshin, niin iitok kaa⁠pamiihtawihk. Maamihkawinotawihshin kaye, keko waniihkenotawihshihken. Miishihshin hsa ci⁠okosihsiyaan; miitahsh ci⁠kiiwe miininaan a'a kwiiwisenhs minihk iko ke⁠pimaatisitc, kaawiin kaye wiihkaa ta⁠pashkwaakohtikwaanehsii,”
1SA.1.12	Mekwaa tahsh e⁠anami'ehtawaatc kaaTipencikenitc, Iilaaiwan hsa okiih kanawaapantamini otoon. 
1SA.1.13	Ote'ink hsa Hena kii‑ishi anami'aa ekii wawaahkawitoonetc, kaawiin kanake cikii noontaatitc. Miihsh kaa⁠inenimikotc Iilaaiwan eh⁠kiiwashkwepiitc. 
1SA.1.14	Miitahsh kaa'ikotc, “Aaniin tahsh minihk waah⁠kiiwashkwepiiyan? Wepinan i'i kishoominaapoom, taka mii 'i ishi pooni minihkwen,” okii'ikoon.
1SA.1.15	Miitahsh o'o Hena kaa⁠ishi nahkwehtawaatc, “Nintookimaam, kaawiin ninkiiwashkwepiihsii. Niin ohsha ihkwe kaa⁠wiiyakishkentamaan nintahcaahkonk. Kaawiin nintoonci minihkwehsii shoominaapo, kaa⁠mashkawaakamik kaye minihkwewin. KaaTipenciketc ohsha niwiintamawaa eshi wiiyakishkentamowak! 
1SA.1.16	Keko tahsh inenimihshihken taapishkoo tino ihkwe kekoon enentaakosihsik; nintoonci anami'aa ohsha o'o kaashi kakwaatakentamaan, kaashi maanentamaan kaye,” okii'inaan.
1SA.1.17	Miitahsh Iilaaiwan kaa'ikotc, “Maacaan, mii 'i ishi pisaanentan. Taka Kishemanitoo kaa⁠tipenimaatc Isriyala' 
1SA.1.18	Miihsh Hena kaa⁠ihkitotc, “Taka hsa minwaapamihshin e⁠inentaakosiyaan ihkwe kaa⁠pamiihtawihk.” Miitahsh i'i Hena kaa⁠ishi maacaatc ekii awi wiihsinitc, kaawiin hsa tahsh awahshime kii⁠maanentamoowinaakosihsii.
1SA.1.19	Wiipa tahsh kikishep e⁠ani waapaninik kii⁠wanishkaawak ekii anami'ehtawaawaatc kaaTipencikenitc. Miitahsh kaa⁠ishi kiiwewaatc otaawiniwaank weti kaakii onciiwaatc ootenaank Oremaa 
1SA.1.20	Naanaake tahsh e⁠ani ishihsenik Hena kiih⁠kikishkawaawahso, ekii nihtaawikinitc kwiiwisenhsan. Saamiyoo 
1SA.1.21	A'a tahsh Elkena kii‑ishaa kahkina piko entahshitc ekii awi pakitinaahsoohtamawaatc kaaTipencikenitc, ekii ishihciketc kaakii ishi ahpimokopanen. 
1SA.1.22	Hena tahsh wiin kaawiin kii‑ishaahsii; mii hsa kaa'inaatc onaapeman, “Kaawiin niin niwii ishaahsii; paanimaa kii‑ishkwaa nooni'aawahsoyaan ninka ishaa; miihsh i'i ahpii ke⁠ishiwinak, ci⁠pakitinak kaashi ayaanitc kaaTipencikenitc nehpic iko weti ci⁠ayaatc,” ekii'inaatc.
1SA.1.23	Miitahsh onaapeman Elkenawan kaa'ikotc, “Aaniin hsa piko eshi onishihshentaman ishihciken. Mii hsa o'omaa pisaan ayaan piinihsh ci‑ishkwaa nooni'aawahsoyan. Taka hsa kaaTipenciketc ta⁠ishihcike kaakii ihkitotc.” Mii hsa tahsh Hena kaa⁠ishihciketc, ekii apitc piinihsh ekiih pooni nooni'aatc okosihsan.
1SA.1.24	Ahpii tahsh kaah⁠pooni nooni'aawahsotc, mii hsa kaa⁠ishi maaciinaatc okosihsan. Okiih tako maaciinaan kaye kaakii nihsopipoonwenitc aape pishihkiinhsan, peshikooshkimot pahkweshikanan, peshik kaye kaakii ishi piintenik shoominaapooni. Miitahsh kaakiih piinaatc i'imaa Shaailoo 
1SA.1.25	Ahpii tahsh kaa⁠ishkwaa nihsaawaatc aape pishihkiinhsan, mii hsa kaa⁠ishi ishiwinaawaatc kwiiwisenhsan Iilaaiwan 
1SA.1.26	Miihsh o'o Hena kaa'inaatc Iilaaiwan, “Oo nintookimaam, tepwe hsa ko kaa'ininaan, niin ohsha a'a ihkwe kaakii waapamatipan o'omaa e⁠niipawitc, kaakii anami'ehtawaahpan kaaTipencikenitc. 
1SA.1.27	Mii hsa wa'a kwiiwisenhs kaakii onci anami'aayaampaan, kaaTipenciketc hsa tahsh ninkii miinik aaniin kaakii ishi kakwecimakipan. 
1SA.1.28	Miitahsh noonkom e⁠miinak kaaTipenciketc ono kwiiwisenhsan ci⁠tipinawewisitc. Minihk hsa piko ke⁠pimaatisitc oka tipinawewisiimikoon kaaTipencikenitc.” Miitahsh i'imaa kaa⁠ishi anami'ehtawaatc kaaTipencikenitc?
1SA.2.1	“KaaTipenciketc hsa nimooshkine tepinawe'ik ninte'ink,
1SA.2.1	nintoonci minwentamowaan hsa 'i aaniin kaakiih pi'ishihciketc!
1SA.2.1	Nimpaahpi'aak hsa iki kaa⁠shiinkenimiwaatc,
1SA.2.1	aahpici hsa niminwentam aaniihsh Kishemanitoo niwiici'ik.”
1SA.2.2	“Kaawiin hsa awiya kotak ishi kihtentaakosihsii taapishkoo kaaTipenciketc;
1SA.2.2	kaawiin kotak awiya pahkaan ayaahsii kiin ehta,
1SA.2.2	kaawiin hsa kaye awiya pahkaan inentaakosihsii
1SA.2.2	e⁠naatamaaketc taapishkoo kiKishemanitoominaan.
1SA.2.3	Poonihtook hsa i'i kaashi nihtaa maamiihkwaanitisoyek,
1SA.2.3	keko kaye pakitinintisohkek ci⁠kakiipaacikiishweyek.
1SA.2.3	KaaTipenciketc ohsha tinowi Kishemanitoo kaa⁠kihkentaasotc,
1SA.2.3	wiin kaye kahkina kaa⁠onaahkonaatc pemaatisinitc aaniin eshihcikenitc.
1SA.2.4	Kaa⁠mashkawisiiwaatc shimaakanihshak hsa
1SA.2.4	omihtikwaapiimiwaa' ta⁠pahkihseniwa'
1SA.2.4	meshkwac hsa kaa⁠macentaakosiwaatc ta⁠soonkentaakosiwak.
1SA.2.5	Iki hsa pemaatisiwaatc kaakii nihtaa weweni wiihsiniwaahpan;
1SA.2.5	miihsh noonkom eshihcikewaatc e⁠inanohkiihtamaasowaatc
1SA.2.5	ke⁠onci wiihsiniwaatc.
1SA.2.5	Meshkwac tahsh iki kaawii wiihsiniwaahpan
1SA.2.5	kaawiin noonkom wiihkaa noontehsehsiiwak miicim.
1SA.2.5	A'a hsa wiiwimaa keshkihtoohsikipan ci⁠otapinoonciishimitc
1SA.2.5	niishwaahso onihtaawiki'aa' apinoonciisha',
1SA.2.5	a'a tahsh niipiwa' kaakii ayaawaatc
1SA.2.5	kaawiin awaac peshik oka ani ayaawaahsiin.
1SA.2.6	KaaTipenciketc ohsha nihshiwe, kiiwe pimaatisii'iwe kaye,
1SA.2.6	ishi pakitiniwe ninkwa'ahkaanink, wiin kaye wanishka'iwe.
1SA.2.7	Wiin hsa kaa⁠ishi'aatc aaninta awiya' ci⁠kitimaakisinitc,
1SA.2.7	aaninta kaye ci⁠wenootisinitc.
1SA.2.7	Wiin kaye kaa⁠tootawaatc aaninta awiya' ci⁠tapahsentaakosinitc,
1SA.2.7	aaninta kaye ci⁠kihci inentaakosinitc.
1SA.2.8	Wiin kaye kaa⁠onci ompinaatc ketimaakisinitc
1SA.2.8	i'imaa kaashi paashkinehsenik,
1SA.2.8	wiin kaye kaa⁠ompinaatc onoontehse'
1SA.2.8	i'imaa eshi'ayaanitc ishkwaahkishenk.
1SA.2.8	Miihsh kaye entootawaatc ci⁠wiitapimaanitc keni okimaawinitc,
1SA.2.8	otishi namatapi'aa kaye keshi kihtentaakosinitc.
1SA.2.8	I'i hsa kaashi ahtenik ahkiini kaaTipenciketc otipentaan;
1SA.2.8	mii hsa i'imaa kaa⁠ishi ahtootc o'o ahkiini.”
1SA.2.9	“Onaakacihtamawaa' hsa opimaatisiwinini
1SA.2.9	i'i opimaatisiima' tepwe kaa⁠piminisha'okotc,
1SA.2.9	iki tahsh wiin noociko kaa⁠ishihcikewaatc
1SA.2.9	ta‑ankonaakosiwak kaashi kashkiitipihkaninik;
1SA.2.9	kaawiin ihsa awiya wiihkaa
1SA.2.9	otahpiihciiwinink onci shaakoocihtwaahsii.
1SA.2.10	I'i hsa kaye kaa⁠shiinkenimikotc kaaTipenciketc
1SA.2.10	ta⁠nihshiwanaacihcikaniwiwa',
1SA.2.10	kihcikiishikonk inahke oka onci paakinaanaa'.
1SA.2.10	KaaTipenciketc ohsha owiih tipaahkonaa'
1SA.2.10	misiwe eyaanitc o'omaa ahkiink,
1SA.2.10	miihsh ci⁠miinaatc ci⁠mashkawisiinitc okihciokimaaman,
1SA.2.10	oka ishi'aan kaye ini kaakii onaapamaatc
1SA.2.10	okihciokimaaman ci⁠shaakoocihtwaanitc,”
1SA.2.10	kii‑ishi anami'aa.
1SA.2.11	Miitahsh i'i Elkena kaa⁠ishi kiiwetc Oremaa 
1SA.2.12	Iilaai 
1SA.2.13	Kaawiin kaye okiih pisiskentansiini kaakii nihtaa ishihcike'itinitc anami'ewikimaa', pemaatisinitc kaye. Awiya hsa piko kiih⁠pakitinank opakitinaahsowin, anami'ewikimaa hsa otanohkii'aakanan okiih tahkonamini nehswaapiteyaanik ciihta'ipon mekwaa wiiyaahs e⁠ontenik. 
1SA.2.14	Miitahsh kaa⁠ishi antwaakami'ikenitc i'imaa kihci onaakanink, komaa kaye ahkihkonk, minihk itahsh iko kaa‑akwaa'aminitc wiiyaahs, mii hsa 'i weni kaah⁠tipentaminitc anami'ewikimaan. Miitahsh kahkina Isriyalak 
1SA.2.15	Miitahsh kaye kaa⁠ishihcikenitc, mihsawaa hsa ko cipwaa ankwaahkitenik pimite, anami'ewikimaa hsa otanohkii'aakana' okiih pi naasihkawaani ini ininiwan pekitinaahsonitc o'o ekii'inaanitc, “Taka miishihshin i'i wiiyaahs ke⁠kiishisank anami'ewikimaa; kaawiin kika otaahpinamaakohsii kiishpin ontenik, kikashkininik ehta oka otaahpinaan,” okii'inaani.
1SA.2.16	Kiishpin itahsh ini pekitinaahsonitc o'o ihkitonitc, “Taka weweni ishihciketaa, pinamaa ci⁠ankwaahkitek pimite, miitahsh ci⁠otaahpinaman minihk iko entawentaman.” Miihsh o'o kaa'inaanitc, “Kaawiin, shemaak iko noonkom miishihshin i'i wiiyaahs, kiishpin miishihsiwan, kika mahkamin,” okii'inaani.
1SA.2.17	Miitahsh o'o kaa⁠ishi maci'ishihcikewaatc iki oshkiniikiwak. Wiinke okii kihci aanwaapantamini kaaTipencikenitc, aaniihsh onsaam kaawiin okii kihtentansiinaawaa eshi pakitinamawimintc kaaTipencikenitc.
1SA.2.18	A'a tahsh wiin kwiiwisenhs Saamiyoo 
1SA.2.19	Miitahsh entahso pipoon kaakiih piishaanitc omaamaan ekii nihtaa oshihtamaakotc kinwaapiikiwi kashkiikiiwinenhs. Okii nihtaa piitooni hsa ahpii kiih⁠piishaanitc, kiihpi wiiciiwaanitc onaapemini kiihpi anta pakitinaahsonitc entahso pipoon. 
1SA.2.20	Mii hsa 'i Iilaai 
1SA.2.20	Miitahsh kaa‑ani ishi kiiwenitc. 
1SA.2.21	Miitahsh Hena kaakiih shawenimikotc kaaTipencikenitc, nihsin kwiiwisenhsa' ekii nihtaawiki'aatc, niishin kaye ihkwesenhsa' ekii ayaawaatc. A'a tahsh wiin kwiiwisenhs Saamiyoo kii⁠ompiki enaahsamiinitc kaaTipencikenitc.
1SA.2.22	O'o tahsh ahpii Iilaai aasha kii⁠ahkiwensiiwi. Kii⁠noontam hsa kahkina aaniin kaa⁠ishihcikenitc okosihsa' i'imaa Isriyalihkaank; ekii waawiihpemaanitc kaye i'i ihkwewa' kaakiih tashi pamiihtaakenitc i'imaa eshi ishkwaantemiwaninik maawaci'itiwi pakwaanekamikonk. 
1SA.2.23	Miitahsh kaa'inaatc, “Wekonen itahsh o'o wenci ishihcikeyek? Kahkina hsa awiyak niwiintamaakook macikekoon iinsan e⁠ishihcikeyek. 
1SA.2.24	Ninkosihsak, kaawiin hsa 'i kitaa ishihcikehsiim; i'i hsa kaa⁠noontamaan e⁠inaacimikooyek eshi'ayaanitc kaaTipenciketc opimaatisiima', kaawiin kiminwaacimikoohsiim. 
1SA.2.25	Inashke kiishpin awiya kii⁠maanshi tootawaatc wiicininiwan, Kishemanitoon hsa oka naatamawaani. Kiishpin itahsh inini kii⁠maanshi tootawaatc kaaTipencikenitc, awenenan itahsh inaa ke⁠naatamaakohpan?” okii inaa'.
1SA.2.25	Kaawiin itahsh okiih papaamihtaakohsii' i'i okosihsa' aaniihsh aasha kaaTipencikenitc kii‑inentamoon ewii nihsikonitc.
1SA.2.27	Kenootamawaanitc Kishemanitoon itahsh Iilaai 
1SA.2.28	 Kahkina tahsh kaakii tahswewaanakisinitc Isriyala' 
1SA.2.29	Wekonen itahsh wenci maanentaman ini nimpakitinaahsoohtamaakoowinan, nimiinikoowinan kaye niin kaa‑antawentamaan nintaawinink? Wekonen itahsh nawac wenci kihtenimatwaa kikosihsak ahpiihc niin, e⁠ani onci aancipoonintisowaatc eh⁠pimi otaahpinamowaatc maawac wenishihshink wiiyaahs pekitinaminitc nimpitaatisiima' Isriyala'?’ 
1SA.2.30	Niin ohsha kaaTipencikeyaan weKishemanitoomiwaatc Isriyalak, miihsh o'o ehkitoyaan, ‘Mii hsa 'i kaa⁠ishi ahshotamaampaan kitaawinink, kikehteya'aam kaye otaawinink ci⁠onciiwaahpan ke⁠nehpici anohkiihtamawiwaahpan enaahsamiiwak.’ O'ohsh noonkom nintihkit, ‘Kaawiin i'i insan intawaa ta⁠ishihsehsinoon! Iki hsa kaa⁠kihtenimiwaatc ninka kihtenimaak, iki tahsh wiin ke⁠aanawenimiwaatc keniin ninka aanawenimaak. 
1SA.2.31	Ta⁠ocihcihse ohsha ci⁠kiishikahk ahpii ke⁠nihsakwaa kahkina weshkaatisiwaatc i'imaa kitaawinink wenciiwaatc, i'imaa kaye wenciiwaatc kikehteya'aam otaawinink. Kaawiin itahsh awiya ta‑ayaahsii ke⁠ahkiwensiiwitc wentahkaanesiyan. 
1SA.2.32	Wiinke hsa kika onci ocaanimihse kitaawinink, kika aayaahshentam hsa ahpii waapankeyan keshi minotootawakwaa Isriyalak. Kaawiin itahsh wiihkaa miinawaa awiya kitaawinink ta⁠onciihsii ci⁠ahkiwensiiwitc. 
1SA.2.33	Shaakooc itahsh peshik kipiiwesiim ninka pakitinaa ci⁠pimaatisitc, miitahsh a'a ke⁠inanohkiitc ci⁠anami'ewikimaawitc. Kaawiin itahsh tani waapihsii, miihsh ke⁠ani ishi pakitentank. Kahkina tahsh kotak kipiiwesiimak mekwaa e⁠mashkawaatisiwaatc ta⁠nipowak. 
1SA.2.34	 Aaniin itahsh ke⁠ishihsewaatc iki niishin kikosihsak, Haahpnaai 
1SA.2.35	Niin hsa tahsh iko ninka ontinamaahs ke⁠tepweyentaakositc anami'ewikimaa ke⁠ishihciketc aaniin eshi antawentamowak ninte'ink. Ninka miinaa hsa ke⁠opiiwesiimitc, miitahsh i'i ke⁠nehpici inanohkiinitc enaahsamiinitc ke⁠onaapamimak kihciokimaan. 
1SA.2.36	Tani ishihse tahsh entahso peshikowaatc ke⁠ishkonewaatc kitaawinink wenciiwaatc, cipi naasihkawaawaatc ini anami'ewikimaan ci⁠animihkohtaawaatc eshi'ayaanitc ci⁠antotamawaawaatc peshik waapaapihko shooniyaan, pahkweshikanan kaye o'o ci‑ihkitowaatc, “Taka inakimihshinaam ci⁠wiicihtwaayaank anami'ewanohkiiwinink, ke⁠onci ayaayaank ke⁠miiciyaank,” ’ ” okii'ikoon kaaTipencikenitc.
1SA.3.1	A'a hsa kwiiwisenhs Saamiyoo 
1SA.3.2	Aapitink tahsh eh⁠tipihkaninik Iilaai kii⁠oshihshin eshi nipaatc. Kaawiin iitok aahpici aasha kii⁠waapihsii. 
1SA.3.3	Kaawiin tahsh mahshi kii⁠aahtawehsinini Kishemanitoon opimite waahsahkonencikanini; Saamiyoo hsa kiih⁠pimihshin piinci anami'ewikamikonk kaakii ishi'ayaanik Kishemanitoon otahshotamaakemahkahkoni. 
1SA.3.4	Miitahsh kaaTipencikenitc kaakiih kanoonikotc, “Saamiyoo,” ekii'ikotc. Miihsh kaa⁠ishi nahkwehtank, “O'omaa nintayaa,” kii‑ihkito. 
1SA.3.5	Miitahsh kaakii ahpahtootc eshi'ayaanitc Iilaaiwan ekii'inaatc, “Kinoontawin ohsha kaa⁠kanooshiyan.” Miitahsh kaa'ikotc, “Kaawiin kitoonci kanoonihsinoon, maacaan awi kawihshimon,” okii'ikoon.
1SA.3.6	Miihsh miinawaa kaaTipencikenitc kaakiih kanoonikotc, “Saamiyoo,” ekii'ikotc. Miitahsh Saamiyoo kaa⁠ishi wanishkaatc ekii ishaatc Iilaaiwan eshi'ayaanitc ekii'inaatc, “Kinoontawin ohsha kaa⁠kanooshiyan.”
1SA.3.6	O'ohsh okii'ikoon Iilaaiwan, “Kaawiin kitoonci kanoonihsinoon, ninkosihs, maacaan miinawaa awi kawihshimon,” ekii'ikotc. 
1SA.3.7	Kaawiin iitok mahshi i'i ahpii Saamiyoo okii kihkenimaahsiin kaaTipencikenitc, aaniihsh kaawiin mahshi wiihkaa okiih kanoonikohsiin.
1SA.3.8	Miinawaa tahsh kaaTipencikenitc Saamiyoo okiih kanoonikoon, mii 'i nihsink ekiih kanoonikotc. Miihsh kaa⁠ishi wanishkaatc ekii anta waapamaatc Iilaaiwan ekii'inaatc, “Kinoontawin ohsha kaa⁠kanooshiyan.”
1SA.3.8	Miitahsh Iilaaiwan kaakiih kihkentaminitc kaaTipencikenitc inankwana kaa⁠kanoonikonitc a'a kwiwisenhs. 
1SA.3.9	Miihsh Iilaaiwan kaa'ikotc, “Maacaan awi pimihshinin; kiishpin hsa miinawaa kanoonihk, o'o ihkitoohkan, ‘Haw, kiikiton Tepencikeyan, kitanohkii'aakan ohsha kipisintaak.’ ” Mii hsa Saamiyoo kaa⁠ishi anta oshihshink kaakii ishi nihtaa nipaatc.
1SA.3.10	KaaTipencikenitc hsa tahsh kiih⁠piishaawan, ekii niipawinitc i'imaa ekiih kanoonikotc peshikwan ekii ishihcikenitc ekii ihkitonitc, “Saamiyoo, Saamiyoo.” Miihsh Saamiyoo kaa⁠ihkitotc, “Haw, kiikiton, kitanohkii'aakan ohsha kipisintaak.”
1SA.3.11	Miitahsh o'o kaaTipencikenitc kaa'ikotc, “Inashke, o'o aasha kekaa kaawii ishihcikeyaan o'omaa Isriyalihkaank 
1SA.3.12	I'i tahsh ahpii kiishikaninik tootawak Iilaai kahkina kaa⁠ihkitowak ewiih tootamowak otaawin, ahpii hsa maacihtaawak aaniin waah⁠tootawak, paanimaa hsa kiih⁠kiishihcikewak ninka kipihciiwaan. 
1SA.3.13	Aasha ohsha ninkii wiintamawaa ewii nana'ahsimak otaawinink kaa‑ayaanitc nehpic iko. Okosihsa' ohsha kiih⁠paahtaa'itisowa'. Okii kihkentaan ohsha Iilaai noociko ekii ishihcikenaaniwaninik, kaawiin itahsh okii onci'aahsii'. 
1SA.3.14	Miitahsh kaakii ayiici'inimak Iilaai otaawinink eyaanitc i'i noociko kaashi ishihcikenitc kaawiin wiihkaa ci⁠poonentamawaahsiwimintc, mihsawaa ko pakitinaahsowinan, pakitinikewinan kaye aapataninikin,” okii'ikoon.
1SA.3.15	Saamiyoo tahsh kiih⁠papimihshin piinihsh ekii waapaninik, miitahsh kaa⁠ishi paahkihsitootc ishkwaanteman kaaTipencikenitc owaahkaa'ikaniniink. Kiih⁠sekisi tahsh ci⁠wiintamawaatc Iilaaiwan aaniin kaa⁠ishinank. 
1SA.3.16	Miitahsh Iilaaiwan kaakiih kanoonikotc, “Saamiyoo ninkosihs.” Miihsh kaa⁠ihkitotc, “O'omaa nintayaa.”
1SA.3.17	Miihsh o'o Iilaaiwan kaa'ikotc, “Aaniin tahsh inaa kaa⁠inihk kaaTipenciketc kii⁠kanoonihk? Taka pisaan iko wiintamawihshin, keko kekoon kaatamawihshihken. Kishemanitoo ohsha kekoon kika tootaak, pooshke kaawiin kika manaaci'ikohsii; kiishpin kota manaa wiintamawiyan kahkina kekoon kaakii inihk kii⁠kanoonihk,” okii'ikoon. 
1SA.3.18	Miitahsh Saamiyoo kaa⁠ishi wiintamawaatc kahkina kekoon, kaawiin aapiinc kekoon okiih kaatoohsiin. Miihsh Iilaaiwan kaa⁠ihkitonitc, “KaaTipenciketc ohsha iinsan a'a; pisaan iko ta⁠ishihcike aaniin eshi minonank.”
1SA.3.19	Saamiyoo hsa kii⁠ani ompiki, kaaTipencikenitc kaye ekii wiiciiwikotc. Kahkina hsa kaakii ihkitotc kaaTipencikenitc kii‑ishihcikewan tepwe ci‑ishihsenik. 
1SA.3.20	Kahkina hsa Isriyala' weti wenciinitc ootenaank Ten 
1SA.3.21	Miitahsh kaaTipenciketc miinawaahko kaakii naakositc i'imaa ootenaank Shaailoo 
1SA.4.1	Saamiyoo 
1SA.4.1	I'i hsa ahpii Isriyalak kii‑ishaawak ekii anta miikaanaawaatc Pilistii 
1SA.4.2	Miihsh kaakiih piishaanitc ewii miikaanikowaatc. Ahpii hsa kaa⁠miikaatinaaniwank, Isriyalak hsa kiih⁠shaakoocihcikaniwiwak. Pilistii kaatinowinitc hsa ninkoci ko niiwink mitaahswaahk 4,000 okii nihsikowaa' kaakiih tashi miikaatiwaatc mihshawahkamik. 
1SA.4.3	Ahpii hsa shimaakanihshak kaah⁠piikiiwewaatc eshi kapehshiwaatc, mii hsa 'i Isriyalak kaa⁠niikaanisiwaatc kaa⁠ihkitowaatc, “Wekonen ini tahsh kaaTipenciketc kaa⁠onci pakitinaatc Pilistii kaatinowinitc ci⁠shaakooci'inankwaa noonkom kaa⁠kiishikaninik? Taka hsa naasihkantaa kaaTipenciketc otahshotamaakemahkahk weti Shaailoo 
1SA.4.4	 Miitahsh kaakii ishinisha'waawaatc ininiwa' Shaailoo ootenaank ci⁠naasihkaminitc kaaTipencikenitc Kaa⁠Maawaci mashkawisiinitc otahshotamaakemahkahkoni, kaakii apinitc ishpimink inahke eshi'ayaanitc Cerapii'. Iilaai 
1SA.4.5	Ahpii tahsh eh⁠pakamiwicikaatenik i'i kaaTipencikenitc otahshotamaakemahkahkoni i'imaa eshi kapehshiwaatc, kahkina hsa Isriyalak kii⁠kihci shaakowewak, mii hsa 'i kaa⁠ishi koshkohsenik ahki. 
1SA.4.6	Ahpii hsa Pilistii kaatinowiwaatc e⁠noontamowaatc e⁠shaakowenaaniwaninik, mii hsa 'i kaa⁠ihkitowaatc, “Amanc inaa enwaatamowaakwen kaa⁠matwe kihci shaakowenaaniwank weti Hiiparoowak 
1SA.4.7	mii hsa 'i kaa⁠ishi sekisiwaatc. Miihsh o'o kaa⁠ihkitowaatc, “Manitoon hsa matwe takohshinoon eshi kapehshiwaatc! Mii hsa 'i ci⁠koohpaaci'ikooyank! Kaawiin hsa o'o kekoon wiihkaa otaanaank pi‑ishihsehsinoon! 
1SA.4.8	Mii hsa ci⁠koohpaacihseyank! Awenen itahsh inaa ke⁠naatamawinank i'i kaashi mashkawisiinitc i'i manitoo'! Miiwak iitok iki manitook kaakiih tootawaawaatc Iicip kaatinowinitc kahkina maanshihsewinan ci⁠otihsikonitc weti pikwatahkamik. 
1SA.4.9	Pilistii kaatinowiyek, taka mashkawentamok, ininiink kaye inentaakosik, ci‑ishiwepisihsiwank ci⁠kakwaataki mihtanohkii'inankitwaa Hiiparoowak taapishkoo kaashi kakwaatakanohkii'ankwaa; taka hsa ininiink inentaakositaa ci⁠miikaasoyank,” kii‑ihkitowak.
1SA.4.10	Miitahsh Pilistii kaatinowiwaatc kaa⁠ishi miikaanaawaatc Isriyala' ekiih shaakooci'aawaatc itahsh. Kahkina hsa entahshinitc kiih⁠kiiwepa'iwewa'. Wiinke Isriyalak kii⁠kihci shaakooci'aawak, nihsimitana tahsink mitaahswaahk 30,000 ekii nihsimintc oshimaakanihshiimiwaa'. 
1SA.4.11	Miitahsh kaye Kishemanitoo otahshotamaakemahkahk kaakii otaahpinikaatenik. Miitahsh kaye'imaa minciniish Iilaai okosihsa' kaa⁠ishi nihsimintc Haahpnaai, Pineyahs eshinihkaasonitc.
1SA.4.12	I'i tahsh eh⁠kiishikaninik peshik Pencimanink 
1SA.4.13	Iilaai 
1SA.4.14	Ahpii tahsh Iilaai kaa⁠noontank eh⁠kishiiwenaaniwaninik, mii hsa 'i kaa⁠ihkitotc, “Aaniin itahsh enwaatek i'i kaa⁠kishiiwenaaniwank?” kii‑ihkito. Ini tahsh kaakiih piitaacimonitc weyiip okiih pi wiintamaakoon aaniin kaa⁠inahkamikaninik. 
1SA.4.15	Iilaai shaankahsimitanashinihshwaahso (98) kii⁠tahso pipoonwe, kaawiin kaye aahpici kii⁠waapihsii. 
1SA.4.16	Miihsh kaa'ikotc kaakiih piitaacimonitc, “Niin ohsha kaa⁠tashi miikaatink kaakiih pi'onci pakamipahtooyaan, tepwehsa niin kaa⁠tashi miikaatink ninkiih pi'onci tapasii noonkom o'owe kaa⁠kiishikahk,” okii'ikoon.
1SA.4.16	Miitahsh kaa'inaatc, “Aaniin kaa⁠inahkamikahk ninkosihs?” okii'inaan.
1SA.4.17	Miihsh o'o kaa⁠ishi nahkwehtaakotc, “Isriyalak 
1SA.4.18	Ahpii tahsh Iilaai e⁠noontank e⁠mihkootenik Kishemanitoon otahshotamaakemahkahkoni, mii hsa kaa⁠ishi aashekicihsetc eshi namatapihpan ciiki kihci ishkwaantenk. Miihsh kaa⁠ishi poohkokwehshink ekii aahpicihshink, aaniihsh inaa wiinke kii⁠ahkiwensiiwi, wiinke kaye kii⁠aancipo. Niimitana tahso pipoon hsa okii onaahkonaa' Isriyala'.
1SA.4.19	A'a tahsh ihkwe kaakii oshiimihsimikotc Iilaaiwan 
1SA.4.20	Eh⁠pimihshink itahsh ewii ani ishkwaa pimaatisitc, inihsh ihkwewan kaakii wiici'ikotc okii'ikoon, “Keko sekisihken, kwiiwisenhs ohsha kinihtaawiki'aa,” okii'ikoon. Kaawiin itahsh okii nahkwehtawaahsiin, kaawiin okiih papaamihtawaahsiin. 
1SA.4.21	Ihkapaat 
1SA.4.22	Miitahsh kaa⁠ihkitotc, “Mii hsa 'i Isriyalak okihci inentaakosiwiniwaa e⁠nakanikowaatc, aaniihsh Kishemanitoo otahshotamaakemahkahk kii⁠otaahpinikaateni,” kii‑ihkito.
1SA.7.2	Aahpici tahsh kinwesh, niishtana (20) tahso pipoon minihk kii⁠ahte i'i ahshotamaakemahkahk i'imaa Kiriaht ciiarim ootenaank. Kahkina tahsh Isriyalak 
1SA.7.3	Miitahsh Saamiyoo kaa'inaatc kahkina pemaatisinitc, “Kiishpin hsa kiiwe naasihkawek kaaTipenciketc enikohkote'eyek, wepinekwaa kaye mayaki manitook, Aastahti 
1SA.7.4	Miitahsh Isriyala' kaa⁠ishihcikenitc ekii wepinaanitc manitoo' Peyal 
1SA.7.5	Miitahsh Saamiyoo kaa⁠ihkitotc, “Kahkina piinihkwak Isriyalak weti Mispa 
1SA.7.6	Miitahsh kaa⁠ishi maawaci'itinitc weti Mispa, ekii naata'ipiinitc, ekiih siikinaminitc i'i nipi enaahsamiinitc kaaTipencikenitc. Miihsh kaakii mantawii'itisonitc i'i eh⁠kiishikaninik ekii ihkitonitc, “Ninkii macitootawaanaan hsa kaaTipenciketc.” Miitahsh wiin Saamiyoo kaakii nana'ahcike'aatc Isriyala' weti Mispa ootenaank.
1SA.7.7	Ahpii tahsh Pilistii 
1SA.7.8	Miihsh Isriyalak kaa'inaawaatc Saamiyoon 
1SA.7.9	Miitahsh Saamiyoo kaakii otaahpinaatc kaa⁠nooninitc maanahcaanihshenhsan ekii misiwe ankwaahkiswaatc ekiih pakitinamawaatc kaaTipencikenitc. Miihsh kaakiih shaakowaanaatc kaaTipencikenitc ci⁠naatamawaanitc Isriyala', miihsh kaa⁠ishi noontaakotc. 
1SA.7.10	Mekwaa tahsh Saamiyoo eh⁠pakitinank opakitinaahsowin kaa⁠misiwe ankwaahkitenik, mii hsa 'i Pilistii kaatinowinitc pehsho kaakiih piishaanitc ewii miikaanikowaatc. KaaTipencikenitc itahsh kii‑ishihcikewan ci⁠kihci pinehsiiwaninik i'i eh⁠kiishikaninik ekii miikaanaanitc Pilistii kaatinowinitc, miihsh kaa⁠ishi wawaanentaminitc. Miitahsh Isriyalak kaa⁠ishi shaakooci'aawaatc Pilistii kaatinowinitc. 
1SA.7.11	Miitahsh Isriyalak i'imaa Mispa 
1SA.7.12	Miitahsh Saamiyoo kaakii otaahpinaatc ahsiniin ekii onahsaatc i'imaa nahsawaya'ii Mispa ootenaank, i'imaa tahsh Shen 
1SA.7.13	Ekiih shaakooci'aawaatc itahsh Pilistii kaatinowinitc, kaawiin itahsh miinawaa wiihkaa kiih⁠piishaahsiiwa' ehkohsenik Isriyalak otahkiimiwaa. Minihk itahsh iko Saamiyoo kaah⁠pimaatisitc, kaaTipencikenitc hsa okii nakaashkawaani Pilistii kaatinowinitc. 
1SA.7.14	Ini tahsh ootenawan eyaanikin i'imaa ishi nahsawaya'ii ootenaank Ehkaran 
1SA.7.15	Minihk ihsa Saamiyoo kaakiih pimaatisitc okii onaahkonaa' Isriyala'. 
1SA.7.16	Entahso pipoon itahsh weti nahke Pehtal 
1SA.7.17	Weti tahsh ootenaank Oremaa 
1SA.8.1	Ahpii tahsh Saamiyoo 
1SA.8.2	Ini hsa nihtam okosihsan kaakii nihtaawikinitc Coowal 
1SA.8.3	I'i hsa okosihsa' kaawiin kii‑ishi pimaatisihsiiwa' kaakii ishi pimaatisitc. Miiehtako kaa⁠ishihcikenitc ekiih kakayenisinitc ke⁠onci kashkihcikenitc, okii otaahpinaani kaye shooniyaan pahkaan ke⁠onci inaahkonikenitc, kaawiin kaye weweni okiih tootawaahsiini kaakii onaahkonaanitc.
1SA.8.4	Kahkina tahsh kaa⁠niikaanisiwaatc Isriyalak kii⁠ohkwiino'itiwak ekiih pi'anta waapamaawaatc Saamiyoon i'imaa ootenaank Oremaa 
1SA.8.5	 Miitahsh o'o kaa'inaawaatc, “Inashke, aasha kitahkiwensiiw, kikosihsak kaye kaawiin ishi pimaatisihsiiwak kaashi pimaatisiyan. Taka hsa noonkom onakintamawihshinaam ke⁠kihciokimaahkantawinankitc, ke⁠onaahkoninankitc kaye taapishkoo ci‑inentaakosiyaank kotak kaa⁠pepahkaanwewaanakisiwaatc pemaatisiwaatc,” okii'inaawaan. 
1SA.8.6	Saamiyoo kaawiin okii minwaapantansiin i'i kaakii ihkitonitc, “Taka miishihshinaam kihciokimaa.” Miitahsh kaa⁠ishi anami'ehtawaatc kaaTipencikenitc. 
1SA.8.7	Miitahsh kaaTipencikenitc kaa'ikotc, “Pisintamow hsa kahkina kaa⁠ihkitowaatc iki pemaatisiwaatc; kaawiin iitok kiin kaa‑aanawenimihkwaa, niin ohsha kaa‑aanawenimiwaatc aanawiin e⁠kihciokimaahkantawakwaa. 
1SA.8.8	Mii hsa piko pemi ishihcikewaatc kaakii ishihcikewaatc ahpii eh⁠kiishikaninik kii⁠saakiciwinakwaapan weti Iicipahkiink 
1SA.8.9	Inashke pisintaw aaniin enihkwaa, weweni tahsh kaye ayaankwaamim ci⁠wiintamawatwaa, maano ci⁠kihkentamowaatc aaniin ke⁠tootaakowaatc kihciokimaan ke⁠tipenimikowaatc,” okii'ikoon.
1SA.8.10	Miitahsh Saamiyoo kaa⁠wiintank kahkina kaakii ihkitonitc kaaTipencikenitc ekii wiintamawaatc pemaatisinitc kaakiih kakwetwenitc kihciokimaan ci⁠miinimintc. 
1SA.8.11	Miitahsh o'o kaa'inaatc, “Mii hsa o'oweni kihciokimaa ke⁠tipeniminek ke⁠tootawinek; oka shimaakanihshiiwi'aa' ohsha kikosihsiwaa'. Aaninta kaye oka tinowi'aa' ci⁠anohkaanaanitc miikaasowi otaapaanaahkwa', aaninta kaye oka tinowi'aa' shimaakanihsha' kaa⁠pimiwanepa'ikonitc tino, aaninta kaye oka ayinwaanaa' kaa⁠niikaanipa'itinitc tino shimaakanihsha'. 
1SA.8.12	Aaninta kaye oka ishi'aa' ci⁠tipenimaanitc memitaahswaahk ininiwa', aaninta kaye ci⁠tipenimaanitc nenaanimitana ininiwa'. Aaninta kaye oka ishi'aa' ci⁠piikwahkamika'ikenitc, aaninta kaye ci⁠manishaminitc kihtikaanan. Oka'ishi'aa' hsa aaninta ci⁠oshihtoonitc miikaasoowi aapacihcikanan, aapacihcikanan kaye miikaasowi otaapaanink kaashi aapacihcikaatenikin. 
1SA.8.13	Miihsh kaye ke⁠inaapaci'aatc kitaanihsiwaa' ci⁠oshihtoonitc miinaako'onan, aaninta tahsh ci⁠cipaahkwewihkwewinitc, aaninta kaye ci⁠kiishisehkwenitc. 
1SA.8.14	Kika otaahpinamaakowaa kaye maawac iko kaa⁠onishihshininikin kaashi tipentamek kaashi kihtikewek, kaashi kihtikaanimek kaye shoomina', kaashi kihtikaatamowek kaye aalip tino miinan 
1SA.8.15	Entahso mitaahcininikin hsa kikihtikewiniwaan, kaashi kihtikaanimek kaye shoomina', peshik i'imaa ta⁠onci otaahpinamaaso ci⁠miinaatc aanihke'okimaa'. 
1SA.8.16	Kika otaahpinamaakowaa kaye kaa⁠ininiiwinitc, kaa⁠ihkwewinitc kaye kaa⁠pamiihtawiminek, kitooshkiniikiimiwaa' kaye maawac kaa⁠onishihshentaakosinitc, i'i kaye kimaanshimihtatimoomiwaa' ci⁠anohkiihtamaakotc. 
1SA.8.17	Entahso mitaahcinitc hsa kaye kitawahkaaniwaa' peshik hsa oka otaahpinaan. Kiinawaa tahsh iko kaye wawiinke kika kakwaataki mihtanohkii'ikowaa. 
1SA.8.18	I'i tahsh ahpii kiishikahk ocihcihsek, kiinawaa kika shaakowetemom ci⁠naatamaakooyek kikihciokimaamiwaa onci; kaawiin itahsh awaac kaaTipenciketc kika papaapisiskenimikohsiiwaa i'i ahpii kiishikaninik,” kii‑ihkito.
1SA.8.19	Pemaatisinitc tahsh kaawiin okiih pisintaakohsii' aaniin Saamiyoo kaakii ihkitotc. Miitahsh kaa⁠ihkitonitc, “Kaawiin, ninantawenimaanaan ohsha kihciokimaa ci⁠tipenimiyamintc. 
1SA.8.20	Miihsh ci‑inentaakosiyaank taapishkoo kotak pemaatisiwaatc kaa⁠pepahkaanwewaanakisiwaatc; keniinawint ci⁠onaahkoniyamintc ninkihciokimaaminaan, ci⁠niikaaniihtamawiyamint kahkina kekoon, kii⁠anta miikaasoyaank kaye,” kii‑ihkitowa'. 
1SA.8.21	Ahpii tahsh Saamiyoo e⁠noontank kahkina aaniin kaa⁠ihkitonitc pemaatisinitc, mii hsa 'i miinawaa kaa⁠ishi wiintamawaatc kaaTipencikenitc. 
1SA.8.22	Miitahsh o'o kaaTipencikenitc kaa'ikotc, “Pisintaw aaniin enihkwaa; onenimim ke⁠kihciokimaahkantaakowaatc.” Miitahsh Saamiyoo kaakii'inaatc kahkina Isriyaliiwininiwa' entahshinitc otootenaaminiink cishi kiiwenitc.
1SA.9.1	Kii⁠ayaa hsa inini ekiih soonkentaakositc kii⁠kihci inentaakosi kaye, Pencimanink 
1SA.9.2	Kish hsa okii ayaawaan okosihsan Swaal 
1SA.9.3	Swaal tahsh oteten Kishan omaanshimihtatimoomini kii⁠wanihshinoo'. Miitahsh kaa'ikotc oteten, “Taka maaciish peshik anohkii'aakan, maacaan ci⁠nanaantone'watwaa iki maanshimihtatimook,” okii'ikoon. 
1SA.9.4	Miitahsh kaa⁠ishi maacaatc ekii ani shaaposhkaatc pepiihkwatinaanik Iihpariyam 
1SA.9.5	Ahpii hsa ehtakohshinowaatc i'imaa Soohp 
1SA.9.6	Miihsh o'o kaa'ikotc ini otanohkii'aakanan, “Inashke, ayaawan ohsha o'omaa ootenaank Kishemanitoo otininiiman. A'a hsa inini wiinke kihtenimaa. Kahkina hsa kekoon ehkitotc tepwe ishihseni. Taka hsa mii weti ishaataa. Maakishaa kika wiintamaakonaan aaniinti nahke ke⁠ishaawank,” okii'ikoon.
1SA.9.7	Miihsh o'o Swaal kaa⁠ihkitotc, “Kiishpin hsa antawaapamank, wekonenini tahsh ke⁠miinank? Miicim hsa kaa⁠piintekipan kimashkimotinaanink kiih⁠caakihse, kaawiin iitok inaa kekoon kitayaahsiimin miikiwewin ke⁠miinankipan a'a Kishemanitoo otininiiman! Wekonen itahsh eyaayank?” kii‑ihkito.
1SA.9.8	O'ohsh okii'ikoon otanohkii'aakanan, “Peshik ihsa nintayaawaa waapaapihko shooniyaanhs! Miiwan hsa ini ke⁠miinak a'a Kishemanitoo otininiiman, miihsh ci⁠wiintamawinank aaniinti ke⁠ishaawank,” okii'ikoon.
1SA.9.9	Mii hsa 'i kaakii nihtaa ishihcikewaatc Isriyalak 
1SA.9.10	Miitahsh Swaal kaa⁠ihkitotc, “Haw, taka hsa ishaataa,” kii‑ihkito. Miihsh kaa⁠ishi ishaawaatc ootenaank eshi'ayaanitc Kishemanitoon otininiimini. 
1SA.9.11	E⁠ani ahkwaamaciwewaatc itahsh e⁠ishaawaatc ootenaank, okii ani nakishkawaawaa' ihkwewa' e⁠naata'ipiinitc, miihsh kaa'inaawaatc, “Ayaa na omaa kaa⁠niikaani waapanciketc?” kii‑ihkitowak.
1SA.9.12	Miihsh o'o kaa⁠ikowaatc, “Eya', kaani ishaayek inahke ishi'ayaa. Weyiip iko ishaak, noonkom ohsha kaa⁠kiishikaninik kiih⁠pitakohshin o'omaa ootenaank. Pemaatisiwaatc ohsha pakitinaahsowak weti kaa⁠tashi nihtaa anami'aawintc. 
1SA.9.13	Eni ahpiihci piintikeshkaayek itahsh iko kika mihkawaawaa cipwaa ishaatc weti kaa⁠tashi nihtaa anami'aawintc ewii awi wiihsinitc. Pemaatisiwaatc ohsha kaawiin ta⁠maacii wiihsinihsiiwak paanimaa weti kiih⁠takohshininitc, aaniihsh mii 'i eshinaakwaninik ci⁠anami'ehtaminitc i'i pakitinaahsowin. Miitahsh i'i payesh kaakii antomintwaa ci⁠maacii wiihsiniwaatc. Shemaak itahsh ishaak ci⁠mihkawek,” okii'ikowaa'. 
1SA.9.14	Miitahsh kaa⁠ishi ishaawaatc ootenaank. E⁠ani takohshinowaatc itahsh weti ootenaank, okii waapamaawaan Saamiyoon eh⁠pinaakosinitc e⁠ishaanitc weti kaa⁠tashi nihtaa anami'aawintc.
1SA.9.15	Eh⁠piiciinaakowaninik itahsh kaaTipenciketc kii'inaakopan Saamiyoon cipwaa takohshininitc Swaalan. Miitahsh kaa'inaakopanen, 
1SA.9.16	“O'o hsa ahpii waapank kika ishinisha'amawin inini ke⁠onciitc Pencimanink. Miitahsh a'a ke⁠kihkinawaaci'atc ci⁠onaapamatc ci⁠tipenimaatc nimpimaatisiima' Isriyala'; miitahsh a'a ke⁠naatamawaatc Isriyala' kaashi mashkawisiinitc Pilistii kaatinowinitc. Ninkii naanaakasawaapamaak ohsha nimpimaatisiimak, aaniihsh ninoontawaak i'i kaashi shaakowaashiwaatc ci⁠naatamawakwaa,” okii'ikookopan. 
1SA.9.17	Ahpii tahsh Saamiyoo e⁠waapamaatc Swaalan, miihsh kaa'ikotc kaaTipencikenitc, “Mii hsa awe inini kaakiih tashintamawinaan! Mii hsa awe ke⁠tipenimaatc nimpimaatisiima',” okii'ikoon. 
1SA.9.18	Swaalan itahsh ehpi otihsikotc Saamiyoo i'imaa kihci ishkwaantemink, mii hsa 'i kaa'ikotc, “Taka wiintamawihshin aanti eshi'ayaanik kaa⁠niikaani waapanciketc owaahkaa'ikan?” okii'ikoon.
1SA.9.19	Miihsh o'o Saamiyoo kaa'inaatc, “Niin ohsha kaa⁠niikaani waapanciketc. Maacaan ani niikaaniin ci‑ishaayan kaa⁠tashi nihtaa anami'aank, noonkom hsa kaa⁠kiishikahk kika wiitoohpamim. Waapank itahsh kishepaawakahk kika pakitinin ci⁠maacaayan, miihsh kaye ci⁠wiintamawinaan kahkina aaniin enentaman. 
1SA.9.20	Iki tahsh wiin kimaanshimihtatimoomak kaakii wanihshinowaatc kihci awahsinaako, keko oncaanimenimaahken, aasha ohsha kii⁠mihkawaawak. Wekonenini tahsh kahkina Isriyalak maawac entawentamowaatc? Kiin iitok kaa‑antawenimihkwaa, kahkina kaye wenciinitc kitete otaawinink!” okii'ikoon.
1SA.9.21	Miihsh Swaal kii‑ishi nahkwehtam, “Niin iitok nintoontahkaanehs Pencimanink, maawac e⁠akaahsiinowaatc kaa⁠tahshiwaatc Isriyalak. Niin itahsh iko tipinawe nintinawemaakanak maawac pankii nintinentaakosimin wentahkaanesiwaatc Pencimanink! Wekonen itahsh i'i nahke wenci ishi kakanooshiyan,” okii'inaan.
1SA.9.22	Miihsh Swaal e⁠wiiciiwaatc otanohkii'aakanan, kaakii ishiwinikowaatc Saamiyoon kihci pahkehcikanink, ekii ishi api'ikowaatc eshi apinitc kaa⁠niikaanentaakosinitc kaakii antomimintc. Nihsimitana (30) hsa kiih⁠tahshiwa' awiya'. 
1SA.9.23	Miihsh Saamiyoon kaa'inaanitc kaa⁠ciipaahkwenitc, “Piitoon i'i wiiyaahs kaakii miininaan, i'i kaakii'ininaampaan ci⁠na'ihsitooyan,” okii'inaani.
1SA.9.24	Miitahsh ociipahkwen kaakiih piitoonitc menwewakaninik ohkaatiiwiiyaahs ekii ishi ahtoonitc Swaal enaahsamapitc. Miihsh o'o Saamiyoon kaa'ikotc, “Mii hsa 'i kaakii ahtwaakanihkaakooyan, miicin itahsh o'o e⁠ishihsek ci⁠wiici wiihsiniimatwaa oko kaakii antomakwaa awiyak,” kii‑ihkitowan.
1SA.9.24	Miitahsh Swaal kaa⁠ishi wiici wiihsiniimaatc Saamiyoon i'i eh⁠kiishikaninik. 
1SA.9.25	Ahpii tahsh eh⁠pionci niihsaciwewaatc kaa⁠tashi nihtaa anami'aawintc e⁠ishaawaatc ootenaank, Saamiyoon itahsh okiih kakanoonikoon i'imaa wakicaya'ii kaa⁠napakaapahkwaatek
1SA.9.26	Wiipa tahsh kikishep Saamiyoon okiih kanoonikoon Swaal wakicaya'ii waahkaa'ikaniink. “Wanishkaan, miitahsh pisaan ci⁠ani maacaayan,” okii'ikoon. Ahpii tahsh Swaal kaa⁠kiishiihtaatc, Saamiyoon hsa okiih saakici wiiciiwikoon miihkanaank ekii anishi wiiciiwikotc. 
1SA.9.27	E⁠ani otihtamowaatc itahsh eshi ishkwaa ootenawaninik, Saamiyoon hsa okii'ikoon, “Kanoosh kitanohkii'aakan ci⁠ani niikaaniitc cini ahpiisihkaatc. Kiinawint itahsh o'omaa niipawitaa, ewii wiintamawinaan aaniin Kishemanitoo ehkitotc,” okii'ikoon.
1SA.10.1	Miitahsh Saamiyoo 
1SA.10.2	Ahpii tahsh o'omaa onci maacaayan noonkom kaa⁠kiishikahk, niishin ininiwak kika nakishkawaak weti kaashi na'inintc Orehcal 
1SA.10.3	“Miitahsh weti ke⁠ani onci maacaayan piinihsh ci⁠ani otihtaman eshi'ayaatc Tepor 
1SA.10.4	Kika pooshoo'ikook itahsh, ci⁠miinihkwaa kaye niishwaahtik pahkweshikana', pisaan itahsh kika otaahpinimaa' ke⁠miinihkwaa. 
1SA.10.5	Miitahsh weti ke⁠ani onci ishaayan Kishemanitoowi pihkwatinaank Kipiah 
1SA.10.6	Miitahsh kaaTipenciketc otAhcaahkwan ci⁠otihsimihk ci⁠mashkawisiishkawihk. Miitahsh kekiin ci⁠kakanootamawatc Kishemanitoo, miihsh i'i pahkaan ci‑inentaakosiyan. 
1SA.10.7	Ahpii tahsh ono kihkinawaacihcikanan ani ocihcihsekin, waa⁠ishihcikeyan ihsa koishihcikehkan, aaniihsh Kishemanitoo kika wiiciiwik. 
1SA.10.8	Weti tahsh Kilkal 
1SA.10.9	Ahpii Swaal tahsh eh⁠kwehkikaapawitc ewii nakanaatc Saamiyoon, mii hsa 'i pahkaan kaakii ishi'ayaatc. Kahkina tahsh kaakii ishi kihkinawaasomikotc kii‑ishihseniwan i'i eh⁠kiishikaninik. 
1SA.10.10	Ahpii tahsh Swaal, otanohkii'aakanan kaye eh⁠takohshinowaatc i'imaa pihkwatinaank Kiipiyah 
1SA.10.11	Ahpii i'i kahkina kaakiih pikihkenimikotc otaanaank e⁠waapamikotc kewiin eh⁠kanootamawaatc Kishemanitoon e⁠wiiciiwaatc i'i kaa⁠kanootamawaanitc Kishemanitoon, mii hsa 'i pemaatisinitc kaa‑ayinitinitc, “Aaniin itahsh inaa eshiwepisinitc Kish 
1SA.10.12	 Peshik itahsh ininiwan i'imaa eyaanitc kii‑ishi nahkwehtamoon, “Awenenan itahsh oko wetetewaatc,” ekii ihkitotc. Miitahsh i'i kaakii maacii nihtaa'ihkitonaaniwank, “Kewiin ina Swaal tinowi kaa⁠kanootamawaatc Kishemanitoon?” 
1SA.10.13	Ahpii tahsh Swaal kaa⁠ishkwaa kanootamawaatc Kishemanitoon, kaa⁠tashi nihtaa anami'aawintc hsa kii‑ishaa.
1SA.10.14	Miitahsh Swaal omihshoomenshan kaa⁠ishi kakwecimikotc e⁠wiiciiwaatc otanohkii'aakanan, “Aanti tahsh kaa⁠ishaayan?” okii'ikoon.
1SA.10.14	Miihsh o'o kaa'inaatc, “Ninkii nanaantawaapamaak ohsha maanshimihtatimook, ekiih kihkentamaank itahsh ci⁠mihkawaahsiwaankitwaa, miihsh kaakii anta waapamankitc Saamiyoo,” okii'inaan.
1SA.10.15	Miihsh omihshoomenshan kaa'ikotc, “Taka wiintamawihshin aaniin kaa⁠inihk Saamiyoo,” okii'ikoon.
1SA.10.16	Miihsh o'o kaa⁠ishi nahkwehtawaatc, “Weweni hsa ninkii wiintamaakonaan i'i maanshimihtatimoo' aahsa ekii mihkawimintc,” okii'inaan. Kaawiin itahsh okii wiintamawaahsiin kaakiih tashintaminitc Saamiyoon keshi kihciokimaawitc.
1SA.10.17	Saamiyoo 
1SA.10.18	Miitahsh o'o kaa'inaatc Isriyala', “Mii hsa 'oweni kaaTipenciketc weKishemanitoomiwaatc Isriyalak ehkitotc, ‘Niin ohsha kaakiih saakiciwininakook weti Iicipahkiink 
1SA.10.19	Noonkom itahsh kaa⁠kiishikahk kitaanawenimaawaa kiKishemanitoomiwaa, kaakii naatamawinek kahkina kaashi maanshihseyek, kaashi wahsitaawihseyek kaye; shaakooc tahsh e⁠ihkitoyek, ‘Kaawiin, taka miishihshinaam kihciokimaa ke⁠tipenimiyamintc!’ Taka hsa tahsh kahkina piishaak enaahsamiitc kaaTipenciketc kaa⁠tahswewaanakisiyek, kaa⁠tahso inawentiyek kaye,” okii inaa'.
1SA.10.20	Miitahsh Saamiyoo kaa'inaatc kahkina entahswewaanakisinitc Isriyala' ci⁠piishaanitc kaakii ishi'ayaatc. I'i tahsh peshikwewaan Pencimanink 
1SA.10.21	Miihsh kaakiih piinimintc Pencimanink wentahkaanesinitc, kahkina hsa kaakiih tahshinitc otaawininiink kii⁠waapancikaniwiwa'. I'i tahsh Maatari 
1SA.10.22	KaaTipencikenitc itahsh keyaapi okii ani kakwecimaawaan, “Kaawiin ina mahshi a'a inini piishaahsii?” KaaTipencikenitc tahsh okii'ikowaan, “Eya', weti ohsha kaashi ahtenikin mashkimotan ishi kaaso,” okii'ikowaan.
1SA.10.23	Kii⁠ahpa'itiwak itahsh eshi kaasonitc ekii naasihkawaawaatc, ekiih piinaawaatc eshi'ayaawaatc. Aahpici hsa Swaal kiih⁠kinoosi ekiih saakihkwekaapawitc kahkina entahshinitc awiya', otinimaakanink aaninta ekii ahkoosinitc. 
1SA.10.24	Miitahsh Saamiyoo kaa'inaatc kahkina pemaatisinitc, “Kiwaapamimaawaan ina tahsh ininiwan kaaTipenciketc kaa⁠onaapamaatc? Kaawiin hsa kotak awiya inentaakosihsii i'i kaa⁠inentaakositc a'a inini o'omaa kahkina kaa⁠tahshiwaatc maamaw pemaatisiwaatc!” kii‑ihkito. Kahkina tahsh pemaatisinitc kii⁠shaakowewa' ekii ihkitonitc, “Taka kinwesh ta⁠pimaatisi kihciokimaa!” kii‑ishi shaakowewa'.
1SA.10.25	Miitahsh Saamiyoo kaakii waawiintamawaatc pemaatisinitc aaniin ke⁠ishi anohkiimakaninik okimaawiwin. Miihsh kaakii oshipii'ank masina'ikanink. I'i tahsh masina'ikanini okii ishi ahtoon i'imaa kaakiih tanentaakosinitc kaaTipencikenitc. Miihsh Saamiyoo kaa⁠ishi kiiwenisha'waatc kahkina pemaatisinitc ci‑ishaanitc otaawininiink. 
1SA.10.26	Swaal tahsh kewiin Kiipiyah 
1SA.10.27	Aaninta tahsh noociko ininiwa' kii‑ihkitowa', “Aaniin itahsh inaa wa'a inini keshi naatamawinank,” kii‑ihkitowa'. Miitahsh kaa⁠ishi aanawenimikotc, kaawiin kaye cikiih piitamaakotc miikiwewinan. Kaawiin itahsh cikii noontaatitc Swaal.
1SA.11.1	A'a hsa Nehash 
1SA.11.2	Miitahsh o'o Nehash kaa⁠ishi nahkwehtawaatc, “Ninka oshihtoon hsa ahshotamaatiwin kiishpin kotehta inentamek ci⁠kicaapa'onakook kahkina kaa⁠tahshiyek. Kishkiinshikowaan hsa kikihcinihkiwaank inahke eyaakin ninka otaahpinaanan, miitahsh ci⁠maanshi naakosiyek misiwe Isriyalihkaank 
1SA.11.3	Miihsh o'o kaa⁠niikaanisinitc i'imaa Cepish kaa'ikotc, “Taka tawinamawihshinaam niishwaahsokiishik (7) ci‑ishinisha'waankitwaa otipaacimook misiwe Isriyalahkiink. Kiishpin itahsh awiya wii⁠naatamawihsinowaankitc, mii hsa tahsh ci⁠pakiciiyaank ci⁠tipenimiyaank,” okii'ikoo'.
1SA.11.4	I'i tahsh otipaacimoo' kii‑ishi takohshinoo' ootenaank Kiipiyah 
1SA.11.5	Na'itaak itahsh Swaal i'i ahpii kiih⁠pionci takohshin mihshawahkamik ekiih pakamitaapa'aatc opishihkiiman. Miitahsh kaa⁠ihkitotc, “Aaniin itahsh eshihcikewaatc pemaatisiwaatc wenci mawiwaatc?” kii‑ishi kakwetwe. Miitahsh kaa⁠ishi wiintamawintc aaniin kaah⁠pi ihkitonitc ininiwa' Cepish wenciinitc. 
1SA.11.6	Ahpii tahsh Swaal e⁠noontank o'o e⁠ihkitowintc, Kishemanitoon hsa otAhcaahkoni okii otihsikoon ekii mashkawisiishkaakotc. Miihsh wiinke kaakii nishkaatisitc. 
1SA.11.7	Miitahsh kaa⁠ishi otaahpinaatc niishin pishihkiwa' ekiih piisishwaatc. Miihsh kaa⁠ishi maamiinaatc otipaacimoo' misiwe Isriyalahkiink ci‑ishiwitoonitc i'i kaakiih piisishank wiiyaahs. Miihsh o'o kaa'inaatc ci‑ihkitonitc, “Mii hsa 'owe ke⁠tootawimintc awiya opishihkiiman kiishpin wiih⁠piminisha'waahsik Swaalan, ini kaye Saamiyoon 
1SA.11.7	Miitahsh kahkina pemaatisinitc kaa⁠ishi kohtaanenimaanitc kaaTipencikenitc, miihsh kahkina kaa⁠ishi maamawi piishaanitc. 
1SA.11.8	Ahpii tahsh Swaal kaa⁠maamawinaatc weti ayaawinink Pisek 
1SA.11.9	Miihsh o'o kaa'inaawaatc otipaacimoo' Cepish kaakiih pi onciinitc, “O'o hsa inaahkekwaanik ininiwak Cepish Kiliyat 
1SA.11.10	Miihsh o'o kaa'inaanitc Nehashan, “Waapank hsa ninka pakiciimin, eshi na'entamek itahsh iko pisaan kika tootawinaam,” okii'inaani.
1SA.11.11	E⁠ani waapaninik itahsh Swaal nihswayek okii ishi nenaawinaa' pemaatisinitc; cipwaa piitaapaninik kii‑ishaawak eshi kapehshinitc Amanii 
1SA.11.12	Miitahsh pemaatisiwaatc kaa'inaawaatc Saamiyoon, “Aaniin itahsh iki awiyak kaakii ihkitowaahpan, ‘Swaal tahsh ina kika tipenimikonaan?’ Piinihkwak itahsh iki ininiwak ci⁠nihsankitwaa!” okii'inaawaan.
1SA.11.13	Miihsh o'o Swaal kaa⁠ihkitotc, “Kaawiin hsa awiya ta⁠nihsaahsii noonkom kaa⁠kiishikaninik! Noonkom kaa⁠kiishikaninik iitok kaaTipenciketc kii‑ishihcike ekii naatamawaatc Isriyala'!” kii‑ihkito. 
1SA.11.14	Saamiyoo tahsh okii inaa' pemaatisinitc, “Ampeyohk, taka ishaataa Kilkal 
1SA.11.15	Miitahsh kahkina pemaatisiwaatc kaa⁠ishi ishaawaatc Kilkal, ekii awi inakimaawaatc Swaalan ci⁠kihciokimaawinitc enaahsamiinitc kaaTipencikenitc. Miihsh kaye kaa⁠ishi pakitinamowaatc pakitinaahsowinan tino wenci mino wiiciintink enaahsamiinitc kaaTipencikenitc. Swaal tahsh iki kaye kahkina pemaatisiwaatc wiinke kii⁠kihci minwentamook!
1SA.12.1	Saamiyoo 
1SA.12.2	Noonkom itahsh kitayaawaawaa kihciokimaa ke⁠niikaaniihtamawinek. Niin itahsh wiin nintahkiwensiw, niwaapihkwe kaye, ninkosihsak kaye kiwiiciiwikowaak. Niin hsa kii⁠oshkaatisiyaan kikiih pi'onci niikaaniihtamawininim piinihsh o'o ishi ahpii noonkom kaa⁠kiishikahk. 
1SA.12.3	Inashke tahsh o'omaa nintayaa! Tipaacimihshik itahsh enaahsamiitc kaaTipenciketc, enaahsamiinitc kaye kaakii onaapamaatc! Awiya na nintoonci otaahpinimaan opishihkiiman? Awiya na nintoonci otaahpinimaan omaanshimihtatimooman? Awiya na nintoonci wayeshimaa? Awenen itahsh kaah⁠pi wehsaani'ak? Awiya na nintoonci kashkimik kekoon cikii miishihpan ke⁠onci noociko ishihcikewakipan, i'i kaa⁠miishitc ci⁠tootaakowak taapishkoo e⁠waapihsiwak? Kiishpin itahsh o'o kaa‑ayintiwaanen, niin hsa ninka nana'ahtoon kaye ci⁠kwayahkonaakwahk,” kii‑ihkito.
1SA.12.4	Miitahsh o'o pemaatisinitc kaa'ikotc, “Kaawiin hsa kitoonci wayeshimihsiinaam, kaawiin kaye kitoonci wehsaani'ihsiinaam. Kaawiin kaye awiya wiihkaa kekoonini kitoonci mahkamaahsii,” okii'ikoo'.
1SA.12.5	Miihsh o'o Saamiyoo kaa'inaatc, “KaaTipenciketc hsa kitipaacimikowaa, ini kaye kaakii onaapamaatc kika tipaacimikowaa noonkom kaa⁠kiishikaninik, kekoon e⁠mihkansiwek cikii ishi mamaashiiyaan,” okii inaa'.
1SA.12.5	Miihsh kaa'ikotc, “Wiin hsa kaaTipenciketc nintipaacimikonaan.” 
1SA.12.6	 O'o tahsh Saamiyoo kii⁠ani ihkito, “KaaTipenciketc ohsha kaakii onaapamaatc Moosihsoon 
1SA.12.7	Taka tahsh niipawik eshi niipawiyek ewii wiintamawinakook enaahsamiitc kaaTipenciketc kahkina kaakii ishi kwayahkohcikehtamawinek, i'i kaye kikehteya'aamiwaapanii'. 
1SA.12.8	 Ahpii hsa Cekap 
1SA.12.9	 Miitahsh kikehteya'aamiwaapaniik kaakii waniihkewaatc kaaTipencikenitc oKishemanitoomiwaan. Miitahsh kaakiih pakitinikowaatc ci⁠shaakooci'ikonitc Sihserawan 
1SA.12.10	 Miitahsh miinawaa kaakiih shaakowaanaawaatc kaaTipencikenitc ekii ihkitowaatc, ‘Mii hsa 'i ekii maci'ishihcikeyaank aaniihsh ninkii nakanaanaan kaaTipenciketc, e⁠anami'ehtawankitc Peyal 
1SA.12.11	 Miitahsh kaaTipenciketc kaakiih piicinisha'waatc Kiitiyanan, Perahkoon 
1SA.12.12	 Ahpii tahsh kaye e⁠waapamek Nehash 
1SA.12.13	“Inaa tahsh wa'a kihciokimaa kaakii onenimek, kaakiih kakwetweyekipan, kaaTipenciketc iitok kaakii onahsaatc ci⁠okimaahkantawiminek. 
1SA.12.14	Kiishpin itahsh kohtaanenimek, piminisha'wek kaye kaaTipenciketc, anohkiihtawek kaye, na'ihtawek kaye eninek, shashiipihtamowaahsiwek itahsh enaahkoniketc, mii hsa 'i ci⁠minohseyek, a'a kaye kihciokimaa. 
1SA.12.15	Kiishpin itahsh wiin na'ihtawaahsiwek kaaTipenciketc, shashiipihtamowek kaye enaahkoniketc, mii hsa 'i ci⁠maanaapaminek, kaakiih tootawaatc kikehteya'aamiwaapanii' kika tootaakowaa. 
1SA.12.16	Taka tahsh koshkwaawaacikaapawik ci⁠waapantamowek kihci kekoon kaaTipenciketc aasha kekaa kaawii ishihciketc! 
1SA.12.17	Mii iitok aahsa e⁠ocihcihsek ci⁠manishikaatekin pahkweshikaniminan! Ninka kanoonaa hsa kaaTipenciketc ci‑ishihciketc ci⁠pinehsiiwaninik, ci⁠kimiwaninik kaye. Miitahsh ci⁠kihkentamek, ci⁠waapantamek kaye aaniin ehpiihci mamaashiiyek enaahsamiitc kaaTipenciketc ekiih kakwetweyek kihciokimaa,” kii‑ihkito.
1SA.12.18	Miitahsh Saamiyoo kaa⁠ishi kanoonaatc kaaTipencikenitc. Tepwe tahsh kii‑ishihcikewan ci⁠pinehsiiwaninik, ci⁠kimiwaninik kaye i'i eh⁠kiishikaninik. Kahkina tahsh pemaatisinitc wiinke okii kohtaanenimaani kaaTipencikenitc, tako kaye okii kohtaanenimikoo'. 
1SA.12.19	Miitahsh kaa'ikotc pemaatisinitc, “Taka anami'ehtamawihshinaam kitanohkii'aakanak enentaakosiyaank ci⁠kanoonatc kaaTipenciketc kiKishemanitoom, ci⁠nipohsiwaank. Ninkii nankihtoomin hsa nimacitootamowininaanin o'o macikekoon ekiih kakwetweyaank ci⁠ayaawankitc kihciokimaa,” okii'ikoo'.
1SA.12.20	Miihsh o'o Saamiyoo kaa'inaatc pemaatisinitc, “Keko sekisihkek. Kiinawaa o'o kikii ishi misiwe macitootaam, shaakooc itahsh keko pahkehkek eh⁠piminisha'wek kaaTipenciketc, misiwe hsa ko enikohkote'eyek anohkiihtawihk kaaTipenciketc. 
1SA.12.21	Keko wiin naasihkawaahkekwaanik manitook kekoon enaapatisihsikwaa. Kaawiin kekoon kika ishi minohse'ikohsiiwaak, kaawiin kaye kika naatamaakohsiiwaak aaniihsh kaawiin kekoon inaapatisihsiiwak. 
1SA.12.22	Mii hsa 'i kaaTipenciketc ke⁠onci nakanihsinowinek eh⁠tipinawewisiiminek e⁠kihci inentaakwaninik owiinsowin, aaniihsh ishi na'entam kaaTipenciketc kiinawaa pemaatisiyek wiin iko ewii otipinawewisiiminek. 
1SA.12.23	Niin itahsh wiin taka kaawiin ta⁠ishinaakwahsinoon ci⁠macitootawakipan kaaTipenciketc ci⁠pooni anami'ehtamawinakookipan; kika kihkino'amawininim itahsh wenishihshink, kweyahkonaakwahk kaye ke⁠ishihcikeyek. 
1SA.12.24	Miiehtako ishihcikek ci⁠kohtaanenimek kaaTipenciketc, misiwe piko kaye kite'iwaank ci⁠onci tepwe anohkiihtawek; inashke naanaakatawentamowaahk kihci kekoon kaakiih pi tootawinek. 
1SA.12.25	Kiishpin itahsh wiin keyaapi maci'ishihcikeyek, mii hsa 'i ci⁠pooni ayaayek, kitookimaamiwaa kaye,” okii inaa'.
1SA.13.1	Swaal 
1SA.13.2	Miitahsh Swaal kaakiih kakiikinaatc nihsink mitaahswaahk (3,000) Isriyaliiwininiwa'. Niishink mitaahswaahk (2,000) itahsh okii wiiciiwaa' weti ootenaank Mikmaash 
1SA.13.3	Cwaanahtan itahsh okii nihsaan kaa⁠niikaanisinitc Pilistii kaatinowinitc eshi kapehshinitc weti Kiipa 
1SA.13.4	Kahkina tahsh Isriyala' kii⁠noontamoo' Swaal ekii miikaatank iinsan eshi kapehshinitc Pilistii kaatinowinitc, ekiih shiinkenimikowaatc kaye Pilistii kaatinowinitc. Miihsh Isriyalak kaakii antomintwaa ci‑ishaawaatc Kilkal 
1SA.13.5	Pilistii kaatinowinitc itahsh kii⁠ohkwiino'itiwa' ewii miikaanikowaatc. Nihsimitana tahsink mitaahswaahk (30,000) okii ayaawaani miikaasowi otaapaanaahkwa', ninkotwaahso mitaahswaahk (6,000) kaa⁠pimiwanepa'ikonitc. Shimaakanihsha' itahsh kaa‑ahpiihci paahtiinonitc, taapishkoo mihtaawank kaa‑ahpiihci paahtiinahk kiih⁠tahshiwa'. Miitahsh kaa⁠ishi piishaanitc ekii ishi kapehshinitc i'imaa Mikmaash ecikaatenik, ishi waapanonk inahke eyaawinink Peht epan 
1SA.13.6	Ahpii tahsh Isriyalak e⁠waapantamowaatc e⁠naniisaani ayaawaatc, eh⁠siincii'intwaa, mii hsa kaa⁠ishi kaasowaatc eshi wawiimpaapihkaanik, eshi oyohkwaahkwaanik kaye, eshi ayahsiniihkaanik kaye, eshi wawaanaanik kaye, onta'ipaanihkaank kaye. 
1SA.13.7	Aaninta tahsh Hiiparoowak akaamisiipi Cwaartan 
1SA.13.7	A'a tahsh wiin Swaal keyaapi kii⁠ayaa Kilkal ootenaank, i'i kaye pemaatisinitc kaakii wiiciiwikotc ekii nininkaamisiwaatc. 
1SA.13.8	 Niishwaahso (7) kiishik itahsh okiih pii'aan Saamiyoon 
1SA.13.9	Miitahsh o'o Swaal kaa⁠ihkitotc, “Taka piitamawihshik pakitinaahsowinan tino kaa‑ankwaahkisikaatekin, wenci mino wiiciintink kaye,” kii‑ihkito. Miitahsh kaa⁠ishi pakitinaahsotc. 
1SA.13.10	Kaa‑ani ishkwaa pakitinaahswaatank itahsh iko tino kaa‑ankwaahkitenik, mii hsa 'i kaakiih takohshininitc Saamiyoon. Kii‑ishaa itahsh ekii anta nakishkawaatc ekiih pooshoo'aatc. 
1SA.13.11	Miihsh o'o Saamiyoon kaa'ikotc, “Aaniin itahsh inaa kaa⁠ishihcikeyan?” okii'ikoon.
1SA.13.11	Miihsh o'o kaa⁠ishi nahkwehtank, “Onsaam hsa ninkii waapamaak ininiwak e⁠ani nakashiwaatc, ekiih takohshinsiwan kaye ahpii kaakii ihkitoyampan, Pilistii 
1SA.13.12	miihsh kaakii inentamaan, ‘Miitahsh i'i Pilistii kaatinowiwaatc cipi anta miikaashiwaatc o'omaa Kilkal, kaawiin itahsh mahshi ninkakwecimaahsii ci⁠minwaapamitc kaaTipenciketc.’ Miitahsh maano kaakii inentamaan ci⁠pakitinaahswaatamaan tino kaa‑ankwaahkitek,” okii'inaan.
1SA.13.13	Miihsh o'o Saamiyoon kaa'ikotc, “Etatawe kikii kihci kakiipaacihcike! Kaawiin hsa kikiih kanawentamowaahsiin otinaahkonikewin kaaTipenciketc kiKishemanitoom kaakii miinihkipan. Kiishpin itahsh kanawentamowatipan, mii hsa 'i cikii nehpici ayaakipan kitookimaawiwin i'imaa Isriyalihkaank 
1SA.13.14	 Noonkom itahsh i'i kitipencikewin kaawiin kinwesh ta‑ayaahsinoon. KaaTipenciketc hsa wiin iko okii nanaantone'waan ininiwan ke⁠ishite'enitc eshite'etc, miiwan itahsh ini kaa⁠onaapamaatc ci⁠okimaahkantawaanitc opimaatisiima', aaniihsh kaawiin kikiih kanawentamowaahsiin kaaTipenciketc kaakii inaahkonihk,” okii'ikoon.
1SA.13.15	Miihsh Saamiyoon kaakiih pasikwiinitc ekii onci maacaanitc i'imaa Kilkal ekii ani ishaanitc Kiipiyah ootenaank Penciman otahkiiminiink. Swaal tahsh okii akimaa' ininiwa' kaakii wiiciiwikotc. Ninkotwaahswaahk (600) hsa kiih⁠tahshiwa'. 
1SA.13.16	Swaal tahsh, ini kaye okosihsan Cwaanahtan eshinihkaasonitc, i'i kaye otininiimiwaa' kii⁠ayaawak i'imaa Kiipiyah ootenaank Penciman otahkiiminiink. I'i tahsh wiin Pilistii kaatinowinitc weti Mikmaash kii‑ishi kapehshiwa'. 
1SA.13.17	Pilistii kaatinowinitc itahsh eshi kapehshinitc kii⁠ayonci maacaawa' ekii nenihswewaanakisinitc. Peshikwewaan hsa weti nahke Ohpara 
1SA.13.18	Kotak itahsh weti nahke Peht Horan 
1SA.13.19	Kaawiin iitok kii⁠ayaahsii piiwaapihkohkewinini i'imaa misiwe Isriyalahkiink, aaniihsh mii 'i kaah⁠tootaakowaatc Pilistii kaatinowinitc ekii ihkitonitc, “Miihsh i'i kaawiin Hiiparoowak ci⁠oshihtoohsikwaa pashipa'ikewihkomaanan, ciipowepinikanan kaye.” 
1SA.13.20	Isriyalak hsa kii⁠nihtaa ishaawak eshi'ayaanitc Pilistii kaatinowinitc ewiih kaashipootoowaatc pikishkahkamikipicikanan, ahsiniiwaakaahkwatoon, waakaahkwatoon, pikishkahkamika'ikanan kaye. 
1SA.13.21	Niishi shooniyaanhs hsa kii‑inakintamawaawak ci⁠kaashipootenik pikishkahkamikipicikan, pikishkahkamika'ikan kaye. Peshishooniyaanhs itahsh kii‑inakintamawaawak kii⁠kaashipootoowaatc ahsiniiwaakaahkwat, kihci ciihta'ipon, waakaahkwat, kaye. 
1SA.13.22	Ahpii tahsh eh⁠kiishikaninik ewii miikaanintwaa kaawiin hsa kanake pashipa'ikewihkomaanan, ciipowepinikanan kaye okii ayaahsiini shimaakanihsha' kaakii wiiciiwikowaatc. Miiehtako Swaal, ini kaye okosihsan Cwaanahtanan kaa‑ayaawaatc pashipa'ikewihkomaanan, ciipowepinikanan itahsh.
1SA.13.23	Pilistii kaatinowinitc itahsh okii ishinisha'waani shimaakanihsha' ci⁠kanawentaminitc eshi akaahsitawaanik wenci kashki'owintc kii‑ishaank Mikmaash ecikaatenik.
1SA.14.1	Aapitink itahsh eh⁠kiishikaninik Cwaanahtan 
1SA.14.2	Oteten tahsh Swaalan Kiipiyah 
1SA.14.3	Miiwa' itahsh o'o kaakiih tako wiiciiwikonitc anami'ewikimaan kaakiih kikishkaminitc ohkaahkikani naapishkikan Ahaaica 
1SA.14.4	I'imaa ishaawinink Mikmaash eshi akaahsitawaanik, kii‑ishinaakwanini oncitako Cwaanahtan ci⁠ani ishaatc, weti ekii wii ishaatc awahsinahke eshi kapehshinitc Pilistii kaatinowinitc. Kwehkwehk itahsh kiih⁠kakiishkaapihkaani. Peshik itahsh eshpaapihkaanik Poohsehs 
1SA.14.5	Peshik itahsh i'i eshpaapihkaanik kiiwetinonk kii‑ishi'ayaani Mikmaash inahke. I'i tahsh kotak eshpaapihkaanik shaawanonk kii‑ishi'ayaani Kiipa 
1SA.14.6	Miitahsh Cwaanahtan kaa'inaatc oshkiniikiwan pemiwitoonitc omiikaasoowayaan, “Taka ishaataa weti awahsinahke eshi kapehshiwaatc iki kehkinawaatashakeshwaahsiwintwaa. Maakishaa kaaTipenciketc ta‑anohkii kiinawint onci. Kaawiin iitok kekoonini kaaTipenciketc okipishkaakohsiin kiiwiih pimaaci'iwetc, ci⁠aapaci'aahpan awiya' kaa⁠paahtiinonitc, komaa kaye ekaahsiinonitc,” okii'inaan.
1SA.14.7	Miihsh o'o kaa'ikotc, “Enentaman iko kahkina ishihciken, maacaan, o'omaa hsa nintayaa ci⁠wiiciiwinaan eshi mihsawentaman,” okii'ikoon.
1SA.14.8	Miihsh Cwaanahtan kaa'inaatc, “Ampe hsa tahsh ci⁠aashawishkaayank eshi'ayaawaatc ininiwak, maano tahsh kika waapamikonaanik. 
1SA.14.9	Kiishpin itahsh o'o ininankwaa, ‘Pii'ishinaam weti piinihsh ci⁠otihsikooyek,’ kaawiin itahsh inkoci kika ishaahsiimin, mii ko imaa ke⁠ayaayank, kaawiin kika naasihkawaahsiwaanaanik. 
1SA.14.10	Kiishpin itahsh wiin ihkitowaatc, ‘Ampeyohk o'omaa,’ mii hsa 'i ci‑ihkwaapihkiiyank, aaniihsh mii 'iwe nahke ke⁠onci kihkinawaaci kihkentamank kaaTipenciketc e⁠miininank ci⁠shaakooci'imank,” kii‑ihkito.
1SA.14.11	Miitahsh minciniish kaaishi mohshenaako'itisowaatc eshi kapehshinitc Pilistii kaatinowinitc ci⁠waapamikowaatc, miitahsh kaa⁠ihkitonitc, “Inashke inaa, Hiiparoowak 
1SA.14.12	Miihsh Cwaanahtan, ini kaye pemiwitoonitc omiikaasoowayaan, okii matweikowaa' Pilistii kaatinowinitc, “Ampeyohk, pi‑ihkwaapihkiik, kekoon hsa kiwii wiintamaakoom,” okii matwe'ikowaa'.
1SA.14.12	Miihsh Cwaanahtan kaa'inaatc pemiwitoonitc omiikaasoowayaan, “Haw, ampe piminisha'ohshin, kaaTipenciketc ohsha omiinaa' Isriyala' 
1SA.14.13	Kii‑ihkwaapihkii tahsh oninciin, ositan kaye ekii aapacihtootc, owiiciiwaakanan otaanaank ekiih pimi ayaanitc. Miihsh kaa⁠ishi miikaanaatc ekiih kawiwepakanaamaatc, owiiciiwaakanan itahsh okiih pi nihsaani otaanaank ekiih pipimi ayaanitc. 
1SA.14.14	I'i tahsh nihtam e⁠miikaasowaatc niishtana ininiwa' okii nihsaawaa' aapihta tipa'ahkaanenhs ehta ekiih tashi miikaasowaatc. 
1SA.14.15	Miitahsh kahkina Pilistii kaatinowinitc i'imaa ahkiink kaakii wawaanentamaanimisinitc. I'i shimaakanihsha' pemi maamiikaasonitc, i'i kaye eyaanitc i'imaa eshi kapehshinitc kii⁠nininkishkaawa' kaa‑ahpiihtaanimisinitc. Ahkiini hsa ko kaye wiinke kii⁠kihci koshkohseni.
1SA.14.16	Swaal otoosaapiiwininiiman i'imaa Kiipiyah 
1SA.14.17	Miihsh Swaal kaa'inaatc ininiwa' kaa⁠wiiciiwikotc, “Taka akimihkwak ininiwak ci⁠kihkenimankwaa awenenak o'omaa eyaahsikwaa,” kii‑ihkito. Miitahsh kaa⁠ishi kihkentaminitc Cwaanahtanan 
1SA.14.18	Miihsh o'o Swaal kaa'inaatc Ahaaicawan 
1SA.14.19	Mekwaa tahsh Swaal eh⁠kakanoonaatc anami'ewikimaan, aanciihke hsa kii⁠ani kishiiwehtaakwanini eshi kapehshinitc Pilistii 
1SA.14.20	Swaal tahsh i'i kaye kaa⁠wiiciiwikotc ininiwa' kii‑ishaawak entashi miikaatinaaniwaninik; miihsh kaakii waapamaawaatc Pilistii kaatinowinitc e⁠miikaatinitc, wiinke hsa ko e⁠kihci wawaanentaminitc. 
1SA.14.21	I'i tahsh aaninta Hiiparoowa' 
1SA.14.22	Ahpii tahsh Isriyalak kaakiih kaasowaatc eshi papiihkwatinaanik Iihpariyam 
1SA.14.23	Weti tahsh Peht epan 
1SA.14.24	Wiinke tahsh Isriyalak 
1SA.14.25	Kahkina tahsh shimaakanihshak kii‑ishaawak noohpimiink eshi mihtikohkaanik, misiwe tahsh okii mihkaanaawaa aamoowi siinsipaahkwat e⁠ayaanik. 
1SA.14.26	Ahpii hsa weti kaa⁠ishaawaatc, misiwe hsa aamoowi siinsipaahkwatoni okii waapantaanaawaa eh⁠saakiciciwaninik. Kaawiin itahsh awiya ci⁠kii otaahpinank cikii miicihpan, aaniihsh okii kohtaanaawaa i'i macakimikoowin. 
1SA.14.27	Cwaanahtan 
1SA.14.28	Peshik itahsh ininiwan okiih kanoonikoon, “Kitete ohsha ninkii aayiici ahpimonotaakonaan ekii ihkitotc, ‘Ta⁠macakimaa hsa inini ke⁠miicitc miicim noonkom kaa⁠kiishikaninik!’ Miitahsh ininiwak kaa⁠onci saapi ayaahsikwaa,” okii'ikoon.
1SA.14.29	Miihsh Cwaanahtan kaa⁠ihkitotc, “Etatawe hsa nintete omaanshipitoon o'o ahkiini. Inashke ehpiihci minomanci'oyaan ekii miiciyaan pankii aamoowi siinsipaahkwat. 
1SA.14.30	Kaanaka wiinke aanciihke taakii kihci shaakoocihtwaawak ininiwak kiishpin kii⁠miiciwaahpan miicim kaakii mahkamaawaatc kaa⁠shiinkeniminankwaa! Kehcinaac aanciihke niipiwa' otaakii nihsaawaa' Pilistii kaatinowinitc!” kii‑ihkito.
1SA.14.31	I'i hsa eh⁠kiishikaninik Isriyalak okiih shaakooci'aawaa' Pilistii kaatinowinitc i'imaa Mikmaash 
1SA.14.32	Miihsh wiinke Isriyalak kaakiih kwesihkwiiwaatc weyiip ekii otaahpinaawaatc maanahcaanihsha', pishihkiwa', pishihkiinhsa'. Miitahsh kaa⁠ishi nanawishwaawaatc mihtahkamik ekii amwaawaatc kikimiskwi. 
1SA.14.33	 Awiyan itahsh Swaal 
1SA.14.33	Miihsh Swaal kaa⁠ihkitotc, “Wiinke hsa kipiikonaam kitepwehtamowiniwaa, taka piici tihtipinihk a'a kihci ahsin shemaak iko.” 
1SA.14.34	Miitahsh kaa‑ani ihkitotc, “Maacaak ishaak eshi'ayaawaatc ininiwak o'o ci'inekwaa, ‘Kaa⁠tahshiyek piitamawihshik kipishihkiimiwaak, kimaanahcaanihshimiwaak kaye, o'omaa hsa tahsh kika tashi nihsaawaak ci⁠amwekwaa. Keko macitootawaahkek kaaTipenciketc ci⁠tako miiciyek miskwi,’ ” kii‑ihkito. Miihsh kahkina entahshinitc i'i eh⁠tipihkaninik kaa⁠ishi piinaanitc opishihkiimini, i'imaa ekiih tashi nihsaanitc. 
1SA.14.35	Miitahsh Swaal kaa⁠ishi onaapihkinamawaatc kaaTipencikenitc; mii hsa 'i weni nihtam onaapihkinikan kaashi pakitinaahsonk kaakii ishihtamawaatc kaaTipencikenitc.
1SA.14.36	Miihsh o'o Swaal kaa⁠ihkitotc, “Taka ishaataa eshi'ayaawaatc Pilistii kaatinowiwaatc tipihkaninik, ci⁠mahkamankwaa piinihsh ci⁠piitaapaninik, kaawiin hsa kika pakitinaahsiwaanaanik peshik ci⁠pimaatisitc!” kii‑ihkito.
1SA.14.36	O'o tahsh okii'ikoo', “Eshi minwaapantaman hsa ko ishihciken,” kii‑inaa.
1SA.14.36	Anami'ewikimaan itahsh kii‑ihkitowan, “Taka hsa kakwecimaataa ahkawe kaaTipenciketc,” kii‑ihkitowan.
1SA.14.37	Miihsh Swaal kaa⁠ishi kakwecimaatc Kishemanitoon, “Ninka ishaa na eshi'ayaawaatc Pilistii 
1SA.14.38	Miitahsh Swaal kaa⁠ihkitotc, “Ampeyohk o'omaa kahkina kaa⁠niikaanisiyek shimaakanihshak, ci⁠anta kihkentamank aaniin kaa⁠ishi maci'ishihcikenaaniwank. 
1SA.14.39	Kehcinaac itahsh iko nintonci ahshotamaake otishinihkaasowinink kaaTipenciketc kaa⁠miinaatc Isriyala' ci⁠shaakoocihtwaanitc, awenen hsa ko kaakii mamaashiitc ta⁠nihsaa, mihsawaa ko kiishpin ninkosihs Cwaanahtan kaa⁠mamaashiikwen!” kii‑ihkito. Kaawiin itahsh awiyan kekoon cikii ihkitonitc. 
1SA.14.40	Miihsh o'o kaa'inaatc kahkina Isriyala' 
1SA.14.40	Miihsh kaa'ikotc, “Eshi minwaapantaman hsa ko ishihciken.”
1SA.14.42	Miitahsh kaa‑ani ihkitotc, “Taka hsa tahsh awekwen ke⁠miihkohsekwen niinawint o'o kaashi niishiyaank Cwaanahtan.” Cwaanahtanan tahsh kii⁠miihkohsewan. 
1SA.14.43	Miitahsh o'o Swaal kaa'inaatc, “Wiintamawihshin aaniin kaa⁠ishihcikeyan?”
1SA.14.43	Miihsh kaa'ikotc Cwaanahtanan, “Pankii hsa ninkii miicin aamoowi siinsipaahkwat ekii otaahpaahkwa'amaan nimihtikom kaa⁠tahkonamaan ekii aapacihtooyaan! Pisaan iko ninka nip!” okii'ikoon.
1SA.14.44	Miitahsh o'o Swaal kaa⁠ihkitotc, “Taka Kishemanitoo niin ninka nihsik kiishpin kiin nihsikoohsiwan,” okii'inaan.
1SA.14.45	Ininiwa' itahsh o'o okii'ikoo', “Cwaanahtan ina tahsh ta⁠nipo, kaakiih kihci naatamawaatc Isriyala'? Kaawiin i'i awaac pankii ta⁠ishinaakwahsinoon! Nintonci ahshotamaakemin otishinihkaasowinink kaaTipenciketc, kaawiin hsa kanake peshik wiinihsihs mihtahkamik tashi pankihsinsinini, Kishemanitoon iitok okii wiici'ikoon noonkom kaa⁠kiishikaninik!” kii‑ihkitowa'. Miitahsh i'i nahke Cwaanahtan kaa⁠ishi naatamaakotc ininiwa'. Kaawiin itahsh kii⁠nihsaahsii.
1SA.14.46	Miitahsh Swaal kaa⁠ishi pooninisha'waatc Pilistii kaatinowinitc, otahkiiminiink itahsh kii‑ishi kiiwewa'.
1SA.14.47	Ahpii tahsh Swaal kii⁠maacii okimaahkantawaatc Isriyala' 
1SA.14.48	Wiinke hsa ko kiih⁠soonkisi e⁠miikaasotc, ekiih shaakooci'aatc kaye Amalehk 
1SA.14.49	Miitahsh o'o Swaal okosihsa' kaa⁠ishinihkaasonitc, Cwaanahtan 
1SA.14.50	Wiiwan itahsh Ehinoyam 
1SA.14.51	Swaal tahsh oteten Kihshan 
1SA.14.52	Minihk itahsh iko Swaal kaakii kihciokimaawitc, wiinke Pilistii kaatinowinitc okii nihtaa kihci miikaanikowaa'. E⁠waapamaatc itahsh iko ininiwan meshkawentaakosinitc, eh⁠soonkite'enitc kaye, mii 'i kaashi otaahpinaatc ci⁠shimaakanihshiiwinitc.
1SA.15.2	 Mii hsa 'oweni ehkitotc kaaMaawaci mashkawisiitc kaaTipenciketc, ‘Niin hsa niwii nana'ahsaak Amalehk 
1SA.15.3	Maacaan hsa awi miikaash Amalehk, kahkina kaye kekoon kika nihshiwanaacihtaawaam tepentamowaatc, keko kaye manaaci'aahkekwaanik. Ininiwak, ihkwewak, apinoonciishak, apinoonciishenhsak kaye kika nihsaawaak. Otawahkaanini kaye, pishihkiwak, maanahcaanihshak, pihkwaawikane mihtatimook, maanshimihtatimook kaye,’ ” kii‑ihkito.
1SA.15.4	Miitahsh Swaal kaa⁠ishi antomaatc otininiima' ewii waapamaatc i'imaa Telaim 
1SA.15.5	Miitahsh kaakii ishaawaatc, i'i otininiima' eshi otootenaaminitc Amalehk kaatinowinitc, eshi pahsatinaanik itahsh kii‑ishi ahkantoowak. 
1SA.15.6	Miitahsh kaa⁠ishi kanoonaatc Kiinii 
1SA.15.7	Miitahsh Swaal kaakiih shaakooci'aatc Amalehk kaatinowinitc, ekii miikaanaatc i'imaa Hapila 
1SA.15.8	Okiih kaahcitinaan kaye Amalehk onci kihciokimaan Ekak 
1SA.15.9	Kaawiin itahsh wiin Swaal, i'i kaye otininiima' kaawiin okii nihsaahsiwaawaan Ekakoon, i'i kaye maawac wenishihshinitc maanahcaanihsha', pishihkiwa' kaye, kaa‑aanciponitc kaye pishihkiinhsa', kahkina hsa ko kekoon wenishihshininik. Kahkina tahsh wiin kekoon kaa‑aanawencikaatenikin, kekoon kaye eh⁠piihtentaakwahsininikin okii nihshiwanaacihtoonaawaan.
1SA.15.10	Miitahsh o'o Saamiyoo kaa'ikotc kaaTipencikenitc, 
1SA.15.11	“Wiinke hsa nimaanentam ekii kihciokimaawi'ak a'a Swaal, aaniihsh kaawiin aasha nimpiminisha'okohsii, kaawiin kaye ishihcikehsii kaakii inaahkonakipan ci‑ishihciketc,” okii'ikoon. Saamiyoo tahsh kii⁠onci mikoshkaatentam, ekii anami'aatc pehkihsh ekii mawitc enaahsamiinitc kaaTipencikenitc kapetipihk. 
1SA.15.12	Miitahsh wiipa kikishep Saamiyoo kaakii wanishkaatc ekii anta nakishkawaatc Swaalan o'o ekii inaawintipanen, “Swaal ohsha ahpane ishaa weti Kaarmal 
1SA.15.13	Miihsh Saamiyoo kaakii otihsaatc Swaalan eshi'ayaanitc. Miitahsh o'o kaa'ikotc, “Kishemanitoo hsa kika shawenimik, ninkii ishihcikewaan hsa kaakii ishi anooshihpan kaaTipenciketc ci‑ishihcikewak!”
1SA.15.14	Miihsh Saamiyoo kaa⁠ihkitotc, “Aaniin tahsh inaa wenci noontawakwaa maanahcaanihshak e⁠noontaakosiwaatc, pishihkiwak tahsh kaye e⁠noontaakosiwaatc?”
1SA.15.15	O'ohsh Swaalan okii'ikoon, “Nishimaakanihshiimak ohsha okii mahkamaawaa' Amalehk kaatinowinitc, ekii ishko'aawaatc aya'aawihsha' maawac wenishihshinitc maanahcaanihsha', pishihkiwa' kaye ewiih pakitinamawaawaatc kaaTipencikenitc kiKishemanitooman, kotak tahsh wiin kahkina ninkiih caaki'aanaanik,”
1SA.15.16	Miitahsh Saamiyoo kaa'inaatc Swaalan 
1SA.15.17	Miihsh Saamiyoo kaa⁠ihkitotc, “Aana hsa wiin kiin iko aapitink ekii akaahsenintisoyan, kii⁠ani ishihseni kiin ci⁠okimaahkantawatwaa Isriyalak 
1SA.15.18	KaaTipenciketc ohsha kikii ishinisha'ok kekoon ci⁠wii ishihcikewatc ekii inihk, ‘Maacaan awi caaki' kaa⁠macaatisiwaatc pemaatisiwaatc Amalehk kaatinowiwaatc, miikaash, wawiinke hsa piko caaki'.’ 
1SA.15.19	Wekonen itahsh kaa⁠onci na'ihtawaahsiwatc kaaTipenciketc i'i kaakii inihk; mii hsa kaa⁠ishihcikeyan awahshime ekii aahskonentamowatc otaya'iimiwaan, ekii ishihcikeyan noociko enaahsamiitc kaaTipenciketc,” okii'inaan.
1SA.15.20	Miihsh o'o Swaalan kaa⁠ishi nahkwehtaakotc, “Ninkii na'ihtawaa ohsha kaaTipenciketc, ekii ishihcikewak aaniin kaakii'ishitc ahpii kii⁠maacinisha'otc, ekiih piinak a'a kihciokimaa Ekak 
1SA.15.21	Nintininiimak itahsh kaawiin okii nihsaahsiwaawaa' maanahcaanihsha', pishihkiwa' kaye, kaawiin kaye okii nihshiwanaacihtoohsiinaawaan kekoonan maawac wenishihshininikin. Miiwan tahsh ini kaa⁠miinintc Kishemanitoo ci⁠pakitinaahsoohtamawintc kaaTipenciketc kiKishemanitoom o'omaa ootenaank Kilkal 
1SA.15.22	Miitahsh Saamiyoo kaa⁠ihkitotc, “Nawac ina kaaTipenciketc ominwentaanan kaa‑ankwaahkitenikin kaa⁠pakitinamawintc, kaa⁠pakitinaahsoohtamawintc kaye, ahpiihc wiin ci⁠na'ihtawintipan aaniin ehkitotc? Inashke nawac ohsha onishihshin awiya ci⁠na'ihtankipan ahpiihc wiin ci⁠pakitinaahsohpan, nawac kaye onishihshin awiya ci⁠pisintankipan ahpiihc wiin ci⁠pakitinikaatenikipan opimitewiniwaa aape maanahcaanihshak. 
1SA.15.23	I'i hsa shashiipihtamowin mii 'i enentaakwahk i'i maci'ishihcikewin kaa⁠kakanoonintwaa manitoohkaanak. Kihci inenintisowin hsa inentaakwan taapishkoo awiya kaa⁠manitoohketc. E⁠aanawentamowatc itahsh kaaTipenciketc kaakii inihk, kewiin hsa kitaanawenimik o'o kaashi kihciokimaawiwatc,” okii'inaan.
1SA.15.24	Miihsh Swaalan kaa'ikotc, “Ninkii macitootam; Tepwe iinsan ninkii mamaashiihkantamowaanan kaaTipenciketc otinaahkonikewinan, ini hsa kaye kaakii'ishiyan; onsaam aaniihsh ninkiih kohsaak pemaatisiwaatc, ninkiih pisintawaak kaye aaniin kaakii'ishiwaatc. 
1SA.15.25	Taka tahsh noonkom poonentamawihshin o'o kaashi macitootamaan, taka kaye kika kiiwe wiiciiwin, ci⁠anami'ehtawak kaaTipenciketc,” okii'ikoon.
1SA.15.26	Miihsh Saamiyoo kaa'inaatc Swaalan, “Kaawiin kiwiih kiiwe wiiciiwihsinoon; onsaam aaniihsh kikii aanawentamowaan kaakii inihk kaaTipenciketc; kewiin iitok kitaanawenimik o'o kaashi kihciokimaahkantawimatc Isriyala',” okii'inaan.
1SA.15.28	Miihsh kaa'inaatc Swaalan, “KaaTipenciketc ohsha kipiikopitamaak i'i kitookimaawiwin o'omaa Isriyalihkaank noonkom kaa⁠kiishikaninik; omiinaan ohsha kiicipimaatisiin nawac sesekaa ininiiwinitc ahpiihc kiin. 
1SA.15.29	A'a hsa Kehci inentaakositc i'imaa Isriyalihkaank kaawiin ta⁠kiiwanimohsii, kaawiin kaye ta‑aantentansii, kaawiin iitok tino ininiiwihsii ci⁠aantentankipan,” kii‑ihkito.
1SA.15.30	Miihsh Swaalan kaa⁠ihkitonitc, “Niin hsa ninkii macitootam; taka hsa noonkom kihtenimihshin enaahsamiiwaatc oko kaa⁠niikaanisiwaatc Isriyalak, iki kaye Isriyalak. Taka tahsh kiiwe wiiciiwihshin ci⁠anta anami'ehtawak kaaTipenciketc kiKishemanitoom,” okii'ikoon. 
1SA.15.31	Miitahsh Saamiyoo kaa⁠ishi kiiwe wiiciiwaatc Swaalan, miihsh kaye kaa⁠ishi anami'ehtawaanitc kaaTipencikenitc.
1SA.15.32	Miitahsh o'o Saamiyoo kaa⁠ihkitotc, “Piitamawihshik a'a Ekak kaa⁠kihciokimaahkantawaatc Amalehk kaatinowinitc.” Ekakoon itahsh kii⁠minwentamoon ehpi naasihkaakotc ekii inentaminitc, “Tepwe maawiin kaawiin ninka wiihsakaahpinanikoohsii.” 
1SA.15.33	Miihsh o'o Saamiyoo kaa'inaatc, “Kipashipa'ikewihkomaanink hsa niipiwa' ihkwewak kaa⁠onci ayaawaahsikwaa oniicaanihsiwaa', mii hsa peshikwan kimaamaa kewiin keshi'ayaawaahsik oniicaanihsa'.” Miitahsh Saamiyoo kaa⁠ishi piihsishwaatc Ekakoon enaahsamiinitc kaaTipencikenitc i'imaa Kilkalhkaank.
1SA.15.34	Miitahsh i'i Saamiyoo kaa⁠ishi kiiwetc ootenaank Oremaa 
1SA.15.35	Kaawiin itahsh Saamiyoo miinawaa okii onci waapamaahsiin Swaalan piinihsh ekii otihsaapantank eh⁠kiishikaninik kii‑ishkwaa pimaatisitc; aana hsa ekii mamawimaatc Swaalan. KaaTipenciketc hsa kewiin kii⁠maanentam ekii kihciokimaawi'aatc Swaalan ci⁠tipenimaanitc Isriyala'.
1SA.16.1	KaaTipencikenitc itahsh Saamiyoo okii'ikoon, “Aaniin hsa minihk waa⁠mawimatc Swaal 
1SA.16.2	Saamiyoo 
1SA.16.2	Miihsh o'o kaa⁠ishi nahkwehtaakotc kaaTipencikenitc, “Noonshe pishihkiinhs hsa maaciish, o'o hsa ihkitoohkan; mii hsa kaa⁠onci piishaayan ewiih pakitinaahsoohtamawak kaaTipenciketc. 
1SA.16.3	Cehsi 
1SA.16.4	Miihsh Saamiyoo kaa⁠ishihciketc kaakii'ikotc kaaTipencikenitc ekii ishi takohshink i'imaa ootenaank Pehtalihemink 
1SA.16.5	Mii hsa kaa⁠ihkitotc, “Eya', pisaan nimpi takohshin, nimpi anta pakitinaahsoohtamawaa kaaTipenciketc kaa⁠onci piishaayaan. Pehki'itisok itahsh cishi wiiciiwiyek kaawiih tashi pakitinaahsoyaan.” Okiih pehki'aan hsa kaye Cehsiwan i'i kaye okosihsini ekii ishi wiishaamaatc kaakii wii ishi pakitinaahsotc.
1SA.16.6	Ahpii hsa weti kaa‑ani takohshinowaatc Saamiyoo okii waapamaan Iilaaipan 
1SA.16.7	KaaTipencikenitc hsa okii'ikoon, “Keko wiin aaniin eshinaakositc ishi kanawaapamaahken, aaniin kaye ehkoositc aaniihsh aasha niin ninkii aanawenimaa. Niin kaaKishemanitoowiyaan kaawiin nintishi kanawaapamaahsii inini, ininiwan kaashi kanawaapamikotc; inini hsa saakicaya'ii ishi kanawaapancike, Kishemanitoo tahsh wiin ote'imaa okanawaapantaan,” okii'ikoon.
1SA.16.8	Cehsiwan hsa okii antomaani kotak okosihsini Apinataap 
1SA.16.9	Cehsiwan itahsh okii ani'ininaani Shama 
1SA.16.10	Cehsiwan tahsh minciniishwaahso (7) okosihsini kiih⁠piishaawa' eshi'ayaatc Saamiyoo ci⁠waapamaatc. Mii hsa kaa'inaatc Cehsiwan, “KaaTipenciketc ohsha kaawiin o'o otoonaapamaahsii',” okii'inaan. 
1SA.16.11	Miitahsh kaa‑ani'inaatc, “Mii na 'i ehta entahshiwaatc kikosihsak?”
1SA.16.11	Miihsh o'o Cehsiwan kaa⁠ishi nahkwehtaakotc, “Keyaapi hsa peshik ayaa maawac kaa⁠ohshiimenshimaawitc; weti tahsh ayaa kaashi naanaakaci'aatc maanahcaanihsha',” okii'ikoon.
1SA.16.11	O'ohsh Saamiyoo kii‑ihkito, “Taka hsa antomihk ci⁠piishaatc, kaawiin hsa kika onapihsiimin paanimaa kiih⁠takohshink,” kii‑ihkito. 
1SA.16.12	Miitahsh Cehsiwan kaa⁠ishi antomaanitc ci⁠piicikaniwinitc ini okosihsini. Aahpici hsa kii⁠minonaakosiwan, kii⁠mino'ayaawinaakosiwan kaye, kii⁠minwaapewiwan kaye. KaaTipencikenitc tahsh Saamiyoo okii'ikoon, “Mii ohsha wa'a kaa⁠onaapamak, siikinamaw pimiteni ohtikwaanink,” okii'ikoon. 
1SA.16.13	Mii hsa tahsh Saamiyoo kaa⁠ishi siikinank pimiteni ohtikwaaninink mekweya'ii eshi'ayaanitc wiicihkiweyini. I'i hsa ahpii eh⁠kiishikaninik, kaaTipencikenitc otAhcaahkoni okii mashkawi naasihkaakoon a'a Tepit 
1SA.16.14	Swaal 
1SA.16.15	Miitahsh otanohkii'aakana' kaa'ikotc, “Inashke hsanaa Kishemanitoo maci'ahcaahkwan kitishinisha'amaak ci⁠kakwaatakentamo'imihk. 
1SA.16.16	Taka hsa anoonihshinaam ci⁠nanaantone'wankitc awiya ke⁠nihtaa kitohciketc matweyaapiikipicikanan. Kika kitohcikehtamaak itahsh ahpii otihsimihk maci'ahcaahkwan ke⁠piicinisha'amawihk kaaTipenciketc, miihsh papenak ci‑inamanci'oyan,” okii'ikoo'.
1SA.16.17	Miitahsh Swaal kaa⁠ishi anoonaatc ekii'inaatc, “Ontinamawihshik awiya ke⁠nihtaa kitohciketc, o'omaa tahsh piinaahkek eshi'ayaawak,” kii‑ihkito.
1SA.16.18	Peshik itahsh otanohkii'aakanan okii'ikoon, “Ninkii waapamimaan hsa Cehsi 
1SA.16.19	Miitahsh Swaal kaa⁠ishi ishinisha'waatc awiya' o'o ci⁠awi'inaanitc Cehsiwan, “Taka piicinisha'o kikosihs Tepit 
1SA.16.20	Miitahsh Cehsi kaa⁠ishinisha'waatc Tepitoon ci‑ishiwitamawaanitc Swaalan ci⁠tako piinaanitc maanatihkoonhsan, pahkweshikanan kaye ekiih pihciwane'aatc maanshimihtatimoonk, peshikooshkimot kaye shoominaapooni. 
1SA.16.21	Ahpii tahsh Swaal wetihsikotc Tepitoon, mii 'i kaa⁠ishi maatanohkiihtaakotc. Wiinke okiih saaki'aan, ekiih tinowi'aatc ci⁠pimiwitoonitc omiikaasoowayaan. 
1SA.16.22	Miitahsh Swaal kaakii anoohkiitc ci⁠awi'inimintc Cehsiwan, “Taka pakitin Tepit o'omaa ci⁠ayaatc ci⁠anohkiihtawitc, wiinke ohsha niminwaapamaa,” kii‑ihkito. 
1SA.16.23	Ahpii tahsh iko maci'ahcaahkwan e⁠otihsikotc Kishemanitoon eh⁠piicinisha'amaakotc, mii hsa 'i Tepitoon kaa⁠ishi otaahpinaanitc omatweyaapiikipicikanini ekiih kitohcikenitc. Miitahsh kaa⁠ishi nakanikotc ini maci'ahcaahkwan, papenak kaye ekii inamanci'otc, ekii aahtemanci'otc.
1SA.17.1	Pilistii 
1SA.17.2	A'a tahsh wiin Swaal 
1SA.17.3	Akaamaya'ii ihsa Pilistii kaatinowinitc kii‑ishi'ayaawa' e⁠matwe pihkwatinaanik, kewiinawaa tahsh o'omaa nahke eshi pihkwatinaanik kii‑ishi'ayaawak. Naawaya'ii tahsh kii‑ishi pahsatinaani.
1SA.17.4	Kiih⁠soonkisi hsa Kalaait 
1SA.17.5	Omiikaasowi kikishkikan hsa kaahpaapihkonk kii⁠onci oshihcikaateni ninkotwaahk niishtanashinaanaan (125) tahso tipaapiishkoocikan ekii ahpiihtinikwaninik. Otaanohkwaan kaye kaahpaapihkonk kii⁠onci oshihcikaateni. 
1SA.17.6	Ohkaatink itahsh kaye kaahpaapihkowayaan okiih kikishkaan, otoosaawaapihkowi moohkomaan otinimaakaniniink ekii ishi pimiwanetc. 
1SA.17.7	Ociipowepinikanaahk itahsh kii‑inikohkwaahkwanini taapishkoo ishiikinohkewaahtik, eshi piiwaapihkowaninik itahsh wiin mitaahshinaano tipaapiishkoocikan (15) kii⁠ahpiihtinikwanini. Awiyan kii⁠niikaaniiwan eh⁠pimiwitoonitc nakaa'ikan. 
1SA.17.8	Miitahsh Kalaait kii⁠matwe niipawi ekiih shaakowaanaatc Isriyala' 
1SA.17.9	Kiishpin itahsh shaakooci'itc, nihshitc kaye, mii hsa 'i niinawint ci⁠tipenimiyaank. Kiishpin itahsh wiin shaakooci'ak, nihsak kaye, mii hsa 'i kiinawaa meshkwac ci⁠tipenimikooyek, ci⁠pamiihtawiyaank kaye,” kii⁠nihtaa ihkito. 
1SA.17.10	Miitahsh kaa‑ani ihkitotc, “Noonkom hsa kaa⁠kiishikahk nimaanenimaak enentaakosiwaatc Isriyalak. Miishihshik inini ke⁠miikaatiyaank!” kii⁠matwe ihkito. 
1SA.17.11	Ahpii tahsh Swaal kahkina kaye Isriyalak e⁠noontawaawaatc o'o e⁠ihkitonitc, mii hsa 'i kaa⁠ishi wawaanentamowaatc ekiih sekisiwaatc.
1SA.17.12	Tepit 
1SA.17.13	I'i tahsh nihsin kaakiih sasiihkisinitc okosihsa' okii wiiciiwaani Swaalan ekii anta miikaasonitc. Ini tahsh maawac iko sesiihkisinitc okosihsan Iilaaip 
1SA.17.14	Tepit itahsh maawac kii⁠ohshiimenshimaawi. I'i hsa nihsin kaakiih sasiihkisinitc okii wiiciiwaani Swaalan. 
1SA.17.15	Tepit tahsh kii‑ishi aayaashawishkaa ekii ayonciitc Swaalan eshi'ayaanitc ekii naanaakacihtamawaatc oteten omaanahcaanihshimini weti ootenaank Pehtalihemink.
1SA.17.16	Niimitana (40) tahso kiishik hsa ini kihci Pilistiiwininiwan kiih⁠piishaawan entahso kikishep, entahso onaakohsh kaye ekii matwe oshikaapawinitc.
1SA.17.17	Cehsi tahsh okii'inaan Tepitoon, “Taka noonkom ishiwitaw kihsayenhsak peshikooshkimot ono kaa⁠kaahpitenikin kihtikaanenhsan, mitaahso kaye pahkweshikana'. Ahpahtoon weyiip kaashi kapehshiwaatc kihsayenhsak. 
1SA.17.18	Maaciitoon hsa kaye i'i ciihs 
1SA.17.19	Swaalan ohsha owiiciiwaawaan, i'i kaye kahkina ininiwa' Isriyala' weti kaashi pahsatinaanik Iilah 
1SA.17.20	Wiipa tahsh kikishep Tepit kii⁠wanishkaa ekiih kanawenta'aatc okanawi maanahcaanihshiwen, miitahsh kaa⁠ishi maaciitootc miicim ekii ishihciketc oteten kaakii'ikotc. E⁠ani takohshink tahsh weti kaakii ishi'ayaanitc Isriyala', mekwaa hsa kiih⁠tanahkamikisiwa' eh⁠kwayaanciihtaanitc ewii miikaasonitc, e⁠miikaasowi shaahshaakowenitc kaye. 
1SA.17.21	Isriyalak hsa i'i kaye Pilistii kaatinowinitc kii⁠oshi ayaawak ekii wewentaahsami ayaawaatc ewii miikaatiwaatc. 
1SA.17.22	Tepit tahsh okii nakataan miicim kaakiih pimiwitootc ekiih kanawenta'aatc kaakiih kanawentaminitc aya'iiman kekoonan, ekii ahpahtootc kaawiih tashiihkotaatiwintc ewiih pooshoo'aatc ohsayenhsa'. 
1SA.17.23	Mekwaa tahsh eh⁠kakanoonaatc ohsayenhsa' inashke hsa maawac kaakii soonkisinitc Pilistii kaatinowinitc Kalaait 
1SA.17.24	Ahpii tahsh iki Isriyalak e⁠waapamaawaatc ini ininiwan; mii hsa kaa⁠ishi maaciipa'iwewaatc wiinke ekiih sekisiwaatc. 
1SA.17.25	Miihsh kaa⁠ihkitowaatc, “Kiwaapamaa na a'a inini kaa⁠pinaakositc, mii ohsha 'i kekeht ewiih pi maanenimaatc Isriyala'. Kihciokimaa Swaal hsa wiinke oka kihci wenootisii'aan awenenan ininiwan ke⁠nihsaanitc ini mihsaapewan. Oka tako miinaan ini ininiwan otaanihsan ci⁠wiiwitc, kaawiin kaye memwehc oka tipa'asiin taakihs i'imaa Isriyalihkaank,” kii‑ihkitowak.
1SA.17.26	Miitahsh Tepit kaa'inaatc ininiwa' kaakii wiicikaapawihtawaatc, “Aaniin itahsh ke⁠tootawintipan inini ke⁠nihsaatc ini mihsaapewan, kaahsiinank kaye i'i kaashi miihkinsomimintc Isriyala'? Awenen hsa a'a tino kaa⁠kihkinawaatashakeshwaahsiwintc Pilistii kaatinowitc ci⁠maanenimaahpan oshimaakanihshiimini pemaatisinitc Kishemanitoon?” kii‑ihkito. 
1SA.17.27	Mii hsa kaa⁠ishi wiintamaakotc aaniin ke⁠tootawimintc awiyan iko ke⁠nihsaanitc Kalaaitoon.
1SA.17.28	Ini hsa ohsayenhsan Iilaaip eshinihkaasonitc okii noontaakoon eh⁠kakanoonaatc ininiwa'. Tepit hsa okii nishki'aan Iilaaipan ekii'ikotc, “Wekonen kaa⁠onci piishaayan? Awenen tahsh kaah⁠kanawenta'atc maanahcaanihsha' weti pikwatahkamik? Kikihkenimin ohsha e⁠kihci inenintisoyan, noociko kaye eshi'ayaak kite'; mii hsa kaa⁠onci piishaayan ewii waapankeyan miikaatinaaniwank,” okii'ikoon.
1SA.17.29	Miihsh Tepit kaa⁠ihkitotc, “Aaniin tahsh eshi mamaashiiyaan, nimihci kakwetwe ohsha,” kii‑ihkito. 
1SA.17.30	Kaawiin tahsh awahshime okii inaahsamikaapawihtawaahsiin ohsayenhsan, pehkaanisinitc ihsa awiyan okii naasihkawaan. Mii hsa peshikwan kaa⁠ihkitotc. Miihsh peshikwan kaa'ikotc ininiwa' kaakiih kanoonikotc.
1SA.17.31	Ahpii hsa kaa⁠noontawintc aaniin Tepit kaa⁠ihkitotc; Swaalan hsa kii⁠wiintamawimaawaan. Miitahsh Swaalan kaa⁠ishi antomikotc a'a Tepit.
1SA.17.32	Miitahsh Tepit kaa'inaatc Swaalan, “Taka keko awiya oka seki'ikohsiin iniweniwan Pilistii kaatinowinitc. Niin hsa pemiihtawinaan ninka ishaa ci⁠anta miikaanak a'a Pilistii kaatinowitc,” okii'inaan.
1SA.17.33	Miihsh o'o kaa'ikotc, “Kaawiin etatawe kitaa kashkihtoohsiin ci⁠miikaanatipan a'a Pilistii kaatinowitc. Keyaapi iitok kiin kikwiiwisenhsiw, wiin tahsh wiin kiih⁠kwiiwisenhsiwitc kii⁠onci miikaasowininiiwi,” okii'ikoon.
1SA.17.34	Tepit hsa o'o okii ishi nahkwehtawaan, “Niin hsa kaa⁠pamiihtawinaan, ninkiih kanawenimimaa' nintete omaanahcaanihshima'. Ahpii hsa ko mihshipishiw, komaa kaye mahkwa kii⁠otihshiyamintc, e⁠onci manipinaatc itahsh maanahcaanihshenhsan kaashi ayaanitc maanahcaanihsha', e⁠maaciinaatc itahsh, 
1SA.17.35	mii hsa 'i kaa⁠ishi piminisha'wak ekii miikaanak, ekii mahkamak ini kaakii maaciinaatc ekiih shaapwii'imak. Kiishpin tahsh eh⁠pasikwiitc ewii miikaashitc, mii 'i kaa⁠ishi saki miihshitoonenak, e⁠pahkihte'wak, miitahsh eshi nihsak. 
1SA.17.36	Kaa⁠pamiihtawihk ohsha minciniish mihshipishiwan, mahkwan kaye okii nihsaa'. Mii hsa tahsh peshikwan ke⁠tootawak kaa⁠kihkinawaatashakeshwaahsiwintc Pilistii kaatinowitc; onsaam aaniihsh omaanenimaa' oshimaakanihshiimini Kaa⁠pimaatisinitc Kishemanitoon,” okii'inaan. 
1SA.17.37	Miitahsh kaa‑ani ihkitotc, “KaaTipenciketc ohsha ninkiih shaapwii'ik ci⁠saaminihsinik mihshipishiwan, mahkwan kaye. Miihsh peshikwan keshi shaapwii'itc ini onci Pilistii kaatinowinitc.”
1SA.17.37	O'ohsh Swaalan okii'ikoon, “Haw, maacaan, kaaTipenciketc hsa kika wiiciiwik,” okii'ikoon.
1SA.17.38	Miitahsh kaa⁠ishi miinikotc omiikaasowi kikishkikanini kaakiih piiwaapihkowaninik: miikaasowaanohkwaan osaawaapihkonk kaakii onci oshihcikaatenik, miikaasoowayaanini kaye okiih pihsihkamoo'ikoon ci⁠kikishkank. 
1SA.17.39	Miihsh Tepit kaa⁠ishi pisihkank opashipa'ikewihkomaanini wakici miikasoowayaanink, miitahsh kaa⁠ishi kakweci pimohsetc, kaawiin hsa tahsh okii nanamaashkansiinan. Miihsh kaa'inaatc Swaalan, “Kaawiin nintaa kashki'ohsii o'o ishi'oyaan, kaawiin kaye ninanamaayentansiinan,” okii'inaan. Miihsh Tepit kahkina kaa⁠ishi kiihcikoshkank. 
1SA.17.40	Miitahsh Tepit kaa⁠ishi otaahpinank omihtikoom, ekiih kakiikinaatc kaye naanan (5) ahsinii' kaakii maminwaapihkisinitc ekiih piina'waatc mashkimotensink tino kaakii ayaawaatc okanawi maanahcaanihshiwek. Owepanashkwaan kaye ekiih tahkonank. Miitahsh i'i kaa⁠ishi anta nakishkawaatc ini Pilistii kaatinowinitc.
1SA.17.41	Ini tahsh kihci Pilistii kaatinowinitc kiih⁠pinaakosiwan ekiih pinaasihkaakotc Tepit 
1SA.17.42	Ahpii tahsh kaa⁠waapamikotc ini Pilistii kaatinowinitc kaawiin hsa okii ciihkinaakohsiin; onsaam aniihsh kiih⁠kwiiwisenhsiwinaakosi, kiminonaakosi kaye, kii⁠minwaapewinaakosi kaye. Miihsh kaa⁠ishi maanenimikotc. 
1SA.17.43	Miihsh o'o kaa'ikotc, “Nintanimohshiw ina, mihtikoon kaa⁠onci tahkonaman.” Wiinke kaye okii kihci maci'inaahpinemikoon ekii ahpimonitc omanitoomini. 
1SA.17.44	Miitahsh kaye kaa'ikotc, “Ampe hsa piishaan, ninka ahshamaak hsa pinehshiinshak kaa⁠papaamihsewaatc kiwiiyaw, iki kaye aya'aawihshak mihshawahkamik kaa‑ayaawaatc,” okii ishi miihkinsomikoon.
1SA.17.45	Miitahsh o'o Tepit kaa⁠ishi nahkwehtawaatc Pilistii kaatinowinitc, “Kiin tahsh kipinaasihkawihsh e⁠ayaayan pashipa'ikewihkomaan, ciipowepinikan kaye, i'i kaye ciipowepinikanenhs. Niin itahsh wiin kipinaasihkawin otishinihkaasowinink kaaTipenciketc kaaMaawaci mashkawisiitc, kaa⁠oKishemanitoomiwaatc Isriyali shimaakanihshak kaa⁠maanenimimatc. 
1SA.17.46	Noonkom ohsha kaa⁠kiishikaninik kaaTipenciketc nimiinik ci⁠shaakooci'inaan. Kika kawiwepakanaamin, kiwiih kiishkikweka'on kaye. Noonkom kaye kaa⁠kiishikahk niwii'ahshamaak pinehshiinshak ishpimink kaa⁠papaamihsewaatc, iki kaye aya'aawihshak niwii'ahshamaak iniweniwan owiiyawiwaan Pilistiiwishimaakanihshak. Kahkina hsa tahsh o'omaa ahkiink kaa‑ayaawaatc oka kihkentaanaawaa Kishemanitoon e⁠ayaanitc o'omaa Isriyalahkiink 
1SA.17.47	Oko hsa kahkina o'omaa eyaawaatc oka kihkentaanaawaa kaaTipencikenitc eyaapacihtoohsinik pashipa'ikewihkomaan, ciipowepinikan kaye awiyan kii⁠shaakooci'aanitc. KaaTipenciketc ohsha o'oweni omiikaasowin, niwii miinikonaan ohsha ci⁠shaakooci'ikooyek,” okii'inaan.
1SA.17.48	Pilistii kaatinowinitc itahsh pehsho okiih pinaasihkaakoon ewii miikaanikotc. Miitahsh Tepit kaakii ahpahtootc eshi miikaatiwintc ekii anta nakishkawaatc. 
1SA.17.49	Miihsh kaakii antonaatc ahsiniin omashkimootensink, ekii aapaci'aatc ekiih wepanashkwaanaatc, mayaa ekii miihkwakanaamaatc Pilistii kaatinowinitc oskahtikoniink. Ini tahsh ahsiniin kiih⁠kontaawihsewan oskahtikoniink; mii hsa kaa⁠ishi animihkopankihshininitc mihtahkamik. 
1SA.17.50	 Miitahsh Tepit kaakiih shaakooci'aatc ini Pilistii kaatinowinitc owepanashkwaan ekii aapacihtootc, ahsiniin kaye, mayaa ekii naawahpiskahtikwekanaamaatc, miihsh kaa⁠ishi niiwana'waatc. Kaawiin itahsh pashipa'ikewihkomaan okii ayaahsiin Tepit. 
1SA.17.51	 Kii⁠ahpahtoo tahsh eshi pimihshininitc Pilistii kaatinowinitc, ekii otaahpinamawaatc opashipa'ikewihkomaanini eshi piintenik ekii nihsaatc. Mii hsa 'iweni kaa‑aapacihtootc e⁠kiishkikweka'waatc.
1SA.17.51	I'i hsa Pilistii kaatinowinitc ewaapamaanitc osoonkisiimini e⁠niponitc, mii hsa 'i kaa⁠ishi tapasiinitc. 
1SA.17.52	Iki hsa tahsh Isriyalak, Coota ahkiink 
1SA.17.53	Ahpii tahsh Isriyalak kaah⁠pitakohshinowaatc kii‑ishkwaa piminisha'waawaatc Pilistii kaatinowinitc, mii hsa 'i kaa⁠ishi otaahpinamowaatc kahkina kekoonini kaakii ishi kapehshinihpan. 
1SA.17.54	Tepit tahsh wiin okii ishiwitoon Pilistii kaatinowinitc ohtikwaanini weti kihci ootenaank Ceroosalamink 
1SA.17.55	Ahpii hsa Swaal 
1SA.17.55	Miihsh o'o kaa'ikotc, “Kehcinaac hsa ko eshi pimaatisiyan kihciokimaa, kaawiin hsa ninkihkenimimaahsiin wekosihsimikotc,” okii'ikoon.
1SA.17.56	Miihsh Swaal kaa'inaatc, “Maacaan anta kihkenimim awenenan wekosihsimikotc a'a oshkiniiki,” okii'inaan.
1SA.17.57	Ahpii tahsh Tepit kaah⁠pitakohshink eshi kapehshiwintc kaa⁠ishkwaa nihsaatc Pilistii kaatinowinitc, Aapinaran 
1SA.17.58	Miitahsh kaa⁠ishi kakwecimikotc, “Oshkiniiki, awenen wekosihsimihk?”
1SA.17.58	Miihsh kaa'inaatc, “A'a hsa nintookosihsimik kitanohkii'aakan Cehsi eshinihkaasotc wenciitc Pehtalihemink,” okii'inaan.
1SA.18.1	Ahpii hsa Tepit 
1SA.18.2	Swaalan hsa tahsh okiih kihciwinikoon i'i eh⁠kiishikaninik, kapeya'ii i'imaa ci⁠ayaatc ekiih pakitinikohsik otetehkaank cishi kiiwetc. 
1SA.18.3	Miitahsh Cwaanahtanan kaakii nehpici'ikotc Tepit ewii saaki'ikotc aaniihsh eshi saaki'itisonitc okii ishi saaki'ikoon. 
1SA.18.4	Miihsh kaakiih kiihcikoshkaminitc okashkiikiiwinini ekii miinikotc, tako kaye oshimaakanihshiiwi naapishkikanini. Okii miinikon kaye opashipa'ikewihkomaanini, omihtikwaapiini kaye, okihcihpisonini kaye. 
1SA.18.5	Aanti tahsh iko Tepit kaakii ishinisha'okotc Swaalan, wiinke hsa kii⁠minohseni. Miitahsh kaakii inahsikotc ci⁠shimaakanihshiiwikimaawitc. Kahkina tahsh pemaatisinitc okii minwaapantamini o'o, i'i kaye shimaakanihshiiwikimaa'.
1SA.18.6	Ahpii kaah⁠pikiiwenitc ininiwa' Tepit kii‑ishkwaa nihsaatc Pilistii kaatinowinitc, ihkwewa' ihsa misiwe Isriyali ootenaahkaank kiihpi onciiwa' ekii anta nakishkawaanitc Swaalan ekii nikamonitc, ekii niiminitc kaye. Kiih⁠ciihkihtaakosiwa' kaye e⁠nikamonitc ekii aapaci'aanitc matwehsicikana', matweyaapiikipicikanenhsa' kaye. 
1SA.18.7	 E⁠niiminitc itahsh mii 'owe kaa⁠ina'aminitc,
1SA.18.7	“Swaal wiin mitaahswaahk onihsaa',
1SA.18.7	Tepit itahsh wiin mitaahciink mitaahswaahk onihsaa'.”
1SA.18.8	Swaal tahsh wiinke kii⁠nishkaatisi, kaawiin okii minohtansiin o'o kaakii ihkitowintc, miihsh o'o kaa⁠ihkitotc, “Tepitoon hsa otinakimaawaan mitaahciink mitaahswaahk enihsaanitc, mitaahswaahk itahsh niin ehta. Wekonen itahsh ehtako keyaapi ke⁠ayaahpan, mii ehtako nintookimaawiwin,” kii‑inentam. 
1SA.18.9	Miitahsh kaa⁠ishi maacii ayaahshenimaatc, ekiih onci maacii kikinaapamaatc kaye Tepitoon i'i ahpii eh⁠kiishikaninik.
1SA.18.10	E⁠ani waapaninik itahsh Swaal okii otihsikoon maci'ahcaahkwan wiinke ekii mooshkineshkaakotc ekii ishinisha'amaakotc Kishemanitoon. Wiinke hsa tahsh kii⁠kihci ayinwehkaaso i'imaa owaahkaa'ikanink. Miihsh Tepitoon kaakii matweyaapiikipicikenitc i'i ahpii. Swaal hsa okii tahkonaan ciipowepinikan, 
1SA.18.11	miitahsh kaakii ahpakitootc o'o ekii inentank, “Ahsamaahtik hsa ninkashi akopashipa'waa.” Niishwaa tahsh Tepitoon kiih⁠tapasiiwan!
1SA.18.12	Miitahsh Swaal kaa⁠ishi kohsaatc Tepitoon aaniihsh okii wiiciiwikoni kaaTipencikenitc, wiin itahsh wiin ekii nakanikotc. 
1SA.18.13	Swaal hsa kii‑ishihcike ninkoci i'imaa ci⁠onci ishaanitc Tepitoon, ekii inakimaatc ci⁠naanaakaci'aanitc mitaahswaahk 1,000 shimaakanihsha'. Miihsh kaa⁠ishi niikaaniihtamawaanitc shimaakanihsha' e⁠miikaasonitc. 
1SA.18.14	Kahkina tahsh iko kekoon kaakii ishihcikenitc kii‑ishi minohsewan, aaniihsh kaaTipencikenitc okii wiiciiwikoni. 
1SA.18.15	Swaal tahsh e⁠waapantank e⁠minohsenitc, miihsh kaa⁠ishi kohsaatc. 
1SA.18.16	Kahkina tahsh wiin Isriyalak 
1SA.18.17	Tepit tahsh okii'ikoon Swaalan 
1SA.18.18	Miihsh Tepit kaa⁠ishi nahkwehtank, “Awenen itahsh niin tenowiyaan, tenowiwaatc kaye nintaawinink eyaawaatc, nintetenk kaye kaa⁠onciiwaatc Isriyalihkaank, niin itahsh ci⁠oninkwanimihpan kihciokimaa?” okii'inaan. 
1SA.18.19	Ahpii tahsh e⁠ocihcihsenik cikii miinintipan ci⁠wiitikemaatc Swaalan otaanihsini Miirap eshinihkaasonitc, tekwac hsa ini Ecaraayal 
1SA.18.20	A'a Maaikal 
1SA.18.21	Mii hsa kaa⁠inentank, “Ninka miinaa hsa Tepit nintaanihsan Maaikalwan. Maakishaa mii 'imaa ke⁠onci kaahcici'ak ci⁠nihsikotc Pilistii kaatinowinitc,” kii‑inentam. Miitahsh Swaal kaakii'inaatc Tepitoon, “Noonkom hsa kaa⁠kiishikahk mii 'i miinawaa e⁠ocihcihsek cikii oninkwaniminaampaan,” ekii'inaatc. 
1SA.18.22	Miihsh Swaal kaakii anoonaatc otanohkii'aakana', “Maacaak o'o awi koci'inihk Tepit, ‘Etatawe ohsha naa kiminwaapamik kihciokimaa, kahkina kaye otanohkii'aakana'; taka tahsh pisaan kika oninkwanimik,’ ” kii‑ihkito.
1SA.18.23	Miihsh kaa⁠ishi ishaanitc ekii awi wiintamawaanitc Tepitoon kaakii ihkitotc. O'o tahsh Tepitoon kii‑ihkitowan, “Kitinentaam ina e⁠akaahsentaakwahk awiya ci⁠oninkwanimikotc kihciokimaan? Ninkitimaakis iitok niin, kaawiin kaye ninkihtenimikoohsii!” kii‑ihkitowan.
1SA.18.24	Miitahsh Swaal kaah⁠pishi wiintamaakotc otanohkii'aakana' aaniin kaa⁠ihkitonitc Tepitoon. 
1SA.18.25	Miihsh Swaal kaa'inaatc, “O'o hsa awi inihk Tepit, ‘Kaawiin hsa kihciokimaa pahkaan otinakimaahsiin otaanihsan, miiehtako ninkotwaahk (100) Pilistii kaatinowinitc oshakayaani kaa⁠manishomintc awiya kii⁠kihkinawaatashakeshontc, ci⁠nana'ahsimintc kaa⁠shiinkenimikotc,’ ” kii‑ihkito. Mii hsa 'onahke kaakii inentank Tepitoon ci⁠onci nihsikonitc Pilistii kaatinowinitc. 
1SA.18.26	Miihsh kaakii ishi awi wiintamawaanitc Tepitoon kaakii'inintwaa ci‑ihkitowaatc. Ahpii hsa Tepit e⁠noontank wiinke kii⁠minwentam ci⁠oninkwanimikotc kihciokimaan. Cipwaa ocihcihsenik itahsh ci⁠wiitikewikiishikaninik, 
1SA.18.27	miihsh Tepit, i'i kaye otininiima' kii‑ishaawak, ekii anta nihsaawaatc niishwaahk (200) Pilistii kaatinowinitc. Miitahsh kaakiih piinaatc ci⁠tepihsenitc oshakayimaa' Pilistiiwininiihkaank kaakii ontinaatc eshi'ayaanitc kihciokimaan, ci⁠oninkwanimikotc. Miitahsh kaakii miinikotc Swaalan otaanihsini Maaikal eshinihkaasonitc.
1SA.18.28	Swaal tahsh okii kihkentaan kaaTipencikenitc e⁠wiiciiwaanitc Tepitoon, otaanihsan itahsh kaye Maaikalwan ekiih saaki'aanitc Tepitoon. 
1SA.18.29	Miitahsh aanciihke ekii ani kohsaatc Tepitoon, miihsh kaa⁠inakimaatc mooshak ke⁠shiinkenimikotc tino.
1SA.18.30	Pilistiiwishimaakanihsha' hsa kii⁠nihtaa piishaawa' ekiih pi'anta miikaanikowaatc. Minihk itahsh kaah⁠piishaanitc, Tepit hsa okii anta nakishkawaa' ekiih shaakooci'aatc. Wiin hsa nawac kii⁠minohse ahpiihc wiin i'i kahkina Swaalan otanohkii'aakanini. Miitahsh misiwe kaakii ani kihkentaakositc.
1SA.19.1	Swaal 
1SA.19.2	Miitahsh Cwaanahtan kaa'inaatc Tepitoon, “Nintete Swaal hsa okakwe mihkaan ke⁠onci nihsihk. Ayaankwaamisiihkan itahsh kishepaawakahk; keshi kaasoyan hsa ko mii weti ayaahkan. 
1SA.19.3	Ninka ishi wiiciiwaa hsa nintete, ci⁠awi wiicikaapawihtawak weti mihshawahkamik keshi kaasoyan; kika tashimin itahsh kakanoonak nintete. Miihsh ahpii ci⁠wiintamawinaan aaniin keshi kihkentamaan,” okii'inaan.
1SA.19.4	Miitahsh Cwaanahtan kaakiih tashimaatc Tepitoon eh⁠kakanoonaatc oteten ekii'inaatc, “Taka kiin eh⁠kihciokimaawiyan keko macitootawaahken kitanohkii'aakan Tepit, kaawiin iitok kekoon kitishi mamaashiihkantaakohsii. I'i tahsh kaye kaa⁠ishihciketc wiinke kitonci kihci minohse. 
1SA.19.5	Inashke okii naniisaanihtoon opimaatisiwin kii⁠nihsaatc mihsaapewan Pilistii kaakiih⁠tinowinitc, kaaTipencikenitc ekii ishihcikenitc ci⁠kihci shaakoocihtwaanitc Isriyala' 
1SA.19.6	Cwaanahtan itahsh okiih pisintaakoon kaakii'inaatc oteten, miihsh kaakii ahpimonitc ekii ihkitonitc, “Nintonci ahshotamaake otishinihkaasowinink kaaTipenciketc, kaawiin Tepit ta⁠nihsaahsii,” kii‑ihkitowan. 
1SA.19.7	Miitahsh Cwaanahtan kaa⁠ishi wiintamawaatc Tepitoon kahkina kaakii ihkitowaatc. Miihsh kaa⁠ishi piinaatc Tepitoon eshi'ayaanitc Swaalan. Miihsh i'imaa kaa‑ayaanitc taapishkoo otaanaank kaakii nihtaa ayaanihpan i'imaa.
1SA.19.8	Ahpii hsa miinawaa e⁠miikaatinaaniwaninik, Tepit hsa kii‑ishaa ekii anta miikaanaatc Pilistii kaatinowinitc, wiinke tahsh okii kihci shaakooci'aa'. Miitahsh kaa⁠ishi maaciipa'iwaanikotc.
1SA.19.9	Swaal tahsh e⁠nanamatapitc owaahkaa'ikanink okii otihsikoon maci'ahcaahkwan kaaTipencikenitc ekiih piicinisha'amaakotc. Ociipowepinikan itahsh okiih tahkonaan, Tepitoon mekwaa eh⁠kitohcikaakenitc matweyaapiikipicikanan. 
1SA.19.10	Miitahsh kaakiih patahkihkiwepinank ociipowepinikan ekiih kakwe akopashipa'waatc Tepitoon aahsamaahtik. Eh⁠tapasiinitc itahsh, okiih panakanaamaan. Miihsh kaa⁠ishi maaciipa'iwenitc eh⁠tipihkaninik. 
1SA.19.11	 Miitahsh Swaal kaakii ishinisha'waatc otininiima' Tepitoon owaahkaa'ikaniniink ci⁠awi kanawentaminitc, ci⁠nihsaanitc itahsh Tepitoon kishepaawakaninik. Maaikal 
1SA.19.12	Waahsehcikanink itahsh Maaikal okii onci niihsaapiikinaan, miihsh kaa⁠ishi maaciipa'iwenitc ekiih tapasiinitc. 
1SA.19.13	Miitahsh Maaikal kaa⁠ishi otaahpinaatc manitoohkaanan waahkaa'ikanink eyaanitc ekiih kashkiikihshimaatc nipewinaahkoonk, maanatihkopiiwayan kaye okii ishi ahtoonan enihkwehshinink inahke. 
1SA.19.14	Ahpii tahsh Swaalan otininiimini eh⁠pitakohshininitc ewiih kaahcitinaanitc Tepitoon, mii hsa Maaikal kaa'inaatc, “Aahkosi ohsha,” okii inaa'. 
1SA.19.15	Miihsh miinawaa Swaal kaa⁠ishi kiiwenisha'waatc otininiima' ci⁠anta waapamaanitc Tepitoon o'o ekii'inaatc, “Mii ko 'i kikinipewinaahk ishi piinihk, ewii nihsak,” kii‑ihkito. 
1SA.19.16	Miitahsh kaa⁠ishi piintikenitc waahkaa'ikanink, miihsh manitoohkaanan ehta kaakii mihkawaanitc i'imaa nipewinaahkonk, enihkwehshinink itahsh maanatihkopiiwayan. 
1SA.19.17	Miitahsh Maaikal kaa'ikotc oteten, “Wekonen itahsh o'onahke wenci ishi kayeshi'iyan eh⁠pakitinatc kaa⁠shiinkenimitc ci⁠tapasii'itc?” okii'ikoon.
1SA.19.17	Miihsh o'o kaa⁠ishi nahkwehtawaatc, “Ninkii'ik ohsha ewii nihshitc kiishpin pakitinaahsiwakipan ci⁠tapasiitc!” okii'inaan oteten.
1SA.19.18	Tepit tahsh kaa⁠ishkwaa tapasiitc weti kii‑ishaa ootenaank Oremaa 
1SA.19.19	Swaal tahsh kii⁠wiintamawaa o'o ekii'inintc, “Weti ohsha iinsan Tepit ayaa Neihot ecikaatenik eshi'ayaanik Oremaa ootenaank.” 
1SA.19.20	Miitahsh Swaal kaakii ishinisha'waatc otininiima' ci⁠awi kaahcitinaanitc Tepitoon. Miihsh iki ininiwak kaakii waapamaawaatc eh⁠paahtiinonitc kaa⁠kanootamawaanitc Kishemanitoon e⁠wiicikaapawihtawaanitc, e⁠niikaaniihtamaakonitc kaye Saamiyoon eh⁠kiikitoohtamawaanitc Kishemanitoon. Mii hsa 'i kaakii ishi otihsikowaatc Kishemanitoon otAhcaahkoni. Miihsh kewiinawaa kaa⁠ishi maacii kanootamawaawaatc Kishemanitoon. 
1SA.19.21	Ahpii tahsh Swaal e⁠wiintamawintc kaa⁠ishihsenik, mii hsa kaa⁠ishi ishinisha'waatc kotak otininiima'. Miihsh kaye'i kaa⁠ishi kanootamawaanitc Kishemanitoon. Miinawaa tahsh okii ishinisha'waa' otininiima', mii 'i nihsink i'i ekii ishihciketc. Miitahsh peshikwan kaa⁠ishi kanootamawaanitc Kishemanitoon. 
1SA.19.22	Miitahsh wiin iko kekahpii kaakii ishaatc weti Oremaa. I'imaa tahsh kii‑ishi takohshin onta'ipaanink Siihkoo 
1SA.19.23	Miitahsh kaa‑anishi maacaatc ekii ishaatc. E⁠ani pimi ayaatc itahsh mii 'i kewiin kaakii otihsikotc Kishemanitoon otAhcaahkoni. Miihsh kewiin kaa⁠ishi kanootamawaatc Kishemanitoon piinihsh ekiih takohshink weti Neihot ecikaatenik, Oremaa ootenaank. 
1SA.19.24	 Miihsh kaa⁠ishi kiihcikoshkank okikishkikanan, kewiin ekiih kanootamawaatc Kishemanitoon eshi'ayaanitc Saamiyoon. Miitahsh kaa⁠ishi pimihshink kaapekiishik kapetipihk kaye, ekiih⁠kikihkonayehsik. Miihsh kaa⁠ihkitonaaniwank, “Kewiin ina Swaal tinowi kaa⁠kanootamawaatc Kishemanitoon?”
1SA.20.1	Tepit hsa tahsh kii⁠onci maaciipa'iwe i'imaa Neihot 
1SA.20.2	Miihsh o'o kaa'ikotc, “Taka kaawiin i'i wiihkaa ta⁠ishihsehsinoon! Kaawiin ohsha wiihkaa nintete ishihcikehsii kihci kekoon, komaa kaye kekoonenhs kiishpin pinamaa eh⁠kakwecimihsik. Kaawiin hsa nintaa kaatamaakohsii i'iweni. Kaawiin i'i ta⁠ishihcikehsii!” okii'ikoon.
1SA.20.3	Miitahsh Tepit kaakii ahpimotc ekii ihkitotc, “Okihkentaan iitok weweni kitete e⁠saaki'iyan, miitahsh o'o wenci ihkitotc, ‘Keko hsa o'oweni Cwaanahtan oka kihkentansiin, maakishaa ta⁠kihci maanentam.’ Kehcinaac iko kaaTipenciketc wiin misiwe eh⁠tipenciketc, mii ehpiihci kehcinaa'entamaan, peshiko tahkohkiiwin ohsha ehta nintahpiihsaapantaan nipowin,” okii'inaan.
1SA.20.4	Miihsh o'o kaa'ikotc, “Aaniin hsa piko ke⁠ihkitoyan, ninka ishihcike!” okii'ikoon.
1SA.20.6	Kiishpin itahsh kitete metahsinitc, o'o hsa inaahkan, ‘Tepit hsa weweni ninkiih kakwecimik wewiip ewii ishaatc Pehtalihemink 
1SA.20.7	Kiishpin itahsh ihkitotc, ‘Pisaaniko,’ mii hsa 'i iinsan pisaan ci⁠ayaayaan. Kiishpin itahsh wiin nishkaatisitc, mii 'i ci⁠kihkentaman kekoon ewiih tootawitc. 
1SA.20.8	Taka tahsh kiin minotootawihshin, kitanohkii'aakan iitok nintinow ci⁠kanawentaman o'o kaashi ahshotamaatiyank. Kiishpin itahsh wiin kekoon eshi anaamentaakosiwaanen, kiin iko nihshihshin, keko memwehc ishiwinihshihken eshi'ayaatc kitete ci⁠nihsikooyaan,” okii'inaan.
1SA.20.9	Miihsh o'o Cwaanahtanan kaa'ikotc, “Kaawiin wiihkaa i'i ta⁠ishihsehsinoon! Kiishpin hsa kihkentamaan kehcinaac nintete kekoon wii‑inaahpinanihk, kaawiin ina niin kitaa wiintamawihsinoon?” okii'ikoon.
1SA.20.10	Miihsh Tepit kaa⁠ihkitotc, “Awenen itahsh ke⁠wiintamawitc kiishpin kitete nishkinahkwehtawihk?” kii‑ihkito.
1SA.20.11	O'ohsh okii'ikoon, “Ampe taka ishaataa weti mihshawahkamik,” okii'ikoon. Miihsh kaa⁠ishi ishaawaatc. 
1SA.20.12	Miitahsh o'o kaa‑ani'ikotc, “KaaTipenciketc hsa Isriyalak 
1SA.20.13	Kiishpin itahsh wiin kekoonini wii‑inaahpinanihk, taka kaaTipenciketc pisaan kekoon ninka inaahpinanik kiishpin wiintamawihsinowinaan, pakitinihsinowinaan kaye ci⁠tapasiiyan. Taka kaaTipenciketc kika wiiciiwik taapishkoo kaakii ishi wiiciiwaahpan ninteten. 
1SA.20.14	Kiishpin itahsh pimaatisiyaan, naakohtamawihshin kaashi minotootaaketc kaaTipenciketc, niin ci⁠nipohsiwaan! 
1SA.20.15	 Kiishpin itahsh nipoyaan, mii hsa peshikwan ishi minotootawaahkan tipinawe nintinawemaakanak. Mihsawaa kaye iko ahpii kaaTipenciketc caaki'aatc kaa⁠shiinkenimimihk o'omaa ahkiink, 
1SA.20.16	taka i'iwe kaashi ahshotamaatiyank kaawiin ta⁠piikonikaatehsinoon. Kiishpin hsa piikonikaatek, kaaTipenciketc hsa kika nana'ahsik,” okii'ikoon.
1SA.20.17	Miitahsh Cwaanahtan kaakii'inaatc Tepitoon miinawaa ci⁠ahshotamaakotc, aaniihsh okii ishi saaki'aan taapishkoo kaakii ishi saaki'itisotc. 
1SA.20.18	Miitahsh kaa‑ani ihkitotc, “Mii hsa 'i waapank ci⁠wiihkwantiiwahkamikahk oshkakoocink tipihkikiisihs, mii hsa ci⁠metahsinikooyan, kitehsapiwin aaniihsh ta⁠papishihshikwaa. 
1SA.20.19	Nihsokiishik itahsh weti kiih⁠kaasoyan, weti weyiip ishaahkan kaakii ishi kaasoyampan kii⁠maacii maanshihseyan. Weti tahsh ishi pii'oohkan kaashi apitc ahsin Esal 
1SA.20.20	Nihsink itahsh weti inahke ninkashi pimocike, ci‑ishinaakohcikeyaan taapishkoo eh⁠kakweta'aahkweyaan. 
1SA.20.21	Kwiiwisenhs itahsh ninka ishinisha'waa o'o ci‑inak, ‘Maacaan anta mihkan pihkwahkoon.’ Kiishpin hsa o'o inak, ‘Ontaahsinahke eshi'ayaayan ishi'ayaawan ini pihkwahkoon, piitoon itahsh,’ mii hsa 'i kiin ci⁠onci kihkentaman otishinihkaasowinink kaaTipenciketc e⁠ishi ahshotamawinaan kehcinaac iko kekoon ci‑inaahpinanikoohsiwan. 
1SA.20.22	Kiishpin itahsh wiin o'o inak a'a kwiiwisenhs, ‘Awahsinahke hsa eshi'ayaayan ishi'ayaawan ini pihkwahkoon, maacaan naasihkan,’ mii 'i iinsan kaaTipenciketc e⁠maacinisha'ohk! 
1SA.20.23	I'i hsa kaa⁠ishi ahshotamaatiyank, kaaTipenciketc iitok oka nehpici tipaatotaan o'o kiinawint eshi niishiyank ehkitoyank,” okii'ikoon.
1SA.20.24	Miitahsh Tepitoon kaa⁠ishi anta kaasonitc mihshawahkamik. Wecihcihsenik hsa ci⁠wiihkwantiiwahkamikaninik e⁠oshkakoocininitc tipihkikiisihsoon, Swaal 
1SA.20.25	Kaakii ishi nihtaa namatapitc itahsh aahsamaahtik inahke kii‑ishi onapi, Cwaanahtanan ekii oncishkawapinitc enaahsamapitc. Aapinar 
1SA.20.26	Kaawiin itahsh kekoon Swaal cikii onci ihkitotc i'i eh⁠kiishikaninik. Mii hsa 'i kaa⁠inentank, “Kekoon hsa kii‑ishi wahsitaawihsetook, kaawiin kehcinaac pehkentaakosihsiitok,” kii‑inentam. 
1SA.20.27	Miinawaa tahsh e⁠ani waapaninik niishin e⁠inakinsonitc, Tepitoon hsa kiih⁠pishihshikwaani eshi nihtaa namatapinihpan. Miihsh kaa'inaatc okosihsan Cwaanahtanan, “Wekonenini tahsh Tepit kaah⁠pionci anta wiihsinihsik piciinaako, noonkom kaye kaa⁠kiishikaninik?” kii‑ihkito.
1SA.20.28	Miitahsh kaa⁠ishi nahkwehtaakotc, “Tepit hsa weweni ninkiih pi kakwecimik ewii ishaatc ootenaank Pehtalihemink, 
1SA.20.29	ekii'ishitc, ‘Taka pakitinihshin ci‑ishaayaan, niinawint hsa kaa⁠inawentiyaank niwiih pakitinaahsomin weti ootenaank, niicihkiwensi tahsh ninkiih kanoonik weti keniin ci⁠ayaawak. Kiishpin itahsh menwaapamiwanen, taka hsa pakitinihshin ci⁠anta waapamakwaa niicihkiweyak.’ Miitahsh o'o kaa⁠onci ayaahsik kihciokimaan entanancikenitc.”
1SA.20.30	Miitahsh Swaal wiinke kaakii nishki'ikotc Cwaanahtanan ekii'inaatc, “Mintimooyewish, sheshiipihtank ohsha iinsan kitookosihsimik! Miitahsh e⁠kihkentamaan e⁠wiiciiwatc iinsan Tepit, kiin itahsh iko kitakaci'itis, kimaamaa kaye kitakaci'aa. 
1SA.20.31	Kaawiin ina kikihkentansiin minihk iko Tepit ke⁠pimaatisitc o'omaa ahkiink, wiihkaa ci⁠kihciokimaawihsiwan, ci⁠onahtehsinok kaye kitookimaawiwin? Maacaan itahsh naasihkaw, o'omaa ci⁠piinatc, ci⁠nihsintc!” kii‑ihkito.
1SA.20.32	Miihsh o'o kaa'ikotc okosihsan, “Wekonen hsa ke⁠onci nihcikaniwihpan? Aaniin hsa kaa⁠ishi mamaashiitc?” okii'ikoon.
1SA.20.33	Miitahsh Swaal kaakiih kakwe miihkokanaamaatc Cwaanahtanan i'i ociipowepinikan ekii wii nihsaatc. Miitahsh kaakiih kihkenimikotc ewii nihsaatc iinsan Tepitoon. 
1SA.20.34	Miihsh Cwaanahtan kaa⁠ishi pasikwiitc i'imaa kaakii ishi namatapitc ekii nishkaatisitc. Kaawiin cikii onci wiihsinitc niishin e⁠inakinsonitc, aaniihsh kii⁠onci maanentam oteten kaakii ishi maanshi tootawaanitc Tepitoon. 
1SA.20.35	E⁠ani waapaninik itahsh Cwaanahtan kii‑ishaa mihshawahkamik ekii anta waapamaatc Tepitoon. Kwiiwisenhsan hsa okii wiiciiwaan. 
1SA.20.36	Miihsh kaa'inaatc ini kwiiwisenhsan, “Maaciipahtoon ci⁠naasihkaman pihkwahkoon kaawiih pimocikaakeyaan.” E⁠ani pimipahtoonitc itahsh, paashicaya'ii inahke kii‑ishi pimocike. 
1SA.20.37	E⁠ocihcipahtoonitc itahsh kaa⁠ishi pankihsininikin pihkwahkoon kaakiih pimocikaaketc, miihsh Cwaanahtan kaa⁠ishi shaakowaanaatc, “Awahsinahke iitok ayaatokenan ini pihkwahkoon?” ekii'inaatc. 
1SA.20.38	Miihsh kaa'inaatc ekiih shaakowaanaatc ini kwiiwisenhsan, “Weyiip, weyiipisin iko, keko onci kipihciihken!” Miihsh ini kwiiwisenhsan wetookimaamikotc kaa⁠ishi maamooshakinaminitc ini pihkwahkoon ekiih piitoonitc. 
1SA.20.39	Ini tahsh kwiiwisenhsan kaawiin kekoon kii‑ishi matencikehsiiwan; mii ehta ko Cwaanahtan, a'a kaye Tepit kaa⁠kihkentamowaatc i'i. 
1SA.20.40	Miitahsh Cwaanahtan kaa⁠ishi miinaatc kwiiwisenhsan omiikaasowi aapacihcikanan, ekii'inaatc, “Maaciitoon ono ci‑ishiwitooyan weti ootenaank,” ekii'inaatc.
1SA.20.41	Kaa‑ani maacaanitc itahsh ini kwiiwisenhsan, miitahsh Tepitoon kaakii moohkiinitc eshi kaasonihpan eshi ahsiniihkaanik. Miihsh nihsink kaakii animihkohtaanitc mihtahkamik. Cwaanahtan itahsh okii ociimaan, okii ociimikoon kaye, ekii mawiwaatc kaye. Tepitoon itahsh nawac kii⁠kihci mawiwan. 
1SA.20.42	Miihsh Cwaanahtan kaa'inaatc Tepitoon, “Mii'i pisaan ishi maacaan, kikii'itimin iitok eshi saaki'itiyank owiinsowinink kaaTipenciketc, o'o ekii ihkitoyankipan, ‘KaaTipenciketc hsa kika tipaacimikonaan o'o kiinawint kaa⁠niishiyank kaashi ahshotamaatiyank. Taka iki kipiiwesiimak, keniin itahsh nimpiiwesiimak kaawiin wiihkaa oka piikonansiinaawaa o'o!’ ” okii'inaan. Miitahsh Tepitoon kaa‑ani ishi maacaanitc. Miihsh Cwaanahtan ootenaank kaa‑ani ishi kiiwetc.
1SA.24.1	Ahpii tahsh Swaal 
1SA.24.2	Miitahsh kaa⁠ishi kakiikinaatc nihsink mitaahswaahk 3,000 maawac wenishihshinitc shimaakanihsha' kahkina Isriyalahkiink ekii ontinaatc, ekii antone'waatc Tepitoon kaye otininiimini. Weti tahsh eshi ahsiniihkaanik Aahkowi maanatihkonk ecikaatenik okii ishi antone'waawaa'. 
1SA.24.3	 I'imaa tahsh kii‑ishi takohshin eshi wiimpaapihkaanik, ciikihkana eshi'ayaanikin eshi kipa'omintc maanahcaanihsha'. Miihsh i'imaa wiimpaapihkaank kaa⁠ishaatc ekii anta saaka'ank. Miitahsh i'imaa na'itaak Tepitoon, otininiimini kaye kaakii ishi kaasonitc nawac waahsa piintaapihk. 
1SA.24.4	Miihsh Tepit kaa'ikotc otininiima', “Mii hsa 'i noonkom e⁠ishi kiishikaninik kaaTipenciketc kaakiih tashintankipan o'o kii‑ihkitohpan, ‘Kika miinin hsa kaa⁠shiinkenimihk aaniin iko waah⁠tootawatc ci⁠tootawatc,’ ” okii'ikoo'. Miitahsh Tepit kaa⁠ishi kiimooci ishitaacimotc ekiih kihkentaakosihsik, ekiih pahkweshamawaatc eshi kiihkeyiikaninik Swaalan okashkiikiiwinini. 
1SA.24.5	Miitahsh piincaya'ii kaakii maacii mikoshkaatentank onsaam ekiih pahkweshank Swaalan okashkiikiiwinini. 
1SA.24.6	 Miitahsh o'o Tepit kaakii'inaatc otininiima', “Taka kaawiin kaaTipenciketc ninka pakitinikohsii o'o nahke ci⁠tootawaahsiwimak nintookimaaman, wiin kaakii onenimaatc ci⁠kihciokimaawinitc! Kekoon kaye ci‑inaahpinanaahsiwimak, miiwan iitok ini kaaTipenciketc kaakii onenimaatc!” kii‑ihkito. 
1SA.24.7	Miitahsh Tepit kaa⁠ishi kashkimaatc otininiima' ekii onci'aatc ci⁠papaamenimaahsinik Swaalan.
1SA.24.7	Swaalan itahsh kii⁠matwe pasikwiiwan, eh⁠saaka'aminitc ewi ani maacaanitc. 
1SA.24.8	Miitahsh kewiin Tepit kaa⁠ishi saaka'ank i'imaa wiimpaapihkaank ekiih shaakowaanaatc Swaalan, “Kihciokimaa, nintookimaam!” okii'inaan. E⁠matwe aapanaapinitc itahsh mihtahkamik kii‑ishi animihkohtaa ekii kihtenimaatc. 
1SA.24.9	Miihsh o'o kaa'inaatc, “Wekonen hsa wenci pisintawatwaa ininiwak kii‑ihkitowaatc, niin iinsan eh⁠kakwe nihsinaan? 
1SA.24.10	Inashke hsa kiwaapantamowaan noonkom kaa⁠kiishikaninik kaaTipenciketc ekii ishi pakitinihk kekii ishi nihsinaampaan o'omaa wiimpaapihkonk. Aaninta hsa ininiwak ninkii'ikook ci⁠kii nihsinaampaan, niin hsa piko kikiih koohpaasinawin, miihsh kaa⁠ihkitoyaan, ‘Kaawiin hsa ninka nihsaahsii nintookimaam, aaniihsh kaaTipencikenitc okii inenimikoon ci⁠kihciokimaawitc.’ 
1SA.24.11	Inashke tahsh Noos waapantan o'o kaa⁠tahkonamaan kaakiih pahkweshamaan kikashkiikiiwin! Eshi kiihkeyiikahk hsa kikashkiikiiwin ninkii pahkweshaan, kaawiin itahsh kikii nihsihsinoon. Mii hsa 'owe ke⁠onci kihkentamampan, ke⁠onci nihsitohtamampan kekoon e⁠ishi anaamentaakosihsiwaan, eh⁠shashiipihtansiwaan kaye. Kaawiin hsa kekoon kitishi mamaashiihkantawihsinoon, shaakooc itahsh kinantone'osh ewii nihshiyan. 
1SA.24.12	Taka hsa tahsh kaaTipenciketc kika onaahkonikonaan kaashi niishiyank, taka kaye wiin oka nana'ahtoon kaashi mamaashiihkantawiyan, niin itahsh kaawiin kekoon kika onci papaamenimihsinoon. 
1SA.24.13	Mii iitok o'o ehkitoomakahk kehte'ihkitowin, ‘Meci'ishiwepisiihkaank iitok onciimakan macikekoon.’ Kaawiin itahsh niin nininciink kiwii onci papaamenimihsinoon. 
1SA.24.14	 Awenenan itahsh Isriyali kihciokimaa kekwe nihsaatc? Awenenan kaa⁠papaaminisha'waatc? Kaa⁠nipotc animohsh iitok kaa⁠piminisha'watc, komaa kaye otihkomimaa? 
1SA.24.15	Taka hsa kaaTipenciketc wiin oka onentaan o'o kaashi niishiyank awenen memaashiikwen Taka wiin kehcinaac ninka naatamaak, wiin kaye ninka shaapwii'ik kiin onci,” okii'inaan.
1SA.24.16	Ahpii tahsh o'o kaa⁠ishkwaa'inaatc Swaalan, miitahsh kaa⁠matwe'ikotc, “Kiin ina'a kaa⁠kiikitoyan Tepit ninkosihsink eneniminaan?” Miitahsh kaa⁠ishi matwe kishiiwenitc ekii mawinitc. 
1SA.24.17	Miitahsh kaye kaa⁠matwe'ikotc, “Nawac iinsan kiin kwayahk kitinaatis, weweni kota eh⁠tootawiyan, niin itahsh noociko eh⁠tootawinaan. 
1SA.24.18	Noonkom hsa kaa⁠kiishikahk kinaakohtamaw e⁠minotootawiyan, ekii nihshihsiwan, aanawiin kaaTipenciketc ekii ishi pakitinitc kekii ishi nihsiyampan. 
1SA.24.19	Wiihkaa na inini ishihcike e⁠mihkawaatc kaa⁠shiinkenimaatc, kekoon itahsh ci‑inaahpinanaahsik? Taka hsa kaaTipenciketc weweni kika tipa'amaak i'i kaashi minotootawiyan noonkom kaa⁠kiishikahk! 
1SA.24.20	Ninkihkentaan itahsh kaye kehcinaac ci⁠ani kihciokimaawiyan, kitookimaawiwin ci⁠onahcikaatek o'omaa Isriyalahkiink 
1SA.24.21	KaaTipenciketc ihsa owiinsowinink ishi ahpimonotawihshin ci⁠caaki'aahsiwatwaa nimpiiwesiimak, niwiinsowininaan kaye ci⁠ani poonihsehsinok niinawint kaa⁠inawentiyaank,” okii'ikoon. 
1SA.24.22	Miitahsh Tepit kaa⁠ishi ahpimonotawaatc Swaalan. Miihsh kaa‑anishi kiiwenitc. Tepit hsa wiin, i'i kaye otininiima' kii‑ishi kiiwe ishaawak eshi kaasowaatc.
1SA.25.1	Miitahsh Saamiyoo 
1SA.26.2	Miitahsh Swaal kaa⁠ishi ishaatc weti Sihpi pikwatahkamik ekii awi nanaantone'waatc Tepitoon. Nihsink hsa mitaahswaahk 3,000 kaakii onaapamaatc ininiwa' okii wiiciiwikoo'. 
1SA.26.3	I'imaa itahsh Swaal kii‑ishi kapehshi ciikihkana eshi pimamoninik miihkana i'imaa Ahkila enatinaanik inahke Cehshiman. Tepit itahsh wiin i'imaa pikwatahkamik kii⁠ayaa, ekii kihkenimaatc itahsh Swaalan weti ekii ishi piminisha'okotc. 
1SA.26.4	Mii hsa 'i kaa⁠ishi ishinisha'waatc okiimoosaapii' kehcinaac weti ci⁠ayaanikwen Swaalan. 
1SA.26.5	Miitahsh Tepit kaakii ishaatc eshi kapehshinitc Swaalan. Miihsh kaakii waapantank aanti eshi pimihshininitc Swaalan, ini kaye Aapinaran 
1SA.26.6	Tepit hsa okiih kakwecimaan Heht 
1SA.26.6	“Niin kika wiiciiwin,” hsa tahsh okii'ikoon Apishaaiwan.
1SA.26.7	Miitahsh Tepit ini kaye Apishaaiwan kaa⁠ishi ishaawaatc eh⁠tipihkaninik Swaalan eshi kapehshinitc. Miihsh kaakii mihkawaawaatc Swaalan naawaya'ii kapehshiwinink enipaanitc, enihkwehshininitc itahsh kii‑ishi patahkahkamikihsinini ociipowepinikanini. Aapinaroon itahsh, oshimaakanihshiimini kaye waahkaaya'ii kii‑ishi pimihshinoo' eshi nipaanitc Swaalan. 
1SA.26.8	Miihsh Apishaaiwan kaa'ikotc, “Mii hsa 'i noonkom kaa⁠kiishikaninik Kishemanitoo e⁠miinihk ci⁠nihsimatc kaa⁠shiinkenimimihk. Taka niin mihtahkamik ninkashi ahshici pashipa'waa ociipowepinikan ci⁠aapacihtaawaak; kaawiin wiin niishwaa ninka pashipa'waahsii!” okii'ikoon.
1SA.26.9	Miihsh o'o Tepit kaa'inaatc, “Keko nihsaahken. KaaTipenciketc ohsha kehcinaac oka nana'ahsaan awiyan ke⁠pimenimaanitc kaakii onaapamaatc ci⁠kihciokimaawinitc. 
1SA.26.10	Kehcinaac iko kaaTipenciketc wiin misiwe eh⁠tipenciketc, mii ehpiihci kehcinaa'entamaan kaaTipenciketc ci⁠nihsaatc ahpii ocihcihsenik ci⁠niponitc, komaa kaye ta⁠mihci nipowan, komaa miikaasonitc ta⁠nihsaakaniwiwan. 
1SA.26.11	 Kaawiin itahsh niin nimpakitinikohsii kaaTipenciketc ci⁠nihsimak kaakii onaapamaatc ci⁠kihciokimaawinitc. Taka hsa tahsh otaahpinan i'i ciipowepinikan, i'i kaye nipiiwash ehtenikin enihkwehshink. Miihsh ani ishi maacaataa,” okii'inaan. 
1SA.26.12	Miitahsh Tepit ini kaa⁠wiiciiwaatc kaa⁠ishi maaciitoowaatc Swaalan ociipowepinikanini, onipiiwashini kaye enihkwehshininitc kaakii ahtenikin. Kaawiin tahsh kanake awiyan okii waapamikohsiiwaan. Kaawiin kaye kii⁠kihkenimaahsiiwak, pooshke awiyan cikii koshkosinitc. Kahkina hsa kii⁠nipaawa', aaniihsh kaaTipencikenitc okii ishi'ikoni ci⁠kihpakinkwashinitc.
1SA.26.13	Miitahsh kaa‑ani ishi aashawishkaawaatc eshi pahsatinaanik ekii ishaawaatc akaamatin ci⁠naawaapamintwaa piko minihk kii‑ishaawak. 
1SA.26.14	Miitahsh Tepit kaakiih shaakowaanaatc shimaakanihsha', ini kaye Aapinaroon wetetenitc Neroon ekii'inaatc, “Aapinar, kaawiin ina kiwiih kanooshihsii?”
1SA.26.14	O'o tahsh okii matwe'ikoon, “Awenen kiin tenowiyan kaa⁠kanoonatc Swaal kihciokimaa?” okii matwe'ikoon.
1SA.26.15	Miihsh kaa‑ani'inaatc, “Kaawiin ina kitininiiwihsii? Awenen itahsh enentaakositc kaa⁠inentaakosiwatc Isriyalihkaank? Wekonen itahsh kaa⁠onci kanawenimaahsiwatc kitookimaam kihciokimaa? Awiyan ohsha okii anta waapamikoon ewii nihsikotc kikihciokimaam! 
1SA.26.16	I'i kaakii ishihcikeyan kaawiin onishihshinsinoon. Kehcinaac iko kaaTipenciketc wiin misiwe eh⁠tipenciketc, mii 'i ehpiihci kehcinaa'entaakwahk e⁠kashkihtamaasoyek cikii nipoyekipan aaniihsh kaawiin kikanawenimaahsiwaawaa kitookimaamiwaa kaaTipencikenitc kaakii onaapamikotc. Taka tahsh ayinaapik aanti ayaanikwen kihciokimaa ociipowepinikan, onipiiwash kaye kaakii ahtenikipanen enihkwehshink!” okii inaa'.
1SA.26.17	Swaalan itahsh okii matwe nihsitohtaakoon eh⁠kiikitotc, miihsh kaa⁠matwe'ikotc, “Kiin ina'a Tepit kaa⁠kanooshiyan ninkosihsink eneniminaan?”
1SA.26.17	Miihsh kaa'inaatc, “Eya', niin hsa kaa⁠noontawiyan, nintookimaam kehciokimaawiyan!” 
1SA.26.18	Miihsh o'o kaa‑ani'inaatc, “Wekonen itahsh nintookimaam wenci piminisha'waatc otanohkii'aakanan? Aaniin itahsh kaa⁠ishihcikeyaan? Aaniin itahsh kaa⁠ishi mamaashiiyaan? 
1SA.26.19	Taka tahsh nintookimaam oka pisintawaan otanohkii'aakanan eh⁠kanoonikotc! Kiishpin hsa kaaTipenciketc kaah⁠tootawinokwen ci⁠shiinkenimiyan, pakitinaahsoohtamawintc maakishaa ci⁠aantentank. Kiishpin itahsh wiin ininiinaank wenciikwen i'i shiinkenimiwewin, taka hsa kaaTipencikenitc eshi macakimiwenitc oka pakamishkaakonaawaa! Mii hsa 'i eshinaakwaninik eh⁠tootawiwaatc, ninkoci nintahkiimink e⁠onci ishinisha'owaatc ci⁠wiitoohkaasohsiwak kaaTipencikenitc eshi tipinawewisi'iwenitc, e'ishiwaatc iinsan, ‘Maacaan pahkaan manitook awi anami'ehtaw.’ 
1SA.26.20	Taka tahsh keko pakitinihshihken mayaki ahkiink ci⁠tashi nihsikooyaan waahsa eshi'ayaahsik kaaTipenciketc. Mii hsa 'i enentaakwaninik Isriyali kihciokimaa e⁠antone'waatc otihkomimaan, taapishkoo awiya kaa‑antone'waatc pahpashkiwan kihci waciihkaank,” okii'inaan.
1SA.26.21	O'o tahsh okii matwe'ikoon, “Niin hsa ninkii macitootam! Pikiiwen Tepit ninkosihsink eneniminaan. Kaawiin itahsh miinawaa wiihkaa kekoon kika kakwe inaahpinanihsinoon aaniihsh kikii inentaan nimpimaatisiwin e⁠kihci inentaakwahk. Tepwe hsa ninkiih kakiipaacihcike, ekiih kihci waniiyaan kaye,” okii matwe'ikoon.
1SA.26.22	Miihsh o'o Tepit kaa'inaatc, “Inashke ohsanaa o'oweni kihciokimaa ociipowepinikan! Pisaan peshik kitooshkiniikiim ta⁠piishaa cipi naasihkank. 
1SA.26.23	KaaTipenciketc hsa otishi tipa'amawaan awiyan aaniin eshi kwayahkohcikenitc, aaniin kaye eshi tepweyentaakosinitc. Noonkom hsa kaa⁠kiishikaninik kaaTipenciketc kikii ishi pakitinik kekii ishi nihsinaampaan, kaawiin ninkii ishihcikehsii ci⁠papaamenimimak kaaTipenciketc otoonaapancikanan. 
1SA.26.24	Taapishkoo hsa tahsh kaakii ishi papaamentansiwaan kipimaatisiwin noonkom kaa⁠kiishikahk, taka mii 'i kaaTipenciketc keniin ke⁠tootank nimpimaatisiwin, ci⁠shaapwii'itc kaye kaashi wahsitaawihsewak!” kii‑ihkito.
1SA.26.25	O'o tahsh okii matwe'ikoon, “Tepit ninkosihsink eneniminaan, taka hsa kika shawentaakos, ci⁠kashkihtooyan kihci kekoon, kehcinaac kaye ci⁠shaakoocihtwaayan!” okii'ikoon.
1SA.26.25	Miitahsh Tepit kaa‑anishi maacaatc. Swaalan itahsh wiin kii⁠ani kiiwewan.
1SA.28.1	Ninkotink itahsh e⁠ayishihsenik Pilistii kaatinowinitc kii⁠ohkwiino'itiwa' Isriyalak 
1SA.28.2	Miitahsh o'o Tepit 
1SA.28.2	Miihsh o'o kaa'ikotc, “Mii hsa 'iwe e⁠onishihshik, mii hsa 'i ke⁠ishi'inaan, kiin nehpic ci⁠tinowiyan ke⁠kanawenimitc,” okii'ikoon.
1SA.28.4	Miitahsh Pilistii kaatinowinitc kaakii ohkwiino'itinitc ciiki ootenaank Shoonem 
1SA.28.5	Ahpii tahsh Swaal e⁠waapamaatc Pilistiiwishimaakanihsha', mii hsa 'i kaa⁠ishi sekisitc, ekiih kakwaatakaanimisitc ote'ink. 
1SA.28.6	 Miitahsh kaa⁠ishi kakwecimaatc kaaTipencikenitc aaniin ke⁠ishihciketc. Kaawiin itahsh pawaacikanink okii onci nahkwehtaakohsiin kaawiin kaye ahpakicikanink. Kaawiin kaye okii onci aapaci'aasiin kenootamawaanitc Kishemanitoon. 
1SA.28.7	Miitahsh kaakii'inaatc otanohkii'aakana', “Taka antone'ohk ihkwe kenoonaatc neponitc, ewii anta waapamak ci⁠kakwecimak aaniin ke⁠ishihcikewak,” okii inaa'.
1SA.28.7	Miihsh o'o kaa'ikotc, “Weti ohsha peshik ayaa ayaawinink Entar 
1SA.28.8	Miitahsh Swaal kaa⁠ishi pahkaani naako'itisotc pahkaan kikishkikanan ekiih pihsihkank. Miihsh kaa⁠ishi wiiciiwaatc niishin kotak ininiwa' ekii anta waapamaatc ini ihkwewan eh⁠tipihkaninik. Ahpii hsa wetihsaatc o'o okii'inaan, “Taka kanootamawihshin ciipay, ci⁠piinatc ke⁠wiintamawinaan,” okii'inaan. 
1SA.28.9	Miihsh o'o kaa'ikotc ini ihkwewan, “Kehcinaac maawiin kikihkentaanaatok aaniin Swaal kaah⁠tootawaatc kenoonaanitc neponitc, i'i kaye kaa⁠nooci'aanitc ciipaya', ninkoci o'omaa ahkiink ekii onci ishinisha'waatc. Wekonen itahsh wenci kakwecimiyan, ci⁠nihsikooyaan ina?” okii'ikoon.
1SA.28.10	Miitahsh Swaal kaakii ahpimotc kaaTipencikenitc ekii'inaatc ini ihkwewan, “Kehcinaac iko kaaTipenciketc wiin misiwe eh⁠tipenciketc, mii hsa 'o eshi ahpimoyaan kekoon ci⁠tootaakoohsiwan o'o kaawii ishihcikeyan,” okii'inaan.
1SA.28.11	Miihsh o'o kaa⁠ishi kakwecimikotc, “Awenen itahsh ke⁠piitamawinaan?” okii'ikoon.
1SA.28.11	O'ohsh okii'inaan, “Taka Saamiyoo piish.”
1SA.28.12	Ahpii tahsh ini ihkwewan e⁠waapamaanitc Saamiyoon, mii hsa enikohk kaa⁠ishi shaakowenitc o'o ekii'ikotc, “Wekonen hsa wenci wayeshimiyan? Kiin iitok Swaal!” kii‑ihkitowan.
1SA.28.13	Miihsh o'o kaa'inaatc, “Keko sekisihken. Wekonen kaa⁠waapantaman?” Miihsh kaa'ikotc, “Ahcaahk hsa niwaapamaa ahkiink eh⁠pionci moohkiitc,” okii'ikoon.
1SA.28.14	“Aaniin itahsh eshinaakositc,” okii'inaan. Miihsh kaa'ikotc, “Ahkiwensi niwaapamaa eh⁠kikishkank kashkiikiiwin ehpi moohkahkamikiitc,” okii'ikoon.
1SA.28.14	Miitahsh kaakiih kihkentank Saamiyoon e⁠aawinitc, miihsh kaa⁠ishi animihkohtaatc mihtahkamik ekiih kihtenimaatc. 
1SA.28.15	Saamiyoon itahsh o'o kii‑ihkitowan, “Wekonen itahsh wenci wanashkwe'iyan kaa‑antomiyan?” kii‑ihkitowan.
1SA.28.15	Miihsh o'o kaa'inaatc, “Etatawe ohsha niwahsitaawihse. Pilistii kaatinowiwaatc ohsha nimiikaanikook, Kishemanitoo kaye ekii nakashitc. Kaawiin ninahkwehtaakohsii ci⁠aapaci'aatc kaa⁠kanootamaakotc, pawaacikanan kaye. Miitahsh kaa⁠onci antominaan ci⁠wiintamawiyan aaniin ke⁠ishihcikeyaan,” okii'inaan.
1SA.28.16	Miihsh o'o kaa‑ani'ikotc, “Wekonen itahsh niin wenci kakwecimiyan. Aasha kota ekii nakanihk kaaTipenciketc, noonkom itahsh eh⁠tinowitc kaa⁠nakaashkawihk? 
1SA.28.17	 Mii hsa 'i kaaTipenciketc ekiih tootawihk kaakii ihkitohpan kaakii ishi anooshihpan ci‑ihkitowakipan. Wiin hsa kitootaahpinamaak kitookimaawiwin, e⁠miinaatc itahsh kiicipimaatisiin Tepitoon. 
1SA.28.18	 Miitahsh i'i noonkom kaa⁠kiishikaninik kaa⁠onci tootawihk, onsaam aaniihsh kaawiin kikii na'ihtawaahsii kaakii inaahkonihkipan kahkina ci⁠nihshiwanaaci'imatc Amalehk kaatinowinitc, otaya'iimini kaye. 
1SA.28.19	KaaTipenciketc hsa kaye ta⁠ishihcike Isriyala' ci⁠shaakooci'imintc, kekiin itahsh ci⁠shaakooci'ikoowatc. Miitahsh waapank ci⁠wiiciiwiyan, iki kaye kikosihsak. Tepwe hsa oka pakitinaa' Isriyali shimaakanihsha' ci⁠shaakooci'ikonitc Pilistii kaatinowinitc!” okii'ikoon.
1SA.28.20	Miitahsh shemaak Swaal kaakiih kawihsetc ekii animihkwaahkopankihshink mihtahkamik, ekii onci sekisitc kaakii'ikotc Saamiyoon. Kiih⁠caakii kaye aaniihsh kaawiin cikii onci wiihsinitc i'i eh⁠kiishikaninik, eh⁠tipihkaninik kaye. 
1SA.28.21	Miihsh kaakiih pi'anta waapamikotc ini ihkwewan, e⁠waapamikotc e⁠nininkaanimisitc, miihsh o'o kaa'ikotc, “Inashke hsa niin kitanohkii'aakan enenimoyaan, ninkii naniisaanihtoon nimpimaatisiwin ekii na'ihtawinaan, ekii ishihcikeyaan kaakii'ishiyan. 
1SA.28.22	Taka tahsh kekiin ishihciken eninaan, ci⁠pakitiniyan ewii ahshaminaan miicim ci⁠wiihsiniyan, miihsh ci⁠kishishawamanci'oyan ani kiiweyan,” okii'ikoon.
1SA.28.23	Swaal tahsh kaawiin kii‑inentansii ekii'inaatc, “Kaawiin niwii wiihsinihsii.” Otininiima' hsa okii wiici'aani ini ihkwewan eh⁠kakaansomikotc ci⁠wiihsinitc. Miitahsh kaa⁠ishi kashkimintc, ekii onci wanishkaatc kaye mihtahkamik. Nipewinaahkonk hsa tahsh kii‑ishi onapi. 
1SA.28.24	Okii ayaawaani tahsh pishihkiinhsan kaakii ancipoonaanitc i'imaa waahkaa'ikanink; miihsh wewiip kaa⁠ishi nihsaanitc ekii nanawishwaanitc. Pahkweshikanan kaye okii otaahpinaani ekii maamaakonaanitc, ekii oshi'aanitc wempisikaniwihsinik pahkweshikanan. 
1SA.28.25	Miitahsh kaa⁠ishi piitamaakowaatc eshi'ayaawaatc. Swaal hsa, i'i kaye otininiima' kii⁠wiihsiniwak. Miihsh kaa⁠ishi pasikwiiwaatc ekii ani maacaawaatc i'i eh⁠tipihkaninik.
1SA.31.1	Pilistii 
1SA.31.2	Miitahsh kaakii atimaawaatc Swaalan i'i kaye okosihsini, Cwaanahtan 
1SA.31.3	Wiinke kii⁠kihci miikaatinaaniwanini waahkaaya'ii Swaal kaakii ishi'ayaatc, miihsh kekahpii kaakii miihkwa'ontc eh⁠pimontc, wiinke hsa ekii maahkihcikaniwitc. 
1SA.31.4	Miitahsh Swaal kaakii'inaatc oshkiniikiwan kaakiih pimiwitoonitc omiikaasoowayaan, “Taka kitinan kipashipa'ikewihkomaan ci⁠shaapocii pashipa'oyan, iki hsa kehkinawaatashakeshwaahsiwintwaa piishaawaatc ci⁠shaapocii pashipa'ohsikwaa shikwa ci⁠kakwaataki'ihsikwaa,” otaanakii'inaan. Kaawiin itahsh kiiwii ishihcikehsiiwan ini oshkiniikiwan, aaniihsh kiih⁠sekisiwan. Miitahsh Swaal wiin iko kaakii otaahpinank opashipa'ikewihkomaan, miihsh i'imaa kaa⁠ishi kawipani'otc. 
1SA.31.5	Ahpii tahsh ini oshkiniikiwan e⁠waapamikotc e⁠nipotc, mii hsa kaa⁠ishi aapacihtoonitc opashipa'ikewihkomaanini ekii nihsitisonitc, miihsh kaa⁠ishi wiici nipoomikotc. 
1SA.31.6	Miitahsh o'o nahke Swaal kaa⁠ishi nipotc, i'i kaye nihsin okosihsa', ini kaye oshkiniikiwan kaakiih pimiwitoonitc omiikaasoowayaan i'i eh⁠kiishikaninik. Kahkina hsa ko kaye otininiima' okii wiici nipoomikoo'. 
1SA.31.7	Ahpii tahsh Isriyalak eyaawaatc awahsinahke pahsatinaank, iki kaye akaamisiipink Cwaartan 
1SA.31.8	Ekii ishkwaa miikaatiwintc itahsh e⁠ani waapaninik, Pilistii kaatinowiwaatc kii‑ishaawaak ekii anta mamanshashkonaawaatc kaakii nihsaawaatc. Miitahsh kaakii mihkawaawaatc Swaalan, nihsin kaye okosihsinini ekii nihsimintc waciink Kilpoowa 
1SA.31.9	Miitahsh kaa⁠ishi kiishkikweka'waawaatc Swaalan, ekii otaahpinamowaatc kaye omiikaasowi aapacihcikanini. Miihsh kaa⁠ishi maaciitoonitc i'i ke⁠papaa tipaacimonitc misiwe Pilistiiwahkiink ci⁠wiintamawaanitc pemaatisinitc, ci⁠noontaminitc kaye omanitoomini. 
1SA.31.10	Omiikaasowi aapacihcikanini tahsh okii ishi ahtoonaawaa otanami'ewikamikowaank eshi'ayaanitc omanitoomiwaan Aastahti 
1SA.31.11	Pemaatisiwaatc itahsh eyaawaatc ayaawinink Cepish Kiliyat 
1SA.31.12	Miitahsh kahkina kaa⁠soonkentaakosiwaatc ininiwak kapetipihk kaa⁠ishi pimi ayaawaatc ekii ishaawaatc weti ootenaank Pehtshanihkaank. Miihsh iki ininiwak kaa⁠ishi pina'amowaatc Swaalan owiiyawini, okosihsini owiiyawini kaye eshi akootenikin i'imaa aahsamaya'ii ootenaank. Cepish ayaawinink itahsh okii ishiwitoonaawaan. Miitahsh i'imaa kaa⁠ishi ankwaahkisamowaatc. 
1SA.31.13	Otoohkanini hsa okii ishiwitoonaawaan mekwe ootena eshi'ayaanitc mihtikoon taamarisk 
2SA.1.1	Ahpii tahsh kaa⁠ishkwaa niponitc Swaalan 
2SA.1.2	E⁠ani waapaninik hsa ininiwan kiih⁠pionci takohshinoon Swaalan kaakii ishi kapehshinihpan, okikishkikanini ekii ankoshkaanikin, wiinke ekii mihtaawankohtikwaanenitc kaa‑ahpiihci minciinawesitc. Pemi takohshininitc itahsh i'imaa eshi'ayaatc Tepit, mii hsa kaa⁠ishi animihkopani'onitc mihtahkamik ekii kihtenimikotc. 
2SA.1.3	Miihsh o'o Tepit kaa'inaatc, “Aaniinti pemi onci takohshinan?” okii'inaan.
2SA.1.3	O'o tahsh okii'ikoon, “Weti ohsha Isriyalak eshi kapehshiwaatc ninkii onci shaapwii,” okii'ikoon.
2SA.1.4	Miitahsh o'o kaa⁠ishi kakwecimaatc, “Taka wiintamawihshin aaniin enahkamikahk?” okii'inaan.
2SA.1.4	O'ohsh okii'ikoon, “Isriyaliwi shimaakanihshak hsa entashi miikaatink kii⁠onci maaciipa'iwewak. Niipiwa' hsa ininiwak kii⁠nihsaawak. Swaal hsa kaye kii⁠nihcikaniwi, ini kaye okosihsan Cwaanahtan 
2SA.1.5	Miihsh o'o Tepit kaa'inaatc ini ininiwan kaakiih piitaacimonitc, “Aaniin itahsh wenci kihkentaman ekii nipotc Swaal, ini kaye okosihsan Cwaanahtanan?” okii'inaan.
2SA.1.7	Miitahsh kaakii waapamitc otaanaank inahke e⁠niipawiwak. E⁠waapamitc itahsh ninkiih kanoonik, miihsh kaa'inak, ‘Eya' kinoontawin!’ 
2SA.1.8	Miihsh kaa'ishitc, ‘Awenen kiin entinowiyan.’ Miihsh kaa⁠ishi wiintamawak Amalehk eh⁠tinowiwak. 
2SA.1.9	Miitahsh o'o kaa'ishitc, ‘Taka ampe o'omaa pehsho pi⁠niipawin ci⁠nihshiyan! Etatawe ohsha ninkakwaatakihtoo keyaapi eh⁠pimaatisiyaan,’ ninkii'ik. 
2SA.1.10	Miihsh kaakii ishaawak eshi'ayaatc ekii nihsak, aaniihsh ninkii kihkenimaa ci⁠nipotc ahpii ko kawihsetc. Ninkii otaahpinamowaan itahsh okihciokimaa waanohkwaan kaakiih kikishkank, onaapinihkaancikan kaye, miitahsh o'o kaakiih piitamawinaan nintookimaam,” okii'ikoon.
2SA.1.11	Miitahsh Tepit kaa⁠ishi taashkiikipitootc okikishkikanan, miihsh kaye peshikwan kaa⁠ishihcikenitc i'i kahkina ininiwa' kaakii wiiciiwikotc. 
2SA.1.12	Miitahsh kaakii maanentamowaatc, ekii mawiwaatc ekii nihsimintc Swaalan, okosihsini kaye Cwaanahtanan, ekii wiihsinihsikwaa kaye piinihsh ekii ani onaakohshininik. Kii⁠onci maanentamook aaniihsh onsaam ekiih shaakoocihcikaniwinitc Isriyali shimaakanihsha' tepenimikonitc kaaTipencikenitc, niipiwa' kaye ekii nihsimintc.
2SA.1.13	Miitahsh Tepit kaakiih kakwecimaatc ini ininiwan kaakiih pakamaacimonitc, “Aanti kiin wenciiyan.”
2SA.1.13	O'o tahsh okii'ikoon, “Meyakisitc hsa nintootete, Amalehk nintinow,” okii'ikoon.
2SA.1.14	Miitahsh o'o kaa'inaatc, “Wekonen itahsh kaa⁠onci kohtaacihsiwan maano ekii nihsimatc kaaTipenciketc kaakii onaapamaatc ci⁠kihciokimaawinitc?” okii'inaan. 
2SA.1.15	Miitahsh Tepit kaakiih kanoonaatc peshik otooshkiniikiman ekii'inaatc, “Taka nihshi a'a inini!” Miihsh kaa⁠ishi pahkihte'waanitc ekii nihsaanitc. 
2SA.1.16	Miitahsh o'o Tepit kaa'inaatc ini Amalehk kaatinowinitc, “Kiin hsa piko kaa⁠mamishimitisoyan. Kitoonink iitok kitoonci tipaatotis o'o e⁠ihkitoyan, ‘Niin hsa ninkii nihsimaan kaaTipenciketc otoonaapancikanan,’ ” okii'inaan.
2SA.1.17	Miitahsh Tepit kaa⁠ishi nikamotc e⁠maanentank onci Swaalan, Cwaanahtanan kaye, 
2SA.1.18	 ekii anoohkiitc ci⁠kihkino'amawimintc Coota 
2SA.1.19	“Maawac kaa⁠kihci inentaakosiwaatc Isriyalak
2SA.1.19	Kii⁠nihsaawak kaa⁠ishi paapiihkwatinaak.
2SA.1.19	Maawac kaa⁠soonkite'ewaatc
2SA.1.19	Kishimaakanihshiiminaanik kiih⁠pankihshinook.
2SA.1.20	Keko tipaatotanken Kaaht ootenaank,
2SA.1.20	I'imaa kaye Aashkalaan kaa⁠ishi papimohsenaaniwank.
2SA.1.20	Pilistii kaatinowiwaatc otihkwemiwaa' ci⁠cihkentasinik.
2SA.1.20	Kaa⁠tepwehtansikwaa otaanihsiwaa' ci⁠mocihkentasinik.
2SA.1.21	Wiihkaa ci⁠kimiwansinok kaye ci⁠shahki'ayaahsinok
2SA.1.21	Kilpoowa kaa⁠ishi papiihkwatinaak
2SA.1.21	Kaye wiihkaa kekoon ci⁠nihtaawikihsinok
2SA.1.21	I'imaa kihtikewahkiink ke⁠pakitinaahsowaakaaniwank.
2SA.1.21	Aaniihsh onakaa'ikaniwaan kaa⁠soonkite'ewaatc
2SA.1.21	Kii⁠akasinaakwaniniwan e⁠ayahtenikin,
2SA.1.21	Onakaa'ikan Swaal kaawiin keyaapi poosaapihkinikaatehsinoon.
2SA.1.22	Cwaanahtan omihtikwaapiin kii⁠kohtaanentaakosiwan,
2SA.1.22	Swaal tahsh opashipa'ikewihkomaan niipiwa' kii⁠nihshiwemakanini.
2SA.1.22	Eh⁠kawiwepa'waatc kaa⁠kohtaanentaakosinitc,
2SA.1.22	Eh⁠pashipa'waatc e⁠nihsaatc kaa⁠shiinkenimikotc.
2SA.1.23	Swaal shikwa Cwaanahtan kii⁠saaki'aawak,
2SA.1.23	Kii⁠minwentaakosiwak kaye mekwaa eh⁠pimaatisiwaatc,
2SA.1.23	Mihsawaa kii⁠nipowaatc
2SA.1.23	Keyaapi kaawiin kii⁠pahkewinitihsiiwak.
2SA.1.23	Nawac kii⁠na'iwak ahpiihc mikisi,
2SA.1.23	Nawac kaye kii⁠mashkawisiiwak ahpiihc mishipishiiwak.
2SA.1.24	Kiinawaa Isriyal ihkwewak mawimihk Swaal,
2SA.1.24	Wiin kaakii miskohkonaye'ikoyek kaa‑ahkwakintenikin,
2SA.1.24	Kikiih sasekaa waweshi'ikowaa kaye
2SA.1.24	Kaa⁠osaawi shooniyaa waapihkowaninikin.
2SA.1.25	Maamahkaac ekii nihsintwaa
2SA.1.25	Kaa⁠soonkentaakosiwaatc kaakii ishi miikaatiwintc,
2SA.1.25	Kaye Cwaanahtan weti kii‑ishi nihsaakaniwi
2SA.1.25	Kaa⁠ishi ayishpatinaanik.
2SA.1.26	Nintonci minciinawes niicihkiwensipan Cwaanahtan.
2SA.1.26	Aaniin kaa‑ahpiihci minowiiciiwiyampan
2SA.1.26	Maamahkaac kaye kaakii ishi saaki'iyan,
2SA.1.26	Nawac i'i kii⁠minwentaakwan ahpiihc ihkwe osaaki'iwewin.
2SA.1.27	Maamahkaac ekii nihsintwaa
2SA.1.27	Kaa⁠soonkentaakosiwaatc kaakii ishi miikaatiwintc,
2SA.1.27	Omiikaasowi aapacihcikaniwaan kii⁠nakacikaateniwan,
2SA.1.27	Kaawiin keyaapi inkotano inaapatahsininiwan.”
2SA.5.1	Kahkina hsa entahswewaanakisiwaatc Isriyalak 
2SA.5.2	Otaanaank hsa mekwaa Swaal 
2SA.5.3	Miitahsh kahkina kaa⁠niikaanisinitc Isriyala' kaakiih piishaanitc i'imaa ootenaank Hiiparanink eshi'ayaatc Tepit kihciokimaa. Tepit hsa tahsh okii onahtoon aaniin keshi ahshotamaatiwaatc enaahsamiinitc kaaTipencikenitc i'imaa ootenaank Hiiparanink. Mii hsa tahsh i'imaa kaakii ishi onaapamikotc ci⁠kihciokimaawitc i'imaa Isriyalahkiink. 
2SA.5.4	 Tepit hsa nihsimitana (30) kiih⁠tahsopipoonwe kii⁠kihciokimaawi'intc. Niimitana (40) tahsopipoon tahsh minihk okii okimaahkantawaa' Isriyala'. 
2SA.5.5	I'imaa tahsh ootenaank Hiiparanink niishwaahso pipoon, ninkotwaahsokiisihs okii okimaahkantaan Coota 
2SA.5.7	Shaakooc itahsh Tepit okii kaahcicihtoon i'i ehpa'iwank Saayan 
2SA.5.8	Miitahsh i'i eh⁠kiishikaninik Tepit kaakii ihkitotc, “Awenen hsa piko ke⁠shaakooci'aatc i'i Ciipas kaatinowinitc, miiehtako eshinaakwaninik eshi shiipaaciwaninik nipi inahke ci⁠onci otihsaahpan i'i kaa⁠maahkishkaanitc, weyaapihsinik kaye Tepit kaa⁠shiinkenimikotc,” kii‑ihkito. Miihsh i'i kaa⁠onci ihkitowintc, “Weyaapihsikwaa, kaa⁠maahkishkaawaatc kaye kaawiin ta⁠piintikehsiiwak i'imaa waahkaa'ikanink.”
2SA.5.9	Miitahsh i'imaa Tepit kaa⁠ishitaatc ahpa'iwewinink, Tepit Otootenaam ekii ishinihkaatank. Misiwe tahsh waahkaaya'ii okii ishihtoon ci⁠ani ootenawaninik, i'imaa ekii onci maacihtaatc waapanonk inahke e⁠pihkwatinaanik kaakii ishi tahtakwa'ikaatenik. 
2SA.5.10	Wiinke hsa aanciihke kii⁠ani soonkentaakosi, aaniihsh kaaTipencikenitc Kishemanitoon kaaMaawaci mashkawisiinitc okii wiiciiwikoon.
2SA.5.11	Ini hsa tahsh kihciokimaan Haairim 
2SA.5.12	Miitahsh Tepit kaakiih kihkentank kaaTipencikenitc ekii onahsikotc ci⁠kihciokimaawitc i'imaa Isriyalahkiink, ekii kihci inentaminitc eshi okimaawitc, i'i onci opimaatisiimini Isriyala'.
2SA.5.13	Tepit hsa kaa⁠nakatank ootena Hiiparan, Ceroosalamink kii‑ishaa. Miitahsh keyaapi kaakii otaahpinaatc ke⁠aanihke wiiwitc, tipinawe kaye ke⁠wiiwitc. Miitahsh kaakii ayaawaatc awahshime okosihsa', otaanihsa' kaye. 
2SA.5.14	Miitahsh o'o kaa⁠ishinihkaasonitc oniicaanihsa'. Shamiyooa 
2SA.5.15	Ihpaar 
2SA.5.16	Elishama 
2SA.5.17	Pilistii kaatinowinitc itahsh e⁠noontaminitc Tepit ekii kihciokimaawi'intc ci⁠tipenimaatc Isriyala', ehpiihtentaakosinitc hsa okii antone'okoo'. Ahpii hsa Tepit e⁠noontank, weti hsa eshi soonkentaakwaninik kii‑ishaa. 
2SA.5.18	Ehpi takohshininitc itahsh, wiinke kii⁠misihteyiinowa' eshi pahsatinaanik Orehpaim 
2SA.5.19	Miitahsh o'o Tepit kaakii ishi kakwecimaatc kaaTipencikenitc, “Ninka anta miikaanaak ina Pilistii kaatinowiwaatc? Kika miish ina ci⁠shaakooci'akwaa?”
2SA.5.19	Miihsh o'o kaa'ikotc kaaTipencikenitc, “Eya', maacaan anta miikaash, kehcinaac hsa ko kika shaakooci'aak,” ekii'ikotc.
2SA.5.20	Mii hsa 'i Tepit kaakii ishaatc weti Peyal Perasim 
2SA.5.21	Pilistii kaatinowinitc hsa okii eshipa'iwaanaani omanitoohkaanini, miihsh Tepit i'i kaye otininiima' kaa⁠ishi maaciinaawaatc.
2SA.5.22	Miinawaa hsa kiih⁠piishaawa' Pilistii kaatinowinitc i'imaa Orehpaim pahsatinaank ekii misihteyiinonitc. 
2SA.5.23	Miitahsh miinawaa Tepit kaa⁠ishi kakwecimaatc kaaTipencikenitc. O'o tahsh okii'ikoon, “Keko wiin ishi kwayahk naasihkawaahkekwaanik, aakwaashkawihkwak otootaanaamiwaank inahke ci⁠onciihkawekwaa eshi ininaantakohkaanik. 
2SA.5.24	Ahpii tahsh iko inihtamek taapishkoo awiyak kaa⁠pimawanitiwaatc eh⁠pimi'ayaawaatc i'imaa wanaahkohkaank, mii hsa 'i shemaak keshi mawine'ikeyek, aaniihsh mii 'i niin e⁠niikaaniihtamawinakook ci⁠shaakooci'akwaa Pilistiiwi shimaakanihshak,” okii'ikoon. 
2SA.5.25	Miitahsh Tepit kaa⁠ishihciketc kaakii'ikotc kaaTipencikenitc. Miihsh kaakiih shaakooci'aatc Pilistii kaatinowinitc ekii onci asheyaama'waatc i'imaa Kiipa 
2SA.6.1	Tepit 
2SA.6.2	 Miitahsh kaa⁠ishi pasikwiitc, i'i kaye ininiwa' kaakii wiiciiwikotc i'imaa ootenaank Pelah 
2SA.6.3	 Oshki otaapaanaahkonk hsa okii ishi poosihtoonaawaa i'i Kishemanitoon otahshotamaakemahkahkoni ekii onci piitoowaatc owaahkaa'ikaniniink Apinataapoon 
2SA.6.4	A'a hsa Ahaayoo okii niikaaniihtaan i'i Kishemanitoon otahshotamaakemahkahkoni. 
2SA.6.5	A'a hsa wiin Tepit, i'i kaye kahkina Isriyala' kaakii wiiciiwikotc kii⁠kihci ciihkahkamikisiwak ekii mocihkentamowaatc enaahsamiinitc kaaTipencikenitc, ekii aapacihtoowaatc kahkina kitohcikanan mihtikonk kaakii onci oshihcikaatenikin, kihci matweyaapiikipicikanan 
2SA.6.6	Ahpii tahsh ekiih pi takohshinowaatc kaakii ishi nihtaa pawikanaancikenitc Nekanan 
2SA.6.7	Kishemanitoon tahsh wiinke okii nishki'aan Yoosah i'i ekiih tootank onsaam aaniihsh kaawiin okii kihtentansiin. Mii hsa 'iwe kaa⁠ishi nihsikotc eshi'ayaanik i'i Kishemanitoon otahshotamaakemahkahkoni. 
2SA.6.8	Tepit tahsh kii⁠onci nishkaatisi i'i kaaTipencikenitc kaakii ishi nihsaanitc Yoosahwan. Miitahsh kaa⁠ishi wiintank i'imaa kaakii ishi niponitc o'o ekii ishinihkaatank, “Onishkihtwaawin Yoosah.”
2SA.6.9	Miitahsh kewiin Tepit kaa⁠ishi kohsaatc kaaTipencikenitc i'i eh⁠kiishikaninik ekii ihkitotc, “Konike tahsh wiihkaa nintaa kiiwewitoon i'i Kishemanitoo otahshotamaakemahkahk?” 
2SA.6.10	Kaawiin itahsh Tepit kii‑inentansii ci‑ishiwitootc kaaTipencikenitc otahshotamaakemahkahkoni weti otootenaamink Ceroosalamink. Weti hsa okii ishi pahkewitoon ekii ishiwitootc otaawininiink Opetiitam 
2SA.6.11	 Nihsokiisihs hsa tahsh kii⁠ayaani kaaTipencikenitc otahshotamaakemahkahkoni Opetiitam otaawinink. Miitahsh kaaTipenciketc kaakii minohse'aatc Opetiitamoon, kahkina kaye i'imaa kaakiihtaanitc otaawininiink.
2SA.6.12	Tepit kihciokimaa hsa kii⁠wiintamawaa ekii'inintc, “KaaTipenciketc hsa etatawe ominohse'aan ini Opetiitamoon, otaawinini kaye, kahkina kaye kekoonini eyaanitc, aaniihsh otayaan i'i Kishemanitoon otahshotamaakemahkahkoni,” kii‑inaa. Miitahsh i'i Tepit kaa⁠ishi ishaatc otaawininiink Opetiitamoon ekii naasihkank Kishemanitoon otahshotamaakemahkahkoni, ekii ishiwitootc itahsh otootenaamink Ceroosalamink aahpici ekii kihci ciihkentank. 
2SA.6.13	Ninkotwaahcink itahsh kaa⁠tahkohkiinitc i'i kaakiih pimiwitoonitc kaaTipencikenitc otahshotamaakemahkahkoni mii hsa 'i Tepit kaa⁠ishi kipihtinaatc. Miitahsh i'imaa kaa⁠ishi pakitinaahsotc ekiih pakitinaatc aape pishihkiinhsan, ini hsa kaye kaakii aancipoonimintc pishihkiinhsan. 
2SA.6.14	Miitahsh Tepit kaakiih kihci niimitc enaahsamiinitc kaaTipencikenitc ekii aansiyehpisotc ehta senipaawekin. 
2SA.6.15	Miitahsh i'i kaakiih piitoowaatc i'i kaaTipencikenitc otahshotamaakemahkahkoni ekii wiiciiwikotc kahkina entahshinitc Isriyala' ekiih shaahshaakowewaatc, ekii noontaakohtoowaatc kaye pootaacikanan.
2SA.6.16	I'i tahsh otahshotamaakemahkahkoni eh⁠pimi piintikeshkaanik i'imaa ootenaank Ceroosalamink, a'a hsa Maaikal 
2SA.6.17	Eh⁠piitoowaatc itahsh i'i kaaTipencikenitc otahshotamaakemahkahkoni, i'imaa hsa okii ishi piintikatoonaawaa ekii onahtoowaatc pakwaanekamikonk Tepit kaakii onahkitoonikopanen. Miitahsh Tepit kaa⁠ishi pakitinaahsotc enaahsamiinitc kaaTipencikenitc ekiih pakitinank tino kaa‑ankwaahkitenikin, wenci mino wiiciintink kaye. 
2SA.6.18	Kaa⁠ishkwaa pakitinaahsotc itahsh, mii hsa 'i kaakii'inaatc pemaatisinitc ci⁠minohsenitc onci otishinihkaasowininiink kaaTipencikenitc kaaMaawaci mashkawisiinitc. 
2SA.6.19	 Miitahsh kaye kaa⁠ishi maamaata'ohkiitc pahkweshikanan, wiiyaahs kaye wensaawaahkitenik, shoomina' kaye, ekii maamiinaatc kahkina entahso peshikonitc ininiwa', ihkwewa' kaye Isriyal kaatinowinitc. Miihsh kahkina kaa‑ani ishi kiiwenitc otaawininiink.
2SA.6.20	Miitahsh Tepit kaa‑ani ishi kiiwetc ewii'itank otaawin ci⁠minohsenik. Wiiwan itahsh Maaikal eshinihkaasonitc Swaalan kaakii otetenitc kiihpi saaka'amoon e⁠anta nakishkaakotc. Miihsh o'o kaa⁠ihkitonitc, “Etatawe hsa Isriyali kihciokimaa noonkom kaa⁠kiishikaninik kihci kihkentaako'itiso! Mohshe piko ekiih kakiicihkonayetc ci⁠waapamikotc pemiihtaakotc ihkwewa' anohkii'aakana', ekii ishihciketc taapishkoo tino awiya kekiipaatisitc!” ekii ihkitonitc.
2SA.6.21	Miihsh o'o Tepit kaa'inaatc, “KaaTipenciketc ohsha kaakii niimihtawak. Wiin iitok kaakii onaapamitc ahpiihc wiin kitetepaniin, awiyan kaye i'imaa wenciinitc, ci⁠okimaahkantawimak opimaatisiima' Isriyala'. Miitahsh iko 'i ke⁠ishihcikeyaan ci⁠ciihkahkamikisiyaan enaahsamiitc kaaTipenciketc! 
2SA.6.22	Nawac itahsh kaye aanciihke ninka kihci ishihcike ahpiihc wiin o'o kaa⁠ishihcikeyaan ke⁠onci kihtenintisohsiwaan. Iki tahsh kaye pemiihtaakewaatc ihkwewak kaa⁠tashimatwaa, miiwak hsa iki ke⁠kihtenimiwaatc,” okii'inaan.
2SA.6.23	A'a hsa ihkwe Maaikal Swaalan kaakii otetetc kaawiin kii⁠onci oniicaanihsihsii piinihsh kii‑ishkwaa pimaatisitc.
2SA.7.1	Ekii ani ayishihsenik tahsh kihciokimaa e⁠ayintaatc otaawinink, kaaTipencikenitc hsa kaye okiih tootaakoon ci⁠anwepitc ci⁠miikaanikohsik kahkina kaakiih shiinkenimikotc waahkaaya'ii kaakii ayaanitc. 
2SA.7.2	Miitahsh kihciokimaa Tepit kaakii'inaatc Nehtanoon 
2SA.7.3	Miihsh Nehtanan kaa'ikotc, “Haw, maacaan hsa pisaan ishihciken kahkina kaa'inentaman; kaaTipenciketc iitok kiwiiciiwik,” ekii'ikotc. 
2SA.7.4	Eh⁠tipihkaninik itahsh Nehtan okiih kanoonikoon kaaTipencikenitc ekii'ikotc, 
2SA.7.5	“Maacaan awi wiintamaw nintanohkii'aakan Tepit o'o ci'inatc e'ikotc kaaTipencikenitc, ‘Kiin ina ke⁠oshihtamawiyan waahkaa'ikan ke⁠taanotamaan? 
2SA.7.6	Kaawiin ohsha mahshi waahkaa'ikanink nintoonci ishitaahsii ahpane weti kii⁠kiishikahk kii⁠saakiciwinakwaa Isriyalak 
2SA.7.7	I'i tahsh misiwe minihk kaakii ishi wiici papaamikosiimakwaa pemaatisiwaatc Isriyalak; wiihkaana ninkii'inaak iki kaakii anohkii'akwaa kaakiih tipenimaawaatc Isriyala' ci⁠niikaaniihtamawaawaatc nimpimaatisiima', “Wekonen itahsh wenci oshihtamawihsiwek waahkaa'ikan ci⁠onci oshihtooyekipan kiishkaahtikonk?” ’ ”
2SA.7.8	“Taka hsa kaye o'o ishi nintanohkii'aakan Tepit, mii hsa enihk kaaTipenciketc kaaMaawaci mashkawisiitc, ‘Kikii onaapamin iitok mekwaa kii⁠naakaci'atwaapan maanahcaanihshak mihshawahkamik, ekii inakiminaan kiin ci⁠tipenimatwaa nimpimaatisiimak Isriyalak. 
2SA.7.9	Misiwe kaye piko kikiih pi'ishi wiiciiwin aanti piko kaakiih pi ishaayan; kikiih shaakoocihtamawin kaye iki kahkina kaa⁠shiinkenimihkwaa. Ninka ishihtoon kaye kiwiinsowin ci⁠kihci inentaakwahk taapishkoo maawac iko kaashi kihci inentaakwaninikin owiinsowiniwaan ininiwak o'omaa ahkiink. 
2SA.7.10	Ninka onaapantamowaan hsa kaye Isriyalak kaa⁠tipenimakwaa ke⁠ishitaawaatc, ninka ishi kapehshi'aak kaye ci‑ishitaawaatc keshi tipinawewisiwaatc ahkiink. Kaawiin kaye ta⁠mikoshkaaci'aahsiiwak, kaawiin oka papaamenimikohsiiwaa' mecaatisinitc kaakii nihtaa nipaaciihkaakowaahpan otaanaank. 
2SA.7.11	Piinihsh tahsh o'o ishi ahpii noonkom kaa⁠kiishikaninik ninkii onenimimaa' awenena' ke⁠onaahkonikowaatc nimpimaatisiimak Isriyalak. Miihsh kekiin ci⁠anwepiyan, kaawiin kika miikaanikohsiik kaa⁠shiinkenimihkwaa. KaaTipenciketc tepwe kitik ewii miinihk ke⁠opiiwesiimiwatc. 
2SA.7.12	 Ahpii tahsh ishkwaa pimaatisiyan, wiici na'ishinomatwaa kaye kikehteya'aamak, ninka onapi'aa hsa peshik kikosihs ke⁠naapishkawihk. Miitahsh a'a ke⁠aayiicihtaawak otookimaawiwin. 
2SA.7.13	Mii hsa awe ke⁠oshihtootc waahkaa'ikanini niwiinsowinink onci. Ninka aayiitahtaawaan hsa eshi okimaawapitc, otookimaawiwin nehpic iko cini ayaanik. 
2SA.7.14	 Ninka otetemik hsa, kewiin tahsh ninka okosihsimaa. Ahpii hsa mamaashiitc, ininiinaank inahke ninkashi maamiinokanaamaa, ninkashi pahpahkihte'waa kaye otetemaa kaa⁠tootawaatc okosihsan. 
2SA.7.15	I'iweni tahsh kaashi koohpaatenimak Tepit kaawiin ninka ishi otaahpinamawaahsiin, taapishkoo kaakiih tootawakipan Swaal 
2SA.7.16	 Iki hsa kipiiwesiimak, kitookimaawiwin kaye kaawiin wiihkaa ta⁠poonihsehsinoonan enaahsamiiyaan. Kaa⁠ishi okimaawiyan hsa kaye ta‑aayiitahcikaate,’ ” okii'ikoon. 
2SA.7.17	Nehtan hsa okii ishi wiintamawaan Tepitoon kahkina Kishemanitoon kaakii ishi kihkentamoonikotc.
2SA.7.18	Miitahsh Tepit kaakiih piintiketc ekii onapitc eshi'ayaanitc kaaTipencikenitc o'o ekii ihkitotc, “Kiin kaaTipencikeyan Kishemanitoo, awenen hsa niin tenowiyaan, kaakiih pi'onciiyaan kaye, o'o tahsh aasha minihk ehpi tootawiyan! 
2SA.7.19	Kaawiin teminihk kitinentansiin o'o kaa⁠ishihcikehtamawiyan Tepencikeyan Kishemanitoo. Aanciko kaye e⁠ani tashintaman aaniin ke⁠ani ishihsewaatc nimpiiwesiimak weti niikaanaya'ii. Miina'owe nahke nehtaa tootawatc awiya kekoon kiiwii ishihcike'atc Tepencikeyan Kishemanitoo? 
2SA.7.20	Aaniin itahsh inaa kiin keyaapi kekoon ke'ininaampaan? Kikihkenimihsh iitok kitanohkii'aakan eh⁠tinowiyaan, Tepencikeyan Kishemanitoo! 
2SA.7.21	Kitihkitowinink itahsh onci, kitinentamowinink kaye onci, kaa⁠onci ishihcikeyan ono kihci kekoonan, mii kaye'i wenci kihkentamooshiyan. 
2SA.7.22	Tepencikeyan Kishemanitoo, etatawe hsa kikihci inentaakos, kaawiin hsa awiya kiin tino ayaahsii, kiin ehta ko Kishemanitoo e⁠ishi noontamaank. 
2SA.7.23	 Kaawiin hsa kotak pemaatisiwaatc ayaahsiiwak ci‑inentaakosiwaahpan enentaakosinitc Isriyala'. Miiwak iitok iki kaakiih shaapwii'atwaa eh⁠kakwaatakanohkii'intwaapan ewii opimaatisiimiyan. I'i hsa kaakii ishi maamahkaacihcikehtamawatwaa misiwe ani kihkentaakwanini o'omaa ahkiink. Kiin kaye kaakiih maaciiyaamohkaanimatc kotak pemaatisinitc, omanitoomini kaye e⁠ani pimi ayaawaatc. Mii hsa 'i kaah⁠tootawatwaa kipimaatisiimak Iicipahkiink 
2SA.7.24	Kiin hsa kikii ishi'aak Isriyalak nehpic iko ewiih tipinawewisiimatwaa, kiin kaye Tepencikeyan ci⁠oManitoomimihkwaa!”
2SA.7.25	“Taka tahsh Tepencikeyan Kishemanitoo nehpici kanawentan i'i kaashi ahshotamawiyan, iki kaye nimpiiwesiimak. Ishihciken kaashi ahshotamaakeyan. 
2SA.7.26	Miitahsh kiwiinsowin ci⁠nehpici kihci inentaakwahk. Ininiwak hsa ta⁠ihkitowak, ‘KaaTipenciketc Kishemanitoo kaaMaawaci mashkawisiitc hsa otipenimaa' Isriyala'!’ Miihsh i'i ci⁠nehpici onahtaawatc Tepit kitanohkii'aakan otaawin. 
2SA.7.27	Tepencikeyan kaaMaawaci mashkawisiiyan, Isriyalak weKishemanitoomiwaatc, kiin hsa o'o kikiih kihkentamoosh ekii'ishiyan, ‘Kipiiwesiimak tani kihciokimaawiwak,’ miihsh kaa⁠onci soonkite'eyaan o'o nahke e⁠ishi anami'ehtawinaan.”
2SA.7.28	“Tepencikeyan Kishemanitoo, kiin hsa kiKishemanitoow, kitihkitowinan kaye tepwewiniwanoon, onishihshin kaye i'i kaa⁠ishi ahshotamawiyan, niin kitanohkii'aakan eh⁠tinowiyaan. 
2SA.7.29	Kikakwecimin itahsh ci⁠minohse'atwaa nimpiiwesiimak ci⁠ani poonihsehsininik i'i keshi minwaapamatwaa. Kiin iitok Tepencikeyan Kishemanitoo o'o kitishi ahshotamawihsh, miihsh i'i kishawencikewin nehpic ci⁠ayaawaatc nimpiiwesiimak!” kii‑ishi anami'aa Tepit.
2SA.9.2	Kii⁠ayaawan iitok Swaal otaawinink otanohkii'aakanan Saaipa 
2SA.9.2	O'ohsh okii'ikoon, “Niin iitok kitanohkii'aakan,” okii'ikoon.
2SA.9.3	O'o tahsh Saaipawan okii'ikoon, “Cwaanahtan okosihsan hsa keyaapi pimaatisiwan, kaa⁠maahkisinitc minciniish ositiniink,” okii'ikoon.
2SA.9.4	Miitahsh o'o kaa'inaatc, “Aanti tahsh eyaatc?”
2SA.9.4	O'o hsa okii'ikoon, “Weti hsa ayaa ayaawinink Lootipaar 
2SA.9.5	Miitahsh Tepit kaa⁠ishi anoohkiitc ci⁠naasihkawimintc.
2SA.9.6	Ahpii tahsh Mepipohshehtan 
2SA.9.7	Miitahsh o'o kaa'inaatc, “Keko sekisihken, tepwe hsa ko kika minotootawin onci Cwaanahtan kaakii oteteyan. Kika kiiwe miinin hsa kahkina ahkiini kimihshoomihsipan kaakiih tipinawewisitc, nintatoohpowinaahkonk hsa kaye mooshak kika tashi wiihsin,” okii'inaan.
2SA.9.8	Miihsh Mepipohshehtan kaa⁠ishi animihkohtaanitc ekii'ikotc, “Kaawiin hsa niin nawac papenak nintinentaakosihsii ahpiihc wiin a'a animohsh kaa⁠nipotc. Wekonen itahsh wa⁠onci minotootawiyan, kitanohkii'aakanink enenimoyaan?” okii'ikoon.
2SA.9.9	Miitahsh kihciokimaa kaa⁠ishi antomaatc Saaipawan, Swaalan kaakii anohkiihtawaanikopanen o'o ekii'inaatc, “Mepipohsheht hsa wemihshoomihsitc kaakii otookimaamiwatipan, nimiinaa kahkina kekoon kaakiih tipinawewisinitc Swaalan, ini kaye kaakiih tipentaminitc oniicaanihsini. 
2SA.9.10	Kiin itahsh wiin, iki kaye kikosihsak, kitanohkii'aakanak kaye kika anohkaatamowaam i'i ahkiini ci⁠kihtikaatamowek, ci⁠nihtaawikihcikemakaninik. Miihsh i'imaa kaakii otookimaamiyampan ooshihsan ke⁠ontaatisinitc. A'a hsa wiin Mepipohsheht nintatoohpowinaahkonk mooshak iko ta⁠tashi wiihsini,” okii'inaan. Saaipa hsa kii⁠mitaahshinaananiwa' (15) okosihsa', otanohkii'aakana' itahsh niishtana (20) kiih⁠tahshiwa'.
2SA.9.11	Miitahsh o'o kaa'ikotc Saaipawan, “Kahkina hsa ko eshi anooshitc nintookimaam kihciokimaa ninka ishihcikewaan, eh⁠tinowiwak kota otanohkii'aakanan,” okii'ikoon.
2SA.9.11	Mepipohsheht itahsh wiin kiih⁠tashi wiihsini otatoohpowinaahkoniink Tepitoon, taapishkoo peshik kihciokimaa okosihsan ekii inenimintc. 
2SA.9.12	Mepipohsheht hsa okosihsan Maaika 
2SA.9.13	Miitahsh kihci ootenaank Ceroosalamink 
2SA.11.2	E⁠ani onaakohshininik tahsh Tepit onipewinink kii⁠onci wanishkaa ekii nanipaahpan. Kiih⁠papaamohse hsa wakitapahk otookimaawikamikonk. Miitahsh i'imaa kaa⁠onsaapamaatc ihkwewan eh⁠kisiihsipasonitc; wawiinke ekii onishihshinitc ini ihkwewan. 
2SA.11.3	Miitahsh kaakii ishinisha'waatc awiyan ci⁠anta kihkenimaanitc aweneniwinitc ini ihkwewan. Miitahsh kaa⁠ishi kihkentank Paahtshiipa 
2SA.11.4	Tepit tahsh okii ishinisha'waa' awiya' ci⁠awi kanoonaanitc, ci⁠piinaanitc kaye ini ihkwewan. [Noonkom hsa ko kii‑ishkwaa pehki'itisowan ekii ishi'ayaanitc ini ihkwewan kaa⁠nihtaa ishi'ayaawaatc ihkwewak entahsokiisihs.] Eh⁠piintikaakotc itahsh ini ihkwewan, mii 'i kaakii wiihpemaatc. Miitahsh kaa⁠ishi kiiwenitc. 
2SA.11.5	Miitahsh ini ihkwewan kaakii ani kikishkawaawahsonitc. Miihsh kaah⁠pi ishi wiintamaakotc o'o ekii'ikotc, “Ninkikishkawaawahs ohshanaa.”
2SA.11.6	Miitahsh Tepit kaakii ishinisha'waatc awiyan ci⁠awi kanoonaanitc Cooapoon ekii'inaatc, “Piicinisha'o Yoraaya Heht kaatinowitc kaashi ayaawak.” Miitahsh i'i Cooapoon kaa⁠ishihcikenitc, ekii ishinisha'waanitc Yoraayawan eshi'ayaatc Tepit. 
2SA.11.7	Ahpii tahsh Tepit wetihsikotc Yoraayawan okiih kakwecimaan aaniin eshi'ayaanitc Cooapoon, aaniin kaye eshi'ayaanitc shimaakanihsha', aaniin kaye enahkamikaninik kaashi miikaatiwintc. 
2SA.11.8	Miitahsh kaakii'inaatc Yoraayawan, “Maacaan kiiwen, kisiipiikisiten kaye.” Yoraayawan tahsh kii⁠ani onci maacaawan i'imaa kihciokimaawikamikonk. Tako kaye okii ishinisha'amawaan miikiwewin entaanitc. 
2SA.11.9	A'a hsa Yoraaya kii‑ishi nipaa i'imaa kaakii ani ishi piintike ayaanik kihciokimaawikamik ekii wiisinkwaamaatc kahkina otookimaaman otanohkii'aakanini. Kaawiin itahsh kii‑ishi kiiwehsii eshitaatc. 
2SA.11.10	Ahpii tahsh Tepit kaa⁠noontank Yoraayawan iinsan ekiih kiiwehsinik, mii hsa kaa'inaatc, “Waahsa iitok kikiih pi'onci takohshin, wekonen itahsh wenci kiiwehsiwan?” okii'inaan.
2SA.11.11	Miihsh o'o Yoraayawan kaa⁠ishi nahkwehtaakotc, “Inashke, Kishemanitoo otahshotamaakemahkahk, Isriyalak 
2SA.11.12	Miitahsh o'o Tepit kaa'inaatc Yoraayawan, “Mii hsa 'omaa ayaan noonkom kaa⁠kiishikahk, waapank itahsh kika pakitinin ci⁠maacaayan.” Miihsh Yoraayawan kaakii apinitc i'imaa Ceroosalamink i'i eh⁠kiishikaninik, e⁠ani waapaninik kaye. 
2SA.11.13	Miihsh Tepit kaakii antomaatc Yoraayawan. Miihsh kaakii wiihsiniwaatc, ekii mina'aatc kaye. Wiinke tahsh okiih kiiwashkwepanaan. E⁠ani onaakohshininik tahsh Yoraaya kii‑ishi nipaa nipewinink ekii wiisinkwaamaatc anohkii'aakana', kaawiin kii‑ishi kiiwehsii eshitaatc.
2SA.11.14	Eh⁠kishepaawakaninik tahsh Tepit okii oshipii'amawaan Cooapoon, Yoraayawan ekii miinaatc ci‑ishiwitoonitc i'i oshipii'ikan. 
2SA.11.15	Miitahsh o'o kaa⁠ishipii'ikaatenik i'i oshipii'ikan, “Ishi ahshi Yoraaya niikaanaya'ii maawac iko eshi aahkwahkamikaninik, mii hsa weti ishi nakanaahkek, ci⁠miihkwa'ikaniwitc ci⁠nihsintc,” kii‑ishipii'ikaate. 
2SA.11.16	Mii hsa tahsh i'i mekwaa Cooap eh⁠kanawentank ootenaani kaa⁠waahkaashkamowaatc, okii ishi ahsaan Yoraayawan kaakii ishi kihkentank eshi'ayaanitc kaakii aahkwiihkaasonitc shimaakanihsha'. 
2SA.11.17	Iniweniwa' itahsh ininiwa' i'imaa ootenaank wenciinitc kiih⁠saakicipa'itiwa' ekii miikaanikotc Cooap. Aaninta tahsh Tepit otininiima' kaakiih shimaakanihshiiwinitc kii⁠nihsimaawa'. Miitahsh i'imaa kewiin Yoraaya kaa⁠ishi nihsintc.
2SA.11.18	Miitahsh Cooap kaakii ishinisha'waatc awiyan ci⁠awi wiintamawaanitc Tepitoon aaniin enahkamikaninik kaa⁠tashi miikaatinaaniwaninik. 
2SA.11.19	Miihsh Cooap kaa'inaatc ci‑inaacimonitc kaakii awi tipaacimonitc, “Ahpii hsa kii‑ishkwaa wiintamawatc kihciokimaa kahkina entahso inahkamikaninik kaa⁠tashi miikaatiwintc; 
2SA.11.20	kiishpin tahsh ani nishkaatisitc o'ohsh ishi kakwecimihk, ‘Wekonen tahsh kaa⁠onci ahpiihci pehshonaasihkamek i'i ootena emiikaatamek? Kaawiin ina kikihkentansiim ci⁠onci pimonekwaa waahkaayaapihkinikanink? 
2SA.11.21	 Awenen hsa kaa⁠nihsaakopanen Apimelehkoon 
2SA.11.22	Miitahsh a'a inini kaakii anoonintc ci⁠awi tipaacimotc kaa⁠ishi maacaatc ekii anta waapamaatc Tepitoon ekii wiintamawaatc kahkina kekoon kaakii'ikotc Cooapoon ci‑inaacimotc. 
2SA.11.23	Miitahsh o'o kaa'inaatc ini kihciokimaan, “Ninkiih shaakooci'ikonaanik hsa iki ininiwak, kiihpi saakicipa'itiwak ekii miikaaniyamintwaa mihshawahkamik, shaakooc itahsh ninkii ishi kiiweyaama'waanaanik eshi ishkwaantemiwaninik otootenaamiwaank. 
2SA.11.24	Iki tahsh pepiimocikewaatc waahkaayaapihkinikanink kii⁠onta'ewak ekiih papiimwaawaatc kishimaakanihshiima'. Aaninta hsa kii⁠nihcikaniwiwak; a'a hsa kaye kitanohkii'aakan Yoraaya kii⁠nihcikaniwi,” kii‑inaacimo.
2SA.11.25	Miihsh Tepit kaa'inaatc ini kaakiih piitaacimonitc ci‑ihkitonitc, “O'o hsa inaahkan Cooap, ‘Keko onci oncaanimentanken i'i kaakii ishihseyan, awenen iitok iko nihcikaniwi kii⁠miikaatink, aanciko hsa mashkawi miikaatan i'i ootena, nihshiwanaacihtoohkan itahsh kaye,’ mii hsa 'i ke'inatc Cooap ke⁠onci mashkawentank,” okii'inaan.
2SA.11.26	Ahpii tahsh Paahtshiipa 
2SA.11.27	Ahpii tahsh kaa⁠ishkwaahsenik minihk kaakii mawinitc, mii hsa Tepit kaakii antomaatc ci⁠piishaanitc owaahkaa'ikanink. Miitahsh kaa⁠ishi wiiwitc; okii nihtaawiki'aani kaye okosihsan. I'iweni tahsh Tepit kaakii ishihciketc kaawiin okii minwaapantansiini kaaTipencikenitc.
2SA.12.2	A'ahsh kaakii wenootisitc okii ayaawaa' niipiwa' pishihkiwa', niipiwa' kaye maanahcaanihsha'. 
2SA.12.3	A'a tahsh wiin kaakiih kitimaakisitc kaawiin kekoonini okii ayaahsiin, miiyehtako kaa‑ayaawaatc peshik noonshe maanahcaanihshenhsan, ekii ataawekopanen ekii naanaakaci'aatc. Weweni hsa kaye okii naanaakaci'aan otaawinink ekiih tashi ompikinitc. Oniicaanihsa' kaye okii wiici ompikimaani. Omiicimimink kaye kii⁠ontancikewan, ominihkwaakanink hsa kii⁠onci minihkwewan, onihkiink kaye kii‑ishi nihtaa nipaawan. Taapishkoo ekii otaanihsitc okii inenimaan ini maanahcaanihshenhsan. 
2SA.12.4	Miitahsh a'a kaakii wenootisitc kaakii otihsikotc ininiwan ekiih pimi ayaanitc. Kaawiin tahsh kii‑inentansii ci⁠oncinanaatc peshik opishihkiimink, komaa kaye omaanahcaanihshink. Miitahsh kaa⁠ishihciketc ekii otaahpinamawaatc ini ketimaakisinitc ininiwan onoonshe maanahcaanihshimini. Miihsh kaa⁠ishi kiishiswaatc kaakii otaahpinaatc ekii ahshamaatc ini ininiwan kaakii otihsikotc,” okii'inaan.
2SA.12.5	Wiinke tahsh Tepit okiih kihci nishki'ikoon ini ininiwan o'o kaakii ishihcikenitc, miihsh kaa'inaatc Nehtanoon, “ Kehcinaac iko kaaTipenciketc wiin misiwe eh⁠tipenciketc, mii 'i ehpiihci kehcinaa'entaakwaninik eh⁠tepinamaasotc a'a inini ci⁠nipohpan o'o kaakii ishihciketc! 
2SA.12.6	Mii hsa eshinaakwaninik a'a inini o'o kaakii ishihciketc niiwink minihk ci⁠kiiwe miinaahpan maanahcaanihsha', aaniihsh kaawiin awiyan okiih koohpaatenimaahsiin,” kii‑ihkito.
2SA.12.7	Miitahsh Nehtan kaakii'inaatc Tepitoon, “Kiin ohsha a'a inini kaa⁠tashimintc. Mii hsa ehkitotc kaaTipenciketc kaa⁠oKishemanitoomiwaatc Isriyalak, ‘Niin ohsha kaakii onaapaminaan ci⁠okimaahkantawatwaa Isriyalak 
2SA.12.8	Kikii miinin kaye kitookimaam owaahkaa'ikan, wiiwa' kaye kikii miinin ci⁠naanaakaci'imatc. Kikii ishi'in kaye ci⁠okimaahkantawatwaa Isriyalak, kaye Coota 
2SA.12.9	Wekonen itahsh wenci aanawentamowatc kaakii inihk kaaTipenciketc ekii maci'ishihcikewatc enaahsamiitc? Ekii ishi'atc Yoraaya 
2SA.12.10	Inashke tahsh i'iwe kaashi nihshiwemakahk pashipa'ikewihkomaan kaawiin wiihkaa kika nakanikohsiin kitaawinink, onsaam aaniihsh kitaanawenimihsh, kikii otaahpinimaan kaye Yoraaya wiiwan kiin e⁠wiiwiwatc.’ 
2SA.12.11	 Miitahsh o'o enihk kaaTipenciketc, ‘Inashke hsa kitishi wiintamawin kitaawinink awiya ta⁠oncii ke⁠onci maanshihseyan; ninka otaahpinaak hsa kaye kiwiiwak ci⁠waapamiyan iko, ninka miinaa tahsh a'a kaa⁠saaki wiiciiwatc. Piniskwe hsa ko noociko oka tootawaa' mekwaa kiishikaninik. 
2SA.12.12	Tepwe hsa kiin kikiih kiimooci ishihcike i'i kaakii ishihcikeyan. Niin tahsh wiin o'o kaawii ishihcikeyaan mohshe piko niwii ishihcike kahkina Isriyalak ci⁠waapantamowaatc mekwaa kiishikaninik,’ ” okii'inaan.
2SA.12.13	Miihsh o'o Nehtan kaa'inaatc Tepitoon, “Ninkii macitootawaa hsa kaaTipenciketc o'o kaakii ishihcikewak.”
2SA.12.13	Miitahsh o'o Nehtan kaa'inaatc Tepitoon, “KaaTipenciketc ohsha okiih poonentaan i'i kaakii ishi macitootaman; kaawiin hsa kika nipohsii. 
2SA.12.14	O'o tahsh wiin kaakii ishihcikeyan, mii hsa 'i eshinaakwahk ehtawinamawimatc kaa⁠shiinkenimikotc kaaTipenciketc ci⁠mamaci'inaahpinemikotc; a'a tahsh apinoonciish kaakii nihtaawiki'atc kehcinaac ta⁠nipo,” okii'inaan. 
2SA.12.15	Miitahsh Nehtan kaa⁠ishi kiiwetc.
2SA.12.15	KaaTipenciketc tahsh okii ishi'aan ini apinoonciishan ci⁠aahkosinitc, Yoraayawan wiiwini hsa Tepit kaakii nihtaawikihtamaakotc. 
2SA.12.16	Miitahsh Tepit kaakii anami'ehtawaatc Kishemanitoon ci⁠mino'ayaa'aanitc ini apinoonciishan. Kaawiin hsa kii⁠wiihsinihsii ekii anami'aatc, ekii ani ishaatc owaahkaa'ikanink e⁠awi pimihshink mihtahkamik kapetipihk. 
2SA.12.17	I'i tahsh wekimaawi'aatc otaawinink okii anta waapamikoo' ekiih kakwe pasikwii'ikotc i'imaa mihtahkamik eshi pimihshink; kaawiin itahsh kii‑inentansii, kaawiin kaye okii wiici wiihsiniimaahsii'. 
2SA.12.18	Niishwaahsokiishik (7) ihsa e⁠ishihsenik mii 'i kaakii ishkwaa pimaatisinitc ini apinoonciishan. Tepit hsa otanohkii'aakana' kiih⁠shaakwenimowa' ci⁠wiintamaakotc ekii ishkwaa pimaatisinitc apinoonciishan, aaniihsh kii‑ihkitowa', “Inashke mekwaa kiih⁠pimaatisinitc ini apinoonciishan kaawiin kikii noontaakohsiinaan aanakiih kanoonankitc. Konikehsh inaa kitaa wiintamawaanaan ekii ishkwaa pimaatisinitc apinoonciishan, maakishaa tahsh kaye ta⁠maanshi tootaaso,” kii‑ihkitowa'.
2SA.12.19	Miihsh Tepit kaakii waapamaatc otanohkii'aakana' eh⁠kiimooci kakanoonitinitc. Miitahsh kaa⁠ishi kihkentank eh⁠pimaatisihsinik apinoonciishan. Miihsh kaa⁠ishi kakwecimaatc otanohkii'aakana', “Kii‑ishkwaa pimaatisi na a'a apinoonciish,” ekii'inaatc.
2SA.12.19	“Eya',” hsa okii ishi nahkwehtaakoo'.
2SA.12.20	Miitahsh kaakii wanishkaatc eshi pimihshinkipan ekiih kisiihsipasotc, ekiih pinaahkwe'otc, ekii meshkocihkonayetc kaye. Kii‑ishaa tahsh kaaTipencikenitc owaahkaa'ikaniniink ekii awi anami'ehtawaatc. Miitahsh otaawinink kaa⁠ishi kiiwetc ekii antooshkank ke⁠miicitc, miihsh kaa⁠ishi ahshamintc miicim ekii wiihsinitc. 
2SA.12.21	Otanohkii'aakana' tahsh okii ishi kakwecimikoo', “Wekonen tahsh inaa o'o wenci ishihcikeyan? Mekwaa hsa kiih⁠pimaatisitc a'a apinoonciish kaawiin kikii wiihsinihsii ekii anami'aayan, ekii mawiyan kaye. Noonkom itahsh kaa⁠ishkwaa pimaatisitc a'a apinoonciish, mii 'i eshi wanishkaayan e⁠wiihsiniyan!” okii ishi kakwecimikoo'.
2SA.12.22	Miitahsh o'o Tepit kaa⁠ihkitotc, “Mekwaa hsa kiih⁠pimaatisitc a'a apinoonciish, kaawiin ninkii wiihsinihsii ekii anami'aayaan, ekii mawiyaan kaye. Mii hsa kaa'inentamaan maakishaa kaaTipenciketc ninka koohpaatenimik, ci⁠pimaatisinitc ini apinoonciishan. 
2SA.12.23	Shaakooc tahsh kii‑ishkwaa pimaatisi a'a apinoonciish, wekonen tahsh ke⁠onci wiihsinihsiwaampaan ci⁠anami'aayaampaan? Nintaa kashki'aa na ci⁠kiiwe pimaatisii'akipan? Ninka ishaawaan ohsha kaashi ayaatc, kaawiin tahsh wiin ninka pikiiwe anta waapamikohsii!” kii‑ihkito.
2SA.12.24	Tepit 
2SA.12.25	KaaTipenciketc tahsh ekiih shawenimaatc ini kwiiwisenhsan, mii hsa kaakii'inaatc Nehtanoon 
2SA.12.26	A'a tahsh Cooap 
2SA.12.27	Miitahsh kaa⁠ishi ishinisha'waatc awiya' o'o ci⁠awi'inaanitc Tepitoon, “Ninkii miikaataan hsa i'i Orapah ootena, wentinamowaatc onipiimiwaa kaye ninkii otaahpinamowaan. 
2SA.12.28	Taka hsa tahsh maawantoon kotak shimaakanihshak ci⁠waahkaashkaman i'i ootena ci⁠kaahcicihtooyan. Kiishpin aaniihsh niin kaahcicihtooyaan i'i ootena, mii hsa 'i ci‑inakintek niin ekiih kaahcicihtooyaan,” kii‑ihkitowa'. 
2SA.12.29	Miitahsh Tepit kaakii maawantoonaatc kotak shimaakanihsha' ekii ishaatc weti Orapah, ekii kaahcicihtootc. 
2SA.12.30	Miitahsh kaakii otaahpinank kihciokimaawaanohkwaan kaakiih kikishkaminitc ini kihciokimaan, Tepit ekiih pihsihkamo'aakaniwitc niishwaahsimitanashinaano tipaapiishkoocikan (75) ekii ahpiihtinikwaninik. Kaa‑akinsonitc ahsiniin kaye i'imaa kii⁠akohkewa'. Niipiwa' hsa kaye kekoonan i'imaa okii onci otaahpinaanan ootenaank. 
2SA.12.31	Pemaatisinitc itahsh i'imaa wenciinitc, okii inahsaa' ci⁠anohkiinitc ono ci⁠aapacihtoonitc kiishkipoocikanan, piiwaapihkowi pikishka'ikanan, piiwaapihkowi waakaahkwatoon kaye. Aaninta tahsh okii ishi'aa' ci⁠oshi'aanitc kahkahkeyaapihkahsinii'. Mii hsa kahkina kaah⁠tootawaatc Amanii kaatinowinitc aanti piko eshi ayootenaawi'itinitc. Wiin tahsh wiin Tepit, otininiima' kaye kahkina kii⁠ani kiiwewak Ceroosalamink.
2SA.15.1	I'i tahsh kaa⁠ishkwaa inahkamikaninik Aapasalam 
2SA.15.2	Miitahsh kaa⁠nihtaa ishihciketc, wiipa kikishep ekii ishaatc e⁠awi niipawitc ciikihkana enamoninik eshi'ayaanik kihci ootenaawi ishkwaantem. Ahpii tahsh awiyan eh⁠piishaanitc ehpi anta kihci kaakiikitonitc eshi'ayaanitc kihciokimaan kekoon ci⁠nana'ahtoonitc, mii hsa Aapasalam kaa⁠ishi kakwecimaatc, “Aaniinti wenciiyan?” Miihsh kaashi nahkomikotc, “Peshikwewaan hsa niwiici ontahkaanesiimaak Isriyalak.” 
2SA.15.3	Miitahsh o'o kaa'inaatc, “I'i hsa kaa⁠ihkitoyan kitepwe, mayaa kaye kitishihcike, kaawiin itahsh awiya ayaahsii kihciokimaank ci⁠onciihpan ke⁠noontawihkipan.” 
2SA.15.4	Miihsh Aapasalam kaa‑ani ihkitotc, “Ampehsh itahsh niin inakimikooyaampaan ci‑inaahkoniweyaan o'omaa ahkiink. Entahso peshikotc hsa awiya kekoon ishi anwaapantank, kekoon kaye awiya wii‑ishihciketc, niin hsa nintaa pi'anta waapamik. Kehcinaac ninta ishihcike weweni ci⁠tootawintipan,” kii‑ihkito. 
2SA.15.5	Ahpii hsa ko kaye awiyan ehpi anta waapamikotc ewii animihkohtaanitc enaahsamiitc, mii hsa kaa⁠ishi shiipinihkenitc eh⁠tepinaatc ekii ociimaatc. 
2SA.15.6	Mii hsa 'owe nahke Aapasalam kaah⁠tootawaatc kahkina Isriyala' 
2SA.15.7	Niiwipipoon itahsh kaa⁠ishkwaa ishihsenik, Aapasalam okii'inaan kihciokimaan, “Taka pakitinihshin ci‑ishaayaan ootenaank Hiiparan 
2SA.15.8	Weti hsa mekwaa kii⁠ayaayaampaan ayaawinink Kiihsher 
2SA.15.9	“Pisaan ishaan,” tahsh okii'ikoon kihciokimaan. Miihsh kaa⁠ishi ishaatc Hiiparan ootenaank. 
2SA.15.10	Aapasalam itahsh okii maacinisha'waa' awiya' o'o ci⁠papaa kiimooci'inaanitc entahswewaanakisinitc Isriyala' misiwe eyaanitc, “Ahpii hsa ko noontamek noontaakwahkin pootaacikanan, mii hsa 'owe ihkitoohkek, ‘Aapasalam hsa Hiiparanink tashi kihciokimaawi!’ ” okii inaa'. 
2SA.15.11	Niishwaahk (200) hsa kaye kiih⁠tahshiwa' ininiwa' Ceroosalamink kaakiih pi'onci wiiciiwikotc. Kii'inaakopan taapishkoo piko ci⁠mawatihsikotc kii⁠wiishaamaatc. Miihsh kaakii ishaanitc ekiih tepwehtaakotc, kekoon awaac pankii ekii matentansinik. 
2SA.15.12	Mekwaa hsa Aapasalam eh⁠pakitinaahsotc, mii hsa kaakii antomaatc Ahitopel 
2SA.15.13	Awiyan hsa kiih⁠pi takohshinoon ekiih pi wiintamaakotc Tepit ekii'ikotc, “Isriyalak hsa naa onaatenimaawaan Aapasalamoon,” kii‑inaa.
2SA.15.14	Miihsh Tepit kaakii'inaatc kahkina otanohkii'aakana' kaakii wiiciiwikotc i'imaa Ceroosalamink, “Ampeyohk, oshiihtaataa ci⁠maaciipa'iweyank, ci⁠caakii'ihsinowinankitc Aapasalam. Mii hsa 'i eshinaakwahk shemaak iko ci⁠maacaayank, cipwaa takohshink o'omaa ci⁠shaakooci'inank. Kahkina ohsha awiyan oka nihsaan o'omaa ootenaank eyaanitc!” kii‑ihkito.
2SA.15.15	Miitahsh o'o kaa'ikotc otanohkii'aakana', “Kitanohkii'aakanak ohsha aasha kiishiiwak ewii ishihcikewaatc aaniin iko eshi onentaminitc otookimaamiwaan kihciokimaan,” kii‑ihkitowa'. 
2SA.15.16	Miitahsh kihciokimaa kaa⁠ishi maaciipa'iwetc, i'i kaye kahkina otaawinink wenciinitc ekii wiiciiwikotc. I'i tahsh mitaahso otaanihkewiiwa' okii nakanaa' ci⁠naanaakacihtoonitc otookimaawikamik.
2SA.15.17	Kihciokimaa tahsh e⁠ani maacaatc, kahkina pemaatisinitc ewiiciiwikotc, kiih⁠kipihciiwak hsa maawac eshi ishkwehkitenik waahkaa'ikan. 
2SA.15.18	Miitahsh i'imaa kahkina otininiima' kaa⁠ishi kapihkaakotc, i'i kaye kahkina kaa⁠kanawenimikotc shimaakanihsha' i'i kaye kahkina ninkotwaahswaahk (600) Kaaht 
2SA.15.19	Kihciokimaa tahsh okii'inaan ini Itahaai 
2SA.15.20	Piciinaako iitok payesh kikiih takohshin, mii na 'i ke⁠tootawinaan noonkom kaa⁠kiishikahk ci⁠papaa wiiciiwiyan, aanti piko ke⁠ishaayaan? Maacaan kiiwen ci⁠maaciinatwaa kiwiicii ontaatisiimaakanak. Taka hsa tahsh kaaTipenciketc kika minotootaakowaa, tepwe kaye kika tootaakowaa,” okii'inaan.
2SA.15.21	Miitahsh o'o Itahaaiwan kaa'ikotc, “Kehcinaac iko kaaTipenciketc wiin misiwe eh⁠tipenciketc, mii 'i ehpiihci kehcinaa'entamaan aaniinti hsa ko ke⁠ishaayan keniin ninka ishaa, mihsawaa ko ishihsek ci⁠onci nipoyaan!” okii'ikoon.
2SA.15.22	Miihsh Tepit kaa'inaatc, “Haw, maacaan ani maacaan.” Miitahsh kaa‑ani ishi maacaanitc ekii wiiciiwikonitc kahkina otininiimini, i'i kaye kaakii naanaakaci'aanitc. 
2SA.15.23	Kahkina tahsh awiya' weyaapamikowaatc kii⁠mawiwa' eh⁠pimi ayaawaatc. Miihsh kihciokimaa kaa⁠ishi aashawishkaatc pahsatinaa Kitaran 
2SA.15.24	A'a hsa kaye inini Setahk 
2SA.15.25	O'o tahsh Tepit okii'inaan Setahkoon, “Taka weti kihci ootenaank ishi kiiwewitaaw Kishemanitoo otahshotamaakemahkahk. Kiishpin hsa minwaapamitc kaaTipenciketc, ta⁠inentam ohsha ci⁠pikiiwewishitc, ci⁠waapantamowak kaye miinawaa aanti eshitaatc. 
2SA.15.26	Kiishpin itahsh wiin o'o ishitc, ‘Kaawiin kiminwaapamihsinoon,’ aasha ohsha ninkiishiiwaan pisaan iko waah⁠tootawitc ci⁠tootawitc,” okii'inaan. 
2SA.15.27	Miitahsh o'o kihciokimaa kaa‑ani'inaatc Setahkoon kaa⁠kihci anami'ewikimaawinitc, “Kiin iitok kaa⁠niikaani waapanciketc! Maacaan, pisaan kihci ootenaank ishi kiiwen, ci⁠ani wiiciiwatc kikosihs Ehima'aas 
2SA.15.28	Weti eshi nihtaa aashawishkaaniwank siipink pikwatahkamik inahke kika ishi pii'in kekoon cipi inaacimohtawiyan,” okii'inaan. 
2SA.15.29	Miitahsh Setahkoon, Apaayahtaran kaye kaa⁠ishi kiiwewitoonitc Kishemanitoon otahshotamaakemahkahkoni, ekii ishiwitoonitc Ceroosalamink. Miihsh weti kaa‑ayaanitc.
2SA.15.30	Miitahsh wiin Tepit kaa⁠ishi ahkwaamaciwetc Aalip pihkwatinaa ecikaatenik ekii mawitc e⁠ani pimi ayaatc. Miihsh kaye kaa⁠ishi akwana'ank ohtikwaan, ekiih shaahshaakinisitetc kaye. Kahkina hsa awiya' kaa⁠wiiciiwikotc okii akwana'aani otihkwaanini, kaye tahsh ekii mawinitc. 
2SA.15.31	Ahpii tahsh Tepit ewiintamawintc Ahitopelwan 
2SA.15.32	Tepit tahsh wetihtank weti wakitatin, nehtaa tashi anami'ehtawimintc Kishemanitoon, mii hsa kaakii waapamaatc Yohshaai 
2SA.15.33	Miitahsh o'o Tepit kaa'inaatc, “Kiishpin hsa wiiciiwiyan, kika otami'ish ohsha. 
2SA.15.34	Kiishpin itahsh wiin kiiwe ishaayan kihci ootenaank o'o tahsh inatc Aapasalam, ‘Kehciokimaawiyan, niin hsa kitanohkii'aakan nintinow taapishkoo kitete kaakii ishi otanohkii'aakanimitc otaanaank, niin ewiih pamiihtawinaan.’ Mii hsa'inahke keshi wiici'iyan ci⁠wanashkwehtaawatc Ahitopel ke⁠ihkitokwen. 
2SA.15.35	Iki hsa anami'ewikimaak Setahk, a'a kaye Apaayahtar eshinihkaasowaatc weti kewiinawaa ta‑ayaawak; miiwak hsa iki ke⁠wiintamawatwaa kahkina kekoon ke⁠noontaman kihciokimaawikamikonk. 
2SA.15.36	I'i tahsh kaye okosihsiwaa' Cwaanahtan, ini kaye Ehima'aas eshinihkaasonitc weti ta‑ayaawa', miiwak itahsh iki ke⁠piicinisha'omatc eshi'ayaawak cipi wiintamawiwaatc kekoon ke⁠noontaman,” okii'inaan.
2SA.15.37	Miitahsh Tepit kaakiih saaki wiiciiwaatc Yohshaaiwan e⁠ani takohshininitc Ceroosalamink, mii 'i na'itaak Aapasalamoon kiihpi takohshininitc i'imaa ootenaank.
2SA.16.2	Miihsh Tepit kaa'inaatc, “Wekonen itahsh wenci piinatwaa okoweniwak?”
2SA.16.2	O'ohsh Saaipawan okii ishi nahkwehtaakoon, “Mii hsa 'i oko maanshimihtatimook kihciokimaa otaawinink wenciinitc keshi pimiwanaasonitc. Ini kaye pahkweshikanan, shiiwimiicim kaye mihtikonk nehtaawikihk ke⁠miiciwaatc kitininiimak, shoominaapooni kaye ke⁠minihkwewaatc iki ke⁠noontehshinowaatc weti pikwatahkamik,” okii'ikoon.
2SA.16.3	Miitahsh kaa'ikotc, “Weti hsa Ceroosalamink 
2SA.16.4	Miitahsh o'o kihciokimaa kaa'inaatc, “Kahkina hsa kekoonini Mepipohsheht tepentank kiin noonkom kika tipinawewis,” okii'inaan.
2SA.16.4	Miihsh o'o kaa'ikotc, “Nintookimaam kihciokimaa, etatawe hsa naa nintapahsentaakohs. Taka mooshak iko minwaapamihshin,” okii'ikoon.
2SA.16.5	Ahpii hsa Tepit tekohshink ayaawinink Payoorim 
2SA.16.6	Miitahsh kaakii maacii papiimwahsina'ikotc, ekiih papiimwahsina'aanitc kaye kahkina otaanihkewikimaama', oshimaakanihshiima' kaye, aana kota wiin Tepit ewii waahkaashkaakotc otininiima'. 
2SA.16.7	Miihsh o'o kaa'ikotc Shimiaaiwan e⁠maci'ikotc, “Ninkoci ishaan! Ninkoci ishaan, kiin iitok onihshiweshk! Kiin omacihcike! 
2SA.16.8	KaaTipenciketc hsa kitipa'amaak i'i kaakii ishi nihsimatc kahkina Swaal otaawininiink wentahkaanesinitc, ekii otaahpinamowatc kaye Swaal otookimaawiwin. KaaTipenciketc itahsh meshkwac okii miinaan kikosihsan i'i kitookimaawiwin. Miitahsh kiin enihshiwanaaci'ikooyan, onihshiweshk!” okii inaahpinemikoon. 
2SA.16.9	Miitahsh Tepit kaakii'ikotc ini Apishaai 
2SA.16.10	Miihsh o'o Tepit kaa⁠ihkitotc, “Kaawiin kiinawaa i'i kipapaamisiwiniwaa, wekosihsiminek Seroaayah! Kiishpin hsa kaaTipencikenitc kaa'ikookwen ci⁠maci'ishitc, kaawiin iinsan awiyan o'o otaa'ikohsiin, ‘Wekonen wenci maci'inatc Tepit?’ ” 
2SA.16.11	Miitahsh kaa‑ani'inaatc Apishaaiwan, i'i kaye kahkina otanohkii'aakana', “Inashke niin iko tipinawe ninkosihs ninkakwe nihsik, keko tahsh maamahkaatentankek a'a Pencimanink inahke wentahkaanesitc ehkakwe nihshitc. Keko papaamenimaahkek a'a inini, pisaan ta⁠maci'inaahpinemiwe, kaaTipencikenitc iitok okii'ikoon i'i ci‑ishihciketc. 
2SA.16.12	Maakishaa tahsh mii 'i kaaTipenciketc ci⁠waapantank o'o eshi kakwaatakihsewak, meshkwac itahsh wenishihshininik ci⁠kiiwe tipa'amawitc o'o, kaashi maci'ikoowak noonkom kaa⁠kiishikaninik,” okii inaa'. 
2SA.16.13	Miitahsh Tepit i'i kaye otininiima' kaa‑ani ishi pimi ayaawaatc i'imaa miihkanaank. Shimiaaiwan tahsh ohpimetin kiih⁠pimohsewan eh⁠piminisha'okowaatc ekii maci'ikowaatc, ekiih papiimwahsina'ikowaatc kaye, ekiih papiimwawaanka'okowaatc kaye. 
2SA.16.14	Tepit hsa wiinke kii⁠ayehkosi e⁠otihtank kaakii ishaatc, i'i kaye kahkina kaakii wiiciiwikotc. Miitahsh weti kaa⁠ishi anwepitc.
2SA.16.15	Aapasalam itahsh i'i kaye kahkina kaakii wiiciiwikotc Isriyaliwininiwa', kiih⁠pimi piintikewak Ceroosalamink 
2SA.16.16	Miitahsh i'i ahpii Tepit osaaki wiiciiwaakanan Yohshaai 
2SA.16.17	Aapasalam itahsh okii'inaan Yohshaaiwan, “Miina'onahke entootawatc kehciwenimatc kaa⁠saaki wiiciiwatc? Wekonen itahsh kaa⁠onci wiiciiwaahsiwatc?” okii'inaan.
2SA.16.18	Miihsh o'o kaa'ikotc, “Kaawiin i'i niwii ishihcikehsii! A'a hsa ko wenaapamikotc Tepencikenitc, o'o kaye pemaatisinitc, i'i kaye kahkina Isriyal kaatinowinitc, mii hsa awe ke⁠tipenimitc, miikaye a'a kekihciwenimak ci⁠wiiciiwak. 
2SA.16.19	Awenen itahsh inaa mihsawaa ke⁠anohkiihtawakipan? Kaawiin ina tahsh intawaa okosihsimaa nintaa anohkiihtawaahsii? Kaakii ishi anohkiihtawak hsa ko kitete, mii hsa 'i keshi anohkiihtawinaan!” okii'ikoon.
2SA.16.20	Aapasalam hsa tahsh okiih kakwecimaan Ahitopel eshinihkaasonitc, “Wiintamawihshinaam itahsh aaniin ke⁠ishihcikeyaank!” okii'inaan.
2SA.16.21	Miitahsh o'o kaa'ikotc, “Maacaan kekoon awi tootawim kitete otaanihkewiiwa' kaakii nakanaatc ci⁠naanaakacihtoonitc owaahkaa'ikan. Miihsh kahkina Isriyalak entahshiwaatc ci⁠noontamowaatc e⁠inakimimihk iinsan kiteten eh⁠shiinkenimimihk, iki tahsh kahkina kaa⁠wiiciiwihkwaa i'imaa ta⁠onci mashkawentamook,” okii'ikoon. 
2SA.16.22	 Miitahsh Aapasalam kaa⁠ishi onahkitamawintc pakwaanekamik wakicaya'ii kaa⁠naweyaak waahkaa'ikanink, miihsh i'imaa kaah⁠tashiihkawaatc oteten otaanihkewiiwini kahkina ci⁠waapamikotc Isriyala'.
2SA.16.23	I'i hsa ahpii e⁠ishihsenik Ahitopel eshi wiintamaaketc kii‑inakincikaateni taapishkoo ko Kishemanitoo wiin iko eh⁠kiikitotc. Miitahsh peshikwan Tepit, a'a kaye Aapasalam kaa⁠inakintamowaatc i'i ehkitonitc.
2SA.17.1	Miitahsh aanciko Aapasalam 
2SA.17.2	Miitahsh keshi miikaanak ayehkositc mekwaa macentaakositc. Wiinke hsa ninka seki'aa, miihsh keshi maaciipa'iwenitc kahkina pemaatisinitc kaa⁠wiiciiwikotc. Kihciokimaa tahsh ehta ninka nihsaa, 
2SA.17.3	ninka piinimaa' itahsh kahkina pemaatisinitc o'omaa eshi'ayaawatc. Nipotc hsa a'a inini kaa‑antone'watc, mii hsa ke⁠ishihsek kahkina pemaatisiwaatc ci⁠pikiiwenotawihkwaa; kahkina hsa pemaatisiwaatc kaawiin kekoon ta⁠inaahpinanaahsiiwak,” okii'ikoon. 
2SA.17.4	Wiinke hsa Aapasalam, iki kaye kahkina kaa⁠niikaanisiwaatc Isriyalak okii minohtaanaawaa o'o kaakii'inintwaa.
2SA.17.5	Miitahsh o'o Aapasalam kaa⁠ihkitotc, “Taka kaye Yohshaai antomihk, ci⁠noontawank aaniin kewiin ke⁠ihkitokwen,” kii‑ihkito. 
2SA.17.6	Ahpii tahsh Yohshaaiwan tekohshininitc o'o okii'inaan, “Mii hsa 'oweni Ahitopel ehkitotc ci‑ishihcikewintc! Ninka ishihcikewaamin ina tahsh ehkitotc? Kiishpin itahsh i'i ishihcikehsiwaank, aaniin itahsh kiin enentaman ke⁠ishihcikeyaankipan?” okii'inaan.
2SA.17.7	Miitahsh o'o kaa⁠ishi nahkwehtaakotc, “Ahitopel hsa kaa⁠ihkitotc ci‑ishihcikenaaniwaninik, kaawiin noonkom onishihshisinini. 
2SA.17.8	Kikihkenimaa iitok kitete, i'i kaye otininiima' enihtaa miikaasowaatc, aahpici e⁠aahkwiihkaasowaatc taapishkoo mahkwa kaa⁠mahkamintc omahkoonhsima'. Kaye tahsh wiinke nakacii kitete e⁠miikaasotc; kaawiin hsa oka wiici kapehshimaahsii' otininiima' tipihkaninik. 
2SA.17.9	Pooshke noonkom ishi kaasowitok eshi wiimpaapihkaanik, komaa kaye pahkaan inkoci ishi kaasowitok. Inashke tahsh kiishpin wiin nihtam otihtiniwetc, awenen hsa ko ke⁠noontank o'o ta⁠ihkitonaaniwan, ‘Etatawe hsa kii⁠kihci nihcikaniwiwa' Aapasalam kaa⁠piminisha'okotc!’ 
2SA.17.10	Mihsawaa hsa ko maawac kaa⁠soonkite'enitc shimaakanihshan, mihshipishiink eshite'enitc ta⁠ninkaanimisiwan, aaniihsh kahkina Isriyalak okihkenimaawaan kiteten e⁠nakaci miikaasonitc, i'i kaye kaa⁠wiiciiwikotc eh⁠soonkite'enitc. 
2SA.17.11	Miitahsh o'o eninaan, kahkina Isriyalak cipi naasihkawihkwaa ci⁠onciiwaatc Ten 
2SA.17.12	Keshi mihkawank hsa tahsh iko kika ishi miikaanaanaan, taapishkoo kaa⁠shahkitipihkahk ta⁠inentaakwaan ke⁠ahpiihci kwetahtowinank cipwaa kihkentank aaniin enahkamikaninik. Kaawiin hsa ta⁠pimaatisihsii, kaawiin kaye awaac peshik otininiima' ta⁠pimaatisihsiiwa'. 
2SA.17.13	Kiishpin hsa ootenaank ahpa'iwetc, kahkina hsa Isriyalak oka piitoonaawaan shinootaakanan. Miitahsh ci⁠kawipitoowaatc i'i ootenaani, ci‑ishitaapiiwaatc weti eshi pahsatinaanik. Kaawiin itahsh awaac peshik ahsin ta⁠mihkawaahsii,” okii'ikoon.
2SA.17.14	Miitahsh Aapasalam, iki kaye kahkina Isriyalak kaa⁠ihkitowaatc, “Yohshaai hsa kaa⁠ihkitotc nawac onishihshinini ahpiihc wiin ehkitotc a'a Ahitopel,” kii‑ihkitowak. KaaTipenciketc iitok kii‑inentam ewii wanashkwehtootc Ahitopelwan ehkitonitc, ewii onci nihshiwanaaci'aatc Aapasalamoon.
2SA.17.15	Yohshaai 
2SA.17.16	Taka tahsh shemaak awi wiintamawihk Tepit o'o ci'inintc, ci⁠kipihciihsik eshi aashawishkaaniwank siipink weti pikwatahkamik ci⁠kapehshihsik tipihkaninik. Shemaak iko ci⁠aashawishkaatc i'i siipi, ci⁠kaahcitinaahsiwintc, ci⁠nihsaahsiwintc kaye, i'i kaye tako otininiima',” kii‑ihkito.
2SA.17.17	Cwaanahtan tahsh, a'a kaye Ehima'aas 
2SA.17.18	Shaakooc itahsh peshik oshkiniikiinhsan okii waapamikowaan, miihsh kaa⁠ishi wiintamawaanitc Aapasalamoon. Miitahsh weyiip kaa⁠ishi maacaawaatc ekii ishaawaatc eshitaanitc ininiwan weti Payoorim 
2SA.17.19	A'a tahsh inini wiiwan okiih tashwekihsitooni akwana'ikan i'imaa onta'ipaanink, miihsh i'imaa kaa⁠ishi ahtoonitc pahkweshikaniminan. Kaawiin cikii kihkentaakwaninik kekoon. 
2SA.17.20	Ahpii Aapasalam otininiima' tekohshininitc i'imaa waahkaa'ikanink eshi'ayaanitc ini ihkwewan, miihsh kaa⁠ishi kakwetwenitc, “Aaniinti eyaawaatc Ehima'aas, a'a kaye Cwaanahtan?” kii‑ihkitowa'.
2SA.17.20	O'o tahsh kii‑ihkitowan ini ihkwewan, “Kii⁠aashawishkaawak ohsha siipink!”
2SA.17.20	Miitahsh weti kaa⁠ishaanitc ekii antone'waanitc. E⁠mihkawaahsinik itahsh awiyan, mii 'i Ceroosalamink inahke kaa‑ani ishi kiiwenitc. 
2SA.17.21	Kaa‑ani maacaanitc itahsh i'i ininiwa', mii 'i kaashi saakitaantawewaatc onta'ipaanink kaakiih kaasowaahpan, ekii awi wiintamawaawaatc Tepitoon kihciokimaan. Miihsh o'o kaa'inaawaatc, “Maacaan aashawishkaan i'i siipi shemaak iko, Ahitopel 
2SA.17.22	Miitahsh Tepit i'i kaye kahkina kaa⁠wiiciiwikotc kaa⁠ishi maacaawaatc ekii aashawishkaawaatc Cwaartan 
2SA.17.23	A'a tahsh Ahitopel e⁠kihkentank kaakii ihkitohpan e⁠ishihcikenaaniwansininik, mii hsa kaa⁠ishi onahpinaatc omaanshimihtatimooman ootenaank wenciitc ekii ishaatc. Weweni hsa kekoon okii nana'ahtoon owaahkaa'ikanink, miitahsh kaa⁠ishi akoonintisotc, ekii nipotc. Oteten hsa eshi na'inimintc kii‑ishi na'inaa.
2SA.17.24	Tepit tahsh weti kii‑ishaa ootenaank Mehaneim 
2SA.17.25	Aapasalam hsa kii⁠onahsaakopan Amesawan 
2SA.17.26	Aapasalam itahsh kii‑ishi kapehshi i'imaa Kiliyat 
2SA.17.27	Ahpii tahsh Tepit tekohshink i'imaa ootenaank Mehaneim, mii hsa imaa kaa⁠ishi nakishkaakotc Shoopaaiwan 
2SA.17.28	Miiwa' hsa 'i kaakiih piitoonitc ono akwaniiwinan, onaakanan, waapikanahkihkwa', pahkweshikaniminan, manoominan, pahkweshikanan, wensaawaahkitenikin kihtikaanan, amiskosiihsimina', kaa⁠kaahpisonitc ahkantaamina', 
2SA.17.29	aamoowi siinsipaahkwat, eh⁠misihtikwaakamininik coocoohshaapo, maanahcaanihsha', ciihs kaye wenciinik pishihkiihkank, ci⁠miiciwaatc Tepit, i'i kaye kaa⁠wiiciiwikotc. Mii hsa 'oweni kaa⁠ihkitonitc, “Kehcinaac iko noonteskatetokenak, noontehshinook, noonte wii minihkwewak kaye ekiih pimi ayaawaatc pikwatahkamikonk.”
2SA.18.1	Miitahsh Tepit 
2SA.18.2	Miitahsh kaakii maacinisha'waatc oshimaakanihshiima' nihswayek ekii ishi nenaawinaatc. Peshikwewaan hsa Cooapoon 
2SA.18.3	Miihsh o'o kaa'ikotc otininiima', “Keko kiin ishaahken, inashke maaciipa'iweyaank kaawiin ninka papaa pisiskenimikohsiinaanik, mihsawaa ko kaye aapihta kaa⁠tahshiyaank nihsikooyaank, kaawiin ninka papaa pisiskenimikohsiinaanik. Mitaahciink mitaahswaahk (10,000) iitok kiin kitahpiihtentaakos o'o kaa⁠tahshiyaank. Nawac ohsha taa⁠onishihshin ci⁠onci wiici'iyaankipan weti kihci ootenaank,” okii'ikoo'.
2SA.18.4	Miitahsh o'o kaa'inaatc, “Aaniin hsa ko maawac eshi minwaapantamek ninka ishihcike.” Kaakii ishi ishkwaantemiwaninik tahsh kihci ootena Tepit kii‑ishi niipawi, kahkina tahsh otininiima' kii⁠maacaawa' ekii ayishi ohkwiinonitc neninkotwaahk (100), memitaahswaahk (1,000) kaye.
2SA.18.5	Miitahsh kaye o'o kihciokimaa kaa'inaatc, Cooapoon, Apishaaiwan, ini kaye Itahaaiwan, “Manaaci'aahkek hsa a'a oshkiniiki Aapasalam 
2SA.18.6	Tepit tahsh oshimaakanihshiima' kii‑ishaawa' mihshawahkamik ekii anta miikaanaanitc Isriyala' 
2SA.18.7	Miitahsh Tepit oshimaakanihshiima' kaakiih shaakooci'aanitc Isriyali shimaakanihsha'. Aahpici hsa niipiwa' ininiwak kii⁠nihsaawak i'i eh⁠kiishikaninik; niishtana tahsink mitaahswaahk (20,000) minihk. 
2SA.18.8	Misiwe hsa i'imaa kaakii ishi ahkiiwank kiih⁠tashiihkotaatinaaniwan. Nawac hsa niipiwa' okii nihsikonaawaa kaakii ishi noohpimiiwaninik ahpiihc entashi miikaatiwintc kaakii nihsintwaa.
2SA.18.9	Miitahsh Aapasalam 
2SA.18.10	Peshik tahsh Tepit otininiiman kii⁠waapankewan aaniin kaa⁠ishihsenik, miihsh kaa⁠ishi wiintamawaatc Cooapoon e'inaatc, “Ninkii waapamaa hsa Aapasalam e⁠wewepakoocink weti ohk 
2SA.18.11	Miitahsh o'o Cooap kaa'inaatc ini kaakiih piwiintamaakotc, “Aaniin inaa, kikii waapamaana? Wekonen itahsh kaa⁠onci piniwepakanaamaahsiwatc shemaak weti cikii nihsatipan? Kitaakii miinin ohsha mitaahso (10) waapaapihko shooniyaak, kihcihpison kaye kitaakiih tako miinin,” okii'inaan.
2SA.18.12	Miihsh o'o kaa'ikotc ini ininiwan, “Mihsawaa ko aana miinikooyaan mitaahswaahk (1,000) waapaapihko shooniyaak, kaawiin nintaa nihsimaahsiin kihciokimaa okosihsan. Ninkii noontawaanaan ohsha kihciokimaa o'o kaakii inihk, ini kaye Apishaaiwan, Itahaaiwan kaye, ‘Manaaci'ihk hsa ninkosihs Aapasalam niin onci.’ 
2SA.18.13	Kiishpin tahsh shashiipihtawakipan kihciokimaa nihsakipan Aapasalam; kihci okimaa ohsha taakii noontam. Kahkina iitok kekoonini onoontaan; kaawiin tahsh mihsawaa kitaakii naatamawihsii,” okii'ikoon.
2SA.18.14	Miitahsh o'o Cooap kaa'inaatc ini ininiwan, “Kaawiin niin anihshaa o'omaa kipii'ihsinoon.” Miitahsh nihsin (3) ciipowepinikanenhsan kaa⁠ishi maaciitotc ekii awi pashipa'waatc Aapasalamoon ote'inink eh⁠pimaatisinitc keyaapi ekii wewepakoocininitc i'imaa ohk 
2SA.18.15	Miitahsh Cooap mitaahso (10) otininiima' kaakiih pimiwitoonitc omiikaasowi aapacihcikanan kaakii waahkaashkawaanitc Aapasalamoon ekii nihsaanitc.
2SA.18.16	Cooap tahsh okii noontaakohtoon pootaacikan ekiih kipihtinaatc otininiima', miitahsh kaa⁠pishi kiiwenitc ekiih pooninisha'waanitc Isriyala'. 
2SA.18.17	Miitahsh kaa⁠ishi pina'amowaatc Aapasalamoon owiiyawini ekiih piinci wepinamowaatc e⁠kihci waanahkamikaanik weti noohpimiink. Miitahsh kaa⁠ishi ninkwaapihkinamowaatc ekii manki ohkohshimaawaatc ahsinii'. Iki tahsh wiin kahkina Isriyalak kii⁠maaciipa'iwewak otaawiniwaank ekii ishaawaatc.
2SA.18.18	Mekwaa hsa Aapasalam kii⁠pimaatisikopanen kii⁠onaapihkinamaatisokopan ekiih patahkinaakopanen ahsinii', ke⁠onci maamihkawinotawintc eshi pahsatinaanik kaakiih tipentaminintc kihciokimaan. Aaniihsh kii‑inentamokopan, “Kaawiin iitok nintayaawaahsii kwiiwisenhs keni pimiwitootc niwiinsowin.” Otishinihkaasowinink hsa piko kii‑ishinihkaatamokopan kaakii onaapihkinamokopanen. Noonkom tahsh kaa⁠kiishikaninik mii 'i keyaapi eshinihkaatenik, “Aapasalam otoonaapihkinikan ke⁠onci maamihkawinotawintc.”
2SA.18.19	A'a tahsh inini Ehima'aas 
2SA.18.20	Miitahsh o'o Cooap kaa'inaatc, “Kaawiin ohsha kiin noonkom kaa⁠kiishikahk kika wiih tipaacimohsii, ninkotink maawiin miinawaa pisaaniko kika maaciiyaacim, kaawiin wiin noonkom kaa⁠kiishikahk onsaam kihciokimaa okosihsan kii⁠nihcikaniwiwan,” okii'inaan. 
2SA.18.21	Cooap tahsh okii'inaan Koohsh 
2SA.18.22	Aanciko tahsh ini ininiwan Ehima'aasoon okii'ikoon, “Aaniin tahsh iko ke⁠ishihsekwen, taka keniin pakitinihshin pisaaniko ci⁠maacinisha'wak a'a Koohsh 
2SA.18.22	Miihsh Cooap kaa'inaatc, “Ninkosihs, kitaa ahpahtoo na ci‑ishaayampan kekoon ontisihsiwan?” okii ishi kakwecimaan.
2SA.18.23	Miihsh o'o kaa'ikotc, “Aaniin hsa ko ke⁠ishihsekwen pisaaniko nintaa ahpahtoo,” okii'ikoon. Miihsh kaa'inaatc, “Haw, maacaan kiin ahpahtoon,” okii'inaan. Miihsh Ehima'aasoon kaa⁠ishi ahpahtoonitc inahke eshi pashkwaanik, miihsh kaa⁠ishi kapihkawaanitc Koohsh 
2SA.18.24	Tepit tahsh kii⁠nanamatapi nahsawaya'ii eshi'ayaanikin niishin (2) kihci ishkwaanteman. Ini tahsh kaakii ahshawaapinitc kii⁠ahkwaantawewan wakitapahk tipishkoo eshi'ayaanikin ini niishin ishkwaanteman. E⁠inaapinitc itahsh okii waapamaani ininiwan enihshihke piicipahtoonitc. 
2SA.18.25	Miihsh o'o kaa'ikotc onsaapiiwininiwan ekii wiintamaakotc awiyan eh⁠piicipahtoonitc. Kihciokimaa tahsh okii'inaan, “Kiishpin hsa mihci peshikotc, kwayahk hsa pi'inaacimowitok.” Piinihsh itahsh kiihpi pehshonaakosiwan kaakiih pi tipaacimonitc.
2SA.18.26	Ini hsa onsaapiiwininiwan miinawaa okii waapamaani kotak ininiwan eh⁠piicipahtoonitc. Miihsh kaa⁠ishi kanoonaanitc ini kenawentaminitc ishkwaantem ekii'inaanitc, “Inashke a'a kotak miina kaa⁠piicipahtootc wiin ehta mihci peshiko.”
2SA.18.26	Miihsh kihciokimaa kaa⁠ihkitotc, “Kewiin ohsha kwayahk pi‑inaacimowitok.”
2SA.18.27	O'ohsh kii‑ihkitowan onsaapiiwininiwan, “A'a hsa kaapi niikaanipahtootc mii hsa 'a niin eshinawak taapishkoo Ehima'aas kaa⁠otetetc Setahkoon.”
2SA.18.27	Kihciokimaa tahsh kii‑ihkito, “Mii ohsha'awe sasekaa inini, kwayahk ohsha pi‑inaacimowitok,” kii‑ihkito.
2SA.18.28	Miitahsh Tepit o'o kaa'ikotc Ehima'aasoon, “Kahkina hsa kekoon minohse.” Miitahsh kaa⁠ishi animihkohtaanitc mihtahkamik eshi'ayaatc ekii ihkitonitc, “Taka hsa ta⁠miikwehciwentaakosi kaaTipenciketc kiKishemanitoom, wiin ohsha kaakii ishi'ihk ci⁠shaakooci'imatc ininiwa' kaakii wii miikaanimihkipan, kiin kaa⁠okimaawiwatc,” okii'ikoon.
2SA.18.29	Miihsh o'o Tepit kaa⁠ishi kakwecimaatc, “Weweni na ishihse a'a oshkiniiki Aapasalam?”
2SA.18.29	O'ohsh Ehima'aasoon okii ishi nahkwehtaakoon, “Ahpii hsa Cooap kaakiih pi ishinisha'waatc kitanohkii'aakanan keniin ninkiih piicinisha'ok kitanohkii'aakan eh⁠tinowiyaan, ninkii waapanke hsa wiinke e⁠wawaanentamahkamikahk, kaawiin tahsh mayaa nintaa wiintansiin aaniin enahkamikahk,” okii ishi nahkwehtaakoon.
2SA.18.30	Miitahsh o'o kaa'inaatc Ehima'aasoon, “Taka pinamaa pahkekaapawin.” Miitahsh kaa⁠ishihcikenitc.
2SA.18.31	Ini tahsh Koohsh 
2SA.18.32	Miihsh Tepit kaa'inaatc Koohsh 
2SA.18.32	O'ohsh okii ishi nahkwehtaakoon, “Taka hsa kaa⁠shiinkenimihkwaa nintookimaam, nikihciokimaam, iki kaye kahkina kaa⁠kakwe shaakooci'ihkwaa maano ta⁠ishinaakosiwak taapishkoo a'a oshkiniiki kaakii ishihsetc,” okii'ikoon.
2SA.18.33	Miihsh Tepit kihciokimaa kaakiih kihci mooshi'otc ekii maanentank, miihsh kaa⁠ishi ishaatc pahkehcikanink eshi'ayaanik kihci ishkwaantem ekii mawitc. Miitahsh kaa⁠inatemotc e⁠ani ishaatc, “Ninkosihs, ninkosihs, Aapasalam ninkosihs! Nawac niin nipoyaampaan taakii onishihshin, ninkosihs,” kii‑inatemo.
2SA.19.1	Cooap 
2SA.19.2	Shimaakanihshak itahsh cikii ciihkentamowaahpan ekiih shaakoocihtwaawaatc i'i eh⁠kiishikaninik, mii hsa tekwac ekii maanentamonaaniwaninik, aaniihsh kii⁠noontamook e⁠mawinitc kihciokimaan e⁠ihkitonaaniwaninik, “Kihciokimaa hsa omawimaan okosihsan.” 
2SA.19.3	Miitahsh kaa⁠ishi kiimooci piintikewaatc kihci ootenaank taapishkoo tino ininiwak kaa‑akaciwaatc entashi miikaatiwintc kaa⁠onci maaciipa'iwewaatc. 
2SA.19.4	Kihciokimaa tahsh kii⁠aakawiikwentiso, enikohk o'o ekii inatemotc, “Oo ninkosihs Aapasalam, Aapasalam ninkosihs, ninkosihs!”
2SA.19.5	Miitahsh Cooap kaakii ishaatc owaahkaa'ikaniniink kihciokimaan ekii'inaatc, “Etatawe hsa kikihci akaci'aak kitininiimak noonkom kaa⁠kiishikaninik. Wiinawaa iitok kaakiih pimaacihtoowaatc kipimaatisiwin, kiniicaanihsa' kaye, kitaanihsa' kaye, kiwiiwa' kaye, kitaanihkewiiwa' kaye. 
2SA.19.6	Kisaaki'aak hsa iki kaa⁠shiinkenimihkwaa, kishiinkenimaak itahsh wiin iki kaa⁠saaki'ihkwaa. Wiinke hsa kinaakohtoon noonkom kaa⁠kiishikahk shimaakanihshiiwikimaak, iki kaye ininiwak kekoon e⁠inaapatenimaahsiwatwaa. Miihsh eshi kihkentamaan kiishpin Aapasalam pimaatisihpan noonkom kaa⁠kiishikaninik, niinawint itahsh nipoyaankipan, mii iinsan cikii minwentamampan. 
2SA.19.7	Maacaan itahsh noonkom anta waapam kitininiimak ci⁠awi mino kanoonatwaa. KaaTipenciketc hsa owiinsowin nintahpimowaan, kiishpin i'i ishihcikehsiwan, kaawiin hsa awaac ta⁠peshikohsii inini ke⁠wiiciiwihk onaakohshininik. Mii hsa 'owe ke⁠inentaakwahk nawac e⁠kihci wahsitaawihseyan minihk kaapi pimaatisiyan piinihsh o'o ishi ahpii,” okii'inaan. 
2SA.19.8	Miitahsh kihciokimaa kaa⁠ishi pasikwiitc ekii ishaatc, ekii awi namatapitc kihci ishkwaantenk. Ahpii tahsh otininiima' e⁠noontaminitc weti e⁠ayaatc, mii hsa kahkina kaa⁠ishi piishaanitc ekii waahkaashkaakotc.
2SA.19.8	Mii hsa o'o ahpii kahkina Isriyalak 
2SA.19.9	Kahkina hsa pemaatisiwaatc entahswewaanakisiwaatc Isriyalak kiih⁠kakwe shaakoosontiwak ekii ayihkitowaatc, “Kihciokimaa iitok kaakiih shaapwii'inank eshi mashkawisiinihpan kaa⁠shiinkeniminankwaa iki kaye Pilistii kaatinowinitc. Inashke tahsh noonkom o'omaa ahkiink kii⁠onci maaciipa'iwe e⁠kohsaatc Aapasalamoon. 
2SA.19.10	A'a tahsh Aapasalam kaakii onaapamank ci⁠okimaahkantawinank kii⁠nipo entashi miikaatiwintc. Wekonen itahsh wenci kakwecihtoohsiwank ci⁠kiiwe piinankipan Tepit kihciokimaa?” kii⁠ayitiwak.
2SA.19.11	Miitahsh Tepit kihciokimaa okii ishinisha'waan awiyan ci⁠awi'inaanitc Setahkoon 
2SA.19.12	Kiinawaa iitok niiciik kitinawemininim, peshikwan iitok kitishikanemin, peshikwan kaye kitishi miskwiiwemin. Wekonen paahtooyek kiinawaa niikaan cikiih pikiiwewinekipan kihciokimaa.’ ” 
2SA.19.13	Miitahsh kaye o'o kaa'inaatc ci'inaanitc Amesawan 
2SA.19.14	Miitahsh Tepit kaakii naatenimikotc kahkina ininiwa' Coota 
2SA.19.15	Eh⁠pikiiwetc itahsh kihciokimaa, i'imaa Cwaartan 
2SA.19.16	 Miitahsh peshikwan i'i ahpii, Shimiaaiwan 
2SA.19.17	Okii wiiciiwaani hsa mitaahswaahk (1,000) ininiwa' Pencimanink wentahkaanesinitc. Ini tahsh kaye Saaipawan 
2SA.19.18	Miitahsh kaa⁠pishi aashawishkaanitc i'imaa siipink ewii wiici'ikotc aashawishkaatc, ewii ishihcikenitc kaye aaniin iko eshi antawentank.
2SA.19.18	Ahpii tahsh Tepit kihciokimaa aasha ko ewii ani aashawishkaatc, mii hsa 'i kaakii ahpakisonitc Shimiaaiwan waa'ani ishaatc, 
2SA.19.19	o'o ekii'ikotc, “Taka keko nintookimaam ninka inakimikohsii kekoon cishi anaamentaakosiwak! Keko maamihkawihken i'i kaakii ishi mamaashiihkantawinaampaan ahpii eh⁠kiishikahk kaa⁠maacaayampan Ceroosalam. Nintookimaam taka keko i'i awahshime ishi naanaakatawentanken! 
2SA.19.20	Ninkihkentaan hsa ekii macitootawinaan kitanohkii'aakanink enentaakosiyaan. Miitahsh niin nihtam noonkom kaa⁠kiishikahk kaa⁠pi'onci naasihkawinaan kaa⁠tahshiwaatc iki Coosaponk 
2SA.19.21	Miitahsh Aapishaaiwan 
2SA.19.22	Miihsh o'o Tepit kaa⁠ishi nahkwehtank, “Awenen tahsh kiinawaa kekweciminek aaniin enentamek, wekosihsiminek Seroaayah? Mii hsa 'i enentaakwahk noonkom kaa⁠kiishikahk e⁠nakaashkawiyek. Kaawiin hsa awiya Isriyaliwinini ta⁠nihsaahsii noonkom kaa⁠kiishikaninik. Niin iitok ninkihkentaan noonkom kaa⁠kiishikahk e⁠kihciokimaahkantawakwaa Isriyalak 
2SA.19.23	Miitahsh o'o kihciokimaa kaa'inaatc Shimiaaiwan, “Kaawiin hsa kika nipohsii!” Mii hsa 'onahke kaa⁠ishi ahpimotc.
2SA.19.25	Ahpii eh⁠takohshink i'imaa, Ceroosalamink 
2SA.19.26	Miihsh o'o kaa⁠ishi nahkwehtawaatc, “Kihciokimaa nintookimaam, kikihkentaan iitok e⁠maahkishkaayaan. Miitahsh kaakiih kanoonakipan nintanohkii'aakan ci⁠onaahpinaatc nimaanshimihtatimooman ewii wiiciiwinaan. Miihsh Saaipa 
2SA.19.27	Kikiih kiiwanimohtaak ohsha niin eh⁠tashimihpan wekimaawiyan, miitahsh enentaakosiyan taapishkoo Kishemanitoo otencaliman; waa⁠ishihcikeyan itahsh iko ishihciken. 
2SA.19.28	Kahkina hsa nimihshoomihsipan opiiwesiima' kiih⁠kashkihtamaasowa' kiin kehciokimaawiyan cikii nihsimatipan. Shaakooc itahsh kikii minotootawihsh, kitanohkii'aakan enentaakosiyaan, ekiih tootawiyan kitatoohpowinaahkonk ci⁠onci wiihsiniyaan. Aaniin itahsh inaa keyaapi ke⁠onci ishinaakwahkipan awahshime kekoon ci⁠kakweciminaampaan,” okii'ikoon.
2SA.19.29	Miitahsh Tepit kaa'inaatc Mepipohshehtan, “Mii'i teminihk kii‑ihkitoyan. Kiinawaa hsa a'a Saaipa kika nenaawinamaatim Swaal kaakiih pi tipinawewisitc,” okii'inaan.
2SA.19.30	O'o tahsh okii'ikoon, “Pisaan Saaipa kahkina kekoon oka ayaan! Mii hsa 'i teminihk e⁠inentamaan nintookimaam kihciokimaa ekiih pikiiwetc owaahkaa'ikanink kekoon ekii ishihsesik,” okii'ikoon.
2SA.19.32	Wiinke hsa kii⁠ahkiwensiiwiwan nihshwaahsimitana (80) ekiih tahsopipoonwetc. Miiwan iitok ini kihciokimaa kaakiih pimahshamikotc weti Mehaneim 
2SA.19.33	Miitahsh o'o kihciokimaa Tepit kaa'inaatc Paarsilaaiwan, “Wiiciiwihshin o'o kaawii aashawishkaayaan, ci⁠wiici'ayaamiyan itahsh weti Ceroosalamink 
2SA.19.34	Miihsh o'o kaa⁠ishi nahkwehtaakotc, “Kaawiin iitok keyaapi kinwesh ninka pimaatisihsii, wekonen itahsh ke⁠onci ishi wiiciiwakipan kihciokimaa weti Ceroosalamink? 
2SA.19.35	Aasha iitok nihshwaahsimitana (80) nintahsopipoonwe. Kaawiin ohsha awahshime ninkihkentansiin kekoon wenishihshik, kaa⁠maanaatahk kaye ehpiihtahkiwensiiwiyaan. Kaawiin nimasohpitansiin kekoon kaa⁠miiciyaan, kekoon kaye kaa⁠minihkweyaan. Kaawiin kaye ninoontawaahsiik apinoonciishak, ihkwewak kaye kii⁠nikamowaatc. Ishaayaan itahsh ta⁠kaanci'ayaa ke⁠ontamentaakwahkipan, ci⁠ontamentamo'inaampaan nintookimaam kihciokimaa! 
2SA.19.36	Kaawiin ninte'ahpiihtentaakosihsii i'i nahke ci‑ishi tipa'amawiyampan! Pehsho ohsha ehta kika ishi ahko wiiciiwin weti akaamisiipink. 
2SA.19.37	Pakitinihshiihkan hsa tahsh kitanohkii'aakan enentaakosiyaan ci⁠anishi kiiweyaan weti nintootenaamink. Miitahsh weti ke⁠tashi ishkwaa pimaatisiyaan ciikaya'ii eshi'ayaanik nintetepan, nimaamaapan kaye kaashi na'inintwaa. Ina tahsh wa'a ke⁠pamiihtawihk Kimham 
2SA.19.38	Miitahsh o'o kihciokimaa kaa'inaatc, “Kimham hsa ninka aashawi wiiciiwik, ci⁠tootawak aaniin keshi minwaapantaman. Aaniin hsa piko eshi pakohsenimiyan kika ishihcikehtamawin,” okii'inaan. 
2SA.19.39	Mii hsa tahsh kihciokimaa Tepit kaa⁠ishi aashawishkaatc Cwaartan siipi, i'i kaye kahkina pemaatisinitc kaakii wiiciiwikotc. Miihsh kaa⁠ishi ociimaatc Paarsilaaiwan, ekii'inaatc kaye ci⁠minohsenitc. Miitahsh kaa‑ani ishi kiiwenitc.
2SA.19.40	Kihciokimaa tahsh kaa⁠ishkwaa aashawishkaatc, weti kii⁠ani ishaa ootenaank Kilkal 
2SA.19.41	Ahpii tahsh iko kaa⁠ishkwaa aashawishkaatc, mii hsa kaakiih pi naasihkaakotc kahkina entahshinitc Isriyalahkiink wenciinitc o'o ekii ihkitonitc, “Wekonenini tahsh Coota wenciiwaatc kaa⁠wiici onciimankitwaa, wenci ishihcikewaatc taapishkoo eh⁠kimootiwaatc kihciokimaan, ekiih pi aashawiwinaawaatc, i'i kaye kahkina otaawininiink wenciinitc, i'i kaye otininiimini?”
2SA.19.42	Miitahsh o'o kaa⁠ihkitonitc Coota ahkiink wenciinitc, “Pehsho ohsha e⁠onci inawemankitc o'o kaakii onci ishihcikeyaank. Wekonen itahsh wenci nishkaatisiyek? Kaawiin iitok mahshi kihciokimaa otoonci tipa'ansiin ke⁠miiciyaank. Kaawiin kaye mahshi kekoon nintoonci otaahpinamaasohsiimin!” kii‑ihkitowa'.
2SA.19.43	Isriyalak tahsh kii‑ihkitowak, “Mitaahciink hsa niinawint kekoon nintayaamin ke⁠onci otookimaamiyaakipan Tepit kihciokimaa ahpiihc kiinawaa. Wekonen itahsh wenci maanshi tootawiyaank? Niinawint iitok nihtam kaakii ihkitoyaankipan ci⁠pikiiwewinintc a'a kihciokimaa!”
2SA.19.43	I'i tahsh ininiwa' Coota ahkiink wenciinitc nawac kii⁠aahkohcikewa' e⁠ihkitonitc Tepitoon e⁠otookimaaminitc ahpiihc wiinawaa iki ininiwak Isriyalahkiink wenciiwaatc.
2SA.23.1	Tepit 
2SA.23.1	Kishemanitoon kaye okii ishi'ikoon ci⁠kihci inentaakositc.
2SA.23.1	Wiin iitok kaakii onaapamikotc Cekapoon 
2SA.23.1	weKishemanitoominitc ci⁠kihciokimaawitc,
2SA.23.1	wiin kaye kaakii oshipii'ank sasekaa nikamonan.
2SA.23.1	Miihsh o'o kaa⁠ihkitotc ishkwaac,
2SA.23.2	“KaaTipenciketc ihsa otAhcaahkwan ninkii aapaci'imik e⁠ihkitonitc;
2SA.23.2	otipaacimowin mooshak nintahshwii wiintamaake.
2SA.23.3	Isriyalak 
2SA.23.3	o'o ekii'ishitc Kaa⁠naatamawaatc Isriyala',
2SA.23.3	‘Awiya hsa weweni kiih⁠tipaahkonaatc ininiwa',
2SA.23.3	a'a kaye kaa⁠kohtaanenimaatc kaa⁠tipenimiwenitc Kishemanitoon,
2SA.23.4	mii hsa 'i eshinaakositc
2SA.23.4	taapishkoo kaa⁠waahseyaak kii⁠moohka'ank kiisihs,
2SA.23.4	kii⁠kishepaawakahk awaac iko kii⁠wahkwiiwansinok,
2SA.23.4	taapishkoo oshki mashkohsi kaa⁠saakikink ahkiink
2SA.23.4	kaashi saasaakaahteshkaak kii‑ishkwaa kimiwank.’
2SA.23.5	Mii hsa o'o onci Kishemanitoo
2SA.23.5	ke⁠onci minohse'aatc nimpiiwesiima',
2SA.23.5	wiin aaniihsh okii onahtoon nehpic kaakii ishi ahshotamaawitc,
2SA.23.5	nintinentamowininaanin hsa kaawiin wiihkaa ta⁠piikonikaatehsinoonan,
2SA.23.5	kaawiin kaye wiihkaa i'i ahshotamaakewin ta‑aancihcikaatehsinoon.
2SA.23.5	Mii hsa 'i ehta mehsawentamaan,
2SA.23.5	mii hsa 'iwe nishaakoocihtwaawin,
2SA.23.5	Kishemanitoo hsa kehcinaac ninka kashkihtamaak.
2SA.23.6	Iki tahsh wiin noociko ininiwak kahkina ta⁠wepinikaniwiwak
2SA.23.6	taapishkoo kaa⁠toocikaatekin kaawiminakashiin,
2SA.23.6	kaa⁠kashkihcikaatehsinokin ci⁠saaminikaatekin mihcininc.
2SA.23.7	Awiya hsa piko kii⁠saaminank otaapacihtoon
2SA.23.7	aapacihcikan kaa⁠piiwaapihkowaninik,
2SA.23.7	komaa kaye kaa⁠taninikaatenik ciipowepinikan.
2SA.23.7	Wiinke hsa ko ta‑ankwaahkitewan ini kaawiminakashiin
2SA.23.7	i'imaa ishkotenk aanti piko eshi'ayaakin.”
2SA.24.1	Miinawaa kaaTipenciketc okii nishki'ikoo' Isriyala' 
2SA.24.2	Miitahsh Tepit kaa'inaatc Cooapoon 
2SA.24.3	O'o tahsh Cooapoon okii'ikoon, “Taka kaaTipenciketc kiKishemanitoom oka tootawaa' kishimaakanihshiima' ninkotwaahk tahsink (100) ci⁠tahshinitc noonkom kaa⁠tahshinitc. Taka tahsh kaye kikate ocihci pimaatis ci⁠waapantamowatc i'i ci‑ishihciketc. Wekonen itahsh inaa nintookimaam kihciokimaa o'o wa⁠onci ishihciketc?” okii'ikoon. 
2SA.24.4	Kihciokimaa tahsh nawac ehkitotc kii⁠mashkawentaakwanini ahpiihc wiin ehkitonitc Cooapoon, i'i kaye kotak shimaakanihshiiwikimaa'. Miitahsh eshi'ayaatc kaakii onci maacaanitc ekii akimaanitc pemaatisinitc ke⁠shimaakanihshiiwinitc.
2SA.24.5	Miitahsh kaa⁠ishi aashawishkaanitc Cwaartan 
2SA.24.6	Weti tahsh kii⁠ani ishaawa' Kiliyat 
2SA.24.7	Kii⁠ani ishaawa' itahsh weti shaawanonk inahke eshi'ayaanik kaa⁠soonkihcikaatenik ootena Tayar 
2SA.24.8	Shaankahso kiisihs (9), niishtana (20) tahso kiishik itahsh kii‑inentiwa'. Miitahsh kaah⁠pishi kiiwenitc i'imaa Ceroosalamink 
2SA.24.9	Miitahsh Tepit kaakii wiintamaakotc Cooapoon entahshinitc ininiwa' kekiih shimaakanihshiiwinihpan. Nihshwaahswaahk mitaahswaahk (800,000) hsa kiih⁠tahshiwa' Isriyalahkiink wenciinitc kekiih kashkihtoonihpan ci⁠aapacihtoonitc pashipa'ikewihkomaan. Naanwaahk mitaahswaahk (500,000) hsa kiih⁠tahshiwa' Coota ahkiink wenciinitc.
2SA.24.10	Tepit itahsh wenci naanaakatawentank kii⁠onci maanentam ahpii kaa⁠ishkwaa akimaatc ininiwa' kekii miikaasonihpan. Miitahsh kaa'inaatc kaaTipencikenitc, “Etatawe hsa ninkihci maci'ishihcike o'o kaakii ishihcikeyaan. Tepencikeyan, taka hsa poonentamawihshin kaa'ishianaamentaakosiyaan kitanohkii'aakan kaa⁠tinowiyaan. Etatawe hsa ninkii kihci kakiipaacihcike o'o kaa⁠ishihcikeyaan,” kii‑ihkito.
2SA.24.11	Kaa⁠wanishkaanitc itahsh Tepitoon e⁠ani waapaninik, mii 'i kaaTipenciketc kaakiih kanoonaatc Ket 
2SA.24.12	Miihsh o'o kaa'inaatc, “Maacaan o'o awi ishi Tepit, ‘Mii hsa 'o enihk kaaTipenciketc; nihswayek hsa kekoonan kiwii miinin ci⁠onentaman. Peshik itahsh ehta kika onentaan aaniin ke⁠tootawinaan,’ ” okii'inaan. 
2SA.24.13	Miitahsh Ketan kaakii anta waapamaanitc Tepitoon o'o ekii'inaanitc, “Aaniin itahsh eshi antawentaman. Nihsopipoon ci⁠ayaahsinok miicim o'omaa ahkiink, komaa kaye nihsokiisihs ci⁠maaciipa'iwaanatwaa kaa⁠shiinkenimihkwaa ci⁠piminisha'ohkwaa. Komaahsh iko kaye nihsokiishik ci⁠aahkosinaaniwank o'omaa ahkiink? Weweni tahsh naanaakatawentan, ci⁠onentaman aaniin keshi nahkomak kaakiih piicinisha'otc,” ekii'inaanitc. 
2SA.24.14	Miitahsh Tepit o'o kaa⁠ihkitotc, “Etatawe hsa niwawaanentam! Kaawiin ninantawentansiin ininiwak ci⁠nana'ahsiyamintwaa, taka hsa intawaa kaaTipenciketc ninka nana'ahsikonaan, aaniihsh wiin koohpaatenimiwe,” kii‑ihkito. 
2SA.24.15	KaaTipenciketc itahsh okiih tootawa' Isriyala' eh⁠kishepaawakaninik ci⁠maacii aahkosinitc piinihsh ekii ocihcihsenik minihk kaakii ishi onentank. Miitahsh niishwaahsimitana mitaahswaahk (70,000) kaakii niponitc pemaatisinitc i'imaa Tenink 
2SA.24.16	Ahpii hsa tahsh encalan e⁠ishi niiminihkeninitc eshi'ayaanik Ceroosalam ewii nihshiwanaacihtoonitc, mii hsa 'i kaaTipenciketc kaa⁠ishi aantentank kaawii ishi nana'ahsaahpan Isriyala'. Miihsh o'o kaa'inaatc ini encalan kekwaataki'iwenitc, “Mii'i teminihk, taka mii 'i ishi poonihciken!” okii'inaan. Ini hsa encalan kii⁠ayaawan i'imaa nehtaa tashi pawikanaancikenitc Araanawan 
2SA.24.17	Ahpii tahsh Tepit e⁠waapamaatc ini encalan e⁠nihsaanitc pemaatisinitc, miitahsh kaakiih kanoonaatc kaaTipencikenitc o'o ekii'inaatc, “Niin iitok kaakii macitootamaan, niin iitok kaakii mamaashiiyaan. Oko tahsh pemaatisiwaatc maanahcaanihshink enentaakosiwaatc, aaniin wiinawaa kaa⁠ishi mamaashiiwaatc. Taka niin kekoon ninka pakamishkaakon, iki kaye nintetenk wenciiwaatc,” kii‑ihkito.
2SA.24.18	I'i tahsh eh⁠kiishikaninik Tepit okiih pi'anta waapamikoon Ketan 
2SA.24.19	Tepit itahsh okii na'ihtawaan kaaTipencikenitc, ekii ishihciketc kaakii'ikotc Ketan 
2SA.24.20	Miitahsh kaa⁠ishi ishaatc otininiima' ekii wiiciiwaatc. Ahpii tahsh e⁠waapamikowaatc Araanawan eh⁠pinaakosiwaatc, okiih pi'anta nakishkaakowaan mihtahkamik ekii ishi animihkohtaanitc enaahsamiitc Tepit. 
2SA.24.21	Miitahsh o'o kaa'ikotc, “Wekonen itahsh nintookimaam kihciokimaa pemi onci anta waapamaatc otanohkii'aakanan?” okii'ikoon.
2SA.24.21	Miihsh o'o kaa'inaatc, “Ewii ataaminaan i'i tepentaman kaa⁠nihtaa tashi pawikanaancikeyan. Miitahsh i'imaa waa⁠ishi onaapihkinamawak kaaTipenciketc, ci⁠kipihtinank o'o inaahpinewin pemaatisiwaatc kaa⁠inaahpinewaatc,” okii'inaan.
2SA.24.22	Miitahsh o'o kaa'ikotc, “Taka nintookimaam kihciokimaa oka otaahpinaan wekonenini iko mehsawentank, ci⁠pakitinikaaketc. Ina oko pishihkiwak ke⁠pakitinaahsowaakeyan ci⁠ankwaahkiswatwaa. Ono kaye aapacihtoon pawikanaancikewini aapacihcikanan, ono kaye apihkaanaahkoon ke⁠pootawaakeyan. 
2SA.24.23	Niin Araana, kahkina ono kimiinin kehciokimaawiyan. Taka hsa kaaTipenciketc kiKishemanitoom oka otaahpinaan kaashi pakitinamawatc,” okii'ikoon.
2SA.24.24	Miihsh Tepit kihciokimaa kaa'inaatc Araanawan, “Kaawiin i'i niwii ishihcikehsii. Kiwii ataamin hsa ko ewiih tipa'amaan. Kaawiin aaniihsh nintinentansiin ci⁠pakitinaahsoohtamawak kaaTipenciketc kekoon kaa⁠inakintamaakoohsiiwaan,” okii'inaan.
2SA.24.24	Miitahsh Tepit kaa⁠ishi ataawetc entashi nihtaa pawikanaancikenitc, okii ataamaan kaye opishihkiimini. Naanimitana (50) waapaapihko shooniyaa hsa minihk ekiih tipa'amawaatc. 
2SA.24.25	Miitahsh Tepit kaakii onaapihkiniketc keshi pakitinaahsoohtamawaatc kaaTipencikenitc. Miihsh i'imaa kaa⁠ishi pakitinank enkwaahkisikaatenik tino, wenci mino wiiciintink kaye. Okii noontaakoon itahsh kaaTipencikenitc e⁠anami'ehtamawaatc pemaatisinitc, miihsh kaa⁠ishi pooni aahkosinitc Isriyala'.
1KI.1.1	Wiinke aasha Tepit kihciokimaa kii⁠ahkiwensiiwi, ekii kihci tahsopipoonwetc. Kaawiin hsa wiihkaa kiih⁠kiishoonkwaamihsii, mihsawaa ko niipiwa' akwaniiwinan aana akwana'ontc. 
1KI.1.2	Otanohkii'aakana' itahsh okii'ikoo', “Ninkihciokimaaminaan, taka hsa ninka nanaantone'waanaan pehki oshkiniikihkwe ke⁠pami'ihk, ke⁠naanaakaci'ihk kaye. Miitahsh a'a pehsho ke⁠wiihpemihk ci⁠kiishooshkawihk,” okii'ikoo'. 
1KI.1.3	Miitahsh kaa⁠ishi nanaantone'omintc misiwe Isriyalahkiink 
1KI.1.4	Wiinke hsa kii⁠minonaakosiwan. Miiwan hsa ini kaa⁠naanaakaci'ikotc, kaah⁠pami'ikotc kaye. Kaawiin itahsh kekoon okii onci tootawaahsiin ini ihkwewan.
1KI.1.5	A'a tahsh Atonaaicah 
1KI.1.6	Kaawiin hsa wiihkaa okii onci'ikohsiin oteten kekoon kiiwii‑ishihciketc, cikii'ikohpan, “Wekonen i'i wenci ishihcikeyan!” Wiinke kaye kii⁠minonaakosi, Aapasalamoon ohsayensan eh⁠ahkohshkawaatc. 
1KI.1.7	Okiih kanoonaan hsa Cooapoon 
1KI.1.8	Ini tahsh wiin Setahkoon 
1KI.1.9	Miitahsh Atonaaicah kaa⁠ishi pakitinaahsoowaaketc maanahcaanihsha', pishihkiwa' kaye, kaa‑aancipoonimintc kaye pishihkiinhsa' weti Kinepikwahsiniink ecikaatenik ciikaya'ii ayaawinink Enrooceyal 
1KI.1.10	Kaawiin itahsh wiin okii antomaahsiin Nehtanan kenootamawaanitc Kishemanitoon, Piinaaiawan kaye, i'i kaye shimaakanihsha' kenawenimaanitc Tepitoon. Kaawiin kaye okii antomaahsiin wiicihkiweyan Swaalaman 
1KI.1.12	Inashke kika wiintamawin aaniin mayaa ke⁠ishihcikeyan keshi pimaacihtooyan kipimaatisiwin, a'a kaye kikosihs keshi pimaaci'atc Swaalaman. 
1KI.1.13	Anta waapamaahkan Tepit kihciokimaa, miitahsh o'o ke'inatc, ‘Nintookimaam kihciokimaa, kikii aayiici ahshotamawihshinaapan iitok o'o ekii'ishiyampan, “Kehcinaac hsa kikosihs Swaalaman ta⁠kihciokimaawi kii‑ishkwaa kihciokimaawiwak, ci⁠namatapitc ninkihciokimaawapiwinink?” Wekonenini tahsh Atonaaicah wiin wenci kihciokimaawitc?’ ” 
1KI.1.14	Miihsh o'o kaa‑ani'inaatc, “Mekwaa tahsh keyaapi weti ayaayan kakanoonatc kihciokimaa, mii hsa ci⁠piintikeyaan, keniin ci⁠wiintamaan mayaa ehkitoyan,” okii'inaan.
1KI.1.15	Miitahsh Paahshiipa kaakii ishaatc eshi nipaanitc, ekii anta waapamaatc kihciokimaan ehkiwensiiwinitc. Mii hsa 'iwe ini ihkwewan Aapishakan Shoonem 
1KI.1.16	Miitahsh Paahshiipa kaa⁠ishi animihkohtaatc eshi'ayaanitc e⁠kihtenimaatc kihciokimaan. Miihsh o'o kaa'ikotc, “Wekonen entawentaman?” okii'ikoon.
1KI.1.17	Miitahsh o'o kaa'inaatc, “Nintookimaam, kiin iitok kikii ayiici ahshotamawihshinaapan ekii ahpimoyan kaaTipenciketc kiKishemanitoom o'o ekii'ishiyampan, ‘Kikosihs hsa Swaalaman ta⁠kihciokimaawi kii‑ishkwaa okimaawiyaan, ci⁠namatapitc ninkihciokimaawapiwinink.’ 
1KI.1.18	Inashke tahsh aasha Atonaaicah kihciokimaawi, kaawiin itahsh nintookimaam kehciokimaawiyan kikihkentansiin o'o. 
1KI.1.19	Kiih⁠pakitinaahso ohsha niipiwa' pishihkiwa', maanahcaanihsha' kaye, kaa‑aancipoonimintc kaye pishihkiinhsa'. Okii antomaa' kaye kahkina kihciokimaan okosihsini, Apaaitaran 
1KI.1.20	Nintookimaam kihciokimaa, kahkina ohsha Isriyalak 
1KI.1.21	Kiishpin itahsh i'i ishihcikehsiwan, ahpii hsa ko ishkwaa pimaatisiyan, mii hsa 'i ke⁠tootaakooyaank ninkosihs Swaalaman ci‑inakimikooyaank tino kaa⁠mamaashiiwaatc,” okii'inaan.
1KI.1.22	Mekwaa tahsh eh⁠kakanoonaatc kihciokimaan, mii hsa Nehtanan kenootamawaanitc Kishemanitoon kaakiih pitakohshininitc. 
1KI.1.23	Miitahsh o'o kaakii'inimintc kihciokimaan, “Nehtan kaa⁠kanootamawaatc Kishemanitoon hsa o'omaa ayaa!” Miitahsh kaakiih pi piintikenitc eshi'ayaanitc kihciokimaan ekii ishi animihkohtaanitc. 
1KI.1.24	Miitahsh o'o Nehtan kaa⁠ihkitotc, “Nintookimaam kihciokimaa, kiin ina kaakii inatc Atonaaicah ci⁠naapishkawihk ci⁠kihciokimaawitc, ci⁠namatapitc kaye kikihciokimaawapiwinink? 
1KI.1.25	Noonkom ohsha kaa⁠kiishikaninik opakitinaahsoowaakena' niipiwa' pishihkiwa', kaa‑aancipoonimintc pishihkiinhsa', maanahcaanihsha' kaye. Okii antomaa' kaye kahkina kihciokimaan okosihsini, shimaakanihshiiwikimaa' kaye. Okii antomaan kaye Apaaitaran anami'ewikimaan. Noonkom itahsh matwe wiihsiniwak e⁠wiitoohpamaawaatc o'o e⁠ihkitowaatc, ‘Taka Atonaaicah kihciokimaa kinwesh ta⁠pimaatisi!’ 
1KI.1.26	Kaawiin itahsh niin ninkii antomikohsii. Kaawiin kaye Setahkoon 
1KI.1.27	Miina'oweni nintookimaam kihciokimaa kaa⁠ishihciketc ekii wiintamawaahsik itahsh otanohkii'aakana' ci⁠kihkentaminitc awenenan ke⁠naapishkaakotc ke⁠apinitc okihciokimaawapiwinink?” okii'inaan.
1KI.1.28	Tepit itahsh o'o kii‑ihkito, “Antomihk Paahshiipa 
1KI.1.29	Miitahsh kihciokimaa kaa⁠ishi ahpimotc ekii'inaatc, “Kehcinaac iko kaaTipenciketc wiin misiwe eh⁠tipenciketc, a'a kaa⁠naatamawitc kahkina kekoon eshi maanshihsewak, 
1KI.1.30	mii 'i ehpiihci kehcinaa'entamaan keniin ke⁠tootawinaan kaa⁠ishi ahpimonotawinaampaan ekii ahpimoyaampaan kaaTipenciketc Isriyala' weKishemanitoomimikotc. A'a hsa Swaalaman kikosihs ninka naapishkaak ci⁠kihciokimaawitc, wiin ci⁠apitc ninkihciokimaawapiwinink. Noonkom hsa kaa⁠kiishikahk i'i ta⁠ishihse,” okii'inaan.
1KI.1.31	Miitahsh Paahshiipawan kaa⁠ishi animihkohtaanitc, ekii ociciinkwanapiihtaanitc o'o ekii ihkitonitc, “Taka nintookimaam Tepit kihciokimaa nehpic ta⁠pimaatisi!” kii‑ihkitowan.
1KI.1.32	Miitahsh o'o Tepit kihciokimaa kaa⁠ihkitotc, “Taka antomihk Setahk anami'ewikimaa, Nehtan kaye kaa⁠kanootamawaatc Kishemanitoon, a'a kaye Piinaaia wetetetc Ceohiataawan,” kii‑ihkito. Ahpii tahsh tekohshininitc kihciokimaa eshi'ayaatc, 
1KI.1.33	mii 'oweni kaa'inaatc, “Wiishaamihkwak nintanohkii'aakanak ci⁠wiici'inekwaa. Nishoonshoomihtatimoomink hsa ishi api'ihk ninkosihs Swaalaman, weti tahsh ishiwinaahkek ayaawinink Kaaihan 
1KI.1.34	Miitahsh weti Setahk anami'ewikimaa, a'a kaye Nehtan kenootamawaatc Kishemanitoon ke⁠tashi onaapamaawaatc Swaalamanan ci⁠kihciokimaahkantawaanitc Isriyala'. Pootaatamoohkek kaye pootaacikan o'o ci‑ishi shaakoweyek, ‘Kinwesh Swaalaman kihciokimaa ta⁠pimaatisi!’ 
1KI.1.35	O'omaa tahsh inahke pishi kiiwe wiiciiwaahkek, ci⁠namatapitc ninkihciokimaawapiwinink ci⁠naapishkawitc eshi kihciokimaawiwak. Niin hsa ninkii onenimaa ci⁠okimaahkantank Coota 
1KI.1.36	Miitahsh o'o Piinaaiawan wetetenitc Ceohiataawan kii‑ihkitowan, “Taka hsa mii 'i ke⁠ishihsek! Taka hsa kaaTipencikenitc weKishemanitoomitc nintookimaam i'i ta⁠ihkitowan. 
1KI.1.37	I'i hsa kaaTipenciketc kaakiih pishi wiiciiwihk nintookimaam kihciokimaa, taka mii'inahke keshi wiiciiwaatc Swaalamanan aanciihke ci‑ishihtootc otookimaawiwinini ci⁠ani kihci inentaakwaninik ahpiihc kiin enentaakwahk kitookimaawiwin!” kii‑ihkitowan.
1KI.1.38	Miitahsh Setahk anami'ewikimaa, Nehtan kaye kenootamawaatc Kishemanitoon, Piinaaia kaye wetetetc Ceohiataawan, iki kaye kaa⁠kanawencikewaatc, kii‑ishaawak e⁠antawi onapi'aawaatc Swaalamanan Tepitoon oshoonshoomihtatimoominiink. Okii ishi wiiciiwaawaan itahsh weti ayaawinink Kaaihan ecikaatenik. 
1KI.1.39	Miitahsh Setahk anami'ewikimaa kaa⁠ishi otaahpinank eshkani ahtoopaan eshi piintenik pimite kihci anami'e pakwaanekamikonk kaakiih pi'onci piitootc. Miihsh kaakiih siikinank Swaalamanan ohtikwaaniniink e⁠inakimaatc ci⁠kihciokimaawinitc. Miihsh kaa⁠ishi noontaakohtoowaatc pootaacikan kahkina pemaatisiwaatc ekii ishi shaakowewaatc, “Taka kinwesh Swaalaman kihciokimaa ta⁠pimaatisi!” 
1KI.1.40	Miitahsh kahkina pemaatisiwaatc kaa⁠ishi kiiwe wiiciiwaawaatc ekiih kitohcikaakewaatc pootaacikanenhsan, wiinke kaye ekiih kihci ciihkentamowaatc. Miihsh kaakii onci koshkohsenik mihtahkamik ekiih kishiiwewaatc.
1KI.1.41	Atonaaicah 
1KI.1.42	Mekwaa eh⁠kiikitotc, Cwaanahtanan 
1KI.1.43	Miitahsh o'o kaa'ikotc Cwaanahtanan, “Kaawiin kanake sasekaa tipaacimowin nintayaahsiin. Kitokimaaminaan Tepit kihciokimaa hsa okii ishi'aan Swaalamanan ci⁠kihciokimaawinitc. 
1KI.1.44	Kihciokimaa ohsha iinsan okii ishinisha'waan Setahkoon anami'ewikimaan, Nehtanan kaye kenootamawaanitc Kishemanitoon, Piinaaiawan kaye wetetenitc Ceohiataawan, i'i kaye kaa⁠kanawencikenitc kaye ci⁠onapi'aanitc Swaalamanan Tepitoon oshoonshoomihtatimoominiink. 
1KI.1.45	Setahk anami'ewikimaa hsa, a'a kaye Nehtan kenootamawaatc Kishemanitoon okiih tashi onakimaawaan ci⁠kihciokimaawinitc Swaalamanan weti ayaawinink Kaaihan. Miitahsh weti kaah⁠pi onciiwaatc o'o kaa⁠ciihkentamowaatc, miihsh kaa⁠onci ompwehkamikahk o'omaa ootenaank. Mii hsa 'iwe kaa⁠noontamek kaa⁠kihci inihtaakwahk. 
1KI.1.46	Swaalaman itahsh noonkom kihciokimaawi e⁠apitc kihciokimaawapiwinink. 
1KI.1.47	Kihciokimaa tahsh kaye otanohkii'aakana' okii kihtenimiko' Tepit kihciokimaa o'o ekii'ikotc, ‘Taka kiKishemanitoom ta⁠ishihcike nawac Swaalaman owiinsowin ci⁠kihci inentaakwaninik ahpiihc kiin, otookimaawiwin kaye nawac ci⁠kihci inentaakwaninik!’ Miitahsh kihciokimaa kaa⁠ishi animihkohtaatc onipewinink ekii anami'aatc. 
1KI.1.48	Miihsh o'o kihciokimaa kaa⁠ihkitotc, ‘Ta⁠miikwehciwentaakosi kaaTipenciketc, Isriyalak weKishemanitoomiwaatc e⁠waapamimak peshik nimpiiwesiiman noonkom kaa⁠kiishikaninik e⁠naapishkawimitc ci⁠kihciokimaawinitc,’ ” okii'ikoon Cwaanahtanan.
1KI.1.49	Kahkina tahsh Atonaaicah kaakii wiiciiwikotc kiih⁠sekisiwa', miihsh kaa‑ani ishi maacaanitc entahshinitc ekii misihteshkaanitc. 
1KI.1.50	Atonaaicah hsa kaa‑ahpiihci kohsaatc Swaalamanan, kii‑ishaa kihci anami'e pakwaanekamikonk ekii awi sakinank kiihkeyaank
1KI.1.51	Miitahsh Swaalaman kaakii'inintc, “Atonaaicah hsa okohsaan Swaalamanan kihciokimaan, miihsh kaa⁠onci sakinank kiihkeyaank eshi kakaashihcikaatenik eshi pakitinaahsowintc. O'o iinsan kaye kii‑ihkito, ‘Taka hsa Swaalaman kihciokimaa ta‑ahpimo noonkom kaa⁠kiishikaninik pashipa'ikewihkomaanink ci⁠onci nihsikoowaahsiwak, otanohkii'aakanink e⁠inentaakosiwak,’ ” kii‑inaa Swaalaman.
1KI.1.52	Swaalaman itahsh o'o kii‑ihkito, “Kiishpin hsa enentamokwen kwayahk ci⁠wiicihtwaatc eshi okimaawiwak, kaawiin kanake peshik wiinisihs mihtahkamik ta⁠ishi pankihsisiinini; kiishpin itahsh wiin kekoon kaa⁠ishi mamaashiikwen, mii hsa 'i ci⁠nipotc,” kii‑ihkito. 
1KI.1.53	Miitahsh Swaalaman kaa⁠ishi anoonaatc otininiima' ci⁠naasihkawaanitc Atonaaicahwan kaakii ishi sakinaminitc eshi pakitinaahsowintc. Ahpii tahsh kaah⁠piishaanitc eshi'ayaatc Swaalaman kihciokimaa, mii hsa kaa⁠ishi animihkohtaanitc mihtahkamik. Miihsh o'o kaa'inaatc, “Maacaan ani kiiwen,” ekii'inaatc.
1KI.2.1	Aasha tahsh kekaa kii⁠ocihcihsenik Tepit 
1KI.2.2	“Mii ohsha 'i aasha e⁠ocihcihsek ci‑ishkwaa pimaatisiyaan, mashkawenintison ihsa, ininiink kaye inenintison. 
1KI.2.3	Ishihciken hsa ci⁠kanawentamowatc kaaTipenciketc kiKishemanitoom otishihtwaawin; otihkitowin, otinaahkonikewinan, aaniin kaye eshi antawentank, kahkina kaye eshihsininik otoonahshowewin. Ci⁠kanawentamowatc kahkina kaa⁠ishipii'ikaatenik Moosihs 
1KI.2.4	Mii maawiin itahsh i'i ci⁠tootank kaaTipenciketc kaakii ishi ahshotamawihpan ahpii kii‑ishihpan, ‘Kiishpin hsa kitapinoonciishimak ayaankwaamisiwaatc, ke⁠ishi pimaatisiwaatc, tepwewinink kaye ishi pimohsewaatc ote'iwaank, i'imaa kaye otahcaahkowaank enaahsamiiwak; kaawiin hsa wiihkaa ta⁠kwenawi onciihsii inini ke⁠namatapitc i'imaa kihciokimaawapiwinink Isriyalihkaank kaa‑ayaanik.’ ”
1KI.2.6	Eshi kakiihtaawentaman itahsh tootaw, keko wiin pakitinaahken ci⁠kawikiihkaatc.”
1KI.2.9	Keko tahsh pakitinaahken kekoon ci‑ishi nana'ahsaahsiwintc. Kiin hsa kikakiihtaawentam, kika kihkentaan hsa ke⁠tootawatc, mihsawaa ko aana waapihkwetc kika nihsaa,” okii'inaan.
1KI.2.10	Tepit 
1KI.2.11	 Niimitana (40) tahsopipoon hsa Tepit kii⁠kihciokimaawi i'imaa Isriyalahkiink. Niishwaahso pipoon hsa ootena Hiiparan 
1KI.2.12	 Swaalaman 
1KI.2.13	Atonaaicah 
1KI.2.13	Miitahsh kaa'inaatc, “Eya', pisaan nimpiishaa,” okii'inaan. 
1KI.2.14	Miihsh kaa‑ani ihkitotc, “Nintayaan kekoon ci'ininaan,” okii'inaan.
1KI.2.14	O'o tahsh okii'ikoon, “Aaniin itahsh waa'ishiyan,” okii'ikoon.
1KI.2.15	Atonaaicah tahsh kii‑ihkito, “Kikihkentaan iitok niin cikii kihciokimaawiyaampaan. Mii hsa 'i kahkina Isriyalak 
1KI.2.16	Peshik itahsh kekoon kiwiih kakwecimin, keko tahsh aanwehtawihshihken,” okii'inaan.
1KI.2.16	Miihsh o'o kaa'ikotc, “Wekonen itahsh entawentaman?” okii'ikoon.
1KI.2.18	Miitahsh kaa'ikotc Paahshiipawan, “Weweni hsa ninka ishihcike; kika kanoocikehtamawin hsa ci⁠kanoonak kihciokimaa,” okii'ikoon.
1KI.2.19	Paahshiipa hsa kii‑ishaa ekii anta waapamaatc Swaalamanan kihciokimaan ewiih kanoocikehtamawaatc Atonaaicahwan. Kihciokimaan hsa kiih⁠pasikwiiwan eh⁠pooshoo'ikotc ekii animihkohtaanitc, miihsh kaa⁠ishi onapinitc okihciokimaawapiwininiink. Miihsh kaa⁠ishi kakwetwenitc ci⁠piicikaatenik kotak okimaawapiwin i'imaa ekii ishi namatapitc okihcinihkiniink inahke Swaalamanan. 
1KI.2.20	Miitahsh kaa⁠ishi kakwecimaatc, “Kekoonenhs hsa kipi kakwecimin ci⁠tootawiyan. Keko tahsh aanwehtawihshihken!” okii'inaan.
1KI.2.20	“Nimaamaa, pisaan kakwecimihshin; kaawiin kika aanwehtawihsinoon,” okii'ikoon.
1KI.2.21	Miitahsh kaa'inaatc, “Taka Atonaaicah kiicihkiwensi ta⁠miinaa ci⁠wiiwitc Aapishakoon Shoonem wenciinitc,” okii'inaan.
1KI.2.22	Swaalaman tahsh o'o okii ishi nahkwehtawaan omaamaan, “Wekonen tahsh wenci kakwetweyan Aapishak wenciitc Shoonem ci⁠miinintipan Atonaaicah? Mii hsa peshikwan ke⁠inentaakwahkipan kakwecimiyampan ci⁠miinintipan kaye nintookimaawiwin. Wiin iitok tipinawe nihsayenhs. Owiiciiwikoon iitok kaye Apaaitaran 
1KI.2.23	Miitahsh Swaalaman kaakii ahpimotc kaaTipencikenitc ekii ihkitotc, “Taka Kishemanitoo waah⁠tootawitc iko ninka tootaak, kiishpin Atonaaicah opimaatisiwin tipa'ikaakehsik i'i kaashi kakwecimitc! 
1KI.2.24	KaaTipenciketc iitok ninkii ayiitahsik ci⁠namatapiwak nintetepaniin Tepitoon otookimaawapiwininiink. Kii‑ishihcike kaakii ishi ahshotamaakekopanen, niin ekii miishitc i'i okimaawiwin, nimpiiwesiima' kaye. Eshi pimaatisitc hsa kaaTipenciketc nintishi ahpim Atonaaicah ci⁠nipotc noonkom kaa⁠kiishikaninik!” kii‑ihkito.
1KI.2.25	Miitahsh Swaalaman kihciokimaa kaakii anoonaatc Piinaaiawan 
1KI.2.27	 Miitahsh kaa⁠ishi pakitinaatc i'i kaakii ishi anami'ewikimaawinihpan eh⁠pamiihtawaanihpan kaaTipencikenitc. Miihsh mayaa ekii ishihsenik kaaTipenciketc kaakii ihkitokopanen weti Shaailoo 
1KI.2.28	Ahpii tahsh Cooap 
1KI.2.29	Swaalaman tahsh kii⁠wiintamawaa Cooapoon ekii ahpa'iwenitc okihci anami'e pakwaanekamikoniink kaaTipencikenitc, ekii ayaanitc iinsan kaashi pakitinaahsowintc. Miitahsh kaakii anoonaatc Piinaaiawan wekosihsimikonitc Ceohiataawan o'o ekii'inaatc, “Maacaan awi nihshi!” okii'inaan. 
1KI.2.30	Miitahsh kaa⁠ishi ishaanitc okihci anami'e pakwaanekamikoniink kaaTipencikenitc o'o ekii'inaanitc Coapoon, “O'o hsa kihciokimaa kitik, ‘Pisaaka'an,’ ” okii'inaani.
1KI.2.30	O'o tahsh kii⁠matwe ihkitowan, “Taka mii 'i, mii hsa o'omaa pisaan ke⁠tashi nipoyaan!”
1KI.2.30	Miihsh Piinaaiawan kaa⁠ishi anta waapamikotc kihciokimaa o'o ekii'ikotc, “Mii hsa 'oweni Cooap eshi nahkwehtawitc.”
1KI.2.31	Miitahsh kihciokimaa kaa'inaatc Piinaaiawan, “Ishihcikew hsa i'i kaa⁠ihkitotc. Nihshi, miihsh ishi ninkwa'waahkan. Kaawiin itahsh kekoon ninka ishi anaamentaakosihsii, nintetenk kaye wentahkaanesiwaatc i'i Cooap kaa⁠ishi nihsaakopanen awiya' kekoon kaakii ishi mamaashiihsinikopanen. 
1KI.2.32	Wiin hsa piko Cooap oka tipa'amaakoon kaaTipencikenitc kaakii ishi nihshiwetc. Kaawiin iitok okii kihkentansiini nintetepaniin o'o ekii ishihcikekopanen. Niishin kii⁠nihsaakopan ininiwa' nawac kehci inentaakosinitc ahpiihc wiin. Miiwak hsa 'o; Apinaran 
1KI.2.33	I'i kaakii ishi mamaashiitc taka wiin Coap oka pakamishkaakoon nehpic iko, i'i kaye kahkina opiiwesiima'. A'a tahsh wiin Tepit, opiiwesiima' kaye, otaawinink kaye wenciinitc, i'i kaye eshi kihciokimaawitc oka ishi shawenimikoon kaaTipencikenitc ci⁠nehpici ayaanik pisaanisiwin,” okii'inaan.
1KI.2.34	Miitahsh Piinaaiawan kaa⁠ishi ishaanitc okihci anami'e pakwaanekamikoniink kaaTipencikenitc ekii nihsaanitc Cooapoon. Weti tahsh wenciinitc otahkiiminiink kii‑ishi na'inaawan pikwatahkamik. 
1KI.2.35	Miitahsh Swaalaman kaakii inakimaatc Piinaaiawan ci⁠shimaakanihshiiwikimaawinitc ci⁠naapishkawaanitc Cooapoon. Setahkoon 
1KI.2.36	Kihciokimaa tahsh okii antomaan Shimiaaiwan 
1KI.2.37	Ahpii hsa kiishikahk maacaayan, aashawishkaayan itahsh i'i Kiitaran 
1KI.2.38	Miitahsh o'o Shimiaaiwan kaa'ikotc, “Onishihshin hsa 'i kaa⁠ihkitoyan. Kitanohkii'aakan hsa ko ta⁠ishihcike otookimaaman kihciokimaan e'ikotc,” kii‑ihkitowan. Miihsh Shimiaaiwan kinwesh kaa⁠ishi'ayaanitc i'imaa Ceroosalamink.
1KI.2.39	Nihsopipoon itahsh e⁠ani ishihsenik, niishin Shimiaai pemiihtaakotc kii⁠maaciipa'iwewa' ekii ahpa'iwenitc eshi'ayaanitc kihciokimaan Ekish 
1KI.2.40	Miitahsh kaakii onahpinaatc omaanshimihtatimooman ekii ishaatc eshi'ayaanitc Ekishan kihciokimaan Kaht ootenaank ekii antone'waatc pemiihtaakotc. Miihsh kaakii mihkawaatc, Kaht ootenaank ekiih pi'onci kiiwewinaatc. 
1KI.2.41	Swaalaman tahsh kii⁠noontam Shimiaaiwan Ceroosalamink ekii onci maacaanitc ekii ishaanitc Kaht ootenaank, miinawaa hsa ekiih pikiiwenitc. 
1KI.2.42	Miitahsh kaakii antomaatc Shimiaaiwan ekii'inaatc, “Kikii ishi ahpimonaapan iitok kaaTipenciketc owiinsowinink wiihkaa ci⁠nakatansiwan Ceroosalam. Miitahsh kaye o'owe kaa⁠ishi ayaankwaamiminaampaan, ‘Ahpii kiishikahk maacaayan inkoci ishaayan, mii hsa 'i kehcinaac ci⁠nipoyan!’ O'o tahsh kikii ishinaapan, ‘Onishihshin i'i kaa⁠ihkitoyan. Ninka na'ihtam,’ ekii'ishiyampan. 
1KI.2.43	Wekonen itahsh kaa⁠onci kanawentansiwan kaakii ishi ahpimonotawatipan kaaTipenciketc, ekii ishihcikehsiwan kaakii'ininaampaan?” okii'inaan. 
1KI.2.44	Miitahsh o'o kihciokimaa kaa'inaatc, “Kikihkentaan iitok kite'ink kahkina kaakii ishi maanshi tootawatc nintetepan Tepit 
1KI.2.45	Niin itahsh wiin ninka minohse'ik, oka ishihtoon kaye Tepit kaakii ishi okimaawinitc wiihkaa ci⁠poonihsesininik,” okii'inaan. 
1KI.2.46	Miitahsh kihciokimaa kaakii anoonaatc Piinaaiawan ci⁠awi nihsaanitc Shimiaaiwan. Miihsh kaa⁠ishi nihsaanitc. Miitahsh Swaalaman otookimaawiwin kaakii ayiitahtenik.
1KI.3.1	Swaalaman 
1KI.3.2	Kaawiin iitok mahshi kii⁠oshihcikaatehsinini kihci anami'ewikamik ke⁠tanentaakosinitc kaaTipencikenitc. Miitahsh pemaatisinitc keyaapi kaakii onci ishi pakitinaahsonitc misiwe kaakii ishi nihtaa anami'aawintc. 
1KI.3.3	Swaalaman hsa okiih saaki'aan kaaTipencikenitc, ekii ishi pimohsetc kaakii ihkitonitc otetepaniin Tepitoon. Shaakooc itahsh kii‑ishi pakitinaahso, kii‑ishi minaahsike kaye misiwe piko aanti kaa⁠tashi nihtaa anami'aawintc. 
1KI.3.4	Kihciokimaa tahsh kii‑ishaa ootenaank Kipiyan 
1KI.3.5	Miitahsh weti Kipiyanonk e⁠ayaatc kaaTipencikenitc kaakii naakosiihtaakotc ekii inaapantank eh⁠tipihkaninik. Miitahsh kaa'ikotc Kishemanitoon, “Wekonen iko ke⁠kakwecimiyan, kika miinin,” ekii'ikotc.
1KI.3.6	Miihsh o'o Swaalaman kaa⁠ishi nahkwehtawaatc, “Kiin hsa weweni kikiih kihci minotootawaa kaakii anohkii'atc Tepit kaakii oteteyaan, aahpici hsa tepwe, kwayahk kaye, kiih⁠kwayahkonaakwanini ote' enaahsamiiwatc. Kaawiin tahsh mahshi kipooni minotootawaahsii. Kimiinimaan iitok okosihsan ci⁠namatapinitc kihciokimaawapiwinink noonkom kaa⁠kiishikaninik. 
1KI.3.7	Oo Tepencikeyan, kaa⁠Kishemanitoowiyan, kiin iitok kikii'ish ci⁠namatapiyaan okimaawapiwinink ci⁠naapishkawak Tepit kaakii oteteyaan; aanawiin e⁠apinoonciishiwentaakosiyaan. Kaawiin ohsha ninkihkentansiin aaniin inahke ke⁠ishikimaawiyaampaan. 
1KI.3.8	Inashke tahsh o'omaa nintayaa, niin kaa⁠pamiihtawinaan mekweya'ii kaashi ayaawaatc pemaatisiwaatc kiin kaakii onaapamatwaa. Aahpici kaye paahtiinowak, kaawiin ta⁠kashkihcikaniwihsiiwak ci⁠akimintwaapan. 
1KI.3.9	Miihsh eshi kakweciminaan ci⁠miishiyan kakiihtaawentamowin i'imaa ninte'ink ci⁠onaahkonakwaa kipimaatisiimak ci⁠nihsitawentamaan kaa⁠minonaakwahk, i'i kaye kaa⁠macinaakwahk. Awenen hsa ke⁠kashkihtoohpan ci⁠onaahkonaahpan o'o kaa⁠kihci paahtiinonitc pemaatisinitc kaa⁠tipenimimatc?” okii'inaan.
1KI.3.10	KaaTipencikenitc hsa wiinke okii minwaapantamini Swaalaman inahke kaakii ishi kakwecimaatc. 
1KI.3.11	Kishemanitoon tahsh o'o okii'ikoon, “O'owe tahsh inahke e⁠ishi kakwetweyan, eh⁠kakwetwehsiwan kinwesh ci⁠pimaatisiyan, kiin iko kaye ci⁠wenootisiyan; e⁠ishi kakwetwehsiwan kaye ci⁠nihsintwaa kaa⁠shiinkenimihkwaa. Tekwac ihsa kitishi kakwetwe ci⁠nihsitawentaman ke⁠onci nihsitohtaman weweni ci‑inaahkonikeyan. 
1KI.3.12	Ninka ishihcike hsa 'i aaniin eshi kakwecimiyan. Kika miinin hsa aanciihke kakiihtaawentamowin, nihsitohtamowin kaye, kaawiin hsa awiya i'i wiihkaa otaanaank cipwaa ayaayan kiih⁠pimi ishi'ayaahsii, kaawiin kaye awiya wiihkaa i'i ta⁠ishi'ayaahsii kii‑ishkwaa ayaayan. 
1KI.3.13	Kika tako miinin tahsh kaye kekoon kekwetwehsiwan. Aahpici hsa kika kakiihtaawentam, kika wenootis kaye, kika kihtentaakos kaye. Kaawiin hsa kaa⁠tahshiwaatc kihciokimaak awiya ta⁠inentaakosihsii kaa⁠inentaakosiyan minihk iko ke⁠pimaatisiyan. 
1KI.3.14	Kiishpin kota ishi pimohseyan nintishihtwaawinink, kanawentaman kaye nintihkitowin, nintinaahkonikewinan kaye taapishkoo Tepit kaakii oteteyan kaakii ishi pimohsetc, kika inenimin kaye kinwesh ci⁠pimaatisiyan,” okii'ikoon.
1KI.3.15	Miitahsh Swaalaman kaakii koshkositc, miihsh kaakiih kihkentank inankwana ekii inaapantank. Kii⁠ani ishi kiiwe tahsh weti Ceroosalamink ekii inaahsamikaapawitc eshi'ayaanik kaaTipencikenitc otahshotamaakemahkahkoni. Mii hsa weti kaah⁠tashi pakitinaahsotc ekiih pakitinank tino wiinke kaa‑ankwaahkisikaatenik pakitinaahsowinan kaye wenci mino wiiciintink. Miitahsh kaye kaa⁠ishi wiihkwamaatc kahkina otanohkii'aakana'.
1KI.3.16	Niishin itahsh pihshikwaacihkwewa' okiih pi'anta waapamikoo' ekii oncishkawikaapawinitc eshi'ayaatc kihciokimaa. 
1KI.3.17	Miitahsh o'o peshik kaa⁠ihkitonitc, “Nintookimaam, wa'a hsa ihkwe peshikwan waahkaa'ikanink nintishitaamin. Miitahsh kaakii oniicaanihsiyaan mekwaa ewiicitaamitc. 
1KI.3.18	Nihsokiishik (3) itahsh kaa⁠ishkwaa nihtaawikitc niniicaanis, mii 'i kewiin kaakii oniicaanihsitc. Niinehtawint hsa ehta i'imaa ninkii ayaamin. Kaawiin pahkaan awiya i'imaa cikii ayaatc waahkaa'ikanink. 
1KI.3.19	Eh⁠tipihkaninik itahsh kii⁠nipowan okosihsan wa'a ihkwe, aaniihsh okiih patakoshkawaan. 
1KI.3.20	Miitahsh iinsan eh⁠tipihkaninik e⁠nipaawak kaa⁠ishi wanishkaatc ekii otaahpinaatc ninkosihsan e⁠wiihpemimak eshi pimihshinowak. Miihsh iinsan kaa⁠ishi pimihshimaatc eshi coocoohshimehshink, ini tahsh kaakii niponitc okosihsan okii ishi pakitinaan eshi coocoohshimehshinowak. 
1KI.3.21	Eh⁠kishepaawakahk e⁠wanishkaayaan ewii nooni'ak ninkosihs, kaawiin kiih⁠pimaatisihsii. Weweni tahsh ekii naanaakatawaapamak, mii 'i kaakii kihkentamaan e⁠aawihsik ninkosihs kaakii nihtaawiki'ak,” okii'ikoon.
1KI.3.22	Ini tahsh kotak ihkwewan kii‑ihkitowan, “Anihshaa'i ihkito. Niin hsa wiin a'a kaa⁠pimaatisitc ninkosihs; a'a tahsh kiin kaa⁠nipotc kikosihs!” kii‑ihkitowan.
1KI.3.22	Ini tahsh nihtam kaakiih kanoonikotc okii'inaani ini kotak, “Kaawiin ohsha! A'a ohsha kaa⁠nipotc kiin kikosihs; a'a tahsh kaa⁠pimaatisitc, mii niin a'a ninkosihs!” okii'inaani. Miihsh kaakii kiihkaantinitc enaahsamiitc kihciokimaa.
1KI.3.23	Miitahsh kihciokimaa kaakii ihkitotc, “Wa'a hsa peshik o'o ihkito, ‘Niin hsa wiin a'a kaa⁠pimaatisitc ninkosihs; a'a tahsh kiin kaa⁠nipotc kikosihs,’ a'a tahsh kotak o'o e⁠ihkitotc, ‘Kaawiin ohsha! A'a ohsha kaa⁠nipotc kiin kikosihs; a'a tahsh kaa⁠pimaatisitc, mii niin a'a ninkosihs.’ ” 
1KI.3.24	Miihsh kaa‑ani ihkitotc, “Taka piitamawihshik pashipa'ikewihkomaan!” Miihsh kaa⁠ishi piitamawintc. 
1KI.3.25	Miitahsh o'o kaa⁠inaahkoniketc, “Taashkishohk a'a kaa⁠pimaatisitc apinoonciish, aapihta ci⁠miinitc wa'a ihkwe, aapihta kaye a'a kotak ihkwe,” kii‑ihkito.
1KI.3.26	A'a tahsh ihkwe weniicaanihsitc kaakiih pimaatisinitc kwiiwisenhsan, okiih koohpaatenimaan okosihsan o'o ekii'inaatc kihciokimaan, “Nintookimaam, taka miish a'a kotak ihkwe ini kaa⁠pimaatisinitc apinoonciishan! Keko nihsaahken a'a apinoonciish!” kii‑ihkito.
1KI.3.26	A'a tahsh kotak ihkwe kii‑ihkito, “Kaawiin iinsan awiya oka ayaawaahsiin o'o kaashi niinshiyank, pisaan taashkisho!” kii‑ihkito.
1KI.3.27	Miihsh o'o kihciokimaa kaa⁠ihkitotc, “Miinihk a'a ihkwe ini apinoonciishan kaa⁠pimaatisinitc kaa⁠ihkitotc ci⁠nihsimaahsiwintc. Mii hsa awe tepwe omaamaamaa. Keko nihsaahkek a'a apinoonciish,” kii‑ihkito.
1KI.3.28	Ahpii tahsh kahkina Isriyalak 
1KI.5.1	Ahpii hsa Haairim 
1KI.5.2	Swaalaman itahsh o'o kii‑ishi anoohkii ci⁠awi'inimintc Haairimoon, 
1KI.5.3	“Kikihkentaan iitok misiwe waahkaaya'ii ekii onci miikaacikaniwitc nintetepan Tepit. Miitahsh kaa⁠onci tawihsehsik cikii oshihtoohpan kihci anami'ewikamik ke⁠tanentaakwaninik owiinsowinini kaaTipencikenitc oKishemanitooman. Kaawiin iitok mahshi kaaTipencikenitc okii ishi'ikohsiin ci⁠shaakooci'aatc kaakiih shiinkenimikotc. 
1KI.5.4	Inashke tahsh noonkom kaaTipenciketc ninKishemanitoom ninkii ishi miinik misiwe waahkaaya'ii ci⁠ayaamakaninik pisaan ci⁠wiiciintinaaniwaninik. Kaawiin awiya ayaahsii ci⁠shiinkenimitc, kaawiin kaye ci⁠ayaak nihshiwanaatahkamikisiwin. 
1KI.5.5	 Miitahsh enentamaan niin ewii oshihtooyaan kihci anami'ewikamik ke⁠tanentaakwaninik owiinsowin kaaTipenciketc ninKishemanitoom. Aaniihsh kaaTipenciketc o'o kii'inaakopan kaakii otetewak Tepitoon, ‘A'a hsa kikosihs ke⁠pakitinak ci⁠namatapitc kitookimaawapiwinink ke⁠naapishkawihk mii hsa awe ke⁠oshihtootc kihci anami'ewikamik ke⁠tanentaakwaninik niwiinsowin.’ 
1KI.5.6	Taka hsa tahsh inaahkoniken ci⁠kiishka'amaakooyaan kiishkaahtikook weti Lepanan 
1KI.5.7	Ahpii tahsh Haairim e⁠noontank Swaalamanan ehkitonitc, wiinke okii minwaapantaan ekii ihkitotc, “Taka ta⁠miikwehciwenimaa kaaTipenciketc noonkom kaa⁠kiishikaninik. Okii ishi miinaan iitok Tepitoon kekiihtaawentaminitc okosihsini ci⁠okimaahkantawaanitc kehci inentaakosinitc Isriyala' 
1KI.5.8	Miitahsh kaakii anoohkiitc o'o ci'inimintc Swaalamanan, “Ninkii otihsikoon i'i kaakiih pi'ishiyan. Kahkina hsa ninka ishihcike eshi antawentaman ci⁠ontinamawinaan kiishkaahtikook, ohkihkaahtakook kaye. 
1KI.5.9	Nintininiimak Lepanan ahkiink oka onci naasipiiwinaawaa' mihtikoo' ci‑ishiwinaawaatc kihcikamiink. Miitahsh weti keshi ohkwahpinaawaatc ci⁠pahkopii'waawaatc kihcikamiink ci‑inaatika'oonaawaatc aanti piko eshi antawentaman. Miihsh weti keshi aapa'ontwaa, kitininiimak hsa tahsh wiinawaa oka ani tashiihkawaawaa'. Kikakwecimin itahsh kaye ci‑ishihcikeyan eshi kakweciminaan, ci⁠ahshamatwaa nintininiimak, kaye niwaahkaa'ikanink eyaawaatc,” okii'inaan.
1KI.5.10	Miitahsh Haairim kaakii ontinamawaatc Swaalamanan kiishkaahtikoo', ohkihkaahtikoo' kaye minihk hsa ko entawenimaatc. 
1KI.5.11	Swaalaman itahsh okii miinaan Haairimoon ninkotwaahk tahsink mitaahswaahk (100,000) tahsooshkimot pahkweshikaniminan, kaye tahsh ninkotwaahk mitaahso tahsink mitaahswaahk (110,000) tahso tipa'oopaan pimiteni entahso pipoon.
1KI.5.12	KaaTipencikenitc itahsh okii miinikon kakiihtaawentamowin, ekii ishihcikenitc kaa⁠ishi ahshotamaakohpan. Swaalaman hsa kii⁠mino wiiciintiwak Haairimoon, miihsh minciniish kaa⁠inentamowaatc pisaan ci⁠wiiciintiwaatc.
1KI.5.13	Kihciokimaa Swaalaman hsa okii otaahpinaa' nihsimitana tahsink mitaahswaahk (30,000) ininiwa' ke⁠anohkiinitc, misiwe ekii ontinaatc Isriyalahkiink. 
1KI.5.14	 Atonaairamoon 
1KI.5.15	Swaalaman itahsh kaye nihshwaahsomitana tahsink mitaahswaahk (80,000) kiih⁠tahshiwa' ininiwa' kaakiih kiishkaapihka'ikenitc. Niishwaahsomitana tahsink mitaahswaahk (70,000) tahsh kiih⁠tahshiwa' ininiwa' kaakiih pimiwicikenitc. 
1KI.5.16	Nihsimitana'ashinihsin tahswaahk (3,300) hsa kiih⁠tahshiwa' ininiwa' kaakiih kanawaapantaminitc anohkiiwin, kaakii ani wiintamaakenitc aaniin ke⁠ishihcikenaaniwaninik. 
1KI.5.17	Kihciokimaa tahsh ekii ishi anoohkiitc, mii hsa kaa⁠ishi kiishkaapihka'omintc kihci ahsinii' kaa⁠minwaapihkisinitc ekii oshi'imintc ke⁠nihtamaapihkihshininitc keshi patahkitenik kihci anami'ewikamik. 
1KI.5.18	Swaalaman itahsh otininiima', a'a kaye Haairim otininiima', i'i kaye ininiwa' wenciinitc ootenaank Kiipel 
1KI.6.1	Niiwaahk nihshwaahsimitana (480) tahsopipoon tahsh kii‑ishihseni o'o ahpii pemaatisiwaatc Isriyalak 
1KI.6.2	I'iweni tahsh kihci waahkaa'ikanini Swaalaman kaakii oshihtamawaatc kaaTipencikenitc, shaankahsimitana (90) tahso misit kii⁠ahkwaani. Nihsimitana (30) tahso misit tahsh kii‑inikohkwateyaani, niimitanashinaanomisit (45) itahsh kii⁠ahpiihtaani. 
1KI.6.11	Miitahsh o'o Swaalaman kaa'ikotc kaaTipencikenitc, 
1KI.6.12	“O'owe tahsh waahkaa'ikan kaa⁠oshihtooyan; kiishpin hsa tahsh ishi pimohseyan nintishihtwaawinink, kanawentaman kaye nintihkitowinan, tootaman kaye nintishihcikewinan, kanawentaman kaye kahkina nintinaahkonikewinan ci⁠tootamampan; mii hsa tahsh i'i ci‑ishihcikehtamawinaan kaakii ahshotamawakipan kitetepan Tepit 
1KI.6.13	Miitahsh i'imaa ke⁠tanentaakosiyaan mekweya'ii kaashi ayaawaatc Isriyalak, kaawiin tahsh ninka wepinaahsiik nimpimaatisiimak Isriyalak.”
1KI.6.14	Miitahsh Swaalaman kaa⁠ishi kiishihtootc i'iweni kihci anami'ewikamik.
1KI.8.2	 Kahkina hsa Isriyalak okii ohko naasihkawaawaan kihciokimaan Swaalamanan ahpii kii⁠akawaahte'ikanikiwaami wiihkwantink kiih⁠pimakinsonitc niishwaahsokiisihsoon (7) Etanim 
1KI.8.3	Ahpii tahsh kahkina kaa⁠niikaanisinitc Isriyala' kaah⁠pi takohshininitc, miihsh anami'ewikimaak kaakii otaahpinamowaatc i'i mahkahkoni. 
1KI.8.4	Miihsh kaakiih pi'ishiwitoowaatc i'i kaaTipencikenitc otahshotamaakemahkahkoni i'imaa kihci anami'ewikamikonk. I'iwe kaye maawaci'itiwi pakwaanekamik, ini kaye tako aapacihcikanan, Liipaai 
1KI.8.5	Kihciokimaa Swaalaman tahsh, iki kaye Isriyalak kahkina ko i'imaa kaakiih tahshiwaatc, kii‑inaahsamikaapawiwak eshi'ayaanik mahkahkoni. Aahpici tahsh niipiwa' okiih pakitinaahsowaanaawaa' maanahcaanihsha', pishihkiwa' kaye, kaawiin hsa kiih⁠tetakwakimaahsiiwa' kaa‑ahpiihci paahtiinonitc. 
1KI.8.6	Miihsh anami'ewikimaak kaakii ishiwitoowaatc i'i ahshotamaakemahkahkoni i'imaa kihci anami'ewikamikonk ekii ishi piintikatoowaatc maawac iko eshi kohtaanentaakwaninik piintik. I'imaa shiipaaya'ii kaakii ishi tehsininkwiikaneninitc cerapii'
1KI.8.7	Iki hsa cerapiik kaakii ishi tehsininkwiikaneniwaatc okii akawaahteshkaanaawaa i'imaa kaashi ahtek i'i mahkahkoni, okii aakawishkaanaawaa kaye. Ini kaye mihtikoon kaakii ishi pimiwicikaatenik okii aakawishkaanaawaa. 
1KI.8.8	Awiya hsa kii⁠niipawitc enaahsamiayaanik maawac eshi kohtaanentaakwaninik piintik, okii waapantaanan iitok eh⁠kaashihpooyaahkwakootenikin mihtikoon kaakiih taninikaatenik ahshotamaakemahkahkoni. Kaawiin hsa miinawaa pahkaan inkoci kii⁠onci naakwahsininiwan. Ini hsa mihtikoon keyaapi i'imaa ayaawan noonkom kaa⁠kiishikahk. 
1KI.8.9	 Kaawiin tahsh kekoon i'imaa mahkahkonk kiih⁠piintehsinoon miiehtako i'i niishin napakaapihkahsinii' Moosihs 
1KI.8.11	Kaa‑ahpiihci waahseyentaakwaninik itahsh kaaTipenciketc otanentaakosiwin i'imaa, anami'ewikimaak hsa kaawiin okii kashkihtoohsiinaawaa ci⁠kiiwe piintikewaatc cikiih tootamowaahpan otanohkiiwiniwaan. 
1KI.8.12	 Miitahsh Swaalaman kaa⁠ihkitotc,
1KI.8.12	“KaaTipenciketc hsa kii‑ihkito
1KI.8.12	ewii ishi'ayaatc i'imaa kaashi kihpakaanahkwaninik.
1KI.8.13	Tepwe hsa kikii oshihtamawin kehtentaakwahk kihci anami'ewikamik,
1KI.8.13	taawin nehpic iko ke⁠taanotaman,” kii‑ihkito.
1KI.8.14	Mekwaa tahsh e⁠ayaanitc kahkina pemaatisinitc Isriyala' 
1KI.8.15	Miihsh o'o kaa⁠ihkitotc, “Taka hsa ta⁠miikwehciwenimaa kaaTipenciketc, Isriyalak kaa⁠oKishemanitoomiwaatc, wiin itahsh iko kaakii ishihciketc ekiih caaki tootank i'i kaakii ishi ahshotamawaatc Tepitoon 
1KI.8.16	 ‘Ahpii hsa weti otaanaank kiih⁠kiishikaninikipan kii⁠saakiciwinakwaapan nimpimaatisiimak Iicipahkiink 
1KI.8.18	Miihsh o'o kaaTipencikenitc kaa'ikotc Tepit kaakii oteteyaan, ‘I'i hsa kaashi mihsawentaman ewii oshihtooyan ke⁠okihci anami'ewikamikoyaan ke⁠tanentaakwahk niwiinsowin, aaniihsh mii 'i kwayahk e⁠inentaman i'imaa kite'ink. 
1KI.8.19	 Shaakooc itahsh kiin kaawiin kika oshihtoohsiin niwaahkaa'ikan, a'a hsa tipinawe kikosihs ke⁠nihtaawikitc, mii hsa awe ke⁠oshihtootc niwaahkaa'ikan ke⁠tanentaakwaninik niwiinsowin,’ kii‑ikokopan.”
1KI.8.20	“Inashke tahsh kaaTipenciketc aasha kahkina kii‑ishihcike kaakii ihkitotc. Niin iitok kaa⁠naapishkawak Tepit 
1KI.8.21	Ninkii ontinamowaan tahsh kaye keshi ahtenik i'i ahshotamaakemahkahk kaashi piintenikin kaaTipenciketc kaakii ishi ahshotamawaakopanen kikehteya'aaminaapanii' ahpii kii⁠saakiciwinaakopanen weti Iicipahkiink,” kii‑ihkito Swaalaman.
1KI.8.22	Swaalaman itahsh kii⁠niipawi i'imaa entashi pakitinaahsonaaniwaninik, ishpimink inahke ekii ishpinihkenitc ekii anami'ehtawaatc kaaTipencikenitc. Kahkina tahsh kaye i'imaa kii⁠ayaawa' pemaatisinitc. 
1KI.8.23	Miitahsh o'o kaa⁠ihkitotc, “Kiin Tepencikeyan weKishemanitoomimihkwaa Isriyalak 
1KI.8.24	Kikiih kanawentamowaan kaye kaakii ishi ahshotamawatipan kitanohkii'aakan Tepit 
1KI.8.25	 Taka tahsh noonkom Tepencikeyan weKishemanitoomimihkwaa Isriyalak, kanawentan kaakii ishi ahshotamawatipan kaakii oteteyaan Tepit o'o kii'inaawatipanen, ‘Kaawiin hsa wiihkaa ta⁠panihsehsinoon peshik kipiiwesiim ci⁠ani namatapitc kitookimaawapiwinink ke⁠tipenimaatc Isriyala', kiishpin kota kikosihsak weweni ishihcikewaatc kwayahk cishi pimohsewaatc enaahsamiiwak taapishkoo kiin kaapi ishi pimohsewatc.’ 
1KI.8.26	WeKishemanitoomimihkwaa Isriyalak, taka hsa tahsh noonkom ta⁠ishinaakwan ci⁠mooshkinehsek kaakii ishi ahshotamawatipan kitanohkii'aakan Tepit nintetepan.”
1KI.8.28	Tepencikeyan ninKishemanitoom, niin iitok kitanohkii'aakan. Pisintawihshin aaniin eshi kakweciminaan, ishihcikehtamawihshin kaye aaniin kaashi kakweciminaan noonkom kaa⁠kiishikahk. 
1KI.8.29	 Kanawaapantan hsa ci⁠kanawentaman o'o kihci anami'ewikamik kiishikahk, tipihkahk kaye. Mii iitok i'i kaakii'itaman, ‘Mii hsa 'iwe ke⁠tanentaakwahk niwiinsowin.’ Noontawihshin itahsh kii⁠anami'aayaan ahpii kii‑inaahsamihtaayaan eshi'ayaak o'o kihci anami'ewikamik. 
1KI.8.30	Noontawihshin eshi anami'ehtawinaan, iki kaye kipimaatisiimak Isriyalak o'omaa nahke kii‑inaahsamihtaawaatc eshi'ayaanik kihci anami'ewikamikoni. Weti hsa kihcikiishikonk eshitaayan onci noontan, ahpii tahsh noontaman, miihsh ishi poonentamaakehkan.”
1KI.8.31	“Ahpii hsa inini kii⁠maanshi tootawaatc wiicipimaatisiin, piicikaniwitc itahsh eshi'ayaanik kipakitinaahsowinaapihk ci⁠ahpimotc ewii ihkitotc kekoon eshi anaamentaakosihsik, 
1KI.8.32	kiin Tepencikeyan kihcikiishikonk onci noontan weweni kehcinaac ci‑inaahkonatwaa kitanohkii'aakanak. Nana'ahshi hsa a'a kaa⁠tepimintc omamaanshi wiin iko kaakiih kashkihtamaasotc, pakitin itahsh wiin a'a kaa⁠tepimaahsiwintc ekii mamaashiihsik. 
1KI.8.33	Ahpii kipimaatisiimak Isriyalak kii⁠shaakooci'ikowaatc kaa⁠shiinkenimikowaatc, onsaam aaniihsh ekii macitootawihkwaa; ahpii tahsh kiiwenotawihkwaa o'omaa tahsh piishaawaatc kihci anami'ewikamikonk, kiwiinsowinink itahsh inahke ishi wiintamowaatc ekii maci'ishihcikewaatc, anami'ehtawihkwaa kakwecimihkwaa ci⁠poonentamawatwaa, 
1KI.8.34	kihcikiishikonk hsa onci noontaw ci⁠poonentamawatwaa omaci'ishihcikewiniwaan kipimaatisiimak Isriyalak, ci⁠pikiiwewinatwaa kaye ahkiini kaakii miinimatipan okehteya'aamiwaa'. 
1KI.8.35	Ahpii kaye kii‑ishihcikeyan ci⁠kimiwansinok onsaam aaniihsh e⁠macitootawihkwaa kipimaatisiimak, ahpii tahsh o'omaa inaahsamihtaawaatc kihci anami'ewikamikonk kiwiinsowinink itahsh ishi wiintamowaatc omacitootamowiniwaan weweni tahsh eh⁠kakwecimihkwaa ci⁠poonentamawatwaa, 
1KI.8.36	mii hsa 'i kihcikiishikonk onci noontaw, ci⁠poonentamawatwaa kitanohkii'aakanak, kipimaatisiimak Isriyalak. Kihkino'amaw kwayahk ci⁠pimaatisiwaatc. Ishihciken ci⁠kimiwank o'omaa ahkiink kaakii miinatwaa kipimaatisiimak ci⁠tipinawewisiwaatc.”
1KI.8.37	“Ahpii tahsh kaye miicimihkaahsinok o'omaa ahkiink, komaa kaye kihci wahsitaawihsek, komaa kaye kihtikaanan onci nihshiwanaatahkin onsaam eh⁠kishinoowek, komaa kaye onsaam paahtiinowaatc pahpahkinek, komaa kaye kaa⁠shiinkenimikowaatc waahkaashkaminitc otootenaamiwaan, komaa kaye kihci ishiwepahk komaa kaye aahkosiwin ayaamakahk, 
1KI.8.38	noontaw hsa eshi anami'ehtawihkwaa, eshi kakwecimihkwaa kaye kipimaatisiimak. Kiishpin awenen iko kipimaatisiimak Isriyalak ote'ink onci mooshi'otc emaanentank, ishi tehsinihkenitc kaye anami'aatc o'omaa nahke eshi'ayaanik kihci anami'ewikamik, 
1KI.8.39	kihcikiishikonk hsa onci noontaw eshitaawatc. Poonentamaw, wiici' kaye. Kiin iitok ehta kikihkenimaa awiya enentank ote'ink. Tootaw hsa ko awiya aaniin eshi kashkihtamaasotc. 
1KI.8.40	Miitahsh i'i ci⁠kohtaanenimihkwaa kipimaatisiimak minihk iko ke⁠taawaatc i'imaa ahkiink kaakii miinimatipan okehteya'aamiwaapanii'.”
1KI.8.41+1KI.8.42	“Ahpii hsa a'a piiwite waahsa ahkiink eyaatc noontank eh⁠tashintenik kiwiinsowin, aaniin kaye kaa⁠ishi kihci ishihcikehtamawimatc kipimaatisiima', piishaatc itahsh o'omaa kihci anami'ewikamikonk ewii anami'ehtawihk, 
1KI.8.43	kihcikiishikonk eshitaawatc onci noontaw. Ishihcikew aaniin iko eshi kakwecimihk a'a kaa⁠piiwitewitc, miihsh kahkina pemaatisiwaatc o'omaa ahkiink ci⁠kihkentamowaatc kiwiinsowin, ci⁠kohtaanenimihkwaa kaye taapishkoo kipimaatisiimak Isriyalak kaa⁠ishihcikewaatc. Miitahsh ci⁠kihkentamowaatc o'o kihci anami'ewikamik kaakii oshihtooyaan, mii 'imaa eh⁠tanentaakwahk kiwiinsowin. 
1KI.8.44	Ahpii hsa kipimaatisiimak kii⁠anta miikaanaawaatc kaa⁠shiinkenimikowaatc, aanti piko eshinisha'watwaa, anami'ehtawihkwaa tahsh, komaa hsa enaahsamihtaawaakwen inahke eshi'ayaanik o'o kihci ootenaani kaakii onaapantamowatc, o'o kaye kihci anami'ewikamik kaakii oshihtamawinaan, 
1KI.8.45	kihcikiishikonk hsa onci noontaw eshi anami'aawaatc eshi kakwecimihkwaa kaye. Miinaahkan itahsh ci⁠shaakoocihtwaawaatc.”
1KI.8.46	“Ahpii hsa kaye kipimaatisiimak macitootawihkwaa, kaawiin iitok awiya ayaahsii wiihkaa meci tootansik, ekii nihshki'ihkwaa tahsh ishi pakitinatwaa ci⁠shaakooci'ikowaatc kaa⁠shiinkenimikowaatc, ishiwinintwaa tahsh mihsawaa ko waahsa ahkiink eh⁠tahkonikaniwiwaatc, 
1KI.8.47	noontaw hsa eshi anami'ehtawihkwaa. Kiishpin hsa weti waahsa ahkiink tashi kwehkaatisiwaatc, anami'ehtawihkwaa, wiintamawihkwaa aaniin eshi macitootamowaatc, aaniin kaye eshi maci'ishiwepisiwaatc, kiin Tepencikeyan noontaw eshi anami'ehtawihkwaa. 
1KI.8.48	Kiishpin hsa ko enikohkote'ewaatc, otahcaahkowaank kaye ishi kiiwe naasihkawihkwaa weti otahkiiminiink kaa⁠shiinkenimikowaatc entashi tahkonikaniwiwaatc, miitahsh ishi anami'ehtawihkwaa inaahsamihtaawaatc inahke eshi'ayaanik ahkiini kaakii miinimatc okehteya'aamiwaapanii', o'omaa kaye nahke eshi'ayaanik kihci ootena kaakii onaapantamowatc, o'omaa kaye nahke eshi'ayaanik kihci anami'ewikamik kaakii oshihtamawinaan. 
1KI.8.49	Kihcikiishikonk eshitaayan hsa onci noontaw e⁠anami'ehtawihkwaa. Ishihcikew hsa eshi kakwecimihkwaa. 
1KI.8.50	Poonentamaw kipimaatisiimak kaakii macitootawihkwaa. Poonentamaw kahkina kaakii ishi mamaashiihkantawihkwaa, tootawim kaye kaakiih shaakooci'ikowaatc ci⁠koohpaatenimikowaatc. 
1KI.8.51	Kiin iitok iki kipimaatisiimak kaa⁠tipinawewisiimatwaa, Iicipahkiink 
1KI.8.52	“Kiin kaa⁠Maawaci Tipencikeyan, taka hsa mooshak noontaw kitanohkii'aakan eshi kakwecimihk, iki kaye kipimaatisiimak Isriyalak, ci⁠pisintawatwaa aaniin iko ahpii kii⁠shaakowaanihkwaa. 
1KI.8.53	Kiin iitok kikii onci onaapamaak ci⁠pahkaanentaakosiwaatc ke⁠opimaatisiimiyan ke⁠tipinawewisiyan eshi'ayaanitc kahkina entahswewaanakisinitc pemaatisinitc. Mii iitok kaakii inatipan Moosihs 
1KI.8.54	Ahpii tahsh Swaalaman 
1KI.8.55	Miitahsh kaa⁠ishi niipawitc ekii'inaatc ci⁠shawentaakosinitc kahkina wehkwiinonitc Isriyala' 
1KI.8.56	 “Taka ta⁠miikwehciwentaakosi kaaTipenciketc kaakii anwepi'aatc opimaatisiima' Isriyala' kaakii ishi ahshotamaaketc. Kaawiin hsa kanake peshik otihkitowin ci⁠pwaanawihcikemakaninik kahkina kaakii ishi mino ahshotamaakekopanen kii⁠anoonaakopanen otanohkii'aakanan Moosihsoon 
1KI.8.57	Taka kaaTipenciketc kiKishemanitoominaan kika wiiciiwikonaan kaakii ishi wiiciiwaatc kikehteya'aaminaapanii'. Taka kaawiin kika nakanikohsiinaan, kaawiin kaye kika wepinikohsiinaan. 
1KI.8.58	Oka ishihtoon kite'inaanin ci⁠kwehkiinotaakotc, cishi pimohsaatamowank misiwe eshihtwaatc. Ci⁠kanawentamowank kaye otoonahshowewinan, otihkitowinan kaye, anami'ewi inaahkonikewinan kaye kaakii miinaatc kikehteya'aaminaapanii'. 
1KI.8.59	Taka kaye ono ehkitowak kaakii ishi anami'ehtawak kaaTipenciketc, mooshak ci⁠maamihkawitc kaaTipenciketc kiKishemanitoominaan entahso kiishik, entahso tipihk kaye. Wiin hsa ci⁠koohpaasinawaatc eshi noontehsenitc entahso kiishik otanohkii'aakanan, i'i kaye kahkina Isriyala'. 
1KI.8.60	Miitahsh kahkina pemaatisiwaatc o'omaa ahkiink ci⁠kihkentamowaatc kaaTipencikenitc eh⁠Kishemanitoowinitc, kotak kaye pahkaan e⁠ayaahsinik. 
1KI.8.61	Taka hsa tahsh wiinke piko kite'iwaank ishi tepakenimihk kaaTipenciketc kiKishemanitoominaan cishi pimohsewek ehkitotc, ci⁠na'ihtamowek kaye enaahkoniketc, noonkom kaa⁠kiishikahk kaa⁠pishi pimohseyek piinihsh,” okii'inaan.
1KI.8.62	Miitahsh Swaalaman 
1KI.8.63	Niishtanashiniishin mitaahswaahk 22,000 hsa pishihkiwa', ninkotwaahk niishtana tahsink mitaahswaahk 120,000 maanahcaanihsha' kaye okiih pakitinaahsowaakenaa', ekiih pakitinank tino wenci mino wiiciintink. Miihsh kaye kihciokimaa, i'i kaye kaakii wiiciiwikotc Isriyala' kaakii ishihcikewaatc ekii kihtentaakohtoowaatc e⁠miinaawaatc kaaTipencikenitc i'i kihci anami'ewikamikoni. 
1KI.8.64	Miihsh kaye i'i eh⁠kiishikaninik Swaalaman kaa⁠ishi kihtentaakohtootc naawaya'ii eshi waahkaayaapihkinikaatenik enaahsamahkitenik okihci anami'ewikamikoni kaaTipencikenitc. Miihsh kaakiih pakitinank pakitinaahsowinan tino wenci mino wiiciintink kaa‑ankwaahkisikaatek pahkweshikaniminiwi pakitinaahsowin kaye, kayehsh aya'aawihshipimite pakitinaahsowin. Miitahsh o'o kaakii onci ishihciketc onsaam aaniish kii⁠akaahsinini i'i wensaawaapihkaninik eshi pakitinaahsowintc, ekiih tepihsinsininikin ono kahkina pakitinaahsowinan. 
1KI.8.65	Miitahsh o'o nahke Swaalaman kaa⁠ishi wiihkwantiiwahkamikisitc i'i ahpii, i'i kaye kahkina Isriyala'. Wiinke hsa kiih⁠paahtiinowa' pemaatisinitc i'imaa kaakii ayaanitc ekii onciinitc kiiwetinonk Hemaht 
1KI.8.66	E⁠ani waapaninik itahsh mii 'i kaa⁠ishi kiiwenisha'waatc. Miihsh kahkina kaa⁠ishi miikwehciwenimikotc, ekii ani kiiwenitc wiinke ekiih ciihkentaminitc, aaniihsh kii⁠maamihkawiwa' aaniin kaaTipencikenitc kaa⁠ishi minotootawaanitc Tepitoon 
1KI.9.1	Ahpii tahsh kihciokimaa Swaalaman 
1KI.9.2	 mii 'i niishwaa e⁠naakosiihtaakotc kaaTipencikenitc, taapishkoo kaakii ishinaakosiihtaakohpan Kipiyanink 
1KI.9.3	Miihsh kaaTipencikenitc o'o kaa'ikotc, “Kinoontawin aaniin eshi anami'aayan, aaniin kaye eshi pakohsenimoyan enaahsamiiyaan. Ninkii kihtakintaan ci pahkaanentaakwahk kaye i'i kihci anami'ewikamik kaakii oshihtooyan. Mooshak ihsa ninka kanawaapantaan, mii hsa i'imaa ke⁠tashi kihci inentaakwahk niwiinsowin, kaye i'imaa mooshak ci⁠ayaayaan. 
1KI.9.4	Miitahsh o'o eninaan, kiishpin ishi pimohseyan kwayahk ci‑ishihcikeyan, kwayahkwaatisiyan kaye taapishkoo kitetepan Tepit 
1KI.9.5	 miitahsh ci⁠nehpici onahtooyaan eshi kihciokimaawapiyan i'imaa Isriyal ahkiink, kaakii ishi ahshotamawakipan kitetepan Tepit o'o kii‑inakipan, ‘Mooshak ihsa kokipiiwesiimak okani apihtaanaawaa i'i kihciokimaawapiwin.’ 
1KI.9.6	Kiishpin itahsh wiin pisintansiwan, kikosihsak kaye, nakatamek eninakook, ishihcikehsiwek eshihsink nintoonahshowewin, enahcikeyaan kaye, kotak kaye pahkaan manitook anami'ehtawekwaa, 
1KI.9.7	miihsh i'imaa ninkoci ke⁠onci ishinisha'wakwaa Isriyalak otahkiimiwaank kaakii miinakwaapan. Ninka aanwaapantamowaan kaye kihci anami'ewikamik kaakii kihtakintamaan entashi kihci inentaakwahk niwiinsowin. Pemaatisinitc misiwe hsa oka miihkinsomikowaa' Isriyalak, oka maanenimikowaa' kaye. 
1KI.9.8	 O'o tahsh kihci anami'ewikamik aanakii‑ishpentaakwahk, awenenak itahsh keni mayaashkamowaatc ta⁠onsosaamentamook ci‑ihkitowaatc, ‘Wekonenini tahsh kaaTipenciketc kaa⁠onci tootank o'o ahkiini, o'o kaye kihci anami'ewikamikoni?’ 
1KI.9.9	Kotak awiya itahsh ta⁠ihkitowak, ‘Aaniihsh okii nakanaawaan kaaTipencikenitc oKishemanitoomiwaan, kaakiih saakiciwinikonitc okehteya'aamiwaapanii' weti Iicipahkiink 
1KI.10.2	Okiih pakami wiiciiwaa' hsa niipiwa' kaakiih pamiihtaakotc i'imaa Ceroosalamink 
1KI.10.3	Swaalaman tahsh kahkina okii nahkwehtaanan aaniin kaakii ishi kakwecimikotc. Kaawiin hsa kekoonini okiih sanaki'ikohsiin, mayaa piko ekii ishi waawiintamawaatc kihciokimaahkwen Shiipa wenciinitc. 
1KI.10.4	Ahpii tahsh kihciokimaahkwen kaa⁠kihkentaminitc kaa⁠ishi te kakiihtaawentank e⁠waapantaminitc kaye i'i waahkaa'ikan kaakii oshihtootc, 
1KI.10.5	miicimini kaye kaa‑ahpiihci wenootahtenik toohpowinaahkonk, kaakii inapinitc kaye otanohkii'aakana', i'i kaye kaakii oshihsicikenitc aaniin kaa‑ahpiihci mino'onitc, i'i kaye kaakiih pimiwitoonitc minihkwaakanan, aaniin kaye kaa⁠ishi pakitinaahsotc i'imaa kihci anami'ewikamikonk; aahpici hsa kii⁠kihci maamahkaatentamoon. 
1KI.10.6	Miitahsh kihciokimaahkwen kaakii'ikotc, “Tepwe hsa iinsan kaashi noontamaan e⁠inaacimikooyan weti kaashi ayaayaank nintahkiiminaanink, eh⁠kakiihtaawikiishweyan, eh⁠kakiihtaawentaman kaye. 
1KI.10.7	Shaakooc tahsh kaawiin ninkiih tepwehtansiin i'i enaacimikooyan. Paanimaa hsa ko kaah⁠piishaayaan o'omaa, nishkiishikonk hsa kaye ekii onci waapantamaan. Inashke hsa kaawiin iinsan awaac aapihta ninkii wiintamaakoohsii. Awahshime hsa kitahpiihci kakiihtaawentam, kitishi wenootis kaye ahpiihc wiin kaakii inaacimikooyan. 
1KI.10.8	Aahpici hsa minwentamowitokenak kitininiimak, iki kaye kaa‑anohkii'atwaa mooshak kaa⁠niipawiwaatc enaahsamiiwatc e⁠noontamowaatc aaniin kaashi kakiihtaawikiishwewatc! 
1KI.10.9	Taka hsa ta⁠miikwehciwentaakosi kaaTipenciketc kiKishemanitoom kaakii minwaapamihk ekii inenimihk ci⁠namatapiwatc kihciokimaawapiwinink i'imaa Isriyalahkiink 
1KI.10.10	Miitahsh kaa⁠ishi miinikotc kihciokimaahkwen wenciinitc Shiipa mitaahciink mitaahswaahk (10,000) tahso tipaapiishkoocikan osaawi shooniyaa waapihkoon, niipiwa' kaye takosehkwaanan, niipiwa' kaye ahsinii' kaakii aahkwakinsonitc. Kaawiin itahsh miinawaa wiihkaa i'i minihk kiih⁠piicikaatehsininiwan takosehkwaanan kaakii miinikotc kihciokimaahkwen a'a kihciokimaa Swaalaman.
1KI.10.11	I'imaa hsa Haairiman 
1KI.10.12	Miitahsh i'imaa mihtikonk kihciokimaa kaa⁠onci oshi'aatc aahswaahkwa'ikana' ke⁠aapaci'aatc oshihtootc kihci anami'ewikamik, otookimaawikamik kaye. Miihsh kaye'imaa kaa⁠onci oshi'aatc kihci matweyaapiikipicikana', matweyaapiikipicikanenhsa' kaye ke⁠kitohcikaakenitc okitohcike'. Miiwa' hsa ono maawac sasekaa mihtikoo' kaakiih piicikaniwinitc. Kaawiin miina wiihkaa i'i minihk okii waapamaahsiwaawaa' i'i tinowaahtikoo'. 
1KI.10.13	Swaalaman hsa okii miinaan kihciokimaahkwen Shiipa wenciinitc kahkina eshi mihsawencikenitc kaakii ishi kakwecimikotc, tako itahsh kaye kekoonan ekii onci miinaatc eshi okimaawenootisitc. Miitahsh kaa‑ani ishi kiiwenitc otahkiiminiink ekii ishaanitc, kahkina otanohkii'aakanini ekii ani wiiciiwaanitc.
1KI.10.23	Swaalaman 
1KI.10.24	Kahkina hsa pemaatisinitc o'omaa ahkiink eyaanitc okii antawentamini ewiih piishaanitc ewii noontaakotc aaniin kaa⁠ishi kakiihtaawentamo'ikotc Kishemanitoon. 
1KI.10.25	Kahkina tahsh awiyan kaakiih pi'anta waapamikotc okiih piitamaakoon waapaapihko shooniyaa waapihkoon, osaawi shooniyaa waapihkoon kaye. Kikishkikanan, miikaasowi aapacihcikanan, takosehkwaanan, mihtatimoo', shoonshoomihtatimoo' kaye kii⁠nihtaa piitamawaa entahsopipoon.
1KI.10.27	 Kihciokimaa tahsh kaa‑ahpiihci paahtiino'aatc waapaapihko shooniyaa waapihkoon, mii hsa taapishkoo ahsiniink i'imaa Ceroosalamink kaakii ayaawaatc kaa⁠inentaakosinitc. Kiishkaahtikook kaye kaa‑ahpiihci paahtiinowaatc i'imaa Ceroosalamink mii 'i kaa⁠inentaakosiwaatc taapishkoo Sikamwar tinowaahtikook 
1KI.10.28	 Swaalaman hsa omihtatimooma' kii⁠onci piicikaniwiwa' Iicipahkiink 
1KI.10.29	Ini tahsh peshik miikaasowi otaapaanaahkwan Iicipahkiink kaakii ontinaawaatc ninkotwaahswaahk (600) waapaapihko shooniyaan minihk okiih tipa'waawaan. Mihtatimoon tahsh ninkotwaahk naanimitana (150) waapaapihko shooniyaan minihk kii‑inakinsowan. Miitahsh kaa⁠ishi ataamikowaatc kahkina kihciokimaa' kaakii onciinitc Siiriya 
1KI.11.2	 KaaTipencikenitc iitok o'o kii'ikowaakopan Isriyalak eh⁠tashimaanitc iniweniwa' kaakiih pahkaanwewaanakisinitc pemaatisinitc, “Keko wiin ikiweniwak wiitikemaahkekwaanik, onsaam aaniihsh tepwe oka kashkihtoonaawaan kite'iwaan ci⁠piminisha'omek omanitoomiwaa'.” Aanciko tahsh Swaalaman okiih saaki'aa' i'i ihkwewa'. 
1KI.11.3	Swaalaman hsa niishwaahswaahk (700) kiih⁠tahshiwa' wiiwa' kahkina kaakii okimaawinitc otaanihsini, nihswaahk (300) hsa kaye kiih⁠tahshiwa' kaakii aanihke wiiwitc. Miiwa'i hsa i'iweniwa' kaakii onci nakanaatc Kishemanitoon. 
1KI.11.4	Swaalaman itahsh kii⁠ani ahkiwensiiwitc, i'i hsa wiiwa' okii kashki'ikoo' ote'ink mayaki manitoo' ci⁠piminisha'waatc. Ote'ink hsa kaawiin misiwe kii‑ishi pakitinintisohsii kwayahk cikiih tootawaahpan kaaTipencikenitc weKishemanitoomitc, kaawiin hsa kaye kii‑ishihcikehsii Tepitoon 
1KI.11.5	Ini hsa okiih piminisha'waan ihkwewi manitoohkaanan Aastahti 
1KI.11.6	Swaalaman hsa kii⁠macitootam enaahsamiinitc kaaTipencikenitc, kaawiin misiwe okiih piminisha'waahsiin kaaTipencikenitc, taapishkoo Tepitoon kaakii otetetc kaakii ishihcikenihpan. 
1KI.11.7	Weti tahsh kaakii ishi pihkwatinaanik waapanonk inahke Ceroosalamink 
1KI.11.8	Mii hsa tahsh o'o kaa⁠ishihcikehtamawaatc kahkina wiiwa' kaakii mayakisinitc ekii nihtaa minaahsikenitc, ekiih pakitinaahsoohtamawaanitc kaye omanitoomini.
1KI.11.9	Miitahsh Swaalaman kaakii nihshki'aatc kaaTipencikenitc onsaam aaniihsh ote'ink okii ishi nakanaan weKishemanitoominitc Isriyala' 
1KI.11.10	Aanakii onci'ikotc i'i ci‑ishihcikehsik, ci⁠piminisha'waahsikipan pahkaan manitoo'; kaawiin kii‑ishihcikehsii kaakii ihkitonitc kaaTipencikenitc. 
1KI.11.11	Miitahsh o'o kaaTipencikenitc kaa'ikotc, “Onsaam itahsh o'o ekii ishihcikeyan, ekiih kanawentansiwan kaakii inaahkoninaampaan, e⁠ishihcikehsiwan kaye kaakii'ininaampaan, tepwe hsa kika mahkamin i'i kitookimaawiwin, kitanohkii'aakan hsa meshkwac ninka miinaa. 
1KI.11.12	Kaawiin tahsh o'o ninka ishihcikehsii mekwaa kiin o'o kaa⁠pimaatisiyan, Tepit ohsha kaakii oteteyan kaa⁠onci manaaci'inaan, kikosihs ihsa ahpii kihciokimaawitc ninka mahkamaa. 
1KI.11.13	Kaawiin hsa kahkina ninka mahkamaahsii i'i kihci okimaawiwin. Peshikwewaan pemaatisinitc hsa ninka miinaa onci nintanohkii'aakanan Tepitoon, i'i kaye kihci ootenaani Ceroosalam kaakii onaapantamowak.”
1KI.11.41	Kahkina tahsh kekoonini Swaalaman 
1KI.11.42	Niimitana (40) hsa tahsopipoon kii⁠kihciokimaawi i'imaa Ceroosalamink 
1KI.11.43	Kii‑ishkwaa pimaatisitc itahsh kii‑ishi na'inikaniwi oteten kaakii ishi na'inimintc. Mii hsa weti Tepit otOotenaam kaakii icikaatenik. Okosihsan tahsh Oriihapooam 
1KI.12.1	Oriihapooam 
1KI.12.2	Ceroopooam 
1KI.12.3	Isriyala' hsa okii antomikoo' ci⁠pikiiwetc. Ceroopooam tahsh iki kaye kahkina Isriyalak okii anta waapamaawaan Oriihapooaman kaakii ishi'ayaanitc o'o ekii awi'inaawaatc, 
1KI.12.4	“Kitete ohsha kaawiin weweni ninkiih tootaakohsiinaan, wawiinke ninkii kihci anohkii'ikonaan. Taka hsa kiin siiyaaken iko naankinamawihshinaam i'i kitete weweni kaakii ishi tootawihsiyamintc, kaakii ishi kihci anohkii'iyamintc kaye; mii hsa tahsh ci⁠pamiihtaakooyan.”
1KI.12.5	Miitahsh o'o Oriihapooam kaa⁠ishi nahkwehtawaatc, “Nihsokiishik ishihsek piishaahkek, mii hsa 'i ahpii kenahkwehtawinakook.” Mii hsa Isriyalak kaa⁠ishi maacaawaatc.
1KI.12.6	Miihsh kihciokimaa Oriihapooam kaakii anta waapamaatc kaakii niikaanisinitc kaa⁠kihtaatisinitc kaakii anohkiihtawaanitc otetepaniin mekwaa kiih⁠pimaatisinitc. Miihsh o'o kaa⁠ishi kakwecimaatc, “Aaniin hsa ke'ishiyek keshi nahkwehtawakwaapan oko pemaatisiwaatc kaa⁠kakwecimiwaatc?” okii inaa'.
1KI.12.7	Miihsh o'o kaa⁠ishi nahkwehtaakotc, “Kiishpin hsa noonkom kaakiishikahk wiih⁠tinowiyan kaa‑anohkiihtaaketc, ci⁠anohkiihtawatwaa oko pemaatisiwaatc; tootawiw hsa 'i kaashi kakwecimihkwaa, weweni kaye kaanoosh; miitahsh i'i mooshak ci⁠pamiihtawihkwaa,” mii 'i kaa'ikotc.
1KI.12.8	Miitahsh Oriihapooam kaawiin okiih papaapisiskihtawaahsii' aaniin kaakii'ikotc ci‑ishihciketc i'i kaakii niikaanisinitc. Tekwac itahsh i'i oshkiniikiwa' kaakii wiici'onciimikotc, kaakii anohkiihtaakotc kaye okii anta waapamaa'.
1KI.12.9	Miihsh o'o kaa'inaatc, “Aaniin itahsh inaa keshiyek keshi nahkwehtawakwaapan oko pemaatisiwaatc o'o kaa'ishiwaatc, ‘Taka hsa naankinamawihshinaam i'i weweni kaakii ishi tootawihsiyamintc kaakii oteteyan.’ ” 
1KI.12.10	Miitahsh o'o oshkiniikiwa' kaakii wiici'onciimikotc kaa⁠ishi nahkwehtaakotc, “O'o hsa inaahkan iki pemaatisiwaatc o'o kaa'inihkwaa, ‘Kaakii oteteyan hsa kaawiin weweni ninkiih tootaakohsiinaan, taka hsa kiin naankinamawihshinaam i'i ci⁠tootaakoohsiwaank!’ O'o hsa tahsh ani inaahkan, ‘Nawac hsa nintishkwenincaanenhs kihpakaa ahpiihc wiin kaakii oteteyaan owiiyaw.’ 
1KI.12.11	Kaakii oteteyaan hsa kaawiin weweni kikiih tootaakohsiiwaa, niin itahsh wiin awahshime kika tootawininim. Kaakii oteteyaan hsa pahshanshe'ikanini okii aapacihtoon kii⁠maamiinokanaaminek, niin tahsh wiin maamiinokanaaminakook pahshanshe'ikan kaa⁠piiwaapihkohcikaatek kaa⁠ishi wayahkweyaapiikahk ninka aapacihtoon,” okii'ikoo'.
1KI.12.12	Miitahsh Ceroopooam, i'i kaye kahkina pemaatisinitc okiih kiiwe anta waapamaawaan Oriihapooaman nihsokiishik e⁠ishihsenik kaakii'ikowaahpan. 
1KI.12.13	Kihciokimaa tahsh kaawiin weweni okii ishi nahkwehtawaahsii' pemaatisinitc aaniihsh kaawiin kii‑ishihcikehsii kaakii'ikotc kaa⁠niikaanisinitc kaa⁠kihtaatisinitc kekii ishihcikehpan. 
1KI.12.14	Tekwac hsa okii inaa' kaakii'ikotc ci‑ishihciketc i'i oshkiniikiwa'. Mii hsa 'o kaa'inaatc, “Kaakii oteteyaan hsa kaawiin weweni kikiih tootaakohsiiwaa, niin tahsh wiin awahshime kika tootawininim, kaakii oteteyaan hsa pahshanshe'ikanini okii aapacihtoon kii⁠maamiinokanaaminek, niin tahsh wiin maamiinaakanaaminakook pahshanshe'ikan kaa⁠piiwaapihkohcikaatek kaa⁠ishi wayahkweyaapiikahk ninka aapacihtoon,” okii'inaan. 
1KI.12.15	Kihciokimaa tahsh kaawiin okiih pisintawaahsii' pemaatisinitc. KaaTipenciketc hsa i'i kii‑ishi antawentamokopan mayaa ci‑ishihsenik. Kii⁠anoonaakopan kaakiih kanootamaakotc Ahaaicawan 
1KI.12.17	Iki hsa tahsh wiin Isriyalak kaakii ishitaawaatc ootenaank Coota 
1KI.12.18	Oriihapooam kihciokimaa itahsh okii ishinisha'waan Atoonaairamoon 
1KI.12.19	Mii hsa 'i ahpii pemaatisiwaatc eshitaawaatc kiiwetinonk inahke Isriyalahkiink kaakii maacii shashiipihtawaawaatc Tepitink wentahkaanesinitc.
1KI.12.20	Ahpii hsa tahsh Isriyalak enoontamowaatc Ceroopooaman Iicipahkiink ekiih pi'onci kiiwenitc, mii hsa kaa⁠ishi antomaawaatc eshi maawaci'itiwaatc ekii ishi'aawaatc ci⁠kihciokimaawinitc misiwe Isriyalahkiink. I'i hsa ehta Cootahkaank wentahkaanesinitc pemaatisinitc okiih kihciwenimaani Tepitink otaawininiink wenciinitc.
1KI.12.21	Ahpii tahsh Oriihapooam kaah⁠takohshink Ceroosalamink, mii hsa kaa⁠ishi ohkonaatc kaakii onaapamaatc ninkotwaahk nihshwaahsomitana tahsink mitaahswaahk 180,000 miikaasowininiwa' ekii ontinaatc Coota ahkiink 
1KI.12.22	Kishemanitoo tahsh okiih kanoonaan otininiiman Shimaaiyawan 
1KI.12.23	“O'o hsa inaahkan Oriihapooam kihciokimaa wekosihsimikotc Swaalamanan, iki kaye kahkina pemaatisiwaatc wenciiwaatc Coota ahkiink, Pencimanink kaye. 
1KI.12.24	Mii hsa 'oweni kaaTipenciketc ehkitotc, ‘Keko miikaanaahkekwaanik Isriyalak kiwiicii onciimaakaniwaak. Maacaak kiiwek kahkina entahshiyek, niin iitok o'o nintishihcikewin,’ ” kii‑ihkito. Miihsh kaa⁠ishi na'ihtaminitc ehkitotc kaaTipenciketc, ekii ani kiiwenitc, ekii ishihcikenitc kaaTipenciketc kaakii inaahkoniketc.
1KI.12.25	A'a tahsh Ceroopooam 
1KI.12.26+1KI.12.27	Miitahsh o'o Ceroopooam kaa⁠inentank ote'ink, “Mii hsa 'i noonkom eshinaakwahk, kiishpin nimpimaatisiimak ishaawaatc kihci anami'ewikamikonk weti Ceroosalamink 
1KI.12.28	 Ahpii tahsh kaa⁠ishkwaa wiintamawintc aaniin ke⁠ishihciketc, mii hsa kaakii oshi'aatc niishin osaawi shooniyaa waapihko pishikiihkaana'. Miitahsh kaa'inaatc pemaatisinitc, “Onsaam hsa sanakan cikii ishaayekipan weti Ceroosalamink ci⁠awi anami'aayek. Isriyalak, inashke miiwak oko kimanitoomiwaak kaakiih saakiciwininekwaa Iicipahkiink 
1KI.12.29	Weti tahsh peshik Pehtal 
1KI.12.30	Miitahsh o'o pemaatisiwaatc kaakii maci'ishihcikewaatc, ekii ishaawaatc e⁠awi anami'aawaatc Pehtal eyaawinink, weti kaye Ten ecikaatenik. 
1KI.12.31	Ceroopooam okii oshihtoonan kaye ke⁠tashi anami'aank kekiih tashi anami'aahsikwaapan, okii onakimaa' kaye ke⁠anami'ewakinsonitc. Aanti hsa piko okii ontinaa' i'i ke⁠anami'ewikimaawakinsonitc, kaawiin wiin memwehc ehta Liipaai kaa⁠ontahkaanesinitc 
1KI.12.33	Nihshwaahsokiisihsoon hsa eh⁠pimakinsonitc, mitaahshinaanan e⁠inakinsonitc, wiin iko kaakii onahtootc, mii hsa 'i kaa⁠ishi pakitinaahsotc eshi pakitinaahsowintc weti Pehtal 
1KI.17.2	O'o hsa Ilaaica okii'ikoon kaaTipencikenitc, 
1KI.17.3	“O'omaa hsa onci maacaan, weti waapanonk inahke ci‑ishaayan. Weti hsa siipiinhsink Kiiriht 
1KI.17.4	Mii hsa 'iwe ke⁠onci minihkweyan, aasha kaye ninkii anoonaak kaakaakiwak ci⁠ahshamihkwaa weti,” okii'ikoon.
1KI.17.5	Miitahsh kaa⁠ishi maacaatc ekii ishihciketc kaakii'ikotc kaaTipencikenitc, ekii awi ishitaatc weti siipiinhsink Kiiriht 
1KI.17.6	Entahsokikishep hsa tahsh, entahsonaakosh kaye okiih piitamaakoo' kaakaakiwa' pahkweshikanan, wiiyaahsini kaye. I'imaa tahsh wiin siipiinhsink kii⁠onci minihkwe. 
1KI.17.7	Naanaake tahsh e⁠ani ishihsenik kii⁠ani iskaapaakweshkaani i'i siipiinhs, aaniihsh kaawiin kii⁠onci kimiwansinini i'imaa ahkiink.
1KI.17.8	Miihsh Ilaaica 
1KI.17.9	 “Taka weti ootenaank Serahpat 
1KI.17.10	Miitahsh kaa⁠ishi maacaatc ekii ishaatc Serahpat ootenaank. Ahpii tahsh kaa⁠pitakohshink i'imaa eshi ishkwaantemiwaninik ootena, okii waapamaan hsa kiiwaacihkwen e⁠maamooshakinihsenitc. Miihsh kaa⁠ishi kanoonaatc ekii'inaatc, “Taka piitoon nipi ahtoopaanink kaa‑ahtek ewii minihkweyaan,” okii'inaan. 
1KI.17.11	E⁠ani naasihkaminitc tahsh i'i nipiini okiih kanoonaan ekii'inaatc, “Taka kaye piitamawihshin pahkweshikan ci⁠amwak,” okii'inaan.
1KI.17.12	Miihsh o'o kaa⁠ishi nahkwehtaakotc, “Kehcinaac iko e⁠kehcinaa'oyaan kaaTipenciketc kiKishemanitoom wiin misiwe eh⁠tipenciketc, mii 'i ehpiihci kehcinaa'entamaan pahkweshikan e⁠ayaawaahsiwak, peshikokashkaahkoninc ohshehta minihk nintayaawaa onaakanink. Pankii kaye ehta pimite nintayaan omootayaapihkonk. Inashke hsa pankii nimaamooshakinihse, kiih⁠kiiweyaan tahsh ninka pahkweshikanihke ci⁠wiihsiniyaank ninkosihs, miitahsh i'i ci⁠kawaskateyaank,” okii'ikoon.
1KI.17.13	Miihsh o'o Ilaaica kaa'inaatc, “Keko sekisihken. Maacaan awi ishihciken i'i kaawii ishihcikeyampan. A'a hsa tahsh pahkweshikan kaa‑ayaawatc, pinamaa hsa niin nihtam i'imaa onci oshihtamawihshin pahkweshikanenhs. Piinaahkan tahsh ci⁠wiihsiniyaan. Miitahsh kiin i'i payesh ci⁠oshihtamaasoyan ke⁠amwatc, a'a kaye ke⁠amwaatc kikosihs. 
1KI.17.14	O'o ohsha ihkito kaaTipenciketc weKishemanitoomiwaatc Isriyalak 
1KI.17.15	Miitahsh a'a ihkwe kaa⁠ishihciketc kaakii'ikotc Ilaaicawan. Entahsokiishik hsa tepwe kii⁠ayaani miicim kaakii miiciwaatc ini Ilaaicawan, i'i kaye otaawinink kaakii ayaanitc. 
1KI.17.16	Kaawiin hsa pahkweshikan onaakanink kaakii ayaatc kiih⁠caakihsehsii, i'i kaye pimite omootayaapihkonk kaakii ayaak kaawiin kii⁠onci caakihsehsinoon; ekii ishihsenik kaakii ihkitonitc Ilaaicawan kaa⁠kanootamawaanitc kaaTipencikenitc.
1KI.17.17	Naanaake tahsh e⁠ani ishihsenik ini ihkwewan kaakiih tipentaminitc waahkaa'ikan okosihsini kii⁠ani aahkosiwan, piinihsh ekii ani kihci ishi'ayaanitc, mii hsa kekahpii kaa⁠ishi ishkwaa pimaatisinitc. 
1KI.17.18	Miitahsh Ilaaica kaa'ikotc ini ihkwewan, “Kekoon ina kitinenim, kiin Kishemanitoo kaa⁠otininiimihk? Mii na 'i kaa⁠onci piishaayan ewii maamihkawinotamo'iyan nimacitootamowinan, ci⁠nipotc tahsh kaye ninkosihs?” okii'ikoon.
1KI.17.19	Miihsh o'o Ilaaica kaa'inaatc ini ihkwewan, “Piish hsa a'a kikosihs.” Miitahsh kaa⁠ishi otaahpinaatc ini okosihsini mekwaa etahkonaanitc ini ihkwewan. Ishpimink tahsh kaakii ishi nipaatc okii ishiwinaan ini kwiiwisenhsan, onipewinink ekii ishi pimihshimaatc. 
1KI.17.20	Miitahsh o'o kaa'inaatc kaaTipencikenitc, “Kiin Tepencikeyan, ninKishemanitoom, wekonen tahsh kewiin wenci maanshihse'atc wa'a kiiwaacihkwe kaa⁠wiici'ayaamak, eh⁠pakitinimatc okosihsan ci⁠niponitc?” 
1KI.17.21	 Miitahsh Ilaaica kaakii ishi maahtakoshkawaatc ini kwiiwisenhsan nihsink (3), ekiih shaakowaanaatc kaaTipencikenitc, “Kiin kaaTipencikeyan, ninKishemanitoom, taka pakitinamaw wa'a kwiiwisenhs ci⁠kiiwe pimaatisitc.” 
1KI.17.22	Miihsh kaaTipencikenitc kaakii noontaakotc. Mii hsa ini kwiiwisenhsan kaa⁠ishi maacii pakitanaamonitc ekiih kiiwe pimaatisinitc.
1KI.17.23	Miihsh Ilaaica kaakii niihsaantawewinaatc ini kwiiwisenhsan, ekii ishiwinaatc omaamaani eshi'ayaanitc. Miitahsh Ilaaica kaa'inaatc, “Inashke kikosihs hsa pimaatisi.”
1KI.17.24	Miihsh o'o kaa'ikotc ini ihkwewan, “Miitahsh i'i noonkom e⁠kihkentamaan kiin tepwe Kishemanitoo e⁠otininiimimihk, kaaTipenciketc kiih⁠kiikitotc kiin e⁠aapaci'ihk,” okii'ikoon.
1KI.18.1	Naanaake tahsh nihsopipoon (3) ekii ani ocihcihsenik, kaaTipencikenitc Ilaaica 
1KI.18.2	Miitahsh Ilaaica kaa⁠ishi maacaatc ekii anta waapamaatc Ehaapoon.
1KI.18.2	I'imaa hsa ahkiink Sameriya 
1KI.18.3	Ehaap hsa okiih kanoonaan ininiwan Oopataaya 
1KI.18.4	Mii hsa kaa⁠ishihcikekopanen ahpii Cesapelan 
1KI.18.5	Ehaap tahsh okii'inaan Oopataayawan, “Taka maacaan, misiwe o'omaa ahkiink ishaan kaashi mamoohkiciwank nipi, kaashi papahsatinaak kaye. Maakisha kika mihkaan keshi mashkohsiihkaak keshi kanawenimankwaa mihtatimook, shoonshoomihtatimook kaye ke⁠ontaatisiwaatc, kehcinaac ci⁠nihsaahsiwankwaa kitawahkaaninaanik,” okii'inaan. 
1KI.18.6	Miitahsh kaa⁠ishi nenaawinamaatiwaatc i'i ahkiini aaniin waa⁠inishkaawaatc. Ehaap hsa pahkaan kii‑ishi maacaa ekiih peshikotc. Oopataaya tahsh kewiin pahkaan inahke kii‑ishi maacaa kewiin ekiih peshikotc.
1KI.18.7	Miihsh Oopataaya 
1KI.18.8	Miitahsh kaa'ikotc, “Eya', niin Ilaaica. Taka awi wiintamaw kitookimaam ci'inatc, ‘Inashke hsa naa, Ilaaica ohsha omaa ayaa.’ ”
1KI.18.9	Oopataaya 
1KI.18.10	Kehcinaac iko e⁠kehcinaa'oyaan kaaTipenciketc kiKishemanitoom wiin misiwe eh⁠tipenciketc, mii 'i ehpiihci kehcinaa'entamaan kihciokimaa misiwe o'omaa ahkiink e'ishi nanaantone'ohk. Ini hsa tepentaminitc pahkaan ahkiini kii‑ihkitowan inkoci e⁠ayaawaahsiwatc; mii hsa Ehaap entootawaatc i'i pemaatisinitc tepentaminitc ahkiini, ekii ahpimo'aatc tepwe ekii mihkaakoowaahsiwatc otahkiiminiink. 
1KI.18.11	Miitahsh o'o noonkom eshiyan, ‘Maacaan awi ishi kitookimaam kihciokimaa, Ilaaica hsa 'omaa ayaa.’ 
1KI.18.12	Inashke nakaninaan o'omaa, kehcinaac hsa kaaTipenciketc otAhcaahkwan kika maaciinik, kaawiin tahsh ninka kihkentansiin aaniinti ke⁠ayaayan. Ahpii tahsh wiintamawak Ehaap o'omaa e⁠ayaawatc, mihkawihsinok itahsh, mii hsa 'i ci⁠nihshitc. Niin iitok kitanohkii'aakan inentaakwan, e⁠oshkaatisiyaan ekii onci maacii kohtaanenimak kaaTipenciketc. 
1KI.18.13	Kaawiin ina tahsh mahshi kinoontansii aaniin kaa‑ayiishiiyaan ahpii Cesapel kii⁠nihsaatc kaa⁠kanootamawaanitc Kishemanitoon? Ninkiih kaanaak ohsha ninkotwaahk (100) okanootamaakek, nenaanimitana (50) ekii ishi nenaawinakwaa, eshi wiimpaapihkaanik ekii ishi kaanakwaa. Miitahsh kaa⁠ishi ahshamakwaa pahkweshikanan, nipiini kaye ninkii mina'aak. 
1KI.18.14	Miitahsh noonkom eshiyan, ‘Maacaan awi wiintamaw kitookimaam kihciokimaa ci'inatc, Ilaaica hsa o'omaa ayaa.’ Miitahsh i'i kehcinaac ci⁠nihshitc,” kii‑ihkito Opataaya.
1KI.18.15	Miihsh o'o Ilaaica kaa⁠ihkitotc, “Kehcinaac iko kaaTipenciketc kaaMaawaci mashkawisiitc kaa‑anohkiihtawak, wiin misiwe eh⁠tipenciketc, mii 'i ehpiihci kehcinaa'entamaan tepwe ci⁠waapamitc kihciokimaa Ehaap noonkom kaakiishikaninik,” kii‑ihkito.
1KI.18.16	Miitahsh shemaak Oopataayawan kaakii anta wawiintamawaanitc Ehaapoon. Miitahsh Ehaapoon kaakiih piishaanitc ekiih pi'anta nakishkaakotc Ilaaica. 
1KI.18.17	Ahpii hsa Ehaapoon e⁠waapamikotc mii 'iwe kaa⁠ihkitonitc, “Kiin ina'a, kaa⁠mamaashiihkantawatwaa Isriyalak 
1KI.18.18	Miihsh o'o Ilaaica kaa⁠ishi nahkwehtawaatc, “Kaawiin ohsha niin kaa⁠mamaashiihkantawakwaa Isriyalak! Kiin ohsha, iki kaye kitetehkaank kaa⁠ontahkaanesiwaatc, onsaam aaniihsh kikii nakatamowaam kaaTipenciketc otinaahkonikewinan, tekwac itahsh e⁠anami'ehtawek Peyal 
1KI.18.19	Taka hsa kanoosh kahkina Isriyalak ci⁠nakishkawiwaatc weti kihci waciink Kaarmal 
1KI.18.20	Miitahsh Ehaapoon kaakii ishihcikenitc, misiwe ekii ishi tipaacimonitc Isriyalihkaank, i'i kaye okanootamaake' ekii maawantoonaanitc i'imaa kihci waciink Kaarmal ecikaatenik. 
1KI.18.21	Miihsh Ilaaica pehsho kaakiih pinaasihkawaatc kahkina pemaatisinitc Isriyala' ekii'inaatc, “Aaniin tahsh minihk niishin kekoonan wa⁠waawaanentami'ikoyek? Kiishpin hsa kaaTipenciketc Kishemanitoowitc mii hsa awe piminisha'ohk! Kiishpin tahsh wiin Peyal manitoowikwen, mii hsa awe piminisha'ohk!” I'i hsa pemaatisinitc kaawiin awaac pankii okii nahkwehtaakohsii'. 
1KI.18.22	Miihsh Ilaaica kaa‑ani ihkitotc, “Niin ohshehta keyaapi nimihcipeshik e⁠ishkwiiyaan eh⁠tinowiyaan kaa⁠kanootamawaatc kaaTipencikenitc; iki tahsh wiin kaa⁠kanootamaawaawaatc Peyalwan niiwaahk naanimitana (450) tahshiwak. 
1KI.18.23	Taka hsa piitamawihshinaam niishin aape pishihkiwak. Peshik hsa oka otaahpinaawaan pishihkiwan, oka nanawishwaawaan itahsh, miitahsh i'imaa wakicimihshink keshi ahsaawaatc, kaawiin tahsh ta⁠pootawehsiiwak weti shiipaaya'ii. Keniin tahsh a'a kotak pishihki ninka nanawishwaa, wakici mihshink hsa ninka ishi ahsaa, kaawiin keniin ninka pootawehsii shiipaaya'ii. 
1KI.18.24	Miitahsh ci⁠kanoonaawaatc otishinihkaasowininiink omanitoomiwaan, miihsh keniin keshi kanoonak otishinihkaasowinink kaaTipenciketc. A'a tahsh kenahkwehtank, mii hsa awe tepwe Keshemanitoowitc,” kii‑ihkito.
1KI.18.24	Kahkina hsa pemaatisinitc kii‑ihkitowa', “Mii hsa 'i eminwaahkonikeyan.” 
1KI.18.25	Miitahsh Ilaaica kaa'inaatc kaakiih kanootamawaanitc Peyalwan, “Awiyohk otaahpinamaasok peshik aape pishihki kiinihtamawaa eh⁠paahtiinoyek. Nanaawishohk itahsh, keko tahsh wiin pootawehkek shiipaaya'ii. Miitahsh i'i ishi kanoonaahkek kimanitoomiwaa,” okii inaa'.
1KI.18.26	Miitahsh kaa⁠ishi otaahpinaanitc peshik pishihkiwan ekii nanawishwaanitc. Miihsh kaye kaa⁠ishi kanoonaanitc otishinihkaasowininiink Peyalwan. Ehkishepaawakaninik tahsh ekii onci maacihtaanitc piinihsh ekii naawahkwenik ekii ihkitonitc, “Kiin Peyal, taka nahkwehtawihshinaam.” Kaawiin tahsh awiyan kii⁠noontansiiwan, kaawiin kaye awiyan okii nahkwehtaakohsiiwaan! Miitahsh kaashi ayihshpikwaashkwaaniwaatc i'imaa waahkaaya'ii otoonaapihkinikaniwaank. 
1KI.18.27	E'ani aapihta kiishikaninik tahsh Ilaaica okii miihkinsomaa' ekii'inaatc, “Enikohk hsa kanoonihk, manitoowi iitok. Maakishaa kaye ontamiitok, komaahsh kaye ontamentiwitok, komaahsh kaye waahsa ishi kihci maacaatok, komaahsh kaye ontaminkwaamiwitok, ishinaakwanini tahsh cikii amaci'intipan,” okii'inaa'. 
1KI.18.28	Miitahsh enikohk kaa⁠ishi shaahshaakowenitc ekiih pehpehshitisonitc ekii aapacihtoonitc pashipa'ikewihkomaanan, moohkomaanenhsan kaye. Mii 'i aaniihsh kaa⁠nihtaa ishihcikenitc piinihsh miskwiini ekiih saakiciciwaninik. 
1KI.18.29	E⁠ani ishkwaa aapihta kiishikaninink tahsh aanciko kiih⁠shaahshaakowewa', kaawiin kiih⁠pakiciihsiiwa' piinihsh ekii ani onaakohshininik kaakii nihtaa pakitinaahsowintc ahpii kii⁠onaakohshininik. Kaawiin tahsh awiyan kiih⁠kiikitohsiiwan, kaawiin kaye awiyan okii nahkwehtaakohsiini, kaawiin kaye awiyan okiih papaapisiskihtaakohsiini.
1KI.18.30	Miitahsh o'o Ilaaica kaa'inaatc kahkina pemaatisinitc, “Taka kahkina pehsho pinaasihkawihshik.” Mii hsa 'i kahkina kaa⁠pishi naasihkaakotc. Miitahsh kaakii ishi kiiwe waweshihtootc i'i eshi pakitinaahsoohtamawimintc kaaTipencikenitc kaakiih piikoshkikaatenik. 
1KI.18.31	 Miihsh Ilaaica kaa⁠ishi otaahpinaatc mitaahshiniishin (12) ahsinii' kaakiih tahswewaanakisinitc Isriyala' kaakii okosihsimikonitc Cekapoon 
1KI.18.32	Miiwa' tahsh i'i ahsinii' kaa‑aapaci'aatc kii⁠oshihtootc kaakii ishi pakitinaahsowintc otishinihkaasowininiink kaaTipencikenitc. Miihsh kaye kaa⁠ishi waahkayaanihketc ekii inikohkwaanihketc ci⁠tepipiinik niiwitipa'opaan. 
1KI.18.33	Miitahsh kaa⁠ishi onaahkohsitootc mihsan, ekiih piihsishwaatc ini pishihkiwan. I'imaa tahsh wakicimihshink okii ishi ahsaan. Miihsh kaa⁠ihkitotc, “Mooshkinepatook hsa ini niiwin ahtoopaanan. I'imaa hsa tahsh pakitinaahsowinink, wakicimihshi kaye ishi siikinamok i'i nipi.” 
1KI.18.34	Miihsh kaa‑ani ihkitotc, “Niishink i'i tootamok.” Mii hsa niishink kaa⁠ishihcikenitc. Aanciko tahsh kii⁠ani ihkito, “Nihsink i'i tootamok.” Miihsh i'i kaa⁠ishihcikenitc. 
1KI.18.35	Wiinke tahsh kiih⁠shaapopiini i'i kaakii ishi pakitinaahsowintc, wiinke kaye kii⁠mooshkinepiini i'i waahkaayaanihkaan. 
1KI.18.36	Ekii ani ocihcihsenik tahsh e⁠ani onaakohshininik ahpii kaakii nihtaa pakitinaahsowintc, Ilaaica 
1KI.18.37	Nahkwehtawihshin, Tepencikeyan, taka nahkwehtawihshin, oko hsa pemaatisiwaatc ci⁠kihkentamowaatc kiin kaaTipencikeyan ehKishemanitoowiyan; kiin kaye ewii ishi'atwaa ci⁠kiiwe naasihkawihkwaa,” kii‑ihkito.
1KI.18.38	Miitahsh kaaTipenciketc otishkotem kaakiih pinaashiimakaninik, ekii ankwaahkitek i'i pakitinaahsowin, ini kaye mihsan. Awaac kaye ahsiniik kii⁠ankwaahkisowak, ahki kaye kiih⁠mehtaahkite i'i kaye nipi kaakii mooshkinepiik waahkaayaanihkaanink wiinke kii‑ihskaapaakweyaahkite. 
1KI.18.39	Ahpii tahsh pemaatisiwaatc kaa⁠waapantamowaatc o'o e⁠ishihsenik, mii 'i kaa⁠ishi animihkohtaawaatc mihtahkamik ekii ihkitowaatc, “KaaTipenciketc ohsha iinsan Kishemanitoowi, kaaTipenciketc ohsha iinsan Kishemanitoowi.” 
1KI.18.40	Miitahsh Ilaaica kaakii'inaatc pemaatisinitc, “Otihtinihkwak iki kaa⁠kanootamawaawaatc Peyalwan; keko awaac peshik ta⁠shaapwiihsii.” Miitahsh kaa⁠ishihcikenitc pemaatisinitc kaakii'inaatc. Miihsh Ilaaica kaakii ishiwinaatc okanootamaake' weti siipiinhsink Kaaishan 
1KI.18.41	Miitahsh Ilaaica kaa'inaatc Ehaapoon, “Maacaan itahsh awi wiihsinin, ci⁠awi minihkweyan kaye, ninoontaan ohsha e⁠kihci piitwewe piisa'ank,” okii'inaan. 
1KI.18.42	 Ekii ani maacaanitc hsa e⁠anta wiihsininitc, e⁠anta minihkwenitc kaye, mii hsa Ilaaica kaa⁠ishi inaamaciwetc weti wakitatin waciink Kaarmal 
1KI.18.43	Miihsh o'o kaa'inaatc otanohkii'aakanan, “Maacaan kihcikamiink inahke awi inaapin!”
1KI.18.43	Miihsh kaa⁠ishi ishaanitc ekii awi inaapinitc. Miihsh o'o kaah⁠pi'ikotc, “Kaawiin kekoon nintishinansii!” Niishwaahcink (7) itahsh i'i okii'inaan ci⁠awi inaapinitc. 
1KI.18.44	Niishwaahcink itahsh kaa⁠ishaanitc mii 'owe kaakii'ikotc otanohkii'aakanan, “Niwaapantaan hsa wahkwi nipiink inahke ehpi'onci piitaanahkwahk e⁠inikohkwaak inini kaa⁠inikohkoninciitc!” okii'ikoon.
1KI.18.44	Miitahsh kaa'inaatc otanohkii'aakanan, “Maacaan awi kanoosh Ehaap ci⁠onahpinaatc otootaapaanaahkwan ci⁠ani kiiwetc cipwaa aacikimiwanihshitc!” okii'inaan. 
1KI.18.45	Wiinke kii⁠ani mahkatewaanahkwanini, ekii ani kihci nootininik, ekii ani kihci kimiwaninik. Miihsh Ehaap kaa⁠ishi poosipahtootc otootaapaanaahkonk ekii ani ishi kiiwetc weti Cesriiyal 
1KI.18.46	Miihsh Ilaaica kaakii otihsikotc omashkawisiiwinini kaaTipencikenitc, miihsh kaa⁠ishi ihkwahpitootc okikishkikanan oshiikanink. Wiin itahsh shaapwaya'ii misiwe kii‑ishi niikaanipahtoo weti Cesriiyal ootenaank.
1KI.19.1	Ehaap 
1KI.19.2	Miitahsh Cesapel kaa⁠ishi anoohkiitc o'o ci⁠awi'inimintc Ilaaicawan, “Taka manitook pisaan ninka nihsikook kiishpin o'o ahpii waapank peshikwan tootawihsinowinaan kaakiih tootawatwaa iki okanootamaakek,” ci‑icikaniwinitc. 
1KI.19.3	Ilaaica hsa tahsh kiih⁠sekisi, miihsh kaa⁠ishi maaciipa'iwetc ekii naniisaanentank opimaatisiwin. Tekohshink itahsh i'imaa Piiarshiipa 
1KI.19.4	 Wiin itahsh wiin peshikokiishik kiih⁠pimohse ekii ishaatc weti pikwatahkamik. Kiih⁠kipihcii tahsh eh⁠takohshink coonipar tinowaahtikoon 
1KI.19.5	Miitahsh kaa⁠ishi pimihshink i'imaa anaamaahtik ekii nipaatc. Miihsh kaakiih saaminikotc encalan ekii'ikotc, “Wanishkaan ci⁠wiihsiniyan,” okii'ikoon. 
1KI.19.6	E⁠inaapitc itahsh mii 'i kaakii waapamaatc enihkwehshink inahke e⁠apinitc pahkweshikanenhsan i'imaa eshi kishaapihkisinitc ahsinii', ahtoopaan kaye emooshkinepiinik. Miihsh kaa⁠ishi wiihsinitc, ekii minihkwetc kaye. Miihsh miinawaa kaa⁠ishi oshihshink ekii nipaatc. 
1KI.19.7	Miinawaa tahsh kaaTipencikenitc otencalimini okiih pinaasihkaakoon ekii amacisaaminikotc e'ikotc, “Wanishkaan ci⁠wiihsiniyan, wiinke iitok waahsawan kaawii ishaayan!” okii'ikoon. 
1KI.19.8	Miitahsh kaa⁠ishi wanishkaatc ekii wiihsinitc, ekii minihkwetc kaye. Kii⁠onci mashkawamanci'o hsa ekii wiihsinitc. Miihsh kaa⁠ishi maacaatc niimitana tahsokiishik, niimitana kaye tahsotipihk minihk ekiih pimi'ayaatc, piinihsh ekii takohshink weti waciink entanentaakosinitc Kishemanitoon Saainai 
1KI.19.9	Eshi wiimpaapihkaanik itahsh kii‑ishi piintike, ewii ishi nipaatc i'imaa.
1KI.19.9	Miitahsh kaaTipencikenitc kaakiih pikanoonikotc ekii'ikotc, “Ilaaica aaniin inaa eshihcikeyan o'omaa?” okii'ikoon.
1KI.19.11	Miitahsh o'o kaa'ikotc kaaTipencikenitc, “Maacaan saaka'an ci⁠niipawiyan wakicaya'ii waciink eshi'ayaatc kaaTipenciketc, aasha ohsha kekaa imaa wiih⁠pimi'ayaa,” okii'ikoon. Miitahsh kaakii kihci mashkawaanimaninik ekiih taashkaapihkihsenik i'i waciw, ahsinii' kaye ekii niniskohsenitc, kaawiin itahsh wiin i'imaa nootinonk kii⁠ayaahsiiwan kaaTipencikenitc. Kaa⁠ishkwaa kihci nootininik hsa, mii 'i kaa⁠ishi koshkohsenik ahki, kaawiin itahsh kaye imaa kii⁠ayaahsiiwan kaaTipencikenitc. 
1KI.19.12	Kaa⁠ishkwaa wahkawihsenik hsa ahki, mii hsa ishkote kaakiih pimi'ayaanik, kaawiin itahsh i'imaa ishkotenk kii⁠ayaahsiiwan kaaTipencikenitc. Kaa⁠ishkwaa pimi'ayaanik hsa ishkoteni, mii hsa kaakii inihtaakwaninik taapishkoo awiyan nihshihk esaaskaanimiwenitc.
1KI.19.13	Ilaaica tahsh e⁠noontank i'i, mii 'i kaa⁠ishi aakawiinkwepinintisotc i'i okashkiikiiwin ekii ishaatc eshi saakici'ayaanik wiimpaapihk ekiih saakicikaapawitc. Miihsh kaakii noontawaatc awiyan ekii'ikotc, “Ilaaica, aaniin inaa o'omaa eshihcikeyan?” ekii'ikotc. 
1KI.19.14	Miihsh o'o kaa⁠ihkitotc, “Tepencikeyan Kishemanitoo kaaMaawaci mashkawisiiyan, wiinke nimpi kihci anohkii e⁠anohkiihtawinaan. Isriyalak hsa okii aanawentaanaawaa kaakii oshihtaawatipan ahshotamaakewin, okiih piikopitoonaawaan kaye eshi pakitinaahsowintc. Okii nihsaawaa' kaye kaa⁠kanootamawimihk pashipa'ikewihkomaanan ekii aapacihtoowaatc. Niin ihsa ehta keyaapi nimihcipeshik, noonkom itahsh keniin ninkakwe nihsikook,” kii‑ihkito.
1KI.19.16	 A'a hsa kaye Ciihoo 
1KI.19.17	Awiya tahsh iko ke⁠shaapwiihkantawaatc Hasealwan ci⁠nihsikohsik, mii hsa awe Ciihoowan kenihsikotc, awiya tahsh kaye ke⁠shaapwiihkantawaatc Ciihoowan ci⁠nihsikohsik, mii hsa awe ke⁠nihsikotc Ilaaihshawan. 
1KI.19.18	 Shaakooc itahsh niishwaahcink mitaahswaahk 7,000 ninka ishkonaak Isriyalak kahkina kaa⁠kihciwenimiwaatc, mahshi weciciinkwanapiihtawaahsikwaa manitoohkaanan Peyal 
1KI.19.19	Miihsh Ilaaica kaa‑ani ishi maacaatc. Mii hsa 'i kaakii waapamaatc Ilaaihshawan 
1KI.19.20	Miitahsh Ilaaihshawan kaa⁠ishi nakanaanitc opishihkiimini, ekiih piicipahtoonitc eh⁠piminisha'okotc e'ikotc, “Taka ninka awi ociimaa nintete, nimaamaa kaye ewii nakanakwaa, miitahsh keshi wiiciiwinaan,” okii'ikoon.
1KI.19.20	Miitahsh o'o Ilaaica kaa'inaatc, “Maacaan kiiwen, kaawiin iitok kikipihtinihsinoon!” okii'inaan.
1KI.19.21	Miitahsh Ilaaihsha kaa⁠ishi nakanaatc, Ilaaicawan ekii ani kiiwetc. Miihsh kaa⁠ishi nihsaatc opishihkiima', ekiih pootawaaketc kaye otootaapa'iwe aapacihcikanan ekiih kiishisank wiiyaahs ekii ahshamaatc pemaatisinitc. Miihsh kaa⁠ishi wiihsininitc. Miitahsh kaakiih piminisha'waatc Ilaaicawan ekii wiici'aatc.
1KI.21.1	Naanaake tahsh e⁠ani ayishihsenik, Nepwaht 
1KI.21.2	Ehaap tahsh okii'inaan Nepwahtoon, “Taka miishihshin i'i kaashi kihtikaanatwaa shoominak, ewii ishi kihtikaatamaan miicim, pehsho iitok i'imaa ishi'ayaa nintookimaawikamikonk. Meshkwac tahsh kika miinin nawac ci⁠onishihshik keshi kihtikaanatwaa shoominak. Kiishpin hsa ishi'antawentaman, kika miinin hsa shooniyaa, minihk iko ke⁠inakintaman,” okii'inaan.
1KI.21.3	Miitahsh o'o Nepwahtoon kaa⁠ishi nahkwehtaakotc, “Kaawiin ohsha kaaTipenciketc ta⁠inentansii ci⁠miininaampaan nintetenk kaakii onci tipinawewisiyaan,” okii'ikoon.
1KI.21.4	Miitahsh Ehaap kaa⁠ishi kiiwetc ekii nishkentank, ekii nishkaatisitc kaye aaniihsh okii'ikoon Nepwahtoon Cesriiyalininiwan, “Kaawiin kitaa miinihsinoon nintetenk kaa⁠onci tipinawewisiyaan.” Kii⁠oshihshin tahsh onipewinink ekii nishkentank, kaawiin kaye kii⁠wiihsinihsii. 
1KI.21.5	Wiiwan tahsh Cesapel 
1KI.21.6	Miihsh kaa⁠ishi nahkwehtawaatc, “Nintaanakii'inaa ohsha Nepwaht Cesriiyalinini cikii ataamakipan i'i kaashi kihtikaanaatc shoomina', komaa kaye inentankipan pehkaanatininik ewii miinakipan keshi kihtiketc. Miitahsh o'o kaa'ishitc, ‘Kaawiin kitaa miinihsinoon i'i kaa⁠tipentamaan kaashi kihtikaanakwaa shoominak.’ ”
1KI.21.7	Miihsh o'o wiiwan Cesapelan kaa'ikotc, “Mii na 'iwe ke⁠ishihcikehpan kihciokimaa kaa⁠tipenimaatc Isriyala' 
1KI.21.8	Miitahsh Cesapel kaa⁠ishi maaciipii'iketc Ehaapoon owiinsowinini ekii aapacihtootc, okihkinawaacipii'ikanini kaye ekii aapacihtootc. I'i hsa kaa⁠niikaanisinitc, kehci inentaakosinitc weti eyaanitc ootenaank Cesriiyal okii oshipii'amawaa'. Mii hsa 'owe kaa⁠ishipii'amawaatc. 
1KI.21.9	Miitahsh o'o kaa⁠ihkitoomakaninik otooshipii'ikan, “Taka ishikiishikanohkek ci⁠wiihsininaaniwansinok ci⁠anami'aank. Nepwaht tahsh ishi namatapi'aahkek keshi apinitc kaa⁠kihtentaakosinitc pemaatisinitc. 
1KI.21.10	Niishin tahsh kaye noociko ininiwak ishi namatapi'aahkekwaanik nahpaacinahke keshi apitc Nepwaht. Miiwak hsa iki ke⁠inaacimaawaatc Nepwahtoon ekii maci'inaahpinemaanitc Kishemanitoon, kihciokimaan kaye. Miitahsh keshi saakisi'ek ci⁠papiimwahsina'intc ci⁠niiwana'ikaniwitc,” mii 'i kaa⁠ishipii'iketc.
1KI.21.11	Miitahsh iki kaa⁠niikaanisiwaatc, iki kaye kaa⁠kihci inentaakosiwaatc i'imaa ootenaank Cesriiyalink Nepwahtoon eshi'ayaatc kaa⁠ishihcikewaatc kaakii ishipii'amaakowaatc Cesapelan. 
1KI.21.12	Miitahsh kaa⁠ishikiishikanohkenaaniwaninik ci⁠wiihsininaaniwansinok ci⁠anami'aank. Nepwahtoon hsa okii ishi onapi'aawaan eshi apinitc kehci inentaakosinitc pemaatisinitc. 
1KI.21.13	Miihsh i'i niishin noociko ininiwa' kiih⁠piintikewa' nahpaac ekii ishi apinitc Nepwahtoon eshi apitc. Miitahsh i'i niishin ininiwa' kaakiih tipaacimaanitc ini Nepwahtoon i'imaa kaakii ishi paahtiinonaaniwaninik o'o ekii ihkitonitc, “Nepwaht ohsha okii maci'inaahpinemaan Kishemanitoon, kihciokimaan kaye.” Miihsh Nepwahtoon kaa⁠ishi saakiciwinimintc i'imaa ootenaank, ekiih papiimwahsina'imintc ekii niiwana'ikaniwinitc. 
1KI.21.14	Miitahsh kaa⁠ishi oshipii'amawintc Cesapel ekii'inintc, “Nepwaht hsa kiih⁠papiimwahsina'aa, miihsh kaa⁠ishi nipotc.”
1KI.21.15	Ahpii tahsh Cesapel kaa⁠noontank ekii niiwana'omintc Nepwahtoon ahsinii' ekii aapatisinitc; mii hsa kaa'inaatc onaapeman Ehaapoon, “Maacaan itahsh awi'otaahpinan i'i Nepwaht Cesriiyalinini kaashi kihtikaanaatc shoomina', kaakii wii miinihsinohkipan aanawii'miinatipan shooniyaan. Nepwaht ohsha kaawiin pimaatisihsii, kii⁠nipo iitok,” okii'inaan. 
1KI.21.16	Ahpii tahsh Ehaap kaa⁠noontank eh⁠pimaatisihsinik Nepwahtoon, kii‑ishaa hsa kaakii ishi nihtaa kihtikenihpan Nepwahtoon ekiih tipinawewisitc i'i kihtikaanahkamik.
1KI.21.17	Ilaaica 
1KI.21.18	“Maacaan anta nakishkaw Ehaap kaa⁠kihciokimaawitc Isriyalahkiink, kihci ootenaank Sameriya kaa⁠onciitc. Inashke hsa weti ayaa kaakii ishi nihtaa kihtikaanaanihpan shoomina' Nepwahtoon. Miihsh kaa⁠onci ishaatc wiin iko ewiih tipinawewisitc. 
1KI.21.19	Miitahsh o'o ke'inatc, ‘O'o hsa kitik kaaTipenciketc, kikii nihshiwe na, kikii mahkantwe na kaye kiin iko ewiih tipinawewisiyan.’ Miihsh o'o keni'inatc, ‘I'imaa hsa kaakii ishi nooskwaata'aminitc animoo' Nepwaht omiskwiim, mii hsa 'imaa kekiin animook keshi nooskwaata'amowaatc kimiskwiim, kiin kota kaa'inihk,’ inaahkan,” okii'ikoon.
1KI.21.20	Miihsh Ilaaica kaa'ikotc Ehaapoon, “Kekahpii na kimihkawish, kaa⁠shiinkeniminaan!”
1KI.21.20	Miihsh o'o Ilaaica kaa'inaatc, “Eya', kimihkawin, onsaam aaniihsh kitishipakitinitis ewii macitootaman enaahsamiitc kaaTipenciketc. 
1KI.21.21	Miihsh o'o enihk kaaTipenciketc, ‘Inashke hsa maano kiwii ishihse'in ci⁠maanshihseyan, wawiinke kaye niwii nihshiwanaaci'aak kipiiwesiimak kaa⁠ininiiwiwaatc mihsawaa ko tepenintisowaakwen, komaa kaye tepenimaawintwaawen! 
1KI.21.22	Mii hsa kaye waah⁠tootamaan kitaawin taapishkoo kaakii ishinaakwaninik ootaawin Ceroopooam 
1KI.21.23	 A'a tahsh wiin Cesapel kaa'inintc ihkwe, o'o hsa kaaTipencikenitc otikoon, ‘Animook hsa oka kitamwaawaan Cesapelan i'imaa ootenaank Cesriiyal 
1KI.21.24	Iki hsa kitinawemaakanak ootenaank ketashi nipowaatc, animoo' hsa oka kitamokowaa'. Iki tahsh wiin noohpimahkamik ketashi nipowaatc mitaskitikwaanehsiwa' oka kitamokowaa',” okii'inaan.
1KI.21.25	Kaawiin hsa wiihkaa inini kiihpi ishi'ayaahsii taapishkoo Ehaap kaakiih pakitinintisotc maano ewii macitootank enaahsamiinitc kaaTipencikenitc. Wiiwan hsa Cesapel eshinihkaasonitc okiih kakaansomikoon i'i ci⁠tootank. 
1KI.21.26	Maawac itahsh iko Ehaap kiikihci macitootam, ekiih piminisha'waatc manitoohkaana' ekii ishihciketc eshihcikenitc Emorii kaatinowinitc 
1KI.21.27	Ahpii tahsh Ehaap kaa⁠noontank aaniin kaakii'inintc, mii hsa kaa⁠ishi taashkiikipitootc okikishkikanan. Miihsh kaa⁠ishi pihsihkank ahsapatapiiwekinowayaan, ekii wiihsinihsik kaye ekii anami'aatc. Miihsh kaye 'imaa kaa⁠ishi pimihshink ahsapatapiiwekinonk, ekiih papaamohsetc kaye wiinke kii⁠wahsitaawentamowinaakosi.
1KI.21.28	Miihsh Ilaaica Tihshipii kaa⁠onciitc kaa'ikotc kaaTipencikenitc, 
1KI.21.29	“Kiwaapamaa na Ehaap aaniin ehpiihci wahsitaawentamowinaakositc enaahsamiiwak? Eh⁠tapahsenimotc itahsh enaahsamiiwak, kaawiin hsa intawaa niwii macihse'aahsii minihk ke⁠pimaatisitc. Paanimaa hsa okosihsink ninkaashi maanshihsehtaawaan i'i otaawin.”
1KI.22.1	Nihsopipoon hsa kii‑ishihse ekii onci miikaatihsikwaa Isriyalak 
1KI.22.2	Nihsipipoon itahsh eshihsenik Ceoohshahpaat 
1KI.22.3	Ehaap itahsh okii ishi kakwecimaa' otaanihkewikimaama', “Kaawiin kikihkentansiim ootena Oremaht, Kiliyat ahkiink 
1KI.22.4	Miitahsh kaakiih kakwecimaatc Ceoohshahpaatan, “Kitaa wiiciiwihsh ina ci⁠awi miikaatamank i'i ootena Oremaht, Kiliyat ahkiink eyaak?” okii'inaan.
1KI.22.4	Miitahsh o'o kaa⁠ishi nahkwehtaakotc, “Kaatinowiyan iitok nintinow, nimpimaatisiimak kaye taapishkoo e⁠opimaatisiimiyan, nimihtatimoomak kaye taapishkoo kiin e⁠omihtatimoomiyan,” okii'ikoon. 
1KI.22.5	Ceoohshahpaatan hsa okii ani'ikoon, “Taka hsa pinamaa anta kihkentamowaataa kaaTipenciketc ke⁠ihkitokwen,” okii'ikoon. 
1KI.22.6	Miitahsh Ehaap kehciokimaawitc i'imaa Isriyalahkiink kaa⁠ishi antomaatc niiwaahk (400) okanootamaake' ekii'inaatc, “Ninka ishaa na weti ootenaank Oremaht, Kiliyat ahkiink kaa'icikaatek ci⁠anta miikaasoyaan, komaa kaye kaawiin nintaa ishaahsii?”
1KI.22.6	Miitahsh kaa'ikotc, “Pisaan ishaan, kaaTipenciketc ohsha kimiinik ci⁠shaakooci'imatc ini kihciokimaan,” okii'ikoo'.
1KI.22.7	O'o tahsh ini kihci okimaan Ceoohshahpaatan 
1KI.22.8	Miitahsh o'o Ehaap kaa⁠ihkitotc, “Keyaapi hsa peshik aana ayaa inini ke⁠kakwecimankipan ci⁠kakwecimaatc kaaTipencikenitc. Wiinke tahsh nishiinkenimaa a'a inini aaniihsh kaawiin wiihkaa niminwaacimohtaakohsii niin onci niiyaak kekoonini aanakii wiintamawitc, mii ehta ko noociko e⁠nihtaa'ishitc. Maaihkeya 
1KI.22.8	O'o tahsh Ceoohshahpaat kii‑ihkitowan, “Taka hsanaa keko i'inahke tashi kaakiikitohsii kihciokimaa.”
1KI.22.9	Ehaap tahsh okii'inaan peshik kaakii naanaakacihcikenitc, “Maacaan shemaak iko naasihkaw Maaihkeya 
1KI.22.10	Iki hsa minciniish kihciokimaak, Ehaap kehciokimaawitc Isriyalahkiink, a'a kaye Ceoohshahpaat kehciokimaawitc Coota ahkiink, okiih kikishkaanaawaan otookimaa kikishkikaniwaan. Kii⁠namatapiwak kaye otookimaawapiwiniwaank i'imaa eshi nihtaa pawikanaatenik manoomin wenci piintikenk i'i ishkwaantem kihci ootena Sameriya 
1KI.22.11	Peshik tahsh ini Setihkaayawan 
1KI.22.12	I'i tahsh kotak okanootamaake' mii 'i peshikwan kaa⁠ihkitonitc. “Awi miikaatamok i'i ootena Oremaht weti Kiliyat ahkiink eyaak. Kika shaakoocihtwaam ohsha, aaniihsh kaaTipenciketc kimiinikowaa ci⁠shaakoocihtwaawek,” kii‑ihkitowa'.
1KI.22.13	Iki tahsh wiin ininiwak kaakii ishinisha'ontwaa ci'awi kanoonaawaatc Maaihkeyawan, o'o okii'inaawaan, “Inashke hsa iki kaa⁠kanootamaakewaatc kahkina peshikwan ihkitowak, e'inaawaatc kihciokimaan ci⁠minohsenitc. Taka hsa kekiin peshikwan ihkitoohkan kaa⁠ihkitowaatc, ci⁠mino'inatc kihciokimaa,” okii'inaawaan.
1KI.22.14	Miitahsh o'o Maaihkeya kaa⁠ihkitotc, “Kehcinaac iko kaaTipenciketc wiin misiwe eh⁠tipenciketc, mii 'i ehpiihci kehcinaa'entamaan kaa'ishitc ihsa ehta kaaTipenciketc, mii hsa ehta ko minihk ke'inak kihciokimaa,” kii‑ihkito.
1KI.22.15	Ahpii tahsh weti tekohshink eshi'ayaanitc kihciokimaan, mii hsa kaa⁠ishi kakwecimikotc, “Maaihkeya, ninka anta miikaasomin ina weti ootenaank Oremaht, Kiliyat ahkiink eshi'ayaak, komaa kaye kaawiin?”
1KI.22.15	Miihsh o'o Maaihkeya kaa⁠ishi nahkwehtank, “Maacaak anta miikaasok ci⁠shaakoocihtwaayek, kaaTipenciketc iitok kimiinik cishaakoocihtwaawatc!” oncita okii inan.
1KI.22.16	Miihsh Ehaapoon kaa'ikotc, “Ahpii hsa kii⁠kanooshiyan otishinihkaasowinink kaaTipenciketc, tepwen hsa kekoon kii⁠wiintamawiyan. Aasha ohsha paahtiinwaa i'i kitaana'inin,” okii'ikoon.
1KI.22.18	Miihsh Ehaapoon kaakii'inaanitc Ceoohshahpaatan, “Kitaanakii wiintamawin iitok, wiihkaa kwayahk e⁠ishihsik niiyaak kekoonini aanakii wiintamawitc, mii ehta ko noociko e'ishitc.”
1KI.22.20	Miihsh o'o kaaTipenciketc ehkitotc, ‘Awenen tahsh ke⁠ishaatc ci⁠awikakwe kashkimaatc Ehaapoon ci⁠anta miikaasonitc weti ootenaank Oremaht, Kiliyat ahkiini eyaanik, miitahsh weti keshi nihsintc?’ Aaninta tahsh encalak peshikwan kii‑ihkitowak, aaninta tahsh pahkaan kii‑ihkitowak. 
1KI.22.21	Kekahpii tahsh peshik ahcaahkwan kii⁠matekaapawiwan ekii inaahsamikaapawihtaakotc kaaTipenciketc ekii ihkitonitc, ‘Niin hsa ninka kakwe shaakoosomaa,’ kii‑ihkitowan. 
1KI.22.22	Miitahsh o'o kaaTipenciketc kaa'inaatc, ‘Aaniin tahsh waah⁠tootawatc?’ Miihsh ini ahcaahkwan kaa⁠ihkitonitc, ‘Niin hsa ninka ishaa, ninka ishi'itis hsa tino ahcaahk kaa⁠nihtaa wanimiwetc, ninka ishi'imaa' hsa Ehaap kaa⁠kanootamaakotc ci⁠kiiwanimonitc.’ KaaTipenciketc hsa tahsh kii‑ihkito, ‘Haw maacaan mii hsa 'i ci⁠kashkimatc, kika kashkihtoon hsa 'i kaawi ishihcikeyan, haw maacaan,’ ” kii‑ihkito
1KI.22.23	“Inashke tahsh kaaTipenciketc hsa okii ishi pakitinaa' kaa⁠wanimiwenitc ahcaahkwa' otooniniink i'i kahkina kaa⁠kanootamawimihk. KaaTipenciketc hsa kehcinaac kitik ci⁠otihsaapantamowatc ci⁠nihsikoowatc!” kii‑ihkito Maaihkeya.
1KI.22.24	Setihkaayawan tahsh wetetenitc Kiineanawan okii naasihkaakoon Maaihkeya miihsh kaa⁠ishi pahsiinkwekanaamikotc, pehkihsh ekii'ikotc, “Aanti tahsh inahke kaa‑ani ishaanitc kaaTipenciketc otAhcaahkwan kii⁠nakashimitc kiin itahsh ekii awi kanoonimihk? Aanti kaa⁠onci aashawishkaanitc,” okii'ikoon.
1KI.22.25	Miihsh o'o Maaihkeya kaa'inaatc Setihkaayawan, “Paanimaa hsa o'o kika kihkentaan ahpii kiishikahk pahkehcikanink ishi kaasoyan,” okii'inaan.
1KI.22.26	Miitahsh o'o Ehaapoon kehciokimaawinitc Isriyalahkiink kaakii anoohkiinitc e⁠ihkitonitc, “Taka ishiwinihk Maaihkeya weti eshi'ayaanitc ootenaawikimaan Emanan 
1KI.22.27	Miitahsh ke⁠ihkitoyek, kihciokimaa hsa o'o ihkito, ‘Kipa'ohk wa'a inini, pankii kaye ehta kika ahshamaawaa pahkweshikanan, nipiini kaye. Paanimaa hsa weweni kiih⁠pitakohshinaan, mii hsa 'i payesh ci⁠pakitinek,’ ” kii‑ihkitowan.
1KI.22.28	Miitahsh o'o Maaihkeya kaa⁠ihkitotc, “Kiishpin hsa weweni pitakohshinan, kaawiin iinsan kaaTipenciketc ninkii aapaci'ikohsii o'o kaakii ihkitowak.” Miihsh kaye kaa‑ani ihkitotc, “Kiinawaa kahkina pemaatisiyek o'omaa kaa‑ayaayek pisintawihshik aaniin ehkitoyaan.”
1KI.22.29	Miitahsh Ehaap 
1KI.22.30	Miihsh Ehaap kaa'inaatc Ceoohshahpaatan, “Shimaakanihshak hsa kaa⁠ishi'owaatc niin ninka ishi' ci⁠kihkenimikoohsiwaan; kiin tahsh wiin kikishkan okimaawi'onan.” Miitahsh Ehaap kaa⁠ishihciketc ekii ishi'otc shimaakanihsha' eshi'onitc ci⁠kihkenimaahsiwintc, miihsh kaa⁠ishi anta miikaasotc.
1KI.22.31	A'a tahsh kihciokimaa Siiriya ahkiink wenciitc kii'inaakopan nihsimitanashiniishin (32) oshimaakanihshiiwikimaa' kaakii naakaci'aanitc miikaasowi otaapaanaahkwa', “Keko wiin miikaanaahkekwaanik iki kaa‑akaahsentaakosiwaatc, iki kaye kaa⁠kihci inentaakosiwaatc, a'a hsa ehta kaa⁠kihciokimaawitc Isriyalahkiink kika miikaanaawaa.” 
1KI.22.32	Miitahsh iki shimaakanihshiiwikimaak kaakii naanaakaci'aawaatc miikaasowi otaapaanaahkwa' e⁠waapamaawaatc Ceoohshahpaatan, mii hsa kaa⁠ihkitowaatc, “Mii maawiin a'a kehcinaac Isriyali kihciokimaa.” Miitahsh kaa⁠ishi pahkewaatc ewii miikaanaawaatc. Miitahsh Ceoohshahpaatan kaakiih shaakowenitc. 
1KI.22.33	Miihsh iki shimaakanihshiiwikimaak e⁠waapamaawaatc e⁠aawihsinik Isriyali kihciokimaan, mii hsa kaa⁠ishi pooni'aawaatc. 
1KI.22.34	Peshik tahsh iko shimaakanihsh noociko kii‑ishi pimocike. Miitahsh mayaa kaakii miihkwa'ontc Isriyali kihciokimaa eshi tawaanik eshi aanihkawihsininik omiikaasowi kikishkikan. Ehaap tahsh okii'inaan kaakii otaapa'iwehtamaakotc, “Taka mii 'i intawaa ishikwehkiin, ninkoci omaa onci'ishiwishihshin kaatashi miikaatink, wawiinke ohsha nimaahki'ikoo,” kii‑ihkito.
1KI.22.35	Kapekiishik tahsh kii⁠kihci miikaatinaaniwan. Ehaap tahsh omiikaasowi otaapaanaahkonk kii‑ishi aasohshin, ekii inaahsamihshink eshi'ayaanitc inahke shimaakanihsha' wenciinitc Siiriya ahkiink. I'imaa tahsh kaakii ishi maahkihcikaniwitc kii⁠onciciwanini omiskwiim ekii ishiciwaninik i'imaa kaakii ishi mihcihsakaanik otaapaanaahkonk. E⁠ani onaakohshininik tahsh mii 'i kaa⁠ishi nipotc. 
1KI.22.36	Kiisihsoon itahsh e⁠ani pankihshimonitc, awiyan hsa kii‑ishi shaakowewan shimaakanihsha' eshi'ayaanitc, “Taka entahso peshikotc inini otootenaamink tashi kiiwe, otahkiimiwaank cishi kiiwewaatc.”
1KI.22.37	Mii hsa 'i kaakii onci ishkwaa pimaatisitc kihciokimaa Ehaap. Owiiyaw tahsh Sameriya 
1KI.22.38	Miitahsh weti kaakii ishi pehkihcikaniwinitc otootaapaanaahkwan eshi'ayaanik saaka'ikaniinhsihkaan Sameriya ootenaank. Miitahsh i'imaa animoo' kaakii ishi nooskwaata'aminitc omiskwiim, ekii ishihsenik kaakii ihkitonihpan kaaTipencikenitc. Mii hsa kaye i'imaa saaka'ikaniinhsihkaanink kaakii ishi nihtaa kisiihsipasonitc pihshikwaacihkwewa'.
1KI.22.39	Kahkina hsa Ehaap kihciokimaa kaakii ishihciketc, eshi tashintenik kaye otookimaawikamik ekii mamasinahcikaatenik kakinooshkishiiwaapitan ekii aapataninikin, kahkina ootenawan kaakii oshihtootc i'imaa ishi tashinteniwan masina'ikanink eshinihkaatenik, “Eshi tashinsowaatc Isriyali kihciokimaak.” 
1KI.22.40	Kii‑ishi na'inaa hsa eshi na'inimintc okehte'aya'aama'. Okosihsan hsa Ehasaaya 
2KI.2.1	Aasha tahsh kekaa Ilaaica 
2KI.2.2	Ilaaica tahsh okii'inaan Ilaaihshawan, “Taka mii kiin o'omaa ayaan. KaaTipenciketc ohsha ootenaank Pehtal 
2KI.2.3	Kaakiih paahtiinowaatc itahsh kenootamawaawaatc Kishemanitoon kaakii ayaawaatc weti Pehtalink, okiih pi'anta nakishkawaawaan Ilaaihshawan ekii'inaawaatc, “Kikihkentaan ina kaaTipenciketc ewii maaciinaatc kitokimaaman noonkom kaa⁠kiishikaninik?”
2KI.2.3	Miihsh'i Ilaaihsha kii‑ishi nahkwehtam, “Eya', ninkihkentaan, keko i'iwe tashintankek.”
2KI.2.4	Ilaaica tahsh okii'inaan Ilaaihshawan, “Taka mii kiin o'omaa ayaan, kaaTipenciketc ohsha nintishinisha'ok Cerahko 
2KI.2.4	Miitahsh kaa⁠ishi nahkwehtaakotc, “KaaTipenciketc misiwe eh⁠tipenciketc, mii ehpiihci kehcinaa'entamaan cishi wiiciiwinaan aanti piko eshaayan.” Miihsh minciniish kaa⁠ishi takohshinowaatc Cerahko ootenaank.
2KI.2.5	I'iweniwa' hsa kenootamawaanitc Kishemanitoon weti Cerahko eyaanitc, okiih pi naasihkaakoo' Ilaaihsha ekii'ikotc, “Kikihkentaan ina kaaTipenciketc ewii maaciinaatc kitookimaaman noonkom kaa⁠kiishikaninik?”
2KI.2.5	Miihsh kaa⁠ishi nahkwehtawaatc, “Eya', ninkihkentaan, keko i'iwe tashintankek.”
2KI.2.6	Ilaaica tahsh okii'inaan Ilaaihshawan, “Taka mii kiin o'omaa ayaan, kaaTipenciketc ohsha nintishinisha'ok weti Cwaartan 
2KI.2.6	Miihsh Ilaaihshawan kaa'ikotc, “KaaTipenciketc misiwe eh⁠tipenciketc, mii ehpiihci kehcinaa'entamaan cishi wiiciiwinaan aanti piko eshaayan.” Miihsh minciniish kaa‑anishi maacaawaatc. 
2KI.2.7	Naanimitana (50) tahsh kaa⁠kanootamawaanitc Kishemanitoon okii ishi piminisha'okowaa' Cwaartan siipink. Ilaaica tahsh a'a kaye Ilaaihsha i'imaa siipink kii‑ishi kipihciiwak. Iki tahsh naanimitana ininiwak waahsa kii⁠onsaapiwak. 
2KI.2.8	Miitahsh Ilaaica kaakiih kiihcikoshkank okashkiikiiwin ekiih tihtipeyiikinank. Miitahsh i'iweni kaa‑aapacihtootc eh⁠pahkihte'ank nipiini. Miihsh kaa⁠ishi taashkaakamihsenik siipi. Miitahsh minciniish kaa⁠ishi aashawishkaawaatc i'i siipiini ekiih paankwahkamikaanik. 
2KI.2.9	 Ahpii tahsh kaa⁠ishkwaa aashawishkaawaatc i'i siipiini, Ilaaica okii'inaan Ilaaihshawan, “Wiintamawihshin aaniin ke⁠tootamawinaan cipwaa otaahpinikooyaan,” okii'inaan.
2KI.2.9	Miihsh Ilaaihshawan kaa'ikotc, “Taka niishink i'i minihk
2KI.2.10	Miitahsh kaa⁠ishi nahkwehtawaatc, “Sanakan hsa 'i kaashi kakwetweyan, shaakooc tahsh kiishpin waapamiyan otaahpinikoyaan, mii hsa 'iwe nahke keshi shawentaakosiyan. Kiishpin itahsh wiin waapamihsiwan, kaawiin iinsan i'inahke kika ishi shawentaakosihsii,” okii'inaan.
2KI.2.11	Mekwaa tahsh e⁠ani pimohsewaatc, eh⁠kakanoonitiwaatc itahsh kaye, ketahtawin hsa kii⁠onci naakosiwan otaapaanaahkwan e⁠ishkotewinitc, mihtatimoo' kaye e⁠ishkotewinitc, mii hsa 'imaa kaa⁠onci nenaawihsewaatc. Shipihshicoohshink hsa Ilaaica kii⁠ani ishi otaahpinaa e⁠ishaatc kihcikiishikonk. 
2KI.2.12	 Ahpii tahsh Ilaaihsha kaa⁠waapanketc aaniin kaa⁠ishihsenik, miihsh kaa⁠ishi shaakowetc, “Nintete, nintete! Kiin kaa⁠kohtaanentaakositc Isriyali onaatamaake!” Kaawiin tahsh awahshime okii waapamaahsiin. Miitahsh Ilaaihsha kaa⁠ishi taashkipitootc okikishkikanan. 
2KI.2.13	Okii otaahpinaan tahsh Ilaaicawan okashkiikiiwinini kaakiih pankihsitoonitc; ekii ishi ashe kiiwetc ekii ishi niipawitc e⁠ahkopiihkaanik Cwaartan siipink. 
2KI.2.14	Miitahsh kaa⁠ishi otaahpinank Ilaaicawan okaashkiikiiwinini ekiih pahkihte'ank i'i nipiini, ekii ihkitotc, “Aaniinti tahsh a'a kaaTipenciketc, Ilaaica oKishemanitooman?” Kaa⁠ishkwaa pahkihte'ank tahsh nipiini, mii hsa 'i kaa⁠ishi taashkaakamihsenik; miitahsh pisaan iko Ilaaihsha kaa⁠ishi aashawishkaatc. 
2KI.2.15	Ahpii tahsh iki kenootamawaanitc Kishemanitoon Cerahko ootenaank wenciinitc e⁠waapamikotc Ilaaihsha mii 'i kaa⁠ihkitonitc, “Ilaaicawan iinsan otahcaahkoni okikishkaakoon Ilaaihsha,” kii‑ihkitowa'. Miitahsh kaah⁠pi ishi anta nakishkaakotc ekii animihkohtaanitc eshi niipawitc. 
2KI.2.16	Miihsh kaa'ikotc, “Inashke, naanimitana (50) ohsha nintahshimin o'omaa, aahpici kaye nisoonkaatisimin. Taka tahsh ninka ishaamin ci⁠nanaantawaapamankitc kitookimaam. Maakishaa hsa kaaTipencikenitc otahcaahkoni kii⁠maaciinikotc, ninkoci ko kihci waciink, komaa kaye kaashi pahsatinaanik okii ishi nakanikotokwenan,” okii'ikoo'.
2KI.2.16	“Keko ishaahkek,” itahsh Ilaaihsha okii inaa'.
2KI.2.17	Okiih kakaansomikoo' tahsh ewii ishaanitc, miihsh kekahpii kaa⁠ishi shaakoosomikotc. Miitahsh o'o kaa'inaatc intawaa, “Haw, pisaan ishaak.” Naanimitana (50) tahsh ininiwa' okii ishinisha'waa' nihsokiishik ekii nanaantone'ikenitc; kaawiin hsa okii mihkawaahsiini Ilaaicawan. 
2KI.2.18	Miitahsh kaah⁠pi'ishi ashe kiiwenitc Cerahko ootenaank eshi'ayaatc Ilaaihsha. Miitahsh kaa'inaatc, “Kitaanakii'ininim iitok cikii ishaahsiwekipan,” okii inaa'.
2KI.2.19	Aaninta tahsh ininiwa' Cerahko wenciinitc okiih pi'anta waapamikoo' ekii'ikotc, “Nintookimaaminaan, inashke o'o ootena wiinke minwahte, nipi tahsh kaawiin onishihshisinoon, miitahsh kekoon kaa⁠onci nihtaawikihsinok o'omaa ahkiink!” okii'ikoo'.
2KI.2.20	Miitahsh kaa'inaatc, “Shiiwihtaakan ahtook oshki onaakanink, piitamawihshik itahsh!” Miihsh kaa⁠ishi miinintc. 
2KI.2.21	Miihsh kaa⁠ishi ishaatc eshi moohkiciwaninik nipi ekiih pahkopii wepinank i'i shiiwihtaakan o'o ekii ihkitotc, “Mii hsa 'oweni ehkitotc kaaTipenciketc, ‘Nimpehkaakamihtoon ihsa o'o nipi. Kaawiin miinawaa wiihkaa ta⁠nihshiwemakahsinoon, miihsh i'i ci⁠maacii nihtaawikink kekoon i'imaa ahkiink,’ ” kii‑ihkito. 
2KI.2.22	I'i hsa tahsh nipi piinihsh o'o ishi ahpii keyaapi pehkaakamin ekii ishihsenik Ilaaihsha kaakii ihkitokopanen.
2KI.2.23	Ilaaihsha tahsh kii⁠onci maacaa i'imaa Cerahko ootenaank ekii ishaatc ootenaank Pehtal 
2KI.2.24	Miitahsh kaakiih kwehkikaapawitc ekiih kanawaapamaatc, ekii'inaatc kekoon ci⁠onci macihsenitc otishinihkaasowinink kaaTipencikenitc. Miihsh niishin noonshe mahkwa' kaakii mataapiinitc, ekiih piihsipinaanitc i'i niimitanashiniishin (42) kwiiwisenhsa'.
2KI.2.25	Ilaaihsha tahsh weti kii‑ishaa kihci ishpatinaank Karmel 
2KI.4.1	Peshik tahsh ihkwe kaakii onaapemitc ini kenootamawaanitc Kishemanitoon, okii ishi shaakowaanaan Ilaaihshawan 
2KI.4.2	Ilaaihsha tahsh okii'inaan ini ihkwewan, “Aaniin tahsh ke⁠ishi wiici'inaan, taka hsa wiintamawihshin wekonen eyaayan kiwaahkaa'ikanink.” Miihsh o'o kaa'ikotc ini ihkwewan, “Niin kaa⁠pamiihtawinaan kaawiin hsa kekoon nintayaahsiin, mii ehtako peshik omootayaapihk pimite eyaayaan,” okii'ikoon.
2KI.4.3	Miitahsh Ilaaihsha kaa'inaatc, “Anta waapam kiwiicitaamaakanak ci⁠awi'aasomatwaa kaa⁠pishihshikwaanikin omootayaapihkoon. Keko wiin pankii ehta awi'aasohken. 
2KI.4.4	Miitahsh ishi piintikehkan kiwaahkaa'ikan ci⁠wiiciiwatwaa kikosihsak, kipa'amoohkan itahsh kitishkwaantem. Miitahsh i'i kipimitem ishi piinci siikinamoohkan i'imaa kahkina omootayaapihkonk; keni mooshkinepatooyan itahsh ohpime ani ahtoohkan,” okii'inaan.
2KI.4.5	Miitahsh kaa⁠ishihciketc a'a ihkwe ekiih piintiketc owaahkaa'ikanink tako okosihsa'. Okii ani mooshkinepatoonan tahsh omootayaapihkoon minihk iko okosihsa' kaah⁠piitamaakotc. 
2KI.4.6	Ahpii tahsh kahkina kaa⁠mooshkinepiinikin ini omootayaapihkoon, miihsh kaa'inaatc okosihsan, “Keyaapi kotak omootayaapihkoon piitoon.” Miitahsh kaa'ikotc, “Mii ohsha 'i kahkina kiih⁠caakihsekin omootayaapihkoon.” Miitahsh i'i ekiih caakikawink pimite. 
2KI.4.7	A'a tahsh ihkwe okii anta waapamaan ini Ilaaihshawan Kishemanitoo otininiiman ekii wiintamawaatc. Ilaaihsha tahsh okii'inaan ini ihkwewan, “Maacaan tahsh awi ataawaaken i'i pimite, miitahsh ci⁠tipa'aman i'i kaa⁠masina'ikeyan. Miinihk tahsh ke⁠ishkohsetc shooniyaa, mii hsa awe ke⁠ontaatisiyan, kikosihsak kaye.”
2KI.4.8	Aapitink tahsh Ilaaihsha 
2KI.4.9	A'a tahsh ihkwe okii'inaan onaapeman, “Ninkehci'aa ihsa wa'a inini kaa⁠nihtaa otihsinank Kishemanitoon e⁠otininiimikotc. 
2KI.4.10	Taka hsa oshihtamawaataa ishpimihkancikanenhs nipewikamikoonhs weti wakitapahk. Nipewinaahk tahsh kaye ahtaawaataa keshi nipaatc, toohpowinaahk itahsh kaye, tehsapiwin, waahsahkonencikan kaye ahtaawaataa. Inashke tahsh otihsinank, mii 'imaa keshi nipaatc.”
2KI.4.11	Aapitink tahsh eh⁠kiishikaninik Ilaaihsha kiih⁠pi takohshin, miihsh i'imaa kaa⁠ishi piintiketc ishpimihkancikanink nipewikamikoonhs kaakii ishi oshihtamawintc, ekii anwehshink. 
2KI.4.12	Miitahsh Ilaaihsha ekiih kanoonaatc pemiihtaakotc Kahesii 
2KI.4.13	Miihsh Ilaaihsha kaa'inaatc Kahesiiwan, “Taka kakwecim a'a ihkwe aaniin meshkwac ke⁠tootawankitipan o'o e⁠kihci anohkiitc e⁠minotootawinank. Ninantawenimik ina ci⁠kanoocikehtamawak, ci⁠kanoonimak kihciokimaan, komaa kaye miikaasowi shimaakanihshiiwikimaan.” Ini tahsh ihkwewan o'o kii‑ishi nahkwehtamoon, “Kahkina hsa kekoon nintayaan kaa⁠noontehseyaan o'omaa kaashi wiicitaamakwaa niicipimaatisiik,” kii‑ihkitowan.
2KI.4.14	Miitahsh Ilaaihsha kaa⁠ihkitotc, “Aaniin tahsh inaa kekii ishi wiici'intipan?”
2KI.4.14	Kahesiiwan tahsh kii‑ihkitowan, “Kaawiin kii⁠okosihsihsii, onaapeman kaye ahkiwensiiwiwan.”
2KI.4.15	Ilaaihsha tahsh kii‑ihkito, “Antom a'a ihkwe.” Ahpii tahsh kaa‑antomimintc, ishkwaantenk tahsh kii⁠niipawiwan. 
2KI.4.16	 Miitahsh Ilaaihsha kaa'inaatc ini ihkwewan, “O'o hsa ahpii miinawaa ani ocihcihsek, ci⁠tahkonaawaahsoyan ci⁠okosihsiyan.”
2KI.4.16	Miihsh ini ihkwewan kaa'ikotc, “Taka keko kiiwanimohtawihshihken, Kishemanitoo iitok kitootininiimik,” okii'ikoon.
2KI.4.17	Miitahsh a'a ihkwe kii⁠ani kikishkawaawahsotc kwiiwisenhsan ekii nihtaawikinitc ahpii e⁠ocihcihsenik Ilaaihshawan kaakii'ikohpan ci⁠oniicaanihsitc.
2KI.4.18	I'iwe tahsh kaa‑ani ompikitc a'a kwiiwisenhs aapitink eh⁠kiishikaninik okii anta waapamaan oteten kaakii wiiciiwaanitc omanishike'. 
2KI.4.19	Miitahsh kaa'inaatc oteten, “Etatawe nintewihkwehse!”
2KI.4.19	Oteten tahsh okii'inaani otanohkii'aakanini, “Ishiwinihk kaashi ayaanitc omaamaan.” 
2KI.4.20	Miitahsh a'a anohkii'aakan kaa⁠ishi otaahpinaatc ini kwiiwisenhsan ekii ishiwinaatc eshi'ayaanitc omaamaani. A'a tahsh kwiiwisenhs ekii minciminikotc omaamaan ociinkwaniniink piinihsh ekii naawahkwenik, miihsh piinihsh kaa⁠ishi nipotc. 
2KI.4.21	Miitahsh a'a ihkwe kaa⁠ishi ahkwaantawewinaatc okosihsan ekii awi pakitinaatc onipewininiink Ilaaihshawan eshi nihtaa nipaanitc Kishemanitoon wetininiimikonitc. Okiih kipa'aan tahsh ishkwaantem miihsh kaa⁠ishi maacaatc. 
2KI.4.22	Miihsh kaakii antomaatc onaapeman ekii'inaatc, “Taka piicinisha'o peshik anohkii'aakan, peshik kaye maanshimihtatim, ewii anta waapamak Kishemanitoon wetininiimikotc, ehpiisihkaayaan iko ninka pikiiwe,” okii'inaan. 
2KI.4.23	Miihsh kaa'ikotc, “Wekonen tahsh noonkom kaa⁠kiishikahk waa⁠onci ishaayan? Kaawiin iitok mahshi Anwepiiwi kiishikahsinoon, kaawiin kaye mahshi oshkakoocinihsii tipihkikiisihs
2KI.4.23	A'a tahsh ihkwe kii‑ishi nahkwehtam, “Mii ko 'iwe pisaan iko.”
2KI.4.24	Miitahsh kaa⁠ishi anoohkiitc ci⁠onahpinimintc ini maanshimihtatimoon ekii'inaatc anohkii'aakanan, “Haw, maacaan, keko wiin nihshihk pimi ayaahken niin onci, paanimaa hsa kanooninaan nihshihk pimi ayaahkan.” 
2KI.4.25	Miitahsh kaa⁠ishi maacaatc a'a ihkwe ekii anta waapamaatc Ilaaihshawan weti kaakii ishi'ayaanitc kihci ishpatinaank Karamel 
2KI.4.25	Niiyaak tahsh Kishemanitoon wetininiimikotc okii waapamaan ini ihkwewan eh⁠pinaakosinitc. Miihsh kaakii'inaatc Kahesiiwan pemiihtaakotc, “Inashke na awe Shoonemiiwihkwe kaa⁠pinaakositc. 
2KI.4.26	Taka anta nakishkaw, miitahsh ishi kakwecimaahkan, ‘Kimino'ayaa na? Kinaapem ina mino'ayaa? Kiniicaanihs ina kaye mino'ayaa?’ ”
2KI.4.26	Miihsh kaakii ihkitonitc ini ihkwewan, “Eya', niminohse.” 
2KI.4.27	Ahpii tahsh ini ihkwewan tekohshininitc kihci ishpatinaank i'imaa eshi'ayaatc Kishemanitoo otininiiman, miihsh kaa⁠ishi kihciwinikotc i'imaa ositaank eh⁠pakohsentamaakotc kekoonini. Kahesii tahsh pehsho kiih⁠piishaa ninkoci ewii ishi kaanciwepinaatc ini ihkwewan. Ilaaihsha okii'inaan, “Keko papaamenimaahken, wawiinke ohsha mikoshkaatentam piincaya'ii opimaatisiwinink. KaaTipenciketc ohsha kaawiin mahshi ninkihkentamoonikohsii, kaawiin kaye mahshi niwiintamaakohsii.”
2KI.4.28	Ini tahsh ihkwewan okii'ikoon, “Nintookimaam, kikiih kakwecimin ina ci⁠ayaawak kwiiwisenhs? Kitaanakii'inin iitok ci⁠kiiwanimohtawihshihsiwan.” 
2KI.4.29	Miitahsh Ilaaihsha kaa'inaatc Kahesiiwan, “Ihkwahpitoon i'i kikashkiikiiwin, maaciitoon kaye o'o nimihtikoom, mii 'i ishi maacaan. Kiishpin awiya nakishkawatc, keko pooshoo'aahken. Kiishpin tahsh kaye awiya pooshoo'ihk, keko papaamihtawaahken. Owatenkonk tahsh kwiiwisenhs ishi minciminamow i'i nimihtikoom,” okii'inaan.
2KI.4.30	Ini hsa ihkwewan kii‑ihkitowan, “KaaTipenciketc misiwe eh⁠tipenciketc, mii ehpiihci kehcinaa'entamaan kaawiin kiwii nakanihsinoon.” Miihsh Ilaaihsha ekiih ani piminisha'waatc ini ihkwewan. 
2KI.4.31	Kahesii tahsh kii⁠niikaanii, miihsh kaa⁠ishi ahtootc i'i mihtikoni owatenkwaniink ini kwiiwisenhsan. Kaawiin tahsh awaac iko kii⁠noontaatihsiiwan, kaawiin kaye kii⁠wahkawiihsiiwan. Miihsh kaa⁠ishi kiiwetc ekii anta nakishkawaatc, ekii wiintamawaatc Ilaaihshawan, “A'a hsa kwiiwisenhs kaawiin kii⁠wanishkaahsii,” ekii'inaatc.
2KI.4.32	Ahpii tahsh Ilaaihsha tekohshink i'imaa waahkaa'ikanink, tepwe hsa kaawiin kiih⁠pimaatisihsiiwan ini kwiiwisenhsan ekiih pimihshininitc i'imaa onipewinink. 
2KI.4.33	Miitahsh kaakii ishi piintiketc ekiih kipa'ank ishkwaantem kwiiwisenhsan ehta i'imaa ekii wiiciiwaatc, miihsh kaa⁠ishi anami'ehtawaatc kaaTipencikenitc. 
2KI.4.34	 Miitahsh kaa⁠ishi patakoshkawaatc ini kwiiwisenhsan, ekii ishitoonehshink otooniniink, ekii ishishkiishikwehshink tahsh kaye oshkiinshikoniink, ekii ishininciihshink itahsh kaye oninciinink. Ekiih patakoshkawaatc itahsh ini kwiiwisenhsan piinihsh kii⁠ani kiishiwiiyawiwewan. 
2KI.4.35	Miitahsh kaa⁠ishi wanishkaatc ekii aayaashawishkaatc i'imaa piintik ekiih papaamohsetc. Miitahsh miinawaa kaa⁠ishi patakoshkawaatc kwiiwisenhsan. Miihsh niishwaahcink kaakii ani aayinimonitc, miihsh piinihsh kaa⁠ishi ayinaapinitc. 
2KI.4.36	Miitahsh kaa'inaatc Kahesiiwan, “Antom tahsh a'a Shoonemiiwihkwe.” Miitahsh kaa⁠ishi antomaanitc. Ahpii tahsh ehpi piintikenitc ini ihkwewan o'o okii'inaan, “Ina wa'a kikosihs.” 
2KI.4.37	Miitahsh kaa⁠ishi piintiketc a'a ihkwe mihcisak ekii animihkopani'otc eshisitekaapawinitc, ekii ishi miikwehciwentank. Miihsh kaa⁠ishi otaahpinaatc ini okosihsan ekii ani maacaatc.
2KI.5.2	Siiriyawi shimaakanihshak itahsh pepahkaan kii⁠ayishaawaakopan ekii ayohkwiinowaakopanen. Peshik tahsh ihkwesenhsan kii⁠onci mahkantwewaakopan Isriyal ahkiink. Miitahsh wa'a ihkwesenhs kaakiih pamiihtawaatc Neamanan wiiwini. 
2KI.5.3	Miitahsh a'a ihkwesenhs kaa'inaatc otookimaahkweman, “Ampehsh nintookimaam wiiciiwaahpan ini kenootamawaanitc Kishemanitoon weti Sameriya 
2KI.5.4	Okii anta waapamaan tahsh otookimaaman ekii awi wiintamawaatc aaniin kaa⁠ihkitonitc ini ihkwesenhsan Isriyal ahkiink kaakii onciinitc. 
2KI.5.5	Miitahsh kaa'ikotc ini kaakii kihciokimaawinitc Siiriya ahkiink, “Haw shemaak maacaan, ninka oshipii'amawaa hsa kihciokimaa weti Isriyal ahkiink kaa‑ayaatc,” okii'ikoon.
2KI.5.5	Miihsh Neaman kaa⁠ishi maacaatc, ekii maaciinaatc ninkotwaahciink mitaahswaahk (6,000) osaawaapihko shooniyaan, niishwaahswaahk naanimitana (750) tahso kosikwan waapaapihko shooniyaa waapihkoon kaye, mitaahswewaan kaye kikishkikanan okiih tako maaciitoonan. 
2KI.5.6	I'iweni tahsh oshipii'ikan kaakiih piitamawaatc ini Isriyali kihciokimaan mii 'owe kaa⁠ishipii'ikaatenik, “Mii hsa eshipii'amawinaan, e⁠ishinisha'wak nintanohkii'aakan Neaman ci⁠nanaantawi'atc i'i kaa⁠inaahpinetc.”
2KI.5.7	Ahpii tahsh Isriyali kihciokimaa e⁠anamihtootc i'i oshipii'ikan, mii hsa kaa⁠ishi taashkiikipitootc okikishkikanan ehpiihci koshkwentank ekii ihkitotc itahsh, “Nimanitoow ina, awiya kii⁠nihsak ci⁠kiiwe pimaatisii'akipan? Wekonenini tahsh wa'a inini wenci piicinisha'waatc awiyan ci⁠mino'ayaa'imak kaa⁠sanaki omikiiwaahpinenitc? Mii hsa 'i eshihciketc eh⁠kakwe mihkank aaniin keshi maanshi wiiciiwitc.”
2KI.5.8	Ahpii tahsh Ilaaihsha 
2KI.5.9	Neamanan tahsh kiih⁠piishaawan kaakii ishi'ayaatc ekiih piinaanitc omihtatimoomini; otootaapaanaahkoni kaye, ekii ishi kipihciinitc eshi ishkwaantemiwaninik owaahkaa'ikan. 
2KI.5.10	Miitahsh Ilaaihsha kaa'inaatc otanohkii'aakanan, ci'inaanitc Neamanan, “Maacaan awi kisiihsipason niishwaahcink 7 Cwaartan 
2KI.5.11	Neaman tahsh wiinke kii⁠nishkaatisi, ekii ani maacaatc ekii ihkitotc, “Inashke mii 'i kaa⁠inentamaan kehcinaac maawiin ci⁠saakicikaapawihtawitc, ekii inenimak ci⁠kanoonaatc eshinihkaasonitc kaaTipencikenitc oManitooman, cikiih pi ayishininciipani'otc kaye eshi aahkosiwak, miihsh i'i cikii mino'ayaawakipan. 
2KI.5.12	Nawac iitok siipiin Apaana 
2KI.5.13	Otanohkii'aakana' tahsh okii naasihkaakoo' ekii'ikotc, “Kaa⁠otetewakimikooyan, kiishpin hsa okiikitoohtamaake inihkipan kihci kekoonini ci‑ishihcikewatc, kitaa ishihcikewaan iitok. Nawac iitok kitaa ishihcikewaan emihci'inihk, kisiihsipason miitahsh i'i ci⁠mino'ayaayan.” 
2KI.5.14	Miitahsh Neaman kaa⁠ishi naasipiitc ekiih kakintaapiikipani'otc niishwaahcink nipiink, ekii ishihciketc kaakii'ikotc Kishemanitoon otininiimini. Oshakayan tahsh kiih⁠kiiwe ishinaakosiwan taapishkoo apinoonciishenhsan kaa⁠ishishakayenitc; miihsh kaa⁠ishi mino'ayaatc. 
2KI.5.15	Miihsh Neaman kaa⁠ishi kiiwe ishaatc eshi'ayaanitc Ilaaihshawan, ekii wiiciiwaatc kahkina kaakii wiiciiwikotc. Miihsh kaa⁠ishi inaahsamikaapawihtawaatc ekii'inaatc, “Mii hsa 'i kiih⁠kihkentamaan kaawiin ayaahsii pahkaan manitoo misiwe ahkiink mii ehta ko oKishemanitoomiwaan Isriyalak. Taka hsa tahsh kanake otaahpinan ono kaa⁠miininaan, kitanohkii'aakanink e⁠inenimoyaan,” okii'inaan.
2KI.5.16	Miitahsh Ilaaihsha kaa⁠ihkitotc, “Kehcinaac iko kaaTipenciketc eh⁠pimaatisitc e⁠anohkiihtawak, kaawiin kekoon niwii otaahpinansiin.” Neamanan okiih kakaansomikoon, miihsh kaawiin Ilaaihsha kii‑inentansii. 
2KI.5.17	Miitahsh o'o kaa'ikotc Neamanan, “Kiishpin tahsh inentansiwan, taka hsa kanake pakitinihshin ci⁠kiiwewitooyaan o'o ahkamik
2KI.5.18	Taka hsa kaaTipenciketc ninka poonentamaak peshikoyek kekoonini, niin kitanohkii'aakanink kaa⁠inenintisoyaan; Ahpii nintookimaam piintiketc anami'ewikamikonk kaashi anami'ehtawimintc ini Oriman 
2KI.5.19	Miitahsh Ilaaihsha kaa'inaatc, “Mii'i pisaanisiwinink anishi maacaan.” Miitahsh Neamanan kaa‑ani ishi maacaanitc ekii nakanikotc.
2KI.5.19	Waahsayiish itahsh iko ekii ani pimi ayaanitc, 
2KI.5.20	a'a hsa Kahesii 
2KI.5.21	Miitahsh Kahesii kaakiih piminisha'waatc Neamanan. Ahpii tahsh Neaman e⁠waapamaatc awiyan eh⁠piminisha'okotc, kiih⁠kapaa hsa otootaapaanaahkonk ekii anta nakishkawaatc ekii'inaatc, “Kahkina na kekoon minohse?”
2KI.5.22	Miihsh Kahesii kaa⁠ihkitotc, “Kahkina hsa kekoon minohse. Nintookimaam hsa nimpiicinisha'ok ci‑ihkitowak, ‘Niishin ohsha oshkiniikiwak kaa⁠kanootamawaawaatc Kishemanitoon ninkiih pi'anta waapamikook weti Iihpariyam 
2KI.5.23	Neaman hsa tahsh kii‑ihkito, “Haw, pisaaniko otaahpin ninkotwaahk naanimitana tahso kosikwan waapaapihko shooniyaa waapihkoon.” Okiih kakaansomaan hsa Kahesiiwan ci⁠otaahpinaanitc ninkotwaahk naanimitana tahso kosikwan waapaapihko shooniyaa waapihkoo'. Omashkimotiniink tahsh okii ishi piina'amawaan, niishwewaan kaye kikishkikanan. Miihsh kaa⁠ishi miinaatc otanohkii'aakana', ci‑ishiwitawaanitc Kahesiiwan kaa⁠ishi'ayaanitc. 
2KI.5.24	Ahpii tahsh Kahesii kaah⁠takohshink weti kaakii ishi pihkwatinaanik, okii otaahpinamawaa' hsa 'i kaakiih pimiwitoonitc, owaahkaa'ikanink ekii ishi piintikatootc. Miitahsh kaa⁠ishi kanoonaatc i'i ininiwa' ci⁠ani maacaanitc. Kii⁠ani maacaawan tahsh. 
2KI.5.25	Miitahsh kaa‑ani ishi piintiketc ekii anta waapamaatc eshi'ayaanitc Ilaaihshawan. Miihsh kaa'ikotc, “Aaniinti kaa‑ayaayan?” Miihsh kaa⁠ishi nahkwehtawaatc, “Niin kitanohkii'aakan kaawiin inkoci nintoonci ishaahsii,” okii'inaan.
2KI.5.26	O'o tahsh Ilaaihshawan okii'ikoon, “Kaawiin ina kikihkentansiin i'imaa nintahcaahkonk ekii wiiciiwinaan ahpii kiih⁠kapaatc a'a inini otaapaanaahkonk kii⁠anta nakishkawihk? Kaawiin ohsha ocihcihsehsinoon ci⁠otaahpinintipan shooniyaa, ini kaye kikishkikanan, kaashi kihtikaatekin kaye alip 
2KI.5.27	I'iweni tahsh Neaman otinaahpinewin kika otihsikoon, iki kaye kipiiwesiimak nehpic iko 'i kika inaahpinem,” okii'ikoon. Miitahsh Kahesii kaa⁠ishi nakanaatc Ilaaihshawan osanakii omikiiwaahpinewin ekii ahpiihci waapishkaanik taapishkoo koon kaa⁠ishinaakositc.
2KI.6.1	Ilaaihsha 
2KI.6.2	Taka pakitinihshinaam ci‑ishaayaank Cwaartan 
2KI.6.3	Miitahsh peshik kaa'ikotc, “Taka wiiciiwihshinaam kitanohkii'aakanak eh⁠tinowiyaank.” Miihsh kaa'inaatc ewii wiiciiwaatc. 
2KI.6.4	Miitahsh i'i kaa‑ani ishi wiiciiwaatc. Ahpii hsa wetihtamowaatc Cwaartan siipink, mii hsa kaa⁠ishi maacii kawa'waanitc mihtikoo'. 
2KI.6.5	Peshik itahsh eh⁠kawa'waanitc mihtikoon, kiih⁠kiihcikwaakohseni waakaahkwatwaapihkoni, ekiih pahkopiihsenik. Miihsh kaa⁠ishi shaakowenitc, “Aah, nintookimaam! Nintawi'aason hsa i'i!” kii‑ihkitowan.
2KI.6.6	Ilaaihsha hsa Kishemanitoon wetininiimikotc okii ishi kakwecimaan, “Aanti kaa⁠ishi pahkopiihsek?”
2KI.6.6	Miihsh kaa⁠ishi kihkino'amaakotc aanti kaa⁠ishi pahkopiihsenik. Ilaaihsha hsa okiih kiishka'aan mihtik ekii ishi pahkopii wepinank i'imaa. Miitahsh kaakii aaposhkancipiihsenik i'i waakaahkwatwaapihk. 
2KI.6.7	Miihsh o'o kaa'inaatc, “Haw tahsh otaahpinan.” Miihsh kaa⁠ishi niiminihkeninitc ekii otaahpinaminitc.
2KI.6.8	A'a tahsh Siiriyawi kihciokimaa 
2KI.6.9	Ilaaihsha tahsh wetininiimikotc Kishemanitoon kii⁠anoohkii' o'o ci⁠awi'inimintc Isriyali kihciokimaan, “Keko weti inahke pimi'ishaahkek, Siiriyawininiwak ohsha weti ishaawak,” kii‑icikaniwiwan. 
2KI.6.10	Miitahsh Isriyali kihciokimaa awiyan okii ishinisha'waan ci⁠anta kihkentaminitc weti ayaawinink kaakii ishi wiintank wetininiimikotc Kishemanitoon. Ayaahpii hsa Ilaaihsha o'o okii ishi ayaankwaamimaan kihciokimaan, miihsh kaa⁠ishi kanawenintisonitc eshaanitc.
2KI.6.11	Wiinke tahsh kii⁠nishkaatisi Siiriyawi kihciokimaa, ekii antomaatc otaanihkewikimaama', “Taka wiintamawihshik awenen kiinawaa kaa⁠wiiciiwek Isriyali kihciokimaa!” ekii'inaatc.
2KI.6.12	Miitahsh peshik kaakii'ikotc otanohkii'aakanan, “Nintookimaaminaan, kaawiin i'i kaa⁠tahshiyaank nintaa ishihcikehsiimin! A'a iitok Ilaaihsha kaa⁠kanootamawaatc Kishemanitoon eyaatc Isriyal ahkiink, kaa⁠wiintamawaatc Isriyali kihciokimaan aaniin ehkitowatc kaashi nipaayan,” okii'ikoon.
2KI.6.13	Miitahsh o'o kaa⁠ihkitotc, “Maacaak anta kihkentamowaahk aanti eyaakwen, ewiih kaahcitinak!” kii‑ihkito. Kiihpi wiintamawaa tahsh weti Toohtan 
2KI.6.14	Miitahsh kaa⁠ishi ishinisha'waatc weti niipiwa' shimaakanihsha', miikaasowi otaapaanaahkwa', mihtatimoo' kaye eh⁠tipihkaninik. Miihsh kaa⁠ishi waahkaashkaminitc i'i ootenaani. 
2KI.6.15	Wiipa tahsh kikishep kii⁠wanishkaawan Ilaaihsha otanohkii'aakanan ekii saaka'aminitc, miihsh kaakii waapamaanitc eh⁠paahtiinonitc shimaakanihsha', miikaasowi otaapaanaahkwa', mihtatimoo' kaye e⁠waahkaashkaminitc ootena. Miihsh kaa'ikotc, “Nintookimaam, aaniin itahsh inaa ke⁠ishihcikeyank?”
2KI.6.16	Miitahsh o'o Ilaaihsha kaa'inaatc, “Keko sekisihken! Nawac ohsha kiinawint paahtiinowak kaa⁠wiiciiwinankwaa, ahpiihc wiin ikiweniwa' kaa⁠wiiciiwikowaatc,” okii'inaan. 
2KI.6.17	Miihsh kaa⁠ishi anami'aatc, “KaaTipencikeyan tootaw ci⁠waapitc.” Miitahsh kaakii waapi'ikotc kaaTipencikenitc o'o ekii ishinank, okii waapamaa' eshi pihkwatinaanik e⁠mooshkine ayaanitc mihtatimoo', miikaasowi otaapaanaahkwa' kaye e⁠ishkotewinitc e⁠waahkaashkaakotc Ilaaihsha.
2KI.6.18	Ahpii ehpi naasihkaakotc Siiriyawi shimaakanihsha', mii hsa Ilaaihsha kaa⁠ishi anami'ehtawaatc kaaTipencikenitc, “Taka tootaw oko ininiwak ci⁠waapihsikwaa!” Miitahsh kaah⁠tootawaanitc i'i ininiwa' ci⁠waapihsinik, Ilaaihsha kaakii ishi kakwetwetc. 
2KI.6.19	Miitahsh o'o Ilaaihsha kaa'inaatc, “Kaawiin iitok wiin o'o miihkana entone'amek, kaawiin kaye o'o aawansinoon ootena! Piminisha'ohshik, kika ishiwinininim itahsh a'a inini kaa‑antone'wek,” okii inaa'. Miihsh kaa⁠ishi ishiwinaatc Sameriya 
2KI.6.20	Kaa⁠ishkwaa piintikewinaatc itahsh i'imaa ootenaank, miihsh Ilaaihsha kaa⁠ihkitotc, “KaaTipencikeyan, taka tootaw oko ininiwak ci⁠waapiwaatc,” kii‑ihkito. Miitahsh kaaTipencikenitc kaa⁠ishi waapi'aanitc i'i ininiwa'. E⁠inaapinitc itahsh, okii waapantamini e⁠ayaanitc piintik i'imaa ootenaank Sameriya.
2KI.6.21	Ahpii hsa Isriyali kihciokimaan e⁠waapamaanitc, mii hsa kaa'ikotc Ilaaihsha, “Ninka nihsaak ina nintookimaam Ninka nihsaak ina?” okii'ikoon.
2KI.6.22	Miitahsh o'o kaa'inaatc, “Keko nihsaahken. Kaawiin iitok kitaa nihsaahsiik ininiwak ke⁠kaahcitinatwaapan kii⁠miikaatink. Ahsham miicim ci⁠wiihsiniwaatc, mina' kaye, pakitinaahkan itahsh cini kiiwewaatc, ci‑ishaawaatc eshi'ayaanitc otookimaamiwaan,” okii'inaan. 
2KI.6.23	Miitahsh a'a Isriyali kihciokimaa kaa⁠ishi kihci wiihkwanketc ekii ahshamaatc. E⁠ishkwaa wiihsininitc itahsh, e⁠ishkwaa minihkwenitc kaye mii 'i kaa⁠ishi kiiwenisha'waatc ci‑ishaanitc eshi'ayaanitc otookimaamini. Kaawiin itahsh miinawaa Siiriyawi shimaakanihsha' kii⁠onci piishaahsiiwa' cipi mikoshkaaci'ikowaatc.
2KI.13.1	Niishtanashinihsopipoon (23) itahsh kii⁠kihciokimaawinitc Cooashan 
2KI.13.2	Noociko kii‑ishi maci'ishihcike enaahsamiinitc kaaTipencikenitc, ekii ishihciketc kaakii ishihcikenitc Ceroopooaman 
2KI.13.3	Miitahsh Isriyalak kaakii nishki'aawaatc kaaTipencikenitc, ekiih pakitinaanitc ci⁠kihci shahshaakooci'ikowaatc Siiryawi kihciokimaan Haaseal 
2KI.13.4	Miitahsh Ciihoahaas kaakii anami'ehtawaatc kaaTipencikenitc. Miihsh kaa⁠ishi pisintaakotc kaaTipencikenitc aaniihsh okii waapantamini aaniin kaa⁠ishi onsosaami'ikowaatc ini Siiriyawi kihciokimaan. 
2KI.13.5	KaaTipencikenitc itahsh okii ishinisha'amaakowaan oniikaanisiin ke⁠naatamaakowaatc i'i onci eshi mashkawisiinitc Siiriyawininiwa'. Miitahsh pisaan Isriyalak kaa⁠ishi ayintaawaatc otaawiniwaank, taapishkoo kaakii pi ayintiwaahpan. 
2KI.13.6	Shaakooc itahsh kaawiin okii nakatansiinaawaan omaci'ishiwepisiwiniwaan Ceroopooaman kaakii ishi wepi'aanikopanen Isriyala' cishi macitootaminitc. Mii keyaapi kaa⁠ishi piminisha'waanitc ini ihkwewi manitoohkaanan Aasharah 
2KI.13.7	Ciihoahaas hsa aahpici kiih⁠pankiiwiwa' oshimaakanihshiima', mii ehta kaa⁠tahshinitc naanimitana (50) pemiwanepa'ikonitc, mitaahso (10) miikaasowi otaapaanaahkwa', mitaahciink mitaahswaahk (10,000) itahsh kiih⁠tahshiwa' oshimaakanihshiima'. Ini hsa Siiriyawi kihciokimaan kotak okiih caaki'aani, taapishkoo kekoon kaa⁠pawihsek kaa⁠tahtahkohkaacikaatek ekiih tootawaanitc.
2KI.13.8	Kahkina tahsh Ciihoahaas kaakii ishihciketc kii⁠kihciokimaawitc, aaniin kaye kaakiih pi ishi soonkaatisitc ishi oshipii'ikaateniwan i'imaa masina'ikanink eshi oshipii'ikaasonitc kotak Isriyali kihciokimaa' kaakiih pi ayishihcikenitc. 
2KI.13.9	Ekii ishkwaa pimaatisitc itahsh, kii‑ishi na'inaa eshi na'inimintc okehteya'aamipanii' i'imaa Sameriya ootenaank. Okosihsan hsa tahsh Cihooaash 
2KI.13.10	Nihsimitanashiniishwaahso (37) pipoon itahsh kaa⁠kihciokimaawinitc Cooashan 
2KI.13.11	Noociko hsa kii‑ishi macitootam enaahsamiinitc kaaTipencikenitc ekii nakatansik kaakii ishi macitootaminitc Ceroopooaman wetetenitc Niipatan 
2KI.13.12	Kahkina tahsh kekoon kaakii ishihciketc, kahkina kaye kaa⁠ishi soonkite'etc kii⁠miikaanaatc kihciokimaan Emasaayah 
2KI.13.13	Kaa⁠ishkwaa pimaatisitc Ciihoahaas kii‑ishi na'inaa imaa Sameriya ootenaank eshi na'inimintc Isriyali kihciokimaa'. Ceroopooaman itahsh okii naapishkaakoon ekii kihciokimaawinitc.
2KI.13.15	Miitahsh Ilaaihsha kaa'inaatc, “Naasihkaw mihtikwaap, aaninta kaye pihkwahkoon.” Miihsh kaa⁠ishihcikenitc. 
2KI.13.16	“Otaahpin a'a mihtikwaap,” okii'inaan ini Isriyali kihciokimaan. Ahpii wetaahpinaanitc, mii hsa Ilaaihsha kaa⁠ishi saaminaatc oninciinink. 
2KI.13.17	Miitahsh kaa'inaatc, “Paahkinan i'i waahsehcikan eyaak waapanonk inahke.” Kii‑ishihcikewan itahsh. Miihsh kaa'inaatc, “Haw, pimociken!” Miitahsh kihciokimaan kaa⁠ishi pimocikenitc. Ilaaihsha tahsh kii‑ihkito, “Mii hsa 'i enwaatek i'i pihkwahk kaaTipencikenitc opihkwahk ke⁠onci shaakooci'atwaa Siiriya 
2KI.13.18	Miitahsh kaa‑ani'inaatc kihciokimaan ci⁠otaahpinaminitc ini pihkwahkoon. Kaa⁠otaahpinaminitc itahsh mii 'i kaa'inaatc, “Pahkihte'an ihsa mihtahkamik!” Nihsink itahsh okiih pahkihte'amini, miihsh i'i minihk. 
2KI.13.19	Miitahsh kaakii nishkaatisitc a'a Ilaaihsha wetininiimikotc Kishemanitoon ekii'inaatc, “Naanink ohsha, komaa kaye ninkotwaahcink kitaakiih pahkite'an i'i mihtahkamik. Miitahsh i'i cikiih shaakooci'atwaapan Siiriyawininiwak, wiinke cikiih caaki'atwaapan. Nihsink itahsh ehta kika shaakooci'aak,” okii'inaan.
2KI.13.20	Miitahsh Ilaaihsha kaa⁠ishi ishkwaa pimaatisitc ekii na'inintc kaye.
2KI.13.20	Entahso ahki hsa kii⁠nihtaa takohshinoo' i'imaa Isriyal ahkiink ininiwa' ehpi piikwahkamikisinitc Moowap 
2KI.13.21	Miitahsh aapitink Isriyalak ewii na'inaawaatc ininiwan, ketahtawin okii waapamaawaa' i'i pemi mamaashiinitc, miihsh kaa⁠ishi piinci wepinaawaatc ini kaawii na'inaawaahpan i'imaa Ilaaihshawan eshi na'inimintc. Ahpii e⁠saamishkaminitc Ilaaihshawan ohkanini, mii 'i kaa⁠ishi kiiwe pimaatisinitc, miina ekii anishi niipawinitc.
2KI.13.22	Minihk itahsh Cihooaash kaa⁠kihciokimaawitc wiinke hsa okii onsosaami'ikoon ini kihciokimaan Hasealwan Siiriya ahkiink wenciinitc. 
2KI.13.23	Isriyalak hsa tahsh okii minotootaakowaan kaaTipencikenitc ekiih koohpaatenimikowaatc ekii naakatawenimikowaatc onci i'i kaakii ishi ahshotamawaanikopanen Eparahaaman, Aaisikoon, kaye Cekapoon. Piinihsh itahsh o'o ishi ahpii kaawiin inentansiiwan ci⁠nihshiwanaaci'intwaa, ci⁠waniihkenotaakowaatc kaye.
2KI.13.24	Haseal hsa tahsh kii‑ishkwaa pimaatisitc, okosihsan Pen hetaat 
2KI.13.25	Cihooaash itahsh okiih kiiwe mahkamaan Pen hetaatan ootenawan Isriyal ahkiink wenci tipentaakwaninikin. Pen hetaat iitok kii⁠mahkamaakopan Ciihoahaasan ono ootenawan mekwaa kii⁠kihciokimaawitc.
2KI.14.1	Niishopipoon hsa e⁠kihciokimaawinitc Cihooaashan 
2KI.14.2	Niishtanashinaanan (25) hsa kii⁠tahsopipoonwe kii⁠maacii kihciokimaawitc. Niishtanashishaankahso (29) pipoon hsa kii⁠kihciokimaawi i'imaa Ceroosalamink 
2KI.14.3	Kwayahk hsa kii‑ishihcike enaahsamiinitc kaaTipencikenitc, kaawiin mayaa cikii ishihciketc Tepitoon okehteya'aaman kaakii ishihcikenitc. Kii‑ishihcike hsa wiin kahkina kaakii ishihcikenitc oteten Cooashan. 
2KI.14.4	Shikwa tahsh kaawiin okiih piikopitoohsiinan eshi nihtaa tashi pakitinaahsowintc eshi ayishpatinaanik. Pemaatisinitc hsa keyaapi i'imaa kii‑ishi pakitinaahsowa', kii⁠minaahsikewa' kaye.
2KI.14.5	Ahpii tahsh kaa‑ayiicikimaawitc i'imaa otookimaawapiwinink, mii hsa kaa⁠ishi nihsaatc i'i aanihkewikimaa' kaakii anoohkiinitc ci⁠nihsimintc oteten kaakii kihciokimaawinihpan. 
2KI.14.6	 Kaawiin itahsh wiin okii nihsaahsii' i'i okosihsini aanihkewikimaa', ekii ishihciketc eshipii'ikaatenik i'i masina'ikan eshi oshipii'ikaatenik Moosihs 
2KI.14.7	Okii nihsaa' itahsh kaye mitaahciink mitaahswaahk (10,000) shimaakanihsha' Iitam 
2KI.14.8	Amahsaaya tahsh okii ishinisha'waa' owiintamaake' o'o ci⁠awi'inaanitc Cihooaashan wetetenitc Ciihoahaasan wetetenitc Ciihoowan kehciokimaawinitc Isriyal ahkiink, “Taka ampe pi⁠miikaashihshin!” 
2KI.14.9	O'o tahsh Cihooaashan okiih pishi nahkwehtaakoon, “Kaawiminakashii eyaatc Lepanan 
2KI.14.10	Tepwe hsa kikiih shaakooci'aak Iitam ahkiink wenciiwaatc, noonkom itahsh kikakiipaatentam! Inashke kihci inentan i'i kaakiih shaakoocihtwaayan, kitaawinink hsa ayapin keko inkoci onci ishaahken! Wekonen itahsh wa⁠onci maanshi wiiciiwiyan, mii' iitok i'i ke⁠nihshiwanaaci'ikoyan, iki kaye Coota ahkiink eyaawaatc,” okii'ikoon. 
2KI.14.11	Amahsaaya tahsh kaawiin kiih⁠pisintansii, miihsh Cihooaashan kehciokimaawinitc Isriyal ahkiink kaakii miikaanikotc. Weti tahsh ootenaank Peht Shiimesh 
2KI.14.12	Coota ahkiink hsa wenciiwaatc okiih shaakooci'ikowaa' i'i Isriyal ahkiink wenciinitc. 
2KI.14.13	Miitahsh Ciihoahaas Isriyali kihciokimaa kaakiih kaahcitinaatc Amahsaayawan Cootawi kihciokimaan weti Peht Shiimesh ecikaatenik. Kii‑ishaa kaye weti Ceroosalamink ekiih piikopitootc eshi waahkaayaapihkinikaatenik i'imaa ekii onci maacihtaatc ishkwaantenk Iihpariyam ecikaatenik piinihsh weti Kiihkeyishkwaantenk ecikaatenik. Ninkotwaahswaahk tahsomisit (600) ekiih piikopitootc. 
2KI.14.14	Kahkina hsa osaawi shooniyaa waapihkoon, waapaapihko shooniyaa waapihkoon kaye okii maaciinaan, tako kaye kahkina kekoon ehtenikin kaaTipencikenitc otanami'ewikamikoniink. Okii maaciitoonan kaye eshi wenootaninik i'i kihci okimaawikamik. Okii maaciinaa' awiya' kaa⁠tahkonaatc kii⁠ani kiiwetc weti Sameriya ootenaank.
2KI.14.15	Kahkina tahsh kaakii ayintitc Cihooaash kii⁠kihciokimaawitc, aaniin kaye kaa⁠ishihciketc, aaniin kaye kaa‑ayishiitc kii⁠miikaanaatc Amahsaayawan i'imaa ishi oshipii'ikaateniwan i'imaa masina'ikanink eshi oshipii'ikaasonitc Isriyali kihciokimaa' kaakiih pi ayishihcikenitc. 
2KI.14.16	Ekii ishkwaa pimaatisitc itahsh i'imaa kii‑ishi na'inaa eshi na'inimintc Isriyali kihciokimaa' Sameriya ootenaank. Okosihsan hsa Ceroopooam 
2KI.14.17	Amahsaaya itahsh wetetetc Cooashan, Coota ahkiink kaakiih tashi kihciokimaawitc mitaahshinaanopipoon kiih⁠pimaatisi kii‑ishkwaa pimaatisinitc Cihooaashan Isriyali kihciokimaan. 
2KI.14.18	Kahkina hsa Amahsaaya kaakii ishihciketc i'imaa ishi oshipii'ikaateniwan eshi oshipii'ikaasonitc i'imaa masina'ikanink Cootawi kihciokimaa' kaakiih pi ayishihcikenitc.
2KI.14.19	Kiih⁠kiimooci inentamonaaniwanini tahsh ewii nihsintc Amahsaaya i'imaa Ceroosalamink. Weti tahsh ootenaank Lekish 
2KI.14.20	Owiiyaw itahsh mihtatimoonk kii‑ishi ahcikaateni ekiih piicikaatenik i'imaa Ceroosalamink. Miitahsh i'imaa kaa⁠ishi na'inintc eshi na'inimintc kotak kihciokimaa', Tepit Otootenaam ecikaatenik.
2KI.14.21	Kahkina hsa tahsh pemaatisiwaatc eyaawaatc Coota ahkiink okii onakimaawaan Aasaraaya 
2KI.17.1	Mitaahshiniishopipoon (12) tahsh kaa⁠kihciokimaawinitc Ehaasan 
2KI.17.2	Noociko tahsh kii‑ishihcike enaahsamiinitc kaaTipencikenitc, kaawiin iko wiinke kii‑ishihcikehsii kaakii ishihcikenitc otaanaank kaakiih pi okimaawinitc. 
2KI.17.3	Kihciokimaan itahsh Shalmaniisar 
2KI.17.4	Mii hsa kaa⁠ishihciketc ekii ishinisha'waatc awiya' weti Iicipahkiink 
2KI.17.5	Miitahsh a'a Ahsiiriyawi kihciokimaa kaakiih piishaatc i'imaa Isriyal ahkiink ekii waahkaashkank Sameriya ootena nihsopipoon minihk. 
2KI.17.6	Mii hsa 'i shaankahso pipoon Hoshiiyawan kii⁠kihciokimaawinitc ahpii Ahsiiriyawi kihciokimaa okii kaahcicihtoon Sameriya ootena, kii‑ishiwinaatc kaye Isriyala' weti Ahsiiriya ahkiink. Weti hsa okii ishi kapehshi'aa' kihci ootenaank Hela 
2KI.17.7	Miitahsh o'o Isriyalak kaa⁠onci ishihsewaatc onsaam aaniihsh kii⁠macitootamok enaahsamiinitc kaaTipencikenitc oKishemanitoomiwaan, Iicipahkiink 
2KI.17.8	kaye tahsh kii‑ishihcikewak eshihcikenitc kotak pemaatisinitc eshi noocihcikenitc kaaTipencikenitc kaakiih saakitaama'waanihpan eni'ishaawaatc. Kii‑ishihcikewak kaye kaakii ishi anoohkiinihpan Isriyali kihciokimaa' ci‑ishihcikewintc. 
2KI.17.9	Isriyalak hsa kaye kiih⁠kiimooci macitootamok enaahsamiinitc kaaTipencikenitc oKishemanitoomiwaan ekii noocihtoowaatc kweyahkonaakwahsininik. Mii hsa kaa⁠ishihcikewaatc ekii oshihtoowaatc eshi ayishpaanik ke⁠tashi anami'aawaatc eshi ayayaanikin ootenawenhsan, kihci ootenawan kaye. 
2KI.17.10	 Aanti hsa piko eshi ayishpatinaanik, shipaayaahtik kaye eshi ayakawaahtenik okii ishi onahsaawaa' anami'ehkaaniwahsinii', okiih patahkinaawaa' kaye ihkwewi manitoohkaana' Aasharah 
2KI.17.11	Miitahsh i'imaa kaa⁠ishi nihtaa minaahsikewaatc eshi ayishpatinaanik, ekii ishihcikewaatc nehtaa ishihcikenitc kotak pemaatisinitc kaaTipencikenitc kaakiih saakitaama'waanitc eni'ishaawaatc. Noociko hsa kii‑ishihcikewak ekii onci nishki'aawaatc kaaTipencikenitc. 
2KI.17.12	Manitoohkaana' hsa okii anami'ehtawaawaa' aanawiin aana kii'ikowaahpan kaaTipencikenitc, “Keko i'iwe ishihcikehkek!”
2KI.17.13	KaaTipenciketc hsa otaanakii ishinishawaa' kaa⁠kanootamaakotc, i'i kaye oniikaani waapancike' kaa⁠niikaani kihkentaminitc ke⁠ishiwepaninik o'o ci‑ishi ayaankwaamimaanitc pemaatisinitc eyaanitc Coota 
2KI.17.14	Kaawiin itahsh kiih⁠pisitansiiwak ekii ishi shaashiipihtamowaatc taapishkoo okehteya'aamiwaapanii' kaakiih tepweyenimaahsinik kaaTipencikenitc oKishemanitoomini. 
2KI.17.15	Okii aanawentaanaawaa hsa otihkitowinini, i'i kaye otahshotamaakewin kaakii oshihtamawaanikopanen okehteya'aamiwaapanii'. Kaawiin kaye okiih papaapisihkihtansiinaawaa kaakii ishi ayaankwaamimikowaatc. Okiih piminisha'waawaa' manitoohkaana' kekoon enentaakosihsinik, miihsh kewiinawaa kaa‑ani inentaakosiwaatc. Okii nanaapinawaawaa' pemaatisinitc waahkaaya'ii eyaanitc aanawiin ekii onci'ikowaatc kaaTipencikenitc i'i ci‑ishihcikehsikwaa eshihcikenitc.
2KI.17.17	 Miitahsh kaye kaa⁠ishihcikewaatc ekii macihte'waawaatc okosihsiwaa', otaanihsiwaa' kaye ekiih pakitinaahsowaakewaatc. Okii noocihtoonaawaa kaye mamaantaawisiwin, mitewiwin kaye, noociko ekii ishi macihcikewaatc enaahsamiinitc kaaTipencikenitc, i'imaa ekii onci nishki'aawaatc. 
2KI.17.18	Miitahsh kaaTipenciketc kaakii nihshki'ikotc Isriyala', ninkoci ekii ishiwepinaatc enaahsamiitc. Mii hsa ehta Cootawink wentahkaanesinitc i'imaa kaa⁠ishkwiinitc.
2KI.17.19	Kaawiin itahsh iko kaye Cootawink wentahkaanesiwaatc okiih kanawentansiinawaa enaahkonikenitc kaaTipencikenitc oKishemanitoomiwaan. Mayaa hsa ko kii‑ishihcikewak kaakii maacihtoonitc ishihcikewinan nehtaa ishihcikenihpan Isriyala'. 
2KI.17.20	Miitahsh kaaTipenciketc kaakii aanawenimaatc kahkina Isriyala', ekii nana'ahsaatc pisaan ci⁠shaakooci'ikonitc kaa⁠shiinkenimikonitc. Miihsh i'i piinihsh kaakiih onci caaki wepinaatc keyaapi ci⁠waapamaahsik.
2KI.17.21	KaaTipencikenitc okii onci pahkewinikowaan Isriyalak Cootahkaank wenciinitc, miitahsh i'i Isriyalak kaakiih kihciokimaawi'aawaatc Ceroopooaman 
2KI.17.22	Isriyalak hsa kii‑ishihcikewak kahkina kaakii ishi macitootaminihpan Cerapooaman; kaawiin kiih⁠poonihcikehsiiwak. 
2KI.17.23	Miitahsh piinihsh kaaTipencikenitc ninkoci kaakii ishi wepinikowaatc enaahsamiinitc, mii' iitok i'i kaa⁠ishi ayaankwaamimiwekopan kiih⁠kiikitoohtamaakotc otanohkii'aakana', kaa⁠kanootamaakotc kaye. Miitahsh Isriyalak otahkiimiwaank kaakii onci maaciinintwaa, ekii ishiwinintwaa weti Ahsiiriya ahkiink. Miihsh weti keyaapi eyaawaatc.
2KI.17.24	Miitahsh kaa⁠ishihciketc a'a Ahsiiriyawi kihciokimaa pemaatisinitc ekii onci piinaatc Paapilan 
2KI.17.25	Ahpii hsa maawac iko nihtam eh⁠kapehshinitc i'imaa, kaawiin hsa okii⁠anami'ehtawaahsiini kaaTipencikenitc. Miitahsh kaaTipenciketc kaakii ishinisha'waatc mihshipishiwa' i'imaa mekweya'ii ci⁠nihsaanitc aaninta pemaatisinitc. 
2KI.17.26	Miitahsh kaa⁠ishi wiintamawintc Ahsiiriyawi kihciokimaa ekii'inintc, “Iki hsa naa pemaatisiwaatc kaakii ishiwinatwaapan ci⁠kapehshiwaatc weti ootenaahkaank Sameriya ahkiink, kaawiin ohsha naa okihkentansiinaawaa aaniin eshi antawentaminitc ini manitoon weti ahkiink wenci tipentaakosinitc. Okii ishinisha'waani mihshipishiwa' eshi'ayaawaatc, ke⁠nihsikowaatc, kaawiin aaniihsh okihkentansiinaawaa aaniin eshi antawentaminitc,” kii'inaa. 
2KI.17.27	Miitahsh o'o Ahsiiriyawi kihciokimaa kaa⁠inaahkoniketc, “Kiiwenisha'ohk hsa peshik anami'ewikimaa kaakii onci piinintipan weti Sameriya ahkiink ci⁠awi ishitaatc, ke⁠kihkino'amawaatc i'i pemaatisinitc aaniin eshi antawentaminitc manitoon weti wenci tipentaakosinitc,” kii‑ihkito. 
2KI.17.28	Peshik itahsh Isriyali anami'ewikimaa Sameriya ahkiink kaakii onci piinintipan kiih⁠kiiwe ekii ishi kapehshitc Pehtal 
2KI.17.29	Shaakooc itahsh eshi pepahkaanwewaanakisiwaatc pemaatisiwaatc kaakiih pi kapehshiwaatc Sameriya ahkiink okii oshi'aawaa' omanitoohkaanimiwaa', ekii ishi ahsaawaatc manitoohkaani anami'ewikamikonk eshi ayishpatinaanik Isriyala' kaakii oshihtoonitc. 
2KI.17.30	Iki hsa Paapilan wenciiwaatc okii oshi'aawaan ke⁠omanitoomiwaatc Sahkat Piinoht 
2KI.17.31	Iki kaye Aaipah 
2KI.17.32	Okii kohtaanenimaani hsa kaye kaaTipencikenitc, shaakooc itahsh awenena' iko owiicipimaatisiini okii onci onakimaani ke⁠ani anami'ewanohkiihcikenitc kaakii ayishi anami'aawaatc eshi ayishpatinaanik. 
2KI.17.33	Okii kohtaanenimaani kaye kaaTipencikenitc, shaakooc itahsh okii anami'ehtawaani omanitoomini ekii ishihcikenitc kaakii nihtaa ishihcikenitc weti otahkiiminiink kaah⁠pi'onci piicikaniwinitc.
2KI.17.35	 Ahpii kaaTipenciketc kii⁠oshihtamawaakopanen ahshotamaakewin Isriyala', o'o hsa kii'inaakopan, “Keko wiin pahkaan manitook anami'ehtawaahkekwaanik; keko kaye animihkohtawaahkekwaanik ci⁠anohkiihtawekwaa; keko kaye pakitinaahsoohtamawaahkekwaanik. 
2KI.17.36	 Niin ihsa ehta kaaTipencikeyaan kika kohtaanenimim, kika animihkohtaam enaahsamiiyaan, kika pakitinaahsoohtamawim kaye. Niin iitok Iicipahkiink kaakii onci saakiciwininakook ninkihci mashkawisiiwin kii⁠aapacihtooyaan ahpii kiishi niminihkeniyaampaan. 
2KI.17.37	Mooshak hsa kaye kika kanawentaam nintihkitowinan, anami'ehcikewinan kaye, nintoonahshowewinan kaye, nintinaahkonikewinan kaye kaakii oshipii'amaan. Keko wiin pahkaan manitook kohtaanenimaahkekwaanik. 
2KI.17.38	Keko kaye waniihkehkek i'i ahshotamaakewin kaakii oshihtamawinakook, keko kaye pahkaan manitook pisintawaahkekwaanik. 
2KI.17.39	Niin ihsa ehta Tepencikeyaan kiKishemanitoomiwaa kika kohtaanenimim, niin iitok ke⁠naatamawinakook eshi mashkawentaakosiwaatc kaa⁠shiinkeniminekwaa,” okii'inaawaan. 
2KI.17.40	Kaawiin itahsh okiih pisintaakohsii'. Shaakooc kaawiin okiih poonihtoohsiini okehte ishihcikewinini.
2KI.17.41	Aana hsa wiin oko pemaatisiwaatc ekii kohtaanenimaawaatc kaaTipencikenitc, shaakooc hsa okii anami'ehtawaawaa' omanitoomiwaa'. Miitahsh keyaapi noonkom kaa⁠kiishikaninik kaa⁠onci ishihcikenitc oniicaanihsiwaa', oshihsiwaa' kaye enaapihcikenitc kaakii ishihcikewaatc.
2KI.18.1	Nihsipipoon hsa kaa⁠kihciokimaawinitc weti Isriyal ahkiink Hoshiiyawan 
2KI.18.2	Niishtanashinaanan (25) hsa kiih⁠tahsopipoonwe kii⁠kihciokimaawitc. Niishtanashishaankahso (29) tahsopipoon hsa Ceroosalamink 
2KI.18.3	Kwayahk ihsa kii‑ishihcike Hesihkaaya enaahsamiinitc kaaTipencikenitc taapishkoo kaakii ishihcikenitc okehteya'aamipaniin Tepitoon. 
2KI.18.4	 Okii nihshiwanaacihtoonan hsa e⁠ishpatinaanikin, kaakii nihtaa tashi anami'aank, okiih piikonaa' kaye ahsinii' petahkisonitc enami'ewenimimintc, okiih kiishka'waa' kaye petahkisonitc ihkwewi manitoohkaana' Aasharah 
2KI.18.5	Hesihkaaya okiih tepweyenimaan hsa kaaTipencikenitc, weKishemanitoominitc Isriyala'. Kaawiin hsa wiihkaa awiyan i'i nahke otaanaank kiihpi inentaakosihsiiwan kaakii ishi kihciokimaawitc kaawiin kaye kiini ishkwaa ayaatc. 
2KI.18.6	Okii kihciwenimaan hsa kaaTipencikenitc, kaawiin okii poonihtoohsiin eh⁠piminisha'waatc. Okiih na'ihtamowaanan kahkina otinaahkonikewinini kaaTipenciketc kaakii miinaakopanen Moosihsoon. 
2KI.18.7	Miihsh i'i kaakii onci wiiciiwikotc kaaTipencikenitc, kii⁠minohse kaye aaniin iko kaa⁠ishihciketc. Okii nakaashkawaan Ahsiiriyawi kihciokimaan 
2KI.18.8	Oyootenaasihkaank hsa kaye kihci ootenaahkaank kaa⁠waahkaa'aataapihkinikaatek okiih tashi shaakooci'aa' Pilistii 
2KI.18.9	Niiwipipoon tahsh Hesihkaaya 
2KI.18.10	Nihsopipoon (3) tahsh e⁠ani ishihsenik, mii hsa kaa⁠ishi shaakoocihtoonitc weweni Sameriya ootena. Miitahsh Hesihkaaya ninkotwaahso (6) pipoon ekii kihciokimaawitc, shaankahso (9) pipoon tahsh wiin a'a Hoshiiyawan 
2KI.18.11	A'a tahsh Siiriya kihciokimaa otahkiiminiink okii maaciinaa' Isriyala' ekii onci maaciinaatc, ekii ishiwinaatc Siiriya ahkiink. Aaninta hsa Hela 
2KI.18.12	Miitahsh o'o kaakii onci ishihsewaatc aaniihsh onsaam kaawiin okii na'ihtawaahsiwaawaan kaaTipencikenitc oKishemanitoomiwaan. Okiih piikonaanaawaa hsa kaakii ishi ahshotamawaakopanen, okiih piikonaanaawaa kaye kaakii inaahkonikenitc Moosihsoon 
2KI.18.13	Mitaahshiniiwipipoon itahsh Hesihkaaya kaa⁠kihciokimaawitc, Ahsiiriyawi kihciokimaan Senaakarip 
2KI.18.14	Miitahsh Hesihkaaya kaa⁠kihciokimaawitc Coota ahkiink, o'o kaakii anoohkiitc ci⁠awi'inimintc Senaakaripoon kaakii ayaanitc Lekish 
2KI.18.15	Miitahsh Hesihkaaya kaakii miinaatc kahkina waapaapihko shooniyaa waapihkoon eyaanitc i'imaa kaaTipencikenitc okihci anami'ewikamikoniink, ekii miinaatc kaye kahkina eshi wenootaninik kihciokimaawikamik. 
2KI.18.16	Okii pahkwatinaan kaye shooniyaa waapihkoon kaakii ahsaakopanen ishkwaantenk, ishkwaantemaahtikohkaank kaye eyaanikin i'imaa kaaTipencikenitc okihci anami'ewikamikoniink. Miihsh kaa⁠ishi miinaatc Ahsiiriyawi kihciokimaan. 
2KI.18.17	Miitahsh a'a Ahsiiriyawi kihciokimaa kaakiih piicinisha'waatc nihsin (3) otaanihkewikimaama' o'o eshinihkaasonitc, Tartan 
2KI.18.18	Kii⁠matwe ihkitowak tahsh e⁠antawenimaawaatc kihciokimaan ci⁠piishaanitc. Okiih pi naasihkaakowaan Ilaayahkiman 
2KI.18.19	Miitahsh o'o kaa⁠matwe ihkitotc Orapshake, “O'o hsa inihk Hesihkaaya, ‘Mii hsa oweni maawac kihciokimaa, Ahsiiriyawi kihciokimaa ehkitotc, “Wekonen itahsh ehpenimonotamek o'o kaa⁠kehcinaa'oyek?” 
2KI.18.20	Kitihkit iitok e⁠ayaayan aaniin eshi miikaasoyan, e⁠ayaayan kaye shimaakanihshiiwi mashkawisiiwin. Anihshaa iitok i'i kaa⁠ihkitoyan. Awenen itahsh ehpenimoyan o'o kaa⁠pisiskenimihsiwan? 
2KI.18.21	Kipakohsenimaak hsa Iicipahkiink 
2KI.18.22	Miihsh kaani ihkitotc, “Kiishpin itahsh o'o ishiyan, ‘KaaTipenciketc ninKishemanitoominaan hsa nintahpenimonotawaanaan,’ miiwan iitok ini Hesihkaaya kaakiih piikonank eshi ayishpatinaanik entashi anami'ehtawimintc kaaTipencikenitc, eshi pakitinaahsoohtamawimintc kaye, o'o tahsh e⁠ihkitotc, ‘O'omaa eshi pakitinaahsonk e'ayaak Ceroosalamink, mii hsa imaa ke⁠tashi anami'ehtawek kaaTipenciketc.’ 
2KI.18.23	Taka hsa kiinawaa inentamok ci⁠wiici inentamoomek nintookimaam Ahsiiriyawi kihciokimaa kika miinininim hsa niishink mitaahswaahk (2,000) mihtatimook, kiishpin kota ayaawekwaa ininiwak ke⁠pimiwanepa'ikowaatc. 
2KI.18.24	Kaawiin iitok mihsawaa kitaa shaakooci'aahsii maawac mecentaakositc Ahsiiriyawi aanihkewikimaa, shaakooc itahsh e⁠ahpenimoyek Iicipiiwininiwak ci‑ishinisha'amawinekwaa miikaasowi otaapaanaahkwa', ke⁠otaapa'iwenitc kaye! 
2KI.18.25	Mii na 'i enentamek o'o kaa⁠pi miikaatamaan, kaa⁠pi nihshiwanaacihtooyaan kaye o'omaa kitahkiimiwaa ewiici'ihsik kaaTipenciketc? Wiin iitok iko kaakiih kanooshitc ci⁠piishaawak o'omaa ahkiink ci⁠pi nihshiwanaacihtoowak, inihk!” kii‑ihkito Orapshake.
2KI.18.26	Miitahsh o'o Ilaayahkim, Shepna, a'a kaye Cooah kaakii'inaawaatc ini Orapshakewan 
2KI.18.27	Miitahsh o'o kaa'ikowaatc Orapshakewan, “Kitinentaam ina kiinehtawaa, a'a kaye kihciokimaa e⁠onci piicinisha'onankitc nintookimaaminaan ono ci⁠wiintamaakooyek? Iki ohsha kaye kaa⁠kanoonankitwaa eyaawaatc waahkaayaapihkinikanink, ke⁠ani miiciiwaatc omoowiwaan, ke⁠minihkwewaatc kaye oshikiwiniwaan!”
2KI.18.28	Miitahsh o'o kaa⁠matwe ihkitonitc ini aanihkewikimaan Hiiparoowi ishikiishwewin ekii aapacihtoonitc, “Noontamowaahk ehkitotc maawac kehciokimaawitc Ahsiiriyawi kihciokimaa! 
2KI.18.29	Mii hsa oweni eninek, ‘Keko pakitinaahkek Hesihkaaya ci⁠waniminek, kaawiin iitok oka kashkihtoohsiin ci⁠naatamawinek eshi mashkawisiiwak. 
2KI.18.30	Keko kaye kika kashkimikohsiiwaa e'ininek ci⁠tepweyenimimek ci⁠naatamawinimek kaaTipencikenitc ahpii o'o ihkitotc, “KaaTipenciketc hsa tepwe kika naatamaakonaan; kaawiin hsa ta⁠pakitinaahsii a'a kihciokimaa ci⁠shaakoocihtootc o'o ootena.” 
2KI.18.31	Keko pisintawaahkek Hesihkaaya!’ Mii hsa 'oweni kihciokimaa Ahsiiriya ahkiink ehkitotc, ‘Taka inentamok ci⁠mino wiiciiwiyek, pisaan pi⁠saaka'amok. Miitahsh kahkina entahshiyek ci⁠ontancikeyek eshi kihtikaanekwaa shoominak, kaye kimiinaahtikoomiwaak, ci⁠onci minihkweyek kaye kitoonta'ipaaniwaank. 
2KI.18.32	Niin itahsh ahpii ninka piishaa ci‑ishiwininakook ahkiink inentaakwahk taapishkoo kitahkiiwaank. Mii hsa weti eshi nihtaawikihkin pahkweshikaniminan ke⁠onci oshi'intc pahkweshikan, eshi'ayaakin eshi kihtikaasowaatc shoominak ke⁠onci oshihcikaatenik oshki shoominaapo, eshi'ayaawaatc kaye aalip tinowaahtikook, aamoowi siinsipaahkwat kaye eshi'ayaak. Miitahsh i'imaa ke⁠tashi pimaatisiyek. Keko tahsh pisintawaahkek Hesihkaaya, kika waniwinikowaa iitok o'o kii'ininek, “KaaTipenciketc hsa kika naatamaakonaan.” 
2KI.18.33	Kotak awiyak pemaatisiwaatc ina otaa kashkihtooni omanitoomiwaa' ci⁠shaapwiihtoonitc otahkiimiwaa ahpii kii⁠miikaanikowaatc Ahsiiriyawi kihciokimaan? 
2KI.18.34	Aaniinti tahsh iki manitook wenci tipentaakosiwaatc ootenaahkaank ecikaatenikin, Hemaht 
2KI.18.35	Aanahpii hsa manitoo ahkiihkaank wenci tipentaakosiwaatc keshkihtoowaatc ci⁠naatamawaatamowaatc otahkiimiwaan niin onci? Aaniin itahsh inaa kaaTipencikenitc keshi kashkihtoohpan ci⁠naatamawaatank Ceroosalam niin onci?’ ihkito Ahsiiriyawi kihciokimaa,” okii'ikowaa'.
2KI.18.36	Pemaatisiwaatc hsa kaawiin kii⁠noontaatihsiiwak, kekoon ekii ishi nahkwehtansikwaa aaniihsh kihciokimaan okii'ikowaan i'i ci‑ishihcikewaatc. 
2KI.18.37	Miitahsh a'a Ilaayahkim, wetetetc Hilkaayawan, kaa⁠naakacihtootc okimaawikamik, Shepna kaye oshipii'ikewinini, Cooah kaye, wetetetc Esahpan kaa⁠naakacihtootc masina'ikanan, kii‑ishaawak ekii anta waapamaawaatc Hesihkaayawan, ekiih taashkiikipitoowaatc okikishkikaniwaan. Miihsh kaa⁠ishi wiintamawaawaatc kaakii ihkitonitc ini Orapshakewan 
2KI.19.1	Ahpii hsa kihciokimaa Hesihkaaya o'o kaa⁠noontank, mii hsa kaa⁠ishi taashkiikipitootc okikishkikanan ekiih pihsihkank ahsapiiwekinowayaan ehpiihci mikoshkaatentank. Miitahsh kaa⁠ishi ishaatc kaaTipencikenitc okihci anami'ewikamikoniink. 
2KI.19.2	Miitahsh kaakii ishinisha'waatc Ilaaikaman 
2KI.19.3	Miihsh o'o kaa'inaanitc, “Mii hsa 'oweni Hesihkaaya ehkitotc, ‘Noonkom kaa⁠kiishikahk hsa etatawe wahsitaawentaakwan, e⁠kihci nooci'ikooyaank, e⁠koohpaasinaakosiyaank kaye. Kitishinaakosimin hsa ko taapishkoo ihkwe ewii nihtaawikinaawaahsotc kaa⁠te'ahpiihciihsik ci⁠nihtaawiki'iwetc. 
2KI.19.4	Ahsiiriyawi kihciokimaa iitok okii anoonaan Orapshakewan 
2KI.19.5	Ahpii tahsh Aaiseya 
2KI.19.6	miihsh o'o kaa⁠ishi wiintamawaatc ci⁠awi'inaanitc, otookimaamini, “Mii hsa 'owe kaaTipenciketc ehkitotc, ‘Keko onci sekisihkek i'i kaa⁠ishi noontamek ehkitonitc e⁠maci'inaahpinemimitc otanohkii'aakana' a'a Ahsiiriyawi kihciokimaa. 
2KI.19.7	Niin hsa ninka ishi'aa otahcaahkonk ci‑inihtank ke⁠onci kiiwetc otahkiimink, miitahsh weti keshi tootawak pashipa'ikewihkomaanink ci⁠onci nihsintc,’ ” okii inaa' ci⁠awi ihkitonitc.
2KI.19.8	Ahpii tahsh Orapshake e⁠noontank Ahsiiriyawi kihciokimaan ekii matwe onci maacaanitc Lekish 
2KI.19.9	Ahpii hsa Senaakarip 
2KI.19.10	“O'o hsa inaahkek Hesihkaaya kehciokimaawitc Coota ahkiink, ‘Keko hsa pakitinintisohken ci⁠wanimihk Kishemanitoo ehpenimoyan o'o e⁠inihk, “Kaawiin hsa ta⁠pakitinaahsii Ahsiiriyawi kihciokimaa ci⁠shaakoocihtootc Ceroosalamini.” 
2KI.19.11	Kinoontaan iitok aaniin Ahsiiriyawi kihciokimaa entootank kahkina ahkiin, wiinke piko e⁠nihshiwanaacihtootc. Kitinentam ina tahsh kiin ci⁠naatamaakooyan? 
2KI.19.12	Ninkehteya'aamipaniik iitok okii nihshiwanaacihtoonaawaan ono ootenawan Kosan 
2KI.19.13	Aaniinti tahsh iki kihciokimaak wenciiwaatc Hemaht 
2KI.19.14	Miitahsh kihciokimaa Hesihkaaya 
2KI.19.15	 Miitahsh kaa⁠ishi anami'ehtawaatc kaaTipencikenitc ekii ihkitotc, “Kiin kaaTipencikeyan, Isriyalak weKishemanitoomiwaatc, kehciokimaawapiyan nahsaw eshi'ayaawaatc cerapiik 
2KI.19.16	Oo Tepencikeyan taka waapamihshinaam o'o kaa⁠ishihseyaank, noontamow kaye aaniin Senaakarip ehkitotc e⁠maci'inaahpinemihk kiin kaaTipencikewatc. 
2KI.19.17	Tepencikeyan, tepwe hsa Ahsiiriyawi kihciokimaak onihshiwanaaci'aawaa' kotak pemaatisinitc, otahkiimini kaye. 
2KI.19.18	Okii macihte wepinaawaa' hsa omanitoomini ekii nihshiwanaacihtamawaawaatc, kaawiin iitok kii⁠manitoowihsiiwa'. Kii⁠mihtikowiwa' iitok, kii⁠ahsiniiwiwa' kaye, ininiink ekii onci oshi'aatc. 
2KI.19.19	Taka hsa tahsh Tepencikeyan ninKishemanitoominaan, naatamawihshinaam onci Ahsiiriyawi kihciokimaa. Miitahsh kahkina entahswewaanakisiwaatc o'omaa ahkiink wekimaawiwaatc ci⁠kihkentamowaatc, kiin ehta e⁠mihci peshikoyan, eh⁠Kishemanitoowiyan, Tepencikeyan,” kii‑ihkito.
2KI.19.20	Miitahsh Aaiseya wetetetc Emaasoon 
2KI.19.21	Miitahsh o'o kaaTipenciketc enaatc, ‘I'i kihci ootena Ceroosalam kipaahpi'ikon, kimaanenimikon kaye, miihsh kaye eshi wewepihkwepani'omakahk e⁠maaciipa'iweyan! 
2KI.19.22	Awenen hsa kaa⁠maanenimatc, awenen kaye kaa⁠maci'inaahpinematc? Awenen hsa kaa⁠kishiiwe kanoonatc, awenen kaye kehci inenintisoohkantawatc? A'a hsa Kehtentaakositc Isriyaliink wenci tipentaakositc! 
2KI.19.23	Kitaapaci'aak hsa omaaciiyaacimook e⁠maanenimiyan, niin Tepencikeyaan. O'o hsa kitihkit, “Kaa⁠paahtiinowaatc hsa nimiikaasowi otaapaanaahkwak ninka aapaci'aak ci‑ishaayaan maawac eshpatinaakin waciin Lepanan 
2KI.19.24	Miihsh kaye ehkitoyan, “Ninkii waanihkaataanan hsa onta'ipaanan i'imaa mayaki ahkiink, kaye ekii onci minihkweyaan nipi. Ninkii paanko wepishkaanan kahkina siipiinhsan eyaakin Iicipahkiink,” kitihkit,’ okii'inaan.”
2KI.19.25	“ ‘Kaawiin ina kikiih noontansiin aasha iwe ekii inaahkonikeyaan mewisha? Miitahsh i'i aasha e⁠ishihcikeyaan. Kikii miinin mashkawisiiwin ci⁠shaakoocihtooyan ini ootenawan kaa⁠waahkaayaapihkinikaatekin ci⁠mihci ayohkwaapihkisinkin. 
2KI.19.26	Ikiweniwak i'imaa kaa⁠ishitaawaatc kaawiin kekoon cikii ishi nanahkwiiwaatc ekii sekisiwaatc ekii wanaanimisiwaatc taapishkoo ko kaa⁠nihtaawikihcikaatekin kaa⁠ishi pashkwaak, taapishkoo ko mashkohsiwan wakici waahkaa'ikan kaa⁠nihtaawikinkin kaa⁠noonte paahtekin cipwaa kiishikinkin onsaam kii⁠kishitek.’ ”
2KI.19.27	“ ‘Kahkina ohsha ninkihkentaanan eshi'ayaayan eshihcikeyan, eshaayan, kaye eshi nishkenimiyan. 
2KI.19.28	Ninkii noontam eshi nishkenimiyan kaye eshi kihci inenintisoyan. Kwaashkwepicikan ninka cihtisitoon kishankwanink, piiwaapihk kika tahkwantamo'in taapishkoo mihtatim kaa⁠onci maamiinopicikaniwitc ci⁠kiiwe wihkopininaan ci⁠anishi kiiweyan kaakii pi'onciiyan,’ kii‑ihkito kaaTipenciketc.”
2KI.19.29	Aaiseya tahsh okii'inaan kihciokimaan Hesihkaayawan, “Mii 'owe ke⁠onci kihkentaakwahk aaniin ke⁠ishihseyan, o'owe ahpii kaa⁠ishihsek miinawaa o'owe ahpii ani ishihsek kika miicin i'i kaa⁠nihtaawikink mihtahkamik, miinawaahsh ahpii ani ishihsek kika kihtike ci⁠manishaman kaakii kihtikaataman kaye ci⁠kihtikaanatwaa shoominak ke⁠amwatwaa. 
2KI.19.30	Ikiweniwak pemaatisiwaac Coota kaatinowiwaatc kaakiih pi shaapwiiwaatc ta⁠ishinaakosiwak taapishkoo kihtikaan ociipihk kaa⁠kontaawakink ci⁠onci minokinkin miinan. 
2KI.19.31	Awiyak kaye i'imaa Ceroosalamink i'imaa kaye Saayan ishpatinaank ta‑ayaawak kaakiih pi shaapwiiwaatc aaniihsh kaaTipenciketc kaaMaawaci mashkawisiitc ekii onentank ewiih tootank i'iwe ci‑ishihsenik.”
2KI.19.32	“Mii 'owe kaaTipenciketc ehkitotc iniweniwan onci kihciokimaan Ahsiiriya ahkiink, ‘Kaawiin oka piintikeshkasiin o'o ootena, kaawiin awaac peshik pihkwahk ta⁠ishi pimoocikehsii o'omaa. Kaawiin awiya shimaakanihsh kaa⁠tahkonank nakaa'ikanini ta⁠piishaahsii ciikaya'ii o'o ootenaank. Kaawiin awiya oka kashkihtoosiin ci⁠oshihtootc ke⁠onci paashicishkank i'iwe waahkaayaapihkinikan. 
2KI.19.33	Ta‑anishi kiiwe i'iweni peshikwan miihkana kaakiih pi'onci takohshink awaac ci⁠piintikeshkasik i'i ootena, niin kaaTipenciketc kaa⁠kiikitoyaan. 
2KI.19.34	Ninka naatamawaataan o'o ootena ci⁠naakacihtooyaan, niin iko onci, i'iwe kaye onci a'a nintanohkii'aakan Tepit,’ ” mii 'owe Aaiseya kaakii'inaatc Hesihkaayawan.
2KI.19.35	Miitahsh i'i eh⁠tipihkaninik kaaTipenciketc otencaliman kii‑ishaawan eshi kapehshinitc Ahsiiriyawi shimaakanihsha', ekii nihsaanitc ninkotwaahk nihshwaahsomitanashinaanan tahsink mitaahswaahk (185,000). Weyaapaninik hsa misiwe kii⁠mihci piiwihshinoo' shimaakanihsha'. 
2KI.19.36	Miitahsh Senaakarip Ahsiiriyawi kihciokimaa kaa⁠ishi kawinoketc ekiih kiiwetc, Ninipe 
2KI.19.37	Aapitink itahsh eh⁠kiishikaninik e⁠anami'ehtawaatc omanitooman Nisrak 
2KI.22.2	Kwayahk hsa kii‑ishihcike Cosaaya enaahsamiinitc kaaTipencikenitc, kii‑ishi pimaatisi kaye misiwe nahke kaakii ishi pimaatisinitc Tepitoon 
2KI.22.3	E⁠ani ayishihsenik tahsh mitaahshinihshwaahso (18) pipoon Cosaaya 
2KI.22.4	Miihsh o'o kaa'inaatc, “Maacaan anta waapam Hilkaaya 
2KI.22.5	Wiintamaw hsa ci⁠miinaatc shooniyaan i'i ininiwa' kaa⁠kanawaapantaminitc anohkiiwin kihci anami'ewikamikonk, miihsh i'imaa ke⁠onci tipa'amawaanitc i'i ininiwa' kaa⁠waweshihtoonitc kihci anami'ewikamikoni kii⁠piikoshkaanik. 
2KI.22.6	Ci⁠tipa'amawaatc kaye mihtikonaape', kaa⁠waahkaa'ikenitc, kaa⁠onaapihkinikenitc kaye. Ci⁠ataawewaatc kaye napakihsakoo', ahsinii' kaye ke⁠aapatisinitc waweshihcikaatenik kihci anami'ewikamikoni. 
2KI.22.7	 Iki hsa ininiwak kaa⁠naanaakacihtoowaatc o'o anohkiiwin kaawiin memwehc wiinawaa ta⁠naanaakaci'aahsiiwak aaniin entootawaawaatc shooniyaan, aaniihsh wawiinke kwayahk tepweyentaakosiwak,” kii‑ihkito.
2KI.22.8	Hilkaaya kihci anami'ewikimaa tahsh okii'inaan Shehpanan 
2KI.22.9	Miitahsh oshipii'ikewinini Shehpan kaakii anta waapamaatc kihciokimaan ekii wiintamawaatc aaniin kaa⁠ishi waapantank ekii ihkitotc, “Kitanohkii'aakanak hsa okiih tipa'ikaakenaawaan ini shooniyaan kihci anami'ewikamikonk kaakii ayaanitc ekii miinaawaatc anohkiiwininiwa', i'i kaye kaa⁠naanaakacihtoonitc anohkiiwin kihci anami'ewikamikonk.” 
2KI.22.10	Miitahsh kaye Shehpan kaa'inaatc kihciokimaan, “Hilkaaya kihci anami'ewikimaa ninkii miinik o'o masina'ikan.” Miihsh Shehpan kaa⁠ishi anamihtootc i'imaa eshi'ayaanitc kihciokimaan.
2KI.22.11	Ahpii tahsh kihciokimaa kaa⁠noontank aaniin eshipii'ikaatenik onahshowewin i'imaa masina'ikanink, mii hsa kaa⁠ishi taashkiikipitootc okikishkikanan ehpiihci mikoshkaatentank. 
2KI.22.12	Miitahsh kihciokimaa kaa⁠ishi anoonaatc Hilkaayawan kihci anami'ewikimaan, ini Ahaaikaman 
2KI.22.13	“Maacaak anta kakwecimihk kaaTipenciketc, eh⁠kakwetwehtamawiyaank, oko kaye kahkina pemaatisiwaatc o'omaa kaa‑ayaawaatc Coota 
2KI.22.14	Ikiweniwak tahsh ininiwak, Hilkaaya, Ahaaikam 
2KI.22.15	Aaltawan tahsh okii'ikowaan, “Mii ohsha 'o ehkitotc kaaTipenciketc weKishemanitoomiwaatc Isriyalak 
2KI.22.16	O'o e⁠ihkitotc kaaTipenciketc, ‘Niwii nana'ahtoon hsa 'i Ceroosalam kihci ootena, iki kaye kahkina i'imaa ootenaank kaa⁠ishitaawaatc, ci‑ishiwepisiwaatc mayaa piko kahkina kaa⁠ishipii'ikaatenik i'i masina'ikan kaakii anamihtootc a'a Cootawi kihciokimaa. 
2KI.22.17	Onsaam aaniihsh ninkii wepinikook Isriyalak, pahkaani manitoo' kaye ominaahsamawaawaa', miihsh i'i kaakii onci nishki'iwaatc aanciko oninciiwaank ekii onci oshi'aawaatc manitoohkaana'. Wiinke tahsh ninishki'ikon i'i ootena Ceroosalam, kaawiin kaye noonta' niwii ahpiihci kitaasohsii. 
2KI.22.18	A'awe tahsh wiin Cootawi kihciokimaa, mii hsa 'o e'inak niin kaaTipencikewak, kaaKishemanitoohkantawimak Isriyala', “Ekiih pisintaman hsa 'i kaa⁠ishipii'ikaatek masina'ikan, 
2KI.22.19	eh⁠kwehkaatisiyan, eh⁠tapahsenintisoyan kaye enaahsamiiyaan, eh⁠taashkiikipitooyan kaye kikikishkikanan, e⁠mawiyan kaye ahpii kaa⁠noontaman ewii nana'ahtooyaan i'i ootena Ceroosalam, iki kaye kahkina i'imaa kaa⁠pimaatisiwaatc. Wawiinke ohsha ewiih nihshiwanaacihcikaatekipan, pemaatisiwaatc ke⁠ahpintamowaatc ahpii macikiishwewaatc. Ninkii noontaan hsa kiin i'i kaakii ishi anami'ehtawiyan. 
2KI.22.20	I'we tahsh kaawii ishi nana'ahtooyaan i'i kihci ootena Ceroosalam kaawiin ta⁠ishiwepahsinoon paanimaa kii‑ishkwaa pimaatisiyan. Pisaan hsa kiin weweni kika nip.” Mii hsa 'i enak Cosaaya kihciokimaa,’ ihkito kaaTipenciketc,” okii'ikowaan.
2KI.22.20	Miitahsh iki ininiwak kaa⁠ishi kiiwewaatc ekii awi wiintamawaawaatc Cosaayawan aaniin kaakii'inintwaa.
2KI.23.1	Kihciokimaa tahsh okii antomaa' eshi'ayaatc i'i kahkina kaa⁠niikaanisinitc i'imaa Coota 
2KI.23.2	Kihciokimaa hsa tahsh kii‑ishaa kihci anami'ewikamikonk ekii wiiciiwikotc kahkina ininiwa' Coota ahkiink wenciinitc, i'i kaye kahkina Ceroosalamink wenciinitc. I'i kaye anami'ewikimaa', okiikitoohtamaake' kaye, kahkina kaye pemaatisinitc kaakiih kitimaakisinitc, kaakii wenootisinitc kaye. Miitahsh kaa⁠ishi anamihtamawaatc i'i masina'ikan otahshotamaakewin kaakii ishi oshipii'ikaatenik kaakii mihkikaatenik i'imaa kihci anami'ewikamikonk. 
2KI.23.3	I'imaa hsa kaakii onci aaswahkitenik waahkaa'ikan kii‑ishi niipawi, miihsh i'imaa kaa⁠ishi ahshotank enaahsamiinitc kaaTipencikenitc ewiih piminisha'waatc. Ewiih kanawentank kaye otinaahkonikewinini, otoonahshowewinini, otihkitowinini kaye. Misiwe piko ote'ink, otahcaahkonk kaye ewii onci ishihciketc kaakii inahtenik i'imaa otahshotamaakewin kaakii ishipii'ikaatenik i'imaa masina'ikanink. Kahkina hsa kaye pemaatisiwaatc kii⁠ahshotamook kewiinawaa ewiih kanawentamowaatc i'i ahshotamaakewin.
2KI.23.5	Miitahsh kaye kaa⁠ishi poonanohkii'aatc manitoohkewi anami'ewikimaa' kaakii onakimikowaakopanen Cootawi kihciokimaa' ci⁠minaahsikenitc i'imaa kaakii ishi nihtaa pakitinaahsowintc ootenaank Coota ahkiink, i'imaa kaye Ceroosalamink. Miiwa' itahsh i'i kaa⁠nihtaa minaahsamawaanitc manitoohkaanan Pel kaakii ishinihkaanimintc, kiisihsoon kaye, tipihkikiisihsoon kaye, kaa‑ayoohkwakoocinowaatc kaye wanankohshak, wanankohshak kaye kiishikonk kaa‑ayaanitc. 
2KI.23.6	Okii onci saakisi'aan kaye ihkwewi manitoohkaanan Aasharah kaakii ishinihkaanimintc i'imaa kihci anami'ewikamikonk ekii ishiwinaatc weti Kiitaran eshi pahsatinaanik akwaciink Ceroosalamink. Miitahsh weti kaah⁠tashi ankwaahkiswaatc, wawiinke kaye ekiih piihsipoonaatc, miihsh kaa⁠ishi piiwiwepinank i'i kaakiih piihsipootootc i'imaa kaakii ishi na'inimintc kaa⁠tapasentaakosinitc. 
2KI.23.7	Okiih piikopitoonan tahsh kaye kaakii ishitaanitc i'i ininiwa' kaakiih pihshikwaacihcikenitc i'imaa piinci anami'ewikamikonk,
2KI.23.8	Okiih piinaa' tahsh kaye kahkina anami'ewikimaa' kaakii onciinitc ootenaank Coota ahkiink; miihsh kaa⁠ishi nihshiwanaacihtootc kaakii nihtaa tanahkamikisinitc kii⁠minaahsikenitc. I'imaa tahsh ootenaank Kiipa 
2KI.23.9	Iki tahsh wiin tino anami'ewikimaak kaawiin kiih⁠pakitinaahsiiwak ci⁠tananohkiiwaatc i'imaa kaakii ishi pakitinaahsowintc kihci anami'ewikamikonk, shaakooc itahsh okii wiici wiihsiniimaawaa' kotak anami'ewikimaa' kii⁠amwaanitc pahkweshikanan wempisikaniwihsinik.
2KI.23.11	Okii aanciwinaa' kaye mihtatimoo' kaakii ahsimintipan eshi ishkwaantemiwaninik otanami'ewikamikoniink kaaTipencikenitc. Miiwa' iitok o'o mihtatimoo' Cootawi kihciokimaak kaakii ihkitowaakopanen kiisihsonk e⁠onci tipentaakosinitc. Okiih sahka'waa' kaye otaapaanaahkwa' i'imaa kaakii aapatisinitc. Miiwa' hsa o'o kaakii ayaanitc i'imaa eshi wiimpihcikaatenik kihci anami'ewikamikonk ciiki'ishkwaant, pehsho kaakii ishitaanitc ini Nehtan Milehk 
2KI.23.12	 Okiih piikopitoonan hsa kaye eshi pakitinaahsowintc kaakii oshihtoonikopanen Cootawi kihciokimaa' wakitapahk pahkehcikanink kaakii ishi'ayaanitc Ehaas 
2KI.23.13	 Okii nihshiwanaatentaakohtoonan kaye ishpaapihkinikanan eyaanikin waapanonk inahke Ceroosalamink, shaawanonk inahke pihkwatinaank Aalip kihtikaanaahtikohkank
2KI.23.14	Cosaaya tahsh kaye okiih piikwa'waa' anami'ewentaakosinitc ahsinii' kaa⁠patahkisonitc, okiih kawa'waa' kaye mihtikowi manitoohkaana' Aasherah enimintc. Ciipekanan hsa tahsh okii aapacihtoonan misiwe ekii aakwana'ank mihtahkamik kaakii ishi'ayaanikipanen manitoohkewinan. 
2KI.23.15	 Okiih piikopitoon hsa kaye eshi pakitinaahsowintc, i'i kaye ishpaapihkinikan eyaanik Pehtal 
2KI.23.16	 E⁠ayinaapitc hsa tahsh okii waapantaanan na'initiiwikamikoon eyaanikin aasamatinaak. Miitahsh kaakiih saakisihtootc ohkanimaan ekiih caakisank eshi pakitinaahsowintc. Mii hsa o'owenahke kaa⁠ishi wanaatentaakohtootc i'i eshi pakitinaahsowintc, ekii ishihsenik mayaa kaakii ihkitonikopanen kaaTipencikenitc kii⁠aapaci'aanikopanen kenootamaakonitc mewisha. 
2KI.23.17	 Miitahsh kihciokimaa kaa⁠ihkitotc e⁠waapantank na'initiiwikamik, “Awenen itahsh wiin i'i ona'inikoowikamik?”
2KI.23.17	Miihsh kaa⁠ihkitonitc pemaatisinitc i'imaa eyaanitc, “Mii hsa 'iweni ona'inikoowikamik okanootamaake Coota ahkiink kaakii onciitc. Mii' iitok a'a kaakii ihkitokopanen ci‑ishihsenik o'o kaa⁠tootamowatc eshi pakitinaahsowintc,” kii‑inaa.
2KI.23.18	Miitahsh kaa⁠ihkitotc, “Keko wiin i'i papaamentankek, keko mikoshkaacihtoowaahkek ohkanan,” kii‑ihkito.
2KI.23.18	Kaawiin kiih⁠papaamencikaatehsininiwan ini ohkanan, ini kaye okiikitoohtamaaken kaakii onciinitc Sameriya 
2KI.23.19	I'i hsa kaakii ishihciketc i'imaa Pehtal ootenaank, mii hsa Cosaaya 
2KI.23.20	Kaye okii nihsaa' i'imaa eshi pakitinaahsowintc kahkina manitoohkewi anami'ewikimaa' kaa⁠ishi'ayaak ishpaapihkinikan, ekiih caakisank awiya ohkanini i'imaa eshi pakitinaahsowintc. Miitahsh Ceroosalamink kaa‑ani ishi kiiwetc.
2KI.23.21	Miitahsh kihciokimaa Cosaaya kaakii inaahkonaatc kahkina pemaatisinitc, “Tootawihk kaaTipenciketc kiKishemanitoomiwaa ci⁠Pimaaci'ikoowi Wiihkwantiiwahkamikisiyek ci‑ishihcikeyek eshihsink masina'ikanink ahshotamaakewin eshi oshipii'ikaatek,” okii inaa'. 
2KI.23.22	Kaawiin hsa wiihkaa o'o tino Pimaaci'ikoowi Wiihkwantiiwahkamikisiwin kiihpi ishihcikaaniwansinoon ahkonaak onaahkonikek kiihpi onaahkonaawaatc Isriyala', kiih⁠pi ayaawaatc kaye Isriyali kihciokimaak, Coota kihciokimaak kaye. 
2KI.23.23	Mitaahshinihshwaahso (18) pipoon hsa kaa⁠kihciokimaawitc Cosaaya, mii hsa 'i kaa⁠ishihcikewaatc ekiih Pimaaci'ikoowi Wiihkwantiiwahkamikisiwaatc i'imaa Ceroosalamink kaaTipencikenitc onci.
2KI.23.24	Miitahsh kaye kaa‑ani ishihciketc kenoonaanitc neponitc, ahcaahkwa' kaye ekiih kipihtinaatc, manitoohkaana' kaye eyaanitc waahkaa'ikanihkaank keyaapi ci⁠aapatisihsininik, manitoohkaana' iko kaye, kahkina hsa kekoon kaa⁠naakwaninikin kekwaanihsakentaakwaninikin i'imaa Coota ahkiink, i'imaa kaye Ceroosalamink. Miihsh kaakii onci ishihciketc ci⁠tipihsenik mayaa eshipii'ikaatenik masina'ikan eshi oshipii'ikaatenik onahshowewin kaakii mihkaminitc anami'ewikimaan weti okihci anami'ewikamikoniink kaaTipencikenitc. 
2KI.23.25	Kaawiin hsa wiihkaa ootaanank kihciokimaan i'i kiihpi ishi'ayaahsiiwan kaakii ishi'ayaatc, kaawiin kaye awiyan kii⁠ani ishi'ayaahsiiwan. Enikohkote'etc iko, otahcaahkonk kaye, ehko kashkihtootc iko kaye ekiih tootank kahkina eshihsininik Moosihsoon 
2KI.23.26	Shaakooc itahsh kaawiin kaaTipenciketc kii⁠aantentansii ci⁠poonentank kaakii ishi nishki'ikotc Coota ahkiink eyaanitc pemaatisinitc, onsaam aaniihsh Manaahsawan 
2KI.23.27	Miitahsh kaakii ihkitotc kaaTipenciketc, “Ninkoci hsa ninka ishi wepinaak enaahsamiiwak Coota ahkiink wenciiwaatc, taapishkoo kaakiih tootawakwaa Isriyal ahkiink eyaawaahpan. Miihsh kaye ci⁠aanawentamaan i'i kihci ootena Ceroosalam kaakii onentamaampaan, o'o kaye kihci anami'ewikamik kaakii ihkitoyaampaan, ‘Mii hsa 'iwe niwiinsowin entanentaakwahk,’ ” kii‑ihkito.
2KI.23.28	Kahkina hsa kaakii ishihciketc mekwaa e⁠kihciokimaawitc i'imaa ishi oshipii'ikaateniwan masina'ikanink eshi oshipii'ikaasowaatc kaakiih pi ayintiwaatc Coota kihciokimaak. 
2KI.23.29	Mekwaa hsa kii⁠kihciokimaawitc, Iicipahkiink wenciinitc kihciokimaan Niiko 
2KI.23.30	Otanohkii'aakana' itahsh okiih poosihtooni otaapaanaahkonk owiiyaw ekii ishi kiiwewitoonitc Ceroosalamink, ekii ishi na'inikotc eshi na'inimintc Isriyali kihciokimaa'.
2KI.23.30	Pemaatisiwaatc hsa Coota ahkiink wenciiwaatc okii onaapamaawaan Cosaayawan okosihsini Coo'ahaas 
2KI.24.8	Cehooyakin 
2KI.24.9	Kaawiin hsa kwayahk kii‑ishihcikehsii enaahsamiinitc kaaTipencikenitc, taapishkoo kaakii ishihcikenitc oteten.
2KI.24.10	Mii hsa 'i ahpii kii⁠kihciokimaawitc kaakiih piishaanitc ini Nepakanaasaran 
2KI.24.11	Nepakanaasaran hsa kewiin kiih⁠piishaawan i'imaa mekwaa oshimaakanihshiiwikimaamini e⁠waahkaashkaminitc Ceroosalam ootenaank. 
2KI.24.12	 Miitahsh Cehooyakin Coota 
2KI.24.13	Miitahsh Nepakanaasar kaakii maaciitootc kahkina eshi wenootaninik kihci anami'ewikamik, eshi wenootaninik kaye kihciokimaawikamik. Okii maaciitoonan kaye kahkina Swaalamanan 
2KI.24.14	Miitahsh kaye kaakii maaciinaatc pemaatisinitc Ceroosalamink wenciinitc otahkiimink ekii ishiwinaatc mitaahciink mitaahswaahk 10,000 ekiih tahshinitc. Kahkina aanihkewikimaa', kahkina kaye miikaasowininiwa', i'i kaye nekacihtoonitc kekoon, piiwaapihkohkewininiwa' kaye. Maawac hsa ketimaakisinitc ehta okii nakanaa' i'imaa ahkiink ci⁠ayaanitc.
2KI.24.16	Niishwaahcink mitaahswaahk 7,000 hsa kaye kii⁠tahshiwa' miikaasowininiwa', tako kaye mitaahswaahk 1,000 kaakii nakacihtoonitc kekoon, piiwaapihkohkewininiwa' kaye, kahkina hsa ko ininiwa' menoayaanitc ke⁠shimaakanihshiiwinitc. Miiwa' hsa 'o Paapilan ahkiink kaakii ishiwinaatc.
2KI.24.19	Wiinke hsa noociko kii‑ishihcike enaahsamiinitc kaaTipencikenitc, ekii naapihciketc kaakii ishihcikenitc Cehooyakiman 
2KI.24.20	 Miitahsh kaaTipenciketc kaakii onci tootawaatc pemaatisinitc Ceroosalamink eyaanihpan, Coota ahkiink kaye, ninkoci ekii ishi wepinaatc aaniihsh onsaam okii nishki'ikoo'. Miitahsh Setihkaaya kaakiih shashiipihtawaatc Paapilan kihciokimaan.
2KI.25.2	Piinihsh tahsh mitaahshipeshikopipoon (11) Setihkaaya kii⁠kihciokimaawitc, kiih⁠kaape waahkaashkikaatenik Ceroosalam. 
2KI.25.3	Niiwikiisihsoon tahsh eh⁠pimakinsonitc, shaankahso kiishik e⁠ishihsenik i'i peshikwan eh⁠pipooninik, wawiinke kii⁠kihci kakwaatakentaakwan i'imaa Ceroosalamink aaniihsh kaawiin miicim aapiinciko kii⁠ayaahsinoon i'imaa ahkiink kekii miiciwaahpan pemaatisiwaatc. 
2KI.25.4	 Miitahsh i'i ahpii kaakiih piikwa'ikaatek kihci ootena Ceroosalam waahkaayaapihkinikan, kahkina hsa Isriyaliwi shimaakanihshak kii⁠maaciipa'iwewak eh⁠tipihkaninik. Kii⁠onci saakicipa'iwewak kaakii ishi piihtawaapihkinikaatenik inahke kihciokimaan kaakii ishi nihtaa kihtikenitc. Aana hsa wiin Paapilaniwi shimaakanihsha' ekii waahkaashkaminitc i'i kihci ootenaani, weti hsa pihkwatahkamik Erapa 
2KI.25.5	Paapilaniwi shimaakanihshak tahsh okiih piminisha'waawaan kihciokimaan, weti tahsh kaakii ishi pashkwaanik ciikaya'ii Cerahko 
2KI.25.6	Okiih kaahcitinaawaan tahsh ini kihciokimaan Setihkaayawan. Weti tahsh Oripla 
2KI.25.7	 Miitahsh weti Setihkaaya kaa⁠ishi nihcikaniwinitc okosihsa' enaahsamiitc, miitahsh kaa⁠ishi kicaapa'ontc, sakaapaaneyaapiin e⁠aapataninikin e⁠mamaancikwahpisotc ekii ishiwicikaniwitc Paapilan ahkiink.
2KI.25.8	Mitaahshishaankahso (19) pipoon itahsh Nepakanaasar 
2KI.25.9	 Miitahsh a'a inini kaakii sahka'ank kihci anami'ewikamikoni, kihciokimaan kaye owaahkaa'ikanini, kahkina kaye hsa ko waahkaa'ikanan i'imaa Ceroosalamink, ini kaye waahkaa'ikanan kaakiih kihci inentaakwaninikin. 
2KI.25.10	Ini hsa shimaakanihsha' Nepoosaretan kaakii wiiciiwikotc okiih piikopitooni i'i kaakii ishi waahkaayaapihkinikaatenik i'i Ceroosalam. 
2KI.25.11	Pemaatisinitc tahsh kaakii ishkopa'iwenitc, niipiwa' kaye kaakii naacipa'iwaanaanitc ini Paapilaniwi kihciokimaan, miiwa' hsa 'i Nepoosaretan kahkina kaakii ishiwinaatc weti Paapilan ahkiink. 
2KI.25.12	Okii⁠nakanaa' itahsh wiin maawac iko kaa⁠kitimaakisinitc i'imaa kaakii onciinitc ahkiink ci⁠naakacihtoonitc kaakii ishi kihtikaanimintc shoomina', ini kaye kihtikewahkamikoon.
2KI.25.14	 Ahkihkwa', ihspetenhsa' kaye, waahsahkonencikani aapacihcikanan kaye, emihkwaanenhsa' kaye, kahkina hsa ko kaakii osaawaapihkaninikin onaakanan kaakii aapataninikin i'imaa kihci anami'ewikamikonk kiih⁠pamiihtoowaatc. 
2KI.25.15	Nepoosaretan tahsh okii maaciitoonan kaakii ishi minaahsikenk, onaakanenhsan kaye kaakii onci oshihcikaatenikin osaawi shooniyaa waapihkonk, waapaapihko shooniyaa waapihkonk kaye. 
2KI.25.16	I'i tahsh niishin (2) ahsinii' kaakiih patahkisonitc, i'iweni nipiini kaakii ishi ahtenik i'i kaye tesaahkwa'ikanini Swaalaman 
2KI.25.17	A'a tahsh peshik ahsin kaakiih patahkisotc niishtanashiniishwaahsomisit (27) kii⁠ahpiihtahkiso. Weti ishpimink osaawaapihk kaakii ishi mamasinihcikaatek niiwimisit aapihta kii⁠ahpiihtaani. I'iwe tahsh ishpimink kaakii osaawaapihkahk kishipaaya'ii kii⁠masinihsinoon kekoonan kaa⁠nihtaawikinkin. A'a hsa kotak kaakiih patahkisotc ahsin, mii peshikwan kaa⁠ishinaakositc.
2KI.25.18	Nepoosaretan 
2KI.25.19	Okii ontinaan ininiwan kaakiih tipenimaanitc shimaakanihsha', naanan (5) kaye ininiwa' kaakii ani wiintamawaanitc kihciokimaan aaniin keni ishihcikenitc. Okiih tako maaciinaan kaye oshipii'ikewininiwan kaakii naanaakaci'aanitc ininiwa' ke⁠shimaakanihshiiwinitc, ninkotwaahsimitana (60) kaye awiya' kaakii ayaanitc i'imaa kihci ootenaank. 
2KI.25.20	Nepoosaretan tahsh kaakiih tipenimaatc okanawencike' okii ishiwinaa' o'o kahkina weti Oripla 
2KI.25.21	Miitahsh kaa⁠inaahkonikenitc ci⁠nihsimintc i'i ininiwa'. I'i tahsh Coota kaa⁠onci tipentaakosinitc kii⁠maaciicikaniwiwa' i'imaa otahkiimiwaa' taapishkoo tahkonikana'.
2KI.25.23	Ahpii tahsh iki Cootawi shimaakanihshiiwikimaak, shimaakanihshak kaye e⁠noontamowaatc Nepakanaasaran ekii onaapamaanitc Ketalaayawan ci⁠okimaahkantaminitc Coota ahkiini, mii hsa kaakii ishi anta waapamaawaatc weti Mispa 
2KI.25.24	Ketalaaya tahsh kii⁠ahpimo ekii wiintamawaatc o'o ininiwa', “Keko kohsaahkekwaanik Paapilaniwikimaak; pisaan hsa o'omaa ahkiink ishi kapehshik, ci⁠anohkiihtawek Paapilaniwi kihciokimaa, miihsh i'i ci⁠minohseyek.”
2KI.25.26	 Kahkina tahsh pemaatisiwaatc, kaakiih kitimaakisiwaatc, kaakiih wenootisiwaatc kaye, iki kaye shimaakanihshiiwikimaak Iicipahkiink 
2KI.25.27	Nihsimitanashiniishwaahso (37) pipoon ekii ocihcihsenik aasha minihk Cehooyakin 
2KI.25.28	Weweni hsa okiih kakanoonaan Cehooyakinan, nawac okii inahsaan ci⁠kihci inentaakosinitc ahpiihc wiin i'i kotak kihciokimaa' kaakiih piicikaniwinikopanen i'imaa Paapilan ahkiink. 
2KI.25.29	Cehooyakin tahsh kiih⁠pakitinaa ci⁠kiihcikoshkank kipa'otiiwi kikishkikanan, minihk tahsh kaakiih pimaatisitc kihciokimaan hsa okii wiitoohpamaan otatoohpowinaahkoniink ekii ontanciketc. 
2KI.25.30	Entahsokiishik hsa kihciokimaan okii miinikoon shooniyaan minihk iko kaakiih pimaatisitc.
EZR.1.3	Awenen hsa piko eyaakwen weti kaashi maamawi ayaayek kiinawaa kahkina Kishemanitoo opimaatisiima' kaa'ikooyek, Kishemanitoo tahsh kika wiiciiwikowaa. Pisaan hsa ko kika ishaam kihci ootenaank Ceroosalamink weti Coota ahkiink, ci⁠awi kiiwe oshihtooyek ke⁠tashi anami'ehtawintc kaaTipenciketc, Isriyalak weKishemanitoomiwaatc. Wiin iitok kaa⁠Kishemanitoowitc, miihsh kaye i'imaa Ceroosalamink eyaatc. 
EZR.1.4	Kahkina hsa iki kaakiih shaapwiiwaatc, aaniinti piko eshitaawaakwen, taka pemaatisinitc kaa⁠wiici'ayaamaawaatc oka wiici'ikowaa'. Oka miinikowaa' waapaapihko shooniyaan, osaawi shooniyaan kaye, aapacihcikanan kaye, pishihkiwa' kaye. Ta⁠tako miinaawak hsa kaye ke⁠pakitinikaakewaatc owaahkaa'ikaniniink Kishemanitoon weti kihci ootenaank Ceroosalamink.’ ” Mii hsa o'owe kaakii ishipii'iketc. 
EZR.1.5	Iki tahsh entahsotaawinink kaakii niikaanisiwaatc Cootahkaank, Pencimanihkaank 
EZR.1.6	Miitahsh kahkina ekii wiici'ikowaatc owiicitaamaakaniwaa' ekii miinikowaatc waapaapihko shooniyaan, osaawi shooniyaan kaye, aapacihcikanan kaye, pishihkiwa' kaye. Kekoonan kaye kii⁠miinaawak kaakii akintenikin pehkihsh itahsh ekii miinintwaa ke⁠pakitinikaakewaatc.
EZR.1.7	A'a tahsh kihciokimaa Saairahs okiih pi saakisihtoonan aapacihcikanan kaakii onci tipentaakwaninikin i'imaa owaahkaa'ikaniniink kaaTipencikenitc. Nepakanaasar 
EZR.1.8	Miitahsh kihciokimaa Saairahs kaakii anoonaatc kaa⁠naanaakaci'aanitc okimaawi shooniyaan Mihtariitaht 
EZR.1.9	Miiwan itahsh ono kaa⁠miinaanitc; nihsimitana (30) onaakanan wesaawaapihko shooniyaa waapihkowaninikin, mitaahswaahk (1,000) onaakanan kaa⁠waapaapihko shooniyaa waapihkowaninikin, niishtanashishaankahso (29) kaye wiihsiniwi aapacihcikanan. 
EZR.1.10	Nihsimitana (30) onaakanenhsan wesaawaapihko shooniyaa waapihkowaninikin, niiwaahk (400) onaakanenhsan kaa⁠waapaapihko shooniyaa waapihkowaninikin, mitaahswaahk (1,000) itahsh kotak wiihsiniwi aapacihcikanan.
EZR.1.11	Kahkina tahsh kekoonan kaakii osaawaapihko shooniyaa waapihkowaninikin, kaakii waapaapihko shooniyaa waapihkowaninikin kaakii maaciitoowaatc naanink mitaahswaahk niiwaahk (5,400) kiih⁠tahsininiwan. Miiwan hsa ono Sheshpesar kaah⁠tako maaciitootc kii⁠wiiciiwaatc Isriyala' kaakiih kanawentaakosinitc. Paapilan 
EZR.3.1	Niishwaahsokiisihsoon (7) ehpimakinsonitc Isriyalak itahsh kaah⁠kapehshiwaatc eshi wa'ootenawaninik, kahkina kii⁠ohko naasihkotaatiwak i'imaa Ceroosalamink 
EZR.3.2	 A'a tahsh Ceshyoowa 
EZR.3.3	 Wawiinkehsh kaye aana ekiih kohsaawaatc pemaatisinitc i'imaa kaakii ishitaanitc ahkiink, aanciko tahsh okiih kiiwe naapaapihkinaanaawaan keshi pakitinaahsowintc, kaakii ishi kihtahtenikopanen. Miitahsh miina kaa⁠ishi maacii pakitinamawaawaatc kaaTipencikenitc pakitinaahsowinan tino enkwaahkisikaatenikin entahso kikishep, entahsonaakosh kaye. 
EZR.3.4	 Miihsh kaa⁠ishi wiihkwantiiwahkamikisiwaatc ekii naanaakacihtoowaatc i'i akawaahte'ikani wiihkwantiwin kaakii'itamowaatc ekii ishihcikewaatc eshipii'ikaatenik onahshowewin. Okiih pakitinamawaawaan kaye entahso kiishik minihk iko kaakii inahtamawaawintwaapanen ini tino pakitinaahsowinan wiinke enkwaahkisikaatenikin. 
EZR.3.5	 Miitahsh kaye kaa⁠ishihcikewaatc ekii pakitinaahsowaakewaatc kaa‑ankwaahkisikaatenikin tino. Okiih pakitinaanaawaan kaye tino pakitinaahsowinan kaakii nihtaa ishihcikewaahpan kii⁠oshkakoocininitc tipihki kiisihsoon, ini kaye pakitinikewinan kaakii nihtaa inaawintwaapanen ci⁠pakitinamawaawaatc kaaTipencikenitc ci⁠tipinawewisinitc, inihsh kaye wiinawaa ko kaakii inentamowaatc ci⁠miinaawaatc. 
EZR.3.6	Niishwaahsokiisihsoon itahsh eh⁠pimakinsonitc, peshik e⁠inakinsonitc, mii hsa 'i ahpii kaakii maacii pakitinamowaatc pakitinaahsowinan enkwaahkisamawimintc kaaTipencikenitc. I'i hsa ahpii kaawiin mahshi okii onaapihkihsitoohsiinaawaa keshi patahkitenik kaaTipencikenitc otanami'ewikamikoni.
EZR.3.7	Okii miinaawaa' itahsh shooniyaan i'i kaakii onaapihkihshimaanitc ahsinii', i'i kaye mihtikonaape'. I'i tahsh pemaatisinitc kaakii onciinitc ootenaank Saaitan 
EZR.3.8	Niishopipoon (2) itahsh e⁠ani ishihsenik ahpii kaakiih takohshinowaatc weti Ceroosalamink 
EZR.3.9	A'a tahsh Ceshyoowa okosihsa' kaye, wiicihkiweya' kaye, a'ahsh kaye Katmiiyal 
EZR.3.11	 Miihsh kaa⁠ishi nikamowaatc ekii anami'ehtawaawaatc, ekii miikwehciwenimaawaatc kaye kaaTipencikenitc. Miihsh o'o kaakii naanahsaapi ina'amowaatc,
EZR.3.11	“Aahpici e⁠minohciketc,
EZR.3.11	kaawiin wiihkaa ta⁠poonihsehsinini i'i
EZR.3.11	kaashi minotootawaatc Isriyala' mooshak.”
EZR.3.11	Kahkina tahsh pemaatisiwaatc kii⁠kihci shashaakowewak ekii miikwehciwenimaawaatc kaaTipencikenitc aaniihsh aasha kii⁠onaapihkinikaateni keshi patahkitenik owaahkaa'ikanini kaaTipencikenitc. 
EZR.3.12	Iki niipiwa' kaa‑ahkiwensiiwiwaatc anami'ewikimaak, Liipaai kaa⁠ontahkaanesiwaatc kaye, kaa⁠niikaanishkamowaatc kaye taawinan, kaakii waapantamowaatc i'i nihtam kihci anami'ewikamikoni, kiih⁠kishiiwewak wiinke ekii mawiwaatc e⁠waapantamowaatc e⁠onaapihkinikaatenik i'i kaaTipencikenitc owaahkaa'ikanini. Aaninta tahsh kii⁠kihci shaakowewak kaa‑ahpiihci ciihkentamowaatc. 
EZR.3.13	Kaawiin awiya' okii nihsitohtaakohsiiwaa' aaninta kaakii mawiwaatc, i'i kaye kaakiih ciihkentamowaatc, onsaam aaniihsh kii⁠kihci inwehkaasowaak. Aahpici hsa waahsa kii⁠onci tepihtaakosiwak.
EZR.4.4	Miitahsh i'iwe ahpii kaa⁠pimaatisiwaatc aasha weti kaakii onci ayaawaatc cipwaa pikiiwenitc Coowa' okiih kocihtoonaawaa ci⁠wanishkwe'aawaatc ci⁠kiishihtoohsinik kihci anami'ewikamik. 
EZR.4.5	Okiih kiimooci tipa'amawaawaa' kaye wekimaawaatisinitc Persha 
EZR.5.2	 Kii⁠noontamowaatc Sirapapal 
EZR.5.3	Ketahtawen iko Tahtiinaai 
EZR.5.3	Okii oshipii'amawaawaan kaye kihci okimaan Taraayahsan 
EZR.6.1	Mii 'iwe kaakii onci onaahkoniketc kihciokimaa Taraayahs 
EZR.6.2	Weti tahsh kii‑ishi mihkikaateni kihci ootenaank Ekipahtaana 
EZR.6.3	“Nihtam ahpii kaa‑ahkiiwaninik kaa⁠maacii kihciokimaawitc Saairahs 
EZR.6.4	Entahso nihsink ci⁠kishipaa aakwiihtoowaapihkihshinowaatc kihci ahsiniik, shikwa tahsh aapitink kihci mihtikook. Minihk hsa ko ke⁠inakintek ta⁠onci tipa'ikaate i'imaa kihciokimaawi shooniyaank. 
EZR.6.5	Ini hsa kaye aapacihcikanan wesaawi shooniyaa waapihkowankin, weyaapaapihko shooniyaa waapihkowankin kaye wenci tipentaakwahkin Kishemanitoo okihci anami'ewikamikonk, Nepakanaasar 
EZR.6.6	Miitahsh o'o Maawac kihciokimaa Taraayahs kaa⁠ishi nahkwepii'iketc,
EZR.6.6	“Taka hsa tahsh kiin Tahtiinaai 
EZR.6.7	Keko wanashkwe'aahkekwaanik e⁠anohkaatamowaatc Kishemanitoon owaahkaa'ikanini. Taka pisaan tepenimaawaatc Coowa', iki kaye kaa⁠niikaanisiwaatc Coowa' oka kiiwe oshihtoonaawaa Kishemanitoon owaahkaa'ikanini kaakii ishi patahkitenikipan. 
EZR.6.8	Miitahsh kaye o'o eni inaahkonikeyaan, o'o ci‑ishi wiici'ekwaapan iki kaa⁠niikaanisiwaatc Coowak kaa⁠kiiwe oshihtoowaatc i'i Kishemanitoon owaahkaa'ikanini, i'imaa kihciokimaawi shooniyaank ci⁠onci tipa'ikaatenikin minihk ke⁠caakinikewaatc, ci⁠kipihcihsehsinok i'i anohkiiwin. A'a shooniyaa ci⁠onciitc taakihs 
EZR.6.9	Wekonen itahsh iko ke⁠noontehsenik ta⁠miinaawak entahso kiishik eshi antotamaakewaatc anami'ewikimaak Ceroosalamink. Ta⁠miinaawak aape pishihkiinhsa', aape maanahcaanihsha', komaa kaye aape maanahcaanihshenhsa', ke⁠ankwaahkisamawaawaatc Kishemanitoon eyaanitc kihcikiishikonk. Komaa kaye noontehsewaatc pahkweshikaniminan, shiiwihtaakan, komaa kaye shoominaapo, komaa kaye aalip pimite, oncita piko ta⁠miinaawak. 
EZR.6.10	Miitahsh tino pakitinaahsowinan menwaapantaminitc ci⁠pakitinamawaawaatc Kishemanitoon eyaanitc kihcikiishikonk, ci⁠anami'ehtamawiwaatc niin e⁠kihciokimaawiwak, ninkosihsa' kaye ci⁠onci minohseyaank. 
EZR.6.11	Miitahsh eni inaahkonikeyaan awiya hsa ko ke⁠piikonank o'o inaahkonikewin, mii hsa ci⁠otaahpinikaniwinitc aahswahko'ikanaahtikoon i'imaa owaahkaa'ikanink. Miiwan hsa ini ke⁠ciipohkosonitc, ci⁠aapatisinitc ci⁠pashipoocii'ontc ci⁠ompahkwa'waakaniwitc. Owaahkaa'ikan hsa kaye ta‑ankopicikaateni ta⁠ohkowepa'ikaateni kaye, o'onahke ekii ishi mamaashiitc. 
EZR.6.12	Taka hsa Kishemanitoo kaakii onentank weti Ceroosalamink ci⁠tashi anami'ehtawintc, oka shaakotenimaan awenenan iko tino kihciokimaan, awenena' iko kaye ke⁠tahswewaanakisinitc aapiinciko ke⁠kakwe aancihtoonitc o'o inaahkonikewin, komaa kaye kekakwe nihshiwanaacihtoonitc o'o kihci anami'ewikamik eyaanik Ceroosalamink. Niin ohsha Taraayahs o'o kaa⁠inaahkonikeyaan, shaakooc iko weweni ci⁠toocikaatek,” kii‑ishipii'ike.
EZR.6.13	Ahpiihsh e⁠waapantamowaatc eshipii'ikenitc kihciokimaan a'a Tahtiinaai 
EZR.6.14	 Iki tahsh kaa⁠niikaanisiwaatc Coowak wiinke kii⁠minohseni e⁠oshihtoowaatc kihci anami'ewikamik. Kii⁠onci mashkawentamook hsa kaakii ishi kakiihkwenitc kenootamawaanitc Kishemanitoon Haakeaai 
EZR.6.15	Mii hsa kaakiih kiishihtoowaatc i'i kihci anami'ewikamik Etar 
EZR.6.16	Miitahsh pemaatisiwaatc Isriyalak, anami'ewikimaak, Liipaai kaa⁠ontahkaanesiwaatc 
EZR.6.17	Ci⁠kihtentaakohtoowaatc hsa Kishemanitoon owaahkaa'ikanini, mii hsa 'o minihk aya'aawihsha' kaah⁠pakitinaahsowaakewaatc; ninkotwaahk (100) aape pishihkiwa', niishwaahk (200) aape maanahcaanihsha', niiwaahk (400) aape maanahcaanihshenhsa'. I'i tahsh mitaahshiniishin (12) aape maanatihkwa' kiih⁠pakitinaahswaawa' ke⁠onci poonentamawimintc kahkina Isriyala', pehpeshik kaashi mitaahshiniishwewaanakisiwaatc. 
EZR.6.18	Miitahsh kaa⁠ishi oninaawaatc anami'ewikimaa' pepahkaanonk, Liipaai kaa⁠ontahkaanesinitc kaye, pepahkaan ke⁠tatananohkiihtawaanitc Kishemanitoon i'imaa Ceroosalamink, ekii ishihcikewaatc eshihsininik masina'ikan eshi oshipii'ikaatenik Moosihs 
EZR.6.20	Kahkina hsa anami'ewikimaak, Liipaai kaa⁠ontahkaanesiwaatc kaye kii⁠anami'e pehki'itisowak ke⁠onci inakimintwaa ci⁠minwaapamikowaatc Kishemanitoon. Miitahsh Liipaai kaa⁠ontahkaanesiwaatc kaakii nihsaawaatc maanahcaanihshenhsa' ke⁠pakitinimintc Pimaaci'ikoowi Wiihkwantink i'i onci Isriyala' kaakii maaciinimintipan, i'i hsa kaye anami'ewikimaa', kewiinawaa tahsh onci. 
EZR.6.21	Miitahsh iki Isriyalak kaakiih pikiiwewaatc okii amwaawaan kaa⁠pakitinaahsowaakaniwinitc. I'i hsa okii wiitoohpamikowaa' kahkina kaakii miitaakwehtaminitc nehpic kaa⁠wiinentaakwaninikin nehtaa ishihcikenitc kaa⁠Coowiwihsinik ekiih pi anta anami'ehtawaanitc kaaTipencikenitc weKishemanitoomiwaatc Isriyalak. 
EZR.6.22	Niishwaahsokiishik (7) hsa kii⁠wiihkwantiiwahkamikisiwak ekiih ciihkentamowaatc ekii amwaawaatc pahkweshikanan wempisikaniwihsinik. Aaniihsh kaaTipencikenitc okiih ciihkentamo'ikowaan, ekii ishi'aanitc Ahsiiriya kihciokimaan ci⁠minwaapamikowaatc. Miiwan iitok ini kaakii wiici'ikowaatc e⁠oshihcikaatenik i'i kihci anami'ewikamik entashi anami'ehtawimintc Kishemanitoon, weKishemanitoomiwaatc Isriyalak.
EZR.7.1	Kinwesh ahpii kaa‑ani ishihsenik e⁠kihciokimaawinitc Aartasarkihsiis 
EZR.7.2	Hilkaaya hsa kii⁠ani otete Shalaman 
EZR.7.3	kaakii ani otetenitc Amaraayawan 
EZR.7.4	kaakii ani otetenitc Serahaayawan 
EZR.7.5	kaakii ani otetenitc Apihshooawan 
EZR.7.6	Mii hsa wa'a Esara Paapilan 
EZR.7.7	Kiihpaahtiinowa' itahsh Isriyala' kaakiih⁠pi takohshininitc i'imaa Ceroosalamink, aaninta anami'ewikimaa', aaninta kaye Liipaai kaa⁠ontahkaanesinitc, kaa⁠nikamonitc kaye, kenawencikewi shimaakanihsha' kaye, anami'ewanohkii'aakana' kaye kiih⁠pi takohshinoo' niishwaahso pipoon e⁠ani ishihsenik kaah⁠pi pimikimaawinitc Aartasarkihsiisan 
EZR.7.8	Esara hsa kiih⁠takohshin i'imaa Ceroosalamink naanokiisihsoon eh⁠pimakinsonitc, niishwaahso (7) pipoon kaa⁠pi kihciokimaawinitc. 
EZR.7.9	Peshik e⁠inakinsonitc nihtam kiisihsoon kiih⁠pi maacaakopan weti Paapilan ahkiink. Peshik itahsh e⁠inakinsonitc naanokiisihsoon kaakiih takohshink i'imaa Ceroosalamink, aaniihsh weweni okii wiiciiwikoon kaaTipencikenitc. 
EZR.7.10	Mii 'iwe aasha kaakiih pi ishi onentank ote'ink ewiih kakwe kihkentank kaaTipencikenitc otOonahshowewinini, ewii ishihciketc kaye enahtenik. Kii‑inentam kaye ehkitoomakaninik, enaahkonikemakaninik kaye ewii ishi kihkino'amawaatc Isriyala'.
EZR.7.11	Miitahsh Esara 
EZR.7.12	“Niin Aartasarkihsiis, wekimaahkantawakwaa kihciokimaak, kitooshipii'amawin Esara kaa‑anami'ewikimaawiyan, weshipii'amowatc kaye otoonahshowewin Kishemanitoo kihcikiishikonk eyaatc.”
EZR.7.13	“Mii hsa 'i enaahkonikeyaan awenenak iko Isriyalak eyaawaatc eshi okimaawiwak, iki kaye anami'ewikimaak, Liipaai kaa⁠ontahkaanesiwaatc kaye mehsawentamowaatc ewii ishaawaatc Ceroosalamink, pisaan hsa kika wiiciiwikook. 
EZR.7.14	Niin kaa⁠kihciokimaawiyaan hsa kitishinisha'on, niishwaahso kaye nintoonahshowewininiimak, ci⁠anta kihkentamowatc Coota 
EZR.7.15	Ci⁠maaciinatc itahsh kaye waapaapihko shooniyaa, osaawi shooniyaa kaye niin kihciokimaa, iki kaye onahshowewininiwak kaa⁠mihsawentamaank ewii miinimankitc oKishemanitoomiwaan Isriyalak, eshitaanitc Ceroosalamink. 
EZR.7.16	Kahkina tahsh iko waapaapihko shooniyaa, osaawi shooniyaa kaye minihk iko ke⁠ontinek Paapilan 
EZR.7.17	“Wa'a hsa shooniyaa weweni ci‑inaapaci'ek, kehcinaac iko ci⁠ataaweyek, aape pishihkiwak, aape maanahcaanihshak, aape maanahcaanihshenhsak kaye. Shikwaahsh kaye pahkweshikaniwi pakitinikewinan, minihkwewi pakitinikewinan kaye ci⁠pakitinamek eshi pakitinaahsonk kiKishemanitoomiwaa okihci anami'ewikamikonk eyaanik Ceroosalamink. 
EZR.7.18	Aaniin hsa piko keshi minwaapantaman, iki kaye kiwiici'onciimaakanak kika inaapaci'aawaa a'a ke⁠ishkohsetc waapaapihko shooniyaa, osaawi shooniyaa kaye, ci‑ishihcikewek ke⁠inentamokwen kiKishemanitoomiwaa. 
EZR.7.19	Shikwa tahsh ci⁠miinatc Kishemanitoo eyaatc Ceroosalamink kahkina aapacihcikanan kaa⁠miinikooyan ke⁠aapacihcikaatenikin anami'ehtawintc kiKishemanitoomiwaa kihci anami'ewikamikonk. 
EZR.7.20	Wekonen itahsh iko ke⁠noontehsenik otanami'ewikamikonk kiKishemanitoomiwaa, kiin kaa⁠waapantaman kaa⁠noontehsekin i'imaa hsa kika onci tipa'aan kihciokimaawi shooniyaank.”
EZR.7.21	“Niin hsa Aartasarkihsiis kehciokimaawiyaan nintinaahkonaak kahkina kaa⁠naakaci'aawaatc shooniyaan weti Ishi ninkaapii'anonk Iyoohparetiis ahkiink shemaak ci⁠ontinamawek Esara 
EZR.7.22	Pisaan iko kika miinaa i'i minihk niishwaahsimitanashinaanwaahk (7,500) tahso tipaapiishkoocikan waapaapihko shooniyaa waapihkoon, naanwaahk (500) tahso tipaapiishkoocikan pahkweshikaniminan, naanwaahk naanimitana (550) tahso tipa'oopaan shoominaapooni, naanwaahk naanimitana (550) tahso tipaa'oopaan aalip pimiteni, minihk iko kaye ke⁠noontehsetc shiiwihtaakanini. 
EZR.7.23	Aaniin hsa ko Kishemanitoo kihcikiishikonk eyaatc keshi anoohkiitc, mii hsa ko 'i weweni ke⁠ishihcikenaaniwaninik onci otanami'ewikamik, kekoon ke⁠onci anwaapantansik nintokimaawiwin, ninkosihsa' kaye. 
EZR.7.24	Miitahsh kaye enaahkonikeyaan ci⁠tipa'ike'aahsiwintwaa takiihs shooniyaan 
EZR.7.25	“Kiin itahsh wiin Esara ci⁠aapacihtaawatc kakiihtaawentamowin kiKishemanitoom kaa⁠miinihk, onakim onaahkonikewikimaak, ke⁠onaahkonikewaatc kaye, ke⁠onaahkonaawaatc weweni kahkina pemaatisinitc eyaanitc Eshi ninkaapii'anowank Iyoohparetiis, kahkina kehkentamowaatc otoonahshowenini kiKishemanitooman. Kika kihkino'amawaak hsa iki kaye kehkentansikwaa. 
EZR.7.26	Awenen itahsh iko ke⁠na'ihtansik onahshowenitc kiKishemanitooman, kihciokimaan kaye enaahkonikenitc, mii hsa awe kehcinaac ke⁠inaahkonintc ci⁠nipotc, komaa kaye ci⁠maaciinintc, komaa kaye ci⁠mahkamintc otaya'iiman, komaa kaye ci⁠kipa'ontc,” kii‑ishipii'ikaateni.
EZR.7.27	Miihsh Esara kaa⁠ihkitotc, “Taka ta⁠miikwehciwenimaa kaaTipenciketc, weKishemanitoomiwaatc kikehteya'aaminaapaniik, kaakii ishi'aatc kihciokimaan ote'iniink ci⁠kihtentaminitc kaaTipenciketc owaahkaa'ikan eyaanik Ceroosalamink. 
EZR.7.28	Kishemanitoo hsa kaashi minotootawitc wenci minwaapamimitc maawac kihciokimaan, okiikitoowininiimini kaye, i'i kaye kahkina meshkawentaakosinitc otaanihkewikimaamini. KaaTipenciketc hsa ninKishemanitoom ekii wiiciiwitc, kaakii onci maawantoonakwaa kaa⁠niikaanisiwaatc ininiwak i'imaa onci Isriyal ci⁠pikiiwe wiiciiwiwaatc o'omaa Isriyalahkiink,” kii‑ihkito Esara.
NEH.1.1	Miiwan tahsh o'o kaakii ishi tipaacintisotc Niiyamaaya 
NEH.1.1	Miitahsh o'o kaa⁠ishihsek Kihslep 
NEH.1.2	Peshik tipinawe niicihkiwensi Hanenaai 
NEH.1.3	Miitahsh o'o kaa'ishiwaatc, “Ikiweniwak hsa kaakiih shaapwiiwaatc mekwaa Coowak kii⁠maaciinintwaa kaakiih kiiwewaatc itahsh, weti ayaawak Coota ahkiink. Wiinke hsa maanshihsewak, wiinke kaye maanencikaniwiwak. I'i tahsh kaashi waahkaayaapihkinikaatekipan kihci ootena wiinke piikoshkaa. Kihci ishkwaanteman kaye kiih⁠caakisikaatewan,” ninkii'ikook. 
NEH.1.4	Ahpii tahsh kaa⁠noontamaan kaakii inaacimohtaakooyaan, miihsh kaa⁠ishi onapiyaan ekii mamawiyaan.
NEH.1.4	Niipiwa' itahsh tahso kiishik ninkii maanentam ekii mantawii'itisoyaan e⁠anami'aayaan, ekii anami'ehtawak Kishemanitoo kihcikiishikonk eyaatc. 
NEH.1.5	Miitahsh o'o kaa⁠ishi anami'aayaan,
NEH.1.5	“Taka kikakwecimin, kiin Tepencikeyan, kaaKishemanitoowiyan kihcikiishikonk. Kiin kehci inentaakosiyan, kaa⁠kohtaanentaakosiyan kaye, kaa⁠kaanawentaman kitahshotamaakewinan. Kiin kaa⁠minotootawatwaa iki kaa⁠saaki'ihkwaa, iki kaye kaa⁠kanawentamowaatc kitinaahkonikewinan. 
NEH.1.6	Tepencikeyan taka waapamihshin, noontawihshin kaye o'o kaashi anami'ehtawinaan, entahso kiishik, entahso tipihk kaye e⁠anami'ehtamawakwaa Isriyalak 
NEH.1.7	Wawiinke hsa ko noociko kikii ishi macitootaakoo, kaawiin kaye ninkiih kanawentansiimin kitinaahkonikewinan, kitihkitowinan kaye. Kaawiin eshi antawenimiyaank ninkii ishihcikesiimin, kaakii ishi anoonaawatipan a'a Moosihs 
NEH.1.8	 Maamihkawin hsa kaakii ishi ahshotamawatipan Moosihs kitanohkii'aakan o'o kaakii'inaawatipanen, ‘Kiishpin hsa iki Isriyalak pemaatisiwaatc weweni piminisha'ohsikwaa misiwe ninkashi mihsite wepinaak kaashi ayayaanitc kaa⁠pepahkaanwewaanakisinitc pemaatisinitc. 
NEH.1.9	 Kiishpin itahsh wiin pikiiwenotawiwaatc, kanawentamowaatc kaye nintinaahkonikewinan, tootamowaatc itahsh kaye; iki hsa Isriyalak kaakii ishi mihsitenakwaa wewaahsa misiwe o'omaa ahkiink, mii hsa weti keshi maawantoonakwaa. Miitahsh i'i ci⁠piinakwaa keshi'ayaawaatc ayaawinink kaakii onaapantamowak niwiinsowin kaa⁠tanentaakwaninik.’ ”
NEH.1.10	“Miiwak iitok iki kitanohkii'aakanak, kaa⁠tipenimatwaa kaye pemaatisiwaatc, miiwak iitok iki kaakii onci shaapwii'atwaa kikihci mashkawisiiwinink, kisoonkentaakosiwinink kaye. 
NEH.1.11	Kiin Tepencikeyan, taka pisintawihshin o'o kaashi anami'ehtawinaan, okoweniwak kaye kahkina kotak kitanohkii'aakanak kaa⁠mihsawentamowaatc ewiih kihtenimihkwaa. Taka minohse'ihshin noonkom kaa⁠kiishikahk, a'a kaye kihciokimaa ci⁠koohpaatenimitc,” ninkii ishi anami'aa.
NEH.1.11	I'i hsa ahpii, niin hsa ninkiih paminamowaan kihciokimaa ominihkwaakan kaakii onci minihkwetc.
NEH.2.1	Niihsaan 
NEH.2.2	Miitahsh kihciokimaa kaakii ishi kakwecimitc, “Wekonen tahsh wenci maanentamowinaakosiyan e⁠aahkosihsiiwan? Kehcinaac maawiin kimaanentamonaatok kite'ink,” ninkii'ik.
NEH.2.2	Wiinke tahsh ninkiih sekis. 
NEH.2.3	 Miihsh o'o kaa⁠ishi nahkwehtawak kihciokimaa, “Taka kiin kihciokimaa nehpic kika pimaatis! Wekonen tahsh ke⁠onci minwentamaampaan ninte'ink kihci ootena ninkehteya'aamak kaashi na'inintwaa e⁠naniskohsink, ini kihci ishkwaanteman ekii ankwaahkisikaatekin?”
NEH.2.4	Miitahsh o'o kihciokimaa kaa'ishitc, “Wekonen tahsh entawentaman?”
NEH.2.4	Cipwaa nahkwehtawak tahsh ninkii anami'ehtawaa Kishemanitoo kihcikiishikonk. 
NEH.2.5	Miitahsh o'o kaa⁠ishi nahkwehtawak kihciokimaa, “Kiin ninkihciokimaam, kiishpin menwaapamiwanen e⁠otanohkii'aakanimiyan, kiishpin kaye menwaapantamowanen taka ishinisha'ohshin weti Coota 
NEH.2.6	Miitahsh kihciokimaa kihciokimaahkwen e⁠wiitapimikotc okii minwentaan kaa⁠ishi kakwecimak, “Aaniin tahsh minihk ke⁠inentiyan? Aanahpii kaye kepi takohshinan?” ninkii ishi kakwecimik. Miihsh kaakii'ishitc pisaan ci‑ishaawak, ekii wiintamowak aaniin minihk ke⁠inentiwak.
NEH.2.7	O'o tahsh ninkii inaa kihciokimaa, “Kiishpin hsa kiin ninkihciokimaam inentaman, taka oshipii'ikan ci⁠miishiyan, ci⁠oshipii'amawatwaa ikiweniwak kaa⁠okimaahkantamowaatc ahkiinhsan akaamisiipi eyaanikin, ci⁠pakitiniwaatc pisaan iko ci⁠pimi ayaawak weti Coota ahkiink. 
NEH.2.8	Ninkii ishi kakwecimaa kaye ci⁠oshipii'amawaatc Esahp 
NEH.2.9	Kihciokimaa tahsh okii ishinisha'waa' shimaakanihshiiwikimaa', shimaakanihsha' kaye ci⁠wiiciiwimitc. Ahpii tahsh kaa⁠otihsakwaa iki kaakii okimaahkantamowaatc ahkiinhsan akaamisiipink inahke, miihsh kaa⁠ishi miinakwaa ini kihciokimaan otooshipii'ikanini. 
NEH.2.10	A'a tahsh inini Sanpalat 
NEH.2.11	Ninkiih pi takohshin tahsh i'imaa Ceroosalamink 
NEH.2.12	Kaawiin hsa awiya ninkii wiintamawaahsii aaniin Kishemanitoon kaakii inentami'imitc ke⁠tootamowak i'i Ceroosalam. Miitahsh e'ani akwaatipihkahk kaa⁠ishi wanishkaayaan ekii maaciinakwaa aaninta ininiwak ci⁠wiiciiwiwaatc. Kaawiin tahsh kaye kotak aya'aawihshak ninkii maaciinaahsiwaanaanik, miiyehtako a'awe kaakii ishi pimiwanaasoyaan. 
NEH.2.13	Eh⁠tipihkahk tahsh ninkii ishi maacaa nahke pahsatinaawishkwaantem kaa'icikaatek 
NEH.2.14	Piinihsh tahsh weti moohkiciwanipiiwi kihci ishkwaantemink 
NEH.2.15	Ninkii ishi pimi ayaa tahsh weti niihsatin inahke ekii waawaapantamaan kihci waahkaayaapihkinikan. Miitahsh kaa⁠ishi kiiweshkaayaan miinawaa ekii ani ishaayaan ootenaank pahsatinaa wishwaantemink, eh⁠kiiweyaan kaakiih piishi takohshinaampaan.
NEH.2.16	Iki tahsh aanihkewikimaak kaawiin okiih kihkentansiinaawaa aanti kaa⁠ishaawak, aaniin kaye kaa⁠ishihcikewak. Kaawiin iitok mahshi ninkii wiintamawaahsiik Coowak 
NEH.2.17	Miitahsh i'i e⁠wiintamawakwaa, “Inashke kiwaapantaam iitok aaniin ehpiihci wahsitaawihseyank. O'o hsa kihci ootena Ceroosalam enaniskohsink, ini kaye kihci ishkwaanteman ekii ankwaahkisikaatekin. Awiyohk taka miinawaa kiiwe oshihtootaa ci⁠waahkaayaapihkinikaatek Ceroosalam. Kiinawint hsa awahshime ci⁠maanenimikoohsiwank,” ninkii'inaak. 
NEH.2.18	Miitahsh kaa⁠ishi wiintamawakwaa aaniin kaakii ishi minotootawimitc Kishemanitoon, aaniin kaye kaa⁠ishimitc kihciokimaan.
NEH.2.18	Miitahsh kaa⁠ihkitowaatc, “Haw taka hsa maacii onaapihkiniketaa.” Miitahsh kaa⁠ishi maatanohkiiwaatc, weweni ekii ishihcikewaatc.
NEH.2.19	Ahpii tahsh e⁠noontamowaatc kaawi ishihcikeyaank, Sanpalat, a'a kaye Topaaya, a'a tahsh kaye Kiihsham 
NEH.2.20	O'o tahsh shemaak ninkii ishi nahkwehtawaak, “Kishemanitoo kihcikiishikonk kaa‑ayaatc hsa niwii minohse'ikonaan. Niinawint hsa otanohkii'aakana' kaatinowiwankitc ninka kiiwe oshihcikewaamin. Kiinawaa tahsh wiin kaawiin awaac pankii kika ishi wiitoohkaasohsiim Ceroosalamink. Kaawiin kaye kekoon kika tipinawewisihsiim, kaawiin o'omaa Ceroosalamink kii⁠onciihsiiwak kikihci aya'aamiwaak.”
NEH.4.1	Ahpii tahsh Sanpalat 
NEH.4.2	Miitahsh o'o kaa⁠ihkitotc e⁠noontaakotc owiiciiwaakana', Sameriya 
NEH.4.3	Okii wiicikaapawihtaakoon tahsh Topaayawan 
NEH.4.4	Miitahsh o'o kaa⁠ishi anami'aayaan, “Kiin ninKishemanitoominaan, taka noontawihshinaam, nintaanawenimikoomin iitok! Tootaw kaashi miihkinsominankitwaa wiinawaa ci⁠naasihkaakowaatc. Ampehsh mahkamintwaa kahkina kekoon eyaawaatc, ci⁠maaciinintwaa ci⁠tahkonintwaa tahsh kaye pahkaan ahkiink, 
NEH.4.5	ci⁠poonentamowaahsiiwatc omaci'ishiwepisiwiniwaan, ci⁠wepinamowaahsiiwatc omacitootamowiniwaan. Nimiihkinsomikonaanik iitok niinawint o'o kaa⁠oshihtooyaank,” ninkii ishi anami'aa.
NEH.4.6	Maano ko ekii miihkinsomikoyaank ninkii oshihtoomin waahkaayaapihkinikan, aapihta ekii ani ahpiihtaak kaakii ahpiihtahkitekopanen, aaniihsh pemaatisiwaatc kakaancihc kii‑inentamook ewii anohkiiwaatc.
NEH.4.7	Sanpalat, Topaaya kaye, aaninta Arepiyaawahkiink, Amanahkiink 
NEH.4.8	Miitahsh maamaw kaakii inentamowaatc ewiih piishaawaatc, ewiih pi miikaatamowaatc Ceroosalam, ewii wanashkwehkamikisiwaatc. 
NEH.4.9	Niinawint tahsh ninkii onci anami'ehtawaanaan ninKishemanitoominaan, ekii ahsankitwaa awiyak ci⁠kanawencikewaatc i'i onci kaa⁠shiinkenimiyamintwaa entahso tipihk, entahso kiishik kaye.
NEH.4.10	Pemaatisiwaatc hsa Coota 
NEH.4.11	Kaa⁠shiinkeniyamintwaa kaye kii⁠ani ihkitowak, “Kaawiin hsa kika kihkenimikohsiinaanik, kaawiin kaye kika waapamikohsiinaanik, paanimaa hsa ko onci ayaawankitc mekweya'ii eshi'ayaawaatc, kii⁠nihsankitwaa tahsh kaye. Miihsh ci⁠kipihtinamowankitc enanohkiiwaatc,” kii‑ihkitowak. 
NEH.4.12	Iki hsa Coowak kaa⁠wiicitaamaawaatc kaa⁠shiinkenimimiyamintc miinawaahko ninkiih pi akwiihtawi wiintamaakonaanik o'o ekii'ishiyamintwaa, “Aanti hsa ko nahke eshi kwehkiiyek, kiwii ishi miikaanikowaak.” 
NEH.4.13	Miitahsh kaakii ahsakwaa aaninta ininiwak aakawaya'ii eshi tatapahsaanik waahkaayaapihkinikan, eshi mamohsheyaanik kaye. Eyaantahswewaanakisiwaatc hsa ninkii ishi ayahsaak, ekii miinakwaa pashipa'ikewihkomaanan, ciipowepinikanan, mihtikwaapii' kaye.
NEH.4.14	Ekii ishkwaa naanaakatawaapantamaan itahsh kekoonan, miihsh kaakii inakwaa kaa⁠niikaanisiwaatc, aanihkewikimaak shikwaahsh kaye kahkina awiyak, “Keko hsa kohsaahkekwaanik. Maamihkawik kaaTipenciketc kehci inentaakositc, kaye kaa⁠kohtaanentaakositc! Miikaasoohtamawihkwak kiicihkiweyiwaak, kikosihsiwaak, kitaanihsiwaak, kiwiiwiwaak, kiwaahkaa'ikaniwaan kaye,” ninkii'inaak. 
NEH.4.15	Kaa⁠shiinkenimiyamintwaa ekii noontamowaatc e⁠kihkentamowankitc aaniin waa⁠ishihcikewaatc, Kishemanitoon ekiih piikonaminitc waa⁠ishihcikewaahpan. Miitahsh kahkina kaakii ishi kiiwenotamaank waahkaayaapihkinikan, entahshiyaank ekiih kiiwe anohkiiyaank. 
NEH.4.16	Miitahsh i'i eh⁠kiishikahk ahkonaak aapihta nintanohkii'aakanak kaakii anohkiiwaatc, kotak itahsh aapihta ekiih tahkonamowaatc ciipowepinikanan, nakaa'ikanan, mihtikwaapii' kaye, miikaasoowayaanan ekiih kikishkamowaatc. Kaa⁠niikaanisiwaatc hsa kaye okii wiicikaapawihtawaawaa' kahkina pemaatisinitc Coota wenciinitc, 
NEH.4.17	kaakiih tashiihkamowaatc waahkaayaapihkinikan. Iki kaye kaakii aawacikewaatc kiih⁠peshikonihkewak e⁠anohkiiwaatc, kotak itahsh oninciiwaank ekii tahkonamowaatc miikaasowi aapacihcikan. 
NEH.4.18	Iki hsa kaye weshihtoowaatc waahkaayaapihkinikan okii kihcihpiswaakenaawaan opashipa'ikewihkomaaniwaan e⁠anohkiiwaatc. A'a tahsh wiin pootaacikewinini pehsho ninkii wiicikaapawihtaak ekii aswi pootaaciketc. 
NEH.4.19	Miitahsh kaa'inakwaa kaa⁠niikaanisiwaatc, aanihkewikimaak kaye, kahkina kaye awiyak, “O'o hsa kaa‑anohkiiyank wiinke wewaahsa kitananohkiimin, ayapahpii e⁠ayayaayank waahkaayaapihkinikanink. 
NEH.4.20	Aanti tahsh iko eyaayek noontamek noontaakwahk pootaacikan, pishaahkek eshi'ayaayaank. KiKishemanitoominaan hsa kika miikaasoohtamaakonaan,” ninkii'inaak. 
NEH.4.21	Miitahsh kaa⁠ishi anohkiinaaniwank aapihta ehta ekii anohkiiwaatc, aapihta tahsh ekiih tahkonamowaatc ciipowepinikanan. E⁠ani piitaapahk ninkii maatanohkiimin piinihsh wanankohshak e⁠ani naakosiwaatc.
NEH.4.22	Miitahsh kaye i'i ahpii kaakii kanoonakwaa pemaatisiwaatc, “Taka hsa entahshiwaatc ininiwak i'i kaa⁠wiici'ikowaatc kaye ta‑ayaawak piintik Ceroosalamink tipihkaninik. Miitahsh maamaw ci⁠kanawencikeyank eh⁠tipihkahk, ci⁠anohkiiyank itahsh eh⁠kiishikahk,” ninkii'inaak. 
NEH.4.23	Kaawiin hsa niin, niwiiciiwaakanak kaye, anohkii'aakanak kaye, ininiwak kaye kenawencikewaatc kaa⁠wiiciiwiwaatc ninkii onci kiicihkonayehsiimin. Mihsawaa hsa ko enaasihkamaank nipi, mii 'i kaa⁠ishi tahkonamaank miikaasowi aapacihcikanan.
NEH.6.15+NEH.6.16	Waahkaayaapihkinikan kiih⁠kiishihcikaate niishitanashinaanan e⁠inakinsotc Elal kaa⁠ishinihkaasotc kiisihs. Naanimitanashiniishin tahso kiishik kiih⁠tashiihkikaate. Miitahsh ahpii kaa⁠shiinkenimiyamintwaa kaa⁠noontamowaatc, kahkina waahkaaya'ii kaa⁠tahswewaanakisiwaatc kiih⁠sekisiwak. Okii wanihtoonaawaa tahsh kaye otahpenimowiniwaan aaniihsh ekiih kihkentamowaatc o'o anohkiiwin ninKishemanitoominaan ekii wiici'iyamintc.
NEH.8.1	Kiih⁠maatakinsonitc itahsh niishwaahsokiisihsoon kahkina tahsh Isriyalak kii⁠maamawi nakishkotaatiwak ekiih peshikwentaakosiwaatc i'imaa Ceroosalamink ciikaya'ii kaashi pashkwaanik Nipiiwi kihci ishkwaantem ecikaatenik. Okiih kakwecimaawaan tahsh Esarawan 
NEH.8.2	Esara 
NEH.8.3	I'imaa tahsh kii‑ishi niipawi ciikaya'ii eshi'ayaanik Nipiiwi kihci ishkwaantem ecikaatenik. Kii⁠ani piitaapaninik kii⁠maacihtaa piinihsh ekii ani naawahkwenik ekii anamihcikehtamawaatc. Kahkina hsa kiih⁠pisintamoo' e⁠anamihcikaatenik i'i masina'ikan eshi oshipii'ikaatenik onahshowewin.
NEH.8.4	Esara 
NEH.8.5	Miitahsh Esara 
NEH.8.6	Miitahsh kaa⁠ishi nanaahkomaatc kaaTipencikenitc, Kishemanitoon kehci inentaakosinitc. Kahkina tahsh pemaatisinitc kii‑ishpinihkeniwa' ekii ishi nahkwehtaminitc, “Emen, Emen!” Miitahsh kaa⁠ishi animihkohtaanitc ekii anami'ehtawaanitc kaaTipencikenitc, ekiih saamiinkwantaminitc mihtahkamik. 
NEH.8.7	Kiih⁠pi mayaawikaapawiwak tahsh Liipaai kaa⁠ontahkaanesiwaatc ekiih kihkino'amawaawaatc pemaatisinitc ci⁠nihsitohtaminitc kaakii ishipii'ikaatenik onahshowewin. O'o tahsh kaakii ishinihkaasowaatc kaakiih wiintamaakewaatc, Cehshoowa 
NEH.8.8	Miitahsh kaa⁠ishi anamihtoowaatc i'i onahshowe masina'ikanini ekii inwehtoowaatc kaye ci⁠nihsitohtaminitc i'i pemaatisinitc i'imaa eyaanitc.
NEH.8.9	Niiyamaaya 
NEH.8.10	Miitahsh Niiyamaaya kaa'inaatc pemaatisinitc, “Maacaak ani kiiwek, awi wiihkwantik. Awi miicik kaa⁠onishihshik miicim, awi minihkwek kaye kaa⁠shiiwaakamink. Takwa'oonihkook hsa iki mahshi kaa⁠kiishiihsikwaa. Noonkom aaniihsh kaa⁠kiishikahk mii 'i eshi kiishikahk ekihtentaakohcikaatek kaaTipenciketc onci. Keko tahsh maanentankek; i'iwe hsa ciihkentamowin kaa⁠miininek kaaTipenciketc, mii hsa iwe ke⁠mashkawisiishkaakowek.”
NEH.8.11	Liipaayak tahsh okiih kashkimaawaa' kahkina pemaatisinitc pisaan ci⁠ayaanitc ekii'inaawaatc, “Koshkwaawaaci'ayaak. Noonkom kaa⁠kiishikahk iitok kihtentaakohcikaate, keko kaye maanentankek.” 
NEH.8.12	Miihsh kahkina pemaatisiwaatc kaa⁠ishi anta wiihsiniwaatc, ekii awi minihkwewaatc kaye. Miitahsh kaye kaakii ishi ahshankewaatc, kaakii wiihkwantiwaatc ekiih kihci ciihkentamowaatc aaniihsh okii nihsitohtaanaawaa i'i kaakii anamihtamawintwaa.
NEH.8.13	Niishokiishik tahsh e⁠ani ishihsenik, iki hsa kaa⁠niikaanishkawaawaatc kaakiih pepahkaanwewaanakisinitc pemaatisinitc, iki kaye anami'ewikimaak, Liipaayak 
NEH.8.14	 Okii mihkaanaawaa tahsh e⁠ishipii'ikaatenik i'imaa onahshowewinink, Isriyalak 
NEH.8.15	Miitahsh shemaak kaa⁠ishi papaa tipaacimowaatc ekii wiintamaakewaatc misiwe eshi ayootenaawaninik, Ceroosalamink 
NEH.8.16	Miitahsh pemaatisiwaatc kaa⁠ishi maacaawaatc ekii naasihkamowaatc watihkwanan ekii oshihtamaasowaatc akawaahte'ikanikiwaaman. Wakitapahk itahsh aaninta okii ishi onahkitoonaawaan, akwaciink kaye otaawiniwaank okii ishi onahkitoonaawaan. I'imaa tahsh kaye akwaciink kihci anami'ewikamikonk, i'imaa kaye piintikeya'ii kaashi pashkwaanik Nipiiwi kihci ishkwaantem ecikaatenik, i'imaa kaye ishi'ohpime Iihpariyam 
NEH.8.17	Iki tahsh kahkina kaakiih pionci kiiwewaatc Paapilan 
NEH.8.18	Esara 
EST.1.1+EST.1.2	Mii hsa owe kaa⁠ishihsek ahpii kii⁠kihciokimaawitc Seraksiihs 
EST.1.3	Nihsopipoon (3) itahsh kaa‑ani ishihsenik kii⁠kihciokimaawitc kii⁠kihci wiihkwanke kahkina wekimaawaatisinintc, i'i kaye kaa⁠niikaanentaakosinitc ekiih piishaanitc. I'i tahsh kaye shimaakanihsha' Persha ahkiink wenciinitc, i'i tahsh kaye Miitiya 
EST.1.4	Ninkotwaahsokiisihs (6) minihk kii⁠waapanta'iwe eshi wenootaninik otookimaawiwin, aaniin kaye ehpiihci minonaakwaninik, aaniin ehpiihci okimaawentaakwaninik.
EST.1.5	O'o hsa kaa⁠ishkwaahsenik, kihciokimaa kii⁠wiihkwanke kihci ootenaank Soohsa 
EST.1.6	I'imaa hsa piintik kaakiih tanahkamikahk kii⁠akootewan ishiikinoon e⁠osaawashkwaakin, aaninta kaye e⁠waapishkaakin. Mahkate mihskwekaneyaap ihsa kii⁠aapatan ekiih tahkopitekin ini ishiikinoon i'imaa waapaapihko shooniyaa waapihkowi wiimpayaahkinikanink ekii ishi kihciwihsinkin imaa mashkawahsiniink kaakiih patahkisowaatc i'imaa. Kihci tehsapiwinan kaye osaawi shooniyaa waapihkonk wenci oshihcikaatekin, waapaapihko shooniyaa waapihkonk kaye i'imaa kii⁠ahcikaatewan entanahkamikahk. Wiinke kaye eshi pimohsenk kii⁠onishihshin pepahkaan tino ahsiniik kaa⁠wawanihshishiwaatc, pepahkaan kaa⁠inasinaasowaatc, kaa⁠miskosiwaatc, kaa⁠waapishkisiwaatc, kaa⁠mahkatewisiwaatc kaye ekii aapatisiwaatc. 
EST.1.7	Shoominaapo kii‑ishi siikinikaate osaawi shooniyaa waapihkowi minihkwaakanink. Kahkina pepahkaan kii‑ishinaakwanoon. Kihciokimaa hsa kiih⁠pakitinamaake pisaaniko minihk ci⁠minihkwenaaniwaninik. 
EST.1.8	Kihciokimaa ihsa kii‑ihkito pisaaniko minihk ci⁠minihkwenaaniwaninik. Pemiihtaakewaatc i'imaa okimaawikamikonk kiih⁠kanoonaawak aaniin iko minihk ci⁠mina'aawaatc eshi mihsawentaminitc.
EST.1.9	Kewiin itahsh a'a kihciokimaahkwe Paahshtaai 
EST.1.10	Niishwaahsokiishik (7) itahsh kihciokimaa Seraksiihs kaa⁠wiihkwanketc, wiinke hsa kiih⁠ciihkahkisike. Miihsh kaakiih kanoonaatc niishwaahso kaakii ishi'imintc ci⁠wiitikehsinik iniweniwa' wiin iko kaakiih pamiihtaakotc i'imaa kihciokimaawikamikonk. Miihsh o'o kaa⁠ishinihkaasonitc, Miiyooman 
EST.1.11	Miiwa' itahsh o'o kaakii anoonaatc ci⁠naasihkawaanitc kihciokimaahkwen Paahshtaai eshinihkaasonitc ci⁠kikishkaminitc okihciokimaahkwewaanohkwaanini. Ewii waapanta'iwetc aaniin ehpiihci minonaakosinitc, ci⁠waapamikonitc okimaa' i'i kaye kahkina kaakii antomaatc. 
EST.1.12	Ahpii iki pemiihtaakewaatc kaah⁠kanoonaawaatc kihciokimaahkwen Paahshtaaiwan kaawiin kii‑inentansiiwan ci⁠piishaanitc. Wiinke tahsh kihciokimaa kii⁠nishkaatisi.
EST.1.13	Miitahsh kihciokimaa kaa⁠nihtaa ishihciketc ewiih tashintank onahshowewin, ekiih kanoonaatc kekiihtaawentaminitc ininiwa' kehkentaminitc onahshowewin. 
EST.1.14	Miiwa' itahsh o'o kaa⁠ishinihkaasonitc kaakii nihtaa kanoonaatc kekoon kiiwiih kihkentank: Karshiina 
EST.1.15	Miitahsh kihciokimaa kaa'inaatc, “I'i hsa eshihsink onahshowewin, aaniin itahsh inaa ke⁠tootawintc a'a Kihciokimaahkwe Paahshtaai? Niin kihciokimaa Seraksiihs ekii anoonakwaa pemiihtawiwaatc ci⁠piinaawaatc kihciokimaahkwen, kaawiin iitok kii‑inentansiiwan ci⁠piishaanitc.”
EST.1.16	Miimookan eshinihkaasonitc ihsa kii‑ihkitowan, “Kihciokimaahkwe Paahshtaai hsa kaawiin kwayahk ishihcikehsii. Kaawiin kiinehta kimamaashiihkantaakohsii. Kahkina hsa ko wekimaawentaakosinitc, kahkina kaye ininiwa' o'omaa eyaanitc ahkiink omamaashiihkantawaa'! 
EST.1.17	Kahkina ohsha ihkwewak okani kihkentaanaawaa aaniin kaa⁠ishihcikenitc Kihciokimaahkwen Paahshtaaiwan, miihsh ci⁠ani aanawenimaawaatc onaapemiwaa'. Miihsh ke⁠ihkitowaatc, Kihciokimaa Seraksiihs e⁠antomaatc Kihciokimaahkwen Paahshtaaiwan, kaawiin okiih tepwehtaakohsiin. 
EST.1.18	Inashke tahsh iki ihkwewak wenaapemiwaatc wekimaawentaakosinitc wenciinitc Miitiya ahkiink, Persha ahkiink kaye, ahpii noontamowaatc aaniin kaa⁠ishihciketc kihciokimaahkwe, mii peshikwan ke⁠tootawaawaatc onaapemiwaa'. Kaawiin itahsh oka kihci inenimaahsiwaawaa' onaapemiwaa', kaye ta⁠onci nishkentamo'. 
EST.1.19	Kiishpin itahsh ishi minwaapantaman, taka onahtoon kihciokimaa onahshowewin ci⁠oshipii'ikaatek otoonahshowewiniwaank Miitiya ahkiink wenciiwaatc, iki kaye Persha ahkiink wenciiwaatc. Kaawiin itahsh wiihkaa ta‑aancihcikaatehsinoon ci‑inahtek wiihkaa miinawaa Kihciokimaahkwe Paahshtaai ci⁠piintikehsik eshi'ayaanitc kihciokimaan. Taka hsa kihciokimaa oka inahtoon pehkaanisinitc ihkwewan ci⁠naapishkawaanitc kihciokimaahkwen. 
EST.1.20	Ahpii tahsh kihciokimaa onahtootc onahshowewin misiwe papaa wiintenik otookimaawiwinink, kahkina hsa tahsh ihkwewak oka kihtenimaawaa' onaapemiwaa' mihsawaa ko kitimaakisiwaatc, komaa kaye wenootisiwaatc,” kii‑ihkito Miimookan.
EST.1.21	Kihciokimaa hsa, iki kaye wekimaawentaakosiwaatc okii minohtaanaawaa kaakii ihkitonitc Miimookanan. Miitahsh kihciokimaa kaa⁠ishihciketc kaakii ihkitonitc. 
EST.1.22	Entahsininikin itahsh pepahkaan ahkiin tepentank okii ishinisha'aan otoonahshowewin entahswewaanakisinitc, entahso ishikiishwenitc kaye. Kii inahshowe kahkina ininiwa' ci⁠tipentaminitc otaawinini, kaye tahsh ci⁠okimaahkantaminitc otaawin.
EST.2.1	Naanaake hsa ahpii kihciokimaa Seraksiihs 
EST.2.2	Miitahsh kaakii'ikotc i'i kaa⁠wiintamaakotc aaniin ke⁠ishihciketc, “Inashke ta⁠kakwe mihkawaawak ci⁠minonaakosiwaatc pehki oshkiniikihkwewak kihciokimaa ke⁠wiiciiwaatc. 
EST.2.3	Kiin onakim ikiweniwak wekimaahkantamowaatc entahsinkin ahkiin ci⁠kanawaapantamowaatc ci⁠piinimintc oshkiniikihkwe' i'imaa ihkwewikamikonk eshi'ayaak maawaci kihci ootenaank Soohsa 
EST.2.4	Kiin itahsh kika onaapamaa maawac ke⁠minonawatc ke⁠kihciokimaahkwewitc ci⁠naapishkawaatc Paahshtaaiwan.” A'a hsa kihciokimaa kii⁠minohtam o'o kaakii'inintc. Miitahsh i'i kaa⁠ishihciketc.
EST.2.5	I'i hsa tahsh maawaciko kihci ootenaank Soohsa kii⁠ayaa Coowinini 
EST.2.6	 Kihciokimaa Nepakanaasar 
EST.2.7	Mwaartihkaai okii ayaawaan otooshimihkweman Aahtaasa 
EST.2.8	Ahpii hsa kihciokimaa kaa⁠wiintenik otoshki onahshowewin niipiwa' ihsa oshkiniikihkwewak kiih⁠piicikaniwiwak i'imaa ihkwewikamikonk eshi'ayaanik kihci ootenaank Soohsa. A'a hsa tahsh Iikaai kii⁠anoonaa ci⁠naanaakaci'aatc i'i ihkwewa'. Miitahsh kewiin i'imaa Ehstar kaah⁠takwiitc ekii ishiwicikaniwitc kihciokimaawikamikonk. 
EST.2.9	Shemaak itahsh iko Iikaai okiih saaki'aan, okii minwaapamaan kaye Ehstaran. Miihsh kaye kaa⁠ishi maaciihkawaatc ekiih tootawaatc ci⁠minonaakosinitc, miicim kaye ekii ahshamaatc ke⁠minoshkaakonitc. Kii⁠miinaawan kaye niishwaahso (7) oshkiniikihkwewa' kaakii onci onaapamimintc kihciokimaawikamikonk ci⁠pami'ikonitc. Kaye tahsh kii‑ishi piintikanaa maawac iko eshi onishihshininik ihkwewikamikonk.
EST.2.10	Ehstar itahsh kaawiin kiih⁠tipaacimohsii Coo ekiih tinowitc aanti kaye wentahkaanesitc aaniihsh okii'ikoon Mwaartihkaaiyan i'i ci‑ishihciketc. 
EST.2.11	Entahsokiishik ihsa Mwaartihkaai kii⁠nihtaa ayaashawoohse i'imaa akwaciink ihkwewikamikonk ekii anta kihkenimaatc aaniin eshi'ayaanitc Ehstaran, aaniin kaye eshiwepisinitc.
EST.2.12	Peshikopipoon itahsh kiih⁠tashiihkawaawak ihkwewak ci⁠minonaakosiwaatc. Ninkotwaahso kiisihs (6) kiih⁠poosinaawak pikiwi minaako'oni pimite 
EST.2.13	I'i tahsh kaa⁠ishkwaa tootawintwaa miihsh kaa⁠ishi ishiwinintwaa memeshkwac eshi'ayaanitc kihciokimaan. Wekonen itahsh iko waah⁠kikishkamowaatc kii⁠miinaawak ihkwewikamikonk ekii onci maacaawaatc kii‑ishaawaatc kihciokimaawikamikonk. 
EST.2.14	E⁠onaakohshininik itahsh ta⁠ishaa, kishepaawakaninik itahsh ta⁠ishiwicikaniwi pahkaan ihkwewikamikonk ci⁠naanaakaci'ikotc Shaashkaas 
EST.2.15	Kekahpii tahsh kii⁠ocihcihseni Ehstar ci⁠anta waapamaatc kihciokimaan. Ehstar iitok otetepaniin Aapihel 
EST.2.16	Mitaahsokiisihsoon (10) eh⁠pimakinsonitc, Tepaht 
EST.2.17	Kihciokimaan tahsh okiih saaki'ikoon ahpiihc wiin kotak i'i oshkiniikihkwewa', wiin ehta kaye okii kashki'aan awahshime ci⁠minwenimikotc ahpiihc wiin i'i kotak ihkwewa'. Miitahsh kihciokimaan kaakii pihtaanohkwaane'ikotc kihciokimaahkwewaanohkwaan ekii ishi'intc ci⁠kihciokimaahkwewitc ci⁠naapishkawaatc Paahshtaaiwan. 
EST.2.18	Kihciokimaa tahsh kii⁠wiihkwanke ekiih kihci inenimaatc Ehstaran, ekii antomaatc kahkina wekimaawentaakosinitc, kaye hsa kaa⁠niikaanentaakosinitc. Kaye tahsh kii‑ihkito ci⁠kipihciinaaniwaninik misiwe ahkiink eshi okimaawitc ekii maamiikiwetc kihciokimaa ehta kaashi miikiwetc.
EST.2.19	Ahpii hsa niishink kaa⁠ohkwapiwaatc oshkiniikihkwewak, mii hsa 'i ahpii Mwaartihkaai 
EST.2.20	Ehstar 
EST.2.21	Mwaartihkaai hsa kii⁠okimaawanohkii i'imaa kihciokimaawikamikonk. Iki tahsh niishin wekimaawentaakosiwaatc kaakiih kanawentamowaatc eshi piintikenaaniwaninik Piktena 
EST.2.22	Mwaartihkaai tahsh okii kihkentaan aaniin waah⁠tootawimintc kihciokimaan. Miihsh kaa⁠ishi wiintamawaatc Ehstaran kihciokimaahkwen. Miihsh Ehstar kaa⁠ishi wiintamawaatc kihciokimaan o'oweni, ekii wiinaatc Mwaartihkaaiyan ekii wiintamaakotc. 
EST.2.23	Kiih⁠kakwe mihkikaate tahsh o'o inaacimowin. Ahpii tahsh kaa⁠kihkencikaatek eh⁠tepwewank iinsan, miihsh iki minciniish wekimaawentaakosiwaatc kaa⁠ishi akoonintwaa i'imaa kaashi akoonaakaniwitc awiya. O'o hsa kahkina kaakii ishihsek kii⁠oshipii'ikaate kaashi kihci inentaakwahk masina'ikanink enaahsamiitc kihciokimaa.
EST.3.1	Naanaake tahsh e⁠ani ishihsek Kihciokimaa Seraksiihs 
EST.3.2	Kihciokimaa hsa okii inaa' kahkina wekimaawentaakosinitc ci⁠ociciinkwanapiihtawaanitc, ci animihkohtawaanitc ini Emanan ci⁠naakohtoonitc e⁠kihtentaakosinitc. A'a tahsh Mwaartihkaai 
EST.3.3	I'i tahsh kotak wekimaawentaakosinitc wekimaawanohkiinitc okiih kakwecimikoo' ekii'ikotc, “Mwaartihkaai, wekonen itahsh wenci shashiipihtamowatc kihciokimaa enahshowetc?” 
EST.3.4	Entahso kiishik ihsa kookiih⁠kanoonikoo', kaawiin itahsh kii‑inentansii i'i ci‑ishihciketc. Miihsh kaa⁠ishi wiintamawaatc Coo 
EST.3.5	Ahpii tahsh Eman kaa⁠kihkentank ewii ociciinkwanapiihtaakohsik, ewii animihkohtaakohsik kaye ci⁠kihtenimikohpan, wiinke hsa kii⁠nishkaatisi. 
EST.3.6	Ahpii tahsh kaa⁠kihkentank Mwaartihkaaiyan Coo eh⁠tinowinitc, awahshime tahsh kii‑inentam ewiih tootawaatc. Kii‑inentam ewiih caaki'aatc kahkina enawemaanitc Mwaartihkaaiyan. Kahkina hsa ko ewii nihsaatc Coowa' eyaanitc eshi okimaawinitc ahkiink kihciokimaan Seraksiihsan.
EST.3.7	Mitaahshiniishopipoon (12) kaa⁠kihciokimaawitc Seraksiihs, peshikokiisihsoon eh⁠pimakinsonitc Niihsaan 
EST.3.8	Miitahsh Eman kaa'inaatc kihciokimaan Seraksiihsan, “Ayaawak ihsa iki tino pehkaanwewaanakisiwaatc pemaatisiwaatc misiwe e⁠ayaawaatc kitahkiimink kaashi tipencikeyan pahkaan e⁠pahkewenintisowaatc. Pahkaan kaye ishihtwaawak eshihtwaanitc kotak awiya'. Kaawiin kaye opapaamihtansiinaawaa kitoonahshowewinan. Kaawiin ta⁠ishihsehsinoon ci⁠papaa pisiskenimaahsiwintwaapan. 
EST.3.9	Kiishpin itahsh kihciokimaa eshi minwaapantank, onahtoon onahshowewin kahkina ci⁠nihsintwaa. Kiishpin itahsh ishihcikeyan, niin ihsa piko ninka pakitinaa niishwaahsimitanashinaanan mitaahswaahk tahso tipaapiishkoocikan 75,000 
EST.3.10	Miitahsh kihciokimaa kaa⁠ishi kiihcikoshkawaatc onaapininciipisonan ekii miinaatc Emanan wetetenitc Ahmitehtawan kaakii ontahkaanesinitc Ekaak eshinihkaasonitc. Eman iitok kaakiih shiinkenimaatc Coowa'. 
EST.3.11	Miihsh kihciokimaa kaa'inaatc, “Kanawenim kishooniyaam, pisaan iko tootaw iki pemaatisiwaatc eshi mihsawentaman.” 
EST.3.12	Mitaahshinihsokiishik (13) itahsh e⁠ishihsenik eh⁠pimakinsonitc peshikokiisihsoon, mii 'i Eman kaakii antomaatc kihciokimaa otoshipii'ikewininiima' ekii wiintamawaatc aaniin ke⁠ishipii'ikenitc, kaye tahsh ci‑ishipii'ikaatenik entahso ishikiishwenitc kahkina awiya'. Kahkina tahsh wekimaawentaakosinitc, kaa⁠niikaanisinitc, i'i kaye tepentaminitc pepahkaan ahkiin kii‑ishinisha'amawaawa' o'o onahshowewin. Kihciokimaa hsa owiinsowin kii⁠aapatanini, kaye ekii masinihshimaatc kihciokimaa onaapininciipisonini. 
EST.3.13	Iki tahsh kaakiih pimipahtwaawaatc inaacimowinan misiwe ahkiink okii ishiwitoonaawaa o'o onahshowewin. Miitahsh kaa⁠ishipii'ikaatek kahkina Coowak ci⁠nihsintwaa peshiko kiishik ahpii mitaahshinihsin (13) inakinsonitc Etar kiisihsoon. Kahkina Coo kaatinowiwaatc, oshkaya'aak, kihci aya'aak, ihkwewak, apinoonciishak iko kaye. Kahkina hsa ci⁠nihsintwaa, otaya'iimiwaan kaye ci⁠otaahpinikaatenikin. 
EST.3.14	I'i hsa eshipii'ikaatek onahshowewin kii‑inaahkonikenaaniwan misiwe ahkiink ayaawaatc awiyak ci⁠kihkentamowaatc, kahkina tahsh awiyak ci⁠kwayaanciiwaatc i'i ahpii ishi kiishikaninik.
EST.3.15	I'i hsa tahsh onahshowewin kii⁠kihkentaakohcikaate i'imaa maawac iko kihci ootenaank Soohsa 
EST.4.1	Ahpii hsa tahsh Mwaartihkaai 
EST.4.2	Kaawiin itahsh wiin kiih⁠piintikehsii kihciokimaawi ishkwaantenk aaniihsh kaawiin awiya kiih⁠pakitinaahsii ci⁠piintiketc i'imaa awiya kikishkank ahsapatapiiwekin. 
EST.4.3	Misiwe hsa ko ahkiink kaa⁠kihkentaakwaninik kihciokimaa otoonahshowewin, Coowak ihsa kii⁠kihci mawiwak. Kaawiin oncita kii⁠wiihsinihsiiwak, ekii noontaakosiwaatc ekii mawiwaatc. Niipiwa' okiih kikishkaanaawaan ahsapatapiiwekinoon pinkwiink ekii ishi pimihshinowaatc.
EST.4.4	Ahpii tahsh Ehstar 
EST.4.5	Kihciokimaa iitok okii onakimaan Hetak 
EST.4.6	Miihsh Hetak kaakii anta waapamaatc Mwaartihkaaiyan eshi'ayaanitc eshi nihtaa maawaci'itink kihci ootenaank enishi piintikenaaniwaninik kihciokimaawikamikonk. 
EST.4.7	Mwaartihkaai ihsa tahsh okii wiintamawaan kahkina kekoon kaa⁠ishihsetc. Kiih⁠tipaacimo kaye aaniin minihk shooniyaan Emanan 
EST.4.8	Mwaartihkaai tahsh okii miinaan Hetakoon oshipii'ikan eshi oshipii'ikaatenik kihciokimaan otinaahkonikewinini ci⁠caaki'intwaa Coowak. I'i tahsh oshipii'ikan weti ootenaank Soohsa 
EST.4.9	Miitahsh Hetak kaakiih pikiiwetc ekii wiintamawaatc Ehstaroon aaniin kaa'ikotc Mwaartihkaaiyan. 
EST.4.10	Ehstar tahsh o'o kii‑ishi nahkwehtam, ekii'inaatc Hetakoon 
EST.4.11	“Kahkina ohsha kihciokimaa otanohkii'aakana', kahkina kaye kaa⁠tipenimaatc pemaatisinitc eyaanitc otahkiimink, okihkentamini eshihsininik inaahkonikewin. Kiishpin inini, komaa kaye ihkwe anta waapamaatc kihciokimaan i'imaa kaashi ayaanitc kihciokimaawapiwinink, antomikohsik kihciokimaan, miihsh ehtako'i eshinaakwaninik ci⁠nihsintipan. Mii ehta ko keshi nihsaahsiwintipan kiishpin kihciokimaan niimaahkonamaakotc kaa⁠osaawaapihko shooniyaa waapihkowaninik sahka'onaahkoni. Mii ohsha 'i aasha nihsimitana (30) tahso kiishik e⁠ishihsek ishkwaac kaakii antomihpan ci⁠waapamak kihciokimaa,” kii‑ihkito.
EST.4.12	Ahpii tahsh Mwaartihkaai kaa⁠noontank aaniin kaa⁠pii'ikotc Ehstaroon, 
EST.4.13	miihsh Mwaartihkaai o'o kaa⁠ishi nahkwehtawaatc, “Keko inentanken e⁠ayaayan kihciokimaawikamikonk kiin ehta ci⁠onci shaapwiiyan i'i Coowak kaawiih tootawintwaa. 
EST.4.14	Kiishpin hsa kekoon ihkitohsiwan noonkom o'o kaa⁠ishihsek pahkaan maawiin mihsawaa ta⁠onciimakan ke⁠naatamaakowaatc, ke⁠shaapwii'ikowaatc kaye Coowak. Kiin itahsh wiin, iki kaye kitetehkaank kaa⁠onciiwaatc kahkina hsa kika nihsikoom. Mii mawiin o'o kaa⁠onci kihciokimaahkwewiyan o'o ishiahpii.”
EST.4.15	Ehstar tahsh o'o kii‑ishi anoohkii ci⁠awi'inimintc Mwaartihkaaiyan: 
EST.4.16	“Haw, maacaan awi wiintamaw ci⁠maawaci'itiwaatc kahkina Coowak weti Soohsa ootenaank eyaawaatc, keko tahsh ahpii wiihsinihkek ci⁠anami'ehtamawiyek. Keko wiihsinihkek keko kaye minihkwehkek nihsokiishik, tipihkahk, kiishikahk kaye. Mii hsa 'i keniinawint ke⁠ishihcikeyaank iki ihkwewak kaa⁠wiici'iwaatc ci⁠wiihsinihsiwaank ci⁠minihkwehsiwaank kaye ci⁠anami'aayaank. Miitahsh keshi anta waapamak a'a kihciokimaa ci‑ishihcikeyaan kaa⁠inahtehsinok onahshowewin. Kiishpin hsa o'o onci nipoyaan, mii hsa 'i pisaan ci⁠nipoyaan,” kii‑ihkito. 
EST.4.17	Miihsh Mwaartihkaai kaa'anishi maacaatc kahkina ekii ishihciketc kaakii ishi anoonikotc Ehstaroon.
EST.5.1	Nihsokiishik itahsh e⁠ishihsenik Ehstar 
EST.5.2	Ahpii tahsh kihciokimaa e⁠waapamaatc Ehstaran piintik e⁠niipawinitc, wiinke kaye okii minwaapamaan. Miitahsh kaa⁠ishi niimaahkonank okihciokimaa sahka'onaahkoni. Ehstar ihsa okii naasihkawaan ekiih saaminank kihciokimaa sahka'onaahkoni. 
EST.5.3	Kihciokimaa hsa tahsh okiih kakwecimaan Ehstaran, “Kekoon ina? Wiintamawihshin wekonen entawentaman. Kika miinin ihsa kekoon entawentaman, mihsawaa ko aapihta nintookimaawiwin.”
EST.5.4	Ehstar itahsh kii‑ishi nahkwehtam, “Kiishpin kihciokimaa ishi minwaapantaman, kipakohsenimin, a'a kaye Eman 
EST.5.5	Miitahsh kihciokimaa kaa⁠ihkitotc, “Shemaak antomihk Eman ci‑ishihcikeyaank Ehstar eshi antawentank.” Miihsh kihciokimaa, a'a kaye Eman kaakii ishaawaatc ekiih kwayaancihtoonitc Ehstaran wiihkwantiwin. 
EST.5.6	Mekwaa tahsh e⁠minihkwewaatc shoominaapo, kihciokimaa okiih kakwecimaan Ehstaran, “Wekonen entawentaman? Wiintamawihshin, kika miinin itahsh entawentaman. Kika miinin ihsa entawentaman, mihsawaa ko aapihta nintookimaawiwin.”
EST.5.7	Miihsh Ehstar kaa⁠ishi nahkomaatc kihciokimaan, “Mii hsa owe eshi kakwetweyaan e⁠ishi mihsawentamaan. 
EST.5.8	Kiishpin itahsh kihciokimaa inenimitc e⁠minwaapamitc, kiishpin kaye minwentank ci⁠miishitc eshi kakwetwewak, inentank kaye cishi miishitc eshi mihsawentamowak, miinawaa hsa kipakohsenimin Eman kaye ci⁠piishaayek waapank ewiih kwayaancihtamawinakook wiihkwantiwin. Miihsh i'i ahpii ke⁠wiintamawinaan wekonen entawentamaan.”
EST.5.9	Ahpii hsa Eman 
EST.5.10	Okii kashkihtoon itahsh kekoon ci‑ishihcikehsik. Miihsh kaa‑ani kiiwetc ekii antomaatc osaaki wiiciiwaakana', wiiwan kaye Siiresh 
EST.5.11	Wiinke hsa kii⁠maminwaaso ekiih tashintank eshi wenootisitc, ekiih tashimaatc kaye okosihsa', aaniin kaye kihciokimaan kaa⁠ishi ishpakimikotc ahpiihc wiin iko kotak wekimaawentaakosinitc, i'i kaye aanihkewikimaa'. 
EST.5.12	Miihsh kaa‑ani ihkitotc, “Inashke tahsh kaye, niin ehta ninkii antomik kihciokimaahkwe Ehstar 
EST.5.13	Kaawiin itahsh o'o nintoonci ciihkentansii minihk iko ke⁠waapamak a'a Coo Mwaartihkaai e⁠namatapitc kihciokimaa ishkwaantenk,” kii‑ihkito Eman.
EST.5.14	Wiiwan itahsh Siireshan, i'i kahkina osaaki wiiciiwaakana' okii'ikoo', “Inashke oshihtoon awiya kaa⁠ishi akoocikaniwitc, niishwaahsimitanashinaanan (75) tahsomisit ci⁠ahpiihtaak. Kakwecimaahken itahsh kihciokimaa kishepaawakaninik i'imaa cishi akoonaatc Mwaartihkaaiyan. Miihsh ishi ishaahkan eshi wiihkwantink ci⁠minwentaman.” Wiinke tahsh Eman okii minohtaan kaakii'inintc. Miihsh kaa⁠ishi anoohkiitc ci⁠oshihcikaatenik akoocikanaahk.
EST.6.1	I'i tahsh eh⁠tipihkaninik kihciokimaa kaawiin okii kashkihtoohsiin ci⁠nipaatc. Miihsh kaakii anoohkiitc ci⁠piicikaatenik, kaye ci⁠anamihcikaatenik eshi oshipii'ikaatenik kahkina kekoon kaahpi inahkamikaninik ahpane kaa⁠pi'onci kihciokimaawitc. 
EST.6.2	Miitahsh kaakii mihkikaatek e⁠ishipii'ikaatenik aaniin Mwaartihkaaiyan 
EST.6.3	Kihciokimaa tahsh kii‑ishi kakwetwe, “Aaniin itahsh kaa⁠ishi kihtentaakohcikaniwitc Mwaartihkaai, aaniin kaye kaa⁠ishi tipa'amawintc o'oweni?” “Kaawiin kekoon kii‑ishi tipa'amawaahsii,” okii'ikoon kaakiih pami'ikotc.
EST.6.4	Kihciokimaa tahsh kii‑ihkito, “Awenen eyaatc o'omaa okimaawikamikonk?”
EST.6.4	Eman 
EST.6.5	Kihciokimaa tahsh okii'ikoo' pemiihtaakotc, “Eman akwaciink niipawi ewii waapamihk.” Miihsh kaa⁠ihkitotc, “Pisaan ta⁠piintike.” 
EST.6.6	Ahpii tahsh kaah⁠piintikenitc o'o okii'inaan, “Ayaa hsa peshik inini e⁠mihsawentamaan ewii naakohtooyaan ewii kihci inenimak. Aaniin itahsh inahke ke⁠tootawintipan?”
EST.6.6	Eman ihsa kii‑inentam, awenen itahsh inaa pahkaan kihciokimaa waa⁠kihci inenimaatc. Niin kehcinaac kaa'ishitc.
EST.6.7	Miitahsh Eman kaa'inaatc kihciokimaan, “A'a hsa kaawii kihci inenimatc mii hsa owe ke⁠tootawatc. 
EST.6.8	Kika pihsihkamoonaa ihsa kihciokimaa okashkiikiiwin, ta⁠pakitinaa kaye ci⁠pimiwanaanikotc kihciokimaan omihtatimoomini, wiinke tahsh kaye ci⁠waweshihcikaniwinitc ini mihtatimoon. 
EST.6.9	Peshik itahsh kitininiim maawac eshpentaakositc oka pihcihkonaye'aan, ci⁠namatapinitc kaye wakici mihtatimonk ini ininiwan kihciokimaa kaawii kihci inenimaatc. Miihsh keshi papaa sakaapiikinaatc ini mihtatimoon shaapwaya'ii miihkanaank kihci ootenaank. Miitahsh o'o ke⁠ihkitotc, ‘Mii hsa owe entootawintc a'a inini kihciokimaan kaawii kihci inenimikotc!’ ”
EST.6.10	Miitahsh kihciokimaa kaa'inaatc Emanan, “Haw itahsh, ontinan kihciokimaawi kashkiikiiwin, ontin kaye mihtatim ci⁠tootawatc i'i kaa⁠ihkitoyan a'a Coo Mwaartihkaai kaa⁠namatapitc kihciokimaawishkwaantenk. Mayaa piko ishihciken i'i kaa⁠ihkitoyan.”
EST.6.11	Miihsh Eman kaakii ontinank kihciokimaawi kashkiikiiwin, ekii pihsihkamoonaatc Mwaartihkaaiyan, ekii ontinaatc kaye mihtatimoon keshi pimiwanaasonitc. Miihsh kaye kaashi papaa sakaapiikinaatc mihtatimoon misiwe ootenaank miihkanaahkaank ekii ihkitotc e⁠ani pimohsetc, “Inahsh kaye waapantamowaahk inahke eshi tipa'amawaatc kihciokimaa ininiwan waa⁠kihci inenimaatc!”
EST.6.12	Naanaake tahsh Mwaartihkaai kii⁠anishi kiiwe kihciokimaawi ishkwaantenk. Miihsh kewiin Eman wewiip kaa‑anishi kiiwetc ekii aakawiinkwenintisotc kaa‑ahpiihtakacitc. 
EST.6.13	Okii wiintamawaan wiiwan, i'i kaye kahkina osaaki wiiciiwaakana' kahkina kekoon kaakii ishihsetc.
EST.6.13	Miihsh o'o kaa'ikotc, “Mii'i aasha e⁠ani shaakooci'ihk a'a Coo Mwaartihkaai. Kaawiin kehcinaac kitaa shaakooci'aahsii. Wiinke maawiin kika nihshiwaanaaci'ik!”
EST.6.14	Mekwaa tahsh eh⁠kakanoonitiwaatc, mii hsa 'i kihciokimaa pemiihtaakotc kaakiih pitakohshininitc, wewiip ekii ishiwinaanitc eshi wiihkwankenitc Ehstaran aasha kaakiih kwayaancihtoonitc.
EST.7.1	Miihsh kihciokimaa a'a kaye Eman 
EST.7.2	Niishokiishik itahsh e⁠ani ishihsek mekwaa e⁠minihkwewaatc shoominaapooni, mii 'i miinawaa kihciokimaa ekiih kakwecimaatc Ehstaran 
EST.7.3	Miihsh o'o Ehstar kihciokimaahkwe kaa⁠ishi nahkwehtank, “Kiishpin itahsh minwaapamiyan, kehciokimaawiyan, taka miitahsh eshi kakweciminaan ci⁠pakitiniyan ci⁠pimaatisiyaan. Miihsh kaye eshi kakweciminaan pisaan ci⁠pimaatisiwaatc niicipimaatisak. 
EST.7.4	Iki hsa niicipimaatisak, keniin itahsh ninkii ataawaakaasomin ci⁠nihsikooyaank, wiinke piko ci⁠caaki'ikooyaank. Kiishpin itahsh wiin ehta wii⁠mihci ataawaakaasoyaankipan ci⁠mihtanohkii'ikooyaank, kaawiin kitaakiih papaamimihsinoon.”
EST.7.5	Miitahsh kihciokimaa kaa⁠ishi kakwecimaatc kihciokimaahkwen, “Awenen itahsh a'a kekii ishihcikehpan o'o? Aanti eyaatc?”
EST.7.6	Miihsh o'o Ehstar kaa⁠ihkitotc, “A'a hsa kaawii miikaashiyamintc, kaa⁠shiinkenimiyamintc kaye, mii iitok a'a maci Eman.”
EST.7.6	Wiinke hsa tahsh Eman kii⁠kihci sekisi enaahsamiinitc kihciokimaan, kihciokimaahkwen kaye. 
EST.7.7	Kihciokimaa tahsh kiih⁠pasikwii ekii nakatank ominihkwewin ekii nishkaatisitc ekii ani saaka'ank e⁠ishaatc kihciokimaawi kihtikaanink. Eman itahsh wiin kaawiin kiih⁠saaka'ansii ekii kihkentank aasha ekii onentaminitc kihciokimaan aaniin waah⁠tootaakotc. Piintik kii⁠ayaa ekiih kakwecimaatc Ehstaran kihciokimaahkwen ci⁠koohpaatenimikotc. 
EST.7.8	Kihciokimaa tahsh eh⁠pikiiwe piintiketc kihciokimaawi kihtikaanink ekii ishaahpan, okii waapamaan Emanan e⁠ishi kawihtaanitc kihci tehsapiwinink eshi apinitc Ehstaran. Miihsh kihciokimaa kaa⁠ihkitotc, “Mii na i'imaa waah⁠tashiihkawaatc kihciokimaahkwen enaahsamiiwak, nintookihciokimaawikamikonk?”
EST.7.8	Ehpiihci ishkwaa kaakiikitotc itahsh kihciokimaa, mii 'i aasha kii⁠aakawiinkwe'ikaniwitc Eman. 
EST.7.9	Peshik itahsh ini pemiihtaakotc Aarpoona 
EST.7.9	Miihsh kihciokimaa kaa⁠ihkitotc, “Mii 'imaa ishi akoonihk Eman.” 
EST.7.10	Miitahsh i'imaa Eman kaa⁠ishi akoonintc awiya kaashi akoocikaniwitc kaawii ishi akoonaahpan Mwaartihkaaiyan. Miihsh kihciokimaa kaa‑ani aahtekitaasotc.
EST.8.1	I'i tahsh peshikwan eh⁠kiishikaninik, kihciokimaa Seraksiihs 
EST.8.2	Kihciokimaa hsa tahsh okiih kiihcikoshkawaan okihciokimaawi naapininciipisonan kaakiih kiiwe otaahpinaatc ekii miinaahpan Emanan, okii miinaan itahsh Mwaartihkaaiyan. Miihsh Ehstar kaakii ishi inakimaatc ci⁠naanaakacihtoonitc Emanan otaya'iimini.
EST.8.3	Miitahsh miinawaa Ehstar kaa⁠ishi kakwecimaatc kihciokimaan ekii animihkohtaatc eshisitepinitc ekii mawitc. Ekiih kakwecimaatc ci⁠kipihtinaminitc waa⁠ishi macitootaminihpan Emanan Ekaakonk 
EST.8.4	Miihsh kihciokimaa kaa⁠ishi niimaahkonank okihciokimaa sahka'onaahk inahke eshi'ayaanitc Ehstaran, miihsh kaa⁠ishi pasikwiinitc. 
EST.8.5	Miihsh Ehstar kaa⁠ihkitotc, “Kiishpin kihciokimaa ishi minwentank, minwaapamitc kaye, inentank eh⁠kwayahkonaakwaninik o'o ci‑ishihcikenk, kiishpin kaye minwaapamitc, taka onahtoon ke⁠onci kipihtinikaatenik kaawii ishihciketc Eman wetetetc Ahmitehtawan 
EST.8.6	Aaniin itahsh inaa keshi kashkihtooyaampaan ci⁠pimaatisiyaan kiishpin maanshihsewin otihsikowaatc niwiicipimaatisiimak, iki kaye nintinawemaakanak nihsintwaa.”
EST.8.7	Miitahsh kihciokimaa Seraksiihs kaa⁠ishi nahkwehtawaatc kihciokimaahkwen Ehstar, ini kaye Mwaartihkaaiyan Coowan, “Miihsh kaakii onci akoonak Eman aaniihsh onsaam okii miikaanaa' Coowa', miihsh kaye kaakii onci miinak Ehstar otaya'iimini Emanan. 
EST.8.8	Inashke itahsh kihciokimaa kii⁠onahshowetc ehta tako aapataninik owiinsowin, onaapininciipisonan kaye kii⁠masinihshimimintc, kaawiin iitok ta⁠kashkihcikaatehsinoon onahshowewin ci⁠aancihcikaatek. Shaakooc itahsh oshipii'an kotak onahshowewin kihciokimaa owiinsowinink, onci Coowak aaniin iko eshi antawentaman ci‑inahtek,” kii‑ishi nahkwehtam.
EST.8.9	Niishtanashinihsin (23) e⁠inakinsonitc nihsokiisihsoon Sipan 
EST.8.10	Mwaartihkaai itahsh kii'anoohkii cioshipii'ikaatenik kihciokimaan Seraksiihsan owiinsowinini i'imaa oshipii'ikanink. Miihsh kaye kaa⁠ishi masinihshimaatc kihciokimaawi naapininciipisonan ci⁠okimaawinaakwaninik i'i oshipii'ikan. Miihsh kaa⁠ishi anoonintwaa iki pemiwitoowaatc oshipii'ikanan ekii aapaci'aawaatc keshiipahtoonitc mihtatimoo'. I'i hsa mihtatimoo' kii⁠ontinikaniwiwa' kihciokimaank.
EST.8.11	Miitahsh kaakii ishipii'ikaatek i'i oshipii'ikan pisaan iko Coowak ci⁠naatamaasowaatc eshi ayayaawaatc kaa⁠tahso ootenawank. Pisaan iko ci⁠nanaahkwiiwaatc Coowak miikaanikowaatc aaniin iko entinowinitc shimaakanihsha' aanti piko eshi ayayaawaatc Coowak pepahkaan ahkiink. Pisaan iko ci⁠naatamawaawaatc otihkwemiwa', oniicaanihsiwaa' kaye. Pisaan iko ci⁠caaki'aawaatc i'i kaa⁠miikaanikowaatc, kaye tahsh ci⁠otaahpinamowaatc otaya'iimini. 
EST.8.12	O'o tahsh oshipii'ikan kii‑inahte ci⁠maacihsek kiishikahk misiwe Persha 
EST.8.13	I'i tahsh oshipii'ikan kii‑inahcikaate onahshowewinink ci‑inakintek, kaye misiwe ci⁠kihkentaakohcikaatek kaye entahso ishikiishwenk. Ahpii'i ishi kiishikaninik Coowak kaawii nihsintwaa ci⁠ehpemiiwaatc pisaan iko ci⁠naatamaasowaatc. 
EST.8.14	Kihciokimaa tahsh okii anoona' pemiwitoonitc oshipii'ikanan ci⁠maacaanitc ci⁠aapaci'aanitc maawac keshiipahtoonitc kihciokimaawi mihtatimoo'. I'i tahsh onahshowewin kii⁠wiincikaate kaye i'imaa maawaci kihci ootenaank Soohsa 
EST.8.15	Miihsh Mwaartihkaai kaakii ani saaka'ank kihciokimaawikamikonk ekiih kikishkank kihciokimaawi kikishkikanan osaawashkwekin, waapishkwekin kaye, ekii kashkiikiitc kaye mahkate miskwekiniwi kashkiikiiwin, okiih kikishkaan kaye maawac iko e⁠onishihshininik kihciokimaawaanohkwaan. Misiwe hsa eshi mamiihkanawank kihci ootena Soohsa kii⁠kihci shaahshaakowaaniwan ekiih ciihkentamonaaniwank. 
EST.8.16	Wiinke tahsh Coowak kii⁠minwentamook, ekii na'entamowaatc, ekiih ciihkentamowaatc kaye. Kaye tahsh ekii mooshihtoowaatc kehcinaac ci⁠shaakoocihtwaawaatc. 
EST.8.17	Misiwe tahsh ahkiink, kihci ootenaahkaank kaye kaa⁠ishi anamihcikaatenik kihciokimaa otooshipii'ikan, wiinke hsa kiih⁠ciihkentamonaaniwan eshi ayayaawaatc Coowak. Kiih⁠kipihciinaaniwan kaye, kii⁠wiihsininaaniwan kaye kaa‑ahpiihci minwentamonaaniwank. Kotak itahsh kaye awiyak kaa⁠coowiwihsikwaa kii‑inentamook ci⁠Coowiwaatc ekiih ani kohsaawaatc i'i Coowa'.
EST.9.1	Mitaahshinihsin (13) e⁠inakinsonitc Etar 
EST.9.2	Coowak itahsh kii⁠ayohkwiinowak eshi ayayaawaatc kihci ootenaahkaank ahkiink kaakii ishi kihciokimaawinitc Seraksiihsan 
EST.9.3	Kahkina iitok kaa⁠niikaanishkaminitc ahkiin, i'i wekimaawentaakosinitc tepentaminitc ahkiin, i'i kaye kihciokimaan kaakii wiici'aanitc okii wiici'ikowaa' Coowak aaniihsh okii kohtaanenimaawaan Mwaartihkaaiyan 
EST.9.4	Misiwe tahsh kiih⁠kihkentaakwanini pepahkaan ahkiink Mwaartihkaai e⁠mashkawentaakositc. I'imaa kaye kihciokimaawikamikonk aancihke kii⁠ani mashkawentaakosi. 
EST.9.5	Coowak itahsh waah⁠tootawaawaatc iko i'i kaa⁠shiinkenimikowaatc okiih tootawaawaa'. Kihci moohkomaanan okii aapacihtoonaawaan ekii nihsaawaatc kaa⁠shiinkenimikowaatc ekii nihshiwanaaci'aawaatc.
EST.9.6	I'imaa hsa wiin maawac kihci ootenaank Soohsa 
EST.9.7	Miiwa' itahsh o'o kaye Eman 
EST.9.8	Porehta 
EST.9.9	Paarmashta 
EST.9.10	Miiwa' ihsa 'o Eman 
EST.9.11	I'i tahsh eh⁠kiishikahk i'imaa maawaci kihci ootenaank Soohsa, kii⁠wiintamawaa kihciokimaa aaniin minihk kaa⁠nihsimintc. 
EST.9.12	Miihsh kihciokimaa kaakii'inaatc kihciokimaahkwen Ehstaran 
EST.9.13	Miihsh Ehstar kaa⁠ishi nahkwehtank, “Kiishpin kihciokimaa ishi minwaapantank taka pakitin pisaan Coowak o'omaa eyaawaatc kihci ootenaank Soohsa ci‑ishihcikewaatc eshihsininik kitoonahshowewin waapaninik. Taka mitaahso (10) Eman okosihsa' ta‑akoocikaniwiwa' awiya kaashi akoocikaniwitc.” 
EST.9.14	Miihsh o'o kaa⁠ihkitotc kihciokimaa ci‑ishihcikaaniwaninik. Kii‑ihkitonaaniwan i'imaa kihci ootenaank Soohsa, miihsh kaa⁠ishi akoonimintc Eman mitaahso (10) okosihsa'. 
EST.9.15	Mitaahshiniiwikiishik (14) e⁠ishihsenik eh⁠pimakinsonitc Etar kiisihsoon, Coowak kii⁠ohkwiino'itiwak miinawaa i'imaa kihci ootenaank Soohsa miihsh kaakii nihsaawaatc awahshime nihswaahk (300) ininiwa'. Coowak itahsh kaawiin okiih papaamentansiinaawaan otaya'iimini.
EST.9.16	Miihsh peshikwan Coowak pepahkaan ahkiink kaakii ayaawaatc kaa⁠ishi ohkwiino'itiwaatc ekii naatamaasowaatc. Niishwaahsomitanashinaanan tahsink mitaahswaahk (75) okii nihsaawaa' kaakiih shiinkenimikowaatc. Kaawiin itahsh kanake okiih papaamentansiinaawaa otaya'iimini. 
EST.9.17	Miihsh o'o kaa⁠ishihsek mitaahshinihsin (13) e⁠inakinsotc Etar kiisihs. Mitaahshiniiwin (14) itahsh e⁠inakinsonitc mii 'i kaa⁠ishi anwepiwaatc, ekii ishikiishikanohkewaatc ci⁠ciihkentamink, kaye tahsh ci⁠wiihkwantinaaniwaninik. 
EST.9.18	Iki tahsh wiin Coowak eyaawaatc i'imaa kihci ootenaank Soohsa kii‑ishi maawaci'itiwak mitaahshinihsin (13) e⁠inakinsonitc Etar kiisihsoon, mitaahshiniiwin (14) kaye e⁠inakinsonitc. Paanimaa tahsh mitaahshinaanan (15) e⁠inakinsonitc wiinawaa kaakii anwehshinowaatc ekii ishikiishikanohkewaatc ci⁠ciihkentamink, kaye ci⁠kihci wiihsinink. 
EST.9.19	Miitahsh o'o Coowak pikwacaaya'ii kaa‑ayintaawaatc, ootenaahsink kaye kaa‑ayintaawaatc kaa⁠onci Anwepiiwi kiishikanohkewaatc mitaahshiniiwin (14) kii‑inakinsonitc kiisihsoon Etar. Mii 'iwe ahpii ciyiihkentamowaatc, e⁠kihci wiihsiniwaatc kaye, kaye tahsh e⁠maamiinitiwaatc kekoonan miikiwewinan.
EST.9.20	Mwaartihkaai 
EST.9.21	Ekiih kanoonaatc entahsopipoon ci⁠ciihkentamowi kiishikanohkenaaniwaninik mitaahshiniiwin (14), mitaahshinaanan (15) kaye inakinsonitc Etar 
EST.9.22	Mii hsa iwe ahpii iitok e⁠ishi kiishikaninik Coowak kaakiih caaki'aawaatc kaa⁠shiinkenimikowaatc. Miiwan ihsa ono kiisihsoon eh⁠pimakinsonitc kaakii wii nihsintwaapan kaakii onci maanentamowaahpan, tekwac itahsh noonkom ekiih pahkaanihsenik ke⁠onci ciihkentamowaatc, kaye tahsh ke⁠onci minwentamowaatc. Mwaartihkaai okii oshipii'amawaa' ci⁠kanawentaminitc kaakii ishikiishikanohkenk ci⁠kihci wiihsinink, ci⁠ciihkentamonaaniwaninik kaye. Kaye tahsh ci⁠maamiinitinaaniwaninik miicim, ci⁠miinimintc kaye ketimaakisinitc. 
EST.9.23	Coowak itahsh kii‑inentamook ci⁠maacii kanawentamowaatc i'i inahkamikisiwin entahsopipoon, ekii ishihcikewaatc Mwaartihkaaiyan kaakii ishipii'ikenitc.
EST.9.24	A'a tahsh Eman 
EST.9.25	Ahpii tahsh kihciokimaa kaa⁠kihkentank o'oweni, kii⁠anoohkii ci⁠oshipii'ikaatenik onahshowewin i'i Eman kaawii ishi macitootawaanihpan Coowa' meshkwac ci⁠kiiwe naasihkaakonitc ci⁠ontaahpinenitc, kaye tahsh okosihsini ci⁠akoonimintc awiya kaashi akoocikaniwitc. 
EST.9.26	Miitahsh ono Anwepiiwi kiishikoon Piyoorim wenci ishinihkaatekin aaniihsh kii⁠anta miihko otaahpinikenaaniwanikopan. I'i kaye Mwaartihkaai kaakii ishipii'iketc otooshipii'ikanink, i'i kaye kahkina kaakii ishi waapankewaatc, i'i kaakii ishihsewaatc Coowak. 
EST.9.27	Coowak itahsh wiinawaa piko kii‑inentamook, i'i kaye opiiwesiimiwaa', awenenan ihsa kokeni Coowiwinitc ci⁠kanawencikaatenik i'i niishokiishik kaakii Anwepiiwi kiishikanohkewaatc. O'o ci‑ishihcikenk entahsopipoon mayaa kaakii ishi kihkino'ikenitc Mwaartihkaaiyan. 
EST.9.28	Miitahsh kaakii inentamonaaniwank kahkina entahshiwaatc taawinink, kaye imaa keni ontahkaanesiwaatc misiwe piko pepahkaan ahkiink, kihci ootenaahkaank kaye ci⁠maamihkawiwaatc ci⁠ani kanawentamowaatc i'i kaakii ishikiishikanohkewaatc, mooshak i'i ci⁠ani ishihcikenaaniwaninik.
EST.9.29	Miitahsh kihciokimaahkwe Ehstar kaakii otetetc Aapihelan 
EST.9.30	Kahkina hsa Coowak kii⁠oshipii'amawaawak misiwe pepahkaan ninkotwaahk niishtanashiniishwaahso (127) ahkiink eshi ayayaawaatc i'imaa Seraksiihs otookimaawiwinink. Ekii ishipii'amawintwaa ci⁠minohsewaatc, weweni kaye ci⁠pimaatisiwaatc. 
EST.9.31	Kii‑ihkitowak ci⁠aayiici onahcikaatenik i'i Coowi pimaaci'ikoowi kiishikan Piyoorim kaa⁠ishinihkaatek, ci‑inahkamikaninik kaye kiishikaninik kaakii ishi onahcikaatenik tahsh piko kaakii ishi kanawentamowaatc ahpii eh⁠kiishikaninik kii⁠wiihsinihsikwaapan ahpii kaye kii⁠mawiwaahpan. Mii hsa oweni Ehstar kaye Mwaartihkaai kaakii ihkitowaatc o'o ci‑ishihcikenaaniwaninik. 
EST.9.32	Ehstar itahsh kaakii ishi onahciketc kii⁠onci aayiicihsin kaakii inahcikaatek ci‑ishihcikenk Coowi pimaaci'ikoowi kiishikahk. Kaye tahsh kii⁠oshipii'ikaate i'imaa eshi oshipii'ikaatek kahkina kekoon enahkamikahk.
EST.10.1	Kihciokimaa Seraksiihs 
EST.10.2	Kahkina hsa kaakii ishi mashkawentaakositc, kaakii ishi maamahkaacihciketc oshipii'ikaateni i'imaa masina'ikanink eshi oshipii'ikaatenikin kaah⁠pi ishihcikenitc Persha 
EST.10.3	Mwaartihkaai Coo kaakiih tinowitc kihciokimaan ehta okii niikaanishkaakoon wiin ekii aanihke okimaawitc. Wiinke hsa okii kihtenimikoo', ekiih tako saaki'ikotc kaye owiici Cooma'. Kii⁠kihci anohkii ci⁠minohsenitc owiici pimaatisiima', weweni kaye ci‑ishihsenitc.
JOB.1.1	Kii⁠ayaa hsa inini ahkiink As 
JOB.1.2	Kii⁠niishwaahciwa' (7) okosihsa', otaanihsa' kii⁠nihsiwa' (3). 
JOB.1.3	Niipiwa' hsa kaye okiih tipenimaa' awahkaana'. Niishwaahcink mitaahswaahk (7,000) maanahcaanihsha', nihsink mitaahswaahk (3,000) pihkwaawikane mihtatimoo', mitaahswaahk (1,000) pishihkiwa', naanwaahk (500) noonshe maanshimihtatimoo'. Kiih⁠paahtiinowa' kaye otanohkii'aakana'. Wa'a hsa inini wiinke maawac kii⁠kihci wenootisi waapanonk inahke ahpiihc wiin i'i kotak ininiwa'.
JOB.1.4	Coop tahsh okosihsa' kii⁠nihtaa memeshkwaci wiihkwantiwa', ekii antomaanitc otawemaani ekii wiici wiihsiniimikonitc, ekii wiici minihkwemikonitc kaye. 
JOB.1.5	Ahpii tahsh ekii ishihsenik e⁠ishkwaa wiihkwantinaaniwaninik, Coop hsa wiipa kikishep kii⁠wanishkaa. Miihsh kaakiih pakitinaahsoohtamawaatc kaa‑ankwaahkisikaatenikin tino minihk hsa ko kaakiih tahshinitc, ekii inwaatank ekiih pehki'aatc oniicaanihsa'. Mii hsa 'i kaa⁠ihkitotc, “Maakishaa hsa kaa⁠maci'ishihcikewaakwen, maakishaa kaye kaa⁠maci'inahpinemaawaakwen Kishemanitoon ote'iwaank.” Mii hsa 'o Coop kaa⁠nihtaa ishihciketc.
JOB.1.7	Miitahsh kaaTipenciketc kaa'inaatc Onanakaaniwen, “Aanti kiin inaa kaah⁠pi'onci takohshinan?” okii ishi kakwecimaan.
JOB.1.7	Miihsh o'o Onanakaaniwen kaa⁠ishi nahkwehtaakotc, “Weti hsa nimpi oncii ahkiink kaashi nihtaa papaamohseyaan, kaashi nihtaa aayaashawishkaayaan,” okii'ikoon.
JOB.1.8	Miitahsh kaaTipenciketc kaakii'inaatc Onanakaaniwen, “Kitoonci naanaakatawaapamaa na nintanohkii'aakan Coop? Kaawiin hsa awiya i'imaa ahkiink ishi'ayaahsiiwan i'i kaa⁠ishi'ayaatc. Kaawiin awaac kekoonini ishi anaamentaakosihsii, wiinke kaye kwayahkwaatisi. Okohtaanenimaan kaye Kishemanitoon, kaawiin kaye opapaapisiskentansiin macikekoon,” okii'inaan.
JOB.1.10	Mii iitok entootawatc e⁠waahkaa menikanaahkohkantawatc eh⁠kanawenimatc. I'i kaye kahkina otaawinink kaa⁠onciinitc, kahkina kaye otaya'iiman, misiwe hsa ko kitoonci kanawenimaa. Kiminohse'aa kaye aaniin iko eshihciketc, otawahkaana' kaye awahshime e⁠ani paahtiinonitc i'imaa otahkiimink. 
JOB.1.11	Taka hsa otaahpinamaw kahkina kekoonini kaa‑ayaatc, inashke tahsh kika maci'inaahpinemik enaahsamiiwatc!” okii'ikoon.
JOB.1.12	Miihsh kaaTipenciketc kaa'inaatc Onanakaaniwen, “Haw, kahkina hsa kekoonini kaa‑ayaatc kika kashkihtaawaan waah⁠tootamowatc ci⁠tootamowatc. Keko tahsh wiin papaamentamowaahken a'a inini opimaatisiwin,” mii 'i kaa'inaatc. Miihsh Onanakaaniwen kaa⁠ishi nakanikotc.
JOB.1.13	Aapitink hsa eh⁠kiishikaninik Coop oniicaanihsa' kiih⁠tashi wiihkwantiwa' otaawininiink ini maawac sesiihkisinitc okosihsan. 
JOB.1.14	Awiyan tahsh kiih⁠piitaacimopahtoowan Coop eshi'ayaatc ekiih pi'ikotc, “Iki hsa pishihkiwak mekwaa mihshawahkamik e⁠anohkii'ankitwaa, maanshimihtatimook kaye pehsho i'imaa entashi wiihsiniwaatc. 
JOB.1.15	Iki hsa Sepiiyan 
JOB.1.16	Mekwaa tahsh eh⁠kaakiikitonitc ini kaakiih piitaacimonitc, miinawaa hsa peshik kotak kiih⁠pakamipahtoowan ekii inaacimonitc, “Kiishikonk hsa ishkote kiih⁠pionci naashihse, miihsh i'imaa maanahcaanihshak, anohkii'aakanak kaye kaa⁠ishi ankwaahkisowaatc. Niin tahsh ehta ninkiih shaapwii ci⁠wiintamawinaan aaniin kaa⁠inahkamikahk,” kii‑ihkitowan.
JOB.1.17	Mekwaa tahsh eh⁠kaakiikitonitc ini, miinawaa hsa peshik kotak awiyan kiih⁠pakamipahtoowan Coop eshi'ayaatc ekii'ikotc, “Kii⁠nihswewaanakisiwak hsa ininiwak Kaaltiiya 
JOB.1.18	Cipwaa kiishaacimonitc tahsh ini, aasha miinawaa kotak awiyan kiih⁠pakamipahtoowan o'o ekii'ikotc, “Kiniicaanihsak hsa mekwaa e⁠wiihkwantiwaatc, e⁠wiihsiniwaatc, e⁠minihkwewaatc kaye weti otaawinink maawac kaa⁠sasiihkisitc; 
JOB.1.19	wiinke hsa kiih⁠kihci pakamaaniman, kaashi pashkwaak ekii ontaanimahk. Miitahsh kaakiih kaahciciwepahsink i'i waahkaa'ikan kaashi kakiihkeyaak, miihsh i'i kaa⁠ishi kawihsek. Kahkina tahsh i'imaa piintik oshkaya'aak kaakii ayaawaatc kii⁠aapisihkoosowak. Niin tahsh ehta ninkiih shaapwii, miihsh o'o kaa⁠onci wiintamawinaan,” okii'ikoon.
JOB.1.20	Miitahsh Coop kaa⁠ishi pasikwiitc ekiih taashkiikipitootc okashkiikiiwin. Miihsh kaye kaa⁠ishi kashkipaatootc ohtikwaan kaa‑ahpiihci minciinawesitc ekii animihkohtaatc mihtahkamik. Kishemanitoon tahsh okii anami'ehtawaan. 
JOB.1.21	Miitahsh o'o kaa⁠ihkitotc,
JOB.1.21	“Kaawiin hsa kekoon ninkii ayaahsiin kii⁠nihtaawikiyaan,
JOB.1.21	mii kaye i'i nahke keshi nipoyaan.
JOB.1.21	KaaTipenciketc ohsha kekoonini miikiwe,
JOB.1.21	wiin kaye kekoonini otaahpinamaake.
JOB.1.21	Taka hsa kaaTipenciketc owiinsowin
JOB.1.21	ta⁠miikwehciwentaakwanini,”
JOB.1.21	kii‑ishi anami'aa.
JOB.1.22	O'o tahsh kahkina Coop ekii ishihsetc, kaawiin hsa kii⁠macitootansii, kaawiin kaye Kishemanitoon okii anaamimaahsiin.
JOB.2.1	Miinawaa tahsh e⁠ishi kiishikaninik kihcikiishiko awiyak kaakii nihtaa anta waapamaawaahpan kaaTipencikenitc, kewiin hsa Onanakaaniwe i'imaa kiih⁠pi takwii, ekiih pi anta waapamaatc kaaTipencikenitc enaahsamiinitc. 
JOB.2.2	Miitahsh kaaTipenciketc kaa⁠ishi kakwecimaatc Onanakaaniwen, “Aaniinti kiin kaah⁠pionci takohshinan?” okii ishi kakwecimaan.
JOB.2.2	Miihsh o'o Onanakaaniwen kaa⁠ishi nahkwehtaakotc, “Weti hsa ninkiih pi oncii ahkiink kaashi nihtaa papaamohseyaan, kaashi nihtaa aayaashawishkaayaan kaye,” okii'ikoon.
JOB.2.3	Miitahsh kaaTipenciketc kaa'inaatc Onanakaaniwen, “Kitoonci naanaakatawaapamaa na nintanohkii'aakan Coop 
JOB.2.4	Miihsh kaa⁠ishi nahkwehtaakotc, “Inini ohsha kahkina kekoonini oka pakitinaan ci⁠pimaacihtootc wiin iko opimaatisiwin. 
JOB.2.5	Inashke kekoonini tootaw owiiyawink, miitahsh ci⁠maci'inaahpinemihk enaahsamiiwatc,” okii'ikoon.
JOB.2.6	Miihsh kaaTipenciketc kaa'inaatc Onanakaaniwen, “Haw, pisaan hsa ko waah⁠tootawatc tootaw, keko tahsh wiin nihsaahken,” okii'inaan.
JOB.2.7	Miitahsh Onanakaaniwen kaa⁠ishi nakanikotc eshi'ayaatc kaaTipenciketc. Onanakaaniwe tahsh okii ishi'aan Coopan ci⁠oshinkipihsiminitc, ohtikwaaniniink piinihsh ositiniink. 
JOB.2.8	Coop tahsh kii‑ishaa wepinikanink ekii awi nanamatapitc. Miitahsh ahkihkonk kaakii onci pahkwehsenik okii aapacihtoon ekiih kaahkashka'otisotc. 
JOB.2.9	Miihsh wiiwan kaa'ikotc, “Keyaapi na kikihci inentaan kiminwaatisiwin? Inashke maci'inaahpinem Kishemanitoo cipwaa nipoyan,” okii'ikoon. 
JOB.2.10	O'o hsa okii ishi nahkwehtawaan wiiwan, “Kaa⁠kakiipaatisiwaatc ihkwewak kaa⁠ishikiishwewaatc hsa mayaa kitishikiishwe. Kaawiin ina ishinaakwahsinoon pisaan ci⁠otaahpinamawankipan Kishemanitoo kii⁠piicinisha'amawinank i'i wenishihshininik, i'i kaye wesitaawentaakwaninik?” kii‑ihkito. O'o hsa kahkina Coop eshihsetc, kaawiin kanake kekoon kii‑ihkitohsii cikii onci macitootank.
JOB.2.11	Nihsin (3) tahsh Coop kaakiih saaki'ikotc e⁠noontaminitc e⁠kihci kakwaatakihtootc okiih pi anta waapamikoo' ewii minwentamo'ikotc. Miiwa' itahsh o'o Elipaas 
JOB.2.12	Niiyaak tahsh waahsa e⁠onci tepaapamaawaatc iki ininiwak Coopan, kaawiin tahsh okii nihsitawinawaahsiwaawaan. Ahpii tahsh kaa⁠nihsitawinawaawaatc, mii hsa 'i kaa⁠ishi kishiiwewaatc ekii mawiwaatc. Miihsh kaa⁠ishi taashkiikipitoowaatc okashkiikiiwiniwaan. Pinkwiini kaye okii ishi piwiwepinaanaawaa otihkwaaniwaan ekiih pinkwiiwihtoowaatc. 
JOB.2.13	Mihtahkamik tahsh kii‑ishi onapiwak ekii wiitapimaawaatc Coopan. Niishwaahsokiishik, niishwaahsotipihk kaye minihk kaawiin kii⁠onci kiikitohsiiwak, aaniihsh okii waapamaawaan aaniin kaa‑ahpiihci wiihsakentaminitc.
JOB.3.2	Mii hsa 'oweni kaa⁠ihkitotc,
JOB.3.3	“Taka ta⁠waniihkenote ahpii eh⁠kiishikahk
JOB.3.3	kaakii nihtaawikiyaan,
JOB.3.3	i'i kaye eh⁠tipihkahk kii‑ihkitonaaniwanikopanen,
JOB.3.3	‘Kwiiwisenhs hsa kii⁠nihtaawiki.’
JOB.3.4	I'iwe kaakiih kiishikanokopanen
JOB.3.4	taka ta⁠kashkiitipihkihcikaate,
JOB.3.4	taka kaye Kishemanitoo ishpimink kaa‑ayaatc
JOB.3.4	kaawiin oka papaapisiskentansiin.
JOB.3.4	Taka kaye kaawiin ta⁠waahseyaahsinoon.
JOB.3.5	Taka kaye i'i ahpii eh⁠kiishikahk
JOB.3.5	kaakii nihtaawikiwaampaanen ta⁠kashkiitipihkan,
JOB.3.5	wiinke ta⁠siipihskaatentaakwan,
JOB.3.5	taka kaye wawiinke ta⁠ninkwahkwan,
JOB.3.5	taka kaye kaa⁠kashkiitipihkahk
JOB.3.5	oka shaakoocishkaan kaa⁠waahseyaanik.
JOB.3.6	I'i tahsh eh⁠tipihkahk ahpii kaakii nihtaawikiwaampaanen,
JOB.3.6	taka i'imaa kaashi kashkiitipihkahk tashi wanihse.
JOB.3.6	Taka kaye kaawiin ta⁠takwakintehsinoon
JOB.3.6	i'imaa kaashi takwakintekin
JOB.3.6	minihk ini kaa⁠tipihkahkin peshikopipoon.
JOB.3.6	Taka kaye kaawiin i'imaa entahsokiisihsonk
JOB.3.6	tashi takwakintehsinoon.
JOB.3.7	I'i hsa eh⁠tipihkahk kaakii nihtaawikiwaampaanen,
JOB.3.7	taka wiinke ta⁠manshashkwaawentaakwan,
JOB.3.7	taka kaye kaawiin ta⁠minwentamowansinaaniwan.
JOB.3.8	Taka iki kaa⁠mamaantaawisiwaatc oka maci'itaanaawaa
JOB.3.8	i'i eh⁠kiishikaninik kaakii nihtaawikiwaampaanen.
JOB.3.8	Ikiweniwak kaa⁠kashki'aawaatc
JOB.3.8	kihci ohkaatiikinepikoon
JOB.3.9	Taka kaye kishepaa wanankohshak
JOB.3.9	kaawiin ta⁠saakaahsikehsiiwak,
JOB.3.9	kaawiin kaye ta⁠nehpici piitaapansinoon.
JOB.3.9	Taka kaye kaawiin i'i kaa⁠tipihkahk
JOB.3.9	tawii piitaapahsinoon.
JOB.3.10	Taka ta⁠maci'icikaate kaakiih tipihkanokopanen
JOB.3.10	kii⁠nihtaawikiwaampaanen.
JOB.3.10	Mii iitok i'i ahpii kaakii ishi mohshenikoowaampaanen
JOB.3.10	kaashi ayaak maanshihsewin, maanentamowin kaye.
JOB.3.11	Ampehsh inaa piincaya'ii nimaamaa omihsataank
JOB.3.11	ishi nipoyaampaan,
JOB.3.11	komaa kaye kii⁠nihtaawikiyaan ishi nipoyaampaan.
JOB.3.12	Kaanaka wekotokwenini nimaamaa kaa⁠onci nihtaawiki'ikopanen,
JOB.3.12	wekotokwenini kaye kaa⁠onci nooni'ikopanen.
JOB.3.13	Kiishpin hsa i'i ahpii ishi nipoyaampaan,
JOB.3.13	inashke aasha o'o ishi ahpii nintaakiih pimihshin,
JOB.3.13	kaawiin nintaakii noontaatihsii. Cikii nanipaayaampaan,
JOB.3.13	cikii ayanwehshinaampaan itahsh kaye.
JOB.3.14	Nintaakii wiitaahkohshinoomaak kaakii kihciokimaawiwaahpan,
JOB.3.14	iki kaye kaakii maamiinomiwewaatc o'omaa ahkiink,
JOB.3.14	ikiweniwak kaye kaakii nihtaa oshihtamaasowaatc
JOB.3.14	kaakiih piikoshkaanikin kihci ishi maaciiwinan.
JOB.3.15	Komaa kaye iki nintaakii wiitaahkohshinoomaak
JOB.3.15	kaawii ani kihciokimaawiwaahpan
JOB.3.15	kaakii ayaawaawaatc osaawi shooniyaan,
JOB.3.15	kaakii mooshkina'aawaatc waapaapihko shooniyaan owaahkaa'ikaniwaank.
JOB.3.16	Komaahsh kaye nintaakii ishinaakos apinoonciishak tino
JOB.3.16	kaa⁠pimaatisihsikwaa kaa⁠saakitaahpinewaatc apinoonciishak
JOB.3.16	wiihkaa kaa⁠waapantansikwaa kaa⁠waahseyaanik.
JOB.3.17	Weti hsa kaashi ayaawaatc kaa⁠nipowaatc,
JOB.3.17	mii hsa 'i weti omacaatisiik keshi pooni macitootaakewaatc,
JOB.3.17	mii kaye weti kaa‑ayehkosiwaatc keshi anwepiwaatc.
JOB.3.18	Mii hsa kaye weti tahkonikanak kaa⁠minwentamowaatc,
JOB.3.18	kaawiin kaye awahshime onoontawaahsiwaawaa'
JOB.3.18	kaa⁠tahkonikowaatc ci⁠kihci kanoonikowaatc.
JOB.3.19	Mii hsa kaye weti eyaawaatc kaa⁠kihci inentaakosiwaatc,
JOB.3.19	iki kaye kaa⁠kihci inentaakosihsikwaa.
JOB.3.19	Iki hsa kaye kaa⁠kakwaatakanohkii'intwaa
JOB.3.19	kaawiin miinawaa otipenimikohsiiwaa' otookimaamiwaa'.
JOB.3.20	Wekonenini tahsh maano ininiwak
JOB.3.20	wenci miinintwaa pimaatisiwin kiih⁠kakwaataki pimaatisiwaatc?
JOB.3.20	Iki tahsh kaye wenci miinintwaa pimaatisiwin
JOB.3.20	kaa⁠kakwaatakihtoowaatc otahcaahkowaank?
JOB.3.21	kaawiin hsa nipohsiiwak,
JOB.3.21	nawac e⁠antone'amowaatc nipowin,
JOB.3.21	ahpiihc wiin wenootisiwin.
JOB.3.22	Paanimaa hsa kii⁠nipowaatc kii‑ishkwaa ninkwa'ontwaa
JOB.3.22	mii hsa 'i payesh ci⁠minwentamowaatc.
JOB.3.23	Wekonenini tahsh wenci miinintc pimaatisiwin
JOB.3.23	a'a inini kaa⁠kihkenimaahsiwintc aanti inahke eshi maaciishkaatc,
JOB.3.23	Kishemanitoon kaa⁠waahkaashkaakotc?
JOB.3.24	Cikii wiihsiniyaampaan itahsh,
JOB.3.24	meshkwac ihsa ninkiih moohkone,
JOB.3.24	taapishkoo nipi kaa⁠pimiciwank mii 'i eshinaakwahk kii⁠mawiyaan.
JOB.3.25	I'i hsa kaakiih kohtamaampaan ninkii otihsikoon,
JOB.3.25	i'i kaye kaakiih kakwaanihsakentamaampaan,
JOB.3.25	mii 'i kaa⁠ishi'ayaayan.
JOB.3.26	Kaawiin hsa pisaan nintayaahsii,
JOB.3.26	kaawiin kaye ninkoskwaawaatentansii.
JOB.3.26	Kaawiin kaye nintayaahsiin anwepiwin,
JOB.3.26	miiyehtako wahsitaawihsewin eyaayaan,”
JOB.3.26	kii‑ihkito Coop.
JOB.4.1	Miitahsh o'o Elipaas 
JOB.4.2	“Kiishpin hsa awiya wiih⁠kanoonihk, kitaa shashiipenimaa na?
JOB.4.2	Awenen hsa naa ke⁠kashkihtoohpan ci⁠kiikitohsikipan?
JOB.4.3	Niipiwa' hsa awiyak kipi kihkino'amawaak,
JOB.4.3	ekiih pi mashkawisii'atwaa mecentaakosiwaatc!
JOB.4.4	Ehkitowatc hsa kaye kitoonci sookentamo'aak,
JOB.4.4	kitoonci wiici'aak kaye iki kaakii niinamikaapawiwaatc.
JOB.4.5	Kiin itahsh noonkom maanshihsewin e⁠otihsikoyan,
JOB.4.5	wiinke hsa kipakitentam e⁠mooshihtooyan,
JOB.4.5	mii 'i wiinke eshi pakitentaman.
JOB.4.6	Kishemanitoo iitok kitanami'ehtawaa,
JOB.4.6	kipimaatisiwin kekoon e⁠ishi anaamentaakwahsinokipan;
JOB.4.6	kitaa onci ayaan tepweyenintisowin, pakohsenimowin kaye?
JOB.4.7	Taka hsa kakwe maamihkawin,
JOB.4.7	ci⁠wiintamampan awiya mahshi memaashiihsik ci⁠nihshiwanaatisitc?
JOB.4.7	Wiihkaa na awiya okwayahkwaatisi nihshiwanaatisi?
JOB.4.8	Eshi waapankeyaan hsa, iki hsa pemaatisiwaatc
JOB.4.8	enentaakwaninik taapishkoo eh⁠pikishkahkamikipitoowaatc macikekoon,
JOB.4.8	kehtikaatamowaatc itahsh maanshihsewin,
JOB.4.8	mii hsa 'i nahke keshi manishikewaatc.
JOB.4.9	Kishemanitoon hsa onishkaatisiwin nootinonk inentaakwanini,
JOB.4.9	miihsh i'imaa eshi nihshiwanaaci'aatc.
JOB.4.10	Mihshipishiwak hsa ta⁠noontaakosiwak,
JOB.4.10	ta⁠nenkimowak kaye,
JOB.4.10	shaakooc itahsh wiipitiwaan ta⁠poohpoohkohseniwan.
JOB.4.11	Miitahsh mihshipishiw eshi nipotc kekoon kii⁠nihtoohsik,
JOB.4.11	miihsh noonshe mihshipishiw oniicaanihsa' eshi piiwehsenitc.”
JOB.4.12	“Kekoon hsa ninkiih pi kiimooci wiintamaakoo,
JOB.4.12	akaawaa ninkii noontaan kaa‑ahpiihci akaawaa noontaakwahk.
JOB.4.13	ahpii kii⁠nipaaniwank,
JOB.4.14	mii hsa kaakiih sekisiyaan, ekii nininkaanimisiyaan,
JOB.4.14	miihsh kahkina nihkanan kaakii wahkawihsekin.
JOB.4.15	Miitahsh nihshihkaac kaa⁠piminoowek kaakiih saamiinkweshkaakoyaan,
JOB.4.15	miihsh nimiihshaahkonawaanan kaakiih patahkitekin.
JOB.4.16	Miihsh kaa⁠ishi kipihcishkaak,
JOB.4.16	kaawiin hsa ninkii kihkentansiin wekotokwen iitok i'i.
JOB.4.16	Miitahsh kaakii ahshaawaasinaakwahk eh⁠kanawaapantamaan,
JOB.4.16	miihsh kaakii noontawak awiya nihshik eh⁠kiikitotc,
JOB.4.17	‘Nawac na awiya ta⁠kwayahko pimaatisi
JOB.4.17	ahpiihc wiin Kishemanitoon?
JOB.4.17	Nawac ina inini ta⁠pehkentaakosi
JOB.4.17	ahpiihc wiin ini kaakii oshi'ikotc?
JOB.4.18	Inashke kaawiin Kishemanitoo otepweyenimaahsii' otanohkii'aakana' kihcikiishikonk eyaanitc,
JOB.4.18	otencalima' kaye e⁠ahshitakintamawaatc eshi mamaashiinitc,
JOB.4.19	aaniin itahsh inaa tekwac keshi tepweyenimaahpan ashashkiink enentaakosinitc,
JOB.4.19	paashkinehkamikonk kaakii onci oshi'imintc?
JOB.4.19	Nawac ci⁠wentisitc ci⁠shikonikaniwitc taapishkoo memenkwanhs.
JOB.4.20	Maakishaa inini ta⁠pimaatisi kishepaawakaninik,
JOB.4.20	kaawiin itahsh ta⁠kihkentaakwahsinini iinsan nipotc cipwaa onaakohshininik,
JOB.4.20	miihsh keshi nehpici nipotc.
JOB.4.21	Mii hsa enentaakositc taapishkoo pakwaanekamik
JOB.4.21	kaa‑aapa'ikaatek wenci mincimahpitek,
JOB.4.21	miihsh eshi⁠nipotc, e⁠ayaahsik kakiihtaawentamowin iinsan.’ ”
JOB.5.1	“Noonkom itahsh taka kiikiton,
JOB.5.1	taka awekwen ke⁠nahkwehtawinokwen!
JOB.5.1	Awenen itahsh inaa kehtentaakositc ke⁠naasihkawatipan?
JOB.5.2	Kekiipaatisitc ihsa kaa⁠shiinkentank onihsikoon,
JOB.5.2	awiya hsa kaye kehkentansik kekoon onihsikoon kaa‑aayaahshentank.
JOB.5.3	Niin hsa piko nimpi waapamaak kekiipaatisiwaatc
JOB.5.3	eh⁠kotaawikiwaatc ke⁠onci kehcinaac ayaawaatc,
JOB.5.3	miihsh kaa⁠ishi kwetahto maci'itamowak otaawiniwaan.
JOB.5.4	Oniicaanihsiwaa' hsa kaawiin wiihkaa ta‑ayaahsiiwa'
JOB.5.4	pisaan keshi pimaatisinitc,
JOB.5.4	kaawiin hsa awiyan oka naatamaakohsiini tipaahkonimintc.
JOB.5.5	Kewaskatewaatc hsa awiyak
JOB.5.5	oka miicinaawaa kekiipaatisinitc kehtikaataminitc,
JOB.5.5	mihsawaa ko ini pahkweshikaniminan nehtaawikininikin eshi kaawiminakashiihkaanik.
JOB.5.5	Ke⁠noontayaapaakwenitc hsa
JOB.5.5	oka ayaahshenimikoo' kaashi wenootisitc!
JOB.5.6	Wiihsakentamowin hsa kaawiin onciimakahsinoon mahkatewahkamikonk,
JOB.5.6	kaawiin kaye maanshihsewin ahkiink onci nihtaawikihsinoon.
JOB.5.7	Shaakooc itahsh inini ishi nihtaawiki ci⁠maanshihsetc,
JOB.5.7	taapishkoo ko kehcinaac kaashi ishpihsek kaa⁠pahkinek.
JOB.5.8	Kiishpin itahsh i'i ishihsekipan,
JOB.5.8	niin hsa wiin nintaakii naasihkawaa Kishemanitoo
JOB.5.8	ci⁠pakitinamawakipan o'o ishihsewak.
JOB.5.9	Wiin iitok okihci ishihcikewinan
JOB.5.9	kaa⁠kashkihcikaatehsininikin ci⁠nihsitohcikaatenikin,
JOB.5.9	omaamahkaacihcikewinan kaye
JOB.5.9	kaawiin kashkihcikaatehsininiwan ci⁠akincikaatenikin.
JOB.5.10	Wiin iitok kaa⁠ishihciketc ci⁠kimiwaninik o'omaa ahkiink,
JOB.5.10	kaa⁠ishiciwanihtootc nipiini mihshawahkamik.
JOB.5.11	Otishpentaakosi'aa' kaye i'i kaa⁠tapahsenimonitc,
JOB.5.11	onaakaci'aa' hsa i'i kaa⁠maanentaminitc.
JOB.5.12	Owanashkwe'aa' hsa waa⁠ishihcikenihpan kaa⁠nakaci kakayenisinitc,
JOB.5.12	miihsh eshi aanawewisinitc waa⁠ishihcikenihpan.
JOB.5.13	Miitahsh kaye eshi kaahcitinaatc
JOB.5.13	kekiihtaawenintisonitc kaashi nakaci kakayenisinitc,
JOB.5.13	miihsh waa⁠ishihcikenihpan kaawiin kihkentaakwahsinini.
JOB.5.14	Kaa⁠kashkiitipihkaninik hsa otootihsikonaawaa eh⁠kiishikaninik,
JOB.5.14	kii⁠naawahkwenik ishinaakosiwak
JOB.5.14	taapishkoo kaa⁠nanaantonciiniketc kaa⁠kashkiitipihkaninik.
JOB.5.15	Kishemanitoo hsa onaatamawaa' ketimaakisinitc
JOB.5.15	ci⁠otihsikohsinik nipowin,
JOB.5.15	onaatamawaa' kaye ketimaakisinitc ci⁠wehsaani'imaahsiwimintc.
JOB.5.16	Miitahsh ketimaakisinitc wenci ahpenimonitc,
JOB.5.16	kaa⁠macentaakwahk hsa tahsh kaawiin ta⁠noontaatiimakahsinoon.
JOB.5.17	keko tahsh aanawentamowaahken
JOB.5.17	kii⁠maamiinonihk Kaa⁠Maawaci mashkawisiitc.
JOB.5.18	oninciink hsa onci wiihsakentamo'iwe,
JOB.5.18	miihsh kaye i'imaa oninciink wenci antawi'iwetc.
JOB.5.19	Ninkotwaahcink hsa otihsikowatc maanshihsewinan,
JOB.5.19	kika nanaatamaak.
JOB.5.19	Niishwaahcink itahsh otihsikowatc,
JOB.5.19	mii 'i kaawiin kanake kika ishi wiihsakentansii.
JOB.5.20	Ahpii hsa ayaahsininik miicim o'omaa ahkiink,
JOB.5.20	kika naatamaak hsa ci⁠kawaskatewaahsiwatc,
JOB.5.20	miikaatiwintc kaye kika naatamaak ci⁠nihsikoowaahsiwatc.
JOB.5.21	Kishemanitoo hsa kaye kika naatamaak maci tashimikoowatc,
JOB.5.21	kika kanawenimik kaye miikaatiwintc ci⁠nihsikoowaahsiwatc.
JOB.5.22	Kika paahpihtoon hsa neshiwanaacihcikemakahk,
JOB.5.22	miicim kaye kaa⁠noontehsek,
JOB.5.22	kaawiin kika kohsaahsiik aya'aawihshak eyaawaatc ahkiink.
JOB.5.23	Kaawiin hsa kaye ahsiniik
JOB.5.23	ta‑ayaahsiiswak keshi pikishkahkamika'ikeyan mihshawahkamik,
JOB.5.23	pikwaci aya'aawihshak pisaan kika wiiciiwikook.
JOB.5.24	Miitahsh ci⁠kihkentaman pisaan ci⁠ayintaayan kipakwaanekamikonk;
JOB.5.24	naanaakasawaapantaman hsa kitaya'iiman, kaawiin hsa kekoon kika wanihtoohsiin.
JOB.5.25	Kika kihkentaan hsa kaye ci⁠paahtiinowaatc kiniicaanihsak,
JOB.5.25	kipiiwesiimak hsa ta⁠tahshiwak
JOB.5.25	taapishkoo mashkohsiin kaa⁠tahsinkin o'omaa ahkiink.
JOB.5.26	Taapishkoo hsa pahkweshikaniminan kaa⁠kiishikinkin ci⁠manishikaatekin,
JOB.5.26	mii hsa ke⁠ishinaakwahk kipimaatisiwin ahpii ahkiwensiiwiyan.
JOB.5.27	Inashke hsa ninkii anta kihkentaamin o'o,
JOB.5.27	ninkihkentaamin hsa eh⁠tepwewiniwank.
JOB.5.27	Noontan hsa 'o, ci⁠kihkentaman ci⁠minotootaakoyan.
JOB.19.1	Miitahsh o'o Coop kaa⁠ishi nahkwehtank,
JOB.19.2	“Aaniin itahsh minihk waah⁠kakwaatakimiyek?
JOB.19.2	Kitooniwaank ewii ontaahpinanshiyek?
JOB.19.3	Aasha tahsh mitaahciink kaawiin sesik kipi tootawihsiim,
JOB.19.3	kaawiin kaye awaac pankii kitakacihsiim ewii maanshi tootawiyek.
JOB.19.4	Mihsawaa hsa ko tepwe kaa⁠mamaashiiwaanen,
JOB.19.4	kaawiin hsa kiinawaa kekoon kika pakamishkaakohsiim.
JOB.19.5	Kiishpin hsa enenintisowekwen
JOB.19.5	nawac kiinawaa eh⁠paashitentaakosiyek ahpiihc niin,
JOB.19.5	i'i kaye kaashi maanshihseyaan wii⁠onci kakwe anaamimiyek,
JOB.19.6	miihsh i'i ci⁠kihkentamek
JOB.19.6	Kishemanitoo iitok kaa⁠maanshi tootawitc,
JOB.19.6	wiin kaye kaa⁠kakwe pita'aashitc otahsapiink.
JOB.19.7	Aana kiishi shaakoweyaan,
JOB.19.7	‘Niwanitootaakoo,’
JOB.19.7	kaawiin hsa awiya ninoontaakohsii,
JOB.19.7	aana kaye kii‑ihkitoyaan ci⁠wiici'ikoyaan,
JOB.19.7	kaawiin hsa awiya nimpapaamihtaakohsii.
JOB.19.8	Wiin kaye okiih kipaahkonaan inahke kaa⁠ishaawak,
JOB.19.8	miihsh kaa⁠onci pwaanawihtooyaan ci⁠shaaposhkaayaan,
JOB.19.8	okashkiitipihkihtoon hsa miihkanaani kaa⁠ishaawak.
JOB.19.9	Ninkii mahkamik kaye eshi wenootisiwakipan,
JOB.19.9	wiin kaye kaakii otaahpinamawitc
JOB.19.9	kaakii ishi sasekaawentaakosiwakipan.
JOB.19.10	Misiwe kaye waahkaaya'ii nintoonci piikopinik,
JOB.19.10	miihsh i'i piinihsh kaawiin ninka ayaahsii.
JOB.19.10	Mihtik hsa kaa⁠pahkwacipicikaniwitc kikiciipihk,
JOB.19.10	mii hsa 'i entootank kaa‑ahpenimowak.
JOB.19.11	Kishemanitoo ohsha onishkaatisiwin nimooshihtaawaan,
JOB.19.11	miitahsh kaye enakimitc taapishkoo kaa⁠shiinkenimikotc.
JOB.19.12	Oshimaakanihshiima' kaye nintootihsikowaanaa',
JOB.19.12	e⁠oshihtoonitc kekoon ke⁠onci shaakooci'imitc,
JOB.19.12	e⁠waahkaashkawimitc kaashi ayaanik nimpakwaanekamik.
JOB.19.13	Okii ishi'aa' kaye niicihkiwensiwa' ci⁠wepinimitc,
JOB.19.13	nimpiiwitewenimikook kaye wiinke iki kaakii kihkenimiwaahpan.
JOB.19.14	Nintinawemaakanak kaye ninkii wepinikook,
JOB.19.14	niwaniihkenotaakook kaa⁠saaki wiiciiwiwaahpan.
JOB.19.15	Iki hsa kaa⁠wiicitaamakwaa nintaawinink,
JOB.19.15	iki kaye ihkwewak kaa‑anohkiihtawiwaatc,
JOB.19.15	wiinke nimpiiwitewenimikook.
JOB.19.15	Mii 'i eshi kanawaapamiwaatc
JOB.19.15	taapishkoo awiya kaa⁠mayakisitc.
JOB.19.16	Aana kiih⁠kanoonak kaye nintanohkii'aakan,
JOB.19.16	kaawiin ninoontaakohsii,
JOB.19.16	mihsawaa ko weweni aanakiih⁠kanoonak ci⁠wiici'itc.
JOB.19.17	Niwiiw kaye wiinke omaanshimaantaan aaniin eshi maakonaamowak,
JOB.19.17	niicihkiweyak hsa kaye awaac nimanaa pehshwaapamikook.
JOB.19.18	Mihsawaa hsa ko apinoonciishak nintaanawenimikook,
JOB.19.18	kii⁠waapamiwaatc mii 'i eshi paahpi'iwaatc.
JOB.19.19	Kahkina hsa kaa⁠saaki'akwaa
JOB.19.19	kii⁠kanawaapamiwaatc nishiinkinaakook.
JOB.19.19	Iki kaye maawac kaa⁠saaki'akwaa,
JOB.19.19	noonkom nimaanshi wiiciiwikook.
JOB.19.20	Nishakay ohsha nihkanink,
JOB.19.20	niwiiyawink kaye panankakoociin.
JOB.19.20	Aahpici hsa kihci akaawaa
JOB.19.20	ninkiih shaapwiihtoon nimpimaatisiwin.
JOB.19.21	Taka kiinawaa kaa⁠saaki'inakook
JOB.19.21	koohpaatenimihshik.
JOB.19.21	Kishemanitoo ohsha oninc nimpatapinikowaan.
JOB.19.22	Wekonen itahsh wenci kakwaataki'iyek
JOB.19.22	taapishkoo Kishemanitoo kaa⁠tootawitc,
JOB.19.22	kaawiin teminihk ninkakwaataki'aahsiwaanaan ina,
JOB.19.22	kitinenimim?
JOB.19.23	Ampehsh ono nintihkitowinan
JOB.19.23	oshipii'ikaatekipanen i'imaa masina'ikanink,
JOB.19.24	cikii aapatahkipan piiwaapihko aapacihcikan
JOB.19.24	cikii nehpici masinaapihka'ikaatekipan
JOB.19.24	i'imaa ahsiniink.
JOB.19.25	Ninkihkenimaa hsa nimPimaaci'iwem eh⁠pimaatisitc,
JOB.19.25	wiin hsa ishkwaac ci⁠niipawitc ahkiink,
JOB.19.25	mii hsa awe ke⁠naatamawitc.
JOB.19.26	Mihsawaa hsa ko nishakay aahkosiwinink onci nihshiwanaatisitc,
JOB.19.26	shaakooc itahsh o'omaa niwiiyawink keyaapi ayaayaan,
JOB.19.26	Kishemanitoo hsa ninka waapamaa.
JOB.19.27	Niin hsa piko nishkiishikonk ninka onci waapamaa,
JOB.19.27	kaawiin hsa ninka piiwitewakimaahsii.
JOB.19.27	Mii hsa 'iwe ninte'ink eshi mihsawentamaan.
JOB.19.28	Kiishpin tahsh ishiyek,
JOB.19.28	‘Aaniin tahsh inaa keshi kakwaataki'ank,
JOB.19.28	aaniihsh wiin i'i kaa⁠tootaasotc kaa⁠onci maanshihsetc?’
JOB.19.29	Kiinawaa hsa piko,
JOB.19.29	kohtamok i'i pashipa'ikewihkomaan,
JOB.19.29	mii iitok i'imaa pashipa'ikewihkomaanink
JOB.19.29	Kishemanitoo ke⁠onci nana'ahtootc macitootamowin.
JOB.19.29	Miitahsh i'i ci⁠kihkentamek e⁠ayaak i'i tipaahkonikoowin.”
JOB.31.1	“Miitahsh kaa⁠ishi ayiici ahshotamaatisoyaan,
JOB.31.1	nishkiishikonk wiihkaa miinawaa ci⁠maci mihsawenimaahsiwak
JOB.31.1	kanawaapamak oshkiniikihkwe.”
JOB.31.2	“Aaniin itahsh inini ke⁠tootaakohpan
JOB.31.2	Kaa⁠Maawaci mashkawisiinitc Kishemanitoon ishpimink eyaanitc?
JOB.31.2	Aaniin hsa naa keshi kiiwe tipa'amaakohpan?
JOB.31.3	Wiin iitok Kishemanitoo kaa⁠tootawaatc mecaatisinitc,
JOB.31.3	memaashiinitc kaye ci⁠nihshiwanaatisinitc,
JOB.31.3	ci⁠maanshihsenitc kaye.
JOB.31.4	Okihkentaan iitok inahke eshihcikewak,
JOB.31.4	e⁠waapantank entahso tahkohkiiwak.”
JOB.31.5	“Kiishpin kii‑ishi pimaatisiyaampaan ci⁠kiiwanimoyaan,
JOB.31.5	piminisha'amaampaan kaye kakayenisiwin,
JOB.31.6	taka hsa Kishemanitoo ninkashi anta kihkenimik
JOB.31.6	kaa⁠tepwemakaninik otipaapiishkoocikanink,
JOB.31.6	miihsh ci⁠kihkentank kekoon e⁠ishi anaamentaakosihsiiwak!
JOB.31.7	Kiishpin kaa⁠nakatamowaanen kwayahk miihkana,
JOB.31.7	komaa kaye ninte'ink onci naasihkamaampaan e⁠waapantamaan macikekoon,
JOB.31.7	komaa kaye nininciink onci macitootamaan,
JOB.31.8	mii hsa iinsan kotak ci⁠miiciwaatc kaakiih kihtikaatamowak,
JOB.31.8	miihsh nehtaawikihtooyaan ci⁠pahkwatahkiipicikaatekin.”
JOB.31.9	“Kiishpin hsa kaye ninte'ink onci mihsawenimimak niwiicitaamaakan wiiwan,
JOB.31.9	tashi ahkamawimak ihsa ishkwaantenk,
JOB.31.9	awiya keshi waapamihsik
JOB.31.10	miihsh iinsan niwiiw pisaan ci⁠kishitepoonaahpan pahkaan ininiwan,
JOB.31.10	ci⁠wiihpemikohpan kaye kotak pahkaan ininiwan.
JOB.31.11	Aahpici iitok i'i ta⁠kihci akatentaakwan,
JOB.31.11	macihcikewin ke⁠nana'ahcikaatekipan!
JOB.31.12	Mii hsa 'iwe ishkote kaa‑ankwaahkisikemakahk,
JOB.31.12	ke⁠onci caakaahkitek kahkina kekoon eyaayaan.”
JOB.31.13	“Kiishpin hsa weweni kaah⁠tootawaahsiwakwaapan nintanohkii'aakanak,
JOB.31.13	ahpii eh⁠kanooshiwaatc kekoon e⁠ishi maanshi tootawakwaa,
JOB.31.14	aaniin itahsh inaa ke⁠ishihcikewakipan
JOB.31.14	ahpii Kishemanitoo oncishkawikaapawihtawak?
JOB.31.14	Aaniin ihsa inaa keshi nahkwehtawakipan onaahkonitc?
JOB.31.15	Mii iitok a'a peshikwan Kishemanitoo
JOB.31.15	kaakii oshi'itc omihsataaniink nimaamaan,
JOB.31.15	kaakii oshi'aatc kaye nintanohkii'aakana'.”
JOB.31.16	“Kaawiin hsa wiihkaa nintaanwehtansii
JOB.31.16	ci⁠wiici'akwaapan ketimaakisiwaatc eshi noontehsewaatc;
JOB.31.16	kiiwaacihkwewak kaye kaawiin wiihkaa nimpakitinaahsiik ci⁠koohpaacihsewaatc.
JOB.31.17	Kaawiin hsa wiihkaa nintishihcikehsii
JOB.31.17	ci⁠noonteskatetc ci⁠ahshamaahsiwakipan
JOB.31.17	kwiiwahshishaan mekwaa e⁠wiihsiniyaan.
JOB.31.18	Ahpii hsa ko kiih⁠pionci oshkaatisiyaan,
JOB.31.18	ninkiih pionci naanaakaci'aa taapishkoo otetemaa eshihciketc,
JOB.31.18	kii⁠nihtaawikiyaan hsa ninkiih pionci naanaakaci'aa kiiwaacihkwe.
JOB.31.19	Ahpii hsa kii⁠waapamak awiya kekoon e⁠noontehsetc,
JOB.31.19	onsaam eh⁠kitimaakisitc ci⁠ataawetc kikishkikanan,
JOB.31.20	mii hsa eshi miinak ke⁠kikishkank wenciinik maanahcaanihshiwayaanink,
JOB.31.20	kaa⁠ontinamowak nimaanahcaanihshink.
JOB.31.20	Miitahsh eshi miikwehciwenimitc misiwe ote'ink.”
JOB.31.21	“Kiishpin hsa kaa⁠maanshi tootawaawakwen kwiiwahshishaanan,
JOB.31.21	kihkentamaampaan ci⁠pahkinaakeyaan eshi tipaahkonitink,
JOB.31.22	taka hsa ninihk ta⁠onci pahkwacihse
JOB.31.22	eshi sakihsink nintinimaakanink,
JOB.31.22	kaye ci⁠pohpoohkohsekin ninihkan.
JOB.31.23	Ninkohtamowaan ohsha Kishemanitoo onana'ahshiwewin,
JOB.31.23	ekohtamowak kaye eshi okimaawentaakositc,
JOB.31.23	kaawiin i'i nintaa ishihcikehsii.”
JOB.31.24	“Kiishpin hsa ahpenimonotawak osaawi shooniyaa,
JOB.31.24	ishinihkaanak kaye osaawi shooniyaa wenci kehcinaa'owenimoyaan,
JOB.31.25	onci kihci inenimoyaan kaye e⁠kihci wenootisiyaan,
JOB.31.25	wenootisiwin nininciink kaakii onci kashkihtooyaan,
JOB.31.26	kiishpin kaye kanawaapamakipan kiisihs kii⁠saakaahsiketc,
JOB.31.26	komaa kaye tipihkikiisihs kii⁠minwaahsiketc,
JOB.31.27	kiishpin itahsh i'imaa ninte'
JOB.31.27	onci kiimooci kashki'ikoyaampaan ci⁠kihtenimakwaa,
JOB.31.27	ociintamaampaan kaye nininc ci‑inwaatamaan e⁠kihtenimakwaa,
JOB.31.28	miiwan hsa ono macitootamowinan
JOB.31.28	eshinaakwahkipan ci⁠tipaahkonikaatekipanen,
JOB.31.28	aaniihsh mii 'i iinsan e⁠ihkitoyaan e⁠ayaahsik Kishemanitoo ishpimink.”
JOB.31.29	“Wiihkaa na nintoonci ciihkentomowaan
JOB.31.29	e⁠maanshihsewaatc kaa⁠shiinkenimiwaatc,
JOB.31.29	nintoonci minwentam ina kaye kii⁠otihsikowaatc macikekoon?
JOB.31.30	Kaawiin hsa nimpakitinintisohsii nintoonink ci⁠onci macitootamaan,
JOB.31.30	ci⁠kakwetwewakipan ci⁠macakintenikin opimaatisiwiniwaan.
JOB.31.31	Wiihkaa na ininiwak enohkiihtawiwaatc ta⁠ihkitowak,
JOB.31.31	‘Koonike awiya ta⁠mihkawaa
JOB.31.31	wiihkaa wenci tewiihsinihsik Coopan 
JOB.31.32	Kaawiin hsa wiihkaa piiwite akwaciink ishi nipaahsii,
JOB.31.32	mooshak hsa ko nintishkwaantem paahkihsin
JOB.31.32	pisaan pemi ayaawaatc ci⁠piintikewaatc niwaahkaa'ikanink.
JOB.31.33	Kaawiin hsa wiihkaa ninkakwe kaatoohsiin nimacitootamowin
JOB.31.33	taapishkoo Aatam 
JOB.31.33	ci⁠kakwe kaatooyaampaan nimaci'inentamowin ninte'ink,
JOB.31.34	aaniihsh ninkohsaak awiyak kaa⁠paahtiinowaatc;
JOB.31.34	ekohtamowak keshi miihkinsomiwaahpan,
JOB.31.34	mii hsa kaakii onci noontaatihsiiwaan wiihkaa ekiih saaka'ansiwaan.
JOB.31.35	Ampehsh inaa awiya noontawitc o'o kaa⁠ihkitowak!
JOB.31.35	Kahkina ohsha kaa⁠ihkitoyaan nintishi tepwe.
JOB.31.35	Taka Kaa⁠Maawaci mashkawisiitc Kishemanitoo ninka nahkwehtaak.
JOB.31.35	Taka hsa iki enaamimiwaatc
JOB.31.35	masina'iikinonk oka ishi oshipii'aanaawaa aaniin eshi anaamimiwaatc.
JOB.31.36	Kehcinaac hsa nintinimaakanink nintaa papaa naapishkaan,
JOB.31.36	nihtikwaanink kaye nintaa kikishkaan
JOB.31.36	ci‑inwaatamaampaan kihciokimaawaanohkwaanink.
JOB.31.37	Miitahsh keshi wiintamawakipan kahkina kekoon kaah⁠pi ishihcikewak;
JOB.31.37	cipi naasihkawakipan ci‑inenimoyaampaan taapishkoo kihciokimaa okosihsan.
JOB.31.38	Kiishpin hsa kaah⁠kiimootiyaampaan ahki kehtikaatamaan,
JOB.31.38	kaa⁠mahkamakipan awiya mayaa tepentank,
JOB.31.39	kiishpin i'imaa ontancikeyaampaan,
JOB.31.39	tipa'ikehsiwaampaan itahsh,
JOB.31.39	komaa kaye nintishihcikewinink onci kawaskatewaatc okihtikek,
JOB.31.40	taka hsa meshkwac mashkohsiin,
JOB.31.40	kaawiminakashiin kaye ta⁠nihtaawikinoon
JOB.31.40	kekii ishi nihtaawikihpan pahkweshikan, manoomin kaye,”
JOB.31.40	kii‑ihkito Coop. Mii hsa 'i minihk kaa⁠ihkitotc Coop.
JOB.38.1	Coop 
JOB.38.2	“Awenen hsa 'a kaa⁠nakaashkawitc o'o kaashi waawiintamaakewak
JOB.38.2	ci‑ishihcikenaaniwaninik e⁠aapacihtootc ishikiishwewinan
JOB.38.2	kekoon kaa⁠inwaatehsininikin.
JOB.38.3	Taka ininiiwentaakosin ci⁠niipawiyan;
JOB.38.3	ci⁠nahkwehtawiyan aaniin eshi kakweciminaan.
JOB.38.4	Aaniinti kiin kaa‑ayaayan kii⁠oshihtooyaan o'o ahki kaashi ahtek.
JOB.38.4	Wiintamawihshin tahsh kiin kekoon kaa⁠kihkentaman.
JOB.38.5	Awenen tahsh kaa⁠onentank aaniin ke⁠inikohkwaanik o'o ahki?
JOB.38.5	Awenen tahsh kaye kaah⁠tipaapiikinank,
JOB.38.5	kiin iitok kekoon kikihkentaan.
JOB.38.6	Aanti tahsh wenci kihciwihshinoowaatc
JOB.38.6	iki ahswaahkwa'ikanak 
JOB.38.6	Awenen tahsh kaa⁠onaapihkihshimaatc
JOB.38.6	ini ahsiniin kiihkeyaapihkahsiniin?
JOB.38.7	I'i ahpii kii⁠piitaapank wanankohshak kii⁠maamawi nikamowaatc,
JOB.38.7	kahkina kaye kihcikiishiko awiyak
JOB.38.7	kaa‑ahpiihci minwentamowaatc?”
JOB.38.8	awahshime kihcikamiiwinipi cipi ocihcipiihsininok
JOB.38.8	ahpii anaamink ahkiink kii⁠onciciwankipan nipi?
JOB.38.9	Niin ohsha kaakii oshihtooyaan wahkwiin ke⁠aakawakootekin i'imaa kihcikamiink,
JOB.38.9	kaashi kashkiitipihkahk tahsh kaye ninkii ishi kashkiikinaan.
JOB.38.10	Niin kaye ninkii onahtoon aanti ke⁠ahko nipiihkaak i'i kihcikam.
JOB.38.11	Miihsh kaa'itamaan kihcikam, ‘Mii 'owe minihk kepi ahkopiiyan,
JOB.38.11	kaawiin awahshime o'omaa nahke kika piishaahsii.
JOB.38.11	Mii 'omaa e⁠mashkawaahshkaayan keshi kipihciiyan.’
JOB.38.12	Coop 
JOB.38.12	kikanootaan kaa⁠kishepaawakahk?
JOB.38.12	Kaa⁠piitaapank kaye aanti eshi tipentaakwahk?
JOB.38.13	Wiihkaa na kikanootaan kaa⁠piitaapank ci⁠otihtinank ahkiini?
JOB.38.13	Ci⁠wahkawiwepinank ahkiini
JOB.38.13	ci⁠mohshe wepinintwaa omacitootamook aanti eshi kaasowaatc?
JOB.38.14	Saakaahtenk ohsa kaa⁠onci na'inaakwahk aanti eshi papiihkwatinaak,
JOB.38.14	aanti kaye eshi papahsatinaak
JOB.38.14	taapishkoo ishiikin kaa⁠piskiikinikaatek,
JOB.38.14	e⁠ishi pakahkinaakwahk
JOB.38.14	taapishkoo waapikanihkaank kaashi mansinihcikaatek kaa⁠kihci inentaakwahk.
JOB.38.15	Kii⁠waaseyaanik eh⁠kiishikaninik ohsha
JOB.38.15	onsaam owaahseyentaanaawaa mecaatisiwaatc,
JOB.38.15	owanahshkwe'ikoonaawaa awahshime noociko aana wii ishihcikewaatc.”
JOB.38.16	“Wiihkaa na kikii pi ayaa wenci maaciiciwank kihcikam?
JOB.38.16	Wiihkaa na kaye kitonci pimohse ahshiciintim.
JOB.38.17	Awiya na wiihkaa kipi waapanta'ik eshi ishkwaantemiwank nipowin?
JOB.38.17	Wiihkaa na kipi waapantaan kaashi akawaahtehsink nipowin?
JOB.38.18	Konike wiihkaa kitaa tepi kihkentaan enikohkwaak o'o ahki?
JOB.38.18	Wiintamawihshin kiishpin kihkentaman!”
JOB.38.19	“Kikihkentaan ina aanti wenciimakahk kaa⁠waahseyaak?
JOB.38.19	Aanti kaye wenciimakahk kaa⁠kashkiitipihkahk?
JOB.38.20	Kitaa waapanta'aahtoonan ina aaniin minihk ke⁠ishaamakahkipanen?
JOB.38.20	Kitaa kashkihtoon ina ci⁠kiiwenisha'amampan?
JOB.38.21	Kehcinaac maawiin kitaa kashkihtoon,
JOB.38.21	aaniihsh kitahkiwensiiw,
JOB.38.21	aasha kaye kikii ayaanaatok ahki kii⁠oshihcikaatekipan.”
JOB.38.22	“Wiihkaa na kipiintike nintahtaahsowikamikoon,
JOB.38.22	eshi kanawenimak koon, sehsekanan kaye?
JOB.38.23	Mii iitok keshi kwayaanciiyaan ahpii wahsitaawihsenaaniwank,
JOB.38.23	ishi kiishikahk ci⁠miikaatinaaniwank, kaye tahsh otihtinitinaaniwank.
JOB.38.24	Wiihkaa na kipi ayaa wenci moohka'ank kiisihs kaa⁠onci siswe'aahtek?
JOB.38.24	Weti kaye pemi onciik i'i kaa⁠waapaninoowek?”
JOB.38.25	“Awenen itahsh kaa⁠inaanihketc inahke keshi kimiwaninik?
JOB.38.25	Awenen kaye kaa⁠ishi miihkanaahciketc keshi pinesiiwaninik?
JOB.38.26	Awenen itahsh kaa⁠kimiwanohketc awiyan eshi'ayaahsinik,
JOB.38.26	eshi paahtenik kaye ahkiini?
JOB.38.27	Awenen itahsh ke⁠tihpapaawatootc o'o wiinke kaa⁠paahtenik ahki,
JOB.38.27	ci⁠onci mino nihtaawikininikin mashkohsiin?
JOB.38.28	Otetemiimakan ina kaa⁠kimiwank?
JOB.38.28	Awenehsh kaakii nihtaawikihtootc kaa⁠shahki'ayaak?
JOB.38.29	Kaanaka awekwenan mihkwam wemaamaakwen?
JOB.38.29	Awenehsh kaakii nihtaawikihtootc kaa⁠ninkiikwatink?
JOB.38.30	Awenen itahsh kaa⁠tootank nipi kaa⁠onci mashkawaahkwatink,
JOB.38.30	kaye kaa⁠onci kashkatink kihcikam?”
JOB.38.31	kaa⁠ohkwakoocinowaatc ninkotwaahso wanankohsha' Palii'atiis 
JOB.38.31	Awenen itahsh ke⁠aapa'waahpan eshi ohkwahpisonitc wanankohsha'
JOB.38.31	Oraayan 
JOB.38.32	Kitaa kashki'aak ina wanankohshak ci⁠onakoonatwaapan
JOB.38.32	eshi pepahkaanihsek peshiko pipoon?
JOB.38.32	Ci⁠akoonatwaapan kaye wanankohshak kihci niimaahko minihkwaakanink
JOB.38.32	niimaahko minihkwaakanensink kaye enakoocinowaatc.
JOB.38.33	Kikihkentaan ina eshi anohkiimakahk kiishik?
JOB.38.33	Kitaa kashkihtoon ina i'i peshikwan ci‑ishihsekipan o'omaa ahkiink,
JOB.38.33	taapishkoo kaashi anohkiimakahk kiishik?”
JOB.38.34	“Kitaa kashkihtoon ina ci⁠kanootamampan wahkwiin,
JOB.38.34	ci⁠wiintamampan aanti keshi kimiwanohkemakahkipanen?
JOB.38.35	Kiin ina kaa⁠onentaman aaniinti kenishi waahtehsek?
JOB.38.35	Mii na'i ke'ikoyan,
JOB.38.35	‘Aasha omaa nintayaamin ewiih tootamaank ehkitoyan’?
JOB.38.36	Awenen itahsh kaa⁠ishihtootc
JOB.38.36	ote'imaa ci⁠kakiihtaawentamoomakaninik?
JOB.38.36	Awenen kaa⁠ishihtootc naakatawencikan ci⁠nihsitohtamoomakaninik.
JOB.38.37	Awenen itahsh kete kakiihtaawentankipan
JOB.38.37	ci⁠kashkihtoohpan ci⁠akintank wahkwiin?
JOB.38.37	Awenen kaye ke⁠ohpimenankipan wahkwiin
JOB.38.37	ke⁠onci kimiwaninikipan,
JOB.38.38	kimiwaninik keni onci mashkawaanik paashkinehkamik
JOB.38.38	ci⁠papiihkwaahkwatwaanik.”
JOB.38.39	“Kikakwe mihkamowaan ina ke⁠miiciwaatc mihshipishiwak,
JOB.38.39	ci⁠tewiihsiniwaatc mihshipishiinhsak,
JOB.38.40	ahpii kota kii⁠kaasowaatc owaashiwaank,
JOB.38.40	kii⁠ahkantoowaatc kaye eshi saki'ayaanik?
JOB.38.41	Awenen itahsh ehshamaatc kaakaakiwa'
JOB.38.41	kii⁠papaami ayaanitc e⁠noontehskatenitc,
JOB.38.41	kaakaakiwensak kii⁠kanooshiwaatc ewii wiihsiniwaatc?”
JOB.38.41	ihkito kaaTipenciketc.
JOB.39.1	“Kikihkentaan ina ahpii waciiwi maanatihkwak nehtaawikinaawahsowaatc?
JOB.39.1	Wiihkaa na kiwaapamaa pikwaci waawaashkeshi e⁠nihtaawikinaawahsotc?
JOB.39.2	Kikihkentamowaan ina minihk kekishkawaawahsowaatc?
JOB.39.2	Kihkentamowaan ina ahpii nehtaawikinaawahsowaatc?
JOB.39.3	Ociciinkwanihtaawak hsa,
JOB.39.3	miihsh eshi nihtaawiki'aawaatc otaya'aanhsimiwaa';
JOB.39.3	miihsh eshi pooni wiihsakentamowaatc.
JOB.39.4	Otaya'aanhsimiwaa' hsa tashi mashkawikiwa' weti mihshawahkamik;
JOB.39.4	kaawiin pikiiwehsiiwa' kii⁠maacaanitc!”
JOB.39.5	“Awenen hsa kaa⁠pakitinaatc
JOB.39.5	pikwaci maanshimihtatimoo' pisaan ci⁠papaami ayaanitc?
JOB.39.5	Awenen hsa kaa‑aapa'waatc
JOB.39.5	pisaan itahsh ci⁠papaamipa'itinitc?
JOB.39.6	Niin hsa kaa⁠pakitinakwaa pikwatahkamikonk ci⁠tashiihkewaatc,
JOB.39.6	kaa⁠pakitinakwaa kaye ci‑ishitaawaatc eshi'ayaanik shiiwihtaakanahki.
JOB.39.7	Oshiinkentaanaawaa hsa eshi nipaatwewitamowintc kihci ootenaahkaank,
JOB.39.7	kaawiin ta⁠kashki'aahsiiwak ci⁠waankawi'intwaapan,
JOB.39.7	ci⁠anohkii'intwaapan kaye.
JOB.39.8	Eshi ayayaanikin hsa waciin ishi tashiihke
JOB.39.8	e⁠ontanciketc eshi mashkohsiihkaanik,
JOB.39.8	eh⁠papaa nanaantone'ank kekoon mashkohsi osaawashkwaanik ke⁠miicitc.”
JOB.39.9	“Ta⁠inentam ina pikwaci pishihki ci⁠anohkiihtawihkipan?
JOB.39.9	Ta‑ayaa na kipishihkiiwikamikonk tipihkaninik?
JOB.39.10	Kitaa kashki'aa na ci⁠mincimahpinatipan
JOB.39.10	shinootaakan aapacihtaawatc,
JOB.39.10	ci⁠pikishkahkamikipicikehpan
JOB.39.10	kaye ci⁠piisahkamikipicikehpan pashkwaahkamikaank.
JOB.39.11	Kitaa ahpenimonotamowaan ina a'a pishihki okihci mashkawisiiwin,
JOB.39.11	wiin ci⁠miinatipan kahkina kimashkawanohkiiwinan?
JOB.39.12	Kitaa ahpenimonotawaa na ci⁠piitoohpan kipahkweshikaniminan,
JOB.39.12	ci⁠ohko piitoohpan kaye ke⁠tashi pawikanaancikewintc?”
JOB.39.13	“Inashke ehpiihci kitaahtapi ninkwiikanepani'otc
JOB.39.13	a'a kinwaahkokwayawewi kishiipahtoo kihci pinehshiinsh,
JOB.39.13	kaawiin itahsh a'a tino ishi pimihsehsii taapishkoo moohshka'ohsi.
JOB.39.14	Mihtahkamik hsa iko pisaan tashi pakicii waawane
JOB.39.14	mihtaawankaank e⁠onci kiishoohsininikin,
JOB.39.15	e⁠kihkentansik maakishaa awiyan ci⁠tahkohkaataminitc,
JOB.39.15	komaa kaye pikwaci'aya'aawihshan ci⁠shikoshkaminitc.
JOB.39.16	Kaawiin hsa omanaaci'aahsii' oniicaanihsa'
JOB.39.16	eh⁠tootawaatc taapishkoo wiin eh⁠tipinawewisihsik;
JOB.39.16	kekoon e⁠inentansik anihshaa iinsan i'i kaakii anohkiitc.
JOB.39.17	Kaawiin iitok okii ishi'ikohsiin Kishemanitoon ci⁠kakiihtaawentank,
JOB.39.17	kaawiin kaye cikii miinikotc ci⁠onihsitohtamowinitc.
JOB.39.18	Ahpii tahsh wiin kii⁠tehsininkwiihtaatc e⁠maaciipahtootc,
JOB.39.18	mii hsa 'i eshi paahpi'aatc mihtatimoon, pemiwanepa'ikonitc kaye ehpiihci kishiipahtootc.”
JOB.39.19	“Kiin ina kaakii ishi'atc mihtatim ci⁠mashkawisiitc,
JOB.39.19	kaakii ishi'atc kaye ci⁠minonaakwaninik omiihshikwekanaan?
JOB.39.20	Kiin ina kaa⁠ishi'atc ci‑ishpi kwaashkwanitc taapishkoo pahpahkinek,
JOB.39.20	wenci sekimaatc ininiwan kii⁠matwe shankwane noontaakositc?
JOB.39.21	Wencitoo piko kaashkaashkipicike ahkiink kaashi waanatinaanik,
JOB.39.21	onci minwentam kaye e⁠mashkawisiitc;
JOB.39.21	ehpiihciitc hsa ishi moohkiihcike entashi miikaatiwintc.
JOB.39.22	Omihci paahpihtoon hsa kohtaaciwin,
JOB.39.22	e⁠kihkentansik kohtaaciwin kaa'icikaatenik;
JOB.39.22	kaawiin kaye pashipa'ikewihkomaan oshaakootaama'okohsiin.
JOB.39.23	Miikaasowi aapacihcikanan pemiwitoonitc
JOB.39.23	pemiwanaanaatc hsa shinawaapihkihsininiwan,
JOB.39.23	saasaakaahteyaapihkihseniwan kaye eshi saakaahtenik.
JOB.39.24	Kaawiin hsa koshkwaawaaci'ayaahsii ehpiihci anamentank,
JOB.39.24	kaawiin okashkihtoohsiin ci⁠koshkwaawaacikaapawitc
JOB.39.24	ahpii e⁠noontaakwaninik pootaacikan.
JOB.39.25	E⁠noontaakwaninik itahsh pootaacikan,
JOB.39.25	mii 'i eshi matwe shaankwane noontaakositc e⁠inihtaakositc, ‘Haw’;
JOB.39.25	waahsa otoonci minaantaan entashi miikaatiwintc,
JOB.39.25	otepihtawaa' kaye shimaakanihshiiwikimaa' e⁠shaakowenitc,
JOB.39.25	e⁠inihtaakwaninik kii⁠miikaatiwintc.”
JOB.39.26	“Kiin ina mikisi wenci kihkentank ci⁠nihtaa pimihsetc,
JOB.39.26	ahpii shaawanonk inahke kii‑ishi ninkwiikanenitc?
JOB.39.27	Kiin ina eh⁠kanoonatc mikisi ishpimink kaa⁠onci pimaasimoonotc,
JOB.39.27	wenci oshihtootc kaye owasihson kaa⁠ishi ishpatinaanik?
JOB.39.28	Weti hsa eshi ishpaapihkaanik ishitaa,
JOB.39.28	mii kaye weti eyaatc eh⁠tipihkaninik,
JOB.39.28	eshi kaahcitaapihkaanik eshi soonkaninik.
JOB.39.29	Mii hsa weti wensaapantank ke⁠miicitc;
JOB.39.29	waahsa e⁠onci na'aapantank ke⁠nihtootc.
JOB.39.30	eyaanik hsa kekoon e⁠nihcikaatenik, mii hsa i'imaa eyaatc,”
JOB.39.30	okii'ikoon Coop Kishemanitoon.
JOB.40.1	KaaTipenciketc tahsh okii'inaan Coopan 
JOB.40.2	“Awiya na otaa ayaan kekoonini
JOB.40.2	keshi anaamimaahpan Kaa⁠Maawaci mashkawisiinitc Kishemanitoon ci⁠kwayahkomaahpan?
JOB.40.2	Taka hsa kaa‑anaamimaatc Kishemanitoon,
JOB.40.2	wiin iko oka nahkwehtawaan.”
JOB.40.3	Coop itahsh okii ishi nahkwehtawaan kaaTipencikenitc,
JOB.40.4	“Inashke hsa niin kaawiin kekoon nintahpiihtentaakosihsii,
JOB.40.4	aaniin itahsh niin keshi nahkwehtawinaampaan?
JOB.40.4	Mii ohsha 'i kaa⁠onci kiponamaan nintoon kekoon ci‑ihkitohsiwaan.
JOB.40.5	Aasha ohsha aapitink nintaanakiih kiikit,
JOB.40.5	kaawiin hsa ninkii nahkwehtansii.
JOB.40.5	Mihsawaa ko niishink aana kiikitoyan,
JOB.40.5	kaawiin kekoon awahshime ninta ihkitohsii,”
JOB.40.5	okii'inaan.
JOB.40.6	Miitahsh kihci nootinink Coop okii onci kanoonikoon kaaTipencikenitc,
JOB.40.7	“Taka ininiiwentaakosin ci⁠niipawiyan,
JOB.40.7	kiwiih kakwecimin ohsha kekoon,
JOB.40.7	kika nahkwehtawihsh itahsh.
JOB.40.8	Kiwiih kakwe aanishihtoon ina weweni awiya kaa⁠inaahkonak?
JOB.40.8	Mii na 'i noociko wenci'ishiyan weweni eh⁠tootaakehsiwaan,
JOB.40.8	kiin tahsh ewii onci minwakimikooyan?
JOB.40.9	Kaa‑ahpiihci mashkawisiitc ina Kishemanitoo kitahpiihcii?
JOB.40.9	Pinehsiink ina kitinwe kii⁠kiikitoyan
JOB.40.9	taapishkoo Kishemanitoo kaa'inwetc?
JOB.40.10	Taka hsa ishihkonaye'itison ci⁠kikishkaman kihci inentaakosiwin,
JOB.40.10	ci⁠minonaakosiyan kaye.
JOB.40.10	Ishi'itison tahsh kaye ci⁠kihtentaakosiyan,
JOB.40.10	ci⁠kihciokimaawentaakosiyan kaye.
JOB.40.11	Taka hsa tahsh kanawaapam iki kaa⁠kihci inenintisowaatc,
JOB.40.11	nishkaatisiihkantaw ci⁠tapahsenimo'atwaa.
JOB.40.12	Kanawaapam kahkina kaa⁠kihci inenintisowaatc,
JOB.40.12	ishi' itahsh ci⁠tapahsenintisowaatc;
JOB.40.12	ci⁠shikoshkawatwaapan omacaatisiik aanti kaashi niipawiwaatc.
JOB.40.13	Ci‑ishi ninkwa'watwaapan kahkina i'imaa anaamahkamik,
JOB.40.13	ci‑ishi akwahpinatwaapan kaye kaa⁠tanahkiinitc kaa⁠niponitc.
JOB.40.14	Mii hsa tahsh iinsan o'o ke'ininaan,
JOB.40.14	kiin iinsan iko kitaa kashkihtoon ci⁠pimaaci'itisoyampan,”
JOB.40.14	okii'ikoon.
JOB.40.15	“Inashke kanawaapam a'a kaa⁠kohtaasinaakositc aya'aawihsh
JOB.40.15	pihiimaht 
JOB.40.15	mii iitok a'a kaakiih tako oshi'ak kii⁠oshi'inaan.
JOB.40.15	Mashkohsiin hsa omiicinan taapishkoo pishihki.
JOB.40.16	Etatawe hsa mashkawisii owiiyawink,
JOB.40.16	omihsataank ihsa kaye inahke ishi mashkawisii.
JOB.40.17	Taapishkoo hsa kiishkaahtik kaashi wewepaahshitc,
JOB.40.17	mii hsa 'i osow eshinaakwaninik,
JOB.40.17	ociihtateyaapiin hsa opwaamink wiinke sakohsininiwan.
JOB.40.18	Ohkanan hsa inentaakwaniniwan
JOB.40.18	taapishkoo kaa⁠wiimpaapihkahk osaawaapihk,
JOB.40.18	opahkesiwinan kaye piiwaapihkonk inentaakwaniniwan.”
JOB.40.19	“Mii hsa awe maawac meyaamahkaatentaakositc
JOB.40.19	kahkina kaa⁠tahshiwaatc aya'aawihshak!
JOB.40.19	Kaakii oshi'ikotc hsa ehta otaa shaakooci'ikoon.
JOB.40.20	Kaa⁠miicitc hsa waciink tashi nihtaawikinini,
JOB.40.20	miihsh i'imaa aya'aawihshak entashi otaminowaatc.
JOB.40.21	Eshi sakihkopaanik hsa ishi pimihshin,
JOB.40.21	eshi ayasanii ayaanik eshi mashkiikonaakwaninik e⁠ishi kaasotc.
JOB.40.22	Eshi ayakawaahtehkopaanik hsa ishi kaaso;
JOB.40.22	wiikopiiwaahtikoo' ayaawa'
JOB.40.22	waahkaa'aya'ii kaashi ayaatc kaashi pahsisiipiinhsiwaninik.
JOB.40.23	Kaawiin okohtansiin kiih⁠kishiiciwaninik siipi,
JOB.40.23	kaawiin kanake ci⁠mikoshkaaci'ayaatc
JOB.40.23	Cwaartan siipi kii‑ishiciwaninik otoonink.
JOB.40.24	Awiyan ina otaa kaahcitinikoon ahpii ahshawaapitc?
JOB.40.24	Awiyan ina oshkishiink inahke
JOB.40.24	otaashi pakonehta'okoon ke⁠tanahpinikotc?”
JOB.41.1	ci⁠aapacihtaawatipan kwaashkwepicikanenhs,
JOB.41.1	ci⁠tahkopitaawatipan kaye otenaniw shinootaakan ci⁠aapacihtaawatipan?
JOB.41.2	Kitaa kashkihtaawaan ina ci⁠pakonehta'amowatipan oshkiish
JOB.41.2	ke⁠tanahpinatipan shinootaakan,
JOB.41.2	ci⁠pashi'amawatipan kaye otaamihkan kwaashkwepicikan ci⁠aapacihtaawatipan?
JOB.41.3	Kaawiin ina ta⁠pakiciihsii ci‑inihk ci⁠koohpaatenimatc?
JOB.41.3	Weweni na ci⁠noohki kakanoonihk?
JOB.41.4	Kitaa'ik ina wiihkaa peshikwan ci‑inentamek,
JOB.41.4	ci‑ishi otaahpinatipan nehpic ci⁠anohkiihtawihk?
JOB.41.5	Kitaa tootawaa na taapishkoo kaashi awahkaasotc pinehshiinsh?
JOB.41.5	Kitaa sakaapiikinimaan ina ci⁠miinatwaapan itahsh kitaanihsak?
JOB.41.6	Otataawek ina otaa meshkotoonaawaan?
JOB.41.6	Ta⁠nenaawa'oonitiwak ina ohkaatiikinepikoon ataawewaatc.
JOB.41.7	Kitaa mooshkine wepinamowaanan ina
JOB.41.7	kaa⁠pahpahkeyaapihkahkin ciipowepinikanan owiiyawink,
JOB.41.7	komaa kaye ohtikwaanink kinooshewi ciipowepinikanan.
JOB.41.8	Kiishpin saaminatc,
JOB.41.8	kaawiin miinawaa wiihkaa kika kocihtoohsiin,
JOB.41.8	kaawiin aaniihsh kika waniihkehsii kaakii ishi miikaatiyekipan.”
JOB.41.9	“Anihshaa hsa awiya inentam kii‑inentank ci⁠shaakooci'aahpan;
JOB.41.9	kii⁠mihci waapamintc hsa mii 'i eshi kawaanimisink.
JOB.41.10	Ahpii hsa kii⁠nishki'intc, wiinke hsa kakwaanihsakentaakosi;
JOB.41.10	awenen itahsh inaa ke⁠kashkihtoohpan ci⁠niipawihpan niin eshi'ayaayaan?
JOB.41.11	Awenehsh kekoon kaa⁠miishitc
JOB.41.11	kekiih kiiwe tipa'amawakipan.
JOB.41.11	Kahkina ohsha kekoon o'omaa ahkiink kaa‑ayaamakahk niin nintipentaan.”
JOB.41.12	“Inashke niwiih tashintamowaanan ohkaatan,
JOB.41.12	ewii wiintamawinakook kaye aaniin ehpiihci mashkawisiitc,
JOB.41.12	ehpiihci minonaakositc kaye.
JOB.41.13	Awenen itahsh inaa ke⁠pihshakihkonayepinikohpan,
JOB.41.13	ke⁠shawihta'aminihpan omiikaasoowayaan.
JOB.41.14	Awenen ihsa inaa ke⁠kashkihtoonihpan
JOB.41.14	ci⁠paahkitaamihkanepinikohpan?
JOB.41.14	Wiipitan waahkaahkiteniwan, kaye kohtaasinaakwaniniwan.
JOB.41.15	Inashke opihkwanink owanakaya',
JOB.41.15	mii hsa 'i enentaakosinitc taapishkoo nakaa'ikanan kaa⁠niipitehsinkin;
JOB.41.15	wiinke e⁠ayahshicihshininitc.
JOB.41.16	Ehpiihci sakakohshininitc hsa,
JOB.41.16	kaawiin iitok kanake i'imaa ta⁠ishinoowehsinoon nahsawaya'ii.
JOB.41.17	Ehpiihci ayaayiicihshininitc hsa opihkwanink,
JOB.41.17	kaawiin kanake ta⁠kashkihcikaniwihsiiwa' ci⁠pahkwacipinimintc.
JOB.41.18	Kii⁠aayinimohsetc hsa mii 'i eshi waawaahsahkonehsenik;
JOB.41.18	oshkiinshikoon kaye e⁠ishinaakwaninikin
JOB.41.18	taapishkoo kiisihs kaapi⁠moohka'ank.
JOB.41.19	Otoonink kaye onci saakitahkonehseni;
JOB.41.19	mii kaye'imaa wenci saahsaakicipahkinenik.
JOB.41.20	Oshkishiink hsa onci saakitaapahteni,
JOB.41.20	taapishkoo ahkihk kaa⁠onsotc kaashi piskanekin mashkohsiwan.
JOB.41.21	Kii⁠pakitanaamotc hsa mii 'imaa wenci maaciikishaanshenik,
JOB.41.21	otoonink hsa onci saakitahkoneni.
JOB.41.22	Ohkwekanink hsa tanentaakwanini mashkawisiiwin,
JOB.41.22	nekishkaakotc hsa kahkina pinaanimisiwa'.
JOB.41.23	Eshi ayaahkwiitawishaketc hsa wiinke ayiici ayaani,
JOB.41.23	aahpici e⁠mashkawashaketc, kaawiin wahkawihsehsinini.
JOB.41.24	Ote' hsa kaye ahsiniink ahpiihci mashkawaani,
JOB.41.24	kaa‑ahpiihci mashkawisiinitc
JOB.41.24	pikishkipoocikanahsiniin anaamink kaa‑aapatisinitc.
JOB.41.25	Ahpii hsa kii⁠pasikwiitc, meshkawentaakosinitc hsa sekisiwa',
JOB.41.25	ehpiihci sekisinitc kaawiin kekoon okashkihtoohsiini ci‑ishihcikenitc.
JOB.41.26	Kaawiin hsa ayaahsinini pashipa'ikewihkomaan ke⁠maahki'ikohpan,
JOB.41.26	ciipowepinikan, pihkwahkoonhs,
JOB.41.26	ciipowepinikanenhs kaye kanake ke⁠shawishkaakohpan.
JOB.41.27	Mashkohsiink hsa otinentaan piiwaapihkoni,
JOB.41.27	noohkiciihsakonk kaye otinentaan osaawaapihk.
JOB.41.28	Kaawiin hsa omaaciipa'iwaatansiinan pihkwahkoon,
JOB.41.28	ahsinii' kaye kaa⁠coowepaneshkwaanimitc
JOB.41.28	mii 'i enenimaatc taapishkoo paahte mashkohsiin.
JOB.41.29	Mashkohsiink hsa otinentaanan pakamaakan;
JOB.41.29	omihci paahpihtoon hsa kii⁠ahpakitamawintc ciipowepinikanan.
JOB.41.30	Omihsat hsa mii 'i eshinaakwaninik
JOB.41.30	taapishkoo kaa⁠niihsiikaapihkisitc waapikanahkihk;
JOB.41.30	e'eshihsininik kaahpii'ishaatc
JOB.41.30	taapishkoo piikwahkamikipicikan kaashi eshihsek.
JOB.41.31	Kii⁠mikoshkaataakamiwepishkank hsa kihcikam
JOB.41.31	mii hsa 'i enentaakwaninik taapishkoo nipi kaa⁠ontek;
JOB.41.31	shikwaahsh kaye ayapooshkipii wepishkike
JOB.41.31	taapishkoo kaa⁠kihpakaak pimite kaa⁠ontek.
JOB.41.32	Wiinke hsa waahseyaakaminini kaahpii'ishaatc,
JOB.41.32	kihcikam e⁠piihtewaakamishkank.
JOB.41.33	Kaawiin hsa o'omaa ahkiink ayaahsinini
JOB.41.33	ci‑inentaakwaninik kaatinowitc,
JOB.41.33	kekoon e⁠kohtansik.
JOB.41.34	Kaawiin opapaapisiskaapamaahsiin kaa⁠kihci inenintisonitc;
JOB.41.34	wiin e⁠kihciokimaawitc kaa⁠tashinitc pikwaci aya'aawihsha',”
JOB.41.34	okii'ikoon Coop Kishemanitoon.
JOB.42.1	Coop 
JOB.42.2	“Tepencikeyan, ninkihkentaan ohsha
JOB.42.2	kahkina kekoon e⁠kashkihtooyan ci‑ishihcikeyan.
JOB.42.2	I'i kaye kaawii ishihcikeyan
JOB.42.2	kaawiin awiya otaa kashkihtoohsiin ci⁠kipihtinihkipan.
JOB.42.3	ci⁠anta aanwehtamaan i'i kiin kaashi kakiihtaawentaman,
JOB.42.3	niin itahsh wiin e⁠ayeshaawaatisihsiwaan.
JOB.42.3	Ninkiih tashintaanan hsa ini kekoonan kaa⁠nihsitohtansiwaan,
JOB.42.3	kekoonan kaa⁠maamahkaatentaakwahkin niin kaa⁠kihkentansiwaan.
JOB.42.4	ci⁠nahkwehtawinaan tahsh kaye kikii ishi kanoonihsh.
JOB.42.5	Otaanaank hsa wiin,
JOB.42.5	kotak ehta kaakii wiintamawiwaatc kekoonini kaakii onci kihkeniminaan,
JOB.42.5	noonkom tahsh wiin nishkiishikonk iko kitoonci waapamin.
JOB.42.6	Etatawe tahsh nimenihshentam i'i kaye kaakii ihkitoyaan.
JOB.42.6	Miitahsh i'i kaa⁠onci namatapiyaan kaashi paashkinehsek,
JOB.42.6	i'imaa kaye ahkahkashenk ekii aantentamaan.”
JOB.42.7	KaaTipenciketc tahsh kaa⁠ishkwaa'inaatc o'o Coopan, miihsh kaa⁠ishi kanoonaatc ini Elipaasan 
JOB.42.8	Noonkom tahsh maaciinihkwak niishwaahso (7) aape pishihkiinhsak, niishwaahso (7) kaye aape maanahcaanihshak, ci‑ishiwitawek nintanohkii'aakan Coop, miitahsh iki ke⁠aapaci'ekwaa ci⁠pakitinaahsoohtamaasoyek. Coop nintanohkii'aakan tahsh kika anami'ehtamaakowaa. Wiin iitok ehta ninka noontamowaan keshi anami'ehtawitc, kaawiin tahsh kika tootawihsinooninim kaashi kashkihtamaasoyek i'i onci kaakii ishi kakiipaacihcikeyek. Kaawiin hsa kwayahk tepwe kikii inaacimihsiim taapishkoo wiin wa'a nintanohkii'aakan Coop kaakii inaacimitc.”
JOB.42.9	Miitahsh Elipaas, Piltaat 
JOB.42.10	 Coop tahsh kaa⁠ishkwaa anami'ehtamawaatc osaaki wiiciiwaakana', miihsh kaaTipencikenitc kaa⁠ishi kiiwe minohse'ikotc. Niishink hsa minihk kii⁠ahpiihci wenootisi ahpiihc wiin otaanaank kaakii ahpiihci wenootisihpan. 
JOB.42.11	Kahkina tahsh wiicihkiweya', otawemaa' kaye, kahkina kaye otaanaank kaakiih kihkenimikotc okiih pi'anta waapamikoo' ekii wiici wiihsiniimikotc otaawinink. Miitahsh kaah⁠tootaakotc ekiih kakwe wiici'ikotc, ekiih kakwe minwentamo'ikotc kaye i'i kahkina kaakii ishi wahsitaawihse'ikotc kaaTipencikenitc. Entahshinitc kaye okii miiniko' shooniyaan, osaawi shooniyaa waapihkowi naapininciipisona' kaye. 
JOB.42.12	Miitahsh i'i ahkonaak kaaTipencikenitc kaakii minohse'ikotc, ahpiihc wiin otaanaank kaakii ahpiihci minohsehpan. Coop hsa okiih tipenimaa' mitaahshiniiwink mitaahswaahk (14,000) maanahcaanihsha', ninkotwaahcink mitaahswaahk (6,000) pihkwaawikane mihtatimoo'. Niishink mitaahswaahk (2,000) pishihkiwa', mitaahswaahk (1,000) kaye noonshe maanshimihtatimoo'. 
JOB.42.13	Kii⁠niishwaahciwa' itahsh okosihsa', otaanihsa' kaye kii⁠nihsiwa'. 
JOB.42.14	Nihtam tahsh kaakii nihtaawikinitc otaanihsan Ciimaaima
JOB.42.15	I'imaa hsa misiwe ahkiink, otaanihsa' hsa maawac kii⁠onishihshiwa' aahpiihc wiin kotak i'i ihkwewa'. Coop kaye okii miinaa' otaanihsa' peshikwan minihk ci⁠tipinawewisinitc otaya'iiman taapishkoo minihk kaakii ishi miinaatc okosihsa'. 
JOB.42.16	Keyaapi tahsh o'o ishi ahpii ninkotwaahk niimitana (140) tahsopipoon kii⁠ani pimaatisi. Okii⁠waapamaa' hsa okosihsa', ooshihsa', otaanihkoopisa' kaye. 
JOB.42.17	Wiinke hsa kii⁠kihci ahkiwensiiwi kii‑ishkwaa pimaatisitc. Kiih⁠te'ishihcike minihk kaakii ishi miinikoowisitc entahso kiishik cikii ishihcikehpan.
PSA.1.1	Aahpici hsa shawentaakosi awiya kaashi pimohsehsik
PSA.1.1	inahke kaa⁠ihkitonitc awiya' kaa⁠maci'ishiwepisinitc;
PSA.1.1	kaa⁠wiicikaapawihtawaahsik kaye
PSA.1.1	eshi pimaatisinitc omacitootamoo';
PSA.1.1	kaa⁠wiitapimaahsik kaye
PSA.1.1	ci⁠wiici kakitoomaahpan i'i kaa⁠nihtaa paahpinotaakenitc.
PSA.1.2	Tekwac itahsh kaa⁠minwentank e⁠na'ihtank
PSA.1.2	enaahkonikenitc kaaTipencikenitc,
PSA.1.2	kaa⁠naanaakatawentank kaye
PSA.1.2	kekapekiishik, kekapetipihk kaye.
PSA.1.3	kaa⁠kihtikaasonitc ciikaya'ii kaashi pimiciwaninik nipi,
PSA.1.3	kaa⁠nihtaawikihtootc shiiwimiicim
PSA.1.3	ahpii kaa⁠nihtaa nihtaawikininik;
PSA.1.3	otaniipiihshim kaye kaa⁠paahtehsininik.
PSA.1.3	Aaniin hsa ko eshihciketc tashi minohse.
PSA.1.4	Kaa⁠maci'ishiwepisiwaatc itahsh wiin
PSA.1.4	kaawiin i'i ishinaakosihsiiwak.
PSA.1.4	Mii hsa wiinawaa eshinaakosiwaatc
PSA.1.4	taapishkoo pahkweshikanashk kaa⁠maacii wepaahsinkin
PSA.1.4	ahpii kiih⁠kisiiyaahsicikaatekin pahkweshikaniminan.
PSA.1.5	Kaa⁠maci'ishihcikewaatc itahsh wiin kaawiin
PSA.1.5	ta⁠shaapwiihsiiwak ahpii tipaahkoniwenitc Kishemanitoon.
PSA.1.5	Kaawiin kaye ta⁠pakitinaahsiiwak ci⁠ayaawaatc
PSA.1.5	eshi maawaci ayaanitc Kishemanitoo okwayahkwaatisiimini.
PSA.1.6	Okwayahkwaatisiik hsa wiin okihkinowinikowaan,
PSA.1.6	onaatamaakowaan kaye kaaTipencikenitc.
PSA.1.6	Iki tahsh wiin kaa⁠maci'ishiwepisiwaatc
PSA.1.6	ta⁠ishaawak nihshiwanaatisiwinink.
PSA.2.1	wenci wii piikwahkamikisiwaatc?
PSA.2.1	Wekonen hsa kaye pemaatisiwaatc
PSA.2.1	ishi anihshaa wenci inentamowaatc i'i ewii ishihcikewaatc?
PSA.2.2	Otookimaamiwaa' hsa,
PSA.2.2	tepenimikowaatc kaye o'omaa ahkiink eyaanitc
PSA.2.2	ohko inentamoo' e⁠wii nakaashkawaanitc kaaTipencikenitc,
PSA.2.2	ini kaye kaakii onenimaanitc.
PSA.2.3	Mii hsa 'oweni ehkitowaatc,
PSA.2.3	“Taka hsa piikopitoowaataanin opiiwaapihkweyaapiiwaan,
PSA.2.3	ninkoci ci⁠ahpakitaawank,
PSA.2.3	awahshime ci⁠tipenimihsinoowankitwaa.”
PSA.2.4	A'a hsa tahsh kaaTipenciketc
PSA.2.4	nematapitc otookimaawapiwinink kihcikiishikonk
PSA.2.4	mihci paahpi,
PSA.2.4	e⁠paahpihtootc wa⁠ishihcikenitc.
PSA.2.5	Miitahsh e⁠nishki'ikotc eshi kishii kanoonaatc
PSA.2.5	wiinke e⁠sekimaatc e⁠kohtaanihtaakositc e'inaatc,
PSA.2.6	“Niin ohsha piko ninkii onahsaa kaa⁠kihciokimaawi'ak
PSA.2.6	i'imaa kaa⁠kihtentaakwahk waciink kaa⁠tanentaakosiwak Saayan 
PSA.2.7	o'o ekii'ishitc, ‘Kiin hsa ninKosihs, noonkom kaa⁠kiishikahk hsa kimaacii otetemihsh.
PSA.2.8	Kakwecimihshin, kika miinin itahsh kahkina pemaatisiwaatc ci⁠tipinawewisiyan,
PSA.2.8	misiwe piko ahki ci⁠tipentaman.
PSA.2.9	ci⁠piiwaapihkowank tino kihciokimaak kaa⁠tahkonamowaatc,
PSA.2.9	ci⁠pikishkikanaamatwaa taapishkoo waapikanahkihkwak kaa⁠ishihsewaatc.’ ”
PSA.2.10	Kiinawaa tahsh kehciokimaawiyek
PSA.2.10	kakiihtaawentamok tepentamek o'o ahki
PSA.2.10	ci⁠ayaankwaamisiyek.
PSA.2.11	Anami'ehtawik kaaTipenciketc ci⁠kihtenimek,
PSA.2.11	ci⁠kihkentamek e⁠kohtaanenimek.
PSA.2.12	Kihtenimihk Okosihsimaa, ci⁠nishkaatisiihkantawihsinowek,
PSA.2.12	ci⁠nihshiwanaaci'ihsinowek kaye ani pimi ayaayek
PSA.2.12	aaniihsh wahkewikitaaso.
PSA.2.12	Shawentaakosiwak hsa iki kaa⁠naacipa'iwaanaawaatc.
PSA.8.1	Oo Tepencikeyan, kaa⁠Tipenimiyaank,
PSA.8.1	eshi kihciokimaawentaakosiyan hsa
PSA.8.1	misiwe naakwan o'omaa ahkiink,
PSA.8.1	kikihci inentaakosiwin kaye nawac ishpentaakwan
PSA.8.1	ahpiihc wiin ehpiihtaak i'i kihcikiishik!
PSA.8.2	apinoonciishenhsak kaye.
PSA.8.2	Kiin iitok kitooshihtamaas
PSA.8.2	ke⁠onci shaakooci'ihsinohkwaa kaa⁠shiinkenimihkwaa,
PSA.8.2	waa⁠onci kipihtinatwaa iki
PSA.8.2	kaa⁠kakwe nakaashkawihkwaa ci⁠shaakooci'atwaa.
PSA.8.3	Kii⁠waapantamaan tahsh kiishik kininciink kaa⁠onci oshihtooyan,
PSA.8.3	e⁠waapamak kaye tipihkikiisihs, wanankohshak kaye kaakii ishi ayakoonatwaa,
PSA.8.4	aaniin itahsh enentaakositc awiya pemaatisitc ci⁠naanaakaci'atipan?
PSA.8.5	Acina hsa ehta kikiih tapahsentaakosi'aa
PSA.8.5	aaniin kaa‑ahpiihtentaakosinitc encala' 
PSA.8.5	kikiih pihtaanohkwaane'aa hsa ci⁠kikishkank kihci inentaakosiwin,
PSA.8.5	kihtentaakosiwin kaye.
PSA.8.6	kikii ishi onakimaa kaye kahkina kekoonini ci⁠tipentank ci⁠tahtahkohkaatank.
PSA.8.7	Kikii oshi'imaa' ci⁠tipenimaatc kahkina maanahcaanihsha',
PSA.8.7	pishihkiwa', aya'aawihsha' kaye pikwacaya'ii kaa‑ayaanitc,
PSA.8.8	pinehshiinsha' kaye pepaamihsenitc ishpimink,
PSA.8.8	kiikooya' kaye kihcikamiink eyaanitc,
PSA.8.8	i'i kaye kahkina eyaanitc anaamiintim kihcikamiink.
PSA.8.9	Oo Tepencikeyan, kaa⁠Tipenimiyaank,
PSA.8.9	eshi kihciokimaawentaakosiyan hsa naakwan
PSA.8.9	misiwe o'omaa ahkiink.
PSA.13.1	Oo Tepencikeyan, aaniin itahsh minihk ke⁠waniihkenotawiyan? Nehpic ina?
PSA.13.1	Aaniin hsa minihk waah⁠kaasoohtawiyan?
PSA.13.2	Aaniin hsa minihk o'o keshi kakwaatakentamaan,
PSA.13.2	entahso kiishik eh⁠kakwaatakentamaan ninte'ink?
PSA.13.2	Aaniin hsa minihk ke⁠shaakooci'itc kaa⁠shiinkenimitc?
PSA.13.3	Oo Tepencikeyan ninKishemanitoom,
PSA.13.3	inashke kanawaapamihshin, nahkwehtawihshin kaye!
PSA.13.3	Kiiwe mashkawisii'ihshin, keko pakitinihshihken ci⁠nipoyaan;
PSA.13.4	maakisha hsa kaa⁠shiinkenimitc ta⁠ihkito, “Mii hsa 'i kiih⁠shaakooci'ak.”
PSA.13.4	Keko tahsh pakitinaahken kaa⁠shiinkenimiwaatc ci⁠ciihkentamowaatc ahpii pankihshinaan.
PSA.13.5	Niin itahsh wiin ninkii ahpenimonotaan kisaaki'iwewin kaa⁠noontehsehsinok,
PSA.13.5	ninte'ink kaye nintishi minwentam ci⁠pimaaci'iyan.
PSA.13.6	Ninka nikamoohtawaa hsa kaaTipenciketc,
PSA.13.6	wiin aaniihsh nimpi kihci minotootaak.
PSA.14.1	“Kaawiin ohsha ayaahsii Kishemanitoo!”
PSA.14.1	Kahkina hsa ko noociko nihtaa ishihcikewak,
PSA.14.1	wiinke kaye nihtaa mamaashiiwak;
PSA.14.1	kaawiin hsa awaac iko peshik ayaahsii kaa⁠onishihshininik kaa⁠tootank.
PSA.14.2	KaaTipenciketc hsa naashaya'ii inaapi,
PSA.14.2	kihcikiishikonk e⁠onsaapamaatc pemaatisinitc,
PSA.14.2	e⁠nanaantawaapamaatc awiyan ci⁠kakiihtaawentaminikwen,
PSA.14.2	awiyan kaye ke⁠antone'okotc.
PSA.14.3	Kahkina hsa kii⁠pahkeshkaawak,
PSA.14.3	kahkina kaye kaa⁠tahshiwaatc maamawi ani noociko ishi'ayaawak.
PSA.14.3	Kaawiin hsa awaac iko peshik ayaahsii kaa⁠onishihshininik ke⁠tootankipan,
PSA.14.3	kaawiin hsa ko aapiinc peshik ayaahsii.
PSA.14.4	KaaTipenciketc tahsh ishi kakwetwe, “Iki hsa kahkina kaa⁠maci'ishiwepisiwaatc,
PSA.14.4	kaawiin ina okihkentamaawinihsiiwak?
PSA.14.4	Miiwak iitok iki kaa⁠nihshiwanaaci'aawaatc nimpimaatisiima'
PSA.14.4	taapishkoo ininiwak kaashi kitamwaawaatc pahkweshikanan,
PSA.14.4	kaawiin kaye wiihkaa ninkanoonikohsiik.”
PSA.14.5	Wawiinke hsa tahsh ta⁠kakwaatakaanimisiwak,
PSA.14.5	aaniihsh Kishemanitoon owiiciiwaani' i'i kweyahkwaatisinitc.
PSA.14.6	Kaa⁠maci'ishiwepisiwaatc hsa owanashkwehtamawaani
PSA.14.6	aaniin wa‑ani ishihcikenitc kaa⁠kitimaakisinitc, shaakooc itahsh kaaTipencikenitc onaatamaakoni.
PSA.14.7	Ampehsh itahsh shaakoocihtwaawin otihsikowaatc Isriyalak 
PSA.14.7	Wiinke iitok ta⁠kihci minwentamook Isriyalak pemaatisiwaatc,
PSA.14.7	ahpii miinawaa kiiwe minohse'ikowaatc kaaTipencikenitc.
PSA.15.1	Oo Tepencikeyan, awenen tahsh ke⁠ayaahpan kikihci anami'ewikamikonk?
PSA.15.1	Awenen itahsh kaye ke⁠ishitaahpan kihci waciink kaa⁠kihtentaakosiwatc?
PSA.15.2	Mii 'i iitok a'a kaashi pimohsetc kaashi antawentaminitc Kishemanitoon,
PSA.15.2	kwayahk kaye kaa⁠nihtaa ishihciketc;
PSA.15.2	ote'ink kaye kaa⁠nihtaa onci tepwetc.
PSA.15.3	Awiya kaa⁠nihtaa macitashimiwehsik,
PSA.15.3	kaa⁠maanshi tootawaahsik kaye owiici pimaatisiin,
PSA.15.3	kaa⁠papaamaacimaahsik kaye wiici pimaatisiin misiwe.
PSA.15.4	Kaa‑aanawenimaatc kaye ini kaa‑aanawenimikonitc Kishemanitoon;
PSA.15.4	kaa⁠kiihtenimaatc tahsh wiin ini kaa⁠na'ihtawaanitc Kishemanitoon.
PSA.15.4	Mooshak kaye kaa⁠ishihciketc kaashi ahshotamaaketc,
PSA.15.4	mihsawaa ko onci wahsitaawihsetc.
PSA.15.5	Kii⁠masina'ike miikiwetc kaye shooniyaan kaawiin onankakimaahsiin,
PSA.15.5	kaawiin kaye otootaahpinaahsiin aana wii⁠tipa'amawintc
PSA.15.5	noociko ci‑inaacimaatc awiyan kekoon kaa⁠ishi anaamentaakosihsinik.
PSA.15.5	Awenen hsa ko ono ke⁠ishihciketc kaawiin wiihkaa ta⁠wahkawinaahsii.
PSA.16.1	Oo Kishemanitoo, kanawenimihshin,
PSA.16.1	kiin iitok kaa⁠naacipa'iwaaninaan.
PSA.16.2	O'o hsa ninkii inaa kaaTipenciketc, “Kiin hsa ninTipencikem;
PSA.16.2	kaawiin hsa wenishihshik nintaa ayaahsiin nishihke ayaayaampaan.”
PSA.16.3	KaaTipenciketc opimaatisiima' o'omaa ahkiink eyaanitc hsa
PSA.16.3	etatawe onishihshentaakosiwa'.
PSA.16.3	Miiwak ihsa iki kehci inenimakwaa wiinke kaye eh⁠saaki'akwaa.
PSA.16.4	Ikiweniwak hsa kaa⁠piminisha'waawaatc kotak manitoo'
PSA.16.4	aanciihke tani maanentamook.
PSA.16.4	Kaawiin itahsh niwii wiicihtwaawaahsiin miskwiiwi pakitinaahsowaatc,
PSA.16.4	kaawiin kaye ninka wiinimaahsii' omanitoomiwaa'.
PSA.16.5	Tepencikeyan, kiin hsa kaakii ona'ooshiyan keshi tipinawewisiyaan,
PSA.16.5	keshi otahkiimiyaan kaye;
PSA.16.5	kiin hsa kehcinaac kikani kanawenimihsh weti niikaanaya'ii.
PSA.16.6	I'i hsa eshi tipa'ahkiihtamawiyan
PSA.16.6	eshi ayonishihshik mayaa ayishihse;
PSA.16.6	tepwe hsa kaashi tipinawewisiyaan etatawe onishihshin!
PSA.16.7	Ninka miikwehciwenimaa hsa kaaTipenciketc
PSA.16.7	kaani wiintamawitc ke⁠ishihcikewak;
PSA.16.7	mihsawaa ko eh⁠tipihkahk ninte'ink nintonci kihkino'amaakoowis.
PSA.16.8	Mooshak hsa ko nintanenimaa kaaTipenciketc eshi'ayaawak.
PSA.16.8	Pehsho hsa eh⁠wiiciiwitc, kaawiin hsa kekoon ninka wahkawinikohsiin.
PSA.16.9	Miitahsh wenci minwentamaan ninte'ink,
PSA.16.9	wenci ihkitoyaan kaye e⁠minwentamaan;
PSA.16.9	mii hsa 'i niwiiyaw ke⁠onci aayiici anwepiimakahk.
PSA.16.10	weti onipook kaa⁠ishi'ayaawaatc.
PSA.16.10	Kaawiin kaye kiin Kishemanitoo kika pakitinihsii
PSA.16.10	kaa⁠na'entami'inaan ci⁠tashi wanaatahk niwiiyaw i'imaa nipowinink.
PSA.16.11	Wiinke hsa kika tepi moocihkentamo'ish e⁠wiiciiwiyan.
PSA.19.1	Weti hsa kiishikonk ishinaakwanini Kishemanitoo okihci inentaakosiwin,
PSA.19.1	ishpimink kitishi waapantamowaamin aaniin kaa⁠ishi maaciitc.
PSA.19.2	Eyentahso kiishik hsa kiwiintamaakomin,
PSA.19.2	eyentahso tipihk kaye kiwaapanta'ikoomin ci⁠onci nihsitawinamank.
PSA.19.3	Kaawiin ishikiishwewin, ihkitowinan kaye aapatahsinoonan,
PSA.19.3	kaawiin kaye ci⁠kishiiwek kekoon noontaakwahsinoon.
PSA.19.4	ehkokishipaanik ahkiink kaye tepihtaakwanini.
PSA.19.4	Kishemanitoo hsa okii oshihtamawaan kiisihsoon ishpimink ke⁠ishitaanitc.
PSA.19.5	Kiisihs hsa kiih⁠pi moohka'ank eh⁠kishepaawakaninik,
PSA.19.5	mii hsa eshinaakositc taapishkoo inini kaa⁠kihci wiitiketc kaa⁠ciihkentank,
PSA.19.5	taapishkoo kaye otaminoowinini kaawii noonte kakwecihkashiwetc.
PSA.19.6	Weti hsa inahke napane kiishikonk onci moohka'am,
PSA.19.6	ishpimink eh⁠pimi ayaatc piinihsh e⁠ani takohshink
PSA.19.6	nahpaacinahke kiishikonk inahke eh⁠pankihshimotc.
PSA.19.6	Kahkina tahsh kekoon ahsamaahtenk ayaamakan.
PSA.19.7	KaaTipenciketc otinaahkonikewinan hsa wiinke kiishinaakwanini,
PSA.19.7	mii hsa i'imaa wenci mashkawaatisitc ahcaahk.
PSA.19.7	Otihkitowinan kaye tepwewentaakwaniniwan,
PSA.19.7	mii 'imaa wenci miinintwaa kakiihtaawentamowin iki kaa⁠noontehsewaatc.
PSA.19.8	Eshi kihkino'amaaketc kaye wiinke kwayahkwentaakwanini,
PSA.19.8	iki hsa kaa⁠na'ihtamowaatc wiinke ta⁠minwentamook.
PSA.19.8	Otinaahkonikewinan kaye weweni ishihsininiwan,
PSA.19.8	mii 'imaa wenciik nihsitohtamowin.
PSA.19.9	Kaashi kohtaanenimintc kaaTipenciketc wiinke onishihshin;
PSA.19.9	kaawiin kaye wiihkaa i'i ta⁠poonihsehsinoon.
PSA.19.9	Eshi tipaahkoniwetc kaye aahpici weweni ishihseni;
PSA.19.9	mooshak kaye kwayahk ishihseni.
PSA.19.10	Miiwan iitok ini nawac kaa⁠mihsawentaakwahkin
PSA.19.10	ahpiihc wiin maawac iko kaa⁠onishihshitc shooniyaa waapihk,
PSA.19.10	miiwan kaye ini nawac kaa⁠shiiwankin ahpiihc wiin kaa⁠ishi shiiwank aamoowi siinsipaahkwat.
PSA.19.11	Mii hsa imaa wentinamaan kihkentamaawin, niin kitanohkii'aakan,
PSA.19.11	nintipa'amaako hsa e⁠na'ihtamaan ini inaahkonikewinan.
PSA.19.12	Awenen ke⁠kihkentankipan aaniin eshi mamaashiitc?
PSA.19.12	Tepencikeyan, taka pehki'ihshin kii⁠kihkentansiwaan kii⁠macitootamaan.
PSA.19.13	Kanawenimihshin kaye kakaancihc ci⁠macitootansiwaan
PSA.19.13	kitanohkii'aakan kaatinowiyaan, ci⁠tipenimikohsiwaan kaye.
PSA.19.13	Miitahsh i'i ci⁠kiishinaakosiyaan
PSA.19.13	ci⁠tipenimikohsiwaan kahkina macitootamowinan.
PSA.19.14	Mii hsa eshi mihsaweniminaan
PSA.19.14	ci⁠mino otahpinaman o'o kaa⁠ihkitoyaan,
PSA.19.14	eshi naanaakatawentamaan kaye ninte'ink Tepencikeyan,
PSA.19.14	nimPimaaci'iwem, ahsiniink iitok kitinenimin kii⁠naacipa'iwaaninaan.
PSA.22.1	Nintaanakii shaakowe, nintaanakii mohkone kaye eh⁠kanooninaan ci⁠wiici'iyan,
PSA.22.1	shaakooc tahsh waahsa kitayaa.
PSA.22.2	Oo ninKishemanitoom, entahso kiishik hsa kitaana kanoonin,
PSA.22.2	entahso tipihk kaye, kaawiin tahsh kinahkwehtawihsii,
PSA.22.2	miitahsh kaa⁠onci nipaahsiwaan.
PSA.22.3	Kiin iitok kaa⁠kihciokimaawapiyan kaa⁠kihtentaakosiyan,
PSA.22.3	Isriyalak 
PSA.22.4	Ninkehteya'aaminaapaniik iitok kikiih tepweyenimikook;
PSA.22.4	ekiih tepweyenimihkwaa miihsh kaa⁠ishi pimaaci'atwaa.
PSA.22.5	Ekiih shaakowaanihkwaa hsa, mii 'i kaa⁠ishi pimaaci'atwaa;
PSA.22.5	ekiih tepweyenimihkwaa hsa kaakii onci minciinawesihsikwaa.
PSA.22.6	Niin itahsh wiin kaawiin ininiink nintinowihsii,
PSA.22.6	otamwaapakwesiink hsa nintinow.
PSA.22.6	Kahkina hsa awiyak nintaanawenimikook, nishiinkenimikook kaye.
PSA.22.7	Nisaakitenaniwehtaakook kaye,
PSA.22.7	miihsh kaye eshi wewepihkwepani'owaatc e'ishiwaatc,
PSA.22.8	wekonen tahsh wenci pimaaci'ihsinohk?
PSA.22.8	Wekonen tahsh kaye wenci wiici'ihsinohk eh⁠saaki'ihk itahsh kaaTipenciketc?”
PSA.22.9	Kiin iitok weweni kaakii naakaci'iyan kii⁠nihtaawikiyaan,
PSA.22.9	ekii ishi'iyan ci⁠ahpenimonotawinaan mekwaa kii⁠nooni'itc nimaamaa.
PSA.22.10	Kaashi ayaayan hsa ninkii ishi pakitinikoo kii⁠nihtaawikiyaan,
PSA.22.10	ahpii hsa nimaamaa kii⁠nihtaawiki'itc ekii onci maacii oKishemanitoomiminaan.
PSA.22.11	Keko tahsh wiin waahsa tanentaakosihken!
PSA.22.11	Maanshihsewin ohsha aasha pehshonaakwan,
PSA.22.11	kaawiin kaye awiya ayaahsii ke⁠wiici'ihpan.
PSA.22.12	Kaa⁠shiinkenimiwaatc hsa aape pishihkiink enentaakosiwaatc
PSA.22.12	paahtiinowak e⁠waahkaashkawiwaatc,
PSA.22.12	taapishkoo kaa⁠sookentaakosiwaatc aape pishihkiwak Peshan 
PSA.22.13	Mii hsa eshi taawaniwaatc taapishkoo mihshipishiwak,
PSA.22.13	e⁠kihci noontaakosiwaatc e⁠nenkimowaatc ewii piihsipishiwaatc.
PSA.22.14	Mii hsa 'i eshinaakosiyaan taapishkoo nipi kaa⁠siikinikaatek,
PSA.22.14	nihkanan kaye kahkina nanasihsewan kaashi ayaanihkawihsinkin.
PSA.22.14	Ninte' hsa ninkite taapishkoo pimite waahsahkonencikan kaashi ninkitek.
PSA.22.15	Wiinke hsa nimpaankokwantashkwe taapishkoo waapikanahkihk,
PSA.22.15	nintenaniw kaye shakashkihse ninakaskonk.
PSA.22.15	Kitishi pimihshimihsh hsa ci⁠tashi nipoyan kaashi paashkinehsek.
PSA.22.16	Ininiwak hsa e⁠ohkwiinowaatc niwaahkaashkaakook
PSA.22.16	taapishkoo animook kaawii miikaasowaatc;
PSA.22.16	miitahsh eshi pakone'amowaatc nininciin, nisitan kaye.
PSA.22.17	Kahkina hsa nihkanan waapancikaatewan.
PSA.22.17	Kaa⁠shiinkenimiwaatc hsa ninkanawaapamikook,
PSA.22.17	kaawiin kanake ci⁠poonaapamiwaatc.
PSA.22.18	miihsh kaye eshi ahpakicikewaatc
PSA.22.18	e⁠anta pana'amowaatc awenen ke⁠ayaatc kaa⁠naapishkamaan.
PSA.22.19	Oo Tepencikeyan, keko tahsh kiin waahsa tanetaakosihken!
PSA.22.19	Kiin iitok Kaa⁠mashkawisiiyan, taka weyiip pi⁠naatamawihshin!
PSA.22.20	Pimaaci'ihshin pashipa'ikewihkomaanink ci⁠onci nihsikoohsiwaan;
PSA.22.20	pimaacihtoon nimpimaatisiwin ci⁠nihshihsikwaa iki animook.
PSA.22.21	Naatamawihshin ci⁠maakwamihsikwaa oko mihshipishiwak;
PSA.22.21	naatamawihshin oko onci kaa⁠oteshkaniwaatc pikwaci aape pishihkiwak.
PSA.22.22	kaashi maamawi ayaawaatc hsa kika tashi miikwehciwenimin.
PSA.22.23	Miikwehciwenimihk, kiinawaa kaa⁠kohtaanenimek kaaTipenciketc!
PSA.22.23	Kihtenimihk, kiinawaa kahkina Cekapoonk 
PSA.22.23	Anami'ehtawihk, kahkina Isriyalihkaank kaa⁠ontahkaanesiyek!
PSA.22.24	Kaawiin ohsha otaanawenimaahsii',
PSA.22.24	kaawiin kaye oshiinkinawaahsii' kaa⁠kakwaataki aahkosinitc.
PSA.22.24	Kaawiin kaye ninkoci inahke tashi kwehkikaapawihsii eshi'ayaanitc;
PSA.22.24	onoontawaa' iitok kii⁠shaakowaanikotc ci⁠wiici'aatc.
PSA.22.25	Weti hsa kaashi maamawi ayaawaatc Isriyalak
PSA.22.25	kika tashi miikwehciwenimin i'i onci kaakiih pi ishihcikeyan.
PSA.22.25	Eshi ayaawaatc hsa iki kaa⁠kohtaanenimihkwaa,
PSA.22.25	mii hsa weti keshi pakitinaahsoyaan ci‑ishihcikeyaan kaakii ishi ahshotamaampaan.
PSA.22.26	Iki hsa kaa⁠kitimaakisiwaatc ta⁠wiihsiniwak,
PSA.22.26	wiinke ci⁠minomanci'owaatc ke⁠ahpiihci tewiihsiniwaatc.
PSA.22.26	Iki hsa kepi naasihkawaawaatc kaaTipencikenitc oka miikwehciwenimaawaan.
PSA.22.26	Taka hsa mooshak iko ta⁠minohsewak!
PSA.22.27	Kahkina hsa pemaatisiwaatc
PSA.22.27	o'omaa misiwe ahkiink kaa‑ayaawaatc ta⁠maamihkawiwak,
PSA.22.27	miitahsh keshi kwehkiinotawaawaatc kaaTipencikenitc.
PSA.22.27	Kahkina hsa kaa⁠tahswewaanakisiwaatc pemaatisiwaatc oka anami'ehtawaawaan.
PSA.22.28	KaaTipenciketc iitok kihciokimaawi,
PSA.22.28	wiin kaye otipenimaa' kahkina entahswewaanakisinitc pemaatisinitc.
PSA.22.29	Kahkina hsa awiyak kaa⁠kihci inenintisowaatc
PSA.22.29	ta⁠wiihsiniwak ci⁠animihkohtawaawaatc kaaTipencikenitc;
PSA.22.29	kaye kahkina ikiweniwak ke⁠ninkwa'ikaniwiwaatc ninkwa'ahkaanink
PSA.22.29	kaa⁠kashkihtoohsikwaa ci⁠pimaatisii'itisowaatc oka animihkohtawaawaan.
PSA.22.30	Keni aanihke nihtaawikiwaatc pemaatisiwaatc hsa
PSA.22.30	okani anohkiihtawaawaan kaaTipencikenitc;
PSA.22.30	keni nihtaawikiwaatc hsa tani tashintamawaawak kaaTipencikenitc.
PSA.22.31	Iki tahsh mahshi nehtaawikihsikwaa ani ayaawaatc tani wiintamawaawak
PSA.22.31	Tepencikenitc eh⁠kwayahkwaatisinitc aaniin kaahpi ishihcikenitc.
PSA.23.1	KaaTipenciketc ohsha ninkanawi maanahcaanihshiwem.
PSA.23.1	Kaawiin hsa kekoon ninoontehsehsii.
PSA.23.2	kaashi minwashkohsiiwakaanik.
PSA.23.2	Wiin kaye kaa⁠ishiwihshitc
PSA.23.2	kaashi koshkwaawaataakamininik nipiini.
PSA.23.3	Wiin kaye kaa⁠oshki mashkawisii'itc.
PSA.23.3	Wiin kaye kaashi kihkinowihshitc kwayahk miihkanaank
PSA.23.3	kaa⁠inamoninik weweni keshi pimi ayaawak
PSA.23.3	aaniihsh ishi kihkentaakwanini owiinsowin eh⁠tepweyentaakositc.
PSA.23.4	Mihsawaa ishi pimohseyaan kaashi pahsi'ayaak
PSA.23.4	maawac kaashi kashkiitipihkahk,
PSA.23.4	kaawiin ninka kohtansiin macikekoon, Tepencikeyan,
PSA.23.4	kiin aaniihsh kaa⁠wiiciiwiyan.
PSA.23.4	Kipakamaakanaahtik, kisahka'onaahk kaye
PSA.23.4	e⁠naatamaakoyaan.
PSA.23.5	Kikwayaancihsitamawihsh kaye toohpowinaahkonk
PSA.23.5	ci⁠tashi wiihsiniyaan,
PSA.23.5	ci⁠waapamiwaatc kaa⁠shiinkenimiwaatc.
PSA.23.5	Minaako'onipimite kaye eh⁠siikinaman nihtikwaanink,
PSA.23.5	e⁠naakohtooyan e⁠kihtenimiyan.
PSA.23.5	Niminihkwaakan kaye wiinke kitaamipatoon.
PSA.23.6	Tepwe hsa 'i kaashi minohcike'iweyan,
PSA.23.6	kaashi saaki'iweyan kaye ninka wiiciiwikonan
PSA.23.6	entahso kiishik minihk ke⁠pimaatisiyaan;
PSA.23.6	miihsh kaye kiwaahkaa'ikanink
PSA.23.6	ci⁠nehpici ishitaayaan.
PSA.24.1	kahkina kaye kekoonan i'imaa kaa‑ayaanikin.
PSA.24.1	Otipentaan kaye misiwe o'o ahkiini,
PSA.24.1	kahkina kaye o'omaa kaa⁠tashi pimaatisinitc.
PSA.24.2	Kihcikamiink iitok okii ishi oshihtoon,
PSA.24.2	nipiihkaank hsa okii ishi aayiitahkitoon ahkiini.
PSA.24.3	Awenen tahsh ke⁠ishaapan kaashi pihkwatinaanik,
PSA.24.3	eshi'ayaanitc kaaTipencikenitc?
PSA.24.3	Awenen itahsh kaye ke⁠niipawihpan weti otanami'ewikamikoniink kaaTipencikenitc?
PSA.24.4	kaye kaa⁠pehkentank kaa‑anami'ehtawaahsik manitoohkaana',
PSA.24.4	anihshaa kaye kaashi ahshotamaakehsik.
PSA.24.5	Mii hsa awe ke⁠shawenimikotc kaaTipencikenitc,
PSA.24.5	mii kaye a'awe ke'ikotc Kishemanitoon kekoon eshi anaamentaakosihsik.
PSA.24.6	Miiwak hsa iki tino pemaatisiwaatc kaapi naasihkawaawaatc Kishemanitoon,
PSA.24.6	kaa⁠pishaawaatc eshi'ayaanitc Cekapoon 
PSA.24.7	Taka kihci ishkwaanteman ta⁠mankate paahkinikaatewan,
PSA.24.7	ini kaye kehte ishkwaanteman ta⁠paahkinikaatewan,
PSA.24.7	ci⁠piintiketc kaa⁠kihci inentaakositc kihciokimaa.
PSA.24.8	Awenen tahsh a'a kaa⁠kihci inentaakositc kihciokimaa?
PSA.24.8	Mii hsa awe kaaTipenciketc kaa⁠soonkisitc, kaa⁠maskawentaakositc kaye,
PSA.24.8	kaaTipenciketc hsa kaa⁠mashkawentaakositc kii⁠miikaasotc.
PSA.24.9	Taka kihci ishkwaanteman ta⁠mankate paahkinikaatewan,
PSA.24.9	ini kaye kehte ishkwaanteman ta⁠paahkinikaatewan,
PSA.24.9	ci⁠piintiketc kaa⁠kihci inentaakositc kihciokimaa.
PSA.24.10	Awenen tahsh a'a kaa⁠kihci inentaakositc kihciokimaa?
PSA.24.10	Mii hsa awe kaaMaawaci mashkawisiitc kaaTipenciketc;
PSA.24.10	mii ohsha'a kaa⁠kihci inentaakositc kihciokimaa.
PSA.25.1	Tepencikeyan, kiin hsa nintahcaahkonk kitishi anami'ehtawin.
PSA.25.2	Kiin hsa ninKishemanitoom kaa⁠tepweyeniminaan.
PSA.25.2	Keko pakitinihshihken ci⁠akaci'ikooyaan;
PSA.25.2	keko pakitinaahken kaa⁠shiinkenimiwaatc ci⁠shaakooci'iwaatc.
PSA.25.3	Kehcinaac hsa awiya ehpenimonotawihk
PSA.25.3	kaawiin wiihkaa kika pakitinaahsii ci⁠akaci shaakooci'intc,
PSA.25.3	iki hsa wiin eshkwaaht kaa⁠shashiipihtamowaatc ta‑akaci shaakooci'aawak.
PSA.25.4	Oo Tepencikeyan, waapanta'ihshin inahke eshihtwaayan,
PSA.25.4	kihkino'amawihshin ci⁠kihkentamaan kitishaawiin.
PSA.25.5	Kihkinowinihshin, kihkino'amawihshin kaye kitepwewinink inahke cishi pimaatisiyaan,
PSA.25.5	kiin iitok ninKishemanitoom kaa⁠pimaaci'iyan;
PSA.25.5	kiin ohsha kaa‑ahpenimonotawinaan kapekiishik.
PSA.25.6	Oo Tepencikeyan, maamihkawinotan kikihci koohpaasinaakewin,
PSA.25.6	kisaaki'iwewin kaye mewisha kaakii nihtaa naakohtooyan.
PSA.25.7	Keko tahsh maamihkawinotanken kaakii ishi maci'ishihcikeyaan kii⁠oshkaatisiyaan,
PSA.25.7	kaakii ishi shashiipihtamaan kaye.
PSA.25.7	Oo Tepencikeyan sesekaawiyan,
PSA.25.7	kiminotootaakewinink hsa inahke ishi maamihkawinotawihshin.
PSA.25.8	KaaTipenciketc itahsh eh⁠sasekaawitc,
PSA.25.8	eh⁠kwayahkwaatisitc kaa⁠onci kihkino'amawaatc omacihcike' inahke ke⁠ishaanitc.
PSA.25.9	Tepahsenimonitc hsa otishikihkinowinaa' kwayahkwaatisiwinink inahke,
PSA.25.9	okihkino'amawaa' kaye otishihtwaawin.
PSA.25.10	Minotootaakewinink hsa, tepweyentaakosiwinink kaye inahke
PSA.25.10	kaaTipenciketc otishi kihkinowinaa' kahkina kenawentaminitc
PSA.25.10	otahshotamaakewin, otinaahkonikewin kaye.
PSA.25.11	Oo Tepencikeyan, kiwiinsowinink hsa
PSA.25.11	onci poonentan nimaci'ishihcikewinan aanawiin eh⁠paahtiinatihkin.
PSA.25.12	Awenenan hsa ko ininiwan ke⁠kohtaanenimikotc kaaTipenciketc?
PSA.25.12	Miiwan hsa ini ke⁠kihkino'amawaatc inahke ke⁠ishaanitc kaakii ishi onentamawaatc.
PSA.25.13	Miiwan hsa ini ke⁠minohsenitc,
PSA.25.13	opiiwesiimini kaye tani tipinawewisiwa' ahkiini.
PSA.25.14	KaaTipenciketc hsa osaaki wiiciiwaa' kaa⁠kohtaanenimikotc,
PSA.25.14	oka kihkentamo'aa' kaakii oshihtootc ahshotamaatiwin.
PSA.25.15	KaaTipenciketc hsa mooshak ninkanawaapamaa,
PSA.25.15	wiin hsa kaa⁠pimaaci'itc kii⁠pita'wewak.
PSA.25.16	Tepencikeyan, pi⁠naasihkawihshin ci⁠koohpaasinawiyan,
PSA.25.16	wiinke iitok nishikatentam, wiinke niniinami'ayaa kaye.
PSA.25.17	Kaashi wahsitaawihseyaan hsa ninte'ink etatawe ani paahtiinatinoon;
PSA.25.17	taka kiin aapa'ohshin saakisi'ihshin eshi wahsitaawihseyaan.
PSA.25.18	Inashke waapantan eshi kakwaatakihseyaan,
PSA.25.18	eshi wahsitaawihseyaan kaye, poonentan kahkina nimacitootamowinan.
PSA.25.19	Inashke kaye waapam kaa⁠shiinkenimiwaatc ehpiihci paahtiinowaatc;
PSA.25.19	wiinke hsa ninkakwaanihsaki nishkenimikook.
PSA.25.20	Kanawenimihshin ci⁠naatamawiyan;
PSA.25.20	keko pakitinihshihken ci⁠akaci shaakooci'ikooyaan, kiin iitok kaa⁠naacipa'iwaaninaan.
PSA.25.21	Taka wenishihshik, kwayahkwaatisiwin kaye ninka kanawenimikoon,
PSA.25.21	kiin iitok kaa‑ahpenimonotawinaan.
PSA.25.22	Oo Kishemanitoo pimaaci' Isriyalak 
PSA.25.22	kahkina kaashi wahsitaawihsewaatc.
PSA.27.1	KaaTipenciketc iitok kaa⁠waahseshkamawitc, kaa⁠pimaaci'itc kaye,
PSA.27.1	awenen itahsh ke⁠kohsakipan?
PSA.27.1	Wiin hsa kaa⁠kanawentank nimpimaatisiwin;
PSA.27.1	kaawiin itahsh ninka kohtaacihsii.
PSA.27.2	Ahpii hsa mecaatisiwaatc, nekaashkawiwaatc kaye,
PSA.27.2	kaa⁠shiinkenimiwaatc kaye, ehpi naasihkawiwaatc ewii nihshiwaatc,
PSA.27.2	ta⁠pisokehshinook hsa ci⁠pankihshinowaatc.
PSA.27.3	Mihsawaa hsa ko shimaakanihshak waahkaashkawiwaatc,
PSA.27.3	kaawiin ninte'ink ninka ishi sekisihsii;
PSA.27.3	mihsawaa ko pi⁠miikaashiwaatc, mii hsa piko 'i keyaapi keshi kehcinaa'owentamaan.
PSA.27.4	Peshikwayek hsa kekoon ninkiih kakwecimaa kaaTipenciketc e⁠antone'amowak;
PSA.27.4	ci‑ishitaawak kaaTipenciketc owaahkaa'ikanink minihk iko ke⁠pimaatisiwak,
PSA.27.4	ci⁠waapantamowak kaaTipenciketc omino ishi'ayaawin,
PSA.27.4	ci⁠anami'e naanaakatawentamowak kaye okihci anami'ewikamikonk.
PSA.27.5	Ahpii hsa kiishikaninik wahsitaawihsenik;
PSA.27.5	okihci anami'ewikamikonk hsa ninkashi kanawenimik;
PSA.27.5	ninka kaanik hsa ci⁠aakawihshimitc i'imaa okihci anami'ewikamikonk,
PSA.27.5	eshi ishpaapihkaanik ninkashi pakitinik.
PSA.27.6	Miitahsh i'i ci⁠shaakooci'akwaa kaa⁠shiinkenimiwaatc kaa⁠waahkaashkawiwaatc;
PSA.27.6	miihsh o'o nahke keshi pakitinamawak okihci anami'ewikamikonk
PSA.27.6	ci⁠shaahshaakowewak eh⁠minwentamowak;
PSA.27.6	ninka nikam, ci‑ina'amaan eh⁠miikwehciwenimak kaaTipenciketc.
PSA.27.7	Oo Tepencikeyan noontawihshin kii⁠shaakowaaninaan,
PSA.27.7	koohpaasinawihshin, nahkwehtawihshin kaye.
PSA.27.8	Ahpii o'o e'ishiyan, “Antone'ohshin ci⁠anami'ehtawiyan,”
PSA.27.8	miihsh kaa⁠ihkitoyaan, “Haw kika antone'on!”
PSA.27.9	Keko kaasoohtawishihken!
PSA.27.9	Keko ninkoci ishinisha'waahken niin kitanohkii'aakan e⁠nishkaatisiyan;
PSA.27.9	kiin iitok kaapi wiici'iyan.
PSA.27.9	Keko aanawenimishihken, keko kaye wepinishihken,
PSA.27.9	Kishemanitoo nimPimaaci'iwem!
PSA.27.10	Aana hsa wiin nintete, nimaamaa kaye wepiniwaatc,
PSA.27.10	kaaTipenciketc wiin ninka otaahpinik.
PSA.27.11	Oo Tepencikeyan, kihkino'amawihshin kitishihtwaawin,
PSA.27.11	ishi kihkinowinihshin eshi tahtakwaak miihkana,
PSA.27.11	aaniihsh onsaam ayaawak kaa⁠shiinkenimiwaatc.
PSA.27.12	Keko ishi pakitinishihken eshi mihsawentamowaatc kaa⁠shiinkenimiwaatc,
PSA.27.12	noociko waa⁠inaacimiwaatc ohsha niwiih pi naasihkaakook,
PSA.27.12	ewii'ishiwaatc ci⁠nihshiwaatc.
PSA.27.13	Shaakooc itahsh o'o ninkehcinaa'
PSA.27.13	ci⁠otihsaapantamowak kaaTipenciketc otoonishihshentaakosiwin o'omaa ahkiink.
PSA.27.14	Ahpenimonotawihk kaaTipenciketc,
PSA.27.14	mashkawisiik, mashkawentamook kite'iwaank;
PSA.27.14	tepwe ahpenimonotawihk kaaTipenciketc.
PSA.31.1	Oo Tepencikeyan kiin hsa kaa⁠naacipa'iwaaninaan;
PSA.31.1	keko pakitinishihken ci⁠akaci shaakooci'ikooyaan.
PSA.31.1	Kikwayahkwaatisiwinink hsa ishi naatamawihshin.
PSA.31.2	Noontawihshin hsa, weyiip piishaan cipi naatamawiyan.
PSA.31.2	Ahsin kaa⁠naacipa'iwaanak iitok kitinow,
PSA.31.2	kaa⁠soonkihcikaatek ahpa'iwewikamik ci⁠naatamawiyan.
PSA.31.3	Kiin iitok ahsiniink kitinenimin eh⁠tepweyeniminaan,
PSA.31.3	nintahpa'iwewikamik kitinenimin kaye,
PSA.31.3	kiwiinsowinink hsa onci niikaaniihtamawihshin, onci kihkinowinihshin kaye.
PSA.31.4	Kanawenimihshin hsa ci‑ishaahsiwaan kaakii onahcikaatek waa⁠onci kaahcitinikooyaan,
PSA.31.4	kiin iitok kaa⁠naacipa'iwaaninaan.
PSA.31.5	oo Tepencikeyan tepwe eshi Manitoowiyan, pimaaci'ihshin!
PSA.31.6	Kaawiin hsa niminwenimaahsiik kehciwenimaawaatc
PSA.31.6	kekoon enentaakosihsinik manitoohkaana';
PSA.31.6	niin itahsh kaaTipenciketc ninka tepweyenimaa.
PSA.31.7	Ninka minwentaan hsa, ninka ciihkentam kaye eh⁠saaki'iyan,
PSA.31.7	kiwaapantaan iitok eshi kakwaatakihseyaan,
PSA.31.7	kikihkentaan kaye eshi kakwaatakentamaan nintahcaahkonk.
PSA.31.8	Kaawiin hsa kaye mahshi kitishi pakitinihsii eshi'ayaawaatc kaa⁠shiinkenimiwaatc;
PSA.31.8	kiin hsa ko kitishi pakitinihsh eshi mankitawaak aanti piko waa⁠ishaayaan ci‑ishaayaan.
PSA.31.9	Oo Tepencikeyan, koohpaatenimihshin,
PSA.31.9	etatawe ohsha niwahsitaawihse;
PSA.31.9	Wiinke ohsha nintishkicaap ehpiihci mooshak mawiyaan;
PSA.31.9	wiinke kaye aasha nincaakii.
PSA.31.10	Maanentamowin hsa aasha nincaakaahpinanikon,
PSA.31.10	eh⁠moohkoneyaan hsa wenci tahkwaak nimpimaatisiwin;
PSA.31.10	miitahsh kaye wenci niinamisiyaan onsaam eh⁠kakwaatakihtooyaan,
PSA.31.10	nihkanan kaye kaani onci niinamahkin.
PSA.31.11	E⁠ayaawaatc hsa kahkina kaa⁠shiinkenimiwaatc,
PSA.31.11	mii hsa 'i wenci maanenimikooyaan,
PSA.31.11	memintake ko niwiicitaamaakanak;
PSA.31.11	eh⁠koshiwaatc seyaaki'iwaatc, eh⁠maaciipa'iwaashiwaatc
PSA.31.11	iki kaa⁠waapamiwaatc miihkanaahkaank.
PSA.31.12	Miihsh eshi waniihkenotaakooyaan taapishkoo kaa⁠nipotc kaa⁠tootawintc,
PSA.31.12	e⁠inenimikooyaan taapishkoo kaa⁠piikoshkaak waapikani aapacihcikan.
PSA.31.13	Ninoontam ohsha eshi'ayaanomiwaatc kaa⁠paahtiinowaatc,
PSA.31.13	misiwe waahkaaya'ii inahke e⁠ishi naniisaanentamaan.
PSA.31.13	Maamaw ohsha inentamotokenak kekoon ewii onci nihshiwaatc.
PSA.31.14	Oo Tepencikeyan, shaakooc itahsh niin kitepweyenimin,
PSA.31.14	e⁠ihkitoyaan, “Kiin hsa ninKishemanitoom!”
PSA.31.15	Kiin hsa mooshak kikanawentaan nimpimaatisiwin;
PSA.31.15	shaapwii'ihshin onci kaa⁠shiinkenimiwaatc,
PSA.31.15	iki kaye kaa⁠kakwaataki'iwaatc.
PSA.31.16	Taka minwaapamihshin kiih⁠kanawaapamiyan kitanohkii'aakan tenowiyaan;
PSA.31.16	kiminotootaakewinink inahke ishi pimaaci'ihshin.
PSA.31.17	Oo Tepencikeyan, kikanoonin,
PSA.31.17	keko pakitinishihken ci⁠akaci shaakooci'ikooyaan;
PSA.31.17	taka iki kaa⁠macaatisiwaatc ta‑akaci shaakooci'aawak,
PSA.31.17	ci⁠noontaatihsikwaa ci⁠ayaawaatc eshi'ayaanitc neponitc.
PSA.31.18	Taka tootaw kaa⁠kakiinawishkiwaatc ci⁠noontaatihsikwaa,
PSA.31.18	kahkina kehci inenintisowaatc, kaa⁠miihkinsomaawaatc
PSA.31.18	kweyahkwaatisinitc sesik e⁠inaahsikwaa.
PSA.31.19	Etatawe hsa maamahkaatentaakwan kiminohcikewin,
PSA.31.19	kaa⁠kanawentamawatwaa kwehtaanenimihkwaa!
PSA.31.19	Kahkina hsa entahshiwaatc awiyak oka waapantaanaawaa
PSA.31.19	eshi kanawenimimatc i'i kaa⁠naacipa'iwaanimihk.
PSA.31.20	Kiin hsa piko eshi'ayaayan kitishi aakooshkawaak
PSA.31.20	ci⁠tepinikohsikwaa waah⁠tootaakowaatc pemaatisinitc;
PSA.31.20	eshitaayan hsa kitishi aakooshkawaak ci⁠tepimaahsiwintwaa
PSA.31.20	enaahpinemikowaatc kaa⁠shiinkenimikowaatc.
PSA.31.21	Taka ta⁠miikwehciwentaakosi kaaTipenciketc,
PSA.31.21	wiin ohsha kaakii waapanta'itc kaa⁠maamahkaatentaakwaninik osaaki'iwewin
PSA.31.21	kii‑inentaakosiyaampaan taapishkoo kihci ootena kaa⁠waahkaashkikaatek.
PSA.31.22	Miitahsh kaa⁠ihkitoyaampaan eh⁠koshkwentamaan,
PSA.31.22	“Mii hsa 'i kaawiin awahshime kinaanaakaci'ihsii ci⁠kanawenimiyampan!”
PSA.31.22	Shaakooc itahsh kikii noontaw eh⁠shaakowaaninaan ci⁠koohpaatenimiyan,
PSA.31.22	ci⁠wiici'iyan kaye.
PSA.31.23	Saaki'ihk kaaTipenciketc, kiinawaa kahkina kaa⁠tipinawewisiiminek!
PSA.31.23	KaaTipenciketc ohsha okanawenimaa' kaa⁠tepweyentaakosinitc,
PSA.31.23	otashe wepinaa' itahsh wiin kaa⁠kihci inenintisonitc.
PSA.31.24	Mashkawi'ayaak, mashkawentamok kaye kite'iwaank,
PSA.31.24	kiinawaa kahkina ehpenimonotawek kaaTipenciketc!
PSA.32.1	omacitootamowiniwaan wiinke kaakiih kaahsiinamawintwaa!
PSA.32.2	Shawentaakosi a'a inini omacitootamowin ekaa wiihkaa ewii akintamaakohsik kaaTipencikenitc,
PSA.32.2	kaye kaa⁠wayeshihtaakosihsik!
PSA.32.3	Ahpii kii⁠noontaatihsiwaampaan ekiih tashintansiwaan nimacitootamowinan,
PSA.32.3	mii hsa 'i niwiiyaw kaakiih caakiimakahk ekii moohkoneyaan kapekiishik.
PSA.32.4	Kekapetipihk hsa, kekapekiishik kaye kikii nana'ahshish;
PSA.32.4	wiinke ekiih caakii'iyan
PSA.32.4	taapishkoo kaashi paankotek kaa⁠shahki'ayaak kii⁠kishaahtek e⁠niipink.
PSA.32.5	Miitahsh kaakii wiintamawinaan nimacitootamowinan
PSA.32.5	ekiih kaatamawisinowinaan nimaci'ishihcikewinan.
PSA.32.5	Mii hsa kaa⁠ihkitoyaan, “Ninka wiintamawaa hsa kaaTipenciketc nimacitootamowinan.”
PSA.32.5	Miihsh kaakiih poonentamawiyan eshi mikoshkaatentamo'ikoyaan nimacitootamowin.
PSA.32.6	Taka hsa tahsh entahshiwaatc awiyak kehciwenimihkwaa
PSA.32.6	kika anami'ehtaakook mekwaa e⁠ishihsek cikii mihkaakooyampan;
PSA.32.6	ahpii hsa tahsh kihci mooshka'aninik, kaawiin ta⁠ocihcipiihsiiwak.
PSA.32.7	Kiin hsa kitinow kaashi kaasoyaan;
PSA.32.7	kikanawenimihsh hsa ci⁠maanshihsehsiwaan,
PSA.32.7	e⁠waahkaashkawiyan hsa mii 'i ena'amaan eh⁠pimaaci'iyan.
PSA.32.8	KaaTipenciketc itahsh ihkito, “Niin hsa kika waawiintamawin,
PSA.32.8	kika kihkino'amawin kaye aanti nahke ke⁠ishaayan;
PSA.32.8	Kika maamiinomin, kika kanawaapamin kaye ci⁠naanaakaci'inaan.
PSA.32.9	Keko tahsh wiin inentaakosihken taapishkoo mihtatim,
PSA.32.9	shoonshoomihtatim kaye wenihsitohtamowinihsikwaa,
PSA.32.9	kaa⁠onci kashki'intwaa ehta piiwaapihkoon e⁠tahkwantamowaatc ke⁠onci pisintawihkwaa.”
PSA.32.10	Paahtiinatininiwan hsa eshi maanshihsewaatc meci'ishiwepisiwaatc;
PSA.32.10	a'a tahsh wiin kaa⁠tepweyenimaatc kaaTipencikenitc
PSA.32.10	owaahkaashkaakon ominotootaakewinini.
PSA.32.11	Kiinawaa hsa kweyahkwaatisiyek minwentamok,
PSA.32.11	ciihkentamok kaye aaniihsh kaaTipenciketc kaa⁠wiitoohkawinek;
PSA.32.11	nikamok kahkina kweyahkwaatisiyek kite'iwaank.
PSA.33.1	Ciihkentamok hsa ci⁠nikamoohtawek kaaTipenciketc,
PSA.33.1	kiinawaa kaa⁠kwayahkwaatisiyek;
PSA.33.1	mii iitok nehtaa ishihcikewaatc kweyahkwaatisiwaatc.
PSA.33.2	Miikwehciwenimihk kaaTipenciketc kitohcikan matweyaapiikipicikan ci⁠aapaci'ek;
PSA.33.2	kitohcikehtamawihk kaaTipenciketc ci⁠aapaci'ek kaa⁠mitaahsweyaapihkaasotc matweyaapiikipicikan.
PSA.33.3	Oshki nikamon nikamoohtawihk;
PSA.33.3	mamasinwewemohciken ci⁠tako shaakoweyan ehpiihci minwentaman.
PSA.33.4	Ehkitotc hsa kaaTipenciketc kwayahkwanini, tepwewanini kaye;
PSA.33.4	tepweyentaakwanini kaye kahkina eshihciketc.
PSA.33.5	KaaTipenciketc ohsha osaakihtoon kwayahkohcikewin,
PSA.33.5	weweni kaye inaahkonikewin;
PSA.33.5	ominotootaakewin hsa mooshkine entaakwanini misiwe o'omaa ahkiink.
PSA.33.6	KaaTipenciketc ohsha otihkitowinink kii⁠onci oshihcikaate kiishik,
PSA.33.6	eshi saakitanaamotc kii⁠onci oshihcikaniwiwak kahkina wanankohshak.
PSA.33.7	Peshikwanonk hsa okii ishi maawantoonaanan kihcikamiin,
PSA.33.7	kaa⁠kiishkayawaanik e⁠ishi na'inank ahtaahsowikamikonk.
PSA.33.8	Taka kahkina kekoon eyaanik o'omaa ahkiink oka kohtaanenimikoon kaaTipenciketc;
PSA.33.8	taka kahkina kaye pemaatisinitc o'omaa ahkiink eyaanitc oka anami'e kohtaanenimikoo'!
PSA.33.9	Kaakii ihkitotc hsa ko kii‑ishinaakwanini;
PSA.33.9	enanoohkiitc hsa ko kahkina kekoon kii‑ishinaakwanini.
PSA.33.10	KaaTipenciketc hsa opiikonaan eshi onentaminitc entahswewaanakisinitc pemaatisinitc,
PSA.33.10	owanashkwe'aa' kaye waa⁠ishihcikenitc pemaatisinitc.
PSA.33.11	KaaTipenciketc itahsh wiin eshi onentank nehpic ta⁠pimihseni,
PSA.33.11	waa⁠ishihciketc kaye nehpic tani ayaani.
PSA.33.12	Ta⁠shawentaakosiwak hsa pemaatisiwaatc weKishemanitoomiwaatc kaaTipencikenitc,
PSA.33.12	pemaatisinitc wiin iko kaaTipenciketc kaakii onaapamaatc ewiih tipinawewisitc.
PSA.33.13	Kihcikiishikonk hsa kaaTipenciketc onsaapi
PSA.33.13	eh⁠kanawaapamaatc kahkina pemaatisinitc.
PSA.33.14	Eshitaatc hsa ko otoosaapamaa' kahkina
PSA.33.14	o'omaa ahkiink pemaatisinitc.
PSA.33.15	Wiin iitok kaa⁠oshihtootc kahkina enentaminitc,
PSA.33.15	okihkentaan kaye kahkina eshihcikenitc.
PSA.33.16	Kihciokimaa hsa kaawiin onci shaapwii'aahsii entahshinitc oshimaakanihshiima',
PSA.33.16	shimaakanihsh kaye kaawiin onci shaapwiihsii otahpiihciiwinink.
PSA.33.17	Kaawiin kekoon inaapatahsinini kii⁠ahpenimonotawintc mihtatim ci⁠shaakoocihtwaatc;
PSA.33.17	aana mashkawisiitc, kaawiin hsa okashkihtoohsiin ci⁠pimaaci'iwetc.
PSA.33.18	KaaTipenciketc hsa onaanaakasaapamaa' kaa⁠kohtaanenimikotc,
PSA.33.18	i'i ehpenimonotaminitc ominotootaakewin,
PSA.33.19	ci⁠pimaaci'aatc ci⁠nipohsinik;
PSA.33.19	onaakaci'aa' ci⁠pimaatisinitc mekwaa kii⁠noontehsenik miicim.
PSA.33.20	KaaTipenciketc hsa kipii'aanaan;
PSA.33.20	wiin hsa kaa⁠wiici'inankitc, kaa⁠naatamawinankitc kaye.
PSA.33.21	Wiin hsa kaa⁠onci minwentamank kite'inaanink
PSA.33.21	aaniihsh kitepweyentamowaamin kehtentaakwaninik owiinsowin.
PSA.33.22	Oo Tepencikeyan, taka kiminotootaakewin ninka mayaawishkaakomin,
PSA.33.22	mayaa hsa kaashi ahpenimonotaakooyan.
PSA.34.1	Mooshak hsa ninka miikwehciwenimaa kaaTipenciketc;
PSA.34.1	kaawiin ninka pakiciihsii miikwehc ci‑inak.
PSA.34.2	Nintahcaahkonk hsa ninka onci miikwehciwenimaa kaaTipenciketc;
PSA.34.2	taka iki kekwaatakihsewaatc ta⁠noontamook ci⁠onci minwentamowaatc kaye!
PSA.34.3	Wiintamaatitaa e⁠kihci inentaakositc kaaTipenciketc;
PSA.34.3	taka maamaw kihci inentamowaataa owiinsowin.
PSA.34.4	Ninkii antone'waa hsa kaaTipenciketc, ninkii nahkwehtaak itahsh,
PSA.34.4	ekii naatamawitc kaye kahkina eshi kohtaaciwak.
PSA.34.5	Iki hsa kenawaapamaawaatc kaaTipencikenitc ciihkentamowinaakosiwak;
PSA.34.5	kaawiin hsa wiihkaa ta‑akasinaakosihsiiwak.
PSA.34.6	Wa'a hsa inini ketimaakisitc eh⁠shaakowetc,
PSA.34.6	kaaTipencikenitc okii noontaakoon,
PSA.34.6	miihsh eshi naatamaakotc kahkina kaashi maanshihsetc.
PSA.34.7	KaaTipenciketc hsa otencaliman owaahkaashkawaani
PSA.34.7	i'i kaa⁠kohtaanenimikotc, e⁠shaapwii'aanitc.
PSA.34.8	shawentaakosi hsa a'a kaa⁠naacipa'iwaanaatc kaaTipencikenitc.
PSA.34.9	Kohtaanenimihk kaaTipenciketc, kiinawaa kaa⁠tipinawewisiiminek,
PSA.34.9	kaawiin hsa kekoon noontehsehsiiwak iki kaa⁠kohtaanenimaawaatc.
PSA.34.10	Inashke mihshipihshinhsak noonteskatewak e⁠noontehsewaatc miicim,
PSA.34.10	iki tahsh wiin kaa‑antone'waawaatc kaaTipencikenitc
PSA.34.10	kaawiin ta⁠noontehsehsiiwak kekoon wenishihshininik.
PSA.34.11	Ampeyohk kaa⁠saaki wiiciiwinakook apinoonciishak, pisintawihshik;
PSA.34.11	kika kihkino'amawininim itahsh eshi kohtaanenimintc kaaTipenciketc.
PSA.34.12	mehsawentank kaye kinwesh ci⁠mamino pimaatisitc,
PSA.34.13	keko hsa tahsh noociko ishikiishwehken,
PSA.34.13	keko kaye kiiwanimohken.
PSA.34.14	Nakatan macikekoon, wenishihshik noocihtoon;
PSA.34.14	minihk iko ehko kashkihtooyan pisaan kakwe pimaatisin.
PSA.34.15	KaaTipenciketc hsa onaanaakasaapamaa' kweyahkwaatisinitc,
PSA.34.15	otahsho noontawaa' kaye eshi shaakowaanikotc;
PSA.34.16	kaawiin itahsh wiin ominwaapamaahsii' kaa⁠macitootaminitc,
PSA.34.16	ewii nihshiwanaaci'aatc ci⁠nehpici waniihkenotawimintc o'omaa ahkiink.
PSA.34.17	KaaTipenciketc hsa onoontawaa' kaa⁠kwayahkwaatisinitc kii⁠shaakowaanikotc;
PSA.34.17	e⁠naatamawaatc kahkina eshi maanshihsenitc.
PSA.34.18	KaaTipenciketc hsa opehshwaapamaa' kaa⁠piikote'e entaminitc,
PSA.34.18	opimaaci'aa' kaye eyaahsinik ahpenimowin.
PSA.34.19	Paahtiinatininiwan kweyahkwaatisitc eshi kakwaatakihsetc,
PSA.34.19	kaaTipencikenitc itahsh misiwe otishi naatamaakoon;
PSA.34.20	kaawiin kanake peshik ta⁠poohkwa'ikaatehsinini.
PSA.34.21	Macikekoon hsa onihsikonaawaa meci'ishiwepisiwaatc;
PSA.34.21	kaa⁠shiinkenimikotc hsa kweyahkwaatisitc ta⁠nihshiwanaaci'imaawa'.
PSA.34.22	KaaTipenciketc hsa opimaaci'aa' otanohkii'aakana';
PSA.34.22	kaawiin awiya kaa⁠naacipa'iwaanikotc ta⁠nihshiwanaatisihsiiwan.
PSA.37.1	Keko onci mikoshkaatentanken i'i meci'ishiwepisiwaatc,
PSA.37.1	keko ayeshenimaahkekwaanik anoociko eshihcikewaatc.
PSA.37.2	Taapishkoo ohsha kaashi paahtek mashkohsi, wiipa ta⁠ishinaakosiwak,
PSA.37.2	ta⁠nipowak taapishkoo kaashi nipoomakahkin nehtaawikinkin.
PSA.37.3	Tepweyenim kaaTipenciketc, minotootan kaye,
PSA.37.3	ishitaan i'imaa ahkiink weweni pisaan ci⁠maminotaayan.
PSA.37.4	Nanaantone'an ci⁠onci mocihkentaman i'imaa kaaTipenciketc eshi'ayaatc,
PSA.37.4	kika miinik itahsh eshi mihsawentamowatc kite'ink.
PSA.37.5	Ishi pakitinamaw kitishihtwaawin kaaTipenciketc;
PSA.37.5	tepweyenim miitahsh o'o ke⁠isihciketc,
PSA.37.6	oka ishihtoon hsa kikwayahkwaatisiwin taapishkoo kiih⁠piitaapahk
PSA.37.6	shikwa kwayahk kitootaakewin cishi saakaahtenaakwaninik
PSA.37.6	taapishkoo kaa⁠ishinaakositc kiisihs kii⁠naawahkwek.
PSA.37.7	Koshkwaawaaci'ayaan enaahsamiitc kaaTipenciketc, shashiipentan ci⁠pii'atc;
PSA.37.7	keko onci mikoshkaatentanken kii⁠minohsetc macaatisitc,
PSA.37.7	ahpii kii‑ishihcikewaatc eshi maci'inentamowaatc.
PSA.37.8	Keko nishkaatisihken, keko kaye mikoshkaatentanken,
PSA.37.8	meci kekoonink iitok i'i ishiwishiwemakan.
PSA.37.9	Mecaatisiwaatc hsa ta⁠pooni ayaawak,
PSA.37.9	iki tahsh wiin ehpenimonotawaawaatc kaaTipencikenitc ta⁠tipinawewisiwak i'i ahki.
PSA.37.10	Aahpici hsa wiipa ta⁠ishihseni ci⁠kihkentaakosihsikwaa mecaatisiwaatc,
PSA.37.10	aana weweni nanaantone'watwaa kaawiin kika mihkawaahsiik.
PSA.37.11	ci⁠kihci caciihkentank pisaan ci⁠ayintaatc.
PSA.37.12	Mecaatisitc hsa inentam kekoon ewiih tootawaatc kweyahkwaatisinitc,
PSA.37.12	e⁠matwentank wiipitan e⁠nishkenimaatc.
PSA.37.13	KaaTipencikenitc itahsh omihci paahpi'ikoon,
PSA.37.13	aaniihsh okihkentamini aasha kekaa e⁠ocihcihsenik ci⁠nana'ahsikotc.
PSA.37.14	Mecaatisiwaatc itahsh okitinaanaawaan opashipa'ikewihkomaaniwaan,
PSA.37.14	otooninaawaa' kaye omihtikwaapiiwaa' ewiih pimocikewaatc
PSA.37.14	ewii nihsaawaatc kaa⁠koohpaatisinitc, ketimaakisinitc kaye,
PSA.37.14	ewii nihsaawaatc i'i kwayahk enaatisinitc.
PSA.37.15	Wiinawaa piko opashipa'ikewihkomaaniwaan ci⁠shapohsenikin ote'iwaank.
PSA.37.15	Ta⁠poohkohsewa' kaye omihtikwaapiiwaa'.
PSA.37.16	Nawac hsa niipiwa' inentaakwanini pankii kekoon kaa‑ayaatc kweyahkwaatisitc,
PSA.37.16	ahpiihc wiin eshi kihci wenootisitc mecaatisitc;
PSA.37.17	ta⁠piikonikaateni hsa eshi mashkawisiiwaatc mecaatisiwaatc;
PSA.37.17	kaaTipenciketc itahsh wiin oka kanawenimaan kweyahkwaatisinitc.
PSA.37.18	KaaTipenciketc hsa okihkentaan eshi kiishikanihshinitc
PSA.37.18	kekoon eshi anaamentaakosihsinik,
PSA.37.18	ke⁠tipinawewisinitc kaye ci⁠nehpici ayaanik.
PSA.37.19	Kaawiin hsa ta⁠maanshihsehsiiwak ahpii kihci ishiwepaninik;
PSA.37.19	ta⁠wenoocihsewak kaye ahpii noontehsenik miicim.
PSA.37.20	Meci'ishiwepisiwaatc itahsh wiin ta⁠nihshiwanaatisiwak;
PSA.37.20	kaaTipenciketc kaa⁠shiinkenimikotc hsa mii 'i eshi minonaakosinitc taapishkoo waapikwaniin,
PSA.37.20	miihsh eshi ankonaakwaninikin taapishkoo kaa⁠paashkinek.
PSA.37.21	Macaatisitc hsa kii⁠masina'amaaketc kaawiin kiiwe tipa'ikehsii,
PSA.37.21	kweyahkwaatisitc itahsh wiin kaawiin manaaci miikiwehsii.
PSA.37.22	I'i hsa kaaTipenciketc shewenimaatc ta⁠tipinawewisiwa' ahkiini,
PSA.37.22	i'i tahsh mecakimaatc ta⁠pooni ayaawa'.
PSA.37.23	KaaTipenciketc hsa okihkinowinaan ininiwan aanti nahke ke⁠ishaanitc,
PSA.37.23	okanawenimaa' kaye i'i menwaapamaatc.
PSA.37.24	Mihsawaa ko pisokehshininitc, kaawiin ta⁠pankihshinsiwan,
PSA.37.24	aaniihsh kaaTipenciketc otaahsonaan.
PSA.37.25	Ninkii oshkaatis ihsa keniin, noonkom itahsh aasha nintahkiwensiiw;
PSA.37.25	shaakooc itahsh kaawiin nimpimi waapamaahsiik kweyahkwaatisitc inini ci⁠wepinintc,
PSA.37.25	oniicaanihsa' kaye ci⁠pakohshi'iwenitc pahkweshikan.
PSA.37.26	Miiwak ihsa oko tino pemaatisiwaatc pisaan kaa⁠mihci awi'iwewaatc kekoon;
PSA.37.26	oniicaanihsiwaa' kaye ta⁠shawentaakosiwa'.
PSA.37.27	Nakatan macikekoon, wenishihshik ci⁠noocihtooyan;
PSA.37.27	miitahsh kipiiwesiimak mooshak iko ta⁠ishitaawak i'imaa ahkiink.
PSA.37.28	KaaTipenciketc hsa osaakihtoon kweyahkwentaakwaninik,
PSA.37.28	kaawiin kaye owepinaahsii' pemaatisinitc tepinawewisitc;
PSA.37.28	nehpic hsa ko okanawenimaa'.
PSA.37.28	Oniicaanihsini itahsh i'i mecaatisinitc ta⁠pooni ayaawa'.
PSA.37.29	Kweyahkwaatisiwaatc hsa ta⁠tipinawewisiwak ahkiini,
PSA.37.29	nehpic iko ci⁠taanotamowaatc.
PSA.37.30	Kweyahkwaatisitc hsa wiinke kakiihtaawikiishwe kiih⁠kiikitotc,
PSA.37.30	weweni kaye ishikiishwe.
PSA.37.31	Ote'ink hsa ayaani Kishemanitoon otinaahkonikewinini;
PSA.37.31	kaawiin ta⁠pihshikwiihsii.
PSA.37.32	A'a tahsh kweyahkwaatisitc
PSA.37.32	otahkamaakoon mecaatisinitc ewiih kakwe nihsikotc.
PSA.37.33	Kaawiin itahsh oka pakitinikohsiin kaaTipencikenitc
PSA.37.33	ci⁠tepinikotc ini meshkawisiinitc kaa⁠shiinkenimikotc,
PSA.37.33	kaawiin kaye oka pakitinikohsiin ci⁠shaakootaahkonintc ahpii tipaahkonintc.
PSA.37.34	Pii' kaaTipenciketc, kanawentamow otishihtwaawin;
PSA.37.34	kika miinik hsa ci⁠tipinawewisiwatc ahkiini ci⁠naakohtootc ekihtenimihk,
PSA.37.34	kika waapamaak itahsh meci'ishiwepisiwaatc ninkoci ci‑inaamohkaanintwaa.
PSA.37.35	Ninkiih pimi waapamaa hsa meci ayaatc kekwaanihsakisitc
PSA.37.35	kaye inini e⁠ani misihtekitc taapishkoo mihtik otahkiimink kaashi minokitc.
PSA.37.36	Wiipa tahsh tani poonihse, kaawiin ta⁠kihkentaakosihsii;
PSA.37.36	aanakii nanaantawaapamak, kaawiin ninkii mihkawaahsii.
PSA.37.37	Inashke kihkinawaasaapamihk inini kekoon eshi anaamentaakosihsik,
PSA.37.37	a'a kaye kweyahkwaatisitc;
PSA.37.37	pisaan hsa a'a tino inini tani pimaatisi.
PSA.37.38	Mecaatisiwaatc itahsh wiin kahkina ta⁠nihshiwanaacihcikaniwiwak;
PSA.37.38	ta⁠poonihsehcikaateni hsa kekii ani ishi pimaatisiwaahpan.
PSA.37.39	KaaTipenciketc hsa kaa⁠pimaaci'aatc kweyahkwaatisinitc,
PSA.37.39	wiin kaye kaa⁠naatamawaatc ahpii kii⁠otihsikonitc maanshihsewin.
PSA.37.40	KaaTipenciketc kaa⁠wiici'aatc, wiin kaye kaa⁠naatamawaatc;
PSA.37.40	aaniihsh onaacipa'iwaanikoo', miihsh kaa⁠onci naatamawaatc,
PSA.37.40	wenci shaapwii'aatc kaye ci⁠papaamenimikohsinik mecaatisinitc.
PSA.42.1	Taapishkoo hsa waawaashkeshi kaashi noontayaapaakwenotank
PSA.42.1	kaa⁠pimiciwaninik nipi, Kishemanitoo,
PSA.42.1	mii keniin peshikwan nintahcaahkonk eshi antaweniminaan.
PSA.42.2	Nintahcaahkonk hsa wiinke kitishi antawenimin,
PSA.42.2	kaa⁠pimaatisiyan Kishemanitoo!
PSA.42.2	Aanahpii hsa ke⁠ishaayaan ci⁠awi anami'ehtawinaan kaashi ayaayan?
PSA.42.3	Entahso kiishik, entahso tipihk hsa
PSA.42.3	nimaw e⁠inentaakwahk nintooncikawaapiwinan e⁠omiicimimiyaan.
PSA.42.3	Mooshak hsa kaa⁠shiinkenimiwaatc nintishi kakwecimikook,
PSA.42.3	“Aaniinti tahsh eyaatc kiKishemanitoom,” e'ishiwaatc.
PSA.42.4	Wiinke tahsh nimaanentam ninte'ink otaanaank e⁠ishi maamihkawiyaan,
PSA.42.4	ekii nihtaa wiiciiwakwaapan kaakiih paahtiinowaahpan pemaatisiwaatc,
PSA.42.4	e⁠ishaawaahpan owaahkaa'ikaniniink Kishemanitoon.
PSA.42.4	Eh⁠pimohsewaatc ekiih ciihkentamowaahpan, ekii nikamowaatc,
PSA.42.4	ekiih shaahshaakowewaatc kaye e⁠miikwehciwenimaawaatc Kishemanitoon.
PSA.42.5	Wekonen tahsh wenci maanentamaan nintahcaahkonk?
PSA.42.5	Wekonen kaye wenci maanshihseyaan?
PSA.42.5	Kishemanitoo hsa ninka ahpenimonotawaa keyaapi ci⁠miikwehciwenimak,
PSA.42.5	nimPimaaci'iwem, ninKishemanitoom.
PSA.42.6+PSA.42.7	O'omaa kaa⁠ishi pakamaamihkaawiyaan nimpiikwentam ninte'ink,
PSA.42.6+PSA.42.7	shikwaahsh Kishemanitoo ninkiiwe nanaakatawenimaa.
PSA.42.6+PSA.42.7	Okii ishihtoon maanentamowin taapishkoo
PSA.42.6+PSA.42.7	kaa⁠kihci maamankaashkaak misiwe i'imaa nintahcaahkonk.
PSA.42.6+PSA.42.7	Pishihshik maanshihsewin ci⁠nakishkamaan
PSA.42.6+PSA.42.7	taapishkoo kaa⁠inwewekamaashkaak kaa⁠nihkipiik,
PSA.42.6+PSA.42.7	taapishkoo paawihtik pinehsiink kaa⁠inihtaakwahk wetinahke Cwaartan kaa⁠ishihtakweyaak
PSA.42.6+PSA.42.7	weti onci waciink Haarman 
PSA.42.8	KaaTipenciketc hsa ninaakohtamaak mooshak kaashi saaki'iwetc mekwaa kiishikaninik,
PSA.42.8	ci⁠ayaawak ke⁠ina'amowak tipihkaninik,
PSA.42.8	ci⁠ayaawak kaye aaniin keshi anami'ehtawak Kishemanitoo kaa⁠tipentank nimpimaatisiwin.
PSA.42.9	Mii ke'inak Kishemanitoo kaa⁠naatamawitc ahsiniink kaa⁠inentaakositc,
PSA.42.9	“Wekonen tahsh kaa⁠onci waniihkenotawiyan?
PSA.42.9	Wekonen tahsh wenci poonihsehsinok i'i kaashi kakwaataki'iwaatc kaa⁠shiinkenimiwaatc?”
PSA.42.10	Taapishkoo e⁠maahki'iwaatc niwiiyawink
PSA.42.10	inentaakwanini iki kaa⁠shiinkenimiwaatc mooshak e⁠ishi paahpinotawiwaatc,
PSA.42.10	“Aaniinti tahsh eyaatc kiKishemanitoom?” e'ishiwaatc.
PSA.42.11	Wekonen tahsh wenci maanentamaan nintahcaahkonk?
PSA.42.11	Wekonen tahsh wenci maanshihseyaan?
PSA.42.11	Kishemanitoo hsa ninka ahpenimonotawaa keyaapi ci⁠miikwehciwenimak,
PSA.42.11	nimPimaaci'iwem, ninKishemanitoom.
PSA.43.1	Oo Kishemanitoo, taka inaacimihshin kekoon ci‑ishi anaamentaakosihsiwaan;
PSA.43.1	nana'ahtamawihshin i'iweni kaa⁠tootawiwaatc iki pemaatisiwaatc kaa⁠kihkenimihsinowihkwaa.
PSA.43.1	Naatamawihshin ci⁠shaapwiihkantawakwaa kaa⁠kayenisiwaatc,
PSA.43.1	nooci kaye kaa⁠ishiwepisiwaatc.
PSA.43.2	Kiin iitok ninKishemanitoom kaa⁠nihtaa naacipa'iwaaninaan;
PSA.43.2	wekonen tahsh wenci wepiniyan?
PSA.43.2	Wekonen tahsh wenci poonihsehsinok
PSA.43.2	i'i kaashi kakwaataki'iwaatc kaa⁠shiinkenimiwaatc?
PSA.43.3	Taka piicinisha'amawihshin kiwaahseyaasiwin,
PSA.43.3	kitepwewin kaye ke⁠kihkinowinikoyaan
PSA.43.3	kaashi ayaak kaa⁠kihtentaakwahk kaa⁠tipentaman kiwaciim;
PSA.43.3	mii iitok i'imaa kaye entanentaakosiyan.
PSA.43.4	Oo Kishemanitoo miitahsh i'i ci‑ishaayaan kaashi pakitinaahsoohtamaakoyan,
PSA.43.4	kiin iitok kaa⁠miishiyan minwentamowin.
PSA.43.4	Ninka matweyaapiikipicike ninkitohcikanink miikwehc ci‑ina'amohtamawinaan,
PSA.43.4	oo Kishemanitoo ninKishemanitoom!
PSA.43.5	Wekonen tahsh wenci maanentamaan nintahcaahkonk?
PSA.43.5	Wekonen kaye wenci maanshihseyaan?
PSA.43.5	Kishemanitoo hsa ninka ahpenimonotawaa keyaapi ci⁠miikwehciwenimak,
PSA.43.5	nimPimaaci'iwem, ninKishemanitoom!
PSA.46.1	Kishemanitoo kaa⁠naacipa'iwaanank,
PSA.46.1	wiin iitok kaa⁠miininank ke⁠onci soonkisiwank,
PSA.46.1	mooshak e⁠kiishiitc ewi wiici'iwetc ahpii maanshihsenaaniwaninik!
PSA.46.2	Kaawiin tahsh kika sekisihsiimin mihsawaa ko ahki wahkawihsek,
PSA.46.2	mihsawaa ko kaye kihci waciin ishi shooshkohsekin naawakaam kaashi kiishkayawaanik kihcikamiink;
PSA.46.3	mihsawaa ko kaye kihcikamiin kihci inweweyaakamaashkaakin,
PSA.46.3	kihci waawaahsaashkaakin kaye,
PSA.46.3	mihsawaa ko kaye kihci waciin kihci oncaanimihsekin!
PSA.46.4	Ayaa hsa siipi pemiciwank kaa⁠onci minwentaakwahk
PSA.46.4	i'i Kishemanitoo kaa⁠kihtentaakwaninik okihci ootenaam.
PSA.46.4	Mii iitok i'imaa eshitaatc wiin Maawac Kaa⁠ishpentaakositc!
PSA.46.5	Kishemanitoo hsa i'imaa ayaa piinci kihci ootenaank;
PSA.46.5	kaawiin tahsh wiihkaa ta⁠nihshiwanaacihcikaatehsinini;
PSA.46.5	Kishemanitoo hsa wiipa kikishep oka naatamawaataan.
PSA.46.6	Kaa⁠pepahkaanwewaanakisiwaatc pemaatisiwaatc hsa kihci noontaakosiyaanimisiwak;
PSA.46.6	okimaawiwinan kaye ani nihshiwanaacihcikaatewan;
PSA.46.6	Kishemanitoo hsa kiih⁠kiikitotc mii 'i eshi ninkitek ahki.
PSA.46.7	KaaTipenciketc kaaMaawaci mashkawisiitc ohsha kiwiiciiwikonaan;
PSA.46.7	Cekap 
PSA.46.8	Inashke ampeyohk, waapantamowaahk aaniin kaaTipenciketc kaapi ishihciketc,
PSA.46.8	aaniin kaye kaa⁠ishi nihshiwanaacihciketc o'omaa ahkiink.
PSA.46.9	Okipihtinaanan kaye kahkina kaa⁠miikaatinaaniwaninikin misiwe o'omaa ahkiink;
PSA.46.9	opoohkonaa' mihtikwaapii', ciipowepinikanan kaye onihshiwanaacihtoonan,
PSA.46.9	nakaa'ikanan kaye otankwaahkisaanan.
PSA.46.10	Miitahsh ehkitotc, “Koshkwaawaaci'ayaak,
PSA.46.10	kihkentamok niin eh⁠Kishemanitoowiyaan.
PSA.46.10	Niin nintishpentaakos mekweya'ii kaashi ayaawaatc kaa⁠paapahkaanwewaanakisiwaatc pemaatisiwaatc,
PSA.46.10	niin kaye nintishpentaakos misiwe ahkiink.”
PSA.46.11	KaaTipenciketc kaaMaawaci mashkawisiitc ohsha kiwiiciiwikonaan;
PSA.46.11	Cekap oKishemanitooman iitok kaa⁠naacipa'iwaanank.
PSA.50.1	Maawac meshkawentaakositc Kishemanitoo kaaTipenciketc kiih⁠kiikito;
PSA.50.1	eh⁠kanootank enikohkwaanik ahki eshi moohka'aminitc kiisihsoon,
PSA.50.1	piinihsh weti eshi pankihshimonitc.
PSA.50.2	Mii hsa 'iwe Kishemanitoo wenci waahsenaakositc Saayan 
PSA.50.2	ootenaank maawac kaa⁠kiishi minonaakwaninik.
PSA.50.3	KiKishemanitoominaan hsa piishaa, kaawiin ci⁠manaa noontaatitc;
PSA.50.3	ishkoteni hsa ani niikaaniimakanini,
PSA.50.3	waahkaaya'ii itahsh wiinke kohtaanentaakwanini e⁠kihci nootininik.
PSA.50.4	Okanootaan hsa kiishik, ahkiini kaye,
PSA.50.4	ci⁠kanawaapamikotc ewiih tipaahkonaatc opimaatisiima'.
PSA.50.5	Mii hsa ehkitotc “Ampeyohk ohko naasihkawihshik
PSA.50.5	kiinawaa kaa⁠tipeniminakook,
PSA.50.5	kiinawaa kaakii oshihtamawiyek ahshotamaatiwin kiih⁠pakitinaahsoyek.”
PSA.50.6	Kiishik hsa tipaacimoomakanini Kishemanitoo eh⁠kwayahkwaatisitc,
PSA.50.6	wiin iko i'i e⁠ishi onentank.
PSA.50.7	“Nimpimaatisiimak, noontawihshik o'o kaa'ininakook,
PSA.50.7	kiinawaa Isriyalak kaawiih kishii kanooninakook, niin ohsha Kishemanitoo,
PSA.50.7	kiKishemanitoomiwaa.
PSA.50.8	Kaawiin wiin kaa⁠onci kihci nooci'inakook eshi pakitinaahsoohtamawiyek,
PSA.50.8	kaa⁠pakitinamawiyek kaye kaa‑ankwaahkisikaatekin tino enaahsamiiyaan.
PSA.50.9	Kaawiin niwii otaahpinaahsiik kipishihkiimiwaak
PSA.50.9	eyaawaatc kitaya'aawihshiiwikamikowaank,
PSA.50.9	maanatihkwak kaye eyaawaatc eshi kipa'wekwaa.
PSA.50.10	Kahkina ohsha entahshiwaatc aya'aawihshak niin nintipenimaak,
PSA.50.10	pishihkiwak kaye eyaawaatc mitaahswaahk waciihkaank.
PSA.50.11	Ninkihkenimaak ohsha kahkina pinehshiinshak eyaawaatc waciihkaank,
PSA.50.11	kahkina hsa ko kekoon wehkawiimakahk mihshawahkamik niin nintipentaan.”
PSA.50.12	“Kiishpin hsa noonteskateyaampaan, kaawiin kitaa wiintamawihsinooninim;
PSA.50.12	niin iitok nintipentaan kahkina ahki, kahkina kaye kekoon i'imaa eyaak.
PSA.50.13	Nintaa miiciwaan ina owiiyaahsiwaa aape pishihkiwak,
PSA.50.13	ci⁠minihkwewakipan kaye aape maanatihkwak omiskwiimiwaa?
PSA.50.14	Taka pakitinaahsoohtamawihk Kishemanitoo miikwehc ci'inek,
PSA.50.14	ishihcikewaahk kaye kaakii ahpimonotawekipan Maawac Eshpentaakositc.
PSA.50.15	Kanooshihshiihkek itahsh ahpii kiishikahk otihsikoyek maanshihsewin,
PSA.50.15	kika naatamawininim itahsh ahpii, miihsh ci⁠kihtenimiyek,” ihkito Kishemanitoo.
PSA.50.16	O'o tahsh wiin kaaTipenciketc otinaa' mecaatisinitc,
PSA.50.16	“Kitoopapaamisiwiniw ina ci⁠wiintamampan nintoonahshowewinan,
PSA.50.16	ci⁠tashintamampan kaye ahshotamaakewin kaakii oshihtooyaampaan?
PSA.50.17	Kishiinkentaan iitok kii⁠kihkino'amawinaan ke⁠ishihcikeyampan,
PSA.50.17	kitootaanaamink inahke e⁠ishiwepinaman nintihkitowinan!”
PSA.50.18	“Kii⁠waapamatc kaye kemoocishkitc kiwiiciiwaak,
PSA.50.18	kinanamaayenimaak kaye peshikwaatisiwaatc.
PSA.50.19	Noociko kaye kitinaapacihtoon kitoon eh⁠kiiwanimowaakeyan,
PSA.50.19	e⁠nanihciihsiwan ci⁠kiiwanimoyan.
PSA.50.20	Mooshak iko kaye e⁠maci tashimatc tipinawe kiicihkiwensi,
PSA.50.20	noociko e⁠inaacimatc.
PSA.50.21	Mii hsa owe eshihcikeyan, kaawiin itahsh kipapaamimihsinoon,
PSA.50.21	miihsh enenimiyan iinsan kaa⁠inaatisiyan e⁠ishi'ayaayaan.
PSA.50.21	Kiwii kihci nooci'in itahsh weweni piko enaahsamiiyan ewii anaamiminaan.”
PSA.50.22	“Naanaakatawentan itahsh o'o kiin weniihkenotawatc Kishemanitoo,
PSA.50.22	komaahsh iko kaye kika piihsipinin,
PSA.50.22	kaawiin itahsh awiya ta‑ayaahsii kenaatamawihk.
PSA.50.23	Awiya hsa kaa⁠pakitinaahsotc onci e⁠miikwehciwenimitc,
PSA.50.23	mii hsa awe kaa⁠kihtenimitc, miihsh eshi naakohciketc
PSA.50.23	eh⁠kwayaancihtootc ke⁠onci waapanta'ak eshi pimaaci'iwenitc Kishemanitoon.”
PSA.51.1	Oo Kishemanitoo, taka koohpaatenimihshin,
PSA.51.1	mooshak inahke kaashi saaki'iweyan.
PSA.51.1	Wiinke iitok wenootan kikoohpaatenimiwewin ci⁠kaasii'aman nimacitootamowinan.
PSA.51.2	Wiinke hsa pehkaapaawashihshin nimacitootamowinink onci,
PSA.51.2	wiinke hsa ko pehki'ihshin ci⁠ayaahsiwaan macitootamowin.
PSA.51.3	Nimaamihkaw hsa nimaci'ishihcikewin,
PSA.51.3	mooshak ninkihkentaan eh⁠kikisiyaan nimacitootamowin.
PSA.51.4	ekii ishihcikeyaan macikekoon enaahsamiiyan.
PSA.51.4	I'i tahsh kaa⁠inaahkoniyan eh⁠macitootamaan,
PSA.51.4	mii hsa 'i kwayahk e'ishiyan,
PSA.51.4	kaawiin kaye kekoon kitishi anaamentaakosihsii i'i kaa⁠inaahkoniyan.
PSA.51.5	Inashke, macitootamowinink ohsha ninkii ishi nihtaawik,
PSA.51.5	nimaamaa kaye kiih⁠kikishkawaawaahsomitc aasha omacitootamoo ninkii onci inakimikoo.
PSA.51.6	Tepwe hsa kimisawentaan kaa⁠tepweyentaakwahk piincaya'ii ci⁠ayaak nimpimaatisiwinink;
PSA.51.6	kihkino'amawihshin tahsh ci⁠kakiihtaawentamaan piincaya'ii ninte'ink.
PSA.51.7	Poonentamawihshin nimacitootamowin, miitahsh i'i ci⁠pehkisiyaan;
PSA.51.7	kisiiyaapaawanihshin, miitahsh nawac ci⁠waapishkisiyaan ahpiihc wiin koon.
PSA.51.8	Taka ishi'ihshin ci⁠noontamaan minwentamowin, ciihkentamowin kaye;
PSA.51.8	aanawiin ekiih piikoniyan taapishkoo ohkanan kaa⁠poohkoshkaakin,
PSA.51.8	miinawaa ci⁠minwentamaan.
PSA.51.9	Keko tahsh wiin kanawaapantanken nimacitootamowinan,
PSA.51.9	kaasii'an hsa kahkina nimacaatisiwinan.
PSA.51.10	Oo Kishemanitoo, oshihtoon kaa⁠pehkahk ote'imaa nimpimaatisiwinink,
PSA.51.10	pakitin kaye kweyahkwentaakositc oshki ahcaahk nimpimaatisiwinink.
PSA.51.11	Keko ninkoci ishi wepinihshihken kaashi ayaayan;
PSA.51.11	keko otaahpinamawihshihken kaa⁠tipinawewisiyan kitAhcaahk.
PSA.51.12	Kiiwe miishihshin hsa minwentamowin kaa⁠onciik kipimaaci'iwewinink,
PSA.51.12	ishi'ihshin hsa nimpimaatisiwinink ci‑inentamaan ci⁠na'ihtawinaan.
PSA.51.13	Miitahsh i'i ci⁠kihkino'amawakwaa kaa⁠macitootamowaatc entinowiyan,
PSA.51.13	miitahsh i'i ci⁠kiiwe naasihkawihkwaa.
PSA.51.14	Oo Kishemanitoo taka kanawentan nimpimaatisiwin,
PSA.51.14	kanawenimihshin ci⁠nihshiwehsiwaan,
PSA.51.14	miitahsh i'i ci⁠ciihkentamaan ci⁠tashintamaan kikwayahkwaatisiwin.
PSA.51.15	Tepencikeyan, wiici'ihshin ci⁠kiikitoyaan,
PSA.51.15	nintoonink itahsh ninka onci ihkit e⁠miikwehciweniminaan.
PSA.51.16	Kaawiin kinantawentansiinan pakitinaahsowinan,
PSA.51.16	nintaakiih piitoonan iitok;
PSA.51.16	kaawiin kaye kiminwaapantansiinan kaa⁠caakisikaatekin tino pakitinaahsowinan.
PSA.51.17	Awiyan kaa⁠tapahsenimonitc otahcaahkoniink,
PSA.51.17	mii hsa ehta i'iweni tino pakitinaahsowin Kishemanitoo kaa‑antawentank.
PSA.51.17	Oo Kishemanitoo, kaawiin hsa kitaanawenimaahsii awiya kaa⁠tapahsenimotc,
PSA.51.17	kaa⁠kwehkentank kaye ote'ink.
PSA.51.18	Oo Kishemanitoo, taka minotootan i'i Saayan 
PSA.51.18	kiiwe oshihtoon kaashi waahkaayaapihkinikaatek Ceroosalam 
PSA.51.19	Miitahsh i'i payesh ci⁠minwaapantaman kwayahk pakitinaahsowinan,
PSA.51.19	kaa⁠caakisikaatekin kaye tino,
PSA.51.19	wiinke kaye kaa‑ankwaahkisikaatekin tino pakitinaahsowinan;
PSA.51.19	aape pishihkiwak itahsh ta⁠pakitinaahsowaakaniwiwak i'imaa kaashi pakitinaahsoonk.
PSA.57.1	Taka koohpaatenimihshin Kishemanitoo,
PSA.57.1	taka koohpaasinawihshin, kiin iitok kaa⁠naacipa'iwaaninaan.
PSA.57.1	Anaamaya'ii hsa kininkwiikanink ninkashi aakawihshimoon,
PSA.57.1	piinihsh ci‑ishkwaa pimi ayaak kaa⁠kihci ishiwepahk.
PSA.57.2	Nishaakowaanaa hsa Kishemanitoo Maawac Eshpentaakositc,
PSA.57.2	kaa⁠miishitc aaniin eshi noontehsewak.
PSA.57.3	Kihcikiishikonk hsa ninka onci nahkwehtaak ci⁠shaapwii'itc,
PSA.57.3	oka papaahpinenimaan hsa ini kaa⁠wehsaani'imitc.
PSA.57.3	Kishemanitoo hsa ninaakohtamaak osaaki'iwewin, otepweyentaakosiwin kaye.
PSA.57.4	Mii hsa 'i enentaakwahk taapishkoo eyaayaan mekweya'ii eshi'ayaawaatc mihshipishiwak,
PSA.57.4	e⁠ishi pimihshinaan eshi'ayaawaatc pikwaci aya'aawihshak,
PSA.57.4	ininiwak enaapitewaatc taapishkoo ciipowepinikanink, pihkwahkonk kaye;
PSA.57.4	otenaniwiwaan e⁠inentaakwaninikin taapishkoo pashipa'ikewihkomaanink.
PSA.57.5	Oo Kishemanitoo, naakohtoon kitishpentaakosiwin kiishikonk,
PSA.57.5	kikihci inentaakosiwin kaye misiwe ahkiink.
PSA.57.6	Kaa⁠shiinkenimiwaatc hsa otashwekihshimaawaan ahsapiihkaanan ewii kaahcitiniwaatc;
PSA.57.6	wiinke tahsh nishaakooci'ikoon wahsitaawentamowin.
PSA.57.6	Waanihkewak wa‑ani ishaawak,
PSA.57.6	wiinawaa tahsh iko kiih⁠piincihsewak.
PSA.57.7	Kishemanitoo ninte'ink hsa kitishi kihciwenimin,
PSA.57.7	ninka nikam hsa, ci‑ina'amaan e⁠miikwehciwentamaan!
PSA.57.8	Taka ninka koshkohs nintahcaahkonk!
PSA.57.8	Ninka amaci'aa kaye ninkihci matweyaapiikipicikan, nimatweyaapiikipicikanenhs kaye!
PSA.57.8	Ninka koshkohs piitaapank.
PSA.57.9	Tepencikeyan, kika miikwehciwenimin itahsh
PSA.57.9	mekweya'ii eshi'ayaawaatc kotak pemaatisiwaatc;
PSA.57.9	kika nikamoohtawin kaye mekweya'ii
PSA.57.9	eshi'ayaawaatc kaa⁠pepahkaanwewaanakisiwaatc.
PSA.57.10	Kisaaki'iwewin hsa etatawe paahtiinatin e⁠ocihcishkaamakahk kiishikonk,
PSA.57.10	kitepweyentaakosiwin kaye e⁠ocihcishkaamakahk kiishikonk.
PSA.57.11	Oo Kishemanitoo, naakohtoon kitishpentaakosiwin kiishikonk,
PSA.57.11	kikihci inentaakosiwin kaye misiwe ahkiink.
PSA.62.1	Kaawiin hsa ninoontaatihsii nintahcaahkonk eh⁠pii'ak Kishemanitoo ehta,
PSA.62.1	wiin iitok kaa⁠miishitc pimaaci'ikoowin.
PSA.62.2	Wiin ihsa ehta kaatinowitc ahsiniink e⁠naatamawitc,
PSA.62.2	nimpimaaci'iwem kaye. Wiin hsa kaye kaa⁠naacipa'iwaanak,
PSA.62.2	kaawiin hsa wiihkaa ninka wahkawi wepinikoohsii.
PSA.62.3	Aaniin itahsh minihk waa⁠miikaanek inini, kahkina ewii nihsek,
PSA.62.3	Mii iitok enentaakositc menikan kaa‑aaswaahkosink, kaa⁠piikoshkaak.
PSA.62.4	Mii hsa ehta enentamek ewii ani niisipinek eshi kihtentaakositc;
PSA.62.4	e⁠minwentamek eh⁠kiiwanimoyek. Kitinaawaa hsa awiya ci⁠minohsetc,
PSA.62.4	kite'iwaank itahsh wiin kitishi maci'inaahpinemaawaa.
PSA.62.5	Kaawiin hsa ninoontaatihsii nintahcaahkonk eh⁠pii'ak Kishemanitoo ehta,
PSA.62.5	wiin ohsha ehta kaa‑ahpenimonotawak.
PSA.62.6	Wiin ihsa ehta kaatinowitc ahsiniink e⁠naatamawitc, nimpimaaci'iwem kaye.
PSA.62.6	Wiin hsa kaye kaa⁠naacipa'iwaanak,
PSA.62.6	kaawiin hsa wiihkaa ninka wahkawi wepinikoohsii.
PSA.62.7	Nimpimaaci'ikoowin hsa, ninkihtentaakosiwin kaye nintoontinaan Kishemanitoonk,
PSA.62.7	wiin iitok nintahsiniim kaa⁠naatamawitc, wiin kaye kaa⁠naacipa'iwaanak.
PSA.62.8	Niicipimaatisiik, mooshak hsa ko tepweyenimihk Kishemanitoo;
PSA.62.8	wiintamawihk kahkina eshi maanshihseyek kite'iwaank,
PSA.62.8	wiin iitok kaa⁠naacipa'iwaanank.
PSA.62.9	Ininiwak tepahsentaakosiwaatc ihsa inentaakosiwak saakitanaamowinink,
PSA.62.9	eshpentaakosiwaatc itahsh kaye wanentaakosiwak, kiishpin itahsh minciniish tipaapiishkoosowaatc,
PSA.62.9	nawac hsa ta⁠naankisiwak ehpiihtinikwahk i'i saakitanaamowin.
PSA.62.10	Keko tepweyentanken kihci inahkamikisiwin ci⁠wiici'ikoyan,
PSA.62.10	keko kimootiwinink inahke ishi ahpenimohken ci⁠onci wenootisiyan.
PSA.62.10	Mihsawaa ko ani kaanci wenootisiyan,
PSA.62.10	keko i'imaa ishi ahpenimohken.
PSA.62.11	Kaawiin hsa ehta aapitink ninkii noontawaahsii Kishemanitoo e⁠ihkitotc,
PSA.62.11	wiin ehtipentank mashkawisiiwin,
PSA.62.12	Kehcinaac hsa ko entahsopeshikotc awiya
PSA.62.12	kika ishi tipa'amawaa aaniin kaah⁠pi ishihciketc.
PSA.63.1	Oo Kishemanitoo, kiin hsa ninKishemanitoom,
PSA.63.1	wiinke hsa kinantawenimin!
PSA.63.1	Nintahcaahkonk, niwiiyawink kaye nintishi noonteyaapaakwe e⁠antaweniminaan
PSA.63.1	taapishkoo kaashi noonteyaapaakwemakahk ahki tino kaa⁠paahtek,
PSA.63.1	kekoon enentaakwahsinok, nipi kaashi ayaahsinok.
PSA.63.2	Miitahsh i'i kaakii waapaminaan i'imaa kaa⁠tanentaakosiyan kihci anami'ewikamikonk;
PSA.63.2	ekii waapantamaan kimashkawisiiwin, kikihci inentaakosiwin kaye.
PSA.63.3	Nintoonink itahsh miikwehc kika onci'inin
PSA.63.3	aaniihsh mooshak kaashi saaki'iweyan nawac onishihshin ahpiihc wiin i'i pimaatisiwin.
PSA.63.4	Minihk hsa ko ke⁠pimaatisiyaan kika miikwehciwenimin;
PSA.63.4	kitishinihkaasowinink hsa ninkashi ishpinihken.
PSA.63.5	Nintahcaahkonk hsa wiinke ninkashi tewiihsin kaa⁠tashi wihkwantiinaaniwank,
PSA.63.5	ninka nikam tahsh nikamonan kaa⁠ciihkihtaakwahkin ci⁠miikwehciweniminaan.
PSA.63.6	Nipewinink kaye eh⁠pimihshinaan kimaamihkaawinotawin;
PSA.63.6	miihsh kapetipihk eshi naanaakataweniminaan,
PSA.63.7	aaniihsh kiin kaa⁠wiici'iyan.
PSA.63.7	I'imaa kaashi akawaahte ninkwiikaneniyan
PSA.63.7	nintashi nikam ehpiihci ciihkentamaan.
PSA.63.8	Nintahcaahk hsa kikihciihkaak,
PSA.63.8	kikihcinihk kaye kitishi minciminihsh eh⁠kanawenimiyan.
PSA.63.9	Iki tahsh wiin kaa⁠nanaantone'owaatc ewii nihshiwaatc
PSA.63.9	ta⁠ishi naashishkaawak anaamaya'ii ahkiink kaashi ayaanitc kaa⁠niponitc.
PSA.63.10	Kaa⁠tashi miikaatinaaniwaninik hsa
PSA.63.10	pashipa'ikewihkomaanink ta⁠onci nihcikaniwiwak,
PSA.63.10	waakoshisha' tahsh oka miicini owiiyawiwaan.
PSA.63.11	A'a tahsh wiin kihciokimaa
PSA.63.11	ta⁠ciihkentam e⁠ishi'ikotc Kishemanitoon ci⁠shaakoocihtwaatc.
PSA.63.11	Kahkina hsa awiyak kaa‑ahpi wiintamowaatc kaashi kihci inentaakosinitc
PSA.63.11	oka miikwehciwenimaawaan,
PSA.63.11	ikiweniwak tahsh wiin kaa⁠kiiwanimoshkiwaatc
PSA.63.11	ta⁠kipa'ikaateniwan otooniwaan.
PSA.65.1	Oo Kishemanitoo, kiwii miikwehciwenimikoo hsa weti Saayan 
PSA.65.1	ninka tipi tootaamin kaye kaakii ishi ahpimonotaakooyampan ewii ishihcikeyaank.
PSA.65.2	Kiin iitok kaa⁠noontaman eshi anami'ehtawinaan,
PSA.65.2	kahkina hsa ininiwak kipi naasihkaakook.
PSA.65.3	Nimamaashiiwininaanin hsa ninkiih shaakooci'ikomin,
PSA.65.3	kiin itahsh wiin kikiih poonentaanan nimacitootamowininaanin.
PSA.65.4	Aahpici hsa shawentaakosi inini kaa⁠onaapamatc pehsho ci‑ishitaatc entashi anami'ehtaakowatc.
PSA.65.4	Wiinke hsa ninka minwentamishkaakoomin wenishihshinkin eyaakin kiwaahkaa'ikanink,
PSA.65.4	mii hsa 'i tepentaman kihci anami'ewikamik.
PSA.65.5	Oo Kishemanitoo e⁠nahkwehtawiyaank hsa
PSA.65.5	kitishihcikehtamawihshinaam ci⁠shaakoocihtwaayaank,
PSA.65.5	wiinke kimaamahkaacihcike ci⁠pimaaci'iyaank.
PSA.65.5	Kahkina hsa pemaatisiwaatc misiwe ahkiink,
PSA.65.5	akaamink kaye kihcikamiink ewiih tepweyenimihkwaa.
PSA.65.6	Kiin kaakii onahtooyan waciin kisoonkisiwin ekii aapacihtooyan,
PSA.65.6	ekii naakohtooyan kimashkawisiiwin.
PSA.65.7	Kiin kaye kaa⁠koshkwaawaacikamihtooyan kihcikam,
PSA.65.7	kaa⁠tootaman kaye ci⁠matweyaashkaahsinok;
PSA.65.7	kaa⁠koshkwaawaaci'atwaa kaye pemaatisiwaatc kii⁠mikoshkaaci'ayaawaatc.
PSA.65.8	Iki hsa waahsa eyaawaatc okohtaanentaanaawaan eshi maamahkaacihcikewatc;
PSA.65.8	miihsh kii⁠pitaapank, kii⁠onaakohshik kaye
PSA.65.8	kaa⁠onci antawentaman ci⁠cihkentamo nikamonaaniwank.
PSA.65.9	Eh⁠kimiwanohkeyan hsa kitishi naakohtoon e⁠naanaakacihtooyan ahki
PSA.65.9	ci⁠onci wenooci nihtaawikihcikemakahk.
PSA.65.9	Siipiin pemiciwankin e⁠mamooshkinepiikin, ahki ci⁠nihtaawikihcikemakahk,
PSA.65.9	mii 'i nahke eshi kwayaancihtooyan.
PSA.65.10	Kikimiwanohke hsa eh⁠shaapopatooyan kaashi piikwahkamikipicikenk mihshawahkamik,
PSA.65.10	e⁠tahtakwaapaawatooyan eshi papiihkwahkamikipicikenk,
PSA.65.10	e⁠noohkaapaawatooyan, miihsh kekoon i'imaa wenci maaciikink.
PSA.65.11	Kiminohcikewinink hsa onciimakan ci⁠kihci wenooci manishikenk!
PSA.65.11	Aanti hsa piko eshaayan, wiinke paahtiinatin ke⁠miicink.
PSA.65.12	Wiinke hsa mamooshkinekaapawiwak aya'aawihshak eshi mamashkohsiihkaanik,
PSA.65.12	pehkwatinaakin hsa piko minwentamoomakanoon.
PSA.65.13	Eshi mamashkohsiihkaak hsa wiinke mooshkine ayaawak maanahcaanihshak,
PSA.65.13	eshi papahsatinaak paahtiino pahkweshikanimin
PSA.65.13	kahkina e⁠shaakowemakahkin e⁠minwentamoomakahkin, e⁠nikamoomakahkin kaye.
PSA.67.1	Kishemanitoo, taka koohpaatenimihshinaam, shawenimihshinaam,
PSA.67.1	minwaapamihshinaam kaye.
PSA.67.2	Miitahsh misiwe o'omaa ahkiink ci⁠kihkencikaatek kitishihtwaawin,
PSA.67.2	kahkina hsa ci⁠kihkentamowaatc eshi pimaaci'iwewatc.
PSA.67.3	Oo Kishemanitoo, taka pemaatisiwaatc miikwehc kika'ikook;
PSA.67.3	kahkina hsa piko pemaatisiwaatc kika miikwehciwenimikook!
PSA.67.4	Taka hsa kaa⁠pepahkaanwewaanakisiwaatc pemaatisiwaatc
PSA.67.4	ta⁠minwentamok ci‑ina'amowaatc kaye nikamonan kaa⁠ciihkihtaakwaninikin;
PSA.67.4	aaniihsh kiin weweni kitinaahkonaak pemaatisiwaatc,
PSA.67.4	peshikwan eh⁠tootawatwaa, e⁠kihkinowinatwaa kaye
PSA.67.4	kaa⁠pepahkaanwewaanakisiwaatc pemaatisiwaatc o'omaa ahkiink.
PSA.67.5	Oo Kishemanitoo, taka pemaatisiwaatc miikwehc kika'ikook;
PSA.67.5	kahkina hsa ko pemaatisiwaatc kika miikwehciwenimikook.
PSA.67.6	O'omaa hsa ahkiink ta⁠nihtaawikinoon ke⁠manishikaatekin;
PSA.67.6	Kishemanitoo, kaa⁠oKishemanitoomiyank kishawenimikonaan.
PSA.67.7	Kishemanitoo hsa kika shawenimikonaan,
PSA.67.7	taka kahkina pemaatisiwaatc misiwe kaa‑ayaawaatc ahkiink oka kohtaanenimaawaan!
PSA.71.1	Oo Tepencikeyan kiin hsa kaa⁠naacipa'iwaaninaan;
PSA.71.1	keko pakitinihshihken ci⁠akaci shaakooci'ikoyaan.
PSA.71.2	Kikwayahkwaatisiwinink hsa nahke ishi naatamawihshin,
PSA.71.2	ishi shaapwii'ihshin kaye; noontawihshin ci⁠pimaaci'iyan.
PSA.71.3	Kiin hsa kitinentaakos ahsiniink mooshak ke⁠naacipa'iwaanak;
PSA.71.3	ishi anoohkiin hsa ci⁠pimaaci'ikooyaan, kiin iitok nintahsiniim kaa⁠naacipa'iwaaninaan,
PSA.71.3	nintahpa'iwewikamik kaye.
PSA.71.4	Oo ninKishemanitoom, naatamawihshin onci eshi mashkawisiiwaatc mecaatisiwaatc,
PSA.71.4	ci⁠tepinihsikwaa mecaatisiwaatc, kaa‑aahkwaatisiwaatc kaye.
PSA.71.5	Kaa⁠Maawaci Tipencikeyan, kiin ohsha kaapi ahpenimonotawinaan;
PSA.71.5	kii⁠oshkaatisiyaan iko ekiih pi'onci tepweyeniminaan.
PSA.71.6	Ahpane ko ahpii kaakii nihtaawikiyaan kikiih pi'onci ahpenimonotawin.
PSA.71.6	Nimaamaa kii⁠kikishkawitc ekiih saakisi'iyan.
PSA.71.6	Mooshak itahsh iko kika miikwehciwenimin.
PSA.71.7	Niipiwa' hsa awiyak nimaamahkaatenimikook,
PSA.71.7	kiin itahsh wiin meshkawisiitc kaa⁠naacipa'iwaanak.
PSA.71.8	Kaawiin wiihkaa kika pooni miikwehciwenimihsinoon,
PSA.71.8	ci⁠tashintamaan kapekiishik kikihci inentaakosiwin.
PSA.71.9	Keko tahsh wepinihshihken o'o kaa‑ahkiwensiiwiyaan;
PSA.71.9	keko nakashihshihken aasha e⁠ani niinamaatisiyaan.
PSA.71.10	Kaa⁠shiinkenimiwaatc ohsha nimaci tashimikook,
PSA.71.10	e⁠maamawi inentamowaatc iinsan ewii nihshiwaatc,
PSA.71.11	e⁠ihkitowaatc, “Mii hsa 'i Kishemanitoon kii⁠nakanikotc,
PSA.71.11	taka piminisha'waataa ci⁠otihtinank, kaawiin iitok inaa awiyan oka naatamaakohsiin.”
PSA.71.12	Oo ninKishemanitoom keko waahsa ayaahken,
PSA.71.12	shemaak iko pi⁠wiici'ihshin.
PSA.71.13	Taka hsa iki enaamimiwaatc ta⁠nihshiwanaatisiwak ci⁠akaci shaakooci'intwaa;
PSA.71.13	iki kota entawentamowaatc ci⁠wahsitaawihsewak
PSA.71.13	ci⁠paahpinotawintwaa ci⁠kihci inenimaahsiwintwaa kaye.
PSA.71.14	Niin itahsh wiin mooshak nintayaan ahpenimowin,
PSA.71.14	aanciihke hsa ko kika kihci miikwehciwenimin.
PSA.71.15	Ninka waawiintamaake hsa kikwayahkwaatisiwin, kipimaaci'iwewin kaye kapekiishik;
PSA.71.15	aanawiin kaawiin nintenihsitohtansiinan.
PSA.71.16	Oo Tepencikeyan kaa⁠Maawaci Tipencikeyan,
PSA.71.16	ninka piishaa hsa cipi tashintamaan kisoonkihcikewinan,
PSA.71.16	ninka tashintaan kaye kiin ehtako kikwayahkwaatisiwin.
PSA.71.17	Oo Kishemanitoo, kii⁠oshkaatisiyaan kikiih pi'onci kihkino'amawihsh;
PSA.71.17	o'o tahsh ishi ahpii keyaapi nintashintaanan kimaamahkaacihcikewinan.
PSA.71.18	Oo Kishemanitoo, mihsawaa hsa ko ahpii ahkiwensiiwiyaan,
PSA.71.18	waapihkweyaan kaye, keko nakanihshihken.
PSA.71.18	Wiiciiwihshin hsa mekwaa eh⁠tashintamaan kimashkawisiiwin,
PSA.71.18	eshi mashkawentaakosiyan kaye
PSA.71.18	ci⁠caaki wiintamawakwaa kahkina pemaatisiwaatc keni ayaawaatc.
PSA.71.19	Oo Kishemanitoo, kikwayahkwaatisiwin hsa ocihcishkaamakan kiishikonk,
PSA.71.19	kiin kihci kekoon kitishihcike; kaawiin hsa awiya kotak kiin tino ayaahsii.
PSA.71.20	Kipi tootawihsh ihsa e⁠ishinisha'amawiyan niipiwa' maanshihsewinan,
PSA.71.20	wahsitaawentamowinan kaye, shaakooc itahsh kikiiwe mashkawisiihtoon nimpimaatisiwin.
PSA.71.20	Anaamink ahkiink kika pi'onci mayaawin miinawaa.
PSA.71.21	Miitahsh ci⁠tootawiyan ci⁠kaanci kihtentaakosiyaan,
PSA.71.21	ci⁠minwentami'iyan kaye.
PSA.71.22	Oo ninKishemanitoom, matweyaapiikipicikan hsa
PSA.71.22	ninka aapaci'aa ci⁠miikwehciweniminaan kaashi tepweyentaakosiyan,
PSA.71.22	kika nikamoohtawin ci⁠miikwehciweniminaan ci⁠aapaci'ak matweyaapiikipicikanenhs,
PSA.71.22	kehtentaakosiyan tepenimatwaa Isriyalak 
PSA.71.23	Ahpii hsa nikamoyaan miikwehciweniminaan
PSA.71.23	ninka shaakowe hsa ke⁠ahpiihci minwentamaan,
PSA.71.23	niin iitok kaakiih pimaaci'iyan.
PSA.71.24	Ninka tashintaan hsa eshi kwayahkwaatisiyan kekapekiishik,
PSA.71.24	aaniihsh iki entawentamowaahpan ci⁠wahsitaawihsewak aasha kii⁠akaci shaakooci'aawak,
PSA.71.24	kii⁠wawaanentami'aawak kaye.
PSA.73.1	Tepwe hsa Kishemanitoo ominotootawaa' Isriyala' 
PSA.73.1	i'i kaa⁠pehkisinitc ote'iniink.
PSA.73.2	Niin itahsh wiin kekaa ninkiih pisokehshin,
PSA.73.2	kekaa ninkii pihshikoshkike.
PSA.73.3	Ninkii ayaahshenimaak hsa kaa⁠tepakeyenimowaatc
PSA.73.3	ahpii e⁠waapamakwaa ehpiihci minohsewaatc mecaatisiwaatc.
PSA.73.4	Kaawiin hsa wiinawaa kanake ci⁠wahsitaawihsewaatc,
PSA.73.4	mashkawaatisiwak, wiinke kaye mino'ayaawak.
PSA.73.5	Kaawiin wiinawaa kanake ishi maanshihsehsiiwak taapishkoo kaa⁠ishihsenitc kotak pemaatisinitc;
PSA.73.5	kaawiin kaye ishi wahsitaawihsehsiiwak kotak awiya' kaa⁠ishihsenitc.
PSA.73.6	Mii hsa 'i eshinaakosiwaatc taapishkoo e⁠ishi naapishkamowaatc
PSA.73.6	okihci inenintisowiniwaan eshi kikishkikaasotc naapihkaakanimin;
PSA.73.6	eh⁠kikishkamowaatc kaye kihci piikwahkamikisiwin.
PSA.73.7	Macikekoon hsa onciini eshi mashkawite'ewaatc,
PSA.73.7	aaniin kaye inahke waa⁠ishi macihcikewaatc
PSA.73.7	mooshak ishi naanaakatawentamook.
PSA.73.8	Paahpi'iwewak, noociko kekoon eh⁠papaa ihkitowaatc,
PSA.73.8	e⁠kihci inentamowaatc kaye aaniin eshi kakwe sekihtaakosiwaatc ewii wehkaani'iwewaatc.
PSA.73.9	Omaci'itaanaawaa kihcikiishik,
PSA.73.9	o'omaa kaye ahkiink kekoon e⁠manaa ihkitohsikwaa.
PSA.73.10	Kishemanitoo opimaatisiima' opinaasihkaakoowaa' eh⁠ciihki tepwehtaakowaatc
PSA.73.10	taapishkoo awiya wiinke kaa⁠noonte wii minihkwetc.
PSA.73.11	Mii hsa 'i ehkitowaatc,
PSA.73.11	“Aaniin itahsh inaa Kishemanitoo ke⁠onci kihkentankipan?
PSA.73.11	Okihkentamaawini na Maawac Eshpentaakositc?”
PSA.73.12	Mii hsa 'i eshi'ayaawaatc mecaatisiwaatc;
PSA.73.12	mooshak e⁠wentisiwaatc, e⁠ani kaanci wenootisiwaatc.
PSA.73.13	Mii hsa 'i tepwe ishi anihshaa iinsan kiih⁠kakwe ishihcikeyaan ci⁠pehkahk ninte',
PSA.73.13	ishi anihshaa kaye ekii manaa macihcikeyaan.
PSA.73.14	Kapekiishik hsa ninkiih pi tootaakoo ci⁠kakwaatakihseyaan,
PSA.73.14	entahso kikishep eh⁠pi nana'ahsikoyaan.
PSA.73.15	Kiishpin hsa ihkitoyaampaan, “O'o hsa ninka ihkit,”
PSA.73.15	mii 'i iinsan cikii mamishi'akwaapan kiniicaanihsak.
PSA.73.16	Ahpii tahsh eh⁠kakwe nihsitohtamaan o'o,
PSA.73.16	kaawiin kanake ninkiih kashkihtoohsiin onsaam ekiih sanakentaakwahk,
PSA.73.17	paanimaa hsa kaah⁠piintikeyaan Kishemanitoo otanami'ewikamikonk,
PSA.73.17	miitahsh payesh kaa⁠kihkentamaan
PSA.73.17	aaniin ke⁠ishihsewaatc mecaatisiwaatc weti ishkwaac.
PSA.73.18	Kehcinaac hsa kitishi pakitinaak eshi oshaashahkamikaanik,
PSA.73.18	e⁠ishi wepinatwaa keshi nihshiwanaatisiwaatc.
PSA.73.19	Etatawe hsa kwetahto kiishaahtap nihshiwanaaci'aawak,
PSA.73.19	wiinke hsa ko eh⁠caakaahpinanikowaatc kekwaanihsakentaakwaninik kehci ishiwepaninik.
PSA.73.20	Taapishkoo inaapantamowin kaa‑ayaahsinok i'imaa kaa⁠kishepaawakahk,
PSA.73.20	taapishkoo kiin kii⁠koshkosiyan oo Tepencikeyan
PSA.73.20	kaawiin keyaapi ta‑ayaahsiiwak mecaatisiwaatc.
PSA.73.21	Ahpii hsa kaa⁠nishki ishi'ayaayaan ninte'ink,
PSA.73.21	ekii nishkentamaan kaye,
PSA.73.22	mii hsa 'i iinsan ekii waahkamentansiwaan, ekiih kakiipaasinaakosiyaan kaye;
PSA.73.22	ekii ishinaakosiyaan taapishkoo aya'aawihsh enaahsamiiyan.
PSA.73.23	Shaakooc itahsh mooshak kiwiiciiwin,
PSA.73.23	kikihcinihkiink inahke e⁠ishi sakinihkeniyan.
PSA.73.24	Kikihkino'amawihsh ihsa e⁠kihkinowihshiyan,
PSA.73.24	weti tahsh ishkwaac kika otaahpinihsh ci⁠kihtenimiyan.
PSA.73.25	Awenen itahsh eyaawakipan kihcikiishikonk, mii ehta ko kiin?
PSA.73.25	E⁠wiiciiwinaan itahsh, kaawiin kekoon pahkaan o'omaa ahkiink nimihsawentansiin.
PSA.73.26	Maakishaa hsa niwiiyaw, ninte' kaye ta⁠noonte pwaanawihcikemakanoon,
PSA.73.26	Kishemanitoo iitok kaa⁠mashkawisiihtootc ninte',
PSA.73.26	nehpic kaa⁠miishitc aaniin eshi noontehsewak.
PSA.73.27	Iki tahsh wiin kaa⁠naawaapamihkwaa ta⁠nihshiwanaatisiwak;
PSA.73.27	kikii nihshiwanaaci'aak hsa kaye iki kaa⁠mincimenimihsinowihkwaa.
PSA.73.28	Niin itahsh wiin etatawe onishihshin o'o kaa⁠pehshwaapamak Kishemanitoo,
PSA.73.28	wiin ohsha kaakii onenimak kaaTipenciketc Kishemanitoo ci⁠onaacipa'iwemiyaan,
PSA.73.28	ci⁠waawiintamaakewak kahkina otishihcikewinan.
PSA.80.1	noontawihshinaam, kaa⁠niikaaniihtamawatc Coosap 
PSA.80.1	taapishkoo kaa⁠tootawintwaa maanahcaanihshak;
PSA.80.1	kaashi okimaawapiyan nahsawaya'ii eshi'ayaawaatc Cerapiik,
PSA.80.1	kaa⁠oninkwiikaniwaatc awiyak,
PSA.80.2	naakosin eshi'ayaawaatc Iihpariyam 
PSA.80.2	a'a kaye Penciman 
PSA.80.2	a'a kaye Manaahsa 
PSA.80.2	Naakohtoon kimashkawisiiwin,
PSA.80.2	ampe cipi pimaaci'iyaank.
PSA.80.3	Oo Kishemanitoo, kiiwe otaahpinihshinaam;
PSA.80.3	mino kanawaapamihshinaam, ci⁠pimaatisiyaank.
PSA.80.4	Oo Tepencikeyan Kishemanitoo Kaa⁠Maawaci mashkawisiiyan,
PSA.80.4	aaniin itahsh minihk waa⁠nishkaatisiihkantamowatc eshi anami'ehtawihkwaa kipimaatisiimak.
PSA.80.5	Mii hsa enentaakwahk eh⁠tootawiyaank
PSA.80.5	e⁠miishiyaank maanentamowin ci⁠miiciyaank,
PSA.80.5	niipiwa' kaye ci⁠minihkweyaank osipiinkwaapo.
PSA.80.6	Niinawint ohsha niwiicitaamaakaninaanik kaa⁠onci mamiikaatiwaatc;
PSA.80.6	kaa⁠shiinkenimiyamintwaa e⁠maaneniminankitwaa.
PSA.80.7	Oo Kishemanitoo kaaMaawaci mashkawisiiyan,
PSA.80.7	kiiwe otaahpinihshinaam, mino kanawaapamihshinaam, ci⁠pimaatisiyaank.
PSA.80.8	Shoominaahtik hsa Iicipahkiink 
PSA.80.8	kaa⁠ishkwaa maaciiyaamohkaanatwaa tahsh kotak pemaatisiwaatc,
PSA.80.8	miihsh kaa⁠ishi kihtikaanatc,
PSA.80.9	ekiih pashkwahkamikinikeyan waa⁠ishi kihtikaanatc.
PSA.80.9	Miihsh kaakiih kontaawikitc mihtahkamik.
PSA.80.9	Misiwe tahsh ahkiink kii‑ishi misihtenihtaawiki.
PSA.80.10	Miitahsh waciin kaakii akawaahtekin,
PSA.80.10	eshi watihkwaniwitc kaye onci akawaahtehshinook kihcikiishkaahtikook.
PSA.80.11	Weti hsa kihcikamiink ishi niimaahkwatikonesi,
PSA.80.11	piinihsh weti siipink Iyoohparetiis 
PSA.80.12	Wekonen itahsh inaa kaa⁠onci piikopinatc waahkaayaapihkinikan,
PSA.80.12	inashke tahsh kahkina kaa⁠mayaashkamowaatc mii 'imaa wenci amwaawaatc shoomina'.
PSA.80.13	Pikwaci koohkoohshak noohpimiink kaapi onciiwaatc
PSA.80.13	oshikoshkawaawaa' shoomina', aya'aawihshak mii 'imaa wentancikewaatc.
PSA.80.14	Oo Kishemanitoo Kaa⁠Maawaci mashkawisiiyan,
PSA.80.14	kihcikiishikonk onsaapin,
PSA.80.14	ci⁠kanawaapamiyaank shoominaahtikonk enentaakosiyaank,
PSA.80.15	kiin iitok kaakii kihtikaanatc,
PSA.80.15	wa'a oshkaahtik okosihsimaank enentaakositc kaakii mashkawiki'atc.
PSA.80.16	Kaa⁠shiinkenimiyamintwaa okii kishka'waawaan shoominaahtikoon,
PSA.80.16	okiih caakiswaawaan kaye, e⁠kihci nooci'atwaa,
PSA.80.16	mii hsa 'i eshi nihshiwanaatisiwaatc.
PSA.80.17	Kanawenim, naatamaw kaye pemaatisiwaatc kaakii onaapamatwaa,
PSA.80.17	pemaatisiwaatc kaakii ishi'atwaa ci⁠soonkisiwaatc.
PSA.80.18	Kaawiin itahsh miinawaa wiihkaa kika nakanikoohsii;
PSA.80.18	kanawenimihshinaam ci⁠pimaatisiyaank,
PSA.80.18	miitahsh ci⁠wiintamaank kiwiinsowin kanoonikooyan.
PSA.80.19	Oo Tepencikeyan Kishemanitoo Kaa⁠Maawaci mashkawisiiyan
PSA.80.19	kiiwe otaahpinihshinaam;
PSA.80.19	mino kanawaapamihshinaam, ci⁠pimaatisiyaank.
PSA.84.1	Tepencikeyan Kaa⁠Maawaci mashkawisiiyaan,
PSA.84.1	etatawe hsa kihci minonaakwan kaa⁠ishitaayan.
PSA.84.2	Maawac iko e⁠antawentamaan ci⁠ayaayaan weti!
PSA.84.2	Nimihsawentaan cikii ayaayaampaan
PSA.84.2	kaashi waahkaayaahkonikaatenik kaaTipenciketc otanami'ewikamik;
PSA.84.2	enikohkote'ewak hsa ninka nikamoohtamawaa
PSA.84.2	kaa⁠pimaatisitc Kishemanitoo ehpiihci ciihkentamowak.
PSA.84.3	Tepencikeyan kaaMaawaci mashkawisiiyan,
PSA.84.3	nintookimaam, kaa⁠oKishemanitoomiminaan,
PSA.84.3	inashke hsa wiin a'a osaawipinehshiinsh otooshihtoon ke⁠owasihsonitc;
PSA.84.3	shaashaawanipiihsi kaye oshihtamaaso owasihson
PSA.84.3	keshi kanawenimaatc opinehshiinshenhsima' ciikaya'ii kipakitinaahsowinaapihkonk.
PSA.84.4	Aahpici hsa shawentaakosiwak iki kaa⁠ishitaawaatc kiwaahkaa'ikanink;
PSA.84.4	mooshak iko kaa⁠ina'amowaatc e⁠miikwehciwenimihkwaa.
PSA.84.5	Aahpici hsa shawentaakosiwak kaa⁠mashkawisii'atwaa,
PSA.84.5	ote'iwaank kaa⁠onci inentamowaatc ewii ishaawaatc waciink Saayan 
PSA.84.6	E⁠ani pimi ayaawaatc itahsh
PSA.84.6	kaashi pahsatinaanik pikwatahkamik Paka 
PSA.84.6	mii hsa 'i eni ishi moohkiciwaninik nipi;
PSA.84.6	kaa⁠kimiwaninik kaye mii 'imaa eni onci mooshkinepiinikin kaa⁠wawanahkamikaanikin.
PSA.84.7	E⁠ani pimi ayaawaatc tahsh mii 'i eni ishi mashkawaatisiwaatc;
PSA.84.7	piinihsh kahkina cini naakosiwaatc enaahsamiinitc Kishemanitoon eyaanitc Saayanink.
PSA.84.8	Oo Tepencikeyan Kishemanitoo kaaMaawaci mashkawisiiyan,
PSA.84.8	Cekap 
PSA.84.9	Oo Kishemanitoo, taka shawenim kaa⁠naatamawinankitc,
PSA.84.9	mino kanawaapam kaye kaakii onaapamatc.
PSA.84.10	Peshiko kiishik hsa kii⁠ayaank kitanami'ewikamikonk
PSA.84.10	nawac onishihshin ahpiihc wiin kii⁠ayaank
PSA.84.10	mitaahswaahk tahso kiishik pahkaan ninkoci.
PSA.84.10	Miitahsh niin eshi mihsawentamaan
PSA.84.10	nawac ci⁠kanawentamaampaan ishkwaantem owaahkaa'ikanink ninKishemanitoom,
PSA.84.10	ahpiihc wiin ci‑ishitaawakipan otaawiniwaank kaa⁠maci'ishiwepisiwaatc.
PSA.84.11	KaaTipenciketc Kishemanitoo iitok kaa⁠naatamawinank,
PSA.84.11	kaa⁠kihci inentaakositc kaye kikihciokimaaminaan,
PSA.84.11	wiin iitok kaa⁠minwaapamiwetc,
PSA.84.11	kaa⁠kihtenimiwetc kaye.
PSA.84.11	Kaawiin hsa okihciwinamawaahsii'
PSA.84.11	wenishihshininik i'i kwayahk kaa⁠ishihcikenitc.
PSA.84.12	Tepencikeyan kaaMaawaci mashkawentaakosiyan,
PSA.84.12	aahpici hsa shawentaakosiwak iki kaa⁠tepweyenimihkwaa.
PSA.85.1	Oo Tepencikeyan, kiin hsa kinaakohtoon e⁠minwaapantaman kitahkiim,
PSA.85.1	ekiih kiiwe minohse'atwaa Isriyalak 
PSA.85.2	Kipoonentamawaak hsa eshi macitootamowaatc kipimaatisiimak,
PSA.85.2	kitakwana'amowaanan kaye kahkina eshi mamaashiiwaatc.
PSA.85.3	Kikii ahtekitaahs kaye kaakii ishi nishki'ihkwaapan,
PSA.85.3	ekii ishihcikeyan ci⁠naakwahsinok kikihci nishkaatisiwin.
PSA.85.4	Oo Kishemanitoo Pemaaci'iyaank, kiiwenotawihshinaam,
PSA.85.4	taka mii 'i keshi poonihsek i'i kaashi maanaapamiyaank.
PSA.85.5	Miina ko'i nehpic waa⁠ishi nishkaatisiihkantawiyaank?
PSA.85.5	Kikani nishkaatisiihkantawaak ina kaye kahkina keni ayaawaatc.
PSA.85.6	Kaawiin ina miinawaa kika kiiwe naasihkawihsiinaam,
PSA.85.6	niinawint wepimaatisiimiyan cikiih ciihkenimikooyampan?
PSA.85.7	Oo Tepencikeyan naakohtamawihshinaam kiminotootaakewin,
PSA.85.7	pimaaci'ihshinaam.
PSA.85.8	Ninka noontawaa hsa niin Kishemanitoo kaaTipenciketc ke⁠ihkitotc;
PSA.85.8	weweni hsa okanoonaa' opimaatisiima' e⁠ahshotamawaatc pisaanisiwin, tepinawewisitc.
PSA.85.8	Keko tahsh ta⁠ishihcikehsiiwa' ci⁠kiiwenotaminitc okakiipaatisiwinini.
PSA.85.9	Iki hsa kaa⁠kohtaanenimaawaatc tepwe opehshwentaanaawaa opimaaci'iwewinini,
PSA.85.9	kaaTipenciketc okihci inentaakosiwin ci‑ishitaamakaninik i'imaa kitahkiiminaanink.
PSA.85.10	Saaki'iwewin hsa tepweyentaakosiwin itahsh nakishkotaatiimakanoon,
PSA.85.10	kwayahkwaatisiwin, pisaanentamowin kaye hsa nakishkotaatiimakanoon.
PSA.85.11	Tepweyentaakosiwin ihsa ahkiink onci ishpishkaa,
PSA.85.11	Kishemanitoo tahsh wiin okwayahkwaatisiwin kihcikiishikonk onci naashiimakanini.
PSA.85.12	KaaTipenciketc hsa tepwe kika miinikonaan wenishihshininik,
PSA.85.12	kitahkiiminaanink itahsh ta⁠paahtiinat ke⁠manishikaatek.
PSA.85.13	Kwayahkwaatisiwin hsa oniikaaniihtamaakoon kaaTipenciketc
PSA.85.13	eh⁠kwayaancihtamaakotc wa‑ani ishaatc.
PSA.90.1	Tepencikeyan, kiin iitok nintaawininaan mooshak
PSA.90.1	kaapi inenimikooyan kaa⁠pishi'ayaanihke onciiyaank.
PSA.90.2	Cipwaa hsa oshihtooyan kihci waciin,
PSA.90.2	cipwaa oshihtooyan kaye ahki,
PSA.90.2	aasha otaanaank nehpic kikiih pi'onci Kishemanitoow,
PSA.90.2	mooshak kaye nehpic iko ahpane kikani Kishemanitoow.
PSA.90.3	Miitahsh kaye eshi'atc inini ci⁠kiiwe tinowitc paashkinehkamikonk e⁠inatc,
PSA.90.3	“Paashkinehkamikonk hsa miinawaa ishi kiiwe ishi'ayaan.”
PSA.90.4	taapishkoo piciinaako aasha kaakiih pi mayaashkaamakahk mii 'i enentaman,
PSA.90.4	taapishkoo acina ehta kaa⁠pimi tipa'ikaneyaak eh⁠tipihkahk e⁠inentaakwahk.
PSA.90.5	Taapishkoo hsa kekoon kaa⁠maaciiyaapootek mii hsa 'i entootawatwaa pemaatisiwaatc,
PSA.90.5	acina ehta e⁠ayaawaatc taapishkoo inaapantamowin kaashi tahkwaak.
PSA.90.5	Mii hsa kaye enentaakosiwaatc taapishkoo mashkohsiin
PSA.90.5	kaa⁠oshki nihtaawikihkin eh⁠kishepaawakahk;
PSA.90.6	kaani maaciikinkin, e⁠ani kiishikinkin tahsh, miitahsh enishi paahtekin,
PSA.90.6	e⁠ani nipoomakahkin tahsh e⁠ani onaakohshink.
PSA.90.7	Kinishkaatisiwin ohsha kaa⁠caaki'ikoyaank;
PSA.90.7	aahpici kaye kikohsikoo kii⁠maanaapantaman.
PSA.90.8	Nimacitootamowininaanin hsa kitishi pakitinaanan enaahsamiiyan,
PSA.90.8	e⁠ishi pakitinaman ninkiimooci macitootamowininaanin mohshe ci⁠naakwahkin.
PSA.90.9	E⁠nishkaatisiyan ohsha acina ehta kaa⁠onci pimaatisiyaank;
PSA.90.9	e⁠ishkwaahseyaank taapishkoo saakitanaamowin kaashi ishkwaahsek.
PSA.90.10	Niishwaahsimitana (70) tahsopipoon hsa ehta ninka pimaatisimin;
PSA.90.10	nihshwaahsimitana (80) tahsopipoon tahsh
PSA.90.10	ninka pimaatisimin kiishpin kota mashkawaatisiyaank;
PSA.90.10	shaakooc itahsh mii 'imaa wenciik maanshihsewin, maanentamowin kaye.
PSA.90.10	Aahpici acina nimpimaatisimin, miihsh i'i kaawiin ninka kihkentaakosihsiimin.
PSA.90.11	Kaawiin iitok wiihkaa awiya
PSA.90.11	opi toohkamancihtoohsiin ehpiihtentaakwaninik kinishkaatisiwin!
PSA.90.11	Kaawiin iitok awiya okihkentansiin
PSA.90.11	aaniin eshi kohtaanentaakwaninik kinishkaatisiwin.
PSA.90.12	Kihkino'amawihshinaam aaniin ehpiihci tahkwaak pimaatisiwin
PSA.90.12	niinawint hsa ci⁠ani kakiihtaawentamaank.
PSA.90.13	Aaniin tahsh keyaapi minihk wa⁠nishkaatisiihkantawiyaank?
PSA.90.13	Oo Tepencikeyan, koohpaatenimihshinaam kitanohkii'aakanak kaatinowiyaank!
PSA.90.14	Entahso kikishep ihsa
PSA.90.14	mooshkinahtoon nimpimaatisiwininaanin mooshak eshi saaki'iweyan,
PSA.90.14	ci⁠onci ciihki nikamoyaank, ci⁠minwentamaank kaye
PSA.90.14	minihk ke⁠pimaatisiyaank.
PSA.90.15	Kiiwe naapinamawihshinaam hsa
PSA.90.15	ci⁠minwentamaank minihk tahso kiishik kaakii maanshihse'iyaank,
PSA.90.15	minihk hsa ko entahsopipoon kaakiih pi maanshihseyaank!
PSA.90.16	Taka hsa niinawint kitanohkii'aakanak
PSA.90.16	waapanta'ihshinaam kitishihcikewinan,
PSA.90.16	taka kaye keni oniicaanihsiyaank
PSA.90.16	owii ani waapantaanaawaa kikihciokimaawentaakosiwin.
PSA.90.17	Tepencikeyan ninKishemanitoominaan,
PSA.90.17	taka kishawencikewin ninka wiiciiwikomin,
PSA.90.17	ishihsehtoon kaye nintishihcikewininaanink ci⁠onci minohseyaank.
PSA.91.1	Awenen hsa eshitaatc kaashi tapinawishkikenitc Maawac Eshpentaakosinitc,
PSA.91.1	mii hsa awe ke⁠ayaatc kaashi naatamaakenitc Kaa⁠Maawaci Mashkawisiinitc!
PSA.91.2	Mii hsa 'a ke'inaatc kaaTipencikenitc,
PSA.91.2	“Wiin ohsha kaa⁠naacipa'iwaanak, wiin kaye kaa‑ahpa'iwaanak ci⁠naatamawitc,
PSA.91.2	mii hsa awe ninKishemanitoom kaa⁠tepweyenimak!”
PSA.91.3	Kehcinaac hsa ko kika naatamaak
PSA.91.3	ci⁠nakwaahsowaahsiwatc eshi nakwaashiwenitc okaahcitiniwe',
PSA.91.3	kika kanawenimik kaye ci⁠papaamenimikohsiwatc ini kaa⁠nihshiwanaaci'iwemakaninikin.
PSA.91.4	Omiinkwanink hsa wiinke kika ishi aakooshkaak,
PSA.91.4	kaashi wiimpi ninkwiikanenitc hsa kika ishi naatamak,
PSA.91.4	otepweyentaakosiwin mii 'i ke⁠inwaatamowatc taapishkoo ke⁠onakaa'ikaniyan,
PSA.91.4	kaye keshi aakawihshinan.
PSA.91.5	Kaawiin kaye kika kohtansiinan
PSA.91.5	kaa⁠naniisaanentaakwahkin kaa‑ayaakin eh⁠tipihkahk,
PSA.91.5	kiih⁠kiishikahk kaye kaa‑ayaakin
PSA.91.5	kaa⁠naniisaanentaakwahkin pihkwahkonk kaa⁠inentaakwahkin.
PSA.91.6	Kaawiin kaye kika kohtansiin kaa⁠nihshiwanaaci'iwemakahk
PSA.91.6	kaa⁠papaami ayaak kii⁠tipihkahk,
PSA.91.6	macikekoon kaye kaa⁠nihshiwemakahk kiih⁠kiishikahk.
PSA.91.7	Mihsawaa ko miitaahswaahk (1,000)
PSA.91.7	kawihsewaatc e⁠nipowaatc ohpime kaashi ayaayan,
PSA.91.7	mitaahciink mitaahswaahk 10,000 kaa⁠waahkaashkawihkwaa,
PSA.91.7	kewiinawaa ta⁠kawihsewak kaawiin hsa kiin awaac iko kika wiihsakaahpinehsii.
PSA.91.8	Ayinaapiyan itahsh kika waapamaak
PSA.91.8	aaniin omacitootamook eshi nana'ahsintwaa.
PSA.91.9	KaaTipenciketc itahsh ekii onenimatc ci⁠nihtaa naatamawihk,
PSA.91.9	ewii ishitaawatc kaye eshi'ayaatc Maawac Kaa⁠ishpentaakositc;
PSA.91.10	kaawiin tahsh macikekoon kika otihsikohsiin,
PSA.91.10	kaawiin kaye kihci inahkamikisiwin
PSA.91.10	pehsho ta⁠piishaamakahsinoon kitaawinink.
PSA.91.11	ci⁠kanawenimimihk aaniin piko keni ishihcikewatc.
PSA.91.12	ci⁠wiihsakisitehshinowaahsiwatc i'imaa kaashi ahsiniihkaanik.
PSA.91.13	oshki mihshipishiwenhsan kaye, macikinepikoon itahsh kaye.
PSA.91.14	Kishemanitoo tahsh o'o ihkito,
PSA.91.14	“Aaniihsh eh⁠saaki'itc mii 'i ke⁠onci shaapwii'ak,
PSA.91.14	ninka naatamawaa kaye e⁠kihkentank niwiinsowinini.
PSA.91.15	Kanooshitc hsa, ninka nahkwehtawaa;
PSA.91.15	ninka wiiciiwaa kaye ahpii wahsitaawihsetc,
PSA.91.15	ninka shaapwii'aa ninka kihtenimaa hsa kaye.
PSA.91.16	Ninka ishi'aa hsa kinwesh ci⁠pimaatisitc ke⁠onci minwentank,
PSA.91.16	ninka ishi'aa kaye ci⁠waapantank kaashi pimaaci'iwewak!”
PSA.93.1	KaaTipenciketc hsa tipencike,
PSA.93.1	eh⁠kikishkank okimaawentaakosiwin, mashkawisiiwin kaye;
PSA.93.1	ahki hsa wiinke aayiitahte, kaawiin ta⁠wahkawinikaatehsinoon.
PSA.93.2	Oo Tepencikeyan, kitookimaawapiwin hsa mewisha kii⁠onahte,
PSA.93.2	ekiih pi ayaayan mewisha cipwaa ayaak kekoon.
PSA.93.3	Oo Tepencikeyan, kihcikam hsa kishiiwemakan eh⁠kiikitoomakahk;
PSA.93.3	kishiiwemakan e⁠matweyaashkaak.
PSA.93.4	KaaTipenciketc hsa maawaci tipencike weti kihcikiishikonk,
PSA.93.4	nawac kihci inentaakosi ahpiihc wiin enwewaakamaashkaanik kihcikam,
PSA.93.4	nawac kaye mashkawentaakosi ahpiihc i'i kaa⁠soonkaashkaanik.
PSA.93.5	Kitihkitowinan hsa ta⁠nehpitahtewan,
PSA.93.5	tepwe kikihci anami'ewikamik kihtentaakwan
PSA.93.5	nehpic iko, Tepencikeyan.
PSA.95.1	Ampeyohk, taka nikamoohtawaataa kaaTipenciketc eh⁠ciihkentamank,
PSA.95.1	taka shaakowetaa ci⁠ciihkihtawinank Kishemanitoo,
PSA.95.1	Ahsiniink kaa⁠inentaakositc kiPimaaci'iweminaan.
PSA.95.2	Ampeyohk, taka naasihkawaataa eshi'ayaatc ci⁠miikwehciwenimank,
PSA.95.2	taka kaye kishiiwewaataa ci⁠ciihkihtaakosiwankitc
PSA.95.2	ci‑ina'amowankitc e⁠miikwehciwenimank!
PSA.95.3	Wiin iitok kaaTipenciketc kaa⁠kihci Kishemanitoowitc,
PSA.95.3	wiin kaye kaa⁠kihciokimaahkantawaatc kahkina kotak manitoo'.
PSA.95.4	Wiin hsa kaa⁠misiwe tipentank ahkiini,
PSA.95.4	e⁠onci tipentank maawac waahsa anaamahkamik
PSA.95.4	piinihsh itahsh weti kaashi wakitatinaanikin ini kihci waciin.
PSA.95.5	Kihcikamiini hsa wiin otipentaan aaniihsh wiin okii oshihtoon;
PSA.95.5	oninciink kaye okii onci oshihtoon kaa⁠paankwahkamikaanik.
PSA.95.6	Ampeyohk, taka animihkohtaataa ci⁠anami'ehtawank;
PSA.95.6	taka kaye ociciinkwanapiihtawaataa enaahsamiitc kaaTipenciketc kaakii oshi'inank!
PSA.95.7	kiinawint iitok opimaatisiima' kaa⁠naanaakaci'aatc,
PSA.95.7	taapishkoo omaanahcaanihshima' kaa⁠tootawaatc e⁠ahshamaatc kaashi mashkohsiihkaanik.
PSA.95.7	Pisintamowaahk aaniin ehkitotc noonkom kaa⁠kiishikaninik, 
PSA.95.8	kaakii ishi shashiipihtawaawaatc Kishemanitoon weti Meripa 
PSA.95.8	kaakii ayintiwaatc eh⁠kiishikaninik weti Maasa 
PSA.95.9	Mii hsa weti kaakii ishi kakwetenimiwaatc ekii anta kihkenimiwaatc kaye,
PSA.95.9	aanawiin ekii waapantamowaatc aaniin kaakiih pi ishihcikewak.
PSA.95.10	Niimitana tahsopipoon tahsh ninkii maanaapamaak iki pemaatisiwaatc ekii ihkitoyaan,
PSA.95.10	‘Mooshak hsa otinentamowiniwaan owaniwinikonaawaan,
PSA.95.10	kaawiin kaye otootaahpinansiinaawaa kaa⁠ishihcikewak.’
PSA.95.11	‘Kaawiin hsa wiihkaa ta⁠piintikehsiiwak i'iweni ahkiini
PSA.95.11	kekii ishi anwepiwaahpan kaawii miinakwaapan.’ ”
PSA.96.1	Oshki nikamonini nikamoohtawihk kaaTipenciketc;
PSA.96.1	kahkina o'omaa misiwe ahkiink kaa‑ayaayek nikamoohtawihk kaaTipenciketc.
PSA.96.2	Nikamoohtawihk kaaTipenciketc, nanaahkomihk kaye otishinihkaasowinink onci!
PSA.96.2	Tashintamowaahk entahso kiishik aaniin eshi pimaaci'iwetc.
PSA.96.3	Tashintamowaahk okihci inentaakosiwin
PSA.96.3	mekweya'ii eshi'ayaanitc kaa⁠pepahkaanwewaanakisinitc pemaatisinitc,
PSA.96.3	omaamahkaacihcikewinan kaye kaakiih tootawaatc kahkina pemaatisinitc.
PSA.96.4	KaaTipenciketc hsa etatawe kihci inentaakosi,
PSA.96.4	te'ahpiihci kihci inentaakosi ci⁠nanaahkomintipan;
PSA.96.4	wiin kaye maawac ci⁠kohtaanenimintipan kahkina kaa⁠tahshinitc manitoo'.
PSA.96.5	Pemaatisiwaatc hsa kahkina kaa⁠omanitoomiwaatc mihci manitoohkaaniwiwa',
PSA.96.5	kaaTipenciketc hsa wiin kaakii oshihtootc kihcikiishikoni.
PSA.96.6	Wiinke hsa kihci inentaakosi, kihciokimaawentaakosi kaye;
PSA.96.6	omashkawisiiwin, ominonaakosiwin kaye
PSA.96.6	mooshkinewentaakwanini otanami'ewikamikonk.
PSA.96.7	kihci inentamowaahk okihci inentaakosiwin, omashkawisiiwin kaye!
PSA.96.8	Kihci inentamowaahk hsa kaaTipenciketc owiinsowin;
PSA.96.8	piitamawihk miikiwewin otanami'ewikamikonk ci⁠piishaayek kaye.
PSA.96.9	Anami'ehtawihk kaaTipenciketc kaashi minonaakwaninik okihtentaakosiwin,
PSA.96.9	nininkishkaak kaye enaahsamiitc kahkina ahkiink kaa‑ayaayek!
PSA.96.10	Mii hsa 'owe ke⁠ihkitoyek mekweya'ii ayaayek eshi'ayaawaatc pemaatisiwaatc,
PSA.96.10	“KaaTipenciketc hsa kihciokimaawi!
PSA.96.10	O'o hsa ahki wiinke ayiitahte kaawiin ta⁠waahkawinikaatehsinoon;
PSA.96.10	weweni kaye oka inaahkonaa' pemaatisinitc tipaahkonaatc.”
PSA.96.11	Taka kiishik ta⁠ciihkentamoomakan, ahki kaye ta⁠minwentamoomakan!
PSA.96.11	Taka kihcikam ta⁠kihci noontaakwan, kahkina kaye kekoon i'imaa eyaak kihcikamiink!
PSA.96.12	Taka mihshawahkamikoon ta⁠ciihkentamoomakanoon,
PSA.96.12	kahkina kaye kekoonan i'imaa eyaakin!
PSA.96.12	Miitahsh i'i mihtikook noohpimiink kaa‑ayaawaatc
PSA.96.12	ci⁠nikamowaatc ke⁠ahpiihci minwentamowaatc
PSA.96.13	ci⁠nikamoohtawaawaatc kaaTipencikenitc ahpii pi⁠takohshininitc
PSA.96.13	wiihpi onaahkonaminitc ahkiini.
PSA.96.13	KaaTipenciketc hsa kwayahk,
PSA.96.13	weweni kaye oka ishi tipenimaa' pemaatisinitc o'omaa ahkiink kaa‑ayaanitc.
PSA.100.1	Shaakowek ci⁠nikamoohtawek kaaTipenciketc,
PSA.100.1	kahkina ahkiink eyaayek!
PSA.100.2	Anami'ehtawihk kaaTipenciketc e⁠minwentamek;
PSA.100.2	pinaasihkawihk kaashi ayaatc ci⁠tako ina'amowek
PSA.100.2	kaa⁠ciihkihtaakwaninikin nikamonan.
PSA.100.3	Kihkentamok kaaTipenciketc wiin eh⁠Kishemanitoowitc!
PSA.100.3	Wiin ohsha kaakii oshi'inank, wiin kaye kaa⁠tipeniminank;
PSA.100.3	kiinawint iitok opimaatisiima',
PSA.100.3	omaanahcaanihshima' kaa‑ayaanitc kaashi mashkohsiihkaanik.
PSA.100.4	Miikwehciwentamok ahpii kii⁠piintikeyek eshi ishkwaantemiwaninik okihci anami'ewikamik,
PSA.100.4	i'imaa kaye kaashi waahkaayaahkonikaatenik ci⁠nanaahkomek.
PSA.100.4	Miikwehciwenimihk, miikwehciwentamowaahk kaye owiinsowin!
PSA.100.5	mooshak kaye kaashi saaki'iwetc nehpici ayaani,
PSA.100.5	kaashi tepweyentaakositc kaye kaawiin ta⁠poonihsehsinini.
PSA.103.1	Taka misiwe Nintahcaahkonk ninka onci miikwehciwenimaa kaaTipenciketc!
PSA.103.1	Enikohkwaatisiyaan hsa ninka miikwehciwentamowaan owiinsowin kaa⁠kihtentaakwaninik.
PSA.103.2	Nintahcaahkonk hsa ninka onci miikwehciwenimaa kaaTipenciketc,
PSA.103.2	kaawiin ninka waniihkewaahsiin aaniin eshi nihtaa minotootawitc.
PSA.103.3	Wiin eh⁠poonentamawitc kahkina kaashi macitootamowak;
PSA.103.3	kaa⁠mino'ayaa'itc kaye kahkina kaashi aahkosiwak!
PSA.103.4	Wiin kaye eh⁠pimaacihtootc nimpimaatisiwin
PSA.103.4	ci‑ishaawaahsiwak kaashi ayaanitc onipoo',
PSA.103.4	eh⁠shawenimitc itahsh kaa⁠onci pihtaanohkwaane'itc
PSA.103.4	ci⁠kikishkamowak osaaki'iwewin, okoohpaatenimiwewin kaye.
PSA.103.5	Wiin kaa⁠wenooci miishitc wenishihshininikin kekoonan minihk pemaatisiwak;
PSA.103.5	mii hsa tahsh kaa⁠onci kiiwe oshkaatisiyaan eh⁠soonkisiyaan taapishkoo mikisi.
PSA.103.6	KaaTipenciketc hsa kwayahk nihtaa tootaake,
PSA.103.6	weweni e⁠inaahkonaatc kahkina kaa⁠wehsaani'imintc.
PSA.103.7	Moosihsoon ohsha okii kihkentamo'aan kaakii inentank waa⁠ishihciketc;
PSA.103.7	miihsh kaakii waapanta'aatc pemaatisinitc Isriyala' kaakii ishi mashkawihciketc.
PSA.103.8	Wiinke shashiipikitaaso, wiinke kaye wenootanini kaashi nehpici saaki'iwetc.
PSA.103.9	Kaawiin hsa ishihcikehsii mooshak ci⁠anaamihtaakositc,
PSA.103.9	kaawiin kaye ta⁠nehpici nishkaatisihsii.
PSA.103.10	Kaawiin kitishi nana'ahsikohsiinaan
PSA.103.10	kaa⁠ishi kashkihtamaasowankipan kii⁠macitootamank,
PSA.103.10	kaawiin kaye kitipa'amaakohsiinaan kaa⁠ishi mamaashiiwank.
PSA.103.11	Taapishkoo hsa kiishik kaa‑ahpiihci kihci ishpaak o'omaa onci ahkiink,
PSA.103.11	mii 'iwe nahke eshi saaki'aatc kaa⁠kohtaanenimikotc.
PSA.103.12	Taapishkoo hsa waapanonk kaa‑ahpiihci kihci waahsawank i'imaa onci ninkaapii'anonk,
PSA.103.12	mii hsa minihk kaashi wepinank kimacitootamowininaanin.
PSA.103.13	Taapishkoo hsa kaye otetemaa kaashi shawenimaatc oniicaanihsa',
PSA.103.13	mii hsa peshikwan kaaTipenciketc eshi shawenimaatc kaa⁠kohtaanenimikotc.
PSA.103.14	Aaniihsh omincimentaan eshi'ayaawank
PSA.103.14	eh⁠kihkentank ahkamikonk e⁠onciiwankitc.
PSA.103.15	A'awe tahsh inini, mii hsa 'i eshi tahkwaanik opimaatisiwin
PSA.103.15	taapishkoo mashkohsi acina ehta kaa‑ayaak,
PSA.103.15	taapishkoo kaye waapikwan kaashi minokink kaa‑ayaak mihshawahkamik.
PSA.103.16	Ahpii tahsh kaa⁠ishkwaa pimaanimahk miihsh ci⁠pooni ayaak i'i waapikwan,
PSA.103.16	kaawiin ci⁠kihkentaakwahk aaniinti kaa⁠ishi'ayaakopanen.
PSA.103.17	KaaTipenciketc osaaki'iwewin hsa kaawiin wiihkaa ta⁠poonihsehsinini
PSA.103.17	miihsh i'i nahke eshi saaki'aatc kaa⁠kohtaanenimikotc,
PSA.103.17	kaashi kwayahko tootawaatc keni ayaanihke nihtaawiki'itinitc,
PSA.103.18	i'i tepwe kaa⁠tootaminitc, ehkanawentaminitc otinaahkonikewin
PSA.103.18	e⁠ishihcikenitc eshihsininik otahshotamaakewin kaakii aayiici oshihtamawaakopanen.
PSA.103.19	KaaTipenciketc ohsha okii ishi aayiici onahtoon otookimaawapiwin kihcikiishikonk;
PSA.103.19	wiin hsa kahkina kekoonini misiwe kaa⁠tipentank.
PSA.103.20	Kiinawaa encalak kaa⁠soonkentaakosiyek,
PSA.103.20	kaa⁠na'ihtamowek otinaahkonikewinan,
PSA.103.20	kaa⁠pisintamowek kaye aaniin ehkitotc,
PSA.103.20	nanaahkomihk kaaTipenciketc!
PSA.103.21	Nanaahkomihk kaaTipenciketc kahkina kiinawaa kaa⁠ohkwiinowi'itiyek weti kaashi ayaatc,
PSA.103.21	kaa‑anohkiihtawek kaa⁠tootamowek eshi antawentank!
PSA.103.22	Taka kaaTipenciketc oka nanaahkomikonan kahkina kaakii oshihtootc,
PSA.103.22	misiwe piko otipencikewinink oka onci nanaahkomikonan!
PSA.103.22	Nintahcaahkonk hsa ninka onci miikwehciwenimaa kaaTipenciketc!
PSA.104.1	Nintahcaahkonk hsa ninka onci miikwehciwenimaa kaaTipenciketc.
PSA.104.1	Oo Tepencikeyan ninKishemanitoom etatawe kikihci inentaakos;
PSA.104.1	eh⁠kikishkaman kihtentaakosiwin, okimaawentaakosiwin kaye;
PSA.104.2	kaa⁠waahseyaak kaye kipisihkaan taapishkoo kaashi kikishkikaatek kashkiikiiwin.
PSA.104.2	Mii kaye kaah⁠tootaman kiishik ekii tashweyiikipitooyaan
PSA.104.2	taapishkoo kaa⁠toocikaatek pakwaanekamik.
PSA.104.3	Kikii ishi oshihtoon kaye kitaawin ishpimink nipiihkaank.
PSA.104.3	Mii kaye enwaataman waahkwiin kimiikaasowi'otaapaanink,
PSA.104.3	kii⁠piminoowek mii 'imaa eshi pimi ayaayan.
PSA.104.4	kaa⁠waawaahtehsek kitinwaataan taapishkoo kaa‑anohkiihtawihkwaa.
PSA.104.5	Kiin kaye wiinke kikii aayiitahtoon ahki i'imaa kaashi ahtek,
PSA.104.5	kaawiin tahsh wiihkaa ta⁠wahkawihsehsinoon.
PSA.104.6	Kii⁠oshi pakitinaman hsa nipi kihcikamiink
PSA.104.6	mii hsa kaa⁠tootaman taapishkoo kashkiikiiwin kaa⁠pakiciikinikaatek;
PSA.104.6	kihci waciin tahsh wiinke kii⁠nihkipiiwan.
PSA.104.7	Ahpii tahsh kiih⁠kishii kanootaman nipi,
PSA.104.7	mii 'i kaa⁠ishi maaciiyaakamihsek;
PSA.104.7	ekii maaciipa'iweyaakamihsek ahpii kii⁠noontamaamakahk
PSA.104.7	kaakii ishi shaakowewatc kii⁠pinehsiiwihtaakosiwatc.
PSA.104.8	Kihci waciihkaank hsa itahsh kii⁠ani ayishiciwan
PSA.104.8	piinihsh ekii ani ocihciciwank kaashi papahsatinaak,
PSA.104.8	kaakii ishi oshihtoowampanen ke⁠ishi'ayaak i'i nipi.
PSA.104.9	Kikii oshihsitoon hsa aanti ke⁠ahko ishaamakahk i'i nipi
PSA.104.9	miinawaa wiihkaa ci⁠nihkipiihsinok o'o ahki.
PSA.104.10	Kitishihtoon kaye moohkiciwinipi ci⁠mamoohkiciwank kaashi papahsatinaak,
PSA.104.10	siipiin kaye ci⁠ayishiciwankin kaashi nanahsawatinaak.
PSA.104.11	Mii hsa tahsh i'imaa wentaakamancikewaatc aya'aawihshak mihshawahkamik kaa‑ayaawaatc,
PSA.104.11	pikwaci maanshimihtatimook kaye wenci teminihkwewaatc.
PSA.104.12	Pinehshiinshak kaye kaa⁠papaamihsewaatc mii 'imaa eshi wasihswanohkewaatc ciikipiik,
PSA.104.12	eh⁠tanwewitamowaatc mekweya'ii kaashi wawatihkwanihkaanik.
PSA.104.13	Weti tahsh ishpimink kaashi ayaayan
PSA.104.13	kitoonci ishihcike cishi kimiwank kaashi papiihkwatinaak,
PSA.104.13	miitahsh o'o ahki eshi tepinawesiimakahk misiwe e⁠naakwahk kitanohkiiwin.
PSA.104.14	Kiin kaa⁠ishihtooyan mashkohsiin ci⁠maaciikinkin ke⁠miiciwaatc pishihkiwak,
PSA.104.14	kihtikaanan kaye inini ke⁠pamihtootc,
PSA.104.14	ci⁠nihtaawikihtootc ke⁠miicitc i'imaa ahkiink.
PSA.104.15	Ci⁠oshihtootc kaye shoominaapooni ke⁠minote'eshkaakotc,
PSA.104.15	pimiteni kaye ke⁠minwiinkweshkaakotc,
PSA.104.15	ci⁠oshi'aatc kaye pahkweshikanan ke⁠mashkawisiishkaakotc.
PSA.104.16	Kiishkaahtikook Lepanan 
PSA.104.16	kaaTipenciketc omihtikoma' wiin iko kaakiih kihtikaanaatc.
PSA.104.17	Miitahsh i'imaa pinehshiinsha' eshi oshihtoonitc owasihswanini;
PSA.104.17	kihci mooska'ohsiwa' kaye mii 'imaa eshi wasihswanohkenitc kiishkaahtikonk.
PSA.104.18	Pikwaci maanatihkwak hsa kii⁠oshihtamawaawak waciin ci‑ishitaawaatc,
PSA.104.18	kaashi ayahsiniihkaanik tahsh wiin Paacaarwak 
PSA.104.19	Kiin kikii ishi'aa tipihki kiisihs
PSA.104.19	kiisihs kaye okihkentaan ahpii ke⁠pankihshimotc.
PSA.104.20	Kiin kikii oshihtoon kaa⁠kashkiitipihkahk.
PSA.104.20	Kii⁠tipihkaninik tahsh mii 'i kahkina aya'aawihshak
PSA.104.20	noohpimiink kaa‑ayaawaatc eshi mateyiiwaatc.
PSA.104.21	Oshki mihshipishiwak hsa kaye noontaakosiwak kii⁠antawencikewaatc,
PSA.104.21	e⁠nanaantawaapantamowaatc miicim Kishemanitoon kaa⁠miikiwenitc.
PSA.104.22	Kiisihsoon tahsh ehpi moohka'aminitc,
PSA.104.22	mii 'i eshi kiiwewaatc e⁠awi pimihshinowaatc owaashiwaank.
PSA.104.23	Mii hsa wiin i'i ahpii pemaatisiwaatc,
PSA.104.23	eshi tootamowaatc otanohkiiwiniwaan,
PSA.104.23	e⁠anohkiiwaatc piinihsh e⁠ani onaakohshininik.
PSA.104.24	Tepencikeyan, etatawe hsa niipiwa' kekoonan kikii oshihtoonan,
PSA.104.24	kikakiihtaawentamowiniink ohsha kahkina kekoon kikii onci oshihtoon!
PSA.104.24	Mooshkinewak ohsha o'omaa ahkiink kahkina kaakii oshi'atwaa!
PSA.104.25	I'i tahsh kaye kihcikam wawiinke mihcaa, mankateyaa kaye,
PSA.104.25	mii hsa imaa eyaawaatc kaa⁠kashki'aahsiwintwaa ci⁠akimintwaapan
PSA.104.25	ehpiihci paahtiinowaatc aya'aawihshak kaa⁠mamaantitowaatc,
PSA.104.25	kaa‑ayakaahshiinshiwaatc kaye.
PSA.104.26	mii kaye imaa kihci ohkaatiikinepik kaakii oshi'atc entashi otaminotc.
PSA.104.27	Kahkina hsa kitahpenimonotaakook
PSA.104.27	ci⁠ahshamatwaa ahpii kiiwii wiihsiniwaatc.
PSA.104.28	Kii⁠ahshamatwaa tahsh mii 'i eshi miiciwaatc,
PSA.104.28	kiin iitok kaa⁠ontinamawatwaa eshi wiihsiniwaatc,
PSA.104.28	miihsh i'i eshi tewiihsiniwaatc.
PSA.104.29	Ahpii hsa tahsh kiih⁠kaasowatc, mii 'i wiinke eshi sekisiwaatc;
PSA.104.29	kii⁠otaahpinamowatc kaye opakitanaamowiniwaan,
PSA.104.29	mii 'i eshi nipowaatc e⁠ani kiiwe ishi'ayaawaatc
PSA.104.29	paashkinehkamikonk kaakii onci oshi'aawintwaapanen.
PSA.104.30	Kii⁠miinatwaa tahsh pakitanaamowin mii 'i eshi oshi'intwaa,
PSA.104.30	kiin kaye oshki pimaatisiwin kitahtoon o'omaa ahkiink!
PSA.104.31	Taka kaaTipenciketc okihci inentaakosiwin nehpic ta‑ayaani,
PSA.104.31	taka kaye oka minwentaanan kaakii oshihtootc!
PSA.104.32	Kii⁠kanawaapantank ahkiini mii 'i eshi nininkishkaanik;
PSA.104.32	kii⁠saaminank kihci waciini mii 'i eshi paashkinenikin.
PSA.104.33	Ninka nikamoohtawaa hsa kaaTipenciketc ninKishemanitoom
PSA.104.33	minihk iko ke⁠pimaatisiyaan, ci‑ina'amaan e⁠miikwehciwenimak.
PSA.104.34	Taka kaye kaashi naanaakatawentamowak oka minwaapantan,
PSA.104.34	wiin iitok kaaTipenciketc kaa⁠onci minwentamowak.
PSA.104.35	Taka omacitootamook ta⁠nihshiwanaacihcikaniwiwak o'omaa ahkiink,
PSA.104.35	iki kaye kaa⁠maci'ishiwepisiwaatc taka kaawiin awahshime ta‑ayaahsiiwak.
PSA.104.35	Nintahcaahkonk ninka onci nanaahkomaa kaaTipenciketc!
PSA.104.35	Nanaahkomaataa kaaTipenciketc!
PSA.107.1	kaawiin hsa wiihkaa ta⁠poonihsehsinini osaaki'iwewin.
PSA.107.2	Taka mii 'oweni ke⁠ihkitowaatc kaa⁠pimaaci'ikowaatc kaaTipencikenitc,
PSA.107.2	kaakiih shaapwii'intwaa eshi mashkawisiinitc kaa⁠shiinkenimikowaatc.
PSA.107.3	Iki kaakii onci ohkonatwaa misiwe ahkiihkaank, waapanonk inahke,
PSA.107.3	ninkaapii'anonk, kiiwetinonk, shaawanonk inahke kaye.
PSA.107.4	Aaninta hsa kii‑ishi wawaanentamishkaawak pikwatahkamik,
PSA.107.4	ekii mihkansikwaa ootena aanti kekii ishi kapehshiwaahpan.
PSA.107.5	Kiiwii wiihsiniwak, kiiwii minihkwewak kaye
PSA.107.5	wiinke ekiih pakitenimowaatc.
PSA.107.6	Miitahsh kaakiih shaakowaanaawaatc kaaTipencikenitc e⁠maanshihsewaatc,
PSA.107.6	miihsh kaa⁠ishi naatamaakowaatc eshi wahsitaawihsewaatc.
PSA.107.7	Miitahsh kaakii ishiwinikowaatc
PSA.107.7	kwayahk eshi'ayaanik ootena aanti keshi kapehshiwaatc.
PSA.107.8	Ishinaakwanini tahsh ci⁠miikwehciwenimaawaahpan kaaTipencikenitc
PSA.107.8	kaashi aanawansininik eshi saaki'iwenitc,
PSA.107.8	aaniin kaye eshi maamahkaacihcikehtamawaanitc pemaatisinitc!
PSA.107.9	KaaTipenciketc ohsha otepahshamaa' kaa⁠noonteskatenitc,
PSA.107.9	ote mina'aa' kaye kaa⁠noontayaapaakwenitc e⁠miinaatc mino kekoonan.
PSA.107.10	Aaninta hsa kii‑ishi'ayaawa' eshi kashkiitipihkaninik,
PSA.107.10	aasha kekaa ekii niponitc,
PSA.107.10	sakaapaaneyaapiin e⁠mincimahpisonitc eh⁠kipa'omintc eh⁠kakwaatakentaminitc.
PSA.107.11	Onsaam aaniihsh okiih shashiipihtamini ekii ishihcikehsinik kaakii'inaatc,
PSA.107.11	ekii aanawentaminitc kaye kaakii inaahpan ke⁠ishihcikenitc Maawac Eshpentaakositc.
PSA.107.12	Miitahsh kaakiih tootawaatc ci⁠kihci anohkiinitc ke⁠onci tapahsenimonitc ote'iniink;
PSA.107.12	miihsh kaakiih pisokehshininitc, kaawiin hsa awiyan okii wiici'ikohsiini.
PSA.107.13	Miitahsh payesh kaakiih shaakowaanikotc kaaTipenciketc ekii maanshihsenitc.
PSA.107.13	Miihsh kaakii naatamawaatc kaakii ishi wahsitaawihsenitc.
PSA.107.14	Miitahsh kaakiih saakiciwinaatc eshi'ayaanihpan eshi kashkiitipihkaninik,
PSA.107.14	kekaa kaye kaawii ishi niponihpan.
PSA.107.14	Wiin itahsh kaakiih piikonank kaashi tahkopisonitc.
PSA.107.15	Ishinaakwanini tahsh ci⁠miikwehciwenimaawaahpan kaaTipencikenitc
PSA.107.15	kaashi aanawansininik eshi saaki'iwenitc,
PSA.107.15	aaniin kaye eshi maamahkaacihcikehtamawaanitc pemaatisinitc!
PSA.107.16	Okiih piikopitoonan hsa ishkwaanteman kaa⁠osaawaapihkaninikin,
PSA.107.16	opiikopitoonan kaye piiwaapihkowi kipa'ikanaapihkoon.
PSA.107.17	Aaninta tahsh kii⁠ani onci kakiipaatisiwak oshashiipihtamowiniwaank,
PSA.107.17	omaci'ishihcikewiniwaan kaye ekii onci kakwaatakihtoowaatc.
PSA.107.18	Omanaa waapantaanaawaa miicim,
PSA.107.18	opehshwaapantaanaawaa kaye nipowin.
PSA.107.19	Miitahsh kaakiih shaakowaanaawaatc kaaTipencikenitc e⁠maanshihsewaatc.
PSA.107.19	Okii naatamaakowaan itahsh kaakii ishi wahsitaawihsewaatc.
PSA.107.20	Okii ishinisha'amaakowaan ihsa tahsh otihkitowinini,
PSA.107.20	miihsh kaye i'imaa kaa⁠onci antawi'intwaa.
PSA.107.20	Okiih shaapwii'ikowaan i'imaa ninkwa'ahkaanink.
PSA.107.21	Ishinaakwanini tahsh ci⁠miikwehciwenimaawaahpan kaaTipencikenitc
PSA.107.21	kaashi aanawansininik eshi saaki'iwenitc,
PSA.107.21	aaniin kaye eshi maamahkaacihcikehtamawaanitc pemaatisinitc!
PSA.107.22	Taka hsa oka pakitinaanaawaan miikwehciwi pakitinaahsowinan,
PSA.107.22	ci⁠wiintamaakewaatc kahkina eshihcikenitc ci⁠tako nikamowaatc eh⁠ciihkentamowaatc.
PSA.107.23	Aaninta tahsh kii⁠maaciiaahshiwak kihcikamiink,
PSA.107.23	ekii anohkiiwaatc kihci ciimaanihkaank ke⁠ontaatisiwaatc.
PSA.107.24	Miitahsh kaakii waapantamowaatc
PSA.107.24	aaniin eshi maamahkaatanohkiinitc kaaTipencikenitc kihcikamiink.
PSA.107.25	Eh⁠kiikitonitc hsa ko kaaTipencikenitc ekiih pakamaanimaninik,
PSA.107.25	miihsh kaa⁠ishi mamaankaashkaanik.
PSA.107.26	Ishpimink inahke ekii ompaa'okowaatc,
PSA.107.26	kaye ekiih pi niisaa'okowaatc i'imaa kaashi waanaashkaanik,
PSA.107.26	e⁠naniisaanisiwaatc miihsh kaa⁠ishi pakitentamowaatc.
PSA.107.27	Ekiih siitawikaapawihsikwaa,
PSA.107.27	e⁠aayaashookanewaatc taapishkoo awiya kaa⁠kiiwashkwepiitc e⁠inentaakosiwaatc,
PSA.107.27	miihsh kaa‑ani ishi papiihshikonikewi ishi'ayaawaatc.
PSA.107.28	Miitahsh payesh kaa⁠ishi shaakowaanaawaatc kaaTipencikenitc e⁠maanshihsewaatc,
PSA.107.28	miihsh kaakii naatamaakowaatc i'i kaakii ishi wahsitaawihsewaatc.
PSA.107.29	Miihsh kaakii ishihcikenitc ci⁠poonaanimaninik,
PSA.107.29	e⁠mamaankaashkaanikipan itahsh wiinke kii⁠ani anwaahtinini.
PSA.107.30	Miitahsh kaa⁠ishi minwentamowaatc ahpii kaa‑anwaahtininik,
PSA.107.30	okii ishi kihkinowinikowaan kaye kaaTipencikenitc
PSA.107.30	aanti eshi mihsawentamowaatc cishi mishakaawaatc.
PSA.107.31	Ishinaakwanini tahsh ci⁠miikwehciwenimaawaahpan kaaTipencikenitc
PSA.107.31	kaashi aanawansininik eshi saaki'iwenitc,
PSA.107.31	aaniin kaye eshi maamahkaacihcikehtamawaanitc pemaatisinitc!
PSA.107.32	Taka hsa oka wiintaanaawaa ehpiihci kihci inentaakosinitc
PSA.107.32	eshi maawanci'itinitc pemaatisinitc;
PSA.107.32	ci⁠miikwehciwenimaawaatc eshi'ayaanitc kaa⁠niikaanisinitc okiikitoohtamaake'.
PSA.107.33	Siipiin ihsa otishihtoonan ci⁠ani pikwatahkamikaawaninikin,
PSA.107.33	moohkiciwanipiin kaye otishihtoonan ci⁠paankwaninikin.
PSA.107.34	Otishihtoon kaye ahkiini kaa⁠wenci nihtaawikihcikemakaninik
PSA.107.34	ci⁠shiiwihtaakaniwi ishi'ayaanik kekoon ci‑inaapatahsininik,
PSA.107.34	onsaam aaniihsh noociko ishiwepisiwa' i'imaa kaa⁠ishitaanitc.
PSA.107.35	Otishihtoonan kaye pikwatahkamik ci⁠ani saaka'ikaniiwaninik,
PSA.107.35	kaa⁠paahtenik kaye ahki otishihtoon ci⁠moohkiciwanipiikowaninik.
PSA.107.36	Miitahsh weti kaa⁠ishiwinaatc kaa⁠noonteskatenitc ci‑ishitaanitc,
PSA.107.36	okii oshihtooni kaye kihci ootenaani ke⁠ishitaanitc.
PSA.107.37	Kii⁠kihtikewa' ihsa kihtikewahkamikonk,
PSA.107.37	kaashi kihtikaanimintc kaye shoomina',
PSA.107.37	wiinke kaye kii⁠wenooci mooshakinikewa'.
PSA.107.38	Okii minohse'aa' hsa, wiinke kaye ekii ani kihci paahtiinonitc.
PSA.107.38	Kaawiin kaye okiih pakitinasii' otawahkaanini cini akaahsiinonitc.
PSA.107.39	Ahpii tahsh opimaatisiima' e⁠ani akaahsiinonitc e⁠akaci shaakooci'imintc,
PSA.107.39	e⁠wehsaani'imintc, eh⁠kakwaataki'imintc kaye,
PSA.107.40	mii hsa 'i kaakii maanaapamaatc. Kaa⁠shiinkenimikonitc,
PSA.107.40	ekii inaamwa'waatc pikwatahkamik kaashi miihkanawahsinik.
PSA.107.41	Onaatamawaa' itahsh wiin i'i kaa⁠kitimaakihsenitc kaashi wahsitaawihsenitc,
PSA.107.41	eh⁠tootawaatc kaye ci⁠ani paahtiinonitc taapishkoo maanahcaanihsha'.
PSA.107.42	Iki hsa kaa⁠kwayahkwaatisiwaatc eh⁠waapantamowaatc o'o
PSA.107.42	mii 'i eshi ciihkentamowaatc,
PSA.107.42	kahkina tahsh wiin mecaatisiwaatc kaawiin kanake ci⁠noontaatiwaatc.
PSA.107.43	Awenen itahsh iko kekiihtaawentank taka oka ayaankwaamentaan o'o,
PSA.107.43	oka naanaakatawentaan kaye eshi nehpici saaki'iwenitc kaaTipencikenitc.
PSA.110.1	“I'imaa ishi namatapin ninkihcinihkink inahke,
PSA.110.1	paanimaa hsa kika ishi'in ci⁠shaakooci'atwaa kaa⁠nishkenimihkwaa.”
PSA.110.2	KaaTipenciketc ihsa kika miinik okimaawi mashkawisiiwin
PSA.110.2	Saayanink 
PSA.110.2	“Tipenim hsa iki kaa⁠shiinkenimihkwaa.”
PSA.110.3	Ahpii hsa kiishikaninik miikaanimatc kaa⁠shiinkenimimihk,
PSA.110.3	kipimaatisiimak hsa eshkwaaht iko ta⁠inentamok ci⁠wiici'ihkwaa.
PSA.110.3	Taapishkoo kaa⁠shaapopiihkamikaak wiipa kikishep
PSA.110.3	mii hsa 'i ke⁠ishinaakosiwaatc oshkiniikiwak
PSA.110.3	kepi naasihkawihkwaa eshi'ayaawatc waciink kaa⁠kihtentaakwaninik.
PSA.110.4	kaawiin kaye ta‑aantentansii, o'o ekii ihkitotc,
PSA.110.4	“Kiin hsa nehpic kikihci anami'ewikimaaw taapishkoo Melhkisitehk 
PSA.110.4	kaakii ishi kihci anami'ewikimaawitc.”
PSA.110.5	KaaTipenciketc ohsha kiwiiciiwik kikihcinihkiink inahke,
PSA.110.5	ahpii hsa kiishikaninik nishkaatisitc wiinke hsa oka piihsipinaa' kihciokimaa'.
PSA.110.6	Oka onaahkonaa' hsa kaa⁠tahswewaanakisinitc pemaatisinitc,
PSA.110.6	ci⁠ohkohshimaatc ke⁠nihsimintc kaa⁠tashi miikaatiwintc;
PSA.110.6	oka shaakooci'aa' hsa kaye kahkina kihciokimaa' misiwe ahkiink.
PSA.110.7	A'a tahsh kihciokimaa ta⁠ontaakamancike i'imaa siipiinhsink
PSA.110.7	kaa‑ayaanik ciikihkana ke⁠onci mashkawi manci'otc ci⁠onci shaakoocihtwaatc.
PSA.115.1	Kiin hsa piko ehta Tepencikeyan, kaawiin wiin niinawint,
PSA.115.1	kiin hsa ehta kihci inentaakwan kiwiinsowin aaniihsh kisaaki'iwe,
PSA.115.1	kitepweyentaakos kaye.
PSA.115.2	Wekonenini tahsh kotak pemaatisiwaatc wenci ihkitowaatc,
PSA.115.2	“Kaanaka tipi ini oKishemanitoomiwaan!”
PSA.115.3	NinKishemanitoominaan ohsha kihcikiishikonk ayaa,
PSA.115.3	aaniin ihsa koeshi minwaapantank ishihcike.
PSA.115.4	ininiink onci oshi'imaawa' waapaapihko shooniyaa waapihkoon,
PSA.115.4	osaawi shooniyaa waapihkoon kaye e⁠aapatisinitc.
PSA.115.5	Aana otooniwa', kaawiin itahsh kiikitohsiiwa'.
PSA.115.5	Aana kaye oshkiishikowa', kaawiin itahsh ci⁠waapinitc.
PSA.115.6	Aana ohtawakaawa', kaawiin itahsh ci⁠noontaminitc.
PSA.115.6	Aana kaye ohshankwaniwa', kaawiin ci⁠minaancikenitc.
PSA.115.7	Aana kaye oninciiwa', kaawiin itahsh nihsitonikehsiiwa',
PSA.115.7	e⁠ositinitc kaye, kaawiin itahsh ci⁠pimohsenitc.
PSA.115.7	Kaawiin kaye kanake okontashkwaaniink ci⁠onci noontaatinitc.
PSA.115.8	Mii hsa 'i mayaa ke⁠ani ishinaakosiwaatc iki kaakii oshi'aawaatc i'i manitoohkaana',
PSA.115.8	kahkina ko kaye kaa⁠tepweyenimaawaatc.
PSA.115.9	Kiinawaa tahsh wiin Isriyalak 
PSA.115.9	wiin iitok kaa⁠wiici'inek, kaa⁠nakaanank kaye kekoon kaa⁠naasihkaakoyek.
PSA.115.10	Kiinawaa hsa Eranonk 
PSA.115.10	tepweyenimihk kaaTipenciketc, wiin iitok kaa⁠wiici'inek,
PSA.115.10	kaa⁠nakaanank kaye kekoon kaa⁠naasihkaakoyek.
PSA.115.11	Kiinawaa kaa⁠kohtaanenimek kaaTipenciketc, tepweyenimihk;
PSA.115.11	wiin iitok kaa⁠wiici'inek, wiin kaye kaa⁠nakaanank kekoon kaa⁠naasihkaakoyek.
PSA.115.12	KaaTipenciketc hsa kinaanaakatawenimikonaan, kika minohse'ikonaan kaye;
PSA.115.12	oka minohse'aa' hsa Isriyala', i'i kaye Eranonk wentahkaanesinitc.
PSA.115.13	tepahsentaakosinitc, eshpentaakosinitc kaye.
PSA.115.14	Taka kaaTipenciketc kika ishi'ik ci⁠ani paahtiinowatc,
PSA.115.14	kiin iko, kiniicaanihsak kaye.
PSA.115.15	Taka kaaTipenciketc kika minohse'ik,
PSA.115.15	kaakii oshihtootc kiishik, ahkiini kaye.
PSA.115.16	KaaTipenciketc hsa wiin ehta ko otipentaan kihcikiishik,
PSA.115.16	ininiwan itahsh wiin okii miinaan ahkiini.
PSA.115.17	Kaawiin wiin kaa⁠nipowaatc kaa⁠nanaahkomaawaatc kaaTipencikenitc,
PSA.115.17	iki kaye kaa⁠ishaawaatc eshi'ayaanitc kaa⁠noontaatihsinik.
PSA.115.18	Kiinawint ohsha pemaatisiyank kika nanaahkomaanaan kaaTipenciketc
PSA.115.18	noonkom ci⁠maacihtaayank nehpic itahsh iko 'i ci‑ishihcikeyank.
PSA.115.18	Taka miikwehciwenimaataa kaaTipenciketc!
PSA.116.1	Nisaaki'aa hsa kaaTipenciketc,
PSA.116.1	ninoontaak aaniihsh kii⁠kanoonak,
PSA.116.1	nimpisintaak kaye kii⁠anami'ehtawak.
PSA.116.2	Eh⁠pisintawitc itahsh,
PSA.116.2	minihk hsa ko ke⁠pimaatisiwak ninka kanoonaa.
PSA.116.3	Nipowin hsa misiwe ninkii waahkaashkaakon;
PSA.116.3	eshi kohtaanentaakwahk nipowin ninkiih pi naasihkaakon;
PSA.116.3	wiinke tahsh ninkiih sekis ekii mikoshkaatentamaan.
PSA.116.4	Miitahsh kaakiih shaakowaanak kaaTipenciketc
PSA.116.4	otishinihkaasowinink ekii'inak,
PSA.116.4	“Oo Tepencikeyan, pimaaci'ihshin!”
PSA.116.5	Tepenciketc kitimaakinaake kaye wiinke e⁠minohciketc,
PSA.116.5	kiKishemanitoominaan wiinke eh⁠kohpaasinaaketc.
PSA.116.6	KaaTipenciketc hsa onaakaci'aa' kaa‑ahshaawaaci ayaahsinik;
PSA.116.6	ahpii ekii naaniisaanihseyaampaan, mii hsa 'i kaakiih pimaaci'itc.
PSA.116.7	Nintahcaahk, taka mii 'i ishi anwepin,
PSA.116.7	kaaTipenciketc iitok kipi minotootaak.
PSA.116.8	Kiin iitok kaakiih shaapwii'atc nintahcaahk onci nipowinink;
PSA.116.8	ci⁠mawihsiwaan kaye, ci⁠pisokehshinsiwaan kaye.
PSA.116.9	Miitahsh cishi pimohseyaan enaahsamiitc kaaTipenciketc
PSA.116.9	o'omaa ahkiink eshi pimaatisinaaniwank.
PSA.116.10	“Wiinke hsa ninkakwaatakihtoo!”
PSA.116.11	E⁠maanentamaampaan itahsh ninkii ihkit,
PSA.116.11	“Kahkina hsa ininiwak kiiwanimoshkiwak!”
PSA.116.12	Aaniin itahsh keshi kiiwe tipa'amawakipan kaaTipenciketc
PSA.116.12	o'o kahkina kaashi minotootawitc?
PSA.116.13	Ninka piitamawaa hsa kaaTipenciketc minihkwaakan
PSA.116.13	shoominaapo eshi ahtenik miikwehc ci'inak ekiih pimaaci'itc,
PSA.116.13	kanoonak kaye kaaTipenciketc owiinsowin iko ninka aapacihtaawaan.
PSA.116.14	Ninka ishihcikehtamawaa hsa kaaTipenciketc
PSA.116.14	kaakii ishi ahshotamawak enaahsamiinitc kahkina opimaatisiima'.
PSA.116.15	Enaahsamiitc hsa kaaTipenciketc
PSA.116.15	etatawe otoonishihshinaan kii⁠niponitc peshik awiyan tepinawewisitc.
PSA.116.16	Oo Tepencikeyan, niin hsa tepwe kitanohkii'aakan,
PSA.116.16	anohkii'aakan kaakii okosihsimikotc kitanohkii'aakanihkweman,
PSA.116.16	ekii aapihskoniyan eshi mamaancikwahpisoyaampaan.
PSA.116.17	Kika pakitinamawin hsa miikwehciwi pakitinaahsowin,
PSA.116.17	ci⁠wiintamowak kaye kaaTipenciketc owiinsowin kanoonak.
PSA.116.18	Ninka ishihcikehtamawaa hsa kaaTipenciketc kaakii ishi ahshotamawak
PSA.116.18	enaahsamiinitc kahkina opimaatisiima',
PSA.116.19	eshi anami'ehtawintc kaaTipenciketc
PSA.116.19	owaahkaa'ikanink eyaak mekweya'ii Ceroosalamink.
PSA.116.19	Taka nanaahkomihk kaaTipenciketc.
PSA.119.57	Oo Tepencikeyan, kiin ihsa ehta kaa‑antaweniminaan,
PSA.119.57	miihsh eshi ahshotamawinaan ewii na'ihtamaan kitihkitowinan.
PSA.119.58	Enikohkote'eyaan hsa ko kitishi pakohsenimin
PSA.119.58	ci⁠koohpaatenimiyan ci‑ishihsek mayaa ehkitoyan.
PSA.119.59	Ekii naanaakatawentamaan aaniin eshi pimaatisiyaan,
PSA.119.59	miihsh kaakii nakatamaan meshkwac ewiih piminisha'amaan kitihkitowinan.
PSA.119.60	Kaawiin hsa ninka pwaahtawiihsii
PSA.119.60	ci⁠weyiipisiyaan ci⁠na'ihtamaan kitoonahshowewin.
PSA.119.61	Mihsawaa ko kakwe nakwaashiwaatc meci'ishiwepisiwaatc,
PSA.119.61	kaawiin hsa ninka waniihkehsii kikihkino'amaakewin.
PSA.119.62	Aapihtaa tipihkahk hsa ninka wanishkaa ci⁠miikwehciweniminaan,
PSA.119.62	aaniihsh kwayahkohsinoon kitoonahshowewinan.
PSA.119.63	Nisaaki wiiciiwaak hsa kahkina kaa⁠kohtaanenimihkwaa,
PSA.119.63	kahkina kaa⁠piminisha'amowaatc ehkitowatc.
PSA.119.64	Oo Tepencikeyan, kisaaki'iwewin hsa ko misiwe ayaamakan ahkiink;
PSA.119.64	kihkino'amawihshin hsa tahsh kitoonahshowewinan.
PSA.119.65	Oo Tepencikeyan, minotootawihshin hsa
PSA.119.65	niin tepahsenimoyaan kitanohkii'aakan mayaa piko eshihsink kitihkitowin.
PSA.119.66	Kihkino'amawihshin ci⁠kihkentamaan aaniin keni ishihcikeyaan,
PSA.119.66	ci⁠okihkentamaawiniyaan kaye, aaniihsh nintepwehtaanan kitoonahshowewinan.
PSA.119.67	Cipwaa hsa nana'ahshiyan ninkii nihtaa wawaniinaapan,
PSA.119.67	noonkom itahsh wiin ninkihciwentaan ehkitoyan.
PSA.119.68	Etatawe hsa kisasekaayentaakos wiinke hsa e⁠nihtaa minotootaakeyan,
PSA.119.68	kihkino'amawihshin hsa kitinaahkonikewinan.
PSA.119.69	Iki hsa kehci inenintisowaatc noociko nintinaacimikook eh⁠kiiwanimowaatc;
PSA.119.69	niin itahsh wiin iko enikohkote'eyaan ninka tipitootaanan kitinaahkonikewinan.
PSA.119.70	Kaawiin kanake ci⁠koohpaatenimiwewaatc,
PSA.119.70	niin itahsh wiin ninciihkentaan eshi kikihkino'amaakeyan.
PSA.119.71	Kii⁠onishihshinikopan iinsan kaakii nana'ahshiyampan,
PSA.119.71	cikii onci kihkentamaampaan kitinaahkonikewinan.
PSA.119.72	Kitoonahshowewin hsa kaa⁠wiintaman nawac nintoonishihshentaan
PSA.119.72	ahpiihc wiin niipiwa' kihcimitaahswaahk waapaapihko shooniyaak,
PSA.119.72	osaawi shooniyaak kaye.
PSA.119.89	Oo Tepencikeyan,
PSA.119.89	kitihkitowin kii⁠nehpici onahcikaate ci⁠ayaak kihcikiishikonk.
PSA.119.90	I'i hsa kaashi tepweyentaakosiyan nehpic tani ayaamakan
PSA.119.90	minihk iko keni ayaanihke nihtaawikinaaniwank;
PSA.119.90	kiin iitok kaakii onahtooyan ahki keshi ahtek, miihsh i'imaa eyaak.
PSA.119.91	I'i hsa kaakii ishi onahcikeyan keyaapi noonkom kaa⁠kiishikahk pimihse,
PSA.119.91	kiin aaniihsh kahkina kekoon kitipentaan ci⁠pamiihtaakoyan.
PSA.119.92	Kitoonahshowewin hsa kaa⁠minwentami'ikoyaan.
PSA.119.92	Kiishpin o'o ishihsehsinokipan,
PSA.119.92	aasha iinsan nintaakii nihsikoon o'o kaashi kakwaatakihtooyaan.
PSA.119.93	Kaawiin hsa wiihkaa ninka waniihkenotansiinan kaa⁠inaahkonikeyan,
PSA.119.93	mii iitok i'imaa wenci miishiyan ci⁠pimaatisiyaan.
PSA.119.94	Naatamawihshin, kiin iitok kitipenimihsh;
PSA.119.94	ninka kakwe piminisha'aanan kitinaahkonikewinan.
PSA.119.95	Mecaatisiwaatc ohsha nintahkamaakook ewii nihshiwaatc;
PSA.119.95	shaakooc itahsh ninka naanaakatawentaanan kitinaacimowinan.
PSA.119.96	Nintishi kihkentaan hsa kahkina kekoonan aana kiishinaakwahkin
PSA.119.96	shaakooc itahsh mihci tipinamawaakaatewan;
PSA.119.96	kitinaahkonikewinan itahsh wiin kaawiin tipinikaatehsinoonan.
PSA.119.97	Etatawe hsa nisaakihtoon kitoonahshowewin,
PSA.119.97	mii hsa iwe kapekiishik kaa⁠naanaakatawentamaan.
PSA.119.98	Kitinaahkonikewinan hsa mooshak e⁠wiiciiwikoyaan
PSA.119.98	mii 'i niin nawac kaa⁠onci kakiihtaawentamaan ahpiihc wiin iki kaa⁠shiinkenimiwaatc.
PSA.119.99	Nawac hsa nintoonihsitohtamowinim ahpiihc wiin kahkina kehkino'amawiwaatc,
PSA.119.99	aaniihsh kitinaahkonikewinan ninihtaa naanaakatawentaanan.
PSA.119.100	Nawac kaye niipiwa' nintoonihsitohtamaawinim ahpiihc wiin kihci aya'aak,
PSA.119.100	aaniihsh nina'ihtaanan kitinaahkonikewinan.
PSA.119.101	Ninkanawenintis ihsa
PSA.119.101	ci⁠maci'ishiwepisihsiwaan aaniihsh niwii na'ihtaan kitihkitowin.
PSA.119.102	Kaawiin hsa nintoonci nakatansiinan kikihkino'amaakewinan,
PSA.119.102	kiin iitok iko kaa⁠kihkino'amawihshiyan.
PSA.119.103	Etatawe hsa nisaakihtoonan kitihkitowinan,
PSA.119.103	ahpiihc wiin kaashi minohpitamaan aamoowi siinsipaahkwat.
PSA.119.104	Kitihkitowinink hsa nintoontinaan nihsitohtamowin;
PSA.119.104	miitahsh kaa⁠onci shiinkentamaan entahsinkin wanitootamowinan.
PSA.119.105	Kitihkitowin hsa nintoowaahsahkonencikan ci⁠kihkinowinikoyaan,
PSA.119.105	miihsh ke⁠onci waahseyaak inahke keni ishaayaan.
PSA.119.106	Tepencikeyan, tepwe hsa ninkii ayiici ahpim
PSA.119.106	ewiih tootamaan kaa⁠kwayahkwentaakwahkin kitoonahshowewinan.
PSA.119.107	Oo Tepencikeyan etatawe hsa nimpi kihci kakwaatakihtoo;
PSA.119.107	kiiwe pimaatisii'ihshin ci‑ishihsek mayaa kaa⁠ihkitoyan.
PSA.119.108	Oo Tepencikeyan, minwaapantan o'o kaashi miikwehci anami'ehtawinaan,
PSA.119.108	kihkino'amawihshin kitoonahshowewinan.
PSA.119.109	Aanawiin mooshak hsa ko e⁠naniisaaninaakwahk nimpimaatisiwin;
PSA.119.109	kaawiin itahsh ninka waniihkehsii kitoonahshowewin.
PSA.119.110	Meci'ishiwepisiwaatc hsa otoonahtoonaawaa waa⁠ishi kaahcici'iwaatc,
PSA.119.110	shaakooc itahsh kaawiin nintoonci pahkenotansiinan kitinaahkonikewinan.
PSA.119.111	Kitinaahkonikewinan hsa ninehpici tipinawewis eh⁠kihtakintamaan,
PSA.119.111	mii iitok i'imaa wenci minwentamaan ninte'ink.
PSA.119.112	Ninte'ink hsa ko ninkii ishi onentaanaapan
PSA.119.112	ewiih kanawentamaan kitinaahkonikewin minihk iko ke⁠pimaatisiyaan.
PSA.119.129	Etatawe hsa maamahkaasihtaakwanoon kitinaahkonikewinan,
PSA.119.129	miitahsh wiinke misiwe piko kaa⁠onci inentamaan ewiih kanawentamaan.
PSA.119.130	Kehkino'amaakeyan hsa kaashi kiihkaa waawiintekin mii 'imaa wenci waahseyaak.
PSA.119.130	Mii iitok i'imaa kaa⁠onihsitohtamaawinihsikwaa ke⁠onci maacii kakiihtaawentamowaatc.
PSA.119.131	Wiinke hsa piko tepwe nimihsawentaanan kitoonahshowewinan
PSA.119.131	e⁠inentaakwahk taapishkoo e⁠noontayaapaakwenotamaan kitihkitowinan.
PSA.119.132	Piinaapin, ci⁠koohpaatenimiyan,
PSA.119.132	ci⁠tootawiyan kaa⁠nihtaa tootawatwaa iki kaa⁠saaki'ihkwaa.
PSA.119.133	Kaakii ishi ahshotamawiyan hsa ishihcike'ihshin ci⁠kanawenimiyan
PSA.119.133	ci⁠pisokehshinsiwaan, keko pakitinanken meci kekoon ci⁠tipenimikoyaan.
PSA.119.134	Shaapwii'ihshin hsa kaawiih tootawiwaatc ininiwak
PSA.119.134	ke⁠wehsaani'iwaatc miihsh pisaan ci⁠na'ihtamaan kitinaahkonikewinan.
PSA.119.135	Taka hsa wiinke minwaapamihshin,
PSA.119.135	kihkino'amawihshin kitihkitowinan.
PSA.119.136	Siipiiwentaakwan hsa kaashi oncikawaapiyaan
PSA.119.136	onsaam aaniihsh kaawiin awiyak ona'ihtansiinaawaa kitoonahshowewin.
PSA.119.137	Oo Tepencikeyan, kiin hsa kikwayahkwaatis,
PSA.119.137	kwayahk e⁠inaahkonikeyan.
PSA.119.138	Ini hsa kitinaahkonikewinan kaa⁠onahtooyan tepweyentaakwanoon
PSA.119.138	wiinke kaye eh⁠kwayahkwentaakwahkin.
PSA.119.139	Aahpici hsa ninishki'ikowaanan
PSA.119.139	eshihcikewaatc iki kaa⁠shiinkenimiwaatc eh⁠papaamihtansikwaa kitihkitowinan.
PSA.119.140	Kahkina hsa eshi ahshotamaakeyan kehcinaac tepweyentaakwanoon,
PSA.119.140	etatawe nisaakihtoonan.
PSA.119.141	Wiinke hsa niin nintapahsentaakos, nintaanawentaakos kaye,
PSA.119.141	shaakooc itahsh kaawiin niwaniihkenotansiinan kitinaahkonikewinan.
PSA.119.142	Eshi kwayahkwaatisiyan hsa kaawiin wiihkaa ta⁠poonihsehsinoon,
PSA.119.142	kitoonahshowewin hsa kaye tepwewan.
PSA.119.143	Aanawiin otihsikoyaan maanshihsewin, wahsitaawentamowin kaye,
PSA.119.143	shaakooc iko kitinaahkonikewinink nintoonci ciihkentam.
PSA.119.144	Kitinaahkonikewinan hsa nehpic iko kwayahkwentaakwanoon.
PSA.119.144	Miinshihshin hsa kwayahk ci⁠nihsitohtamaan ci⁠pimaatisiyaan.
PSA.119.153	Inashke kanawaapamihshin eshi kakwaatakihseyaan ci⁠naatamawiyan,
PSA.119.153	kaawiin iitok niwaniihkenotansiin kitoonahshowewin.
PSA.119.154	Naatamawihshin o'o kaa⁠ishi maanshihseyaan, ci⁠tako saakisi'iyan,
PSA.119.154	ci⁠kiiwe pimaatisii'iyan mayaa piko ci‑ishihsek eshihsinkin kitihkitowinan.
PSA.119.155	Mecaatisiwaatc hsa wiinke onaawaapantaanaawaa pimaaci'ikoowisiwin,
PSA.119.155	onsaam kaawiin ishihcikehsiiwak ciwiih kakwe na'ihtamowaahpan kitinaahkonikewinan.
PSA.119.156	Wiinke hsa wenootan eshi koohpaatenimiweyan oo Tepencikeyan,
PSA.119.156	tootawihshin tepwe ci⁠pimaatisiyaan ci‑ishihsek mayaa eshihsinkin kitinaahkonikewinan.
PSA.119.157	Paahtiinowak hsa kaa⁠shiinkenimiwaatc kekwaataki'iwaatc,
PSA.119.157	kaawiin itahsh nintoonci nakatansiinan kitihkitowinan.
PSA.119.158	Kiih⁠kanawaapamakwaa hsa iki meci'ishiwepisiwaatc,
PSA.119.158	wiinke hsa ninkakwaanihsakamanci', aaniihsh kaawiin ona'ihtansiinaawaa kitihkitowin.
PSA.119.159	Inashke niin ehpiihci saakihtooyaan kitihkitowinan,
PSA.119.159	oo Tepencikeyan kanawentan nimpimaatisiwin taapishkoo kaashi saaki'iweyan.
PSA.119.160	Kahkina hsa kitihkitowinan tepweyentaakwanoon;
PSA.119.160	kahkina kweyahkwentaakwahkin kitoonahshowewinan nehpic ta‑ayaawan.
PSA.119.169	Oo Tepencikeyan, taka noontawihshin o'o kaashi shaakowaaninaan ci⁠wiici'iyan,
PSA.119.169	miishihshin nihsitohtamowin ci‑ishihsek mayaa eshihsink kitihkitowin.
PSA.119.170	Pisintawihshin o'o kaashi kakweciminaan,
PSA.119.170	ishi naatamawihshin inahke kaakii ishi ahshotaman.
PSA.119.171	Taka hsa nintoonink kika onci miikwehciwenimin,
PSA.119.171	kikihkino'amaw aaniihsh kitihkitowinan.
PSA.119.172	Taka hsa ninka nikamoohtaanan kitihkitowinan,
PSA.119.172	kahkina iitok kitinaahkonikewinan kwayahkwentaakwanoon.
PSA.119.173	Taka mooshak ahshwiin ciwi wiici'iyan,
PSA.119.173	kitihkitowinan iitok ninkii onentaanan ewiih piminisha'amaan.
PSA.119.174	Oo Tepencikeyan, wiinke hsa nimihsawentaan kipimaaci'iwewin,
PSA.119.174	e⁠minwentamaan kitoonahshowewin.
PSA.119.175	Taka ninka pimaatis ci⁠miikwehciweniminaan;
PSA.119.175	ci⁠wiitoohkaakoyaan kitoonahshowewin.
PSA.119.176	Ninkii wanihshin hsa taapishkoo maanahcaanihsh.
PSA.119.176	Antone'ohshin, niin iitok kitanohkii'aakan,
PSA.119.176	kaawiin iitok niwaniihkenotansiinan kitoonahshowewinan.
PSA.120.1	Kii⁠maanshihseyaan hsa nishaakowaanaa kaaTipenciketc,
PSA.120.1	ninoontaak kaye.
PSA.120.2	Tepencikeyan, naatamawihshin iki onci kekiinawishkiwaatc,
PSA.120.2	kaa⁠wayeshihtaakosiwaatc kaye.
PSA.120.3	Kiinawaa tahsh kekiinawishkiyek, aaniin itahsh ke⁠tootawinek Kishemanitoo?
PSA.120.3	Aaniin itahsh inaa keshi nana'ahsinek?
PSA.120.4	Miikaasowininiwan hsa kaa⁠kaahshaanik opihkwahkoni oka aapacihtoon,
PSA.120.4	ke⁠shaawankitenikin kaye ishkwaahkishen.
PSA.120.5	Etatawe hsa ninkoohpaasinaakos e⁠ishitaayaan Miihshek 
PSA.120.5	e⁠wiicikapehshiimakwaa kaye iki Kiitar 
PSA.120.6	Onsaam ihsa kinwesh ninkii wiici'ayaamaak
PSA.120.6	kaa⁠shiinkentamowaatc pisaan ayayaawin.
PSA.120.7	Ahpii eh⁠tashintamaan pisaan ayaawin,
PSA.120.7	mii hsa wiinawaa eshi wii miikaasowaatc.
PSA.121.1	Weti nintinaap ishpimink kaashi pihkwatinaak;
PSA.121.1	aanti tahsh inaa ke⁠onciikipan ke⁠naatamaakoyaan?
PSA.121.2	KaaTipenciketc ohsha kaa⁠naatamawitc,
PSA.121.2	kaakii oshihtootc kiishik, ahkiini kaye.
PSA.121.3	Kaawiin hsa kika pakitinikohsii ci⁠pisokehshinowatc;
PSA.121.3	a'a hsa kaa⁠kanawenimihk kaawiin wiihkaa ta⁠noontenkwahshihsii.
PSA.121.4	Inashke, a'a kaa⁠kanawenimaatc Isriyala' 
PSA.121.4	kaawiin wiihkaa ontamiinkwaamihsii kaawiin kaye wiihkaa kawinkwahshihsii.
PSA.121.5	KaaTipenciketc ohsha kaa⁠kanawenimihk;
PSA.121.5	wiinke kaye pehsho kaa⁠wiiciiwihk ewii naatamawihk
PSA.121.6	Kiisihs hsa mekwaa kiishikaninik kaawiin kika wiihsakaahkisokohsii,
PSA.121.6	tipihkikiisihs kaye tipihkaninik kaawiin kekoon kika inaahpinanikohsii.
PSA.121.7	KaaTipenciketc ohsha kika kanawenimik kekoon ci‑ishihsewaahsiwatc;
PSA.121.7	oka kanawentaan kaye kipimaatisiwin.
PSA.121.8	KaaTipenciketc ihsa kaa⁠kanawenimihk ani maacaawatc miinawaahsh pikiiwewatc;
PSA.121.8	noonkom, nehpic iko kaye kika ishihcike'ik.
PSA.122.1	Wiinke ninkii minwentam ahpii kii'ishiwaatc,
PSA.122.1	“Taka hsa ishaawaataa kaaTipenciketc owaahkaa'ikanink.”
PSA.122.2	Inashke tahsh aasha nimpi takohshinimin kaa⁠onci niipawiyaank
PSA.122.2	kihci ishkwaantenk i'imaa ootenaank Ceroosalamink 
PSA.122.3	Ceroosalam hsa kii‑ishihcikaate ci⁠kihci ootenaawank,
PSA.122.3	wiinke iitok ayiici ayaamakan.
PSA.122.4	Mii hsa omaa kaa⁠paapahkaanwewaanakisiwaatc Isriyalak 
PSA.122.4	kaaTipencikenitc tepenimikowaatc kaashi piishaawaatc ekii inaahkonaawintwaapanen
PSA.122.4	cipi anta miikwehciwentamowaatc kaaTipencikenitc owiinsowinini.
PSA.122.5	Mii hsa o'omaa Isriyali kihciokimaak kaakiih tanapiwaatc
PSA.122.5	e⁠onaahkonaawaatc opimaatisiimiwaa'.
PSA.122.6	Anami'ehtamok hsa Ceroosalam pisaan ci⁠ayayaak,
PSA.122.6	“Taka hsa iki kaa⁠saakihtoowaatc Ceroosalam ta⁠minohsewak.
PSA.122.7	Taka kaye pisaan ta‑ayayaaniwan i'imaa piincaya'ii kaashi waahkaayaapihkinikaatek Ceroosalam,
PSA.122.7	pisaan kaye ta⁠inentaakwan i'imaa kaashi aayiicihcikaatekin ahpa'iwewikamikoon.”
PSA.122.8	Iki tahsh nintinawemaakanak,
PSA.122.8	kaa⁠saaki'akwaa kaye mii 'owe kaa⁠onci'itamaan Ceroosalam,
PSA.122.8	“Haw, pisaan ayayaan!”
PSA.122.9	Owaahkaa'ikanink hsa kaaTipenciketc onci kiKishemanitoominaan
PSA.122.9	mii hsa 'i ci⁠nanaantone'amaan ke⁠onci minohseyan kiin Ceroosalam.
PSA.124.1	Aaniin kekii ishihsewaakopanen Isriyalak 
PSA.124.1	Taka hsa o'o Isriyalak ta⁠ihkitowak!
PSA.124.2	“Kiishpin hsa kaaTipenciketc wiiciiwihsinowankipan
PSA.124.2	ahpii kaakii shiinkeniminankwaa kii⁠miikaaninankwaa,
PSA.124.3	mii 'i iinsan kikipimaatis cikiih koninankwaapan
PSA.124.3	onsaam aaniihsh kikii kihci nishki'aanaanik.
PSA.124.4	Miihsh kaye iinsan cikii nihkipanikoyankipan kaa⁠mooshka'ank,
PSA.124.4	kaa⁠pimiciwanohsek kaye nipi cikii maaciiyaapokonikoyank.
PSA.124.5	Nipi kaye kaa⁠kihci mamaankaashkaak
PSA.124.5	mii 'imaa kekii ishi maaciiyaa'okoyankipan.”
PSA.124.6	Taka hsa tahsh kaaTipenciketc ta⁠miikwehciwentaakosi,
PSA.124.6	kaa⁠pakitinaasik kaa⁠shiinkenimiyamintwaa ci⁠shaakooci'iyamintwaa.
PSA.124.7	Kikiih shaapwiimin hsa taapishkoo pinehshiinsh kaashi shaapwiitc waa⁠ishi kaahcitinintc;
PSA.124.7	eh⁠piikohsek waa⁠ishi kaahcitinikooyankipan, miihsh kaakiih shaapwiiyank.
PSA.124.8	KaaTipenciketc owiinsowinink iitok onciimakan ke⁠wiici'ikoyank,
PSA.124.8	wiin kaakii oshihtootc kihcikiishik, ahki kaye.
PSA.126.1	Weti kaakii ishi tahkonikooyaankipan
PSA.126.1	kaaTipenciketc itahsh ninkiih pikiiwewinikonaan i'imaa Saayan 
PSA.126.1	mii hsa 'i kaa⁠inentamaank taapishkoo i'i ekii inaapantamaank.
PSA.126.2	Wiinke ninkii kihci paahpimin, ninkii ina'aamin kaye eh⁠ciihkentamaank.
PSA.126.2	Miitahsh kaakii ihkitowaatc kotak pemaatisiwaatc,
PSA.126.2	“Etatawe hsa okihci minotootaakowaan kaaTipencikenitc!”
PSA.126.3	Tepwe hsa kaaTipenciketc ninkihci ishihcikehtamaakonaan,
PSA.126.3	wiinke hsa ninciihkentaamin.
PSA.126.4	Oo Tepencikeyan, taka hsa miinawaa kiiwe minohse'ihshinaam,
PSA.126.4	taapishkoo inahke kaa⁠pimiciwankin siipiin iweti nahke Nekep 
PSA.126.5	Iki hsa kaa⁠oncikawaapiwaatc e⁠kihtikewaatc,
PSA.126.5	ta⁠nikamowak ahpii manishikewaatc ke⁠ahpiihci minwentamowaatc.
PSA.126.6	A'a hsa kaa⁠maacaatc e⁠mawitc,
PSA.126.6	eh⁠pimiwitootc mashkimot eshi piintenikin kihtikaanenhsan waa⁠kihtikaatank,
PSA.126.6	mii hsa awe ke⁠pikiiwetc ci⁠nakamotc
PSA.126.6	ke⁠ahpiihci ciihkentank ci⁠pimiwitootc kaakiih manishank.
PSA.127.1	Kiishpin hsa kaaTipenciketc oshihtoosik i'i waahkaa'ikan,
PSA.127.1	mii hsa 'i anihshaa e⁠anohkii'itisowaatc iki otanohkiik;
PSA.127.1	kiishpin kaye kaaTipenciketc kanawentansik ootenani
PSA.127.1	kaawiin inkotano ta⁠inaapatisihsiiwak iki okanawencikek.
PSA.127.2	Kaawiin hsa kekoon kika inaapacihtoohsiin
PSA.127.2	ci⁠kihci anohkiiyampan eh⁠kakwe pimaaci'itisoyan,
PSA.127.2	wiipa kikishep e⁠wanishkaayan, kinwesh kaye e⁠niipepiyan.
PSA.127.2	KaaTipenciketc ohsha oka ontinamawaa' i'i kaa⁠saaki'aatc
PSA.127.2	mihsawaa ko nipaanitc.
PSA.127.3	Apinoonciisha' hsa mii 'iweni kaaTipenciketc omiikiwewin,
PSA.127.3	mii hsa i'iweni inahke eshi tipa'amaaketc.
PSA.127.4	Taapishkoo hsa shimaakanihsh kaa⁠paahtiinwaahkonank pihkwahkoon,
PSA.127.4	mii hsa 'i enentaakosiwaatc iki okosihsimaak
PSA.127.4	kaa‑ayaawintwaa mekwaa kii⁠oshkaatisink.
PSA.127.5	Aahpici hsa ta⁠minwentam a'a
PSA.127.5	i'i kaa⁠mooshkinahtootc ini pihkwahkoon pihkwahkowashink!
PSA.127.5	Kaawiin hsa ta⁠shaakoosomaahsii ahpii
PSA.127.5	kiihkaamikotc kaa⁠shiinkenimikotc i'imaa kaa⁠tashi onaahkonitiwintc.
PSA.130.1	Tepencikeyan, taapishkoo awiya weti waahsa anaamiintim kaa⁠kakwaatakentank
PSA.130.1	mii 'i eshi'ayaayaan e⁠onci shaakoweyaan.
PSA.130.2	Oo Tepencikeyan, noontawihshin o'o kaa⁠kanooninaan!
PSA.130.2	Pisintawihshin kiih⁠shaakowaaninaan ci⁠wiici'iyan!
PSA.130.3	Kiin kihkinawaacipii'amampan macitootamowinan,
PSA.130.3	awenen tahsh ke⁠kashkihtoohpan ci⁠niipawihpan enaahsamiiwatc.
PSA.130.4	Shaakooc tahsh kiin kaa⁠poonentamaakeyan macitootamowinan
PSA.130.4	miitahsh kaa⁠onci kohtaanenimikooyan.
PSA.130.5	Nimpii'aa hsa kaaTipenciketc misiwe piko nimpimaatisiwinink,
PSA.130.5	nintepwehtamowaanan hsa otihkitowinan.
PSA.130.6	Misiwe hsa ko nintishi pii'aa kaaTipenciketc
PSA.130.6	ahpiihc wiin a'a okanawencike kaashi piihtootc ci⁠kishepaawakaninik,
PSA.130.6	ahpiihc wiin a'a okanawencike kaashi piihtootc ci⁠kishepaawakaninik.
PSA.130.7	Kiinawaa Isriyalak 
PSA.130.7	aaniihsh osaaki'iwewin kaawiin wiihkaa poonihsehsinini,
PSA.130.7	wenootanini kaye opimaaci'iwewin.
PSA.130.8	kahkina piko kaakii ishi macitootaminitc.
PSA.132.1	Oo Tepencikeyan, keko waniihkewaahken
PSA.132.1	kahkina Tepit 
PSA.132.2	Mii hsa owe kaa⁠ishi ahpimonotawaakopanen kaaTipencikenitc,
PSA.132.2	ekii ayiici ahshotamawaakopanen kaye Cekapoon 
PSA.132.2	weKishemanitoominitc meshkawentaakosinitc,
PSA.132.2	miihsh o'o Tepit kaa⁠ihkitokopanen,
PSA.132.3	“Kaawiin ninka piintikehsii nintaawinink,
PSA.132.3	kaawiin kaye ninka kawihshimohsii,
PSA.132.4	kaawiin kaye ninka pasakwaapihsii ci⁠nipaayaampan,
PSA.132.5	paanimaa hsa kii⁠mihkamowak keshi'ayaatc kaaTipenciketc,
PSA.132.5	kii⁠mihkamowak ke⁠ishitaanitc Cekap oKishemanitooman meshkawentaakosinitc.”
PSA.132.6	eh⁠tashintek i'i ahshotamaakemahkahk,
PSA.132.6	ekii ishi mihkamaank itahsh mihshawahkamink Cear 
PSA.132.7	Miihsh o'o kaa⁠ihkitoyaank,
PSA.132.7	“Taka ishaawaataa kaaTipenciketc otayaawinink;
PSA.132.7	taka anta anami'ehtawaataa eshi ahpisitepitc.”
PSA.132.8	Oo Tepencikeyan, taka piishaan eshi'ayaak kitanwepiiwikamik
PSA.132.8	cipi kikiiyan ahshotamaakemahkahk
PSA.132.8	wenci kihkinawaasinaakwahk kimashkawisiiwin.
PSA.132.9	Taka hsa kitanami'ewikimaamak oka kikihkonayaantaanaawaa kikwayahkwaatisiwin;
PSA.132.9	taka kaye pemaatisiwaatc tepinawewisiyan ta⁠shaakowewak ke⁠ahpiihci minwentamowaatc.
PSA.132.10	A'a tahsh onci kitanohkii'aakan Tepit,
PSA.132.10	keko hsa aanawenimaahken wenaapamatc ci⁠kihciokimaawitc.
PSA.132.11	kaawiin iitok kika aantentansii i'i kaakii ishi ahshotamaakeyan,
PSA.132.11	o'o ekii ihkitowampanen,
PSA.132.11	“Peshik hsa kiin iko kipiiwesiim ta⁠kihciokimaawi,
PSA.132.11	ci⁠naapishkawihk i'i kaashi kihciokimaawiyan.
PSA.132.12	Kiishpin hsa kikosihsak kanawentamowaatc kaakii onahtaawak ahshotamaatiwin,
PSA.132.12	nintihkitowinan kaye ke⁠kihkino'amawakwaa,
PSA.132.12	miitahsh keni okosihsiwaatc nehpic iko
PSA.132.12	ci⁠ani naapishkawimihk o'o kaashi kihciokimaawiwatc.”
PSA.132.13	KaaTipenciketc ohsha okii onaapantaan Saayan 
PSA.132.13	e⁠mihsawentank i'imaa ewii ishitaatc, e⁠ihkitotc,
PSA.132.14	“Mii hsa iwe eshi'ayaak keshi anwepiyaan nehpic iko,
PSA.132.14	mii hsa imaa eshi mihsawentamaan ewiih tashikimaawiyaan.
PSA.132.15	Ninka minohsehtoon hsa Saayan aaniin iko keshi noontehsek,
PSA.132.15	iki kaye ketimaakisiwaatc i'imaa eyaawaatc ninka tepahshamaak.
PSA.132.16	Anami'ewikimaak kaye i'imaa ayaawaatc
PSA.132.16	ninka ishi'aak ci⁠kikihkonayaatamowaatc pimaaci'ikoowisiwin,
PSA.132.16	pemaatisiwaatc kaye i'imaa wenci tipentaakosiwaatc
PSA.132.16	ta⁠nehpici nakamowak ke⁠ahpiihci minwentamowaatc.
PSA.132.17	ci⁠ani kihciokimaawinitc ke⁠kihci inentaakosinitc;
PSA.132.17	ci⁠kanawentamowak eshi tipenciketc ke⁠onaapamak ninkihciokimaam.
PSA.132.18	Ke⁠shiinkenimikotc hsa ninka ishi'imaa' ci⁠kikishkaminitc akatentamowin,
PSA.132.18	otookimaawiwin itahsh wiin tani minohseni ci⁠ani kiishinaakwaninik.”
PSA.137.1	Weti hsa Paapilan 
PSA.137.1	ninkii mawimin e⁠maamihkawiyaank Saayan 
PSA.137.2	Eshi papiihkohkopaak itahsh
PSA.137.2	ninkii ishi akoonaanaanik ninkitohcikaninaanik.
PSA.137.3	Miitahsh kaakiih kaahcitiniyamintwaa kaakiih kakwecimiyamintwaa ci⁠nakamowankitc,
PSA.137.3	kekwaataki'iyamintwaa ninkiih kakaansomikonaanik
PSA.137.3	ci‑ina'amowankitc ciihkentamowi nikamonan ekii ihkitowaatc,
PSA.137.3	“Taka nikamoohtawihshinaam peshik kaa⁠nihtaa ina'amek weti Saayan e⁠ayaayek!”
PSA.137.4	Aaniin itahsh inaa keshi nikamowaankitipan
PSA.137.4	kaaTipenciketc onikamonan pahkaan ahkiink mekwaa e⁠ayaayaank?
PSA.137.5	Kiishpin hsa waniihkenotamaan Ceroosalam 
PSA.137.5	intawaa hsa taka kaawiin miinawaa ninka nihtaa kitohcikehsii.
PSA.137.6	Taka kaye intawaa nintenaniw nintoonink ta⁠kihciwihse
PSA.137.6	ci⁠kashkihtoohsiwaan ci⁠nikamoyaan, kiishpin kota waniihkenotamaan Ceroosalam,
PSA.137.6	kiishpin inakintansiwaan Ceroosalam wenci kihci ciihkentamaan.
PSA.137.7	Tepencikeyan, maamihkawin aaniin kaa‑ayintiwaatc Iitam kaa⁠onciiwaatc 
PSA.137.7	ahpii eh⁠kiishikaninik kii⁠kaahcicihtoowaatc Ceroosalam ootenaani.
PSA.137.7	Mii hsa kaa⁠ishi shaakowewaatc,
PSA.137.7	“Piikopitook, piinihsh ci⁠ocihci piikopitooyek eshi kihtahtek!”
PSA.137.8	Aahpici hsa ta⁠ciihkentam awiya
PSA.137.8	ke⁠kiiwe tipa'amawihk o'o kaa⁠tootawiyaank,
PSA.137.9	ke⁠manipinaatc kitapinoonciishimiwaa',
PSA.137.9	ke⁠pahkihteyaapihkihshimaatc itahsh aahsamaapihk.
PSA.139.1	Oo Tepencikeyan kiin hsa kikii anta kihkenim,
PSA.139.1	wiinke tahsh kishaapo kihkenim!
PSA.139.2	Kikihketaan kaye ahpii kii⁠namatapiyaan,
PSA.139.2	ahpii kaye kii⁠mayaawiyaan waahsa hsa kitoonci kihkentaan kahkina kaa⁠inentamaan.
PSA.139.3	Kikihkentaan kaye eni ishaayaan, kii⁠oshihshinaan kaye;
PSA.139.3	wiinke hsa ko kinakacihtoon kaa⁠ishihcikeyaan.
PSA.139.4	Oo Tepencikeyan, mihsawaa ko cipwaa kiikitoyaan,
PSA.139.4	kikiishaaci kihkentaan kahkina kaawii ihkitoyaan.
PSA.139.5	Misiwe kaye kitishi waahkaashkawihsh;
PSA.139.5	kininciink e⁠onci kanawenimiyan.
PSA.139.6	Kaashi kihkenimiyan hsa wiinke ninkihci maamahkaatentaan;
PSA.139.6	kaawiin nintaa kashkihtoosiin ci⁠nihsitohtamaampaan ehpiihci ishpentaakwahk!
PSA.139.7	Aaniinti tahsh ke⁠ishaayaampaan ci⁠nakanakipan kitAhcaahk?
PSA.139.7	Aaniinti hsa naa ke⁠ishaayaampaan keshi'ayaahsiwampan?
PSA.139.8	Kiishpin hsa aana ishaayaan kihcikiishikonk,
PSA.139.8	mii hsa weti eyaayan;
PSA.139.8	kiishpin aana ishaayaampaan kaashi ayaawaatc onipook,
PSA.139.8	mii hsa weti kaye ke⁠ayaayampan.
PSA.139.9	Mihsawaa ko kaye ishihseyaampaan kaa⁠onci piitaapank,
PSA.139.9	ishi kapehshiyaampaan kaye maawac iko waahsa ninkaapii'anonk inahke,
PSA.139.10	mii hsa weti ke⁠ayaayampan ci⁠niikaaniihtamawiyampan,
PSA.139.10	mii kaye weti ke⁠ayaayampan ci⁠wiici'iyampan.
PSA.139.11	Kiishpin kaye ihkitoyaan,
PSA.139.11	“Taka kaa⁠kashkiitipihkahk ninka aakawishkaakon,
PSA.139.11	taka i'i kaa⁠waahseyaak ta⁠kashkiitipihkan.”
PSA.139.12	Kaawiin iitok kaa⁠kashkiitipihkahk awaac kashkiitipihkan kitinentansiin,
PSA.139.12	i'ihsh kaye kaa⁠tipihkahk mii peshikwan eshi waahseyentaman taapishkoo kaa⁠kiishikahk.
PSA.139.12	Kaa⁠kashkiitipihkahk i'i kaye kaa⁠waahseyaak hsa peshikwan kitinentaanan.
PSA.139.13	Kiin iitok kaakii oshi'iyan entahso ishikiyaan.
PSA.139.13	Kiin kaakii maawantooniyan piincaya'ii nimaamaa omihsataank.
PSA.139.14	Kimikwehciwenimin aaniihsh etatawe kohtaanentaakwan,
PSA.139.14	maamahkaatentaakwan kaye kaakii ishi'iyan.
PSA.139.14	Etatawe hsa maamahkaasinaakwanoon kitanohkiiwinan,
PSA.139.14	wiinke hsa 'i ninkihkentaan.
PSA.139.15	Ahpii hsa nihkanan kii⁠oshi ayaakin,
PSA.139.15	weweni kahkina kii⁠naapinikaatekin piincaya'ii nimaamaa omihsataank,
PSA.139.15	mekwaa kii⁠kiimooci maaciikiyaan, kikiih kihkenim hsa weti ekii ayaayaan.
PSA.139.16	Kikii waapamihsh ohsha cipwaa nihtaawikiyaan.
PSA.139.16	Cipwaa maacii pimaatisiyaan hsa kimasina'ikanink
PSA.139.16	kikii ishi oshipii'aanan minihk entahso kiishik ke⁠pimaatisiyaan.
PSA.139.17	Oo Kishemanitoo,
PSA.139.17	etatawe hsa ninkihci inentaanan kitinentamowinan;
PSA.139.17	etatawe eh⁠paahtiinatinkin.
PSA.139.18	Kiishpin hsa kashkiihtooyaampaan ci⁠akintamaan
PSA.139.18	awahshime iitok ta⁠paahtiinatinoon ahpiihc wiin i'i newaank kaa⁠tahsink.
PSA.139.18	Kii⁠koshkosiyaan, keyaapi hsa kiwiiciiwin.
PSA.139.19	Oo Kishemanitoo ampehsh nihsatwaa kaa⁠maci'ishiwepisiwaatc awiyak!
PSA.139.19	Ampehsh kii⁠papaamenimihsikwaa kaa⁠nihshiwewaatc awiyak!
PSA.139.20	Aanciko hsa noociko kitikook;
PSA.139.20	wiinke kaye noociko otitaanaawaa kiwiinsowin.
PSA.139.21	KaaTipencikeyan,
PSA.139.21	etatawe hsa nishiinkenimaak iki kaa⁠shiinkenimihkwaa!
PSA.139.21	Ninkakwaanihsakenimaak kaye iki kaa⁠shashiipihtawihkwaa!
PSA.139.22	Wiinke hsa ko nishiinkenimaak;
PSA.139.22	mii 'i enakimakwaa kaa⁠shiinkenimakwaa.
PSA.139.23	Oo Kishemanitoo, nanaanta kihkenimihshin,
PSA.139.23	kihkentan ninte'.
PSA.139.23	Anta kihkenimihshin ci⁠kihkentaman eshi naanaakatawentamaan.
PSA.139.24	Anta kihkentan taka ci⁠maci'ishiwepisiwaanen,
PSA.139.24	ishiwinihshin kaye inahke kaashi nehpici ayaaniwank.
PSA.145.1	NinKishemanitoom Kehciokimaahkantawiyan,
PSA.145.1	ninka tashintaan hsa kikihci inentaakosiwin, miikwehc kika'inin nehpic iko.
PSA.145.2	Entahso kiishik hsa kika miikwehciwenimin,
PSA.145.2	kiwiinsowin kaye kika miikwehciwenimin nehpic iko.
PSA.145.3	Aahpici hsa kihci inentaakosi kaaTipenciketc, ishpentaakosi ci⁠miikwehciwenimintipan,
PSA.145.3	kaawiin hsa wiihkaa ta⁠tepici kihkencikaatehsinini eshi kihci inentaakositc.
PSA.145.4	Peshikwewaan hsa pemaatisiwaatc
PSA.145.4	oka ani ayaanihke wiintamawaawaa' kotak keni ayaanihke nihtaawikinitc;
PSA.145.4	ci⁠ani tashintamowaatc eshi mashkawihcikewatc.
PSA.145.5	Oka tashintaanaawaa hsa kikihci inentaakosiwin,
PSA.145.5	eshi kihciokimaawentaakosiwatc kaye,
PSA.145.5	niin itahsh ninka naanaakatawentaanan kaa⁠maamahkaatentaakwahkin kitishihcikewinan.
PSA.145.6	Pemaatsiwaatc hsa oka tashintaanaawaa
PSA.145.6	eshi mashkawentaakwaninik kaa⁠kohtaanentaakwaninikin kitanohkiiwinan,
PSA.145.6	keniin itahsh ninka wiintamaake eshi kihci inentaakosiyan.
PSA.145.7	Oka tashintaanaawaa hsa kahkina eshi wenootaninik kiminotootaakewin,
PSA.145.7	ta⁠ciihki nakamowak kaye ci⁠nikamoohtamowaatc kikwayahkwaatisiwin.
PSA.145.8	KaaTipenciketc hsa kishewaatisi, koohpaatencike kaye.
PSA.145.8	Shashiipikitaaso, wenooci saaki'iwe kaye.
PSA.145.9	Kahkina hsa awiyan entahso peshikonitc ominotootawaan,
PSA.145.9	okoohpaatentaan kahkina kekoon kaakii oshihtootc.
PSA.145.10	Oo Tepencikeyan, kahkina hsa kekoon kaakii oshihtooyan kika nanaahkomikon;
PSA.145.10	pemaatisiwaatc tepinawewisiyan kika miikwehciwenimikook.
PSA.145.11	Ta⁠wiintamaakewak hsa eshi kihci inentaakwaninik kitookimaawiwin,
PSA.145.11	oka tashintaanaawaa kaye eshi mashkawihcikewatc.
PSA.145.12	Miihsh kahkina awiyak pemaatisiwaatc ci⁠kihkentamowaatc eshi mashkawihcikewatc,
PSA.145.12	eshi kihciokimaawentaakwaninik kaye kitookimaawiwin.
PSA.145.13	I'i kitookimaawiwin kaawiin wiihkaa ta⁠poonihsehsinoon,
PSA.145.13	eshi Tipencikeyan kaye tani nehpici ayaa shaapwaya'ii
PSA.145.13	eni tahshiwaatc keni ayaanihke nihtaawikiwaatc.
PSA.145.13	KaaTipenciketc hsa kehcinaac ta⁠ishihcike kahkina eshi ahshotamaaketc,
PSA.145.13	osaakihtoon kaye kahkina kekoon kaakii oshihtootc.
PSA.145.14	Osiitonaa' hsa kaye kaa⁠maanshihsenitc,
PSA.145.14	omayaawikaapawi'aa' kahkina kaa⁠pankihshininitc.
PSA.145.15	Kahkina hsa awiyak kikanawaapamikook eh⁠pakohsenimihkwaa,
PSA.145.15	kika ahshamaak itahsh na'i ahpii noontehsewaatc.
PSA.145.16	Kininciink hsa kekoon kitoonci miikiwe,
PSA.145.16	miihsh eshi tepihsewaatc
PSA.145.16	eshi mihsawencikewaatc kahkina entahshiwaatc pemaatisiwaatc.
PSA.145.17	KaaTipenciketc hsa kahkina kekoon eshihciketc kwayahkwentaakwanini,
PSA.145.17	eshi koohpaatenciketc hsa kaye kahkina kekoon otootaan.
PSA.145.18	Aahpici hsa opeshwaapamaa' i'i kahkina kaa⁠kanoonikotc,
PSA.145.18	kahkina hsa ko tepwewinink kaashi kanoonikotc.
PSA.145.19	Oka mooshkine miinaa' hsa eshi mihsawentaminitc i'i kwehtaanenimikotc.
PSA.145.19	Oka noontawaa' kaye e⁠shaakowaanikotc, miihsh keshi pimaaci'aatc.
PSA.145.20	KaaTipenciketc hsa onaanaakaci'aa' kahkina kaa⁠saaki'ikotc;
PSA.145.20	kahkina tahsh wiin oka nihshiwanaaci'aa' mecaatisinitc.
PSA.145.21	Nintoonink hsa ninka onci miikwehciwenimaa kaaTipenciketc.
PSA.145.21	Taka kahkina awiya' kaakii oshi'aatc oka miikwehciwentamini
PSA.145.21	kehtentaakwaninik owiinsowin nehpic iko.
PSA.146.1	Nanaahkomihk kaaTipenciketc!
PSA.146.1	Nintahcaahkonk ninkashi nanaahkomaa kaaTipenciketc!
PSA.146.2	Ninka nanaahkomaa hsa kaaTipenciketc minihk ke⁠pimaatisiyaan,
PSA.146.2	ninka nikamoohtawaa kaye ci⁠miikwehciwenimak minihk iko ke⁠pimaatisiyaan.
PSA.146.3	Keko wiin ahpenimohken ininiwak wekimaawentaakosiwaatc
PSA.146.3	ke⁠nipowaatc keshkihtoohsikwaa ci⁠pimaaci'iwewaatc.
PSA.146.4	Ahpii hsa tahsh nipowaatc, mihtahkamikonk hsa ta⁠kiiwe inentaakosiwak;
PSA.146.4	miihsh i'i ahpii kiishikaninik wa⁠ishihcikewaahpan kaawiin ta⁠kihkentaakwahsinini.
PSA.146.5	Ta⁠shawentaakosi hsa awiya kaa⁠wiici'ikotc oKishemanitoomini Cekapoon 
PSA.146.5	kaa‑ahpenimonotawaatc kaaTipencikenitc oKishemanitooman,
PSA.146.6	kahkina kaye kekoon i'imaa ayaanikin.
PSA.146.6	Wiin iitok mooshak kaa⁠tepweyentaakositc.
PSA.146.7	KaaTipenciketc hsa onaatamawaa' kaa⁠wehsaani'imintc,
PSA.146.7	otahshamaa' kaye kaa⁠noonteskatenitc.
PSA.146.7	Opakitinaa' kaye i'i kaa⁠tahkonimintc,
PSA.146.8	owaapi'aa' kaye kaa⁠waapihsinik,
PSA.146.8	omayaawikaapawi'aa' kaye kaa⁠maahkisinitc;
PSA.146.8	osaaki'aa' kaye i'i kweyahkwaatisinitc.
PSA.146.9	Onaatamawaa' ihsa kaye kaa⁠mayakisinitc,
PSA.146.9	onaanaakaci'aa' kaye kwiiwahshishaana', kiiwaacihkwe' kaye.
PSA.146.9	Owanashkwe'aa' itahsh kaye wa⁠ishihcikenihpan mecaatisinitc.
PSA.146.10	KaaTipenciketc hsa ta⁠nehpici tipencike.
PSA.146.10	Nanaahkomihk kaaTipenciketc kiKishemanitoomiwaa
PSA.146.10	kahkina keni tahswewaanakisiyek eyaayek Saayan 
PSA.148.1	Nanaahkomihk kaaTipenciketc! Kiishikonk inahke onci nanaahkomihk,
PSA.148.1	kiinawaa weti kaa⁠ishi ishpentaakwahk e⁠ayaayek, nanaahkomihk!
PSA.148.2	Kiinawaa kahkina otencalima' nanaahkomihk,
PSA.148.2	kiinawaa kahkina kaa⁠paahtiinoyek kiishikowi shimaakanihshak.
PSA.148.3	Kiin kiisihs, tipihkikiisihs kaye, nanaahkomihk Tepenciketc
PSA.148.3	kekiinawaa wanankohshak kaa⁠waahsahkoneyek nanaahkomihk kaaTipenciketc!
PSA.148.4	I'i hsa ishpikiishik, nipiini kaye eyaanik weti aakwiihtawi ishpimink
PSA.148.4	oka nanaahkomikon kaaTipenciketc.
PSA.148.5	Taka miiwan ono ke⁠miikwehciwentaminitc kaaTipenciketc owiinsowin!
PSA.148.5	Wiin iitok kaakii anoohkiitc, miihsh kaa⁠ishi oshi'imintc.
PSA.148.6	Okii nehpici onahsaa' hsa keshi ayapinitc;
PSA.148.6	kaakii inaahkoniketc kaawiin wiihkaa ta⁠poonihsehsinini.
PSA.148.7	Ahkiink hsa onci nanaahkomihk kaaTipenciketc.
PSA.148.7	Taka kaye kihci aya'aawihsha' eyaanitc anaamiintim,
PSA.148.7	kahkina kaye kaa⁠kishkayawaanik oka nanaahkomikon.
PSA.148.8	Kaa⁠waawaahtehsenik, mihkwaminaanan, koonan, wahkwiin kaye,
PSA.148.8	kihci nootin kaye kaa⁠ishihcikemakaninikin ehkitotc,
PSA.148.9	kihci waciin, kahkina kaye pehkwatinaanikin,
PSA.148.9	kahkina mihtikoo' nehtaawikihtoonitc miicim, kiishkaahtikoo' kaye,
PSA.148.10	pikwaci aya'aawisha', kahkina kaye pishihkiwa',
PSA.148.10	kahkina kaye kekoon kaa⁠pimootemakaninik o'omaa ahkiink, kaa⁠pimihsenitc kaye pinehshiinsha'.
PSA.148.11	Kaa⁠kihciokimaawinitc kaye ahkiink, kahkina hsa ko pemaatisinitc;
PSA.148.11	wekimaawentaakosinitc kaye, kahkina kaye otipaahkonike' o'omaa ahkiink;
PSA.148.12	oshkiniikiwa', oshkiniikihkwewa' kaye,
PSA.148.12	ahkiwensiwa', apinoonciisha' kaye.
PSA.148.13	Taka miiwa' o'o ke⁠miikwehciwentaminitc kaaTipenciketc owiinsowin,
PSA.148.13	aaniihsh wiin ehta owiinsowin ishpentaakohcikaateni.
PSA.148.13	Okihci inentaakosiwin nawac e⁠ishpentaakwaninik
PSA.148.13	ahpiihc wiin ahkiini, kiishik kaye.
PSA.148.14	Wiin iitok okii ontinamawaa' opimaatisiima' ke⁠kihci otookimaaminitc,
PSA.148.14	ci⁠miikwehciwenimikotc kahkina tepinawewisitc pemaatisinitc,
PSA.148.14	Isriyala' 
PSA.148.14	Taka ta⁠nanaahkomaa kaaTipenciketc!
PSA.150.1	Miikwehciwenimihk kaaTipenciketc!
PSA.150.1	Miikwehc inihk Kishemanitoo i'imaa okihci anami'ewikamikonk,
PSA.150.1	i'imaa kaye kihcikiishikonk kaashi mashkawisiitc!
PSA.150.2	Onci miikwehciwenimihk kaakiih pishi mashkawihciketc,
PSA.150.2	i'i kaye kaashi maawac iko kihci inentaakositc.
PSA.150.3	Pootaacikanan, kihci matweyaapiikipicikanan,
PSA.150.3	matweyaapiikipicikanenhsan kaye aapacihtook miikwehciwenimek!
PSA.150.4	Matwehsicikan kaye ta‑aapatisi, ta⁠niiminaaniwanini kaye.
PSA.150.4	Kaa⁠pootaacikaatenikin tino kaye,
PSA.150.4	kaa⁠matweyaapiikipicikaatenikin kaye ta‑aapataniniwan miikwehciwenimintc!
PSA.150.5	Matweyaapihkikanaancikanan kaye aapacihtook,
PSA.150.5	kishiiweweyaapihkikanaantamok nanaahkomek kaaTipenciketc!
PSA.150.6	Miikwehciwenimihk kaaTipenciketc kahkina pakitanaamowin kaa‑ayaayek!
PSA.150.6	Nanaahkomihk kaaTipenciketc!
PRO.1.2	Miiwan itahsh ono kakiihtaawikiishwewinan ke⁠onci kihkentaman kakiihtaawentamowin, i'i kaye kwayahk wiintamaakewin. Miihsh kaye ke⁠onci nihsitohtaman ihkitowinan kaa⁠sanakahkin ci⁠nihsitoohcikaatekin. 
PRO.1.3	Kakiihtaawikiishwewinink ihsa kika onci kihkentaan weweni kwayahk ke⁠onci pimaatisiyan. Miihsh kaye i'imaa ke⁠onci kihkentaman kwayahkohcikewin, kaawiin kaye kika wayeshinkehsii, kwayahk kaye kika tootaake. 
PRO.1.4	Miihsh kaye i'imaa awiya kekiipaatentaakositc ke⁠ontinank kakiihtaawentamowin, aaniin kaye ke⁠onci nihsitawentank kekoon kaa⁠oshkaatisitc. 
PRO.1.5	Miitahsh kaye i'imaa ke⁠onci nanki kihkentaasotc a'a kekiihtaawentank, a'a kaye kaa⁠nihsitawentank kekoon ke⁠onci kihkentank inahke ke⁠ishaatc. 
PRO.1.6	Miitahsh i'imaa ke⁠onci nihsitohtamowaatc aaniin mayaa ke⁠ihkitoomakaninikin ini kakiihtaawikiishwewinan, aaniin kaye ehkitonitc iniweniwa' kekiihtaawentaminitc.
PRO.1.8	Ninkosihs, pisintaw kitete aaniin eshi kihkino'amawihk, keko kaye nakatanken aaniin kimaamaa eshi kihkino'amawihk.
PRO.1.9	Eshi kihkino'amawihkwaa hsa kika onci weweni pimaatis taapishkoo kaa⁠onci minonaakosiyan kii⁠kikishkaman naapihkwehpison, naapihkaakanimin kaye.
PRO.1.10	Ninkosihs, ahpii hsa mecaatisiwaatc kakwe kashkimihkwaa ci⁠macitootaman, keko pakiciihken. 
PRO.1.11	Kiishpin ihkitowaatc, “Ampe taka wiiciiwihshinaam, mihkawaataa awiya ke⁠nihsank. Taka miikaanaataa awiya kekoon eshi mamaashiihsik ishi anihshaa piko.” 
PRO.1.12	Aana hsa ta⁠pimaatisiwak ahpii mihkawankitwaa, kehcinaac itahsh iko ta⁠nipowak ahpii kiih⁠kiishiihkantawankitwaa. 
PRO.1.13	Niipiwa' ihsa wenooci kekoonan kika mihkaamin ci⁠mooshkinahtooyank kiwaahkaa'ikaninaanin. 
PRO.1.14	Ampe taka wiiciiwihshinaam. Kahkina hsa kika mamaata'onitimin kekoonan ke⁠kiimootiyank.
PRO.1.15	Ninkosihs, keko wiiciiwaahken iki tino awiyak. Keko ishaahken inahke eshi pimohsewaatc miihkanaank. 
PRO.1.16	Kaawiin ihsa anisaa'ohsiiwak ewii maci'ishihcikewaatc. Aahpici weyiipisiwak ewii nihshiwewaatc. 
PRO.1.17	Kaawiin iitok kekoon inaapatahsinoon kii⁠tashwekipinintc ahsap ci⁠kaahcitinintwaapan pinehshiinshak, kiishpin kota waapamaawaatc ini ahsapiin. 
PRO.1.18	Wiinawaa hsa piko oshihtamaasowak aanti ke⁠onci nipowaatc, wiinawaa piko e⁠mamaashiihkantaasowaatc. 
PRO.1.19	Mii hsa 'i kahkina ke⁠ishihsewaatc okimootiwiniwaank kaa⁠ontinamowaatc kekoon. Iki hsa kaa⁠kimootiwaatc ta⁠ishkwaahseniwan opimaatisiwiniwaan.
PRO.1.21	Enikoohk kiikitoomakan eshi ayishkwaantemiwank kihci ootena, miihkanaahkaank eshi ayohkwiinonitc pemaatisinitc. 
PRO.1.22	Aaniin minihk kiinawaa kekiipaatisiyek waa⁠saakihtooyek kikakiipaatisiwiniwaa? Aaniin minihk kiinawaa kaa⁠nihtaa miihkinsohtaakosiyek waah⁠saakihtooyek kimiihkinsohtaakosiwiniwaa, iki kaye kaa⁠maci kakiipaatisiwaatc waah⁠shiinkentamowaatc kihkentamaawin? 
PRO.1.23	Kiishpin pisintaman eshi kihci kanooninaan, kwayahk inahke kika'inin ke⁠ishihcikeyan. Kaye tahsh kika tootawin ci⁠kihkentaman aaniin enentamaan. 
PRO.1.24	Aana tahsh eh⁠kanooninaan, aana kaye e⁠antominaan, kaawiin kinoontansii. Kaawiin kaye kipisintansii. 
PRO.1.25	Kaawiin kipapaamihtansii aana kanooninaan aaniin ke⁠ishihcikeyan, kaawiin kaye kitinentansii ci⁠pisintaman aanakii⁠maamiinomikooyan. 
PRO.1.26	Ahpii tahsh maanshihsewin otihsikoyan, kika paahpi'in, kika miihkinsomin kaye kihci wahsitaawihsewin otihsikoyan. 
PRO.1.27	Ahpii otihsikoyan maanshihsewin taapishkoo kii⁠kihci pakamaanimahk, taapishkoo kii⁠kishipaayaanimahk kii‑inentaakwahk, ahpii sako wiihsakentaman, kakwaatakentaman kaye. 
PRO.1.28	Miitahsh nanapaawihsh keshi kanooshiyan, kaawiin itahsh kika nahkwehtawihsinoon. Misiwe hsa piko kika ishi kakwe mihkawihsh, kaawiin itahsh kika mihkawihsii. 
PRO.1.29	Kishiinkentaan iitok kakiihtaawentamowin, kaawiin kaye kitinentansii ci⁠kohtaanenimatc kaaTipenciketc. 
PRO.1.30	Kaawiin kaye wiihkaa kinoontansii kii⁠kanoonikooyan ke⁠ishihcikeyan, kaawiin kaye kipisitansii kii⁠maamiinomikooyan. 
PRO.1.31	Miitahsh ci⁠otihsikoyan aaniin eshi kashkihtamaasoyan, kiin piko kitishihcikewinink kika⁠onci maanshihse. 
PRO.1.32	I'i hsa otishiwepisiwiniwaan ta⁠onci nipowak kehkentansikwaa kekoon. Iki kaye kaa⁠maci kakiipaatisiwaatc ta⁠onci nihshiwanaatisiwak eh⁠papaapisiskentansikwaa kekoon. 
PRO.1.33	Awekwen itahsh iko ke⁠pisintawitc weweni pisaan ta⁠pimaatisi. Kaawiin kekoon oka papaamenimikoohsiin, kaawiin kekoon oka kohtansiin ke⁠onci wiihsakentank.
PRO.2.1	Ninkosihs, taka kihkentan aaniin eshi kihkino'amawinaan, ci⁠maawacihtooyan kaye nintinaahkonikewinan kipimaatisiwinink. 
PRO.2.2	Ci⁠pisintaman kaye eshihsink kakiihtaawentamowin, kite'ink itahsh kaye onci kakwe nihsitohtan. 
PRO.2.3	Kakwetwen ci⁠miinikoowisiyan nihsitohtamowin, i'i kaye ci⁠miinikoowisiyan nihsitawentamaawin. 
PRO.2.4	Wiinke hsa ko kakwe mihkan, taapishkoo keshi kakwe mihkawatipan waapaapihko shooniyaa, taapishkoo kaye kaashi nanaantone'ikaatek kaa⁠kaacikaatek wenootisiwin. 
PRO.2.5	Kiishpin itahsh i'i ishihcikeyan, miihsh ci⁠kihkentaman wekonen i'i kaa'icikaatek “Ci⁠kohtaanenimintipan kaaTipenciketc.” Miihsh kaye ci⁠kihkenimatc Kishemanitoo. 
PRO.2.6	KaaTipenciketc ohsha kaa⁠miikiwetc kakiihtaawentamowin, otihkitowinink hsa onciini kihkentamaawin, nihsitohtamowin kaye. 
PRO.2.7	Wiin ohsha kaa⁠maawacihtamawaatc mino kakiihtaawentamowin kweyahkwaatisinitc, wiin kaye kaa⁠naatamawaatc i'i pemaatisinitc kekoon eshi anaamentaakosihsinik. 
PRO.2.8	Okanawenimaa' kaye inahke eshaanitc kweyahkwaatisinitc, onaatamawaa' kaye inahke eshaanitc i'i pemaatisinitc weweni kaa⁠tootaakotc.
PRO.2.9	Miitahsh i'i ci⁠kihkentaman kweyahkwentaakwahk, weweni kaye inaahkonikewin, weweni kaye tootaatiwin, entahsink kaye aaniin keshi minohcikeyampan. 
PRO.2.10	Miitahsh ci⁠otihsikoyan kakiihtaawentamowin kite'ink, miihsh kaye kihkentamaawin ci⁠minoshkaakoyan kipimaatisiwinink. 
PRO.2.11	Nihsitawentamowin hsa kika naatamaakon, nihsitohtamowin kaye kika kanawenimikon. 
PRO.2.12	Miiwan ihsa ini ke⁠kipishkaakoyan ci‑ishihcikewaahsiwatc nehtaa ishihcikewaatc omacaatisiik, iki kaye pemaatisiwaatc noociko kaa⁠ishikiishwewaatc. 
PRO.2.13	Miiwak iitok iki kaakii nakatamowaatc kwayahk pimaatisiwin ewii ishi pimaatisiwaatc inahke kashkiitipihkanonk. 
PRO.2.14	Osaakihtoonaawaa kaye nooci e⁠ishihcikewaatc, ominwentaanaawaa kaye e⁠macihcikewaatc. 
PRO.2.15	Miiwak hsa oko tino noociko kaa⁠ishihcikewaatc, aahpici kaye nihtaa wayeshihcikewak.
PRO.2.16	Kiin itahsh kika onci kashkihtoon ci⁠tepwehtawaahsiiwatc a'a tino kaa⁠pishikwaatisitc ihkwe kaa⁠ishi minohtaakositc kii⁠wayeshimiwetc. 
PRO.2.17	A'a ihkwe kaa nakanaatc otooshki onaapeman ekii waniihketc kaakii ishi ahshotamawaahpan enaahsamiinitc oKishemanitooman. 
PRO.2.18	Kiishpin ishaawatc owaahkaa'ikanink kipima'atoo miihkana kaa⁠inamonk nipowinink. E⁠ishaayan i'imaa e⁠ani naasihkaman kaa⁠ishi'ayaawaatc kaa⁠nipowaatc. 
PRO.2.19	Awiya kaa⁠mawatihsaatc kaawiin wiihkaa pikiiwehsii, kaawiin kaye wiihkaa pikiiweshkaahsii i'imaa pimaatisiiwimiihkanank. 
PRO.2.20	Miitahsh ci⁠pimosaataman kaa⁠ishi minotootamowaatc menwaatisiwaatc ininiwak miihsh kwayahk cishi pimaatisiyan. 
PRO.2.21	Kaa⁠kwayahkwaatisiwaatc ininiwak kaa⁠kehcina'entaakosiwaatc o'omaa ta⁠ishitaawak kitahkiiminaanink. 
PRO.2.22	Kishemanitoo ninkoci oka ishinisha'waan kaa⁠kakwaanisakisinitc ininiwan', oka onci manipinaa' kaa⁠macitootaminitc omaa kitahkiiminaanink taapishkoo kekoon kaa⁠pahkwatahkipicikaatek.
PRO.3.1	Ninkosihs, keko waniihkehken kaa⁠ishi kihkino'amawinaan. Pishihshik maamihkawin kaa⁠ishi wiintamawinaan ke⁠ishihcikeyan. 
PRO.3.2	Mii hsa i'imaa kinwesh ke⁠onci pimaatisiyan mii kaye imaa ke⁠onci minohseyan. 
PRO.3.3	Keko pakitinanken kitimaakinaakewin kehcina'entaakosiwin kaye. Naapishkan, ci‑ishi oshipii'aman kaye i'imaa kite'ink. 
PRO.3.4	 Kiishpin o'o tootaman Kishemanitoo iki kaye kahkina awiyak kika kihci inenimikook.
PRO.3.5	Tepweyenim kaaTipenciketc enikohkote'eyan, keko wiin ahpenimonotanken kinihsitohtamowin. 
PRO.3.6	Kihkentan ihsa ci⁠maamihkawinootawatc kaaTipenciketc misiwe kaa⁠tahso ishihcikeyan, miihsh ci⁠kihkinowinihk kwayahk aaniinti ke⁠ishaawatc. 
PRO.3.7	 Keko wiin ninkihkentaan kekoon inenintisohken; kohtaanenim kaaTipenciketc, keko kaye papaapisiskentanken nooci kekoon. 
PRO.3.8	Miitahsh i'i ci⁠mino'ayaayan kiwiiyawink, ci⁠mino'ayaakin kaye kihkanan. 
PRO.3.9	Kaashi wenootisiyan hsa onci kihtenim kaaTipenciketc ci⁠onci miinatc maawac iko nihtam kahkina kekoonan kaa⁠nihtaawikihtooyan. 
PRO.3.10	Miitahsh i'i ci⁠mamooshkinekin kikihtikaanikamikoon ke⁠ahpiihci wenoocihseyan, oshki shoominaapo kaye ta‑ayaamipii kitahtoopaanink.
PRO.3.12	 KaaTipenciketc iitok omaamiino pahshanshe'waan awiyan kaa⁠shawenimaatc taapishkoo otetemaa kaa⁠tootawaatc okosihsan kaa⁠minwaapamaatc. 
PRO.3.13	Aahpici hsa shawentaakosi a'a inini kaa⁠tepinank kakiihtaawentamowin, a'aweti kaani onci onihsitohtamowinitc. 
PRO.3.14	Nawac iitok i'i kashkihcikewentaakwan ahpiihc wiin a'a waapaapihko shooniyaa, nawac kaye i'i kihci inentaakwan ahpiihc wiin a'a osaawi shooniyaa. 
PRO.3.15	Kakiihtaawentamowin hsa nawac kihci inakinte ahpiihc wiin a'a miskwaapihkahsin, Oroopi 
PRO.3.16	Miihsh kaye i'imaa wenciik kinwesh pimaatisiwin, wenootisiwin, kihtenimikoowin kaye. 
PRO.3.17	Mii kaye i'imaa kakiihtaawentamowinink wenciik kaa⁠onishihshink pimaatisiwin, pisaan iko kaye awiya ke⁠onci pimaatisihpan. 
PRO.3.18	Iki hsa kaani kakiihtaawentamowaatc ta⁠minwentamook, mii hsa imaa ke⁠ontinamowaatc pimaatisiwin.
PRO.3.19	Kishemanitoo okii onci oshihtoon o'o ahkiini
PRO.3.19	i'imaa okakiihtaawentamowinink;
PRO.3.19	I'imaa kaye okihkentaahsowinink
PRO.3.19	okii onci onahtoon newacikiishik.
PRO.3.20	Okakiihtaawentamowinink kii⁠onci ishihseniwan siipiin ci⁠pimiciwankin,
PRO.3.20	wahkwiink kaye ci⁠onci kimiwank o'omaa ahkiink.
PRO.3.21	Ninkosihs, kihciwinan kikakiihtaawentamowin kaye kaa⁠ishi nihsitawinaman. Keko pakitinanken ci⁠nakanikooyan. 
PRO.3.22	Kika ontinamaakon ke⁠onci minwentaman ke⁠onci minohseyan kaye i'imaa kipimaatisiwinink. 
PRO.3.23	Mii 'i ke⁠ani ishi maacaayan ci⁠naniisaanentansiiwan kaye ci⁠pisokehshinsiiwan. 
PRO.3.24	Kaawiin kika kohtaacisii ahpii ani kawihshimoyan, aahpici ci⁠minonkwaamiyan. 
PRO.3.25	Kaawiin memwehc ci⁠onci ocaanimentaman sesakooc takohsek maanshihsewin, kaa⁠ishi otihsikowaatc iki kaa⁠kakwaanihsakisiwaatc. 
PRO.3.26	KaaTipenciketc kika kanawenimik, kaawiin kaye kika pakitinikohsii ci⁠tahsoosoyan.
PRO.3.27	Aaniin iko ke⁠ahko kashkihtooyan, ci⁠minohcike'atwaa iki kaa⁠noontehsewaatc. 
PRO.3.28	Keko wiihkaa ihkitohken, “Paamaa waapank kika wiici'in,” ci'inatc kiwiicitaamaakan shemaak ishihsek ci⁠tootaman. 
PRO.3.29	Keko kekoon ishihcikehken ke⁠onci maanentank kiwiicitaamaakan; pehsho kaa⁠onci wiicitaamatc e⁠ahpenimonotawihk. 
PRO.3.30	Keko onci kihci kanoonaahken e⁠ayaamakahsinok ke⁠onci⁠maanshi kakanoonatc, wiihkaa wiin kekoon e⁠ishi maanshi tootawihsinohk. 
PRO.3.31	Keko ontenimaahken iki kaa⁠nihshiwanaatahkamikisiwaatc keko kaye kiin kakwe ishihcikehken i'iwe kaa⁠tootamowaatc. 
PRO.3.32	Aaniihsh kaaTipenciketc oshiinkenimaa' kaa⁠macitootaminitc, kaa⁠kwayahkwaatisinitc itahsh oka wawiintamawaa' wiin kaa⁠ishi nanaakatawentank. 
PRO.3.33	KaaTipenciketc oka macakintaan entaanitc kaa⁠macaatisinitc, shikwa oka minwakintaan entaanitc iniweniwa' kaa⁠kwayahkwaatisinitc. 
PRO.3.34	 Kaawiin kekoon otinaapatenimaahsii' kaa⁠kihci inenintisonitc, shikwa owaapanta'aa' minohcikewin i'i kaa⁠tapahsenimonitc. 
PRO.3.35	Kaa⁠kakiihtaawentamowaatc mii 'imaa ke⁠onci kihci'inenimaakaniwiwaatc, shikwa kaa⁠kakiipaatisiwaatc awahshime ta‑ani onci akaci'itisowak.
PRO.4.1	Ninkosihsak, pisintamok aaniin eshi kihkino'amawinek kitetewaa. Weweni pisintamok, miihsh ci⁠tepinamek nihsitohtamowin. 
PRO.4.2	Onishihshin ohsha eshi kihkino'amawinakook, kanawi maamihkawik eshi kihkino'amawinakook. 
PRO.4.3	Mekwaa tahsh niin eh⁠kwiiwisenhsiwiyaan nintete otaawinink, niin ehta nimaamaa ekii ayaawitc, 
PRO.4.4	nintete hsa ninkii kihkino'amaak ekii ihkitotc, “Kanawi maamihkawin kahkina kaashi kakanooninaan, kanawentan eninaan ci⁠onci pimaatisiyan. 
PRO.4.5	Tepinan kakiihtaawentamowin, nihsitohtamowin kaye. Keko nakatanken kaashi kakanooninaan, keko kaye pahkenotanken. 
PRO.4.6	Keko tahsh nakatanken kakiihtaawentamowin, kika naatamaakon ohsha. Saakihtoon, weweni tahsh kika naanaakaci'ikon. 
PRO.4.7	Kakiihtaawentamowin ohsha maawac kihci inentaakwan, miihsh wenci ininaan ci⁠tepinaman kakiihtaawentamowin. Mihsawaa ko kahkina kekoon eh⁠tepinaman, shaakooc itahsh tepinan kakiihtaawentamowin. 
PRO.4.8	Kihci inentan ci⁠minciminaman kakiihtaawentamowin, miitahsh i'imaa ke⁠onci kihtentaakosiyan. 
PRO.4.9	Miitahsh i'imaa kakiihtaawentamowinink ke⁠onci minonaakosiyan, ci⁠miinikoowisiyan okimaawaanohkwaan ke⁠minonaakoshkaakoyan.”
PRO.4.10	Ninkosihs, weweni pisintawihshin kaashi kakanooninaan, kinwesh itahsh kika pimaatis. 
PRO.4.11	Kikihkino'amawin ci⁠kakiihtaawentaman, e⁠ishi kihkinowininaan kwayahk cishi pimaatisiyan. 
PRO.4.12	Kaawiin itahsh kekoon kika kipishkaakohsiin pimohseyan, kaawiin kaye kika pisokehshinsii pimipahtooyan. 
PRO.4.13	Minciminan eshi kihkino'amaakooyan, keko pakitinanken, kanawentan, mii iitok i'i kipimaatisiwin. 
PRO.4.14	Keko wiin ishaahken eshaawaatc omacaatisiik, keko ishihcikehken aaniin eshihcikewaatc. 
PRO.4.15	Keko i'i ishihcikehken, nakaayentan macikekoon, keko i'imaa ishi pimohsehken. 
PRO.4.16	Kaawiin okashkihtoohsiinaawaa ci⁠nipaawaatc, paanimaa kii‑ishkwaa macitootamowaatc. Kaawiin oncita nipaahsiiwak e⁠ahkawaahtoowaatc ewii maanshitootawaawaatc awiya'. 
PRO.4.17	Pahkweshikanink ihsa otinentaanaawaa maci'ishiwepisiwin kaye minihkwewinink otinentaanaawaa ahkwaatisiwin.
PRO.4.18	I'i hsa miihkana pema'atoowaatc okwayahkwaatisiik mii 'i eshinaakwaninik taapishkoo kaa⁠piitaapank, e⁠ani waahseyaak, piinihsh e⁠ani mooshkine kiishikahk. 
PRO.4.19	I'iweni tahsh wiin miihkana pema'atoowaatc omacaatisiik, mii 'i eshinaakwaninik e⁠kashkiitipihkaninik. Kaawiin itahsh okihkentansiinaawaan wekonen wenci pisokehshinowaatc.
PRO.4.20	Ninkosihs, pisintan aaniin eshi kakanooninaan; weweni piko noontan ehkitoyaan. 
PRO.4.21	Keko pakitentanken kaa⁠ininaan, kite'ink ishi kanawentan. 
PRO.4.22	Mii hsa imaa wentinamowaatc pimaatisiwin iki kaa⁠mihkamowaatc. Mii kaye imaa wenciimakahk mino'ayaawin. 
PRO.4.23	Maawac itahsh kite'ink ishi ayaankwaamisin, mii iitok i'imaa wenciik pimaatisiwin. 
PRO.4.24	Wepinan noociko ishikiishwewinan, keko aapacihtoohken kaa⁠tepwemakahsinokin. 
PRO.4.25	Niikaanaya'ii kwayahk inahke inaapin, keko acitawihkwenihken ci⁠akaciyan. 
PRO.4.26	 Eshi tahtakwaak miihkanaank ishi pimohsen, ini ehta miihkanawan kaa⁠onamokin kika pimohsaataanan. 
PRO.4.27	Keko awaac pankii ayiitaweya'ii ishi pahkehken. Keko ishaahken eshi macitootamonaaniwank.
PRO.5.1	Ninkosihs, taka noontan eshi kakiihtaawentamaan, pisintan kaye ninihsitohtamowin. 
PRO.5.2	Miitahsh ci⁠kihkentaman aaniin kwayahk ke⁠ishihcikeyan, kitihkitowinink ci⁠onci kihkentaakwahk e⁠okihkentamaawiniyan. 
PRO.5.3	Otoonink ihsa a'a ihkwe peshikwaatisitc taapishkoo aamoowi siinsipaahkwat kaa‑ahpiihci shiiwank, wiinke kaye nihtaa mino kiishwe. 
PRO.5.4	Ahpii tahsh e⁠ishkwaahkamikisitc, kaawiin kekoon kitishkonamaakohsii, mii ehta ko e⁠nishkentaman, kaye tahsh e⁠wiihsakentaman taapishkoo wiinsop kaa‑ahpiihci wiihsakihpokwahk. 
PRO.5.5	Kaa⁠niponitc eshi'ayaanitc ohsha kika ishiwinik, opimohsaataan miihkana enamoninik kaa⁠niponitc kaa⁠ishi'ayaanitc. 
PRO.5.6	Kaawiin onaanaakatawentansiin inahke keshi pimaatisitc, omiihkanaam e⁠kihci waawaakashkamoninik, e⁠kihkentansik aaniin eshiwepisitc.
PRO.5.7	Inashke tahsh ninkosihsak, pisintawihshik, keko wiihkaa waniihkehkek kaashi kakanooninakook. 
PRO.5.8	Keko naasihkawaahken a'a tino ihkwe. Keko ishaawaahken ciikaya'ii otishkwaantemink. 
PRO.5.9	Kiishpin itahsh wiin ishihcikehsiiwan kaa'ininaan, mii 'i iinsan e⁠mahkamihkwaa kotak awiyak eshi kihtenimikooyampan. Wiipa tahsh kika nihsikook iki menaaci'aahsikwaa awiyan. 
PRO.5.10	Tepwe hsa piiwitek kika mahkamikook kahkina eshi wenootisiyan, kotak meyakisiwaatc oka ayaanaawaa kitaya'iiman kaakiih kihci anohkiiyan ci⁠tepinaman. 
PRO.5.11	Kika moohkone tahsh ani ishkwaa pimaatisiyan, ahpii kiwiiyaahsipimaatisiwin, kiwiiyaw kaye cini ankook. 
PRO.5.12	Miihsh ke⁠ihkitoyan, “Wekonen itahsh kaa⁠onci shiikentamaan ekihkino'amaakooyaan. Wekonen kaye kaa⁠onci pisintawaahsiwakwaa kaakiih kakwe nana'imiwaatc. 
PRO.5.13	Kaawiin ninkiih pisintawaahsiik kaakiih kihkino'amawiwaatc, kaawiin ninkiih papaamihtawaahsiik kaakii maamiinomiwaatc. 
PRO.5.14	Inashke tahsh noonkom mii 'i kii⁠otihsaapantamaan kekaa e⁠ani ishkwaahseyaan, eshi'ayaawaatc kahkina awiyak.”
PRO.5.15	Tepweyentaakosiihtaw kiwiiw, wiin ehta kikasaaki'aa, ci⁠tinowenimatc kitoonta'ipaanink kaa⁠onci minihkweyan. 
PRO.5.16	Keko tahsh tinowiihken kaa⁠moohkiciwank nipi kaa⁠onci minihkwewaatc awenenak piko ihkwewak. 
PRO.5.17	Kiin iitok kitipinawewis a'a kiwiiw. Keko tahsh papaamenimaahken pahkaan ihkwewak. 
PRO.5.18	Taka hsa ta⁠minwentaakwan kaa⁠moohkiciwank kinipiim. Ishi ciihkenim kaakii wiitikematc kiwiiw kii⁠oshkaatisiyan. 
PRO.5.19	Taapishkoo noonshe waawaashkeshi menonaakositc, taka ocoocoohshima' kika minwentami'ikoo'. Taka maano eshi minwenimiwetc ishi pakitinintison. 
PRO.5.20	Ninkosihs, wekonen itahsh ke⁠onci minwenimatipan pahkaan ihkwe. Wekonen itahsh ke⁠onci minwenimimatipan pahkaan awiya wiiwan? 
PRO.5.21	KaaTipenciketc iitok kahkina ininiwan owaapamaan entahso ishihcikenitc, owaapamaan kaye inahke eshaanitc. 
PRO.5.22	Maci'inini hsa omacihcikewinink onci tahsoonintiso. Wiin iko omacitootamowinink onci tahkopinintiso. 
PRO.5.23	Miihsh kaa⁠onci nipotc e⁠kashkihtoohsik ci⁠kanawenintisotc, okakiipaatisiwinink e⁠onci wanihshink.
PRO.6.1	Ninkosihs, kikii ahshotamaake na kiin ewiih tipa'amowatc pahkaan awiya omasina'ikewinan? 
PRO.6.2	Kikii onci kahcitinikoo na kiin iko kitihkitowinan, kiin iko ekii onci tahsoonikooyan ini kitahshotamaakewinan? 
PRO.6.3	Ninkosihs, miitahsh i'i ke⁠onci tipenimihk a'a inini, o'o hsa ishihciken ke⁠onci kashki'oyan, weyiipisin anta kakwe kashkim ci⁠pakitinihk. 
PRO.6.4	Keko ahkawe nipaahken, keko kaye kipihciihken ci⁠ahtehshinan. 
PRO.6.5	Kakwe kashkihtoon ci⁠kashki'oyan, taapishkoo pinehshiinsh shikwa waawaashkeshi kaa⁠maaciipa'iwaanaatc ini entawencikenitc.
PRO.6.6	Kehtimishkiyan, inashke enikoo anta waapam; kihkinawaapam ci⁠kakiihtaawentaman. 
PRO.6.7	Kaawiin iitok otookimaamihsii, kaawiin kaye awiyan ci⁠kanawaapamikotc, kaawiin kaye awiyan ci⁠tipenimikotc. 
PRO.6.8	Shaakooc itahsh e⁠niipininik omaawantoonaan miicim eh⁠kwayaancihsitootc ke⁠miicitc pipooninik. 
PRO.6.9	Aaniin itahsh minihk weti waah⁠pimihshinan, kehtimishkiyan? Aanahpii waah⁠koshkosiyan i'i kaa⁠nipaayan? 
PRO.6.10	 Miihsh o'o ehkitotc, “Acina hsa ehta ninka nanipaa. Ninka nanaponihken ci⁠anwepiyaan.” 
PRO.6.11	Mekwaa tahsh nanipaatc, mii 'i ci⁠otihsikotc kitimaakisiwin ci‑inentaakwaninik taapishkoo inahke kaashi otihshiwetc okimoocishk.
PRO.6.12	Ikiweniwak kekoon kaa⁠inaapatisihsikwaa kaa⁠macaatisiwaatc e⁠papaakiiwanimowaatc. 
PRO.6.13	E⁠kashkaapipani'owaatc, ewawaahkawisiteniwaatc, oninciiwaan e⁠inoo'ikaakewaatc i'i ke⁠onci wayeshimihkwaa, 
PRO.6.14	i'imaa eshi nanaakatawentamowaatc ke⁠onci macitootawihkwaa kaye e⁠papaa mikoshkaacihcikewaatc. 
PRO.6.15	Miitahsh sesakooc ke⁠onci otihsikowaatc wahsitaawihsewin ke⁠nihshiwanaaci'ikowaatc.
PRO.6.16	Niishwaahcininiwan hsa kaaTipenciketc kaa⁠shiinkentank, kekwaanihsakentank kaye. Miiwan hsa ono: 
PRO.6.17	kihci inenintisowin, kakiinawishkiwin, i'i kaye nehsaanitc kekoon kaa⁠ishihcikehsinik, 
PRO.6.18	awiyan kaye kaa⁠inentaminitc noociko ewii ishihcikenitc, kaa⁠kitaahtapi'naasihkaminitc kaye macikekoon, 
PRO.6.19	awiyan kaye noociko kaa⁠inaacimonitc, ini kaye ininiwan kaa⁠ompwenaminitc ke⁠onci maanshi wiiciintinitc wiicihkiweyimaa'.
PRO.6.20	Ninkosihs, ishihciken kitete kaa⁠ishi wiintamawihk, keko waniihkehken kimaamaa kaakii ishi kihkino'amawihk. 
PRO.6.21	Kihciwinamow otihkitowiniwaan ahpane piko i'imaa kite'ink. 
PRO.6.22	Okihkino'amaakewiniwaan kika wiici'ikonan kii pimi'ayaayan, kika kanawenimikon kii⁠tipihkaak, kika kihkinowinikon kaye kii⁠kiishikaak. 
PRO.6.23	Okihkino'ikewiniwaan taapishkoo kekoon kaa⁠waasahkonek, kaa⁠ishi kwayahkomihkwaa kika kihkino'amaakon ke⁠ishi pimaatisiyan. 
PRO.6.24	Miiwan itahsh ini ke⁠miitaakwenikoyan ci⁠naasihkawaahsiwatc maci ihkwe, wiiwimaa tino kaa⁠nakaci wayeshimiwetc. 
PRO.6.25	Keko kika ishi mihsawentamo'ikohsii kaa⁠ishi minonaakosiwaatc; keko i'imaa kika onci tahsoosohsii kaa⁠ishi kanawaapamihkwaa. 
PRO.6.26	Inini otaa onci wiiciiwaan pihshikwaacihkwen i'i kaa⁠inakinsotc peshikwaahtik pahkweshikanan, ini tahsh wiin wiiciiwaatc kaa⁠onaapeminitc pihshikwaacihkwen oka onci caakinike'ikoon kahkina kekoon kaa‑ayaatc. 
PRO.6.27	Kitaa pimiwitoon ina ishkote kikaahkikanink ci⁠caakitehsinok kekishkaman? 
PRO.6.28	Kitaa pimohse na eshikishaanshek ci⁠caakitehsinokin kisitan? 
PRO.6.29	Mii peshikwan ehpiihci naniisaanentaakwahk wihpemimatc awiya wiiwan. Awiya kaa⁠tootank o'o ta⁠onci kakwaatakihse. 
PRO.6.30	Kaawiin ta‑aanwaapamaahsii a'a kaa⁠kiimootitc pahkweshikanan kii⁠noonteskatetc. 
PRO.6.31	Kiishpin kaahcitinikaniwitc ci⁠kiiwe tipa'iketc niishwaahcink minihk, mihsawaa ko wiinke kahkina caakiniketc. 
PRO.6.32	A'a inini kaa⁠tootank pihshikwaatisiwin kaawiin naakatawentansii, mii ko'i e⁠nihshiwanaaci'itisotc. 
PRO.6.33	Wiinke ta‑aanwaapancikaniwi, ta⁠kihci niiwanawaakaniwi kaye ci⁠nehpici menihshii'aakaniwitc. 
PRO.6.34	A'a onaapemimaa kaa⁠ontentank aahpici aahkokitaaso, i'iwe kaawiih tootank kaawiin ta⁠onci tepinawesihsii kiiwi kiiwe tipa'iketc. 
PRO.6.35	Kaawiin otaa otaahpinasiin aaniin iko minihk tipa'amawaakaniwitc, kaawiin kaye otaa otaahpinasiin wekonen iko ke⁠miinaakaniwitc ci⁠onci poonikitaasotc.
PRO.7.1	Ninkosihs, kanawentan hsa nintihkitowinan, maawacihtoon kaye nintinaahkonikewinan kipimaatisiwinink. 
PRO.7.2	Kanawentan ehkitoyaan ci⁠pimaatisiyan. Weweni kanawentan ninkihkino'amaakewinan taapishkoo weweni kaashi kanawentaman kishkiinshikoon. 
PRO.7.3	Kininciink ishi akwahpitoon kaashi kihkino'amawinaan, kite'ink kaye ishi oshipii'an. 
PRO.7.4	O'o hsa iitan kakiihtaawentamowin, “Kiin nintawemaa.” I'ihsh kaye nihsitohtamowin ke⁠tootawatipan maawac pehsho kaa⁠saaki'ihk, mii 'iwe ke⁠inentaman. 
PRO.7.5	Miiwan hsa ini ke⁠miitaakwenikoyan ci⁠naasihkawaahsiwatc pihshikwaacihkwe, a'a kaye wiiwimaa noociko eshi'ayaatc kaa⁠nihtaa wiinikiishwetc.
PRO.7.6	Niwaahkaa'ikanink kaashi waahsehcikaniwank tahsh e⁠onsaapiyaan, 
PRO.7.7	ninkii waapamaak niipiwa' oshkiniikiwak kaa⁠eshaawaatisihsikwaa tino. Peshik tahsh memintake oshkiniiki kii⁠nihsitawinaakosi e⁠shaawaatisihsik. 
PRO.7.8	Ninkii waapamaa ekiih pima'atootc ekii ani ishaatc kaakii ishi kiihkemoninik miihkana ciikaya'ii eshitaanitc peshik ihkwewan. 
PRO.7.9	Aasha tahsh i'i ahpii kii⁠ani tipihkanini e⁠ani onaakohshininik, aasha piko e⁠ani kashkiitipihkaninik. 
PRO.7.10	Miitahsh ihkwewan kaakiih pi saaka'aminitc ekii nakishkaakotc, pihshikwaacihkwenk ekii ishi'onitc, sesik ekii inentansinik. 
PRO.7.11	Wiinke hsa kiih⁠soonkite'ewan, kaawiin kaye kii⁠akacihsiiwan, wiihkaa e⁠apihsinik otaawininiink. 
PRO.7.12	Mooshak iko miihkanaank, kaashi ayataawewikamikohkenk kaye, kaacaya'ii kaye eh⁠tashi pi'oniitc. 
PRO.7.13	Miitahsh kaa⁠ishi kihkincikwepinikotc ekii ayociimikotc, ekiih kanawaapamikotc pehsho o'o e'ikotc, 
PRO.7.14	“Nintayaanan ohsha mino wiiciintiwi pakitinikewinan kaashitaayaan, ekii ishihcikeyaan kaye kekii ishihcikeyaampaan. 
PRO.7.15	Miitahsh i'i kaa⁠onci saaka'amaan e⁠nanaantawaapaminaan, ekiih kakwe mihkawinaan, tepwe hsa tahsh kimihkawin. 
PRO.7.16	Aasha kaye ninkii tashwekihsitoonan pepaahkaan kaa⁠ishinaakwahkin senipaawekinoon ninipewinaahkonk Iicipahkiink 
PRO.7.17	Aasha kaye ono tino minaako'onan ninkii ahtoonan ninipewinink, pikiwi minaako'on mar 
PRO.7.18	Ampe, taka minwenintitaa kapetipihk piinihsh cini waapank. Wiinke hsa ko ci⁠minwentamank ci⁠kakiihkincicinintiyank. 
PRO.7.19	Kaawiin ohsha apihsii ninaapem; ahpane ohsha waahsa kii‑ishaa. 
PRO.7.20	Niipiwa' kaye shooniyaan okii maaciinaan oshooniyaawashink, kaawiin tahsh ta⁠takohshinsii piinihsh paanimaa waawiyaasinitc tipihkikiisihsoon,” kii‑ihkitowan pihshikwaacihkwen. 
PRO.7.21	Miitahsh kaa⁠ishi shaakoosomikotc ekii wanimikotc ini ihkwewan, ekiih kashkimikotc wiinke e⁠mamino kiishwenitc. 
PRO.7.22	Miitahsh kaa⁠ishi maacii wiiciiwaatc e⁠ishinaakositc taapishkoo pishihki kaa‑awi nihsintc, waawaashkeshi kaye kaa⁠ishi kwaashkwaanitc nakwaakanink. 
PRO.7.23	Miitahsh taapishkoo pihkwahkoni keshi shaapohsenik ote'ink, e⁠ishinaakositc kaye taapishkoo pinehshiinsh kaa⁠ishaatc ahsapiink e⁠kihkentansik ekii naniisaanatininik opimaatisiwin!
PRO.7.24	Ninkosihsak, taka tahsh noonkom pisintawihshik aaniin eninakook. 
PRO.7.25	Keko tahsh pakitinaahkek a'a tino ihkwe ci⁠kashkiminek kite'iwaank; keko otishi'ayaawinink kika ishi wanihshimikohsii. 
PRO.7.26	Niipiwa' ohsha aasha opi nihshiwanaaci'aa' ininiwa', kaapi nihsaatc kaye onsaam paahtiinowa' ci⁠akimimintipan. 
PRO.7.27	Owaahkaa'ikan hsa mii 'i enentaakwaninik taapishkoo miihkana enamoninik kaashi ayaanitc neponitc. Mii 'imaa nahke eshi pehshwentaakwahk nipowin.
PRO.8.1	Nihsitohtamowin ohsha kaye kiikitoomakan.
PRO.8.2	I'imaa hsa ishi niipawimakan kaashi papiihkwatinaak caciikihkanaank,
PRO.8.2	kaashi maamataamiimohkin miihkanawan kaye.
PRO.8.3	I'imaa kaye kaashi ishkwaantemiwaninik kihci ootenaank kaa⁠onci piintikewintc
PRO.8.3	ishi niipawimakan o'o e⁠ihkitoomakahk,
PRO.8.4	“Kikanoonininim kiinawaa kaa⁠ininiiwiyek,
PRO.8.4	kahkina hsa ko pemaatisiyek kinantomininim.
PRO.8.5	Kiinawaa hsa kaa⁠eshaawaatisihsiwek taka kakwe ontinamok kakiihtaawentamowin,
PRO.8.5	kiinawaa kaye kaa⁠kakiipaatisiyek taka kakwe ontinamok nihsitohtamowin.
PRO.8.6	Pisintawihshik, kekoon aaniihsh ahpiihtentaakwan kaa'ininakook,
PRO.8.6	kwayahkwentaakwan kaye kaa'ininakook.
PRO.8.7	Kaa'ininakook ohsha tepwewiniwan;
PRO.8.7	nishiinkentaanan iitok wiin kiiwanimowinan.
PRO.8.8	Kahkina hsa kaa'ininakook tepwemakanoon,
PRO.8.8	kaawiin awaac iko wawaanentaakwahsinoonan,
PRO.8.8	kaawiin kaye waniwishiwemakahsinoonan.
PRO.8.9	Iki hsa kaa⁠onihsitohtamowiniwaatc wiinke okwayahkwentaanaawaa ehkitowak,
PRO.8.9	iki hsa kaa⁠okihkentamaawiniwaatc wiin opehtentaanaawaa.
PRO.8.10	Otaahpinan kaashi kihkino'amaakeyaan ahpiihc wiin a'a waapaapihko shooniyaa waapihk,
PRO.8.10	kihkentamaawin kaye onentan ahpiihc wiin a'a osaawi shooniyaa waapihk.”
PRO.8.11	“Kakiihtaawentamowin ohsha nawac kihci inakinte
PRO.8.11	ahpiihc wiin a'a miskwaapihkahsin Oroopi 
PRO.8.11	kaawiin tahsh kekoon kaa⁠mihsawentaman i'i ahpiihtentaakwahsinoon.
PRO.8.12	Niin ohsha kakiihtaawentamowin, nintayaan nihsitawentamowin,
PRO.8.12	nintayaan kaye kihkentamaawin,
PRO.8.12	kaa⁠onci nihsitawinikaatek kekoon kaa⁠onishihshik, kaa⁠maanaatahk kaye.
PRO.8.13	Kii⁠kohtaanenimintc ohsha kaaTipenciketc mii 'i eh⁠shiinkencikaatek macikekoon;
PRO.8.13	miiwan hsa ono kaa⁠shiinkentamaan: ishpenintisowin, kihci inenintisowin, maci'ishiwepisiwin, noociko ihkitowin kaye.
PRO.8.14	Niin hsa nintipentaan weweni awiyak kaashi kanoonintwaa aaniin ke⁠ishihcikewaatc,
PRO.8.14	kwayahk kaye inaahkonikewin, nintayaan kaye nihsitohtamowin, mashkawisiiwin kaye.
PRO.8.15	Niin ohsha kihciokimaak kaa⁠onci okimaahkantaakewaatc,
PRO.8.15	iki kaye tepenimiwewaatc kwayahk kaa⁠onci inahtoowaatc inaahkonikewinan.
PRO.8.16	Niin kaye kaa⁠onci kashkihtoowaatc ci⁠tipencikewaatc o'omaa ahkiink
PRO.8.16	iki kaa⁠okimaawiwaatc, iki kaye kaani aanihkewikimaawiwaatc.
PRO.8.17	Nisaaki'aak hsa iki kaa⁠saaki'iwaatc,
PRO.8.17	iki kaye wenini kaa⁠nanaantone'owaatc ninka mihkaakook.
PRO.8.18	Nintayaanan hsa wenootisiwinan, kihtentaakosi'iwewin kaye ke⁠miikiweyaan,
PRO.8.18	kaa⁠poonihsehsinok kaye wenootisiwin, i'i kaye minohsewin.
PRO.8.19	I'i hsa ke⁠miininaan nawac onishihshin ahpiihc wiin a'a kaa⁠onishihshitc osaawi shooniyaa waapihk,
PRO.8.19	a'a kaye kaa⁠maawaci minonaakositc waapaapihko shooniyaa waapihk.
PRO.8.20	Kwayahkwaatisiwinink hsa nintishi pimaatis,
PRO.8.20	weweni kaye nimpiminisha'aan i'i inaahkonikewin.
PRO.8.21	Nimiinaak kaye iki kaa⁠saaki'iwaatc ci⁠wenootisiwaatc,
PRO.8.21	wenooci kekoonan kaye ninka mamooshkinahtaawaanan owaahkaa'ikaniwaank.”
PRO.8.22	kaaTipenciketc ohsha niin maawac nihtam ninkii oshi'ik
PRO.8.22	mewisha cipwaa ayaanikin otishi maaciiwinan.
PRO.8.23	Weti hsa nehpic otaanaank kihci mewisha aasha niin ninkii onahsikoo,
PRO.8.23	niin maawac iko nihtam cipwaa ayaak ahki.
PRO.8.24	Cipwaa ayaakin kihcikamiin,
PRO.8.24	cipwaa pimiciwankin kaye moohkiciwanipiin aasha niin ninkii ayaa.
PRO.8.25	Cipwaa onahcikaatekin kihci waciin,
PRO.8.25	kaa⁠papiihkwatinaakin kaye aasha niin ninkii ayaa.
PRO.8.26	Kishemanitoo kaye cipwaa oshihtootc ahkiini, kaashi papashkwaanik kaye,
PRO.8.26	cipwaa ayaanik kaye kaa⁠paashkinehkamikihsenik, aasha niin ninkii ayaa.
PRO.8.27	Aasha niin ninkii ayaa kii⁠onahtootc kiishikooni weti ishpimink,
PRO.8.27	kii⁠kihkinawaacihtootc kaye ke⁠ahko tepinaakwaninik weti nahke kihcikamiink.
PRO.8.28	Kii⁠onakootootc kaye wahkwiin ishpimink,
PRO.8.28	kii⁠oshihsitootc kaye ke⁠onciciwaninik nipiini aasha niin ninkii ayaa.
PRO.8.29	Ahpii hsa kaye kiih⁠kanootank kihcikam aaniin minihk ke⁠ahkonipiihkaanik,
PRO.8.29	kii⁠onahtootc kaye ahkiini kaashi ahtenik aasha niin ninkii ayaa i'i ahpii.
PRO.8.30	Niin hsa kaye ninkii wiiciiwaa ekii wiici'ak kii⁠onaapantank ke⁠ishihtootc ahkiini.
PRO.8.30	Kii⁠minwentam hsa entahso kiishik, mooshak iko ekiih ciihkentamowak ekii ayaawak eshi'ayaatc.
PRO.8.31	Ninkii minwaapantaan o'o ahki,
PRO.8.31	ekii minwaapamakwaa kaye pemaatisiwaatc o'omaa ahkiink.”
PRO.8.32	“Ninkosihsak, taka tahsh noonkom pisintawihshik;
PRO.8.32	aahpici hsa ta⁠shawentaakosiwak iki kaa⁠tootamowaatc kaashi antawentamowak.
PRO.8.33	Pisintamok kaashi kihkino'amawinakook,
PRO.8.33	kakiihtaawentamok kaye, keko aanawentankek.
PRO.8.34	Aahpici hsa ta⁠shawentaakosi a'a kaa⁠pisintawitc;
PRO.8.34	kaa⁠nihtaa ayaatc nintishkwaantemink,
PRO.8.34	kaa⁠pii'otc kaye enishi piintikenk niwaahkaa'ikanink.
PRO.8.35	Awenen hsa piko ke⁠mihkawitc omihkaan ke⁠onci pimaatisitc,
PRO.8.35	kaaTipencikenitc hsa kaye oka minwaapamikoon.
PRO.8.36	Awenen tahsh iko kaa⁠mihkawihsik, mii hsa awe kaa⁠wiihsakentamo'itisotc;
PRO.8.36	awenen tahsh iko kaa⁠shiinkenimitc, mii hsa awe kaa⁠saakihtootc nipowin!”
PRO.8.36	ihkitoomakan kakiihtaawentamowin.
PRO.9.1	Kakiihtaawentamowin iitok otooshihtoon owaahkaa'ikan, niishwaahso (7) petahkisonitc ahswaahkwa'ikana' e⁠aapaci'aatc. 
PRO.9.2	Okii nihsaan aya'aawihshan ekiih kwayaancihtootc ewiih kihci wiihkwanketc, aasha shoominaapo ekiih takwaakaminank. Toohpowinaahk kaye aasha okii oshihsitoon. 
PRO.9.3	Aasha kaye okii ishinisha'waa' kaa⁠ihkwewinitc otanohkii'aakana' maawac eshi ishpaanik ootena, o'o ci‑ihkitonitc, 
PRO.9.4	“Kahkina, ampeyohk piintikek, kehkentansiwek kekoon,” otinaa' nesihtawencikehsinik. 
PRO.9.5	“Ampeyohk, piwiihsinik ci⁠miiciyek nimiicimim, ci⁠minihkweyek kaye shoominaapo kaakiih takwaakaminamaan. 
PRO.9.6	Nakatamok kikakiipaatisiwiniwaa ci⁠pimaatisiyek, nihsitohtamowinink ishi pimohsek.”
PRO.9.7	Kiishpin maamiinomatc nehtaamaanenciketc, tekwac wiin kika mikoshkaaci'ik. Kiishpin kaye maamiinomatc omacaatis, kehcinaac kika wiihsakentami'ikon. 
PRO.9.8	Keko wiihkaa maamiinomaahken nehtaamaanenciketc, kika onci nishkenimik ohsha. Kiishpin itahsh wiin maamiinomatc kekiihtaawentank, aanciko kika saaki'ik. 
PRO.9.9	Kihkino'amawatc kekiihtaawentank, aanciko tani onci kakiihtaawentam, kihkino'amawatc kweyahkwaatisitc aanciko tani onci kihkentaahso.
PRO.9.11	Kakiihtaawentamowinink ohsha ta⁠onci paahtiinatinoon minihk keni kakiishikanishiyan, minihk kaye keni pipoonishiyan. 
PRO.9.12	Kiishpin kakiihtaawentaman, mii hsa iwe ke⁠mino tipa'amaakoyan. Kiishpin itahsh maanencikeyan kiin ehta kika kakwaatakihtoo.
PRO.9.13	Kakiipaatisiwin iitok inentaakwan taapishkoo ihkwe kaa⁠nipaatwewitank, kehkino'amaahsiwintc, eyaahsik kihkentamaawin. 
PRO.9.14	Kaa⁠namatapitc otishkwaantemink, maawac iko eshi ishpaanik ootena, 
PRO.9.15	eh⁠kanoonaatc awiya' kaa⁠mayaashkaakotc, eshaanitc iko wa⁠ishaanihpan, miihsh o'o e'inaatc, 
PRO.9.16	“Piintikek kekoon kehkentansiwek,” enaatc kekiipaatisinitc, 
PRO.9.17	“Kaa⁠kiimootinaaniwank nipi ohsha nawac minohpokwan. Pahkweshikan kaa⁠kiimootinaaniwitc nawac minohpokosi.” 
PRO.9.18	Kaawiin iitok okihkentansiini kaa⁠piintikaakotc ci⁠niponitc. Ini tahsh aasha kaakiih piintikaakotc aasha eh⁠tanentaakosinitc eshi'ayaanitc neponitc.
PRO.10.1	Miiwan ihsa ono Swaalaman 
PRO.10.2	Kakayenisiwinink awiya kaa⁠onci wenootisitc, kaawiin kekoon oka inaapacihtoohsiin. Awiya hsa kaa⁠kwayahkwaatisitc mii 'awe ke⁠pimaaci'itisotc.
PRO.10.3	KaaTipenciketc kaawiin oka pakitinaahsiin okwayahkwaatisiin ci⁠noonteskatenitc. Kaawiin itahsh oka pakitinaahsiin omacaatisiin ci⁠tepinaminitc entawentaminitc.
PRO.10.4	Awiya kaa⁠kihtimitc ta⁠kitimaakisi. A'a tahsh kaa⁠kihci anohkiitc ta‑ani wenootisi.
PRO.10.5	Awiya hsa kaa⁠maawacihtootc kihtikewin e⁠niipininik mii hsa awe iinsan kekiihtaawi ishi'ayaatc. A'a tahsh kaa⁠ontamiinkwaamitc ahpii kii⁠manishikenk, mii iinsan a'a kaa⁠kakiipaaci ishi'ayaatc.
PRO.10.6	Shawentaakosi hsa kwayahk inini. A'a tahsh omacaatis otihkitowinink otoonci kaatoon omaci ishi'ayaawin.
PRO.10.7	Kii⁠maamihkawinotawintwaa okwayahkwaatisiik iitok wiinke tetako minwentaakwan, iki tahsh omacaatisiik ta⁠mihci waniihkenotawaawak.
PRO.10.8	Iki hsa kekiihtaawi ishi'ayaawaatc pisintamok kii⁠maamiinomintwaa, iki tahsh wiin kaa⁠kakiipaaci kiishwewaatc ta⁠nihshiwanaatisiwak.
PRO.10.9	A'a hsa kwayahk kaa⁠pimohsetc weweni ta⁠pimaatisi, a'a tahsh kwayahk kaa⁠ishihcikesik tani kihkentaakosi.
PRO.10.10	Awiya hsa kaa⁠nakaanank tepwewin otooshihtoon maanshihsewin. Iki tahsh wiin kaa⁠kakiipaaci kiishwewaatc ta⁠nihshiwanaatisiwak.
PRO.10.11	Eshi kakiitotc kwayahk inini mii 'imaa wenciik opimaatisiwin taapishkoo nipi kaa⁠moohkiciwank. A'a tahsh omacaatis otihkitowinink otoonci kaatoon omaci ishi'ayaawin. 
PRO.10.12	 Awiyak kii⁠shiinkenintiwaatc mii 'imaa wencihsek maanshi wiiciintiwin, iki tahsh wiin kaa⁠saaki'itiwaatc poonentamaatiwak eshi maanshi wiiciintiwaatc.
PRO.10.13	Iki hsa kekiihtaawentamowaatc kakiihtaawikiishwewak, iki tahsh kekiipaatisiwaatc tepinamaasowak ci⁠nana'ahsintwaapan.
PRO.10.14	Kekiihtaawentamowaatc ihsa awahshime kakwe kihkentaasowak, kekiipaatisiwaatc itahsh kii⁠kiikitowaatc aahpici pehsho tanentaakwan maanshihsewin.
PRO.10.15	Awiya hsa kaa⁠wenootisitc, owenootisiwin okanawenimikon, a'a tahsh wiin ketimaakisitc okitimaakisiwin oka nihshiwanaaci'ikon.
PRO.10.16	Pimaatisiwin hsa awiya tipa'amawaa kwayahk kiishi pimaatisitc, awiya tahsh wiin kii⁠macitootank kashkihtamaaso aanciike ke⁠onci nana'ahsintc.
PRO.10.17	Ikiweniwak ihsa kaa⁠pisintamowaatc kii⁠maamiinomintwaa ta⁠pimaatisiwak. Iki tahsh wiin kaa⁠papaamihtansikwaa e⁠maamiinomintwaa miiwak iki kaa⁠wanihshinowaatc.
PRO.10.18	Awiya hsa kaa⁠kaatootc oshiinkenimiwewin, mii 'awe kaa⁠kakiinawishkitc. A'a tahsh kaye misiwe kaa⁠papaa tashimiwetc kakiipaatisi.
PRO.10.19	Awiya hsa kii⁠kihci kaakiikitotc kehcinaac iko ta⁠macitootam. A'a tahsh wiin kekiihtaawentank, kaawiin noontaatihsii.
PRO.10.20	Kwayahk inini ehkitotc inentaakwanini taapishkoo wencitoo piko waapaapihko shooniyaa waapihk, a'a tahsh enentank okakiipaatis kaawiin kekoon inentaakwahsinini.
PRO.10.21	Kwayahk inini ehkitotc ihsa niipiwa' awiya' onci minohsewa', awiya tahsh kaa⁠kakiipaatisitc ta⁠ontaahpinanintiso kaa⁠nihsitawinansik.
PRO.10.22	KaaTipenciketc oshawencikewinink ohsha awiya kaa⁠onci wenootisitc. Kaawiin tako miikiwehsii maanshihsewin.
PRO.10.23	Kekiipaatisitc ihsa onci minwentam e⁠macitootank. A'a tahsh kehkentamaawinitc osaakihtoon kakiihtaawentamowin.
PRO.10.24	Okwayahkwaatis ihsa ta⁠miinikoowisi eshi pakohsentank, a'a tahsh okakiipaatis oka otihsikon kaa⁠kohtaanentank.
PRO.10.25	Ahpii tahsh kii⁠kihci pakamaanimahk omacaatisiik ta⁠caakiwepaahshiwak, iki tahsh wiin okwayahkwaatisiik ta⁠kanawentaakosiwak.
PRO.10.26	Keko wiihkaa anoonaahken kehtimaatisitc kekoon ishi anohkiihtawihk, mii hsa 'i ke⁠inentaakositc taapishkoo kekoon kaa⁠wiihsakaakamink, taapishkoo kaye paashkine kaa⁠inaapahtek kishkiinshikonk.
PRO.10.27	Kii⁠kohtaanenimintc kaaTipenciketc awiya kinwesh onci pimaatisi, omacaatisiik itahsh wiin ta⁠noonte kiishkinamawaawak minihk kekiih pimaatisiwaahpan.
PRO.10.28	Okwayahkwaatis eshi pakohsenimotc ci‑ishihsetc ta⁠onci ciihkentam. Iki tahsh wiin omacaatisiik eshi pakohsenimowaatc kaawiin ta⁠ishihsehsinini.
PRO.10.29	KaaTipenciketc otishihtwaawin iitok onaatamaakonaawaa okwayahkwaatisiik, iki tahsh wiin omacaatisiik kaa⁠tootamowaatc mii 'iweni ke⁠nihshiwanaaci'ikowaatc. 
PRO.10.30	Okwayahkwaatisiik ihsa kaawiin wiihkaa kikiciipihk ta⁠pahkwacipinaahsiiwak, iki tahsh omacaatisiik kaawiin keyaapi ta⁠ishitaahsiiwak i'imaa ahkiink.
PRO.10.31	Okwayahkwaatisiik ehkiikitowaatc aahpici kakiihtaawikiishwewak, i'i tahsh wiin otenaniw onsaam kaa⁠maci ishikiishwemakahk ta⁠kipihtinikaate.
PRO.10.32	Okwayahkwaatisiik ihsa okihkentaanaawaa keshi manaasomaawaatc awiyan. Iki tahsh omacaatisiik nihtaa ihkitowak mooshak aaniin awiyan ke⁠onci mikoshkaatentaminitc.
PRO.11.1	KaaTipenciketc ihsa oshiinkentaanan kaa⁠wayeshimiwemakaninikin tipaapiishkoocikanan. Ominwaapantaanan itahsh kwayahk tino tipaapiishkoocikanan.
PRO.11.2	Pemaatisiwaatc kaa⁠kihci inenintisowaatc ta‑akaci'aawak. Iki tahsh kekiihtaawentamowaatc tapahsenintisowak.
PRO.11.3	Kiishpin kwayahkwaatisiyan, kaawiin kika wayeshihcikehsii. Pemaatisiwaatc kaa⁠tepweyentaakosihsikwaa ta⁠onci nihshiwanaatisiwak eshi nihtaa wayeshinkewaatc.
PRO.11.4	Kiwenootisiwin ihsa kaawiin kekoon kika ishi naatamaakohsiin ahpii nakishkaman nipowin, kwayahkwaatisiwinink itahsh kika onci pimaaci'ikoowis.
PRO.11.5	A'awe hsa kweyahkwaatisitc ta⁠wententaakwanini opimaatisiwin, a'a tahsh mecaatisitc ta⁠kaskihtamaaso ke⁠onci pankihshink.
PRO.11.6	Eshi kwayahkwaatisitc hsa ta⁠onci pimaaci'ikoowisi, iki tahsh mecaatisiwaatc eshi kakayenisiwaatc ta⁠onci kashkihtamaasowak ke⁠onci pankihshinowaatc.
PRO.11.7	Omacaatis ihsa kii⁠nipotc, mii 'i kaawiin otayaahsiin ahpenimowin, kahkina kaakii ahpenimohpan omashkawisiiwin kaawiin oka wiici'ikohsiin.
PRO.11.8	Okwayahkwaatis ihsa kanawentaakosi ci⁠naasihkaakohsik wahsitaawihsewin, tekwac itahsh mecaatisiwaatc oka naasihkaakonaawaa.
PRO.11.9	Kika onci nihshiwanaaci'ikoo hsa aaniin ehkitowaatc kehkenimaahsikwaa Kishemanitoon. I'i tahsh wiin eshi okihkentamaawiniwaatc kweyahkwaatisiwaatc kika naatamaakon. 
PRO.11.10	Ahpii hsa okwayahkwaatisiik kii⁠minohsewaatc, kihci ootenaank eyaawaatc minwentamook. Ahpii tahsh wiin omacaatisiik kii⁠nihshiwanaatisiwaatc, ta⁠noontaakwan ci⁠minwentamonaaniwank.
PRO.11.11	Ahpii hsa okwayahkwaatis kii‑inentank ci⁠minohsenik, mii hsa 'i eshi kihci inentaakwaninik kihci ootena. I'i tahsh wiin ehkitowaatc omacaatisiik, mii 'imaa ke⁠onci nihshiwanaatahk kihci ootena.
PRO.11.12	Awiya hsa kakiipaatisi kii⁠maci tashimaatc wiicipimaatisiin. Awiya tahsh wiin kii⁠ayaatc nihsitohtamowin kaawiin noontaatihsii.
PRO.11.13	Awiya hsa kaa⁠nihtaa papaamaacimotc kaawiin kii⁠kehcinaa'enimaahsii ci⁠kanawentank kiimootaacimowinan. Awiya tahsh kaa⁠tepweyentaakositc kaawiin kekoon opapaatashintansiin.
PRO.11.14	Kiishpin pemaatisiwaatc kii⁠kihkino'amawintwaahsiwintwaa, mii 'i keshi pankihshinonaaniwank. Kiishpin kii⁠paahtiinowaatc omaamiinomiwek, kehcinaac weweni ta‑ayaaniwan.
PRO.11.15	Awiya hsa kii‑ihkitotc ewiih tipa'ikehtamawaatc piiwiten, kehcinaac ta⁠minciinawesii. Nawac iitok ta⁠onishihshinini kekoon i'imaa ishi opapaamisiwinihsik.
PRO.11.16	A'a hsa ihkwe kaa⁠noohkaatisitc ta⁠kihtencikaniwi, a'a tahsh inini awiyan kaa⁠papaa pisiskenimaahsik, ta⁠mihci kihci wenootisi.
PRO.11.17	Inini hsa kii⁠koohpaatenimiwetc wiin iko ta⁠minotootaaso, a'a tahsh wiin kekwaanihsakisitc wiin iko maanshi tootaaso.
PRO.11.18	Mecaatisiwaatc ihsa kaawiin kekoon kehcinac kashkihtamaasohsiiwak, kiishpin kwayahk ishihcikeyan kehcinaac iitok kika tipa'amaakoowis.
PRO.11.19	Awiya hsa kaa⁠inentank tepwe ko kwayahk kaawiih kakwe ishi pimaatisitc ta⁠pimaatisi. A'a tahsh wiin awiya aanciko noociko kaawii ishihciketc ta⁠nipo.
PRO.11.20	KaaTipenciketc ihsa oshiinkenimaa' pemaatisinitc noociko enentaminitc ote'iniink, ominwaapamaa' itahsh i'i kwayahk kaa⁠ishihcikenitc.
PRO.11.21	Kehcinaa'on itahsh mecaatisiwaatc ta⁠nana'ahcikaasowak, i'i tahsh kweyahkwaatisiwaatc ta⁠tapasii'aawak.
PRO.11.22	Ihkwe hsa kaa⁠minonaakositc kaa⁠naanaakatawentansik mii 'i eshinaakositc taapishkoo osaawi shooniyaa waapihk kaa⁠wiimpaakahk kaa‑akootenik koohkoohsh ocaashink.
PRO.11.23	Eshi mihsawentamowaatc ihsa iki kweyahkwaatisiwaatc aahpici ta⁠minohseni, iki tahsh wiin omacaatisiik aana ahpenimowaatc, nishkaatisiwin ehta oka naasihkaakonaawaa.
PRO.11.24	Awiya hsa aanakii⁠mihci maamiikiwetc, mii 'i aanciko anishi wenootisitc. Awiya tahsh kii⁠manaa wanihciketc, mii 'i aanciko enishi kitimaakisitc.
PRO.11.25	Awiya kaa⁠minotootaaketc ihsa ta⁠wenoocihse, awiya kaa⁠wiici'iwetc hsa wiin kaa⁠wiici'itisotc.
PRO.11.26	Pemaatisiwaatc ihsa omacakimaawaan awiyan kaa⁠mihci maawacihtoonitc pahkweshikani kihtikaanenhsan, a'a tahsh wiin kaa‑ataawaaketc ta⁠shawentaakosi.
PRO.11.27	Awiya hsa kaa⁠kakwe mihkank wenishihshininik ta⁠minwaapancikaaso, a'a tahsh wiin kaa⁠kakwe mihkank macikekoon, kehcinaac iko oka tepinaan.
PRO.11.28	Awenen ihsa ko ehpenimonotank owenootisiwin ta⁠pankihshin, a'a tahsh kweyahkwaatisitc ta⁠mashkawiki taapishkoo niipini aniipiihsh.
PRO.11.29	Awiya hsa kaa⁠maanshipinaatc eyaanitc otaawinink, kaawiin weti ishkwaac kekoon oka ontinansiin.
PRO.11.29	Okakiipaatis ihsa oka'anohkiihtawaan kekiihtaawentaminitc.
PRO.11.30	Pimaatisiwin hsa i'imaa onciimakan awiya kii⁠kwayahkwaatisitc taapishkoo miinaahtik kaashi nihtaawikihciketc. A'a kaa⁠kakiihtaawentank okashki'aa' niipiwa' awiya' ci⁠onci pimaatisinitc.
PRO.12.1	Awenen ihsa ko kaa⁠saakihtootc kihkentamaawin onantawentaan ci⁠wiintamawintc kii⁠mamaashiitc. Kakiipaatentaakwan iitok awiya kii⁠antawentansik ci⁠wiintamawintc kii⁠mamaashiitc.
PRO.12.2	KaaTipenciketc ihsa ominwaapamaa' kwayahk pemaatisinitc, i'i tahsh wiin noociko wa⁠ishihciketc otinakimaa' ci⁠niponitc.
PRO.12.3	Inini hsa kaawiin ta⁠onci kiishikaapawihsii maci'ishiwepisiwinink, a'a tahsh kwayahk eshi pimaatisitc ta⁠mashkawikaapawi.
PRO.12.4	Kwayahk enaatisitc wiiwimaa hsa tinowi taapishkoo kihciokimaawaanohkwaanink wenci minwentaminitc onaapeman. A'a tahsh wiiwimaa kaa‑akaci'aatc onaapeman mii 'i enentaakositc taapishkoo ohkani aahkosiwin.
PRO.12.5	Enentamowaatc ihsa kweyahkwaatisiwaatc kekoon ta⁠onci minohseni, iki tahsh mecaatisiwaatc eshi wiintamaakewaatc wii⁠onci wayeshihtaakosiwak.
PRO.12.6	Ehkitowaatc omacaatisiik ihsa inentaakwanini taapishkoo e⁠nihshiwewaatc, i'i tahsh wiin ehkitowaatc okwayahkwaatisiik naatamaakemakanini.
PRO.12.7	Mecaatisiwaatc hsa onakishkaanaawaa ke⁠onci pankihshinowaatc, kaawiin kaye tani ayaahsiiwa' opiiwesiimiwa'. Iki tahsh kweyahkwaatisiwaatc tani paahtiinowa' opiiwesiimiwa'.
PRO.12.8	Okakiihtaawentamowinink hsa ta⁠onci kihci mino tashimaa. A'a tahsh anoociko kaa⁠inentank ta‑aanawencikaniwi.
PRO.12.9	Nawac iitok ta⁠onishihshin ci⁠mihci ayininiiwitc awiya ci⁠mihtanohkiitc, ahpiihc wiin awiya kaa⁠kihci inwaanintisotc e⁠ayaahsik itahsh miicim.
PRO.12.10	Kwayahk inini hsa weweni okanawenimaa' otaya'aawihshima', a'a tahsh mecaatisitc aanakii minwaatisitc shaakooc kaawiin weweni okanawenimaahsii' otaya'aawihshima'.
PRO.12.11	A'a hsa kihtikewinini kaa⁠tananohkiitc otahkiimink opaahtiinahtoon miicim, a'a tahsh kaa⁠noocihtootc nooci kekoonan kaawiin iinsan kekoon okihkentansiin.
PRO.12.12	Iki hsa mecaatisiwaatc mii ehta ko waa⁠ishihcikewaatc ehkakwe mihkamowaatc macikekoon waa⁠noocihtoowaatc. A'a tahsh wiin kweyahkwaatisitc ta‑ayiicikaapawi.
PRO.12.13	Mecaatisitc ihsa ehkitotc ta⁠onci oncaanimentam, a'a tahsh kweyahkwaatisitc oka kashkihtoon ci⁠shaapwiitc.
PRO.12.14	Aaniin ihsa piko ehkitoyan, komaa kaye eshihcikeyan, mii 'imaa ke⁠onci tipa'amaakoowisiyan, aaniin ihsa piko eshi kashkihtamaasoyan kika naasihkaakon.
PRO.12.15	Kekiipaatisiwaatc mooshak iinsan inentamook kwayahk e⁠ishihcikewaatc, iki tahsh wiin kekiihtaawentamowaatc nihtaa pisintamook.
PRO.12.16	Ahpii hsa okakiipaatis kii⁠nishkentank, shemaak iko okihkentaakohtoon. Kaa⁠okihkentamaawinitc itahsh wiin kaawiin opapaapisiskentansiin aaniin enintc.
PRO.12.17	A'a hsa kaa⁠tepwetc kwayahk ishihcike, a'a tahsh wiin kaa⁠kiiwanimotc kaawiin kwayahk ishihcikehsii.
PRO.12.18	Awiya hsa kii⁠naanaakatawentansik aaniin ehkitotc mii 'i eshinaakwaninik taapishkoo eh⁠pashipa'owaaketc kihci moohkomaan. Awiya tahsh wiin okakiihtaawikiishwewinink mii 'imaa wenciik antawi'ikoowin.
PRO.12.19	Kiiwanimowin ihsa acina ehta ta‑ayaamakan, tepwewin itahsh nehpic ta‑ayaamakan.
PRO.12.20	Wayeshihtaakosiwin ihsa okikishkaakonaawaa iki noociko kaawii ishihcikewaatc, ciihkentamowin itahsh wiin okikishkaakonaawaa iki kaa⁠noocihtoowaatc pisaanentamowin.
PRO.12.21	Kaawiin maanshihsewin oka naasihkaakohsiinaawaa kweyahkwaatisiwaatc, iki tahsh mecaatisiwaatc mooshak oka ayaanaawaa maanshihsewin.
PRO.12.22	KaaTipenciketc oshiinkenimaa' kaa⁠kakiinawishkiinitc, ominwaapamaa' itahsh wiin kaa⁠nihtaa tepwenitc.
PRO.12.23	Awiya kaa⁠kihkentaasotc kaawiin opapaa tashintansiin kekoon kehkentank, a'a tahsh wiin okakiipaatis onaakohtoon aaniin ehpiihci kakiipaatisitc.
PRO.12.24	A'a hsa kaa⁠nihtaa kihci anohkiitc tani mashkawentaakosi, a'a tahsh kaa⁠nihtaa kihtimitc tani tinowi kaa⁠mihci pamiihtaaketc.
PRO.12.25	Oncaanimentamowinink ihsa awiya kaa⁠onci minwentansik ote'ink, minokiishwewinink ihsa ta⁠onci ciihkentam.
PRO.12.26	A'a hsa kweyahkwaatisitc weweni okihkinowinaan owiicitaamaakanan, a'a tahsh wiin inahke eshaatc omacaatis waniwishiwemakanini.
PRO.12.27	Kiishpin kihtimiyan, kaawiin wiihkaa kika ayaahsiin kaa⁠kakwe kashkihtamaasoyan, kiishpin itahsh wiin kihci anohkiiyan kika kihci inentaan kaa‑ayaayan.
PRO.12.28	Kwayahkwaatisiwinink inahke hsa onciimakan pimaatisiwin, maci'ishihcikewinink inahke tahsh wiin onciimakan nipowin.
PRO.13.1	Kekiihtaawentank okosihsimaa hsa opisintaan eshi kihkino'amaakotc oteten. A'a tahsh wiin kekiipaatisitc omihci maanentaan kii⁠onci'aakaniwitc.
PRO.13.2	Kaa⁠sekaa pimaatisiwaatc hsa tashi tipa'amawaawak aaniin ehkitowaatc, iki tahsh ke⁠wayeshihtaakosiwaatc omihsawentaanaawaa piikwahkamikisiwin.
PRO.13.3	Awiya hsa kaa⁠manaa ihkitotc kekoon okanawentaan opimaatisiwin, awiya tahsh wiin kekoon kaa⁠manaaci ihkitohsik oka otihsikon ke⁠nihshiwanaaci'ikotc. 
PRO.13.4	Kehtimishkitc hsa kekoon omihsawentaan, kaawiin itahsh kekoon oka tepinansiin. A'a tahsh wiin nehtaa wanohkiitc oka wenoocihtoon entawentank.
PRO.13.5	Kweyahkwaatisiwaatc hsa oshiinkentaanaawaan kiiwanimowinan, iki tahsh wiin meci'ishiwepisiwaatc akatentaakosiwak, noociko kaye inentaakosiwak.
PRO.13.6	Kwayahkwaatisiwin hsa okanawenimikon awiya kekoon kaashi anaamentaakosihsik, macikekoon itahsh wiin oshaakooci'ikon a'a mecaatisitc.
PRO.13.7	Peshik hsa awiya wenootisiihkaaso, aanawiin eh⁠kitimaakisitc, kotak itahsh awiya kitimaakisiihkaaso, aanawiin e⁠wenootisitc.
PRO.13.8	Kaa⁠wenootisitc hsa otinaapaci'aan oshooniyaaman ci⁠naatamaakotc, ketimaakisitc tahsh wiin kaawiin awiyan opapaamimikohsiin.
PRO.13.9	Kweyahkwaatisiwaatc hsa ishinaakosiwak taapishkoo waahsahkonencikan kaa⁠pakahkaahtek, meci'ishiwepisiwaatc itahsh wiin taapishkoo waahsahkonencikan kaani aahtawek.
PRO.13.10	Kii⁠kihci inenintisonaaniwank hsa mii 'imaa wenciik maanshi wiiciintiwin, iki tahsh wiin kaa⁠na'ihtamowaatc miiwak iki eyaawaatc kakiihtaawentamowin.
PRO.13.11	Wayeshihtaakosiwinink hsa awiya kaa⁠onci wenootisitc acina ehta ta⁠wenootisi, a'a tahsh wiin pepankii kaa⁠kashkihciketc tani wenootisi. 
PRO.13.12	Awiya nanahsh kaa‑ahpenimohsik, mii 'awe kaa⁠piikwentam, awiya tahsh wiin eshihsenik eshi mihsawentank, mii hsa kaa⁠ishinaakositc taapishkoo mihtik kaa⁠minokitc.
PRO.13.13	Awiya hsa kaa⁠maanentank kihkino'ikewin mii hsa awe ke⁠maanshihsetc, a'a tahsh wiin kehtentank mii 'awe ke⁠mino tipa'amawintc.
PRO.13.14	Eshi kihkino'ikewaatc kekiihtaawentamowaatc hsa inentaakwanini taapishkoo pimaatisiwin kaa⁠moohkiciwank, mii hsa imaa ke⁠onci wiici'ikoowisitc ci⁠tapasiinotank eshi nakwaashiwemakaninik nipowin.
PRO.13.15	Awiya hsa kaa⁠onihsitohtamowinitc oka kashkihtoon minwaapamikoowin, a'a tahsh wiin kaa⁠tepweyentaakosihsik sanakanini opimaatisiwin.
PRO.13.16	Entahsopeshikowaatc hsa kekiihtaawisiwaatc okihkentaanaawaa eshihcikewaatc, kekiipaatisitc itahsh wiin onaakohtoon okakiipaatisiwin.
PRO.13.17	Noociko hsa kaa⁠papaa inaacimotc otoompwenaan maanshihsewin, a'a tahsh wiin kaa⁠tepweyentaakositc oka piitoon ke⁠onci minohsenk.
PRO.13.18	Awiya hsa ke⁠aanawentank eshi kihkino'amawintc oka otihsikoon kitimaakihsewin, akatentaakosiwin kaye, a'a tahsh wiin pesintank eshi⁠kihkino'amawintc ta⁠kihtenimaa.
PRO.13.19	Aahpici hsa awiya ta⁠tepinawewakentam opimaatisiwinink kiih⁠tepinank eshi antawentank, kekiipaatisiwaatc itahsh wiin kaawiin inentansiiwak ci⁠poonihtoowaahpan macikekoon.
PRO.13.20	Awiya hsa ke⁠wiiciiwaatc kekiihtaawentaminitc tani kakiihtaawentam, awiya tahsh ke⁠wiiciiwaatc kekiipaatisinitc ta⁠nihshiwanaaci'itiso.
PRO.15.1	Weweni awiya kii⁠nahkwehtawintc mii 'i eshi poonikitaasotc, awiya tahsh wiin kii⁠manaasomaahsiwintc mii 'i eshi ompwenikaatek nishkaatisiwin.
PRO.15.2	Kaa⁠kakiihtaawentamowaatc hsa kiih⁠kiikitowaatc wiinke ominohsitoonaawaa kihkentamaawin, iki tahsh kaa⁠kakiipaatisiwaatc niipiwa' anoociko ishikiishwewak.
PRO.15.3	KaaTipenciketc ohsha misiwe ayiinaapi, eh⁠kanawaapantank maci kekoon, mino kekoon kaye.
PRO.15.4	Maminokiishwewinan hsa mii 'i enentaakwahkin taapishkoo mihtik kaa⁠pimaatisiwiniwitc, ini tahsh wiin mamaanshikiishwewin mii 'imaa wenci wiihsakaahpinanintc ahcaahk.
PRO.15.5	Aahpici ohsha kakiipaasinaakwan ci⁠aanawentamowatc kitete kaa⁠ishi kihkino'amawihk; aahpici tahsh wiin kakiihtaawinaakwanini awiya kaa⁠na'ihtank oteten kaashi maamiinomikotc.
PRO.15.6	Kihci wenootisiwinan hsa mooshkineniwan owaahkaa'ikanink a'a kaa⁠kwayahkwaatisitc, a'a tahsh wiin kaa⁠maci'ishiwepisitc maanshihsewin ehta kashkihtamaaso.
PRO.15.7	Kaa⁠ihkitowaatc hsa okakiihtaawentamook mii 'imaa wenci misihteshkaanik kihkentamaawin, kaawiin tahsh i'i ishihcikehsiiwak kaa⁠kakiipaatisiwaatc.
PRO.15.8	KaaTipenciketc hsa ominwaapantaan kii⁠anami'ehtaakotc kaa⁠kwayahkwaatisinitc, wiinke tahsh oshiinkentaanan pakitinaahsowinan kaa⁠piitamaakotc i'i kaa⁠maci'ishiwepisinitc.
PRO.15.9	KaaTipenciketc kaye oshiinkentaan kaa⁠ishihtwaanitc kaa⁠maci'ishiwepisinitc; osaaki'aa' itahsh wiin i'i kaa⁠piminisha'aminitc kwayahkwaatisiwin.
PRO.20.1	Mii hsa 'i eshihsek shoominaapo e⁠miihkinsomiwemakahk, shinkopiiwaapo kaye e⁠miikaashiwemakahk, awiya tahsh i'imaa wenci kiiwashkwepiitc kaawiin iinsan kakiihtaawentansii.
PRO.20.2	Kihciokimaa hsa onishkaatisiwin inentaakwanini taapishkoo mihshipishiw kaashi kohtaanihtaakositc, awenen ihsa ko ke⁠nishki'aatc inentaakwan opimaatisiwin enaniisaanentaakohtootc.
PRO.20.3	Kihtentaakwan ihsa awiya kaa⁠miitaakwenotank kiihkaantiwin, kekiipaatisitc itahsh wiin oka maacihtoon kiihkaantiwin.
PRO.20.4	Kehtimishkitc hsa kaawiin piikwahkamikipicikehsii kii‑ishkwaa takwaakininik, miihsh eshi mihci antotamaaketc ahpii kii⁠manishikenk, kekoon e⁠ayaahsik.
PRO.20.5	Awiya hsa eshi naanaakatawentank mii 'i eshinaakwaninik taapishkoo nipi kaa‑ayaak waahsa anaamink onta'ipaanink, a'a hsa wiin wekakiihtaawentamowinitc okashkihtoon ci⁠kwaapa'ankipan nipiini.
PRO.20.6	Paahtiinowak hsa ehkitowaatc e⁠kihciwenikewaatc, awenen itahsh inaa ke⁠mihkawaahpan tino ke⁠tepweyentaakosinihpan?
PRO.20.7	Kweyahkwaatisitc hsa ishi pimaatisi kekoon keshi anaamentaakosihsik, oniicaanihsa' ihsa tani shawentaakosiwa'.
PRO.22.1	Minwaacimikoowin ohsha nawac mihsawentaakwan ahpiihc wiin kihci wenootisiwin; kihci inenimikoowin kaye nawac i'i onishihshin ahpiihc wiin waapaapihko shooniyaa, a'a kaye osaawi shooniyaa.
PRO.22.2	Kaa⁠wenootisitc a'a kaye kaa⁠kitimaakisitc peshik kekoon peshikwan otayaanaawaa; kaaTipencikenitc kahkina ekii oshi'ikowaatc.
PRO.22.3	Kaa⁠kakiihtaawentank hsa niiyaak onihsitawinaan neniisaanatininik miihsh i'i eshi wemaashkank. A'a tahsh wiin kaa⁠naanaakatawentansik mii ko'i pisaan eshi mekwaashkank, miitahsh i'i naanaake keshi maanentamo'itisotc.
PRO.22.4	Kii⁠tapahsenimonk, kii⁠kohtaanenimintc kaye kaaTipenciketc; mii hsa imaa wenciik wenootisiwin, kihtenimikoowin, pimaatisiwin kaye.
PRO.22.5	Omiihkanaamiwaan kaa⁠maci'ishiwepisiwaatc wiinke kaawiminakashiihkaani, naniisaanatinini kaye, a'a tahsh wiin kaa⁠kanawentank opimaatisiwin kaawiin i'imaa ta⁠ishaahsii.
PRO.22.6	Kihkino'amawintc hsa apinoonciish aaniin inahke ke⁠ishaatc, ani kihtaatisitc tahsh kaawiin oka nakatansiin.
PRO.23.4	Keko caakii'itisohken ci⁠kakwe wenootisiyan; siiyaaken iko kakiihtaawentan ci⁠manaa onsosaamentaman. 
PRO.23.5	Ahpii hsa kaahcitaapantaman wenootisiwin, mii 'i kaawiin ta⁠kihkentaakwahsinoon, mii hsa eshinaakwahk wenootisiwin e⁠oninkwiikaniimakahk, taapishkoo mikisi ishpimink inahke kaashi maacihsetc.
PRO.23.10	Keko wiin aantahkitoohken kehte kihkinawaacihcikan eshi tipa'ahkaatek ahki, keko kaye otaahpinanken kwiiwahshishaanak otahkiimiwaan; 
PRO.23.11	mashkawisiiwan iitok kaa⁠naatamaakowaatc; miiwan hsa ini ke⁠nanakinamaakowaatc.
PRO.23.19	Ninkosihs, pisintan, kakiihtaawentan kite'ink ishi kanawenintison kwayahk inahke ci‑ishaayan. 
PRO.23.20	Keko wiiciiwaahken iki niipiwa' nehtaa minihkwewaatc shoominaapooni, komaa niipiwa' kaa⁠nihtaa wiihsiniwaatc. 
PRO.23.21	Kaa⁠kiiwashkwepiishkiwaatc hsa, okaashakek kaye tani kitimaakihsewak, noontenkwahshiwinink itahsh ta⁠onci koohpaacihkonayewak.
PRO.23.22	Na'ihtaw kitete kaakii nihtaawiki'ihk, keko tahsh kaye aanawenimaahken kimaamaa ahpii kihci aya'aawitc.
PRO.23.23	Te'ahpiihtentaakwan hsa tepwewin, kakiihtaawentamowin, kihkino'amaakoowin, nihsitohtamowin kaye cikii ataawenaaniwankipan, keko tahsh ataawaakehken.
PRO.23.24	Kweyahkwaatisitc hsa oteten ta⁠minwentamoon, a'a hsa kaye eyaawaatc kekiihtaawentaminitc okosihsan oka ciihki'ikoon.
PRO.23.25	Taka kitete, kimaamaa kaye ta⁠minwentamook, taka kaye kimaamaa ta⁠onci minwentam kekii nihtaawiki'ihk.
PRO.23.29	Awenen hsa kaa⁠koohpaasinaakositc? Awenen kaye kaa⁠maanentank? Awenen kaye kaa⁠maamiikaasotc? Awenen kaye kaa⁠nihtaa kihci kaakiikitotc? Awenen hsa ishi anihshaa kaa⁠pihcihshimoonotc? Awenen kaye memiskocaapitc? 
PRO.23.30	Miiwak hsa iki kaa⁠noocihtoowaatc shoominaapo, iki kaa‑anta kocihpitamowaatc kii⁠takwaakaminikaatenik shoominaapo. 
PRO.23.31	Keko hsa kanawaapantanken shoominaapo kii⁠miskwaakamink, kii⁠saasaakaahteyaakamisek kaye minihkwaakanink, ahpii kaye kii⁠wentahk eh⁠kwancikaatek. 
PRO.23.32	Weti tahsh ishkwaac mii 'i enentaakwahk eh⁠maakwamiwemakahk taapishkoo kinepik kaashi maakwamiwetc, ewiihsakentaakwahk taapishkoo kaashi ciihsowetc kaa⁠pihcipooshiwetc kinepik.
PRO.24.3	Kakiihtaawentamowinink hsa onci oshihcikaatewan taawinan, nihsitohtamowinink tahsh onci kiishihcikaatewan; 
PRO.24.4	aanti hsa piko eyaak kihkentamaawin, mii hsa 'iwe pahkehcikanan wenci mamooshkinekin kekoonan kaa‑akintekin, kaye wenishihshinkin.
PRO.24.5	Inini hsa kekiihtaawentank mashkawentaakosi; inini kaye kehkentamaawinitc aanciihke tani mashkawentaakosi. 
PRO.24.6	Mii hsa 'i eshinaakwahk ci⁠kakiihtaawi kakanoonitinaaniwankipan cipwaa anta miikaasonaaniwank, kii⁠paahtiinowaatc hsa kaa⁠kanooshiwewaatc mii 'imaa wenciik shaakoocihtwaawin.
PRO.24.17	Keko wawiyatisi inentanken kaa⁠shiinkenimihk kiih⁠pwaanawihciketc; ahpii kiih⁠pisokehshink, keko ciihkentanken kite'ink, 
PRO.24.18	komaa tahsh iko kaaTipenciketc kika waapamik ci⁠minwaapamihsinohk itahsh, meshkwac itahsh ci⁠pooninawe'ikohpan ini kaa⁠shiinkenimimihk.
PRO.24.19	Keko wiin onci mikoshkaatentanken iki maci'ishiwepisiwaatc, keko kaye ayaahshenimaahken.
PRO.27.2	Taka pehkaanisitc awiya kika'ik e⁠kihci inentaakosiwatc, piiwitek kaye, keko kiin i'i itisohken.
PRO.27.3	Ahsin hsa kosikwani, mihtaawank kaye, eshi mamaashiitc itahsh a'a kekiipaatisitc nawac kosikwentaakwanini.
PRO.27.4	Ahkokitaasowin hsa kaawiin manaacihcikemakahsinoon, nishkaatisiwin kaye nihshiwanaacihcikemakan, ontentamowin itahsh nawac aahkwentaakwan.
PRO.27.5	Nawac ohsha onishihshin awiya ci⁠kishii kanoonintipan mohsheya'ii, ahpiihc wiin awiya ci‑inentankipan awiyan iinsan eh⁠saaki'ikohsik.
PRO.27.6	Tepweyentaakosi kaa⁠saaki'iwetc mihsawaa ko kii⁠wiihsakaahpinashiwetc, amanciko tahsh wiin inentaakwanini kii⁠ociinketc kaa⁠shiinkenimiwetc.
PRO.28.9	Awiya hsa ko ninkoci kaa⁠inihkwenitc ci⁠noontansik enahtenik onahshowewin, eshi anami'aatc hsa ta⁠inentaakwanini eh⁠kakwaanihsakentaakwaninik.
PRO.28.10	Awiya hsa ke⁠waniwinaatc kweyahkwaatisinitc ci‑ishi ishaanitc maci miihkanaank, wiin hsa piko ta⁠piincihse owaanihkaanink, a'a tahsh kekoon eshi anaamentaakosihsik oka tepinaan wenishihshininik ke⁠tipinawewisitc.
PRO.28.11	Kaa⁠wenootisitc hsa inenintiso eh⁠kakiihtaawentank, ini tahsh ketimaakisinitc onihsitawinamini aaniin eshi'ayaatc.
PRO.28.12	Ahpii hsa kweyahkwaatisiwaatc kii⁠shaakoocihtoowaatc, wiinke hsa kihci inentamonaaniwanini, ahpii tahsh wiin maci'ininiwak kii⁠ani mashkawentaakosiwaatc, mii hsa 'i awiya' eshi kaasonitc.
PRO.28.13	Awenen hsa ko awiya kaa⁠kaatootc omaci'ishihcikewinan kaawiin ta⁠minohsehsii, a'a tahsh wiin ke⁠tipaatotank, ke⁠wepinank kaye oka mihkaan ci⁠koohpaatenimintc.
PRO.30.18	Niiwinoon hsa kekoonan kaa⁠maamahkaatentamaan cikii nihsitohtamaampaan, miiwan hsa ono:
PRO.30.19	Inahke mikisi eshi pimihsetc ishpimink,
PRO.30.19	kinepik eshi pimaapiikihtaatc ahsiniihkaank,
PRO.30.19	kihci ciimaan eshi pimaahsink kihcikamiink,
PRO.30.19	inahke kaye inini eshiihkantawaatc ihkwewan.
PRO.31.10	Aahpici hsa sanakan ci⁠mihkawintipan sasekaa wiiwimaa! Nawac hsa wiin ishpentaakosi ahpiihc wiin i'i kaa‑aahkwakinsonitc miskwaapihkahsinii' Oroopi kaa'inimintc.
PRO.31.11	Onaapeman hsa wiinke otepweyenimikoon, kaawiin tahsh wiihkaa kekoonini ta⁠manesihsiiwan.
PRO.31.12	Minihk hsa ko ke⁠pimaatisitc aahpici ominotootawaan onaapeman, kaawiin wiin ishihcikehsii ke⁠onci wiihsakentaminitc.
PRO.31.13	Miitahsh eshihciketc e⁠nanaantone'waatc miskokaateyaapiin, ishiikinweyaapiini kaye kaa⁠onciinik kihtikaani mihtikonhsink, mooshak iko eh⁠tanahkamikisitc.
PRO.31.14	Mii hsa kaye eshihciketc waahsa e⁠onci naasihkank miicim taapishkoo kihci ciimaanan waahsa kaa⁠pionci piitaawataahsoomakaninikin miicim ke⁠ataawakaatenikin.
PRO.31.15	Wiipa tahsh kaye kikishep cipwaa piitaapaninik wanishkaa eh⁠kwayaancihsitamawaatc miicim otaawinink eyaanitc, e⁠waawiintamawaatc kaye ihkwewa' kaa⁠pamiihtaakotc aaniin ke⁠ishihcikenitc.
PRO.31.16	E⁠waapantank ihsa kihtikaanahkamikoni mii 'i eshi ataawetc. Minihk tahsh iko i'imaa wenci kashkihciketc mii 'imaa wenci oshihtootc keshi kihtikaasonitc shoomina'.
PRO.31.17	Wiinke hsa nihtaawanohkii, wiinke kaye mashkawaatisi kaa⁠onci kashkihtootc eh⁠tootank otanohkiiwinan.
PRO.31.18	Okihkentaan hsa kaye ehpiihtentaakwaninik kahkina kekoonini kaa⁠oshihtootc, enihtaa niipaa anohkiitc.
PRO.31.19	Wiin tahsh iko kaye otooshi'aan kashkikwaacikaneyaapiin, wiin iko kaye otooshihtoon ishiikin.
PRO.31.20	Owiici'aa' kaye kaa⁠kitimaakisinitc, ominotootawaa' kaye kaa⁠manesinitc kekoon.
PRO.31.21	Kii⁠sokihpwaninik kaye kaawiin naniisaanentansii aaniihsh kaa⁠wiicitaamikotc otaawinink otayaani kaa⁠kiishowaninikin ke⁠kikishkaminitc.
PRO.31.22	Wiin iko kaye otooshihtoonan kaa⁠minwasinaatekin nipewiniikinoon; mii kaye eshi'otc eh⁠kikishkank kaa⁠onishihshininik senipaawekinini, kaa⁠mahkatewi osaawashkwekaninik kaye.
PRO.31.23	Ini hsa onaapeman wiinke kihtenimimaawan owiitapimaani iitok i'i kaa⁠niikaanentaakosinitc ininiwa'.
PRO.31.24	Otooshihtoonan kaye kikishkikanan, kihkinciciihpisonan kaye ci⁠ataamikotc kaa⁠papaamataawenitc.
PRO.31.25	Mii kaye enentaakwaninik eh⁠kikishkank mashkawaatisiwin, kihtentaakosiwin kaye; showiinkweni kaye ehpiihci ocaanimentansik aaniin keni ishiwepaninik.
PRO.31.26	Wiinke kakiihtaawikiishwe kiih⁠kiikitotc, kaashi kihkino'iketc kaye tepweyentaakwanini.
PRO.31.27	Mooshak kaye tanahkamikisi e⁠naanaakaci'aatc otaawinink kaa‑ayaanitc kahkina kekoon ci⁠tepihsenitc.
PRO.31.28	Oniicaanihsa' hsa owiintamaako' eh⁠mino ihkwewitc onaapeman kaye okihci inenimikoon, o'o e'ikotc,
PRO.31.29	“Paahtiinowak hsa sasekaa wiiwimaak, kiin tahsh maawac kipaashicishkawaak kahkina wiiwimaak.”
PRO.31.30	Minwentaakosiwin hsa wanentaakwan, minonaakosiwin kaye kaawiin kekoon inaapatahsinoon. A'a tahsh wiin ihkwe kaa⁠kohtaanenimaatc kaaTipencikenitc ta⁠kihci inentaakosi.
PRO.31.31	Kashkihtamaaso ohsha ci⁠tipa'amawintipan, tipa'amawihk itahsh. Ishinaakwanini ko entahso peshikowaatc awiyak ci⁠kihtenimaawaahpan ini ihkwewan.
ECC.1.1	Mii hsa onoweniwan otihkitowinan Kaakihkentaahsotc, Tepitoon 
ECC.1.2	O'o hsa ihkito Kaakihkentaahsotc, “Ishi anihshaa hsa ko ishi anihshaa. Mii hsa 'i kahkina kekoon enentaakwahk.” 
ECC.1.3	Pemaatisitc hsa anohkii minihk iko pemaatisitc, kaawiin itahsh kekoon ci⁠naakwaninik wekotokwen kaa⁠kashkihtookwen kii⁠anohkiitc shiipaakiisihs. 
ECC.1.4	Pemaatisiwaatc hsa pi⁠ayaanihke nihtaawiki'itiwak, miihsh kaye kenishi nipowaatc. O'o tahsh wiin ahki mooshak iko ta‑ayaamakan. 
ECC.1.5	Kiisihs hsa moohka'am, pankihshimo kaye, miihsh i'i miinawaa eshi weyiipishkaatc e⁠ishaatc aaniinti ke⁠onci moohka'ank. 
ECC.1.6	Shaawanonk hsa inahke inaaniman, kiiwetinonk kaye, e⁠mihci kishipaayaanimank, miihsh miinawaa pemishi kiiweyaanimank. 
ECC.1.7	Kahkina hsa siipiin kihcikamiink ishiciwanoon, kaawiin tahsh kihcikam mahshi ci⁠mooshkinepiik. Miitahsh i'i nipi eshi kiiwemakahk aaniinti kaakii onci maaciiciwankipan nihtam. 
ECC.1.8	Kahkina hsa kekoon ayehkosii'iwemakan, kaawiin kashkihcikaatehsinoon ci⁠wiincikaatekipan. Kaawiin hsa wiihkaa kite waapancikehsiimin, kaawiin kaye wiihkaa kitenooncikehsiimin. 
ECC.1.9	Aaniin hsa kaakii ishiwepahkipan miinawaa ta⁠kiiwe ishiwepan, aaniin kaye kaakii ishihcikenaaniwankipan hsa miinawaa ta⁠kiiwe ishihcikenaaniwan, kaawiin hsa oshki kekoon ayaahsinoon o'omaa ahkiink. 
ECC.1.10	Kaawiin hsa kekoonini awiya otaa'itansiin, “Inashke waapantamok i'i oshki kekoon.” Aasha iitok inaa i'i mewisha kii⁠onci ayaamakan cipwaa nihtaawikiyank. 
ECC.1.11	Kaawiin hsa kekoonan otaanaank kaakiih pi'ayaakin maamihkawinocikaatehsinoonan, ini tahsh kaye piciinak keni ayaakin. Kaawiin kaye awiya ayaahsii keni maamihkawinotank o'o noonkom kaa⁠ishihsenik, aaniin kaye weti piciinak keni ishihsenik.
ECC.1.12	Niin hsa kaa⁠kihkentaahsoyaan ninkii kihciokimaaw i'imaa Ceroosalamink 
ECC.1.13	Mii hsa kaa⁠ishihcikeyaan ninkakiihtaawentamowin ekii aapacihtooyaan ekii wiih kakwe kihkentamaan kahkina kekoonan kaa⁠ishihcikenaaniwank o'omaa ahkiink.
ECC.1.13	Etatawe hsa Kishemanitoo okitima'aan pemaatisinitc. 
ECC.1.14	Kahkina hsa kekoonan nimpi waapantaanan kaapi ishihcikenaaniwank o'omaa ahkiink; mii hsa tahsh ishi anihshaa e⁠ishihcikenaaniwank! Mii hsa 'i enentaakwahk taapishkoo kaa⁠kakwe piminisha'ikaatek nootin. 
ECC.1.15	I'i hsa kaa⁠waawaaki'ayaak kaawiin ta⁠kashkihcikaatehsinoon ci⁠miinonikaatekipan, kaawiin kaye ta⁠kashkihcikaatehsinoon ci⁠akincikaatekipan kekoon eyaahsinok.
ECC.1.17	Miitahsh miinawaa kaakii inentamaan ewiih kakwe kihkentamaan eshi pahkaanentaakwahk kihkentamaawin, kakiipaatisiwin kaye. Ewiih kakwe kihkentamaan kaye eshi pahkaanentaakwahk kakiihtaawentamowin, kiiwashkweyaatisiwin kaye. Miitahsh miinawaa kaa⁠ishi kihkentamaan i'i ekii ishinaakwahk taapishkoo ekiih kakwe piminisha'amaan nootin. 
ECC.1.18	Aaniihsh o'o ishihse awiya hsa awahshime kaani kakiihtaawentank aanciihke ani ocaanimentam. Awiya kaye awahshime kaani okihkentamaawinitc, mii 'awe kaani maanentank.
ECC.11.9	Minwentamok kiinawaa weshkaatisiyek, mekwaa kota e⁠oshkaatisiyek. Eshi mihsawentamek hsa ko ishihcikek, ci‑ishihcikeyek enentamek kite'iwaank. Mamihkawik itahsh Kishemanitoo ci⁠tipaahkoninek aaniin entahso ishihcikeyek.
ECC.11.10	Keko tahsh pakitinintisohkek ci⁠oncaanimentamek, kekoon kaye ci⁠maanshipinikoyek, kaawiin aaniihsh kinwesh kika oshkaatisihsiim, kaawiin kaye kinwesh kika mashkawaatisihsiim.
ECC.12.1	Maamihkawinotawihk tahsh kaakii oshi'inek mekwaa e⁠oshkaatisiyek. Aaniihsh ninkotink ta⁠ocihci kiishikan, ta⁠ocihcihse kaye o'o ci‑ihkitoyek, “Etatawe kaawiin niwiinaahpakentansii o'o kaa⁠pimaatisiyaan!”
ECC.12.9	A'a hsa kaa⁠kihkentaahsotc eh⁠kakiihtaawentank, kaawiin kiih⁠poonihcikehsii e⁠kihkino'amawaatc pemaatisinitc kaakiih kihkentank. Okiih kakwe kihkentaanan kakiihtaawikiishwewinan, weweni kaye ekii anta kihkentank taka ci⁠tepwewaninikin. 
ECC.12.10	Miihsh kaye kaakiih kakwe aapacihtootc minokiishwewinan. Ini hsa ihkitowinan kaakii oshipii'ank kwayahkohsininiwan, tepwemakaniniwan kaye. 
ECC.12.11	Kaa⁠kihkentaahsotc kaa⁠ihkitotc hsa mii 'i enentaakwaninikin taapishkoo mihtik kaa⁠ciipo kaahshaanik okanawi maanahcaanihshiwe kaa‑aapacihtootc kii⁠maamiinonaatc omaanahcaanihshima'. Kii⁠maawacihcikaatekin hsa ini kakiihtaawikiishwewinan, mii hsa 'i enentaakwahkin taapishkoo saka'ikanan kaa‑aayiici kiincita'ikaatekin; miiwan iitok ini kahkina kaa⁠miininank Kishemanitoo, kaa⁠peshikotc Okanawi maanahcaanihshiwe.
ECC.12.12	Ninkosihs, keyaapi hsa peshikwayek kitishi ayaankwaamimin. Kaawiin hsa wiihkaa ta⁠poonihsehsinoon kaa⁠oshipii'ikaatekin masina'ikanan. Onci ayehkosinaaniwan ohsha wiinke kiih⁠kakwe kihkentaahsonk.
ECC.12.13	O'o hsa tahsh kahkina kekoonan kaa'ininakook, keyaapi hsa peshik ehta kekoon niwii'ihkit: kohtaanenimihk Kishemanitoo, kanawentamowaahk kaye otinaahkonikewinan. Mii iitok i'i ehta eshi pakitinamaakoowisitc awiya cikii ishihcikehpan. 
ECC.12.14	Kishemanitoo ohsha wii ishi tipaahkoniwe kahkina kekoon entahso ishihcikewintc, kaa⁠kiimoocihcikewintc kaye, komaa wenishihshinonikwen, komaa kaye mecinaakwanonikwen.
SNG.1.2	Kitoon ihsa kitaapacihtoon misiwe eshi ociimiyan;
SNG.1.2	kiminwencikewin ihsa ciihkentaakwan ahpiihc wiin shoominaapo.
SNG.1.3	Wiinke hsa kiminomaakos,
SNG.1.3	kiwiinsowin eshimaakwahk taapishkoo minaako'onink.
SNG.1.3	Mii iitok oshkiniikihkwewak kaa⁠onci saaki'ihkwaa.
SNG.1.4	Taka maaciishihshin, weyiip maacaataa.
SNG.1.4	Ishiwishihshin kipahkehcikanik ninkihciokimaam.
SNG.1.4	Nawac ihsa kika kihci minwenitimin ahpiihc wiin cikii ciihkentamankipan shoominaapo.
SNG.1.4	Kaawiin itahsh kika kihkentansiimin eshihcikeyank ke⁠ahpiihci minwenintiyank.
SNG.1.4	Miitahsh iinsan kahkina ihkwewak kaa⁠onci saaki'ihkwaa!
SNG.1.5	Ihkwewak eyaayek kihci ootenaank Ceroosalamink 
SNG.1.5	nimahkatewaahs, shaakooc itahsh nintoonishihs,
SNG.1.5	e⁠ishi mahkatewinaakosiyaan taapishkoo pakwaanekamikoon eshinaakwahkin
SNG.1.5	eyaakin Kiitar 
SNG.1.5	Shaakooc itahsh nintishiminonaakos
SNG.1.5	eshi minonaakwaninikin Swaalaman 
SNG.1.6	Keko tahsh onci kihci kanawaapamihshihken e⁠mahkatewaahsoyaan,
SNG.1.6	kiisihs iitok a'a kaakii mahkatewaahsotc.
SNG.1.6	Nintawemaak ohsha ninkii nishki'aak,
SNG.1.6	miihsh kaah⁠tootawiwaatc ci⁠anohkiiwak kaashi kihtikaasowaatc shoominak,
SNG.1.6	kaawiin itahsh niin ninkii ishihsehsii ci naakaci'itisoyaan.
SNG.1.7	Kaa⁠minweniminaan, wiintamawihshin
SNG.1.7	aanti eshiwinatwaa kimaanahcaanihshimak ketashi wiihsiniwaatc,
SNG.1.7	aanti kaye ketashi anwehshinowaatc aapihta kiishikaninik.
SNG.1.7	Wekonen tahsh ke⁠onci papaa nanaantone'onaampaan
SNG.1.7	eshi ayayaawaatc kotak kaa⁠naanaakaci'aawaatc maanahcaanihsha'.
SNG.1.8	Kaa⁠minweniminaan, maawac wenishihshiyan, kiishpin kihkentansiwan aanti eshi ahshamakwaa,
SNG.1.8	pima'ash aanti eshihkawewaatc ci⁠mihkamowatc entashi wiihsiniwaatc kimaanatihkomak
SNG.1.8	ciikaya'i eshi patahkitenikin opakwaanekamikowaan iki kenawenimaawaatc maanatihkwa'.
SNG.1.9	Kaa⁠minweniminaan, kimisawinaakook ihsa ininiwak kii⁠waapamihkwaa,
SNG.1.9	taapishkoo aape mihtatimoo' kaa⁠tootawaawaatc
SNG.1.9	noonshe mihtatimoo' wetaapiinitc Peroon 
SNG.1.10	Kiinisihsan ihsa minonaakwanoon e⁠inaapiikihsinkin kiwanowaank,
SNG.1.10	e⁠ani inaapiikihsinkin kikwekanink eshinaakwahkin
SNG.1.10	taapishkoo wenishihshiwaatc kaa⁠nipitehpisowaatc asiniinhsak naapihkaakaniminak.
SNG.1.11	Naapihtepisonak hsa kika onci oshihtamaako osaawi shooniyaa waapihkonk,
SNG.1.11	waapaapihko shooniyaa waapihk ci⁠aapatisitc ci⁠mansinihcikaakaniwitc.
SNG.1.12	Ninkihciokimaam itahsh ehwiihsinitc tapasitoopowinaahkonk,
SNG.1.12	niminaako'on ihsa wiinke mooshkinemaakwan e⁠minomaakwahk.
SNG.1.13	Kaa⁠minwenimak pikiiwiminaako'onink
SNG.1.13	ishimaakosi eh⁠pimihshink nincoocoohshimink.
SNG.1.14	Kaa⁠minwenimak ihsa inentaakosi taapishkoo waapikwaniin
SNG.1.14	eyaakin i'imaa eshi nihtaawikiwaatc shoominak Enkiitii 
SNG.1.15	Kaa⁠minweniminaan etatawe hsa kiminonaakos, wiinke kitoonishihsh.
SNG.1.15	Kishkiinshikoon ishinaakwanoon taapishkoo omiimiiwishkiishikoon.
SNG.1.16	Kaa⁠minweniminaan, etatawe kiminonaakos, wiinke kiminwentami'ihsh,
SNG.1.16	mashkohsiink ihsa kika tashi wiihpentimin.
SNG.1.17	Kiishkaahtikook ihsa kika onaawinte'okanaahkomin kiwaahkaa'ikaninaanink,
SNG.1.17	Saaipares 
SNG.2.1	Niin ohsha waapikwan kaa⁠nihtaawikink pashkwahkamikank Sheran 
SNG.2.1	Kaa⁠miskonaakwahk waapikwan eyaak kaashi pahsatinaak.
SNG.2.2	Taapishkoo hsa waapikwan eyaak mekwe kaahshisiihkaank,
SNG.2.2	mii hsa 'i eshinaakositc kaa⁠minwenimak mekwe ihkwehkaank.
SNG.2.3	A'a hsa inini kaa⁠minwenimak mii 'i enentaakositc
SNG.2.3	taapishkoo pihshiiminaahtik kaa⁠patahkisotc noohpimiink mekwe mihtikohkaank.
SNG.2.3	Kaawiin i'i kotak ininiwak inentaakosihsiiwak.
SNG.2.3	Wiinke niminwentaan i'i e⁠nanamatapiyaan eshi akawaahtehkisotc a'a mihtik,
SNG.2.3	kaa⁠nihtaawikihtootc wiinke kaa⁠shiiwiminohpitamowak.
SNG.2.4	Ninkiih piinik ihsa kaashi kihci wiihsininaaniwaninik,
SNG.2.4	enihkwepiwak ekiih tashwekipitootc kihci oshipii'ikan eshipii'ikaatenik eh⁠minwenimitc.
SNG.2.5	Taka hsa tahsh shoominak ahshamihshin ci⁠mashkawi manci'oyaan,
SNG.2.5	ahshamihshin pihshiiminak ci⁠minomanci'oyaan.
SNG.2.5	Kaawiin ohsha nisaapi ayaahsii wa‑ahpiihci minweninkeyaan.
SNG.2.6	Onamantinihk hsa otaapacihtoon ci⁠ahpihkwehshimowak.
SNG.2.6	Okihcinihk itahsh otaapacihtoon e⁠minciminitc.
SNG.2.7	Ihkwewak Ceroosalamink eyaayek,
SNG.2.7	kiwiintamawininim ci⁠ahpimoyek mayaki waawaashkeshiwak,
SNG.2.7	iki kaye noonshe waawaashkeshiwak kaa⁠papaamipa'itiwaatc mihshawahkamik;
SNG.2.7	keko wanashkwe'ihshinaahkaank o'o kaa⁠minwenintiyaank,
SNG.2.7	paanimaa kiih⁠teminwenintiyaank.
SNG.2.8	Ninoontawaa hsa kaa⁠minwenimak eh⁠piitwewitank.
SNG.2.8	Ina' awe kaa⁠piicipahtootc kaapi aayaanci kwaashkonotank kihci waciin.
SNG.2.9	Kaa⁠minwenimak hsa mayaki waawaashkeshiink inentaakosi,
SNG.2.9	taapishkoo oshki ayaape waawaashkeshiink.
SNG.2.9	Inashke, awahsinahkehsak hsa ishi niipawi,
SNG.2.9	e⁠pahpaapitc waahsehcikanink.
SNG.2.9	Kaashi taashkihsakaanik e⁠onsaapitc.
SNG.2.10	Miitahsh o'o eshitc a'a inini kaa⁠minwenimak.
SNG.2.10	Haw, ampe mayaawikaapawin kaa⁠minweniminaan,
SNG.2.10	kaa⁠onishihshiyan, taka maacii wiiciiwihshin.
SNG.2.11	Aasha ohsha ishkwaapipoon, aasha kaye kii‑ishkwaa kimiwan.
SNG.2.12	Aasha ohsha waapikwaniin kiishi nihtaawikinoon weti mihshawahkamik.
SNG.2.12	Mii ohsha 'i aasha e⁠ocihcihsek miinawaa ci⁠nikamonaaniwank.
SNG.2.12	Inashke omiimiik iitok noontawaawak e⁠nikamowaatc mihshawahkamik.
SNG.2.13	Aasha iitok pik tinowaahtikook kiishaahkwiiwak,
SNG.2.13	minomaakosiwak kaye shoominaahtikook aasha eh⁠kiishaahkwiiwaatc.
SNG.2.13	Ampe tahsh kaa⁠minweniminaan, kaa⁠onishihshiyan, taka wiiciiwihshin.
SNG.2.14	Mii hsa 'i enentaakosiyan taapishkoo omiimii
SNG.2.14	kaa⁠kaasotc kaashi taashkaapihkaanik.
SNG.2.14	Taka waapanta'ihshin kaa⁠minonaakwahk kiwiinkwaan.
SNG.2.14	Etatawe ohsha kiminohtaakos kii⁠kiikitoyan.
SNG.2.14	Wiinke hsa ko kite minonaakos.
SNG.2.15	Kaahcitin iki waakohshenhsak kaa⁠nihshiwanaacihtoowaatc kaashi kihtikaanimank shoomina', iniweniwan aasha kaa⁠kiishikininikin.
SNG.2.16	A'a hsa kaa⁠minwenimak inini nintipinawewis,
SNG.2.16	wiin kaye nintipenimik.
SNG.2.16	Ehpaa ahshamaatc omaanahcaanihshima' eshi wawaapikwanihkaanik.
SNG.2.17	Mii hsa weti eyaatc piinihsh kii⁠piitaapaninik,
SNG.2.17	kiini ankonaakwaninik kaa⁠tipihkaninik.
SNG.2.17	Kaa⁠minweniminaan taka pikiiwenotawihshin,
SNG.2.17	pikiiwepahtoon taapishkoo mayaki waawaashkeshi
SNG.2.17	taapishkoo kaye oshki ayaape waawaashkeshi
SNG.2.17	kaashi kishiipahtootc kaashi papiihkwatinaanik Piihtar 
SNG.3.1	Kapetipihk ihsa eh⁠pimihshinaan ninipewinink,
SNG.3.1	ninaanaakatawenimaa ninte'ink kaa⁠minwenimak;
SNG.3.1	aanakii nanaantawaapamak itahsh, kaawiin ninkii mihkawaahsii.
SNG.3.2	Miihsh kaakii wanishkaayaan ewii awi nanaantawaapamak weti ootenaank,
SNG.3.2	kaashi mamiihkanaawaninik, kaashi pahpahke ayaanik kaye i'i ootena.
SNG.3.2	Nintaanakiih nanaantone'waa ninte'ink kaa⁠minwenimak,
SNG.3.2	kaawiin tahsh ninkii mihkawaahsii.
SNG.3.3	Iki tahsh ininiwak kaa⁠kanawencikewaatc i'imaa ootenaank
SNG.3.3	eh⁠papaa naanaakacihcikewaatc ninkii waapamikook.
SNG.3.3	Miihsh o'o kaa'inakwaa, “Kitoonci waapamaawaa na a'a kaa⁠minwenimak?”
SNG.3.4	Kaawiin tahsh tashi naanaake, mii 'i aasha kii⁠mihkawak a'a kaa⁠minwenimak.
SNG.3.4	Miihsh kaa⁠ishi minciminak, ekiih kihciwinak
SNG.3.4	piinihsh ekiih piinak nimaamaan owaahkaa'ikaniniink,
SNG.3.4	pahkehcikanink kaakiih tashi nihtaawikiwak.
SNG.3.4	Miihsh kaa⁠ihkitoyaan,
SNG.3.5	Ihkwewak Ceroosalamink eyaayek,
SNG.3.5	kiwiintamawininim ci⁠ahpimoyek mayaki waawaashkeshiwak,
SNG.3.5	iki kaye noonshe waawaashkeshiwak kaa⁠papaamipa'itiwaatc mihshawahkamik;
SNG.3.5	keko wanashkwe'ihshinaahkaank o'o kaa⁠minwenintiyaank, paanimaa kiihte minwenintiyaank.
SNG.7.1	Etatawe hsa kiminonaakos e⁠ihkwewiyan,
SNG.7.1	etatawe minonaakwanoon kisitan eh⁠kikahkisineyan.
SNG.7.1	I'i hsa kaashi minwaahkopwaameyan mii hsa 'i eshinaakwahk
SNG.7.1	taapishkoo tino ahsin kaa‑akinsotc,
SNG.7.1	eshi maaciitc a'a kaa⁠nakacihtootc kekoon e⁠oshihtootc.
SNG.7.2	Mii hsa 'i kitihs enentaakwahk taapishkoo kaa⁠waawiyeyaak minihkwaakan,
SNG.7.2	wiihkaa kaashi caakihsehsinok shoominaapo.
SNG.7.2	Kimihsat hsa mii 'i enentaakwahk taapishkoo pahkweshikaniminan kaa⁠ohkohsinkin,
SNG.7.2	waapikwaniin kaa⁠waahkaa ayaakin i'imaa.
SNG.7.3	Kicoocoohshimak hsa inentaakosiwak
SNG.7.3	taapishkoo kaa⁠niishootewiwaatc waawaashkeshiinhsak,
SNG.7.3	kaa⁠niishiwaatc mayaki waawaashkeshiwak.
SNG.7.4	Kihkwekan hsa ehpiihci minonaakwahk
SNG.7.4	taapishkoo onsaapiwin kaa⁠onci oshihcikaatek misiwekan wiipitaank.
SNG.7.4	Miihsh kishkiinshikoon eshinaakwahkin taapishkoo
SNG.7.4	saaka'ikaniinhsihkaanan eyaakin i'imaa ootenaank Heshpan 
SNG.7.4	ciikaya'ii kihci ishkwaantemink Pahtraapim 
SNG.7.4	Kihshankwan enentaakwahk taapishkoo Lepanan kaa⁠ishpahkitek onsaapiwin
SNG.7.4	ci⁠onci kanawaapancikaatek Timaaskahs ootena.
SNG.7.5	Kihtikwaan hsa etatawe kiminonaakoshkaakon
SNG.7.5	taapishkoo waciw Kaarmal ecikaatek kaashi minonaakohcikemakahk.
SNG.7.5	Kiinisihsan e⁠waawaahsaapiikitekin mii hsa 'i eshinaakwahkin
SNG.7.5	taapishkoo wenishihshink senipaawekin,
SNG.7.5	kihciokimaa hsa kaawiin anihsaa'ohsii ci⁠kanawaapantankipan.
SNG.7.6	Etatawe hsa kitoonishihsh, wiinke e⁠minonaakosiyan,
SNG.7.6	etatawe tepi minwentaakwan kaashi minwenimiweyan.
SNG.7.7	I'i hsa eshi minokiyan taapishkoo paam tinowaahtik kitinentaakos,
SNG.7.7	kicoocoohshimak e⁠inentaakosiwaatc taapishkoo kaa⁠ohkwakootek shiiwimiicim.
SNG.7.8	Ninka ahkwaantawe hsa a'a mihtik ci⁠mawinswaatamaan ini nehtaawikinkin i'imaa.
SNG.7.8	Mii hsa 'i enenimakwaa kicoocoohshimak taapishkoo shoominak kaa⁠ohkwa'oosowaatc,
SNG.7.8	taapishkoo hsa eshi maakosiwaatc pihshiiminak, mii 'i mayaa eshi maakwanaamoyan,
SNG.7.9	kitoon kaye shoominaapoonk e⁠ishi maakwahk.
SNG.7.9	Taka ta⁠ishiciwanini i'i shoominaapooni eshi'ayaatc kaa⁠minwenimak,
SNG.7.9	ci⁠ani ishiciwaninik otoonink, wiipitaank kaye.
SNG.7.10	Nintipenimik kaa⁠minwenimitc
SNG.7.10	eh⁠pakohsentank ci⁠ayaawitc.
SNG.7.11	Taka ampe kaa⁠minweniminaan, taka ishaataa weti mihshawahkamik,
SNG.7.11	ci⁠awi katikoniyank weti eshitaaniwank.
SNG.7.12	Taka hsa wiipa ishaataa weti kaashi kihtikaasowaatc shoominak,
SNG.7.12	taka aasha ci⁠saakipakiiwaakwen, taka aasha ci⁠maaciikiwaakwen,
SNG.7.12	taka kaye iki mihtikook kaashi nihtaawikink shiiwimiicim
SNG.7.12	aasha ci⁠kiishikiwaakwen, miitahsh weti ketashi minweniminaan.
SNG.7.13	Miitahsh ci⁠minaantaman tino kaa⁠nihtaawikinkin wenci otapinoonciishimink,
SNG.7.13	kahkina kaye wenishihshink shiiwimiicim nehtaawikink pehsho akwaciink ishkwaantenk e⁠ayaak.
SNG.7.13	Kaa⁠minweniminaan, ninkii mawaacihtoon ohsha otaanaank kaakii nihtaa minwentamo'ikoyan,
SNG.7.13	oshki kekoon kaye ke⁠minwentamo'ikoyan.
SNG.8.1	Ampehsh inaa nintawemaa inawemiyampan, nimaamaa kii⁠nooni'ihkipan.
SNG.8.1	Pisaan itahsh kitaa ociimin mohsheya'ii, kaawiin itahsh awiya kekoon ta⁠inentansii.
SNG.8.2	Kitaa ishi kihkinowinin hsa ci‑ishiwininaampaan
SNG.8.2	nimaamaa owaahkaa'ikanink kaakiih kihkino'amawitc.
SNG.8.2	Miitahsh keshi mina'inaan shoominaapo tekwaakaminikaatek,
SNG.8.2	shiiwimiicimink wenci oshihcikaatek shoominaapo.
SNG.8.3	Kinamantinihk hsa kitaapacihtoon ci⁠apihkwehshimoyaan.
SNG.8.3	Kikihcinihk itahsh kitaapacihtoon e⁠minciminiyan.
SNG.8.4	Ihkwewak Ceroosalamink eyaayek, kiwiintamawininim ci⁠ahpimoyek
SNG.8.4	keko wanashkwe'ihshinaahkaank o'o kaa⁠minwenintiyaank, paanimaa kiihte minwenintiyaank.
SNG.8.5	Awenen itahsh a'a pikwatahkamik kaa⁠pionci pinaakositc,
SNG.8.5	kaapi naapinihke'waatc kaa⁠minwenimaatc?
SNG.8.5	Weti hsa shiipaayaahtik pihshiiminaahtikonk kikii ishi amaci'in,
SNG.8.5	mii iitok weti kimaamaa kaah⁠tashi nihtaawiki'ihkipan.
SNG.8.6	Keko tahsh wiin pahkaan awiya minwenimaahken kite'ink, niin ehta ko;
SNG.8.6	keko pahkaan awiya minciminaahken.
SNG.8.6	Minwenimiwewin hsa ishi mashkawentaakwan taapishkoo nipowin kaashi mashkawentaakwahk,
SNG.8.6	mihsawenintiwin e⁠ishi mashkawentaakwahk nipowinink,
SNG.8.6	e⁠inentaakwahk ishkotenk kaa⁠piskanek, maawac iko kaa‑aahkwentaakwahk tino ishkote.
SNG.8.7	Kaawiin niipiwa' nipiink ta⁠onci aahtawe'ikaatehsinoon minwenimiwewin,
SNG.8.7	kaawiin siipink ta⁠onci nihsaapaawehsinoon.
SNG.8.7	Kiishpin awiya pakitinank kahkina otaya'iiman kaashi wenootisitc
SNG.8.7	ewii ataawetc minwenimiwewin, ta⁠mihci paahpi'aa iitok.
SNG.8.8	Nintayaawaanaan ohsha nintawemaanaan e⁠ihkwewitc, kaawiin mahshi ci⁠ocoocoohshimitc.
SNG.8.8	Aaniin itahsh inaa ke⁠ishihcikeyank ahpii kiishikaninik pi⁠kakwecimikoyank e⁠mihsawenimaakaniwitc?
SNG.8.9	Kiishpin ihsa aahsamaapihkihsicikan tenowikwen,
SNG.8.9	mii hsa imaa kaa⁠waapishooniyaa waapihkowankin onsaapiwinan keshi onahkitooyank.
SNG.8.9	Kiishpin ihsa wiin eshkwaantemiwikwen,
SNG.8.9	ninka waahkaa kipa'waanaan ihsa ci⁠aapaci'imankitc kiishkaahtikowi napakihsakoo'.
SNG.8.10	Niin ohsha aahsamaapihkihsicikan,
SNG.8.10	nincoocoohshimak hsa mii 'i enentaakosiwaatc taapishkoo onsaapiwinink,
SNG.8.10	miitahsh eshinawitc kaa⁠minwenimak eh⁠tinowiwak kaa⁠minwentamo'ikotc.
SNG.8.11	Swaalaman hsa otayaan eshi kihtikaanaatc shoomina' weti Peyal Heman 
SNG.8.11	Ayaawa' hsa kehtikaataminitc kaa‑awi'aasomikotc tepa'amaakotc itahsh,
SNG.8.11	entahshinitc mitaahswaahk waapaapihko shooniyaanhsa' eh⁠tipa'amaakotc.
SNG.8.12	Swaalaman hsa pisaan otootaahpinaa' mitaahswaahk shooniyaanhsa',
SNG.8.12	neniishwaahk itahsh e⁠maamiinaatc entahshinitc i'i kehtikenitc kaa‑awi'aasomikotc.
SNG.8.12	Niin hsa wiin nintipinawewis kaashi kihtikaasowaatc shoominak.
SNG.8.13	Kaa⁠minweniminaan, taka weti kaashi kihtikenk tanwewitan ci⁠noontaakooyan;
SNG.8.13	oko ohsha kaa⁠wiiciiwiwaatc antoohtamook ewii noontawihkwaa kiikitowatc.
SNG.8.14	Taka ampe, pi'anta waapamihshin kaa⁠minweniminaan,
SNG.8.14	mayaki waawaashkeshiink enentaakosiyan,
SNG.8.14	taapishkoo oshki ayaape waawaashkeshi eyaatc waciink
SNG.8.14	eshi nihtaawikininikin takosehkwaanan.
ISA.1.2	KaaTipenciketc hsa o'o kii‑ihkito, “Ahki, kiishik kaye, pisintamok o'o kaa⁠ihkitoyaan! Iki hsa kaapi ompiki'akwaa apinoonciishink nintinenimaak wiinke eh⁠shashiipihtawiwaatc. 
ISA.1.3	Pishihki hsa wiin okihkenimaan tepenimikotc, maanshimihtatim kaye okihkentaan aaniinti nehtaa tashi ahshamikotc tepenimikotc; Isriyalak 
ISA.1.4	Kika nihshiwanaatisim hsa kiinawaa pemaatisiyek omaci'ishiwepisiik kaatinowiyek. Etatawe hsa noociko, kaa⁠maci'ishiwepisiwaatc pemaatisiwaatc kitinowim, taapishkoo apinoonciishak kaa⁠pisintansikwaa onahshowewin. Kikii nakanaawaa kaaTipenciketc, ekii anawenimek Kishemanitoo Kaa⁠kohtaanentaakositc kaa⁠tipenimaatc Isriyala', ekiih kwehkikaapawiyek e⁠aanawenimek. 
ISA.1.5	Wekonen tahsh keyaapi ke⁠onci wehsaani'ikooyekipan? Wekonen kaye wenci poonihtoohsiwek i'i kaashi shashiipihtamek? Aasha iitok kihtikwaaniwaan maahkakanaancikaatewan, kite'iwaan kaye aasha aahkosiimakanoon. 
ISA.1.6	I'imaa hsa kisitiwaank piinihsh weti kihtikwaaniwaank, kaawiin hsa aapiinc iko ayaahsinoon mino'ayaawin. Wiinke hsa kimaahki'ikoom, kikaakiitisim kaye, kitayenakanaasom kaye kiwiiyawiwaank; kaawiin mahshi pehkihcikaatehsinoonan, kaawiin kaye mahshi siitoohpicikaatehsinoonan cikiih takonikaatekipan pimitewaapo.
ISA.1.7	Kitahkiimiwaa hsa wiinke kii⁠nihshiwanaacihcikaate, kitootenaamiwaan kaye wiinke piko kii⁠ankwaahkisikaatewan. Kikihtikewahkamikowaan kaye wiinke okii nihshiwanaacihtoonaawaan iki pahkaan ahkiink kaakii onciiwaatc, eh⁠kanawaapiyek Piiwitek ekii nihshiwanaacihtoowaatc kahkina kekoon. 
ISA.1.8	Ceroosalam 
ISA.1.9	 Kiishpin hsa kaaTipenciketc kaaMaawaci mashkawisiitc pakitinihsinowininankipan aaninta ci⁠pimaatisihsiwankipan, wiinke iitok kitaakii nihshiwanaaci'ikoomin taapishkoo kaakii toocikaatekin ini ootenawan Swaatam 
ISA.1.10	Ceroosalam, iki hsa kaa⁠tipenimihkwaa, iki kaye i'imaa e⁠ayaawaatc, mii hsa enentaakosiwaatc taapishkoo awiyak kaakii ishi'ayaawaahpan Swaatamoonk, Kamwaarawiink kaye. Taka pisintamok aaniin eninek kaaTipenciketc. Pisintamowaahk kaye aaniin kiKishemanitoominaan eshi kihkino'amawinek. 
ISA.1.11	 O'o hsa Kishemanitoo ihkito, “Aaniin tahsh enwaatamek ini pakitinaahsowinan mooshak kaa⁠piitamawiyek? Aasha ohsha teminihk kipiitamawim iki kaa‑ankwaahkisontwaa kiih⁠pakitinaahswaaniwiwaatc aape maanahcaanihshak, iki kaye kaa‑aancipoonintwaa awahkaanak. Niwiiyakishkentamowaan ohsha aasha omiskwiimiwaa aape pishihkiwak, maanahcaanihshenhsak, maanatihkwak kaye. 
ISA.1.12	Awenen tahsh kaa'ininek ci⁠piitooyek ono kiipi⁠anta anami'ehtawiyek? Awenen kaye kaa'ininek ci⁠tahtahkohkaatamek nintanami'ewikamikonk. 
ISA.1.13	Mii 'i ishi poonihcikek i'i kaa⁠paapiitamawiyek kekoon kaa⁠inwaatehsinokin pakitinikewinan. Wiinke ohsha ninkakwaanihsakentaan i'i kaa⁠minaahsamawiyek. Kaawiin hsa niminwaapantansiinan ini kaa⁠nihtaa maawaci'itiyek kii⁠oshkakoocink tipihkikiisihs, kii⁠Anwepiiwi kiishikahk kaye. 
ISA.1.14	Wiinke hsa kaye nishiinkentaanan kaa⁠nihtaa wiihkwantiyek kii⁠oshkakoocink tipihkikiisihs, ini kaye kaa⁠kihtentamek kaa⁠kiishikahkin. Wiinke ohsha niwiiyakishkentaanan, nintishkentaanan kaye.”
ISA.1.15	“Ahpii hsa tahsh shiipinihkeniyek anami'aayek, kaawiin hsa kika kanawaapamihsinooninim. Mihsawaa ko aana kihci anami'ehtawiyek, kaawiin kika noontawihsinooninim onsaam aaniihsh kininciiwaan miskwiiwanoon. 
ISA.1.16	Kiisiiyaapaawanintisok itahsh, nakatamok i'i kaashi waapaminakook e⁠macitootamek. Poonihtook i'i kimaci'ishihcikewiniwaan; 
ISA.1.17	meshkoc tahsh kihkentamok kwayahk ci‑ishihcikeyek. Kehcinaac iko weweni kakwe mino'ishihcike'ihkok, wiici'ihkok ci⁠mashkawite'ewaatc iki kaa⁠koohpaatisiwaatc. Naatamawihkok kwiiwahshi apinoonciishak, naatamawihkok kaye ihkwewak kaa⁠kiiwaatisiwaatc, kiikitoohtamawihkok kaye ci⁠minohsewaatc.”
ISA.1.18	Miitahsh o'o ehkitotc kaaTipenciketc, “Taka hsa nakishkotaatitaa ci⁠nana'ahtooyank o'o, aana hsa wiin kimacitootamowiniwaan e⁠aahko miskonaakwahkin taapishkoo hsa koon kaa‑ahpiihci waapishkisitc ta⁠ishinaakwanoon. Mihsawaa hsa ko kaye ishinaakwahkin kekoon kaa⁠miskwatihtek, i'i hsa kaa‑ahpiihci waapishkaak maanahcaanihshipiiwai mii hsa 'i ke⁠ishinaakwahkin. 
ISA.1.19	Kiishpin hsa inentamek ci⁠na'ihtawiyek, miitahsh i'i ci⁠ontantamek sasekaa miicim ke⁠nihtaawikink i'imaa ahkiink. 
ISA.1.20	Kiishpin itahsh wiin aanciko shashiipihtawiyek, mii hsa 'i ci⁠nihshiwanaatisiyek. Niin aaniihsh kaaTipencikeyaan o'o nintihkit.”
ISA.1.21	I'i hsa kihci ootena kaa⁠tepweyentaakwahkipan ani tinowentaakwan taapishkoo pishikwaacihkwe. Aapitink hsa i'imaa ootenaank kiih⁠tanentaakwan weweni e⁠inaahkonikaaniwank, kwayahkwaatisiwin kaye i'imaa kii⁠ayaa. Noonkom itahsh wiin onihshiwek i'imaa ayaawak. 
ISA.1.22	Ceroosalam, waapaapihko shooniyaa waapihkonk e⁠inentaakosiyampan, kaawiin itahsh noonkom kekoon kitinentaakosihsii. Kishoominaapoom kaye kaawiin kekoon ci‑inaakamink aaniihsh nipi kiih⁠takwaakaminikaate. 
ISA.1.23	Kaa⁠niikaanisiwaatc hsa i'imaa eyaawaatc shashiipihtamook, owiiciiwaawaa' kaye okimoocishka'. Kahkina kaye ominwentaanaawaa kekoon e⁠onci ishihcikewaatc shooniyaan eh⁠tipa'amawintwaa, eh⁠kakwe tepinamowaatc kaye ehta miikiwaanan. Kaawiin kanake onaatamawaahsiwaawaa' kwiiwahshishaana', kaawiin kaye opapaamihtawaahsiwaawaa' kiiwaacihkwe' kii⁠naasihkaakowaatc ci⁠wiici'aawaatc.
ISA.1.24	Miitahsh kaaTipenciketc kaaMaawaci mashkawisiitc, Isriyalak oKishemanitoomiwaan wenci ihkitonitc, “Niin hsa piko kika nana'ahsininim enentaakosiyek kaa⁠shiinkenimiyek, kaawiin itahsh awahshime kika ocaanimentami'ihsiim! 
ISA.1.25	Kekoon hsa kika tootawininim taapishkoo piiwaapihk kaa⁠ninkisikaatek eh⁠pehkaapihkisikaatek, mii hsa 'i nahke keshi pehki'inakook, ci⁠otaahpinamawinakook kaa⁠wiinishkaakoyek. 
ISA.1.26	Miitahsh ci⁠naapahsakwaa kitipaahkonikewininiimiwaak taapishkoo tino kaakii nihtaa ayaawaahpan otaanaank, kiikitoowininiwak kaye tino nihtam kaakii ayaawekwaa. Miihsh o'o keni ishinihkaanikooyan, ‘Ootena kaa⁠kwayahkwentaakwahk, ootena kaa⁠tepweyentaakwahk.’ ”
ISA.1.27	Aaniihsh kaaTipenciketc eh⁠kwayahkwaatisitc oka shaapwiihtoon Saayan 
ISA.1.28	I'i tahsh wiin kaa⁠shashiipihtaminitc, meci'ishiwepisinitc kaye minciniish iko ta⁠nihshiwanaatisiwak, kaaTipenciketc kaa⁠nakanikotc ta⁠pooni ayaawa'. 
ISA.1.29	Tepwe hsa ko kika onci akatentaam ekii anami'ehtawekwaa e⁠anami'ewakimekwaa ohk tinowaahtikook, kika akaci'ikom kaye ini tino kihtikaanahkamikoon ekiih kihtikaatamek onoweniwan kaa⁠mihsawentamek. 
ISA.1.30	Mii hsa 'i ke⁠inentaakosiyek taapishkoo ohk tinowaahtik kaa‑ani paahsotc, taapishkoo kaye kihtikaanahkamik kaa⁠onci siika'ancikaatehsinok. 
ISA.1.31	Taapishkoo hsa paahtewi mashkohsi kaa⁠onci maacii sahkitek e⁠mihci pahkinek, mii hsa 'i inahke kaa⁠soonkisitc awiya omaci'ishiwepisiwinink kaa⁠onci kashkihtamaasotc ke⁠onci nihshiwanaatisitc. Kaawiin hsa awiyan oka kashkihtoohsiini ci⁠kipihtinaminitc keshi nihshiwanaatisitc.
ISA.2.1	Mii hsa o'oweni Aaiseya 
ISA.2.2	Iskwaac hsa ani kakiishikahk,
ISA.2.2	i'i hsa kihci waciw maawac iko ta⁠kihci inentaakwan
ISA.2.2	i'imaa kaashi patahkitenik kaaTipenciketc otanami'ewikamik.
ISA.2.2	Maawac iko ta⁠ishpatinaa kaa⁠tahsinkin kihci waciin,
ISA.2.2	kahkina hsa kaa⁠tahswewaanakisiwaatc pemaatisiwaatc i'imaa ta⁠inaawanitiwak.
ISA.2.3	Ta⁠paahtiinowak hsa pemaatisiwaatc ke⁠piishaawaatc o'o ci‑ihkitowaatc,
ISA.2.3	“Ampeyohk, taka ishaataa weti kaashi ayaanik kaaTipenciketc owaciim,
ISA.2.3	kaashi ayaanik owaahkaa'ikanini Cekap 
ISA.2.3	Wiin ohsha kika kihkino'amaakonaan aaniin eshihtwaatc,
ISA.2.3	aaniin kaye eshi antaweniminank ci‑ishi pimaatisiwank.
ISA.2.3	Okihkino'amaakewin hsa onciini Ceroosalamink,
ISA.2.3	Saayanink 
ISA.2.4	Miitahsh ke⁠tootaminitc opashipa'ikewihkomaanini ci‑inaapihkakanaantaminitc kihtikewi piikwahkamikipicikanink,
ISA.2.4	ociipowepinikanini kaye mii 'i ke⁠ishihtoonitc watihkwani kiishkishikanink.
ISA.2.4	Kaa⁠pepahkaanwewaanakisiwaatc hsa pemaatisiwaatc kaawiin miinawaa ta⁠miikaatihsiiwak.
ISA.2.4	Kaawiin miinawaa ta⁠kihkino'amawaahsiiwak ci⁠miikaasowaatc.
ISA.2.5	Haw hsa ampeyohk, kiinawaa hsa Cekapoonk kaa⁠ontahkaanesiyek, taka hsa ishi pimaatisitaa waahseyaasiwinink inahke kaashi miininank kaaTipenciketc.
ISA.5.1	ewii inohtamowak kaashi kihtikaanaatc shoomina'.
ISA.5.1	Kaa⁠saaki'ak hsa okii ayaan peshik i'i tino kihtikewahkamik
ISA.5.1	i'imaa aahsamatin kaashi minokininik kekoon.
ISA.5.2	Kii⁠pikishkahkamikipicike hsa ekii maamooshakinaatc ahsinii',
ISA.5.2	miitahsh kaa⁠ishi kihtikaanaatc maawac iko wenishihshinitc shoominaahtikoo'.
ISA.5.2	Okii oshihtoon kaye onsaapiwin waa⁠onci kanawentank kaakiih kihtikaatank,
ISA.5.2	kii⁠waanihke kaye aaniinti ke⁠ishi shikoshkikaasonitc kaakiih kihtikaanaatc.
ISA.5.2	Miitahsh kaa⁠ishi pii'aatc wiinke ci⁠mino nihtaawikinitc,
ISA.5.2	wiinke hsa tahsh kii⁠wiihsakihpokosiwa'.
ISA.5.3	Miitahsh o'o ehkitotc kaa⁠saaki'ak, “Kiinawaa kaa⁠ishitaayek i'imaa Ceroosalamink 
ISA.5.4	Aaniin tahsh awahshime kekiih tootamaampaan i'i ninkihtikewahkamik? Wekonen tahsh kaa⁠onci nihtaawikiwaatc kaa⁠wiihsakisiwaatc shoominak, kaa⁠onishihshiwaatc shoominak tahsh aanakiih⁠pii'akwaa?”
ISA.5.5	“Kiwii wiintamawininim hsa tahsh aaniin waah⁠tootamaan i'i kaashi kihtikaanakwaa shoominak. Niwii niniskopitoon hsa 'i kaa⁠waahkaahsink ewiih piikonamaan kaa⁠onci aacihshinonaaniwank. Miitahsh i'i pisaan iko ci⁠tahtahkohkaatek wiinke ci⁠piikoshkikaatek. 
ISA.5.6	Pisaan ihsa ko niwiih pakitinaan i'i kihtikewahkamik ci⁠nihshiwanaatahk. Kaawiin hsa niwii maamiinoshwaahsiik shoominaahtikook, kaawiin kaye niwiih pamihtoohsiin i'i mihtahkamik. Pisaan hsa kaye anoocikowaahtikoon, kaawiminakashiik kaye ta⁠nihtaawikiwak. Niwiih kanootaanan kaye awaac wahkwiin i'imaa cishi kimiwansinok.”
ISA.5.7	Isriyalak hsa mii 'i eshinaakosiwaatc i'i kihtikewahkamik
ISA.5.7	kaaTipenciketc kaaMaawaci mashkawisiitc kaa⁠tipentank,
ISA.5.7	iki tahsh wiin shoominaahtikook kaakiih kihtikaasowaatc
ISA.5.7	miiwak hsa iki pemaatisiwaatc Coota ahkiink kaa⁠onciiwaatc.
ISA.5.7	Okiih pakohsenimaa' hsa ci⁠minotootaminitc, tekwac itahsh kii⁠nihsitiwa'.
ISA.5.7	Kwayahko ishiwepisiwin tahsh ekiih pakohsentank,
ISA.5.7	tekwac itahsh okii noontawaa' awiya' e⁠inatemonitc
ISA.5.7	e⁠antawentaminitc weweni ci⁠tootawimintc.
ISA.6.2	Weti tahsh ishpimink kaakii ishi apitc kii⁠ayaawa' Serapii'
ISA.6.3	 Miitahsh o'o kaa⁠ihkitowaatc e⁠shaahshaakowaanitiwaatc,
ISA.6.3	“Maawac iko kihtentaakosi, maawac iko kihtentaakosi, maawac iko kihtentaakosi
ISA.6.3	kaaTipenciketc kaa⁠Maawaci maskawentaakositc,
ISA.6.3	okihci inentaakosiwin hsa wiinke mooshkineni misiwe ahkiink.”
ISA.6.5	Miitahsh o'o kaa⁠inatemoyaan, “Wiinke ninkoohpaasinaakos! Mii maawiin i'i ci⁠nihshiwanaatisiyaan aaniihsh entahswaa kakiikitoyaan maci'ishikiishwewin nintoonink onci saaka'amoomakan. Niwiicitaamaakanak kaye wiinawaa pishihshik maci'ishikiishwewak. Shaakooc tahsh niin iko nishkiishikonk ninkii onci waapamaa kihciokimaa kaaTipenciketc kaaMaawaci mashkawisiitc.”
ISA.6.6	Miitahsh peshik kaa⁠ishkotewitc kiih⁠piicihse eshi'ayaawak ekiih pi tahkonank ishkwaahkisheni kaakii ishkotewaninik. I'imaa hsa okii ontinaan kaashi pakitinaahsonk ekii aapacihtootc piiwaapihkomaakwancikanan. 
ISA.6.7	Mii hsa i'iweni kaapi saamihsitootc nintoonink o'o ekii'ishitc, “Inashke o'o kikiih saamishkaakon kitoonink; i'i hsa kimaci'ishiwepisiwin kitootaahpinamaako, kimacitootamowinan kaye poonencikaatewan,” ninkii'ik.
ISA.6.8	Miitahsh i'i kaakii noontawak kaaTipenciketc e⁠ihkitotc, “Awenen tahsh ke⁠ishinisha'wak? Awenen tahsh inaa ke⁠ishaahtamawinankipan?”
ISA.6.8	O'o tahsh ninkii ishi nahkwehtam, “Niin hsa ninka ishaa, niin ishinisha'ohshin!”
ISA.6.10	Ishi' iki pemaatisiwaatc ci⁠nihsitawentansikwaa ote'iwaank ci⁠kakiipihtewaatc, ci⁠kakiipwaapiwaatc kaye. Kiishpin iitok oshkiishikowaank onci waapiwaatc, ohtawakiwaank kaye onci noontamowaatc, nihsitohtamowaatc kaye ote'iwaank, maakishaa hsa tapi kwehkiiwak ci⁠antawi'akwaapan.”
ISA.6.11	Miitahsh o'o kaa'inak, “Aaniin tahsh minihk o'o ke⁠ishihsek?”
ISA.6.11	Miihsh o'o kaa'ishitc, “Paanimaa hsa ini ootenawan tahtakohsinkin, awiya kaye i'imaa kihkentaakosihsik, waahkaa'ikanan kaye wiinke pishihshikwaakin, paanimaa wiinke nihshiwanaasinaakwahk taapishkoo eh⁠pikwatahkamikowank i'i ahki. 
ISA.6.12	Waahsa hsa ninka ishinisha'waak pemaatisiwaatc, i'i tahsh ahki wiinke ta⁠nihshiwanaasinaakwan. 
ISA.6.13	Mihsawaa ko hsa peshik awiya ishkohsetc entahso mitaahciwintc, kewiin hsa ta⁠nihshiwanaaci'aa. Mii hsa 'i ke⁠ishinaakositc taapishkoo ohk tinowaahtik kemaa kaye kotak kihci mihtik kaa⁠kawa'ontc. Mii hsa iwe kiishkata'ikanink ke⁠onci maacii ayaanitc Kishemanitoo opimaatisiima'.”
ISA.7.2	Ahpii tahsh Cootawi kihciokimaa kaa⁠noontank shimaakanihsha' Siiriya ahkiink wenciinitc ekii wiiciiwaanitc Iihpariyam 
ISA.7.3	Aaiseya 
ISA.7.4	Miihsh o'o ke'inatc, ‘Ayaankwaamisin, kohshkwaawaatentan, keko sekisihken, keko kaye mikoshkaatentanken.’ A'a hsa kihciokimaa Oresin i'i kaye oshimaakanihshiima' Siiriya kaa⁠onciinitc, a'a kaye kihciokimaa Piika wiinke nishkaatisiwak. I'i hsa tahsh kaashi nishkaatisiwaatc kaawiin nawac naniisaanentaakwahsinini ahpiihc wiin i'i kaa⁠paashkineyaapahtek mihtikohkaank kaa⁠onci noohsotenik. 
ISA.7.5	Iki hsa shimaakanihshak Siiriya wenciiwaatc, iki kaye Isriyal wenciiwaatc, ini tahsh kaye Isriyal okihciokimaamiwaan kii⁠onentamok maci kekoonini ewiih tootawinekwaa. Miihsh o'o ehkitowaatc, 
ISA.7.6	‘Taka hsa ishaataa ci⁠awi miikaatamank Coota ahki, awi seki'aataanik kaye weti kaa‑ayaawaatc, kiinawint iko ci⁠nenaawinamaatiyank. Taka hsa Tepiil 
ISA.7.7	Miitahsh o'o kaaTipenciketc Kishemanitoo ehkitotc, “Kaawiin hsa 'i ta⁠ishihsehsinoon, kaawiin kaye i'i ta⁠ishiwepahsinoon, 
ISA.7.8	onsaam aaniihsh kaye Siiriya kaawiin nawac soonkentaakwahsinoon ahpiihc wiin i'i Timaaskahs 
ISA.7.9	Isriyal hsa kaye kaawiin nawac soonkentaakwahsinoon ahpiihc wiin i'i Sameriya 
ISA.7.9	“Kiishpin itahsh tepweyentansiwek, kaawiin hsa kika niipawihsiim.”
ISA.7.10	KaaTipenciketc tahsh miinawaa okiih kanoonaan Ehaasan 
ISA.7.11	“Taka kakwecim kaaTipenciketc kiKishemanitoom kekoonini ci⁠kihkinawaacihtamawihk ci⁠onciinik kihci waahsa anaamiink kaashi ayaanitc neponitc, komaa kaye kihci waahsa ishpimink.”
ISA.7.12	Ehaas tahsh kii‑ishi nahkwehtam, “Kaawiin i'i niwii ishihcikehsii, kaawiin niwiih kakweci'aahsii kaaTipenciketc!”
ISA.7.13	Aaiseya tahsh o'o kii‑ihkito, “Pisintamok Tepitihkaank 
ISA.7.14	 KaaTipenciketc hsa wiin iko kika waapanta'ik ke⁠kihkinawaasaapantamowatc: Kaa⁠pehkisitc hsa oshkiniikihkwe ta⁠kikishkawaawaahso, kwiiwisenhsan tahsh oka nihtaawiki'aan, Imaaniyo'el 
ISA.7.15	A'a hsa tahsh kwiiwisenhs oka miicin coocoohshaapo pimiteni, aamoowi siinsipaahkwatoni kaye ahpii te'ahpiihtaatisitc ci⁠kihkentank i'i kaa⁠onishihshininik, i'i kaye kaa⁠maanaataninik. 
ISA.7.16	A'a hsa kwiiwisenhs cipwaa kihkentank ci⁠aanawentank kaa⁠maanaataninik, ci⁠otaahpinank kaye kaa⁠onishihshininik, iki hsa niishin kihciokimaak kaa⁠kohsekwaa aasha ta⁠manshashkwaaniwan otahkiimiwaan.”
ISA.7.17	“Kiin hsa, iki kaye pemaatisiwaatc, kitete kaye owaahkaa'ikanink kaa⁠ontahkaanesinitc, kiwiih tootaakowaa hsa kaaTipenciketc wiinke ci⁠maanshihsewek. Awahshime hsa kika ishihsem kaakii ishihsenaaniwaankipan Isriyalink kaakii onciiwaatc Coota ahkiink kii⁠onci pahkewaakopanen. Kihciokimaan hsa Ahsiiriya 
ISA.7.18	“Miitahsh i'i ahpii kiishikaninik kaaTipenciketc ci⁠kwiishkohshiimaatc Iicip kaatinowinitc ci⁠piishaanitc. Waahsa ihsa weti Iicipahkiink kaashi sasiipiihkaanink tapi onciiwa' oociinsink ci⁠ahpiihci paahtiinonitc. I'i tahsh kaye Ahsiiriya ahkiink kaa⁠onciinitc taapishkoo aamoonk ta‑ahpiihci paahtiinowa'. 
ISA.7.19	Kahkina hsa tahsh ta⁠piishaawak cishi kapehshiwaatc kaashi papahsatinaanik, kaashi tahtaashkaapihkaanik, kashi kakawiminakishiihkaanik, misiwe kaye kaashi mashkohsiihkaanik.”
ISA.7.20	“I'i hsa ahpii kiishikaninik kaaTipenciketc oka inwaanaan kaashkipaasoniink ini kihciokimaan akaamisiipi Iyoohparetiis 
ISA.7.21	“Miihsh i'i ahpii kiishikaninik inini oka kashkihtoon ci⁠kanawenimaatc peshik pishihkiinsan, niishin kaye maanatihkwa'. 
ISA.7.22	I'i tahsh ke⁠ahpiihci wenoocihsetc i'i coocoohshaapooni wiinke tahsh iko ta⁠tepihse coocoohshaapo pimiteni. Iki tahsh kaye ke⁠ishkwiiwaatc i'imaa ahkiink ta⁠tepihsewak ci⁠miiciwaatc coocoohshaapo pimite i'i kaye aamoowi siinsipaahkwat.”
ISA.7.23	“I'i hsa tahsh ahpii kiishikahk kihtikewahkamikoon shoominak kaashi kihtikaasowaatc, memitaahswaahk shoominaahtikook eh⁠tatahshiwaatc mitaahswaahk waapaapihko shooniyaank e⁠ahpiihtentaakwahkin. Ini hsa wiikwapiin, kaawiminakashiin kaye meshkwac i'imaa ta⁠kipokinoon kihtikewahkamikonk. 
ISA.7.24	Ke⁠ahpiihci wiikwapiihkaanik tahsh kaye ke⁠ahpiihci kaawiminakashiihkaanik, i'imaa misiwe ahkiink. Miitahsh imaa ininiwak ke⁠ishiwinaawaatc omihtikwaapiiwaa', opihkwaahkowaan kaye ci⁠antawencikewaatc. 
ISA.7.25	Iniweniwan tahsh kaye kaa⁠papiihkwatinaakin, kaakii ishi nihtaa kihtikenaaniwankipan kaawiin hsa weti ta⁠ishaaniwansinoon ke⁠ahpiihci wiikwapiihkaak, ke⁠ahpiihci kaawiminakashiihkaak kaye. Mii hsa weti meshkwac pishihkiwak ke⁠papaatanancikewaatc, misiwe maanahcaanihshak ke⁠ishi papaamohsewaatc. ”
ISA.8.1	Miitahsh o'o kaaTipenciketc kaa'ishitc, “Taka otaahpinan i'i kaa⁠mihciikahk kaashi oshipii'ikenaaniwank, miitahsh o'o ke⁠ishipii'ikeyan ci⁠mamaankipii'ikeyan: Kitaahtapiwenootisiwin kitaahtapi kacishkaanimi'iwewin 
ISA.8.2	Miitahsh ishi antomaahkan Yoraaya 
ISA.8.3	Ninkii anta waapamaa tahsh niwiiw. Miitahsh kaa⁠ishi kikishkawaawaahsotc kwiiwisenhsan ekii nihtaawiki'aatc. Miihsh o'o kaaTipenciketc kaa'ishitc, “Kitaahtapiwenootis Kacishkaanimi'iwe hsa ishinihkaash a'a kwiiwisenhs. 
ISA.8.4	A'a tahsh kwiiwisenhs cipwaa kihkentank ci‑ihkitotc ‘Nimaamaa,’ i'i hsa kaashi wenootahk ootena Timaaskahs 
ISA.8.5	Miitahsh o'o miinawaa kaaTipenciketc kaa'ishitc, 
ISA.8.6	“Onsaam hsa iki pemaatisiwaatc ekii aanawentamowaatc i'i nihshihkaac pemiciwaninik siipi Shaailoa 
ISA.8.7	Niin hsa tahsh Tepencikeyaan, ninka piinimaan Ahsiiriya kihciokimaan, kahkina kaye oshimaakanihshiini ci‑inentaakosinitc taapishkoo kaa⁠mooshka'ank kaa⁠piicicinank meshkawentaakwaninik Iyoohparetiis 
ISA.8.8	Taapishkoo eni nihkipiik Coota 
ISA.8.8	Kishemanitoo hsa e⁠wiiciiwinank ta⁠tehsininkwiini ci⁠naatamawaatank kitahkiiminaan.
ISA.8.9	Pisaan ihsa ishi shaakowek ciwii miikaasoyek kiinawaa kaa⁠pepahkaanwewaanakisiyek pemaatisiyek! Nawac iko kohtaanentamok! Pisintamok kahkina waahsa eyaayek! Oshiihtaak ciwii miikaasoyek, nawac itahsh iko kohtaacik! 
ISA.8.10	Onentamok aaniin waa⁠ishihcikeyek. Ta⁠wanashkwehse ohsha mihsawaa. Wiintamok waa⁠ishihcikeyek, kaawiin ta⁠kihkentaakwahsinoon, Kishemanitoo iitok niwiici'ikonaan!
ISA.8.11	KaaTipenciketc hsa tahsh ninkii mashkawi kanoonik ekii ayaankwaamimitc ci‑ishihcikewaahsiwak eshihtwaanitc o'o pemaatisinitc. Miihsh o'o kaa'ishitc, 
ISA.8.12	 “Keko wiin wiiciiwaahken kaa⁠ishi kiimooci onaahkonikewaatc oko pemaatisiwaatc, keko kaye kohtamowaahken kekoon kaa⁠kohtamowaatc, keko kaye kakwaanihsakentamowaahken. 
ISA.8.13	KaaTipenciketc kaaMaawaci mashkawisiitc ohsha ke⁠inenimekipan e⁠kihtentaakositc. Mii ohsha a'a ke⁠kohtaanenimekipan, ke⁠kohsekipan kaye. 
ISA.8.14	 Mii 'awe kaa⁠kihtentaakwahk ahpa'iwewikamik, shaakooc itahsh ikiweniwak pemaatisiwaatc Isriyal shikwa Coota taapishkoo ahsiniin ta⁠tinowiwan kaaTipencikenitc ke⁠pisokeshkaakowaatc, miiwan kaye ini ke⁠kawiwepishkaakowaatc. Pemaatisiwaatc itahsh Ceroosalam ootenaank eyaawaatc inentaakosiwan taapishkoo nakwaakan ke⁠onci kahcitinintwaa. 
ISA.8.15	Ta⁠paahtiinowak hsa i'imaa keshi pisokehshinowaatc, pankihshinowaatc hsa mii 'i keshi piikohshinowaatc ci⁠nakwaasowaatc, ci⁠kaahcitinintwaa tahsh kaye.”
ISA.8.16	Kiinawaa hsa kehkino'amawinakook ishinaakwan ci⁠kanawentamek, ci⁠naakacihtooyek kaye i'i inaacimowin Kishemanitoo kaakii miishitc. 
ISA.8.17	 Ninka pii'aa hsa niin kaaTipenciketc kaa⁠kaasohtawaatc Cekapoonk 
ISA.8.19	Ahpii hsa ininekwaa, “Kanoonihkwahk kaa⁠kanoonaawaatc kaa⁠niponitc, shikwa iki kaa⁠nooci'aawaatc ciipaya' enishikaaci naanasaapowewaatc e⁠kiimooci kakanoonaawaatc. Mii iitok eshinaakwaninik pemaatisiwaatc Kishemanitoon ci⁠kanoonaawaahpan. Wekonenini tahsh ke⁠onci kanoonaawaahpan kaa⁠niponitc ci⁠wiitoohkaakowaatc? 
ISA.8.20	O'o tahsh kika ishi nahkwehtawaawaak, ‘Pisintamowaahk aaniin eshi kihkino'amawinek kaaTipenciketc! Keko pisintawaahkekwaanik kaa⁠kanoonaawaatc kaa⁠niponitc. Kaawiin ohsha kekoon inaapatahsinini aaniin ke'ininekwaa.’ ”
ISA.8.21	Pemaatisiwaatc hsa wahsitaawihsewaatc, noonteskatewaatc kaye misiwe ahkiink ta⁠papaami ayaawak. Ahpii tahsh kakwaatakaskatewaatc mii hsa 'i ci⁠ani nishkentamowaatc. Ishpimink itahsh inaapiwaatc oka maci'inaahpinemaawaan okihciokimaamiwaan, oKishemanitoomiwaan kaye. 
ISA.8.22	Miitahsh ci⁠kanawaapantamowaatc o'o ahkiini, wahsitaawentamowin, wanitipihkan, siipiskaatentamowin kaye hsa ehta oka waapantaanaawaa. Miihsh keshi ishiwepinintwaa eshi kashkiitipihkaninik.
ISA.9.2	oka waapantaanaawaa kaa⁠kihci waahseyaanik.
ISA.9.2	Iki hsa kaa⁠ishitaawaatc ahkiink kaashi kashkiitipihkaninik,
ISA.9.2	kaa⁠waahseyaanik hsa i'imaa tashi saakaahteni.
ISA.9.3	Pemaatisiwaatc kaye kitani paahtiino'aak,
ISA.9.3	e⁠ani ishi'atwaa aanciihke ci⁠minwentamowaatc.
ISA.9.3	Onci minwentamook hsa 'i kaakii ishihcike'atwaa taapishkoo kaashi minwentamonaaniwank kii⁠manishikenk,
ISA.9.3	taapishkoo kaye awiyak kaashi minwentamowaatc kii⁠nenaawa'oonitiwaatc omahkantwewiniwaan.
ISA.9.4	Kikiih piikonamowaan kaye i'i pimiwanaanaahk keyaapi ci⁠kosikowanehsikwaa
ISA.9.4	i'i kaye mihtikoni kaakiih pahpahkihte'okowaatc otinimaakaniwaank.
ISA.9.4	Kikiih shaakooci'imaa' hsa kaye kaakiih kakwaataki'ikowaatc,
ISA.9.4	kaakiih koohpaaci'ikowaatc pemaatisinitc
ISA.9.4	taapishkoo kaakii ishi shaakooci'imatc Mitiyan kaatinowinitc 
ISA.9.5	Kahkina hsa omahkisiniwaan shimaakanihshak,
ISA.9.5	kahkina kaye okikishkikaniwaan kaa⁠miskwiiwaninikin
ISA.9.5	ta‑ankwaakisikaateniwan mihshink ci‑inwaatenikin.
ISA.9.6	Kii⁠onci nihtaawiki apinoonciish kiinawint onci.
ISA.9.6	Okosihsimaa kikii miinikoomin! Wiin hsa kika tipenimikonaan.
ISA.9.6	Mii hsa 'i ke⁠ishinihkaasotc,
ISA.9.6	“Kaamaamahkaatentaakositc Owiici'iwe,
ISA.9.6	Kaamashkawentaakositc Kishemanitoo,
ISA.9.6	Kaanepici'ayaatc Otetemaa,
ISA.9.6	Kaatipentank Pisaanisiwin.”
ISA.9.7	pisaanisiwin kaye mooshak ta‑ayaani keshi tipenciketc.
ISA.9.7	Tepitoon 
ISA.9.7	ci⁠naapishkawaatc kaakii ishi tipencikenitc.
ISA.9.7	Oka ishihsitoon hsa otipencikewin kwayahk cishi anohkiimakaninik,
ISA.9.7	weweni kaye ci‑inaahkoniwemakaninik,
ISA.9.7	ahpii maacihsenik wiihkaa ci⁠poonihsehsininik.
ISA.9.7	KaaTipenciketc kaaMaawaci mashkawisiitc ishi mashkawentam o'o ewii ishihciketc.
ISA.9.8	KaaTipenciketc hsa kii‑ihkito ewii onaahkonaatc Cekapoon 
ISA.9.9	Kahkina hsa pemaatisiwaatc oka kihkentaanaawaa, iki Iihpariyamiink 
ISA.9.10	“Ahsinii waahkaa'ikanihkaanan hsa wiinke kii⁠niisihsewan, wencitoo tahsh iko ahsiniik ninka aapaci'aanaanik ci⁠kiiwe oshihtooyaank ini waahkaa'ikanan. Sikamwar 
ISA.9.11	KaaTipenciketc tahsh kaye oka inahsitamawaa' Isriyala' 
ISA.9.12	Waapanonk hsa inahke Siiriya ahkiink tapi onciiwa', ninkaapii'anonk itahsh inahke Pilistii 
ISA.9.13	Pemaatisiwaatc tahsh kaawiin okiih kiiwe naasihkawaahsiwaawaan ini kaakii nana'ahsikowaatc, kaawiin kaye onanaantone'waahsiwaawaan kaaTipencikenitc kaaMaawaci mashkawisiinitc. 
ISA.9.14	Miitahsh kaaTipenciketc ke⁠onci nana'ahsaatc kaa⁠niikaanisinitc Isriyala' peshiko kiishik ci⁠tashiiwe'aatc. Mii hsa 'i ke⁠inentaakwaninik taapishkoo eh⁠kiishkikwe'waatc, eh⁠kiishkaanowe'waatc kaye, taapishkoo kaa⁠ishi kawa'ontc Paam tinowaahtik shikwa mashkohsiiwaahtik. 
ISA.9.15	Iki hsa kaa⁠niikaanisiwaatc, kehci inentaakosiwaatc kaye, miiwak hsa iki kaa'inintwaa ohtikwaanimaak. Iki tahsh wiin kaa⁠kanootamaakewaatc kaa⁠kiiwanimowaatc, miiwak hsa iki kaa'inintwaa osowimaak. 
ISA.9.16	Iki hsa kaa⁠kihkinowinaawaatc pemaatisinitc owaniwinaawaa', iki tahsh kehkinowinintwaa waniwinaawak! 
ISA.9.17	Miitahsh kaaTipenciketc kaa⁠onci minwaapamaahsik oshkiniikiwa', wenci koohpaatenimaahsik kaye kwiiwahshishaana' kiiwaacihkwewa' kaye. Onsaam aaniihsh entahso peshikonitc pemaatisinitc maci'ishiwepisiwa', kaawiin kaye ishi pimaatisihsiiwa' Kishemanitoo eshi mihsawentank, noociko kaye ishikiishwewa'. Shaakooc itahsh kaawiin ta⁠poonikitaasohsii kaaTipenciketc, e⁠niiminihkenitc e⁠ahshwiitc ewii nana'ahshiwetc.
ISA.9.18	Tepwe hsa maci'ishiwepisiwin ishkotenk inentaakwan. Mii hsa i'imaa wenci ankwaahkitekin wiikwapiin, kaawiminakashiik kaye. Mii hsa kaye i'imaa kaa⁠noohpimiiwank wenci sahkitek, ishpimink inahke kaani onci kihci inaapahtek. 
ISA.9.19	KaaTipenciketc hsa tahsh e⁠nishkaatisitc, kaashi nana'ahshiwetc hsa ishkotenk inentaakwanini, misiwe ahkiink e⁠ishi sahkitenik. Pemaatisiwaatc hsa mihshink inentaakosiwak. Kaawiin tahsh awiyan oka manaaci'aahsiin kaakii wiicinihtaawikiimaatc. 
ISA.9.20	Misiwe hsa ko i'imaa ahkiink pemaatisiwaatc aaniinti piko ishi mamanipicikewak e⁠miiciwaatc aaniin iko tino miicim ke⁠mihkamowaatc. Kaawiin itahsh shaakooc tewiihsinihsiiwak. Mii hsa piko pisaan eshi amwaawaatc oniicaanihsiwaa'. 
ISA.9.21	Manaahsahkaank 
ISA.11.2	KaaTipencikenitc otAhcaahkoni hsa oka miinikoon ci⁠kakiihtaawentank,
ISA.11.2	ci⁠nihsitohtank, keshi maamiinomiwetc, ci⁠mashkawisiitc kaye.
ISA.11.2	Oka miinikoon kaye ci⁠kihkentank kaashi antawentaminitc kaaTipencikenitc,
ISA.11.2	shikwa keshi kohtaanenimaatc.
ISA.11.3	Oka minwentaan tahsh kaye i'i
ISA.11.3	kaashi kohtaanentaakosinitc kaaTipencikenitc.
ISA.11.3	Kaawiin hsa kaashi waapanketc tashi onaahkoniwehsii,
ISA.11.3	kaawiin kaye kaashi noontank oka onci onentansiin ke⁠inaahkoniketc.
ISA.11.4	Kaashi tepweyentaakositc hsa kaye
ISA.11.4	oka onci weweni tootawaa' kaa⁠kitimaakisinitc o'omaa ahkiink.
ISA.11.4	Inaahkoniketc hsa ko mii 'i ci⁠nana'ahsimintc pemaatisinitc,
ISA.11.4	taapishkoo pahpahshanshe'ikan e⁠aapacihtootc,
ISA.11.4	kaa⁠maci'ishiwepisinitc kaye mii 'i ci⁠nihsaatc
ISA.11.4	taapishkoo eh⁠pootaanaatc ci⁠maacii wepaashinitc.
ISA.11.5	kehcinaa'entaakosiwin kaye kihcihpiso.
ISA.11.6	kihci pooshinhs kaye oka wawiicihshinoomaan maanatihkonhsan.
ISA.11.6	Pishihkiinhsak, mihshipishiwenhsak kaye pisaan ta⁠niisho wiihsiniwak,
ISA.11.6	apinoonciishan tahsh oka papaa niikaaniihtamaakowaan.
ISA.11.7	Pishihki, a'ahsh kaye mahkwa pisaan ta⁠niishoo wiihsiniwak,
ISA.11.7	oniicaanihsiwaa' kaye pisaan ta⁠wawiicihshinoomitiwa'.
ISA.11.7	Mihshipishiwak hsa mashkohsiwan oka miicinaawaan
ISA.11.7	taapishkoo pishihkiwak.
ISA.11.8	Apinoonciish hsa pisaan ta⁠tashi otamino kaashi owaashinitc ciihsowe kinepikoon,
ISA.11.8	pisaan kaye ta⁠papiincininciini owaashiniink kaa⁠pihcipooshiwenitc kinepikoon.
ISA.11.9	kaawiin hsa kekoon weti ayaahsinini ke⁠wiihsakaahpinashiwemakaninik,
ISA.11.9	ke⁠nihshiwanaaci'iwemakaninik kaye,
ISA.11.9	aaniihsh misiwe ahkiink ta⁠kihkencikaniwi
ISA.11.9	taapishkoo nipi kaashi misiwe ayaak kihcikamiink.
ISA.28.1	Iki hsa Iihpariyamink 
ISA.28.2	KaaTipenciketc ohsha otayaawaan awiyan nawac kaa⁠soonkisinitc, kaa⁠mashkawentaakosinitc kaye. Aasha kaye eh⁠kiishiinitc ci⁠miikaanikowaatc. Ahpii hsa pi⁠takohshininitc mii hsa 'i ke⁠inentaakosinitc taapishkoo kaa⁠mihkwaminaana'ank, taapishkoo kaa⁠kihci nootink, kaa⁠kihci kimiwank, misiwe kaye kaa⁠nihkipiik o'o ahki ehpiihci kihci kimiwank. Mii 'iwe keshi kawiwepinikowaatc ahkiink. 
ISA.28.3	Ta⁠nihshiwanaacihcikaateni hsa i'i kaashi kihci inenintisowaatc iki kaa⁠niikaanisiwaatc kaa⁠nihtaa kiiwashkwepiiwaatc taapishkoo etahtahkohkaatenik waapikwaniiwi pasihkwepison. 
ISA.28.4	I'i hsa kaashi kihci inentaakosiwaahpan iki kaa⁠kihci inenintisowaatc kaa⁠nihtaa kiiwashkwepiiwaatc ta‑ankonaakwanini taapishkoo pik 
ISA.28.5	Ta⁠ocihcihseni tahsh ci⁠kiishikaninik kaaTipenciketc kaaMaawaci mashkawisiitc ci‑inentaakositc taapishkoo kaa⁠kihtentaakwahk waapikwaniiwi pasihkwepison. Mii 'i ke⁠inenimikotc opimaatisiima' kaa⁠shaapwiinitc. 
ISA.28.6	Oka ishi'aa' tahsh tipaahkonikewininiwa' ci⁠kihkentaminitc kwayahk ci‑inaahkonikenitc. Oka ishi'aa' kaye ci⁠mashkawisiinitc kaa⁠nakaashkawaanitc kaawi miikaanikonitc i'imaa kihci ishkwaantemink.
ISA.28.7	Iki hsa kaa⁠kanootamawaawaatc Kishemanitoon, iki kaye anami'ewikimaak mooshak eh⁠kiiwashkwepiiwaatc, eh⁠papaa aayaashookanewaatc. Niipiwa' hsa minihkwewak shoominaapooni, shinkopiiwaapooni kaye, miihsh eshi papaamakoocinowaatc. Okanootamaakek hsa ehpiihci kihci kiiwashkwepiiwaatc kaawiin onihsitawinansiinaawaa Kishemanitoon kekoonini kii‑ishinamo'ikowaatc. Iki tahsh kaye anami'ewikimaak nihtaa onsaamipiiwak ci⁠kihkentamowaahpan ke⁠tootamowaahpan kaa⁠piitamawintwaa ci⁠nana'ahtoowaatc. 
ISA.28.8	Atoohpowinaahkohkaank kaashi nihtaa namatapiwaatc hsa wiinke misiwe ayayaani shihshikakowaanan, kaawiin ninkoci ishi pehkahsinini.
ISA.28.9+ISA.28.10	Miihsh iinsan Aaiseya enaacimintc o'o e⁠ihkitokwen, “Kaanaka awekwena' kekwe kihkino'amawaakwen? Kaanaka awekwena' tino kekwe kihkentamoonaakwen i'i tipaacimowin Kishemanitoonk kaa⁠onciinik. Apinoonciisha' ina payesh iko noonkom kaa⁠ishkwaa nooni'imintc coocoohshaapooni? Mii 'owe kaa⁠kakwe ishi kihkino'amawinek, ihkitowin tako ihkitowin, kihkino'amaakewin tako kihkino'amaakewin, pankii noonkom, pankii kaye paanimaa.”
ISA.28.12	Kitaanakii'ikowaapan iitok, “O'omaa keshi mino anwepiyekipan kaye keshi ahtehshinekipan.” Kaawiin tahsh kikiih pisintawaahsiwaawaa. 
ISA.28.13	Miitahsh i'i kaaTipenciketc kaawii onci kihkino'amawinek, ihkitowin tako ihkitowin, kihkino'amaakewin tako kihkino'amaakewin, pankii noonkom, pankii kaye paanimaa. Miitahsh i'i keshi pahkihtehshinek entahswaa tahkohkiiyek, ci⁠maahki'ikooyek kaye, ci⁠nakwaasoyek kaye, ci⁠kaahcitinikooyek, ci⁠maaciinikooyek kaye ci⁠tahkonikooyek.
ISA.28.14	Kiinawaa tahsh kaa⁠maanencikeyek kaa⁠tipenimekwaa pemaatisiwaatc i'imaa Ceroosalamink 
ISA.28.15	O'o hsa kitishi kakihcimom: “Niinawint hsa ninkii ahshotamawaataamin i'i nipowin, i'i kaye kaashi ayaawaatc onipook, ninkii ihkitomin ewii wiiciintamaank.” Kehcinaac tahsh kaye kitinentaam ci⁠shaapwiiyek ahpii otihsikoyek i'i kaa⁠kihci ishiwepahk aaniihsh kitahpenimonotaam kiiwanimowinan, kakayenisiwinan kaye ci⁠kanawenimikoyek. 
ISA.28.16	 Mii hsa tahsh o'o ehkitotc kaaTipenciketc kaa⁠Maawaci Tipenciketc, “Inashke nintahsaa ahsin Saayanink ke⁠onci koci'ikoowisink kehci inakinsotc kaa⁠niikaani nihtamaapihkihshink. Mii 'awe kaa‑aapatisitc kaa⁠onci onaapihkisink onaapihkisicikan. Awenen tahsh iko kaa⁠tepweyentank kaawiin wiihkaa ta⁠piikwentansii. 
ISA.28.17	Weweni inaahkonikewin hsa tipaapiikinikanink ninka inwaataan, kwayahkwaatisiwin hsa kaa⁠kwayahkwaapiikakootek kaa⁠kosikohshkootek ninka inwaataan. Kaa‑ahpenimonotamek hsa kiiwanimowinan mihkwaminaana'ank ta⁠nihshiwanaatan, ta⁠ocihcipii kaye kaashi nihtaa kaasoyek. 
ISA.28.18	Kaakii ishi ahshotamaatamek tahsh nipowin wawiinke ko ta⁠wepinikaate, i'i kaye kaashi ayaawaatc onipook kaakii ihkitoyekipan ewii wiiciintamek, kaawiin kaye'i ta‑ayaamakahsinoon. Ahpii hsa ke⁠kihci ishiwepahk otihsikoyek, kahkina hsa kika nihshiwanaaci'ikoom. 
ISA.28.19	Ahpii hsa otihsikoyek kaawiin kika pooni'ikohsiim, kika nooci'ikoom entahso kikishep, entahso kiishik kaye, wiinke hsa ko ta⁠mashishkonikemakan.” Aahpici hsa ke⁠tahso inaacimohtawinek kaaTipenciketc wiinke ta⁠kohtaanentaakwanini. 
ISA.28.20	Mii hsa 'i ke⁠ishinaakosiyek taapishkoo inini kaa⁠kakwe nipaatc onipewinaahkonk kaa⁠tahkwaahkwaninik, kaa⁠kakwe tepashekotc itahsh waapowayaan kaa‑akaahsateyiikaninik. 
ISA.28.21	 KaaTipenciketc hsa wiin piko ta⁠miikaaso kaakii ishihcikehpan weti waciink Perasim 
ISA.28.22	Keko tahsh maanentankek i'i kaashi ayaankwaamiminakook! Kiishpin hsa i'i ishihcikeyek kaawiin hsa aanciihke ta⁠mashkawaapiikan ke⁠kihciwahpinikoyek. Wiin hsa piko kaaTipenciketc kaaMaawaci mashkawisiitc ninkii wiintamaak ewii nihshiwanaacihtootc o'o ahkiini.
ISA.28.23	Pisintawihshik aaniin ehkitoyaan; kakwe nihsitohtamok kaa'ininakook! 
ISA.28.24	Inashke kihtikewinini kaawiin i'i kapeya'ii piikwahkamikipicikehsii kiiwiih kihtiketc. Kaawiin kaye kapeya'ii kashkipicikehsii ci⁠kwayaancihtootc okihtikewin. 
ISA.28.25	Kii‑ishkwaa kwayaancihtootc ohsha mihtahkamikoni, mii 'i eshi kihtikaatank kihtikaanenhsan takosikanan til 
ISA.28.26	Okihkentaan ohsha aaniin ke⁠tootank otanohkiiwin, aaniihsh Kishemanitoon okiih kihkino'amaakoon. 
ISA.28.27	Kaawiin hsa wiihkaa otaapacihtoohsiinan kaa⁠kosikwaninikin pawikanaancikanan kii⁠pawikanaantank til 
ISA.28.28	Oka manaa osaamikanaamaa' pahkweshikanikihtikaanan ci⁠nihshiwanaaci'aatc nehpici pawa'iketc. Okihkentaan kaye aaniin mayaa ke⁠tootank e⁠ishitaapa'iwetc kaa⁠tihtipihsenitc e⁠aapaci'aatc ci⁠piikoshkawaahsik pahkweshikanikihtikaanan. Paanimaa aaniihsh ta‑ani piihsipooso pahkweshikan ci⁠onciitc. 
ISA.28.29	O'o hsa kakiihtaawentamowin onciimakan Kishemanitoonk kaaMaawaci mashkawisiitc. Kishemanitoo kaawi ishihciketc hsa wiinke kakiihtaawi naakwaniniwan, mooshak kaye minohseniwan.
ISA.32.1	Inashke hsa tani ayaa kihciokimaa kwayahk ke⁠ishi'ayaatc. Keni tipencikewaatc kaye weweni ta⁠inaahkonikewak. 
ISA.32.2	Entahshiwaatc hsa ta⁠inentaakosiwak kaa⁠tapinawishkikewaatc kii⁠kihci nootininik, kaa‑ahpa'iwenk kii⁠kihci pakamaanimahk. Mii kaye enentaakosiwaatc taapishkoo siipi kaa⁠pimiciwank pikwatahkamik, taapishkoo kaashi akawaahteshkiketc kihci ahsin kaashi paankwahkamikaak. 
ISA.32.3	Miitahsh iki weyaapiwaatc weweni ci⁠koohpaasinaakewaatc, iki kaye wenoontamaawiniwaatc weweni ci⁠pisintamowaatc. 
ISA.32.4	Miitahsh ci⁠shashiipentamowaatc, ci⁠kihkentamowaatc, ci⁠nihsitohtamowaatc kaye aaniin ke ishihcikewaatc. Weweni kaa⁠kaakitohsik kwayahk ta⁠nihsitohtaakosi. 
ISA.32.5	Kaawiin hsa kaye kekiipaatisitc awahshime ta⁠inaahsii e⁠kihtentaakositc, kaawiin kaye kaa⁠eshaawaatisihsik ta⁠ishpenimaahsii. 
ISA.32.6	Kekiipaatisitc iitok anoociko ishi kakito, mooshak kaye noociko e⁠ishi naanaakatawentank. Kaawiin ishihcikehsii eshi antawentaminitc Kishemanitoon, wanikiishwe kaye kii⁠tashimaatc Kishemanitoon. Kaawiin kaye otahshamaahsii' kaa⁠noonteskatenitc, kaawiin kaye omina'aahsii' kaa⁠noontayaapaakwenitc. 
ISA.32.7	Kaa⁠eshaawaatisihsik hsa eshihtwaatc maci'ishinaakwanini, onaakatawentaanan kaye macikekoonan ke⁠onci nihshiwanaaci'iwetc. Okiiwanimohtawaan kaye ketimaakisinitc ewii nihshiwanaaci'aatc mihsawaa ko weweni aana kanoonikotc. 
ISA.32.8	A'a tahsh kehtentaakositc kwayahk inentam ewii ishihciketc, ta‑ayiicikaapawinotaan i'iweni kaa⁠onishihshininik.
ISA.32.9	Taka mayaawiik kiinawaa ihkwewak kaa⁠ocaanimentansiwek, pisintawihshik! Kiinawaa otaanihsimaak, kekoon mekoshkaaci'ikohsiwek, pisintamok aaniin waa'ininakook! 
ISA.32.10	Komaa hsa awahshime peshiko pipoon ta⁠ishihse kiinawaa kekoon mekoshkaaci'ikohsiwek, mii 'i aasha ci⁠mikoshkaatentamek; kaawiin ta‑ayaahsiiwak ci⁠mawantoonekwaa shoominak, i'i hsa kaye kaa⁠nihtaa mooshakinikaatek kaa⁠kihtikaatek kaawiin ta‑ayaamakahsinoon. 
ISA.32.11	Nininkaanimisik hsa tahsh kiinawaa kaa⁠ocaanimentansiwek, sekisik kekoon mekoshkaatentamo'ikohsiwek! Kiihcikoshkamok kaa⁠kikishkamek! Ahsapatapiiwekinoon pihsihkamok kiwiiyawiwaank. 
ISA.32.12	Pahpahkihte'amok hsa kihkaahkikaniwaan ke⁠ahpiihci maanentamek aaniihsh ahki kaa⁠wahke nihtaawikihcikemakahkipan, shoominak kaye eshi nihtaawikiwaahpan kii⁠nihshiwanaacihcikaatewan. 
ISA.32.13	I'imaa hsa ahkiink nimpimaatisiimak eshitaawaahpan ani nihtaawikiwak okaawiminakashiik, kihci okaawiminakashiik kaye. Mawintamok hsa tahsh waahkaa'ikanan, i'i kaye ootena pemaatisiwaatc kaakiih tashi minwentamowaahpan. 
ISA.32.14	Kihciokimaawikamikoon hsa ko kaye ta⁠nakacikaatewan, kaashi osaamiinonaaniwank ootenawan kaye ta⁠eshihkacikaatewan. Eshi ayaakipanen hsa kaashi waahkaa aataahkonikaatek, ahshawaapiiwikamikoon kaye wiinke pikwacaya'iink ta⁠nehpici inentaakwanoon. Mii hsa 'iwe pikwaci maanshimihtatimook, maanahcaanihshak kaye ke⁠tashi mino wiihsiniwaatc.
ISA.32.15	Mii hsa piko o'owe kepi ishihsek paamaa ahpii Kishemanitoo ke⁠siikinamawinank otAhcaahkwan, mii hsa 'i payesh pikwatahkamik ci⁠ani tinowank kaa⁠wahke nihtaawikihcikemakahk, mihshawahkamik piinihsh itahsh ci⁠ani noohpimiiwank. 
ISA.32.16	Misiwe hsa piko ahkiink weweni inaahkonikewin, kwayahkohcikewin kaye ta⁠ishihcikenaaniwan. 
ISA.32.17	Pisaanisiwin hsa onci anohkiimakan kwayahkwaatisiwinink, miihsh kaye i'imaa koshkwaawaaci'ayaawin kehcinaa'owentamowin kaye nehpic ke⁠ayaamakahk. 
ISA.32.18	Nimpimaatisiimak hsa pisaan ta‑ayintaawak otaawiniwaank weweni ci⁠ayayaawaatc, kaawiin ta⁠mikoshkaaci'aahsiiwak keshi anwepiwaatc. 
ISA.32.19	Aana hsa wiin kaashi noohpimiiwank ahpii sehsekahk, kihci ootena kaye wiinke tahtakohsek, 
ISA.32.20	kiinawaa tahsh wiinke kika minohsem, ci⁠tashi kihtikeyek eshi nanipiihkaak. Miihsh pisaan kipishihkiimiwaak, kimaanshimihtatimoomiwaak kaye ci⁠papaami ayaawaatc.
ISA.33.1	Etatawe hsa kikoohpaasinaakos kiin kaa⁠nihshiwanaacihcikeyan! Kiin mahshi kaa⁠nihshiwanaaci'ikoohsiwan! Ahpii hsa pooni nihshiwanaaci'iweyan, mii hsa 'i ci⁠nihshiwanaaci'ikooyan. Etatawe hsa kikoohpaasinaakos, kiin kaa⁠mamishi'iweyan! Kiin mahshi kaa⁠mamishi'ikoohsiwan! Ahpii hsa pooni mamishi'iweyan, mii hsa 'i ci⁠mamishi'ikooyan!
ISA.33.2	Kiin Tepencikeyan, koohpaatenimihshinaam, kiin ohsha kaa‑ahpenimonotaakooyan. Mashkawisii'ihshinaam entahso kikishep, naatamawihshinaam ahpii wahsitaawihseyaank. 
ISA.33.3	Ahpii hsa e⁠noontaakwahk miikaasowin, mii hsa 'i pemaatisiwaatc eshi tapasiiwaatc; ahpii hsa kiiwi miikaasoohtamawiyaank, mii hsa 'i kotak pemaatisiwaatc eshi maaciipa'iwewaatc. 
ISA.33.4	Wiinawaa hsa omahkantwewiniwaan ta⁠caaki mooshakinikaateniwan taapishkoo pahpahkinenhsak kaashi kitaanawewaatc, taapishkoo pahpahkinenk kaa⁠paahtiinowaatc ininiwak ta⁠kakwe aatinamaatiwak e⁠mooshakinamowaatc kaakii mahkantwewaatc.
ISA.33.5	KaaTipenciketc hsa ishpentaakosi, weti ishpimink tanentaakosi, wiin iitok misiwe kaa⁠onci ayaamakahk kwayahkwaatisiwin, weweni inaahkonikewin kaye i'imaa Saayan 
ISA.33.6	Wiin ohsha kaa‑aasoshkawinek ci⁠ayiici ayaayek, owenoocihtoon kaye pimaaci'iwewin, kakiihtaawentamowin, kihkentamaawin kaye. Awiya hsa kaa⁠kohtaanenimaatc kaaTipencikenitc, mii hsa iwe owenootisiwin.
ISA.33.7	Inashke naa kaa⁠soonkite'enitc otininiimiwaa' enikohk papaamatemowa' miihkanaahkaank, i'i kaye kekwe kashkihtoonitc pisaan ci⁠wiiciintiwintc wiinke kihci mawiwa'. 
ISA.33.8	Kihci miihkanaan hsa wiinke mamaanshashkwaawan, kaawiin awiya ci⁠pimi ayaatc miihkanaahkaank. Kekii ishi mino wiiciintinaaniwankipan hsa kaye kaawiin okihciwinasiinaawaa. Kekiih tipaatotamowaahpan hsa aanawencikaniwiwak. Kaawiin kanake awiya ci⁠kihtenimintc. 
ISA.33.9	Miitahsh enentaakwahk taapishkoo e⁠mawiimakahk i'i ahki, kekoon e⁠inentaakwahsinok. Lepanan eshi noohpimiiwank wiinke paahte. Sheran 
ISA.33.10	Miitahsh kaaTipenciketc ehkitotc, “Miitahsh i'i kekoon ci‑ishihcikeyaan, ewi waapanta'inakook aaniin ehpiihci ishpentaakosiyaan, ehpiihci kihtakimikoyaan kaye.” 
ISA.33.11	I'i hsa enentamek wa⁠ishihcikeyek kaawiin kekoon enentaakwahsinoon, kahkina kaye kekoon eshihcikeyek kaawiin kekoon inaapatahsinoon, taapishkoo kekoonan kaa⁠piiwihsekin kaa⁠wepaahsinkin. Kaa⁠kihci ayihkitoyek amii'i taapishkoo ishkote kaa‑ankwaahkisokoyek. 
ISA.33.12	Mii hsa 'i enentaakosiyek taapishkoo ahsin kaa⁠nanawihsetc kii⁠caakisotc kii⁠waapaapikanihkenk ini kaye kaa⁠kiishka'ikaatekin kaawiminakashiin kaa⁠sahka'ikaatekin. 
ISA.33.13	Kiinawaa hsa waahsa eyaayek, noontamok aaniin kaa⁠ishihcikeyaan, pehsho kaye eyaayek kihkentamok e⁠mashkawisiiyaan!
ISA.33.14	Meci'ishiwepisiwaatc hsa kaa‑ayaawaatc Saayanink sekisiwak. Nininkishkaawak kaa⁠kihkenimaahsikwaa Kishemanitoon. Miihsh o'o ehkitowaatc, “Awenen itahsh inaa ke⁠kashkihtoohpan ci⁠wiici ayaantankipan o'oweni enkwaahkisowemakaninik ishkote nehpic kaa⁠piskanenik?” 
ISA.33.15	Mii hsa wa'a ke⁠kashkihtoohpan i'imaa ci⁠tashi pimaatisitc, kwayahk kaashi pimaatisitc, kwayahk kaa⁠ihkitotc, kaa‑aanawentank ci⁠onci ontisitc wayeshihtaakosiwinink, kaa⁠papaapisiskentansik aana wiih tipa'amawintc kekoon ci⁠maanshi tootank, kaa⁠pisintansik kii⁠tashincikaatenik nihshiwewin, kaa⁠nanaakatawentansik kaye cikii macitootankipan. 
ISA.33.16	Mii hsa wa'a ke⁠ishitaatc kaashi ishpatinaanik taapishkoo kaa‑ahpa'iwetc waahkaayaahkonikanink ci⁠kanawentaakositc. Ta⁠ontinamawaa hsa ke⁠miicitc, nipiini kaye kaawiin ta⁠noontehsehsii.
ISA.33.17	Miitahsh ci⁠waapamek aahpici ke⁠sasekaa kihciokimaawitc waahsa waahkaaya'ii kika onci tepaapantamowaam ahkiini kaa⁠tipentank. 
ISA.33.18	Kika mihci naanaakatawentaanaawaa itahsh kaakii ishi nihtaa sekisiyekipan ci‑ihkitoyek, “Aanti tahsh inaa eyaatc kaa⁠nihtaa akimiwehpan? Aanti tahsh inaa a'a kaa⁠nihtaa onakintankipan taakihs? Aanti tahsh inaa eyaatc a'a kaakiih kanawenta'aakaniwitc ahshawaapiiwikamikoon?” 
ISA.33.19	Kaawiin itahsh miinawaa kika waapamaahsiwaawaak kaa‑ahkwaatisiwaatc pemaatisiwaatc kaa⁠pahkaani kiishwewaatc kaa⁠nihsitohtawaahsiwintwaa e⁠mayaki kiishwewaatc. 
ISA.33.20	Inashke waapantamok Saayan ke⁠tashi wiihkwantiiwahkamikisiyank. Kika waapantaam Ceroosalam weweni ke⁠ishitaaniwank. Mii hsa 'i ke⁠inentaakwahk taapishkoo pakwaanekamik kaa⁠wahkawihsehsinok, kihciwaahkwahpicikanan kaa⁠kitahkiipicikaatehsinokin, shinootaakanan kaye ke⁠pahkihsehsinokin. 
ISA.33.21	Mii hsa weti kaaTipenciketc kimashkawentaakosiiminaan ke⁠tanentaakositc. Ke⁠ishitaayank hsa ta⁠pimiciwan kaa⁠mankatehtikweyaakin kihci siipiin, siipiinhsan kaye. Kaawiin miikaasowi ciimaanan kaa‑apwiihkantekin i'imaa ta⁠pimi ayaahsinoonan. Kihci ciimaanan kaye kaawiin ta⁠pimi ayaahsinoonan. 
ISA.33.22	KaaTipenciketc ohsha kaa⁠onaahkoninank, wiin kaye kaa⁠miininank onahshowewin. KaaTipenciketc hsa kitookimaaminaan kaa⁠pimaaci'inank. 
ISA.33.23	Pimaahshiiwi aapacihcikanan hsa 'i kihci ciimaanink mihci wewepakootewan; pimaahshiiwaahtik kaawiin ayiitahkisohsii, pimaahshiiwekin kaye kaawiin ci⁠tashwekakootek. Aahpici hsa ta⁠paahtiinat ke⁠mahkantweyank ke⁠nenaawa'oonitiyank, awaac hsa kaye kaa⁠maahkishkaawaatc oka maaciitoonaawaan mahkantwewinan. 
ISA.33.24	Kaawiin hsa miinawaa awiya i'imaa eshitaatc Saayanink ta⁠onci ihkitohsii, “Nintaahkos!” Iki kaye i'imaa ke⁠ishitaawaatc ta⁠poonentamawaawak omacitootamowiniwaan.
ISA.35.1	Pikwatahkamik hsa kaa⁠paahtek wiinke ta⁠minwentamoomakan,
ISA.35.1	waapikwaniin hsa kaye ta⁠nihtaawikinoon
ISA.35.1	noociko piko kaashi nanihshiwanaasinaakwahk ahki.
ISA.35.2	I'i hsa pikwatahkamik ta⁠nikamoomakan ke⁠ahpiihci minwentamoomakahk;
ISA.35.2	wiinke kaye ta⁠minonaakwanoon taapishkoo waciin Lepanan 
ISA.35.2	wiinke kaye kekoon ta⁠wahke nihtaawikin
ISA.35.2	taapishkoo kaa⁠ishi'ayaakin kihtikewahkamikoon Kaarmel 
ISA.35.2	Kahkina hsa ko kaa⁠tahshiwaatc pemaatisiwaatc oka waapantaanaawaa e⁠waahsenaakosinitc,
ISA.35.2	e⁠kihci inentaakosinitc, e⁠mashkawisiinitc kaye kaaTipencikenitc.
ISA.35.3	iki kaye kikitikowaak kaa⁠niinamisiwaatc.
ISA.35.4	Wiintamaw hsa iki kaa⁠shaakote'ewaatc o'o ci‑inatwaa,
ISA.35.4	“Soonkaatisik, keko kohtaacihkek!
ISA.35.4	KiKishemanitoomiwaa ohsha wiih⁠takohshin ewii nana'ahsaatc kaa⁠shiinkenimiminek,
ISA.35.4	kiinawaa tahsh kika naatamaakowaa kaye.”
ISA.35.5	kaa⁠noontansikwaa ci⁠noontamowaatc.
ISA.35.6	Kaa⁠maahkikaatewaatc ta‑ayishpi kwaashkwaniwak taapishkoo waawaashkeshiwak,
ISA.35.6	iki kaye kaa⁠nihtaa kiikitohsikwaa ta⁠shaahshaakowewak ke⁠ahpiihci minwentamowaatc.
ISA.35.6	Nipi kaye ta⁠ishiciwan misiwe pikwacaya'ii,
ISA.35.6	misiwe kaye ta⁠pimiciwan kaashi papaahtek pikwatahkamikaank.
ISA.35.7	I'i hsa kaa⁠kishaawankitek mihtaawank tani saaka'ikaniwan,
ISA.35.7	kaashi papaankwahkamikaak kaye misiwe tashi mamoohkiciwan.
ISA.35.7	Pikwatanimohshak kaa⁠nihtaa ishitaawaahpan kaye tani mashkiikowan,
ISA.35.7	ci⁠ani nihtaawikinkin ansihsiin.
ISA.35.8	Ta‑ayaa hsa weti kihci miihkana o'o ci‑ishinihkaatek,
ISA.35.8	“Pehkaatisiiwi miihkana.”
ISA.35.8	Kaa⁠maci'ishiwepisiwaatc hsa kaawiin i'imaa tashi pima'atoohsiiwak;
ISA.35.8	mii hsa i'iweni omiihkanaamiwaa iki kaa⁠pehki pimaatisiwaatc.
ISA.35.8	Kaa⁠kakiipaatisiwaatc itahsh
ISA.35.8	kaawiin ta⁠pakitinaahsiiwak i'imaa ci⁠pimohsewaatc.
ISA.35.9	Kaawiin mihshipishiw i'imaa ta‑ayaahsii,
ISA.35.9	kaawiin kaye kaa‑ahkwaatisitc aya'aawihsh i'imaa ta⁠mekwaashkawaahsii.
ISA.35.9	Iki hsa ehta kaakiih pimaaci'intwaa i'imaa miihkanaank ta⁠pimohsewak.
ISA.35.10	Ta⁠pikiiwewak i'imaa Saayanink kaaTipencikenitc ekii naatamaakowaatc
ISA.35.10	eh⁠kishiiwewaatc e⁠nikamowaatc ke⁠ahpiihci minwentamowaatc ehpi takohshinowaatc.
ISA.35.10	Minwentamowin wiihkaa ke⁠poonihsehsininik hsa tahsh oka kikishkaakonaawaa,
ISA.35.10	miitahsh i'i nehpic iko ci⁠minwentamowaatc, ci⁠ciihkentamowaatc kaye.
ISA.35.10	Miitahsh kaye i'i ahpii maanentamowin,
ISA.35.10	kashkentamowin kaye ci⁠poonihsekin.
ISA.40.1	O'o hsa tahsh Kishemanitoo ihkito,
ISA.40.1	“Minote'e'ihkok nimpimaatisiimak, minote'e'ihkok.
ISA.40.2	Weweni kanoosh pemaatisiwaatc eyaawaatc Ceroosalamink 
ISA.40.2	enikohk wiintamaw aasha teminihk ehpi kakwaatakihtoowaatc,
ISA.40.2	omacitootamowiniwaan kaye eh⁠poonencikaatenikin.
ISA.40.2	Aasha ohsha niinshink minihk ninkii ishi nana'ahsaak
ISA.40.2	kahkina omacitootamowiniwaan onci.”
ISA.40.3	“Oshihtamawihk pikwatahkamikonk ke⁠ishaatc a'a kaaTipenciketc,
ISA.40.3	kwayahkomohtamawihk noohpimahkamik i'iweni omiihkanaam kaawii ishi pimohsetc!
ISA.40.4	kihci waciin kaye ta⁠tahtakonikaatewan.
ISA.40.4	Weti kaye kaashi papiihkwatinaak wiinke ta⁠pashkwaahcikaate,
ISA.40.4	kaashi papiihkwahkamikaak kaye wiinke ta⁠shooshkwahkamikaa.
ISA.40.5	Miitahsh kaaTipenciketc okihci inentaakosiwin ci⁠naakohcikaatenik,
ISA.40.5	kahkina tahsh maamaw pemaatisinitc oka waapantamini,”
ISA.40.5	mii 'i iitok ehkitotc kaaTipenciketc.
ISA.40.6	“Maacaan awi tipaacimon!”
ISA.40.6	Miitahsh kaa⁠ishi nahkwehtamaan,
ISA.40.6	“Aaniin itahsh ke⁠inaacimoyaan?”
ISA.40.6	Miitahsh o'o kaa'ishitc ci‑inaacimowak,
ISA.40.6	“Kahkina hsa pemaatisiwaatc mashkohsiink ishinaakosiwak,
ISA.40.6	i'i tahsh kaa⁠ishi kihci inentaakosiwaatc,
ISA.40.6	mii 'i enentaakwaninik taapishkoo waapikwan pikwatahkamik kaa‑ayaak.
ISA.40.7	I'i tahsh mashkohsi paahte, i'i kaye waapikwan pankihsin
ISA.40.7	ahpii kaaTipenciketc kii⁠pakamaanimanohketc i'imaa mashkohsiihkaank.
ISA.40.7	Tepwe hsa mashkohsiink inentaakosiwak pemaatisiwaatc.
ISA.40.8	I'i tahsh mashkohsi paahte, i'i kaye waapikwan pankihsin,
ISA.40.8	i'iweni tahsh wiin otihkitowin kiKishemanitoominaan nehpic tani ayaani.”
ISA.40.9	Ishpimink wakiciwaciink ishaan kiin Saayan 
ISA.40.9	enikohk shaakowen kiin Ceroosalam kaa⁠pimiwitooyan minwaacimowin,
ISA.40.9	keko sekisihken.
ISA.40.9	O'o hsa itan ini ootenawan eyaakin i'imaa Coota 
ISA.40.9	“Ina hsa wa'a kiKishemanitoomiwaa.”
ISA.40.10	omashkawisiiwinink ewiih pi ishi okimaahkantaaketc,
ISA.40.10	tapi kiki hsa otipa'amaakewin, okwayahkohcikewin kaye.
ISA.40.11	taapishkoo okanawi maanahcaanihshiwe kaa⁠ishihciketc;
ISA.40.11	oka maamooshakinaa' kaye maanahcaanihshenhsa' cini tahkonaatc.
ISA.40.11	Weweni oka niikaanihtamawaa' kaye kaa⁠oniicaanihsinitc.
ISA.40.12	Awenen itahsh owiimpinincaanink kaakii ishi tipinank nipiini?
ISA.40.12	Awenen itahsh enikohkoteninciitc kaah⁠tipa'ikaaketc kii⁠onahtootc kiishik?
ISA.40.12	Awenen itahsh ke⁠kashkihtoohpan minihkwaakanenhsink cishi ahtoohpan ahkiini,
ISA.40.12	keshi tipaapiishkootoohpan kaye waciin,
ISA.40.12	kaa⁠pihkwatinaanikin tipaapiishkoocikanink?
ISA.40.13	awenen kaye ke⁠kihkino'amawaahpan cini wiintamawaahpan aaniin keni ishihcikenitc?
ISA.40.14	Awiyan ina kaaTipenciketc okiih kakwecimaan ci⁠wiintamaakotc ke⁠ishihciketc?
ISA.40.14	Awiyan ina okiih kihkino'amaakoon ci⁠kwayahkohciketc,
ISA.40.14	ci⁠okihkentamaawinitc kaye?
ISA.40.14	Awiyan ina okii waapanta'ikoon ke⁠onci onihsitohtamowinitc?
ISA.40.15	Tepwe hsa pemaatisinitc otinenimaa' taapishkoo nipi kaa⁠pankikawik ahkihkonk,
ISA.40.15	mii kaye enenimaatc taapishkoo kaa⁠paashkinehsek kaa‑akohkek tipaapiishkoocikanink.
ISA.40.15	Minihsan kaye mii 'i enentank taapishkoo kaa⁠paashkinehsek.
ISA.40.16	Kahkina hsa aya'aawihsha' kaa‑ayaanitc noohpimiink Lepanan 
ISA.40.16	kaawiin ta⁠tepihsehsiiwa' ci⁠pakitinaahsoohtamawintipan kiKishemanitoominaan,
ISA.40.16	mihtikoo' kaye onsaam pankiiwiwa' cikiih pootawaakenaaniwanikopanen.
ISA.40.17	Kahkina hsa pemaatisinitc o'omaa ahkiink eyaanitc
ISA.40.17	kaawiin aapiinc iko kekoon otinaapatenimaahsii'.
ISA.40.17	Kaawiin kekoonini otahpiihtenimaahsii'.
ISA.40.18	ta⁠kashkihcikaateni na ci⁠wiintenikipan aaniin eshinaakositc?
ISA.40.19	A'a tahsh wiin manitoohkaan, ininiwan otooshi'ikoon,
ISA.40.19	piiwaapihkoon kaa⁠tashiihkaminitc otitipeyaapihkinikoon
ISA.40.19	osaawi shooniyaa waapihkoon e⁠aapaci'aanitc,
ISA.40.19	e⁠oshihtamawintc kaye waapaapihko shooniyaa waapihkowi sakaapaaneyaapiinhs.
ISA.40.20	A'a tahsh wiin inini kaa⁠tetipa'ansik o'o nahke cishi pakitinaahsotc,
ISA.40.20	mihtikoni ke⁠wanaatahsininik otoonaapantaan.
ISA.40.20	Miitahsh i'i eshi nanaantawaapamaatc ininiwan kaa⁠nakaci maaciinitc
ISA.40.20	ci⁠oshihtamaakotc manitoohkaanan ke⁠kawihsehsinik.
ISA.40.21	Kaawiin ina kikiih pi kihkentansiim,
ISA.40.21	kaawiin ina kikii noontansiim,
ISA.40.21	kaawiin ina kaye kikiih pi wiintamaakoohsiim
ISA.40.21	ahpane otaanaank kaakiih pionci maacihsekopanen,
ISA.40.21	kaawiin ina kikii nihsitohtansiim ahpane kaakii onahcikaatek o'o ahki?
ISA.40.22	A'a ohsha kaa⁠namatapitc kihciokimaawapiwinink
ISA.40.22	weti waahsa kiishikonk okii oshihtoonaakopan o'o ahkiini.
ISA.40.22	Pemaatisinitc hsa pahpahkinenk otinenimaa'.
ISA.40.22	Wiin iitok kaakii tashwekipitootc kiishikoni taapishkoo kaa⁠toocikaatek akwaniikipicikan,
ISA.40.22	pakwaanekamikonk e⁠inentaakwaninik ke⁠ishitaaniwaninik.
ISA.40.23	Wiinke iitok kaye kaa⁠tapahsinaatc kaa⁠okimaawinitc
ISA.40.23	e⁠ishi'aatc kekoon ci⁠ahpiihtentaakosihsinik.
ISA.40.24	Mii hsa 'i enenimaatc taapishkoo oshki kihtikaanensink,
ISA.40.24	payesh iko kaani maaciikinitc,
ISA.40.24	payesh kaye ko kaani kontaawikinitc.
ISA.40.24	Ahpii tahsh kaaTipenciketc kiih⁠piitaanimanohketc,
ISA.40.24	mii 'i eshi paahsonitc, eshi maacii wepaahshinitc taapishkoo mashkohsiin.
ISA.40.25	Miitahsh o'o eshi kakwetwetc kaa⁠Kihtentaakositc Kishemanitoo,
ISA.40.25	“Awenen tahsh eshiyek e⁠naapentaakosiyaan mayaa kaa⁠inentaakositc?
ISA.40.25	Awenen kaye eshiyek e⁠wiici ahpiihtentaakosiimak?”
ISA.40.26	Inashke ishpimink kiishikonk inaapik; awenen ini kahkina kaa⁠oshihtootc?
ISA.40.26	Wiin iitok kaa⁠pimiwinaatc pehpeshik wanankohsha',
ISA.40.26	owiinaa' kaye eshinihkaasonitc.
ISA.40.26	Wiin tahsh eh⁠soonkisitc, e⁠mashkawentaakwaninik kaye omashkawisiiwin,
ISA.40.26	kaawiin hsa awaac peshik wanankohshan wanihsehsiiwan.
ISA.40.27	Kiinawaa Isriyalak 
ISA.40.27	wekonen tahsh wenci nihtaa kihci kaakiikitoyek e⁠ihkitoyek,
ISA.40.27	“KaaTipenciketc kaawiin okihkentansiin kaashi maanshihsewankitc,
ISA.40.27	kaawiin kaye opapaapisiskentansiin weweni kaashi tootaakoohsiwank.”
ISA.40.28	Kaawiin ina kikihkentansiim, kaawiin ina kaye kinoontansiim?
ISA.40.28	KaaTipenciketc iitok wiin tinowi Kishemanitoo ke⁠nehpici ayaatc,
ISA.40.28	kahkina kekoonini kaakii oshihtootc o'omaa ahkiink.
ISA.40.28	Kaawiin hsa wiihkaa noontehshinsii, kaawiin kaye wiihkaa ayehkosihsii,
ISA.40.28	i'i kaye onihsitohtamowin kaawiin wiihkaa ta⁠kihkencikaatehsinini ehpiihci ishpaanik.
ISA.40.29	Omashkawisii'aa' hsa kaa⁠noontehshininitc,
ISA.40.29	otishi'aa' kaye ci⁠kaanci mashkawisiinitc i'i kaa⁠niinamaatisinitc.
ISA.40.30	Shaakooc itahsh wiin kaa⁠oshkaatisiwaatc noontehshinook,
ISA.40.30	ayehkosiwak kaye, oshkiniikiwak tahsh pisokehshinook, kawihsewak kaye;
ISA.40.31	iki tahsh wiin kaa⁠tepweyenimaawaatc kaaTipencikenitc
ISA.40.31	ta⁠kiiwe naapihcikaateni omashkawisiiwiniwaan.
ISA.40.31	Mii hsa ke⁠ishinaakosiwaatc taapishkoo mikisiwak kaa⁠ishpaasimonowaatc;
ISA.40.31	kaye pimipa'itiwaatc, kaawiin ta⁠noontehshinsiiwak,
ISA.40.31	pimohsewaatc kaawiin ta⁠noonte pwaanawi'ohsiiwak!
ISA.41.1	Mii hsa 'o Kishemanitoo ehkitotc,
ISA.41.1	“Kiinawaa waahsa ahkiink eyaayek,
ISA.41.1	keko noontaatihkek ci⁠pisintamek!
ISA.41.1	Kwayaanciik ci⁠kiikitoohtamaasoyek eshi tipaahkonitink!
ISA.41.1	Kika tawinamaakoom hsa ci⁠kiikitoyek.
ISA.41.1	Taka nakishkotaatitaa ci⁠kihkentaakwahk awenen teyepwekwen.”
ISA.41.2	“Awenen hsa kaakii ompwemaatc waapanonk inahke kaa‑ayaanitc
ISA.41.2	entootawaatc kaye eshaanitc iko ci⁠shaakoocihtwaanitc?
ISA.41.2	Awenen hsa kaa⁠ishi'aanitc ci⁠shaakooci'aanitc kihciokimaa',
ISA.41.2	kotak kaye pemaatisinitc, opashipa'ikewihkomaaniniink kaye
ISA.41.2	e⁠onci tootawaanitc taapishkoo kaa⁠paashkinehsek.
ISA.41.2	Opihkwahkoniink kaye e⁠onci ohsweyaamwa'waanitc
ISA.41.2	taapishkoo paahte mashkohsi kaa⁠maacii wepaahsink!
ISA.41.3	Eh⁠piminisha'ikenitc hsa kaawiin kekoon ishi naniisaanisihsiiwan,
ISA.41.3	kaa⁠ishaanitc miihkanaank wiihkaa inahke kaakii ishaahsinik.
ISA.41.4	Awenen itahsh kaa⁠ishihciketc o'o ci‑ishihsenik?
ISA.41.4	Awenen hsa kaa⁠onentank aaniin kaah⁠pi ishihsenik otaanaank?
ISA.41.4	Niin Tepencikeyaan hsa ninkii ayaa
ISA.41.4	maawac nihtam kekoon kii⁠maacihsek.
ISA.41.4	Niin hsa kaye Tepencikeyaan Keshemanitoowiyaan
ISA.41.4	ninka ayaa kahkina kekoon ishkwaahsek.”
ISA.41.5	“Pemaatisiwaatc hsa waahsa eyaawaatc okii waapantaanaawaa aaniin kaa⁠ishihcikewak;
ISA.41.5	eh⁠sekisiwaatc hsa mii 'i eshi nininkaanimisiwaatc,
ISA.41.5	miihsh kaye eshi ohkwiinowaatc eh⁠piishaawaatc.
ISA.41.6	Entahso pehpeshikowaatc hsa otaa'inaawaan owiicipimaatisiiwaan,
ISA.41.6	‘Taka naa mashkawentan.’
ISA.41.7	Mihtikonaape hsa otinaan kaa⁠tashiihkawaanitc osaawi shooniyaa waapihkoon,
ISA.41.7	‘Etatawe kiwawiinkehs.’
ISA.41.7	A'a tahsh kaye inini kaa⁠shooshkwakanaamaatc manitoohkaanan
ISA.41.7	omino kanoonaan ini kaa⁠kihciwi saka'ikenitc e'inaatc,
ISA.41.7	‘Etatawe onishihshin i'i akwaapihkisikewin.’
ISA.41.7	Miihsh eshi kihciwi saka'waawaatc ini manitoohkaanan ci⁠kawihsehsinik.”
ISA.41.8	taapishkoo kaakii otanohkii'aakanimiyaan, Cekap 
ISA.41.8	kaakii ontahkaanesitc Eparahaamink 
ISA.41.9	Weti hsa ayishkwehkamik kikiih pi'onci piinininim,
ISA.41.9	maawac eshi waahsawank eshi kakiihkeyaak ahki kikii onci antomininim ekii'ininakook,
ISA.41.9	‘Kiinawaa ohsha nintanohkii'aakanak!’
ISA.41.9	Kikii onaapamininim,
ISA.41.9	kaawiin itahsh kitaanawenimihsinooninim!
ISA.41.10	Keko hsa sekisihkek, niin iitok kiwiiciiwininim,
ISA.41.10	keko pakitentankek, niin ohsha kiKishemanitoomiwaa.
ISA.41.10	Kika mashkawisii'ininim, kika wiici'ininim kaye.
ISA.41.10	Kehcinaac hsa kaa⁠kwayahkwentaakwahk nimashkawisiiwin
ISA.41.10	ninka aapacihtoon ci⁠mincimininakook.”
ISA.41.11	“Inashke tahsh iki kaa⁠nishkeniminekwaa mii 'i ci⁠akaci shaakooci'intwaa,
ISA.41.11	iki hsa kaa⁠nakaashkawinekwaa kaawiin kekoon ta⁠inaapatentaakosihsiiwak,
ISA.41.11	ta⁠nihshiwanaatisiwak kaye.
ISA.41.12	Mihsawaa ko kakwe mihkawekwaa kaa⁠shiinkeniminekwaa
ISA.41.12	kaawiin kika mihkawaahsiwaawaak.
ISA.41.12	Iki kaye kaa⁠miikaaninekwaa kaawiin kekoon ta⁠inaapatentaakosihsiiwak,
ISA.41.12	kaawiin kaye ta‑ayaahsiiwak.
ISA.41.13	Niin ohsha kaaTipenciketc kiKishemanitoomiwaa
ISA.41.13	kikihcinihkiwaank inahke kika ishi kihciwinininim e'ininakook,
ISA.41.13	‘Keko sekisihkek, kika wiici'ininim.’ ”
ISA.41.14	“Keko sekisihkek mecentaakosiyek Cekapoonk wentahkaanesiyek,
ISA.41.14	ekaahsentaakosiyek Isriyalak, niin hsa piko kika wiiciiwininim,”
ISA.41.14	ihkito kaaTipenciketc kipimaaci'iwemiwaa,
ISA.41.14	kaa⁠kihtentaakosinitc Isriyalak oKishemanitoomiwaan.
ISA.41.15	“Mii hsa waa⁠ishi'inakook taapishkoo napakihsak kaa⁠saahsaakaapihkihsinkin
ISA.41.15	oshki saka'ikanan kaa⁠kaahshaakin kaa‑aapatahk eshi ahtekin kihtikaanan.
ISA.41.15	Miihsh ci⁠shikopitooyek kihci waciin ci⁠pikishkihsinkin,
ISA.41.15	kaa⁠pihkwatinaakin kaye ci⁠tootamek ci‑inentaakwahkin kihtikaanenhsi ohkonayaanink.
ISA.41.16	Miihsh ci⁠kiisii'aahsincikeyek, ci⁠maacii wepaahsinkin ohkonayaanan
ISA.41.16	misiwe ci‑ishi wepaahsinkin kii⁠kihcinootink.
ISA.41.16	Kiinawaa tahsh wiin kika minwentaam e⁠wiiciiwinek kaaTipenciketc,
ISA.41.16	kika miikwehciwenimimaawaan kaye kaa⁠kihtentaakosinitc Isriyalak oKishemanitoomiwaan.”
ISA.41.17	“Ketimaakisiwaatc hsa nanaantone'amowaatc nipiini,
ISA.41.17	kaawiin oka mihkansiinaawaa;
ISA.41.17	otenaniwiwaan wiinke paahteniwan e⁠noontayaapaakwewaatc.
ISA.41.17	Niin hsa Tepencikeyaan ninka nahkwehtawaak,
ISA.41.17	niin weKishemanitoomiwaatc Isriyalak kaawiin ninka wepinaahsiik.
ISA.41.18	Ninka ishihcikewaan hsa siipiin ci⁠pimiciwaninikin eshi ayishpaawankaanik,
ISA.41.18	ci⁠mamoohkiciwaninik kaye eshi papahsatinaanik.
ISA.41.18	Ninka ishihcike hsa pikwatahkamik ci⁠wawaashipiiyaak,
ISA.41.18	paahtehkamik kaye ci⁠mamoohkiciwank nipi.
ISA.41.19	Eshi pikwatahkamikaak hsa ninka nihtaawiki'aak kiishkaahtikook
ISA.41.19	oko kaye tino mihtikook, Akesha 
ISA.41.19	Eshi pashkwaak hsa tani noohpimiiwan cini ayaawaatc ohkihkak,
ISA.41.19	mina'ikook, Coonipar 
ISA.41.20	Miitahsh pemaatisiwaatc ci⁠waapantamowaatc, ci⁠kihkentamowaatc,
ISA.41.20	ci⁠naakatawentamowaatc, ci⁠nihsitohtamowaatc kaye
ISA.41.20	niin kaaTipencikewak o'o ekii ishihcikewak,
ISA.41.20	Isriyalak kehtentaakosinitc oKishemanitoomiwaan o'o ekii ishihcikenitc ci‑ishihsenik.”
ISA.41.21	Miitahsh o'o kaaTipenciketc ehkitotc Isriyalak wetookimaamiwaatc,
ISA.41.21	“Piitook aaniin wa⁠ihkitoyek kiinawaa kaa⁠omanitoomiminekwaa kotak pemaatisiwaatc,
ISA.41.21	piitook aaniin wa⁠ishi kakwe shaakoosohtaakosiyek.
ISA.41.22	Ampeyohk ci⁠tipaacimoyek aaniin ke⁠ishiwepahk,
ISA.41.22	wiintamawihshinaam aaniin kaa⁠ishiwepahk otaanaank
ISA.41.22	ci⁠kihkentaakwahk aaniin maawac ishkwaac ke⁠ishiwepahk,
ISA.41.22	komaa kaye ci⁠tipaacimoyek aaniin piciinak ke⁠ani ishiwepahk.
ISA.41.23	Tipaacimok kaye aaniin niikaanaya'ii inahke eshinaakwahk
ISA.41.23	ci⁠kihkentamaank e⁠manitoowiyek!
ISA.41.23	Kekoon hsa naa ishihcikek wenishihshink,
ISA.41.23	komaa kaye kaa⁠maanshinaakwahk ke⁠onci pakitentamaank ci⁠mooshkine kohtaaciyaank.
ISA.41.24	Kaawiin hsa awaac kekoon kitinaapatentaakosihsiim,
ISA.41.24	enanohkiiyek kaye kaawiin kekoon inaapatentaakwahsinoon.
ISA.41.24	Iki hsa enami'ehtawinekwaa kakwaanihsakentaakosiwak.
ISA.41.25	Ninkii onaapamaa hsa inini waapanonk inahke wenciitc
ISA.41.25	niwiinsowinink kaashi kanooshitc, kiiwetinonk hsa nahke ta⁠pionci miikaaso.
ISA.41.25	Oka tahtahkohkaanaa' hsa wekimaawinitc ci⁠tootawaatc
ISA.41.25	taapishkoo kaa⁠tootawintc oshiciishkiwakinikan,
ISA.41.25	ahpii waapikan ahkihkwa' kaa⁠oshi'aatc kii⁠shikoshkawaatc waapikanan.
ISA.41.26	Awenen itahsh kaa⁠tahshiyek kaa⁠wiintamawinek o'o niiyaak ci‑ishihsenik,
ISA.41.26	cikii'ikooyekipan itahsh eh⁠tepweyek?
ISA.41.26	Kaawiin hsa awiya entahshiyek o'o cikii ihkitoyek!
ISA.41.26	Kaawiin awiya kikii noontaakohsiiwaa kekoon ci‑ihkitoyek!
ISA.41.27	Niin hsa nihtam kaakii wiintamawakwaa
ISA.41.27	Saayanink 
ISA.41.27	‘Inashke pemaatisiwaatc hsa pikiiwewak.’
ISA.41.27	Ninkii ishinisha'waa awiya Ceroosalamink ci⁠awi minwaacimotc.
ISA.41.28	Ekii ayinaapiyaan itahsh eshi'ayaawaatc manitoohkaanak
ISA.41.28	kaawiin awiya kii⁠ayaahsii ke⁠wiintamaaketc ke⁠ishihcikewintc,
ISA.41.28	kaawiin kaye awiya cikii nahkwehtank kaa⁠ishi kakwetwewak!
ISA.41.29	Inashke tahsh oko kahkina manitook kaawiin kekoon inaapatisihsiiwak,
ISA.41.29	kaawiin kaye kekoon ishihcikehsiiwak, nootinonk hsa inentaakosiwak,
ISA.41.29	emihci wawaanentamo'iwewaatc.”
ISA.42.1	“Inashke, mii hsa wa'a nintanohkii'aakan kaa⁠mashkawisii'ak.
ISA.42.1	Mii hsa awe kaakii onaapamak, mii kaye awe kaa⁠minwaapamak.
ISA.42.1	Ninkii‑ishi'aa hsa nintahcaahkwan ci⁠mooshkineshkaakotc,
ISA.42.1	wiin kaye ta⁠ishihcike weweni ci‑inaahkonikenaaniwaninik kaashi ayaanitc pemaatisinitc.
ISA.42.2	Kaawiin hsa ta⁠shaakowehsii,
ISA.42.2	kaawiin kaye enikohk ta⁠noontaakosihsii.
ISA.42.2	Miihkanaahkank kaye kaawiin enikohk ta⁠tashi kaakiikitohsii.
ISA.42.3	I'i kaye kaa⁠poohkoshkaanik mashkohsiiwaahtik kaawiin awahshime oka piikonansiin,
ISA.42.3	waahsahkonencikaneyaapiini kaye kaani aahtawenik kaawiin oka aahtawe'ansiin.
ISA.42.3	Oka piitoon tepwe kwayahk onaahkonikewin.
ISA.42.4	Kaawiin ta⁠poonihcikehsii, kaawiin kaye ta⁠pakicihsii
ISA.42.4	piinihsh ci⁠onahtootc kwayahk onaahkonikewin o'omaa ahkiink.
ISA.42.4	Waahsa kaa‑ayaanitc pepahkaan ahkiink
ISA.42.4	i'imaa cishi pakohsentaminitc otinaahkonikewinink.”
ISA.42.5	wiin kaye kaakii oshihtootc ahkiini, kahkina kaye i'imaa eyaanikin.
ISA.42.5	Wiin kaye kaa⁠onci pakitanaamonitc pemaatisinitc,
ISA.42.5	e⁠miinaatc pimaatisiwin o'omaa ahkiink eyaanitc.
ISA.42.5	Miitahsh o'o kaaTipenciketc Kishemanitoo enaatc ini otanohkii'aakanan,
ISA.42.6	kwayahk kaye ci‑inaahkonikenaaniwank i'imaa ahkiink.
ISA.42.6	Kiin hsa kiwii aapaci'in ahshotamaatiwin ewii oshihtamawakwaa kahkina pemaatisiwaatc.
ISA.42.6	Kiin kaye kiwii aapaci'in ewiih piitamawakwaa kaa⁠waahseyaanik kotak pemaatisiwaatc,
ISA.42.7	ci⁠waapi'intwaa kaye iki kaa⁠waapihsikwaa,
ISA.42.7	ci⁠aapa'ontwaa kaye iki kaa⁠tahkonintwaa,
ISA.42.7	ci⁠pakitinintwaa kaye iki kaashi kashkiitipihkaninik kipa'otiiwikamikonk eyaawaatc.”
ISA.42.8	“Niin ohsha kaaTipenciketc, mii hsa 'i eshinihkaasoyaan!
ISA.42.8	Kaawiin hsa niwii miinaahsiik kaashi kihci inentaakosiwak,
ISA.42.8	kaashi miikwehciwentaakosiwak kaye iki kaa⁠mihci oshi'intwaa manitoohkaanak.
ISA.42.9	Ini hsa kekoonan kaakii ihkitoyaampaan ci‑ishihsekin aasha tepwe kii‑ishihsewan.
ISA.42.9	Kiwii wiintamawininim kaye oshki kekoonan cipwaa maacihsekin.”
ISA.42.10	Oshki nikamon hsa nikamoohtawihk kaaTipenciketc,
ISA.42.10	misiwe hsa piko ahkiink onci miikwehciwenimihk!
ISA.42.10	Kahkina hsa awiyak eyaawaatc anaamiintim!
ISA.42.10	Taka minihsan oka miikwehciwenimikonan,
ISA.42.10	ini kaye i'imaa kahkina eyaanitc.
ISA.42.11	Taka pikwatahkamikoon, ini kaye ootenawan ta⁠kishiiwemakanoon ci⁠miikwehciwenimikotc,
ISA.42.11	taka pemaatisinitc Kiitar 
ISA.42.11	I'i kaye pemaatisinitc Siila 
ISA.42.11	taka wakitatin ta⁠onci shaakowewa'.
ISA.42.12	Taka hsa iki waahsa minihsihkaank kaa⁠ishitaawaatc
ISA.42.12	oka kihci inenimaawaan kaaTipencikenitc kaye ci⁠miikwehciwenimaawaatc.
ISA.42.13	KaaTipenciketc hsa kii⁠anta miikaasotc mii hsa enentaakositc
ISA.42.13	taapishkoo kaa‑aahkwiihkaasotc miikaasowinini,
ISA.42.13	eh⁠kiishiitc e⁠mihsawentank ci⁠miikaasotc
ISA.42.13	enikohk hsa ta⁠shaakowe miikaasowi shaakowewin,
ISA.42.13	oka shaakooci'aa' kaye kaa⁠shiinkenimikotc.
ISA.42.14	Kishemanitoo o'o ihkito,
ISA.42.14	“Kinwesh ihsa kaawiin ninkii noontaatihsii,
ISA.42.14	ninkii manaa noontaat ekii nahkwehtansiwaan.
ISA.42.14	Miitahsh aasha e⁠ocihcihsek kekoon ci‑ishihcikeyaan;
ISA.42.14	ci⁠shaakoweyaan taapishkoo ihkwe kaa⁠wiihsakentank ewii nihtaawikinaawahsotc.
ISA.42.15	Ninka nihshiwanaacihtoonan hsa waciin, kaa⁠pihkwatinaakin kaye,
ISA.42.15	ninka ishihcike kaye ci⁠paahsowaatc mihtikook, mashkohsiin kaye,
ISA.42.15	siipiin kaye tani pikwatahkiiwanoon, kaa⁠wawaashipiiyaakin kaye tani paahtewan.”
ISA.42.16	“Ninka ishi niikaaniihtamawaak hsa nahke weyaapihsikwaa wiihkaa eshi ishaahsikwaa,
ISA.42.16	kaa⁠kashkiitipihkaninik hsa ninka waahseyaahtaawaan keni ishaawaatc,
ISA.42.16	eshi papiihko ayaanik hsa kaye ninka shooshkohtaawaan.
ISA.42.16	Mii hsa iwe ke⁠ishihcikehtamawakwaa; kaawiin ninka nakanaahsiik.
ISA.42.17	Iki tahsh wiin kaa⁠tepweyenimaawaatc manitoohkaana' enaawaatc ihsa kaye i'i oshihcikana',
ISA.42.17	‘Kiinawaa hsa nimanitoominaanik,’
ISA.42.17	miiwak hsa iki keni kiiweshkaawaatc ke⁠akaci'intwaa kaye.”
ISA.42.18	KaaTipenciketc hsa ihkito,
ISA.42.18	“Pisintamok kiinawaa kaa⁠onsihtehsiwek;
ISA.42.18	inaapik weyaapihsiwek ci⁠waapiyek!
ISA.42.19	Awenen itahsh kaa⁠waapihsik?
ISA.42.19	Mii hsa awe nintanohkii'aakan,
ISA.42.19	kaa⁠onsihtehsik taapishkoo kaa⁠maacinisha'wak ci⁠tipaacimotc.
ISA.42.20	Niipiwa' hsa kekoon kipi waapantaam,
ISA.42.20	kaawiin itahsh kipapaamihtansiim.
ISA.42.20	Aana eshehtawakeyek, kaawiin itahsh kekoon kinoontansiim.”
ISA.42.21	KaaTipenciketc ohsha eh⁠kwayahkwaatisitc kaa⁠onci minwaapantank
ISA.42.21	ekii kihci inentaakohtootc otoonahshowewinan,
ISA.42.21	okihkino'ikewinan kaye, e⁠antawenimaatc opimaatisiima' ci⁠kihtentaminitc.
ISA.42.22	Inashke tahsh opimaatisiima' kii⁠mahkamaawa',
ISA.42.22	anaamahkamik e⁠ishi kipa'omintc,
ISA.42.22	pehkihsh eh⁠kaanimintc eh⁠kipa'omintc.
ISA.42.22	Kiih⁠kiimootimaawa', ekii mahkamimintc otaya'iimini,
ISA.42.22	kaawiin kanake awiyan cikii naatamaakonitc mahkantwewinink eshinaakosiwaatc,
ISA.42.22	kaawiin awiya ci‑ihkitotc ci⁠kiiwewicikaniwiwaatc.
ISA.42.23	Awenen itahsh kiinawaa ke⁠pisintamek o'o,
ISA.42.23	konikehsh awiya piciinak o'o oka papaamihtaan.
ISA.42.24	Awenen itahsh i'i otishihcikewin Isriyalak kaakii onci kiimootimaawintwaapanen,
ISA.42.24	kaakii onci mahkamaawintwaapanen kaye?
ISA.42.24	KaaTipenciketc iitok kaakii ishihcikekopanen,
ISA.42.24	kiinawint kaakii macitootawank.
ISA.42.24	Kaawiin aaniihsh kikiih piminisha'amowaahsiimin otishihtwaawin,
ISA.42.24	kaawiin kaye kikii na'ihtamowaahsiimin enahshowetc.
ISA.42.25	Miitahsh kaakiih siikinank onishkaatisiwin eshkote wentaakwaninik,
ISA.42.25	enentaakwaninik miikaasowinink kaashi kihci inahkamikahk.
ISA.42.25	Misiwe kii‑inahkoneni ishkote eshi'ayaanitc,
ISA.42.25	shaakooc itahsh kaawiin cikii nihsitohtaminitc;
ISA.42.25	ekii ankwaahkisookonitc kaawiin kanake cikiih papaamihtaminitc.
ISA.43.1	Miitahsh o'o kaaTipenciketc ehkitotc, kaakii oshi'aatc Cekapoon, Isriyala' kaye,
ISA.43.1	“Keko sekisihkek, niin ohsha kaakiih pimaaci'inakook;
ISA.43.1	kitishinihkaasowiniwaank hsa kikii ishi'antomininim,
ISA.43.1	niin ohsha kaa⁠tipeniminakook!
ISA.43.2	Ahpii hsa shaaposhkaayek nipiihkaank, niin hsa piko kika wiiciiwininim,
ISA.43.2	ahpii kaye siipiin aashawishkaayek, kaawiin kika maaciiyaapokohsiim,
ISA.43.2	ahpii hsa kaye shaaposhkaayek ishkotenk, kaawiin kika caakisohsiim,
ISA.43.2	kaawiin kika nawatisohsiim.
ISA.43.3	Niin ohsha kaaTipenciketc kiKishemanitoomiwaa,
ISA.43.3	kaa⁠Kihtentaakositc Kishemanitoo i'imaa Isriyalihkaank, kipimaaci'iwemiwaa;
ISA.43.3	ninkiih pakitinaan ohsha Iicipahki 
ISA.43.3	Koohsh 
ISA.43.4	E⁠onishihshinawinakook hsa tahsh, e⁠kihteniminakook kaye,
ISA.43.4	tako tahsh e⁠saaki'inakook,
ISA.43.4	mii hsa 'i meshkwac ke⁠onci pakitenimakwaapan
ISA.43.4	kahkina entahswewaanakisiwaatc pemaatisiwaatc kiinawaa ci⁠pimaatisiyekipan.
ISA.43.5	Keko tahsh sekisihkek, kiwiiciiwininim iitok!”
ISA.43.5	“Weti hsa waapanonk inahke ninka onci piinaak kiniicaanihsiwaak,
ISA.43.5	ninkaapii'anonk kaye inahke kika onci maawantoonininim.
ISA.43.6	Ninka kanoonaak hsa kiiwetinonk eyaawaatc ci⁠pakitinaawaatc nimpimaatisiima',
ISA.43.6	ninka kanoonaak kaye shaawanonk eyaawaatc ci⁠kihciwinaahsikwaa nimpimaatisiima'.
ISA.43.6	Pakitinihkwak nimpimaatisiimak misiwe ahkiink ci⁠pionci kiiwewaatc.
ISA.43.7	Niin ohsha iki nimpimaatisiimak,
ISA.43.7	ekii oshi'akwaa ke⁠onci kihci inentaakosiwak kaa‑ahpiwiinsowaatc eshinihkaasowak.”
ISA.43.8	Piinihkwahk iki kaa⁠waapihsikwaa aanawiin e⁠oshkiishikowaatc,
ISA.43.8	kaa⁠onsihtehsikwaa kaye aanawiin e⁠ohtawakaawaatc.
ISA.43.9	Kahkina hsa kaa⁠pepahkaanwewaanakisiwaatc pemaatisiwaatc
ISA.43.9	ohkwiino'itiwak ci⁠maawaci'itiwaatc.
ISA.43.9	Aaniin itahsh ini omanitoomiwaan ke⁠wiintaminitc aaniin keni ishihsenik?
ISA.43.9	Aaniin kaye ini kaakii wiintaminitc aaniin keni ishihsenik?
ISA.43.9	Taka hsa oko manitook oka piinaawaa' ke⁠wiintaminitc wiinawaa eh⁠tepwewaatc,
ISA.43.9	kotak itahsh kaa⁠noontaminitc ci‑ihkitonitc,
ISA.43.9	“Tepwewan hsa i'iwe!”
ISA.43.10	Miitahsh o'o kaaTipenciketc ehkitotc,
ISA.43.10	“Kiinawaa hsa niwiintamaakewininiimak,
ISA.43.10	nintanohkii'aakanak kaakii onaapaminakook, ci⁠kihkentamek,
ISA.43.10	ci⁠kihkenimiyek kaye ci⁠nihsitohtamek kaye niin Eyaawiyaan.
ISA.43.10	O'o hsa kaa‑ayaayaan, kaawiin kotak manitoo kiihpi ayaahsii.
ISA.43.10	Kaawiin kaye wiihkaa kotak manitoo tani ayaahsii.”
ISA.43.11	“Niin hsa ehta kaaTipencikeyaan,
ISA.43.11	kaawiin hsa kotak opimaaci'iwe ayaahsii, niin ehta ko.
ISA.43.12	Niin hsa kaakii wiintamaan aaniin keni ishiwepahk,
ISA.43.12	miitahsh kaakiih pi naatamawinakook.
ISA.43.12	Kaawiin hsa kotak mayaki manitoo o'o wiihkaa pimi ishihcikehsii;
ISA.43.12	kiinawaa hsa kaa⁠tipaacimiyek niin eh⁠Kishemanitoowiyaan.
ISA.43.13	Tepwe hsa nehpici otaanaank o'o kaatinowiyaan nintoonci tinow.
ISA.43.13	Kaawiin hsa awiya ninka kacishkininciipinikoohsii.
ISA.43.13	Kekoon itahsh ishihcikeyaan, awenen hsa tahsh ke⁠aancihtoohpan?”
ISA.43.14	Mii hsa 'oweni kaaTipenciketc kipimaaci'iwemiwaa
ISA.43.14	Isriyalak Okihtentaakosiimiwaan ehkitotc,
ISA.43.14	“Ci⁠naatamawinakook, shimaakanihshak hsa ninka ishinisha'waak Paapilan ahkiink;
ISA.43.14	ninka piikopitoonan ootenaawi ishkwaanteman.
ISA.43.14	Kaashi nihtaa shaakowewaatc hsa pemaatisiwaatc
ISA.43.14	i'imaa eyaawaatc tani mawiwak!
ISA.43.15	Niin ohsha kaaTipencikeyaan, kikihtentaakosiimiwaa,
ISA.43.15	kaakii oshi'inakook Isriyalak, niin kikihciokimaamiwaa!”
ISA.43.16	Mii hsa 'oweni kaaTipenciketc ehkitotc kaakii oshihtamawinek ke⁠ani ishaawek kihcikamiink,
ISA.43.16	miihkana kaakii inamohtootc eshi mashkawentaakwaninik nipiink!
ISA.43.17	Wiin iitok kaakii ishiwinaatc meshkawentaakosinitc shimaakanihsha',
ISA.43.17	miikaasowi otaapaanaahkwa', mihtatimoo' kaye,
ISA.43.17	miihsh kaakiih kawihsenitc wiihkaa miinawaa ci⁠wanishkaahsinik,
ISA.43.17	ekiih tootawaatc taapishkoo waahsahkonencikaneyaap kaa‑ahtawe'ikaatek.
ISA.43.18	“Waniihkenotamok otaanaank kaakiih pi inahkamikahk,
ISA.43.18	keko wiin otaanaank kaakiih pi inahkamikahk onci kakwe pimaatisihkek.
ISA.43.19	Inashke oshki kekoon ohsha niwii ishihcike;
ISA.43.19	aasha ohsha ishihse, kaawiin ina kiwaapantansiim?
ISA.43.19	Ninka inamohcike hsa eshi pikwatahkamikaak,
ISA.43.19	ninka sasiipiihke kaye eshi papaahtehkamikaak.
ISA.43.20	Aya'aawihshak hsa pikwacaya'ii eyaawaatc ninka kihci inenimikook,
ISA.43.20	mayaki waakohshak, kohkohko'ook kaye,
ISA.43.20	aaniihsh nintoontinamawaak nipiini ke⁠minihkwewaatc pikwatahkamikonk.
ISA.43.20	Ninka ishihcikewaan hsa ci⁠sasiipiihkaanink eshi pikwatahkamikaanik
ISA.43.20	ewii mina'akwaa nipiini nimpimaatisiimak nintoonaapancikanak.
ISA.43.21	Miiwak iitok iki pemaatisiwaatc kaakii oshihtamaasoyaan,
ISA.43.21	wiinawaa ci⁠waawiintamowaatc eshi miikwehciwentaakosiwak.”
ISA.43.22	Kiinawaa hsa tahsh Cekapoonk wentahkaanesiyek kaawiin shaakooc kikiih kanooshihsiim,
ISA.43.22	ekii noonte pakitenimiyek ekii ani aanawenimiyek, kiinawaa Isriyalak 
ISA.43.23	Kaawiin kaye kikiih piitamawihsiim maanahcaanihshak
ISA.43.23	ke⁠pakitinekwaa kaa‑ankwaahkisontwaa tino.
ISA.43.23	Kaawiin kaye kipakitinaahsowiniwaank kitoonci kihtenimihsiim.
ISA.43.23	Kaawiin iitok kimikoshkaaci'ihsinooninim
ISA.43.23	ci⁠antotamawinakook pahkweshikaniminiwi pakitinaahsowinan,
ISA.43.23	kaawiin kaye kitantotamawihsinooninim ci⁠minaahsamawiyek ke⁠onci ahkwentamek.
ISA.43.24	Kaawiin hsa cikii ataawehtamawiyek menomaakwahk minaahsikan,
ISA.43.24	kaawiin kaye cikiih tepi'iyek eshi papimitewankin kipakitinaahsowiniwaan.
ISA.43.24	Kimacitootamowiniwaan ohsha kaa⁠mikoshkaatentami'ikoyaan,
ISA.43.24	kimamaashiiwiniwaan kaye kaa⁠noontehshimikoyaan.
ISA.43.25	Niin ohsha piko eh⁠tinowiyaan kaa⁠onci kaahsii'amawinakook kimacitootamowiniwaan,
ISA.43.25	kaa⁠waniihkenotamaan kaye kimaci'ishiwepisiwiniwaan.
ISA.43.26	Taka hsa tahsh ishaataa eshi tipaahkonitink ci⁠piitooyek eshi anaamihtaakosiyek.
ISA.43.26	Wiintamok aaniin waa⁠ihkitoyek ci⁠kihkentaakwahk taka ci⁠tepwewekwen.
ISA.43.27	Nihtam hsa tahsh kaakii ayaawaatc kikehteya'aamiwaapaniik kii⁠macitootamook;
ISA.43.27	kikiikitoowininiimiwaak ninkiih shashiipihtaakook.
ISA.43.28	Miitahsh ke⁠onci maci'inentaako'akwaa
ISA.43.28	kaa⁠kihtentaakosiwaatc anami'ewikimaak kitanami'ewikamikowaank.
ISA.43.28	Miitahsh kaawii inenimakwaa Isriyalak ci⁠nihshiwanaatisiwaatc;
ISA.43.28	nimpakitinaak hsa pisaan nimpimaatisiimak ci⁠maanenimintwaa.
ISA.44.1	Miihsh ehkitotc kaaTipenciketc,
ISA.44.1	“Pisintamok Isriyalak, nintanohkii'aakanak, nimpimaatisiimak kaakii onaapaminakook,
ISA.44.1	Cekaponk 
ISA.44.2	Niin ohsha kaaTipenciketc kaakii oshi'inakook omihsataamaank kii⁠ayaayek,
ISA.44.2	kii⁠nihtaawikiyek kikii onci maacii wiici'ininim.
ISA.44.2	Keko sekisihkek nintanohkii'aakanak Cekaponk wentahkaanesiyek,
ISA.44.2	kiinawaa iitok kwayahk kaa⁠ishiwepisiyek kaakii onaapaminakook.”
ISA.44.3	“Nipi hsa ninka siikinaan kaashi noontehsek ahkiink,
ISA.44.3	ninka sasiipiihke kaye kaashi paahtehkamikaak.
ISA.44.3	Nintahcaahkwan hsa kaye ninka siikinamawaak kiniicaanihsiwaak,
ISA.44.3	ninka shawenimaak kaye kipiiwesiimiwaak.
ISA.44.4	Mii hsa keni ishinaakosiwaatc taapishkoo mashkohsiwan kaa⁠saakikihkin eshi nipiiwahkamikaak,
ISA.44.4	taapishkoo asaatiik kaa⁠nihtaawikiwaatc eshi pimiciwaninik siipiink.”
ISA.44.5	“Peshik hsa ta⁠ihkito,
ISA.44.5	‘KaaTipenciketc ohsha nintipenimik.’
ISA.44.5	Kotak itahsh peshik ta⁠tako wiinintiso eshinihkaasonitc Cekapoon.
ISA.44.5	Kotak itahsh ta⁠ishipii'ike oninciink,
ISA.44.5	‘KaaTipenciketc nintipenimik,’
ISA.44.5	ci⁠kihtentank ci⁠otaahpinank eshi wiinsonitc Isriyala'.”
ISA.44.6	pemaaci'aatc Isriyala' ehkitotc,
ISA.44.6	“Niin hsa nihtam kaakii ayaayaan, ishkwaac kaye ke⁠ayaayaan,
ISA.44.6	kaawiin hsa kotak pahkaan Kishemanitoo ayaahsii!
ISA.44.7	Konike tahsh awiya ayaatok enentaakosiwak ci‑inentaakositc?
ISA.44.7	Taka hsa wiin ta⁠tipaacimo.
ISA.44.7	Taka wiin oka wiintaan ci⁠waapantamowak enaahsamiiwak aaniin kaah⁠pi inahkamikaninik
ISA.44.7	ahkonaak kaakii onahsimakipan nimpimaatisiima' weti otaanaank,
ISA.44.7	aaniin kaye keni ishihsenik.
ISA.44.7	Oka wiintaan kaye aaniin piciinak keni ishiwepaninik.
ISA.44.8	Keko tahsh nininkishkaahkek ke⁠ahpiihtaanimisiyek.
ISA.44.8	Kikihkentaam iitok mewisha otaanaank piinihsh o'o tahsh ishi ahpii
ISA.44.8	ekiih pi wiintamaan kahkina kekoon aaniin ke⁠ishiwepahk!
ISA.44.8	Kiinawaa hsa tahsh kitinowim ci⁠ani tipaatotamek o'o.
ISA.44.8	Ayaa na tahsh kotak manitoo? Kaawiin iitok!
ISA.44.8	Kaawiin hsa ninkihkenimaahsii kotak awiya ci⁠ayaakwen ahsiniink ci‑inentaakosikwen.”
ISA.44.9	Kahkina hsa kaa⁠oshi'aawaatc manitoohkaana' kaawiin kekoon inentaakosihsiiwak,
ISA.44.9	manitoohkaana' kaye eshpenimaawaatc kaawiin kekoon inaapatisihsiiwa'.
ISA.44.9	Ikiweniwak hsa kaa⁠kiikitoohtamawaawaatc o'o manitoohkaana' kaawiin iinsan waapihsiiwak,
ISA.44.9	kaawiin kaye ayeshaawaatisihsiiwak, wiinawaa tahsh iko ta‑akaci'itisowak.
ISA.44.10	Kaawiin hsa kekoon awiya oka inaapacihtoohsiin
ISA.44.10	piiwaapihkonk kaashi onaapihkakanaamaatc manitoohkaana' ke⁠anami'ehtawaatc.
ISA.44.11	Iki hsa tino ininiwak enami'ehtawaawaatc ta‑akaci'aawak.
ISA.44.11	Iki hsa weshi'aawaatc o'o manitoohkaana' mihci ininiiwiwak kaawiin awahshime inentaakosihsiiwak.
ISA.44.11	Taka kahkina ta⁠maamawi piishaawak cipi niipawiwaatc eshi tipaahkonitiwintc,
ISA.44.11	wiinke hsa ta⁠sekisiwak, kaye tahsh ta‑akaci'aawak.
ISA.44.12	A'a hsa piiwaapihkohkewinini kaa⁠soonkinihkenitc
ISA.44.12	otootaahpinaan piiwaapihk ishkotenk itahsh eh⁠tashiihkaank,
ISA.44.12	e⁠onaapihkakanaantank pakamaakan e⁠aapacihtootc.
ISA.44.12	Miihsh eshi noonteskatetc piinihsh e⁠ani matisitc.
ISA.44.12	E⁠onci minihkwehsik kaye nipiini, mii 'i eshi noontehshink.
ISA.44.13	Mihtikonaape hsa otipaapiikinaan mihtikoni,
ISA.44.13	miihsh eshi kihkinawaacipii'ank kaakii ishi tipaapiikiniketc.
ISA.44.13	Miitahsh ininiihkaanan eshi oshihkonaatc oshihkocikan e⁠aapacihtootc.
ISA.44.13	Wiinke hsa otishihkonaan ci⁠minonaakosinitc;
ISA.44.13	miiwan itahsh ini ke⁠ahsaatc otanami'ewikamikonhsink.
ISA.44.14	Kiishkaahtikoon hsa okiishka'waan, komaa kaye ohk 
ISA.44.14	komaa kaye Saaipres 
ISA.44.14	Miitahsh eshi nihtaawiki'aatc eshi noohpimiiwaninik, komaa kaye ohkihkan okihtikaanaan.
ISA.44.14	Kimiwanonk ihsa e⁠onci maaciiki'aatc.
ISA.44.15	Miitahsh a'a inini enwaanaatc mihtikoon ci⁠omihshimitc;
ISA.44.15	eh⁠pootawaaketc ke⁠onci kiishoositc, ke⁠onci kiisiswaatc kaye pahkweshikanan.
ISA.44.15	Miitahsh enwaanaatc mihtikoon e⁠onci oshi'aatc manitoohkaanan.
ISA.44.15	Miihsh eshi animihkohtaatc e⁠anami'ehtawaatc ini otooshihcikanan.
ISA.44.16	Aapihta tahsh ini mihtikoon mii 'i enwaanaatc eh⁠pootawaaketc,
ISA.44.16	keshi ciipaahkwetc, e⁠apwetc wiiyaahs, miihsh eshi tewiihsinitc.
ISA.44.16	Miihsh kaye i'imaa wenci kishoositc e⁠ihkitotc,
ISA.44.16	“Etatawe nintoonci kiishoos o'o ishkote kaa⁠waapantamaan!”
ISA.44.17	Kotak itahsh aapihta mihtikonk, mii 'imaa wenci oshi'aatc manitoohkaanan ke⁠omanitoomitc.
ISA.44.17	Otanimihkohtawaan e⁠anami'ehtawaatc o'o e⁠ihkitotc,
ISA.44.17	“Taka pimaaci'ihshin, kiin iitok nimanitoom!”
ISA.44.18	Kaawiin iinsan okihkentamaawinihsiiwak, kaawiin kaye ci⁠nihsitohtamowaatc;
ISA.44.18	mii hsa eshinaakosiwaatc taapishkoo eh⁠kipishkiwakinikaatenikin oshkiinshikowaan
ISA.44.18	kaa⁠onci waapihsikwaa,
ISA.44.18	ekiih kipinikaatenikin kaye onaakatawentamowiniwaan kaa⁠onci nihsitohtansikwaa.
ISA.44.19	Kaawiin hsa awiya kanake ci⁠naanaakatawentank,
ISA.44.19	kaawiin kaye awiya ci⁠kihkentankipan, komaa kaye ci⁠nihsitohtankipan o'o cikii ihkitohpan,
ISA.44.19	“Aapihta hsa 'a mihtik mihshink ninkii inwaanaa;
ISA.44.19	ekii onci kiishiswak pahkweshikan, ekii ishi apwaatamaan kaye wiiyaahs kaakii miiciyaan.
ISA.44.19	Mii na tahsh eshinaakwahk ishkoka'ikanink ci⁠onci oshihtooyaampaan kekoon kekwaanihsakentaakwahk,
ISA.44.19	ci⁠anami'ehtamaampaan mihtiko kekoon.”
ISA.44.20	Mii hsa 'i eshi miicitc ahkahkashen e⁠waniwinikotc kaa⁠wayeshi'ayaanik ote';
ISA.44.20	kaawiin oka kashkihtoohsiin ci⁠pimaaci'itisotc komaa kaye ci‑ihkitotc,
ISA.44.20	“O'o hsa kaa⁠tahkonamaan ninkihcinihkink kaawiin tepweyentaakwahsinoon.”
ISA.44.21	Mii hsa o'owe ehkitotc kaaTipenciketc,
ISA.44.21	“Cekaponk wentahkaanesiyek, taka maamihkawik o'o,
ISA.44.21	kinawaa iitok Isriyalak nintanohkii'aakanak.
ISA.44.21	Kikii oshi'ininim iitok ewii otanohkii'aakanimininakook,
ISA.44.21	kaawiin wiihkaa kika waniihkenotawihsinooninim.
ISA.44.22	Ninkoci hsa ninkii ishi wepinaanan kimaci'ishiwepisiwiniwaan
ISA.44.22	taapishkoo wahkwi kaashi maacii wepaahsink,
ISA.44.22	e⁠inentaakwahkin kaye taapishkoo kaa⁠kishepaa paashkineyaak.
ISA.44.22	Taka pikiiwenotawihshik, niin iitok kaakiih pimaaci'inakook.”
ISA.44.23	Taka kiishik ta⁠shaakowemakan ke⁠ahpiihci minwentamoomakahk,
ISA.44.23	waahsa enaamahkamikowank kaye ta⁠kihci shaakowemakan.
ISA.44.23	Taka waciin ta⁠shaakowemakanoon ci⁠nikamoomakahkin,
ISA.44.23	kahkina kaye mihtikook entahshiwaatc i'imaa;
ISA.44.23	kaaTipenciketc iitok okiih pimaaci'aa' Cepaponk wentahkaanesinitc,
ISA.44.23	enaakohtootc kaye eshi kihci inentaakositc i'imaa Isriyalihkaank.
ISA.44.24	“Niin ohsha kaaTipenciketc kipimaaci'iwemiwaa, kaakii oshi'inek omihsataamaank,
ISA.44.24	niin iitok Tepencikeyaan kahkina kekoon kaakii oshihtootc.
ISA.44.24	Ninkiih peshik eh⁠tashopitooyaan kiishik,
ISA.44.24	niin ehta kaakii oshihtooyaan ahki.
ISA.44.25	eh⁠kakiipaasinaakosi'akwaa kaye memaantaawisiihkaasowaatc,
ISA.44.25	ehkitowaatc iki kaye kekiihtaawentamowaatc nintaanihsawewihtaawaan,
ISA.44.25	okihkentamaawiniwaan eh⁠kakiipaasinaakohtaawak.
ISA.44.26	Ahpii tahsh wiin nintanohkii'aakan kii‑ihkitotc kekoon ewii ishiwepaninik,
ISA.44.26	kii‑ishinisha'wak kaye nintipaacimowininiim ci⁠naakohtootc waa⁠ishihcikewak,
ISA.44.26	mii hsa piko 'i eshihcikewak ci‑ishihsenik ehkitotc.
ISA.44.26	Niin ohsha kaa'itamaan Ceroosalam,
ISA.44.26	pemaatisiwaatc hsa i'imaa ci‑ishitaawaatc!
ISA.44.26	Ini kaye ootenawan eyaakipanen Cootiiyawahkiink 
ISA.44.26	Mii hsa 'i ini ootenawan ci⁠kiiwe ompahkicikaatekin.
ISA.44.27	Niin kaye kaa'itamaan kihcikam kaashi kiishkayawaak,
ISA.44.27	‘Taka ta⁠paankwan, siipiin kaye ci⁠ani paahtekin.’
ISA.44.28	‘Wiin hsa ke⁠okimaahkantaaketc, ke⁠ishihciketc aaniin eshi antawentamowak.
ISA.44.28	Wiin hsa ta⁠inaahkonike Ceroosalam ci⁠kiiwe onahkicikaatenik,
ISA.44.28	keshi patahkitenik kaye kihci anami'ewikamik ci⁠kiiwe onahcikaatenik.’ ”
ISA.45.1	KaaTipenciketc hsa okii onaapamaan Saairahsoon 
ISA.45.1	Ekii ishi onaapamaatc ci⁠shaakooci'aanitc kaa⁠pepahkaanwewaanakisinitc pemaatisinitc;
ISA.45.1	okii ishinisha'waan kaye ci⁠mahkamaanitc omashkawisiiwinini kotak kihciokimaa'.
ISA.45.1	KaaTipenciketc hsa oka paahkinamawaan kaashi ayishkwaantemihkaanik kihci ootenaahkaank,
ISA.45.1	kaawiin awahshime kanawencikaatehsinoon.
ISA.45.1	Miitahsh o'o kaaTipenciketc enaatc Saairahsoon,
ISA.45.2	“Niin hsa piko ninka kwayaancihtoon keni ishaayan,
ISA.45.2	ninka tahtakonaanan kihci waciin.
ISA.45.2	Ninka piikonaanan kaye kihci ishkwaanteman kaa⁠osaawaapihkowankin,
ISA.45.2	ini kaye piiwaapihkoon kaa⁠kipa'ikaakaaniwankin ninka piikopitoonan.
ISA.45.3	Kika miinin kaye ini wenootisiwinan kaa‑ayaakin kaashi kashkiitipihkaak,
ISA.45.3	kaacaya'iink kaye kaa‑ayaakin.
ISA.45.3	Miitahsh i'i ci⁠kihkentaman Niin kaaTipencikeyaan kaa⁠oKishemanitoomiwaatc Isriyalak 
ISA.45.3	kiwiinsowin hsa ninkii aapacihtoon kii⁠antominaan.
ISA.45.4	Kikii onakimin ohsha ci⁠wiici'atc nintanohkii'aakan Cekap 
ISA.45.4	Isriyalak kaakii onaapamakwaa. Kitishinihkaasowinink hsa kikii ishi antomin.
ISA.45.4	Kikii ishi'in kaye ci⁠kihtentaakosiyan aanawiin mahshi e⁠kihkenimihsiwan.”
ISA.45.5	“Niin ohshehta ko kaaTipenciketc nintinow,
ISA.45.5	kaawiin hsa kotak pahkaan Kishemanitoo ayaahsii.
ISA.45.5	Niin hsa kika mashkawisii'in, aanawiin mahshi e⁠kihkenimihsiwan.
ISA.45.6	Mii hsa 'i kaa⁠onci ishihcikeyaan pemaatisiwaatc eyaawaatc shipaakiishik
ISA.45.6	kaa⁠onci moohka'aminitc kiisihsoon piinihsh weti kaashi pankihshimonitc
ISA.45.6	ci⁠kihkentamowaatc kotak e⁠ayaahsinik Kishemanitoon.
ISA.45.6	Niin ohshehta kaaTipenciketc, kaawiin pahkaan awiya i'i tinowihsii.
ISA.45.7	Niin ohsha ninkii oshihtoon kaa⁠waahseyaak,
ISA.45.7	kaa⁠kashkiitipihkahk kaye.
ISA.45.7	Niin kaye ninkashkihtoon ci⁠shawenimiweyaan,
ISA.45.7	ci⁠nihshiwanaacihcikeyaan kaye.
ISA.45.7	Niin kaaTipencikeyaan ninkashkihtoon ono kahkina ci‑ishihcikeyaan.
ISA.45.8	Taka hsa ishpimink kiishikonk ta⁠onci pawinikaate,
ISA.45.8	taka wahkwiink ta⁠onci siikinikaate kwayahkwaatisiwin taapishkoo kaa⁠kimiwank.
ISA.45.8	Taka ahki ta⁠tawishkaa, miihsh i'imaa pimaaci'ikowin ke⁠onciik,
ISA.45.8	kwayahk ishihcikewin ci⁠tako nihtaawikink.
ISA.45.8	Niin kaaTipencikeyaan ohsha i'i kaa⁠ishihcikeyaan.”
ISA.45.9	aaniihsh kewiin mii 'i eshinaakositc waapikanahkihkonk kaa‑apinitc mihtahkamik.
ISA.45.9	Wiihkaa na waapikanahkihk otinaan kaa⁠oshi'ikotc,
ISA.45.9	“Wekonen weshihtooyan?”
ISA.45.9	Wiihkaa na kaa⁠oshihtooyan ihkitoomakan,
ISA.45.9	“Kaawiin hsa oninciihsii a'a kaa⁠oshi'itc.”
ISA.45.10	Ta⁠koohpaasinaakosi hsa awiya kaa'inaatc oteten,
ISA.45.10	“Wekonen o'o kaa⁠onci ishi nihtaawiki'iyan?”
ISA.45.10	A'a tahsh kaye ke'inaatc omaamaan,
ISA.45.10	“Wekonen kaa⁠onci nihtaawiki'iyan?”
ISA.45.11	KaaTipenciketc tahsh kaa⁠kihtentaakositc Isriyala' weKishemanitoomimikotc kaakii oshi ahsaatc o'o ihkito,
ISA.45.11	“Kaawiin hsa awaac pankii kekoon papaamisiwin kitayaahsiin
ISA.45.11	ci⁠kakwecimiyampan kekoon niniicaanihsak onci, aaniin kaye kaa⁠ishihcikeyaan!
ISA.45.12	Niin ohsha kaakii oshihtooyaan ahki,
ISA.45.12	niin kaye kaakii oshi'akwaa pemaatisiwaatc i'imaa ci⁠ayaawaatc.
ISA.45.12	Niin hsa kaakii tashwekipitooyaan kiishik,
ISA.45.12	ninaakaci'aak kaye kiisihs, tipihkikiisihs, wanankohshak kaye.
ISA.45.13	Niin hsa kaakii ompwe'ak Saairahs 
ISA.45.13	kwayahk ci‑ishihsek kaashi antawentamaan.
ISA.45.13	Ninka minomohtaawan hsa miihkanaank keni ishaatc.
ISA.45.13	Wiin ohsha oka kiiwe oshihtoon nintootenaamini Ceroosalam 
ISA.45.13	oka kashki'aa' ci⁠pakitinimintc wiin otahkiimink kaa⁠tashi tahkonimintc.
ISA.45.13	Kaawiin hsa awiyan otanohkii'ikohsiin,
ISA.45.13	owiih tipa'amaakohsiin kaye i'i ci‑ishihciketc.”
ISA.45.13	Mii hsa 'i ehkitotc kaaTipenciketc kaaMaawaci mashkawisiitc.
ISA.45.14	Miitahsh o'o kaaTipenciketc ehkitotc,
ISA.45.14	“Ini kaashi wenootahkin ahkiin Iicipahki 
ISA.45.14	Iki tahsh kaye kaa⁠kakaanoosiwaatc ininiwak Sepa 
ISA.45.14	kitootaanaamink ci⁠pimi ayaawaatc ci⁠tahkopisowaatc piiwaapihko sakaapaaneyaapiin.
ISA.45.14	Ta‑animihkohtaawak hsa eshi'ayaawatc o'o ci‑inihkwaa,
ISA.45.14	‘Tepwe hsa iinsan Kishemanitoo kiwiiciiwik,
ISA.45.14	wiin hsa ehta Kishemanitoowi; kaawiin kotak ayaahsiitok.
ISA.45.15	Tepwe kiin tino Kishemanitoo kaa⁠kaasotc,
ISA.45.15	kaa⁠pimaaci'aatc Isriyala' e⁠oKishemanitoomimikotc.
ISA.45.16	Kahkina hsa tahsh iki weshi'aawaatc manitoohkaana' ta‑akaci'aawak,
ISA.45.16	kahkina hsa ko ta‑akatentamook, ta⁠niihsentaakosi'aawak.
ISA.45.17	KaaTipencikenitc hsa Isriyalak kaa⁠pimaaci'ikowaatc,
ISA.45.17	i'i hsa eshi pimaaci'kowaatc nehpic iko ta⁠ishihseni,
ISA.45.17	kaawiin itahsh wiihkaa ta‑akaci'aahsiiwak kaawiin kaye wiihkaa ta‑akatentansiiwak,
ISA.45.17	mii hsa piko 'i kaawiin wiihkaa ta⁠poonihsehsinini,’ kika'ikook.”
ISA.45.18	KaaTipenciketc okii oshihtoon kiishikoni, wiin ohsha kaaKishemanitoowitc.
ISA.45.18	Wiin kaakii oninank ekii oshihtootc, ekii onahtootc kaye ahkiini.
ISA.45.18	Okii ishihtoon hsa ci⁠taanotenik ci‑inentaakwaninik noociko pikwacaya'ii,
ISA.45.18	kaawiin niin ci⁠taanotehsininik mii hsa awe kaa⁠ihkitotc,
ISA.45.18	“Niin ohsha kaaTipenciketc, kaawiin kotak manitoo ayaahsii.
ISA.45.19	Kaawiin hsa ninkiimooci kiikitohsii o'o kaa⁠ihkitoyaan,
ISA.45.19	kaawiin kaye ninkaatoohsiin aaniin wa⁠ishihcikeyaan.
ISA.45.19	Kaawiin hsa ninkii inaahsiik Cekapoonk 
ISA.45.19	anihshaa cishi nanaantone'owaatc.
ISA.45.19	Niin hsa kaaTipenciketc, nintepwe o'o kaa⁠ihkitoyaan;
ISA.45.19	ninkihkentaakohtoon kaye kaa⁠kwayahkwentaakwahk.”
ISA.45.20	KaaTipenciketc ehkitotc,
ISA.45.20	“Taka maamawi piishaak ci⁠ohko ayaayek,
ISA.45.20	kiinawaa kaakii maacipa'iweyek kii⁠shaakoocihcikaatekin kitahkiimiwaan;
ISA.45.20	kaawiin hsa ayeshaawaatisihsiiwak iki kaa⁠pimiwinaawaatc mihtikowi manitoohkaana',
ISA.45.20	enami'ehtawaawaatc manitoo' keshkihtoohsinik ci⁠pimaaci'iwenitc.
ISA.45.21	Ampeyohk, piitook aaniin waa⁠ihkitoyek eshi tipaahkonitink,
ISA.45.21	pisaan kakanoonitik ci⁠maamiinomitiyek aaniin keshi naatamaasoyek.
ISA.45.21	Awenen itahsh kaa⁠wiintamawinek kihci mewisha o'o ci‑ishihsenikipan?
ISA.45.21	Kaawiin ina niin kaaTipencikeyaan o'o kaakii ishihcikeyaan?
ISA.45.21	Kaawiin hsa kotak Kishemanitoo ayaahsii o'o kaa‑ayaayaan kaa⁠kwayahkwaatisiyaan,
ISA.45.21	kaa⁠pimaaci'iweyaan kaye.
ISA.45.21	Niin ohsha Kishemanitoo, kaawiin kotak ayaahsii.”
ISA.45.22	“Kwehkiinotawihshik ci⁠pimaaci'ikoowisiyek misiwe ahkiink kishipaahkamik;
ISA.45.22	niin ohsha Kishemanitoo, kaawiin kotak ayaahsii.
ISA.45.23	Kaawiin itahsh i'i kaakii ihkitoyaan ta⁠nanawansinoon,
ISA.45.23	kahkina hsa awiyak ta⁠ociciinkwanapiihtaawak,
ISA.45.23	kahkina kaye o'o ta⁠ihkitowak e⁠kehcinaa'enimaawaatc.”
ISA.45.24	“Mii hsa 'owe ke'ishiwaatc,
ISA.45.24	‘KaaTipenciketc hsa ehta otayaanaatok kwayahkwaatisiwin, mashkawisiiwin kaye.’ ”
ISA.45.24	Kahkina oka pi naasihkaakoo hsa 'i kaakii nishkenimikotc ci⁠akaci'imintc.
ISA.45.25	Niin hsa kaaTipencikeyaan ninka tootawaak hsa Cekapoonk wentahkaanesiwaatc
ISA.45.25	ci⁠kwayahkwaatisiwaatc mii ke⁠onci miikwehciwenimiwaatc.
ISA.49.1	kiinawaa wewaahsa kaa⁠onciiyek.
ISA.49.1	KaaTipenciketc ohsha ninkii antomik,
ISA.49.1	ninkii wiinik kaye cipwaa nihtaawikiwak.
ISA.49.2	oninciink kaye nintoonci kanawenimik.
ISA.49.2	Miitahsh kaa⁠ishi'itc taapishkoo pihkwahkoni kaa⁠kaahshaanik,
ISA.49.2	ekiih kwayaanci'itc ewii aapaci'itc.
ISA.49.3	Miitahsh o'o kaa'ishitc,
ISA.49.3	“Isriyal 
ISA.49.3	pemaatisiwaatc ohsha ninka onci kihci inenimikook kiin onci.”
ISA.49.4	Miitahsh o'o kaa⁠ihkitoyaan,
ISA.49.4	“Anihshaa ohsha ninkihci anohkii'itis.
ISA.49.4	Wiinke iitok inaa ishi anihshaa ninkiih caakii.
ISA.49.4	Shaakooc itahsh ninka ahpenimonotawaa kaaTipenciketc ci⁠wiici'itc kwayahk ci‑inaahkonikoowak;
ISA.49.4	wiin kaye ninka tipa'amaak aaniin entahso ishihcikewak.”
ISA.49.5	Miitahsh o'o kaaTipenciketc eni'ihkitotc,
ISA.49.5	cipwaa nihtaawikiwak kaakii onaapamitc ci⁠otanohkii'aakanimitc
ISA.49.5	ci⁠pikiiwewinimak opimaatisiima',
ISA.49.5	ci⁠pikiiwewinimak i'i Cekapoonk 
ISA.49.5	KaaTipenciketc ohsha ninKishemanitoom,
ISA.49.5	wiin kaa⁠miishitc kihtentaakosiwin, wiin kaye kaa⁠miishitc ke⁠onci mashkawisiiwak.
ISA.49.6	“Nintanohkii'aakan, keyaapi hsa nintayaan nawac ke⁠kihci inentakwak kaawii inanohkii'inaan.
ISA.49.6	Kaawiin wiin ehta kika kashki'aahsiik ci⁠kiiwe kihci inentaakosiwaatc
ISA.49.6	iki Isriyalak pemaatisiwaatc kaakiih shaapwiiwaatc,
ISA.49.6	kiin hsa kiwii ishi'in ci⁠waahseshkamawatwaa kaa⁠pepahkaanwewaanakisiwaatc pemaatisiwaatc,
ISA.49.6	kahkina hsa tahsh pemaatisiwaatc
ISA.49.6	o'omaa ahkiink kaa‑ayaawaatc ci⁠pimaaci'ikoowisiwaatc.”
ISA.49.7	Isriyalak iitok wiinke kaakii aanawenimintwaa,
ISA.49.7	ekiih shiinkenimikowaatc kaye kaa⁠pahkaanwewaanakisinitc pemaatisinitc.
ISA.49.7	Wiinke kaye ekii wehsaani tipenimikowaatc.
ISA.49.7	Miitahsh o'o kaaTipenciketc kaakii onci'inaatc kaakiih pimaaci'aatc Isriyala',
ISA.49.7	kaa⁠kihtenimikotc kaye,
ISA.49.7	“Kihciokimaak hsa kika waapamikowaak pakitinikowek,
ISA.49.7	miitahsh keshi animihkohtaawaatc ci⁠kihteniminekwaa.
ISA.49.7	Aanihkewikimaak kaye waapaminekwaa ta‑animihkohtaawak ci⁠kihteniminekwaa.”
ISA.49.7	Miitahsh o'o ke⁠onci ishihsek kaaTipenciketc aaniihsh okii onaapamaan ke⁠anohkii'aatc;
ISA.49.7	Kishemanitoo kaa⁠tipenimaatc Isriyala' hsa okanawentaanan kaashi ahshotamaaketc.
ISA.49.8	“Ahpii hsa minwaapamininakook kika nahkwehtawininim,
ISA.49.8	kika wiici'ininim kaye ahpii ishi kiishikahk wiih⁠pimaaci'ininakook.
ISA.49.8	Kika kanawenimininim, kika naatamawininim kaye,
ISA.49.8	kiinawaa kaye kiwii ishi'ininim ke⁠onci oshihtamawakwaa ahshotamaatiwin kahkina pemaatisiwaatc.
ISA.49.8	Kiwiih pakitinininim kaye pisaan miinawaa ci⁠kiiwe kapehshiyek
ISA.49.8	kitahkiimiwaank noonkom wiinke kaa⁠nihshiwanaasinaakwahk.
ISA.49.9	Miitahsh kaye ke⁠inakwaa kaa⁠kipa'ontwaa,
ISA.49.9	‘Haw, maacaak aasha ohsha kikiih pakitinikoom.’
ISA.49.9	Iki kaashi kashkiitipihkaninik kaa‑ayaawaatc ninka'inaak,
ISA.49.9	‘Kaashi waahseyaak ishaak.’
ISA.49.9	Miitahsh i'i taapishkoo maanahcaanihshak ci⁠papaa wiihsiniwaatc ayohpimehkana,
ISA.49.9	oka mihkaanaawaa kaye mashkohsiin i'imaa kaashi papiihkwatinaanik
ISA.49.9	kekoonini awaac kaakii ishi nihtaawikihsininikipan.
ISA.49.10	kaawiin kaye ta⁠noontayaapaakwehsiiwak.
ISA.49.10	Kaa⁠ishi kishitenik pikwatahkamik ayaawaatc,
ISA.49.10	kiisihsoon kaye kishaasikenitc kaawiin i'imaa ta⁠onci wiihsakentansiiwak.
ISA.49.10	Ini hsa kaa⁠koohpaatenimikowaatc oka kihkinowinikowaan,
ISA.49.10	oka ishiwinikowaan kaye kaashi moohkiciwaninik nipi.”
ISA.49.11	“Ninka oshihtoon hsa kihci miihkana mekwe kihci waciihkaank ci‑inamohk,
ISA.49.11	ninka kwayaancihtaawaan kaye miihkana keshi pimi ayaawaatc nimpimaatisiimak.
ISA.49.12	Waahsa hsa tapi onciiwak ci⁠pikiiwewaatc,
ISA.49.12	aaninta kiiwetinonk tapi onciiwak, aaninta kaye ninkaapii'anonk.
ISA.49.12	Aaninta tahsh kaye nahke Saainim 
ISA.49.13	Kiishik taka ta⁠shaakowemakan ke⁠ahpiihci minwentamoomakahk;
ISA.49.13	taka kaye ahki ta⁠ciihkentamoomakan.
ISA.49.13	Taka kaye waciin ta⁠maacii nikamoomakanoon!
ISA.49.13	KaaTipenciketc ohsha owii minwentamo'aa' opimaatisiima',
ISA.49.13	wiin kaye kaa⁠koohpaatenimaatc kaa⁠kakwaatakihtoonitc awiya'.
ISA.49.14	Miitahsh o'o ehkitowaatc Ceroosalamink 
ISA.49.14	“KaaTipenciketc hsa ninkii wepinikonaan,
ISA.49.14	ninkii waniihkenotaakonaan kaye.”
ISA.49.15	Miihsh ehkitotc kaaTipenciketc,
ISA.49.15	“Ihkwe na otaa waniihkenotawaan kaa⁠nooni'aatc,
ISA.49.15	ci⁠koohpaatenimaahsikipan kaakii nihtaawiki'aatc?
ISA.49.15	Mihsawaa hsa omaamaamaa waniihkenotawaatc oniicaanihsan,
ISA.49.15	kaawiin niin kika waniihkenotawihsinooninim.
ISA.49.16	Oo Ceroosalam ninakaahkiinincaanink hsa kitishi oshipii'on,
ISA.49.16	mooshak hsa niwaapantaan kaashi waahkaayaapihkinikooyan.”
ISA.49.17	“Iki hsa tapi weyiipishkaawak kikosihsak ci⁠kiiwe oshi'ihkwaa,
ISA.49.17	iki tahsh kaakii nihshiwanaaci'ihkwaa tani maacaawak ci⁠nakanihkwaa.
ISA.49.18	Inashke ayinaapin waahkaaya'ii eshi'ayaayan;
ISA.49.18	kahkina hsa pemaatisiwaatc ohkwiino'itiwak ehpi naasihkawihkwaa!
ISA.49.18	O'o kehcinaac kaa⁠pimaatisiyaan eh⁠Kishemanitoowiyaan,
ISA.49.18	mii hsa 'i peshikwan keshi kihci inenimatwaa kipimaatisiimak
ISA.49.18	taapishkoo kaa⁠kihci wiitiketc ihkwe kaashi kihci inentank owaweshi'onan.”
ISA.49.19	“Aana tahsh wiin ekii nihshiwanaasinaakosiyan,
ISA.49.19	ahki kaye eshi'ayaayan pikwacaya'iink ekii inentaakwahk,
ISA.49.19	meshkwac itahsh onsaam ta‑akaahsentaakwan ke⁠ishitaawaatc kipimaatisiimak.
ISA.49.19	Iki tahsh wiin kaakii nihshiwanaaci'ihkwaa waahsa ta‑ayaawak.
ISA.49.20	Iki hsa kipimaatisiimak kaakii nihtaawikiwaatc mekwaa kii⁠ayaayek pahkaan ahkiink,
ISA.49.20	ninkotink kiishikaninik o'o kika'ikook,
ISA.49.20	‘Onsaam ihsa naa akaahsin o'o ahki; taka nankinan aanti ke⁠ishitaayaank.’
ISA.49.21	Miitahsh o'o ke'itisoyan,
ISA.49.21	‘Awenen itahsh inaa kaa‑ayaawaatc o'o apinoonciisha'?
ISA.49.21	Ninkii wani'aak iitok niin niniicaanihsak,
ISA.49.21	ekii kashkihtoohsiwaan kaye keyaapi ci⁠ayaawakwaapan.
ISA.49.21	Awenehsh kaa⁠nihtaawiki'aatc o'o apinoonciisha'?
ISA.49.21	Pahkaan hsa ahkiink ninkii ishiwinikoonaapan.
ISA.49.21	Niin ehta o'omaa ninkii eshihkanikoo.
ISA.49.21	Aaniinti tahsh inaa oko apinoonciishak wenciiwaatc?’ ”
ISA.49.22	Miitahsh o'o Kaa⁠Maawaci mashkawisiitc kaaTipenciketc ehkitotc,
ISA.49.22	“Inashke ninka waahta'amawaak kotak pemaatisiwaatc;
ISA.49.22	miiwak itahsh iki ke⁠pikiiwewinaawaatc kiniicaanihsiwaa'.
ISA.49.23	Kihciokimaak hsa kika naanaakaci'ikowaak,
ISA.49.23	kihciokimaahkwek kaye ta⁠inentaakwan ci⁠nooni'inekwaa.
ISA.49.23	Mihtahkamik hsa tashi animihkohtaawak eshi'ayaawek,
ISA.49.23	ci⁠kisiiyaata'amowaatc kisitiwaan.
ISA.49.23	Miitahsh ci⁠kihkentamek niin ehTipencikeyaan;
ISA.49.23	iki hsa ehpenimonotawiwaatc kaawiin ta⁠wahsitaawentansiiwak.”
ISA.49.24	Ta⁠mahkamaawak ina miikaasowininiwak kaakii mahkantwewaatc?
ISA.49.24	Ta⁠naatamawaawak ina tahkonikanak eshi'ayaanitc kaa‑aahkwentaakosinitc?
ISA.49.25	Miitahsh kaaTipenciketc ehkitotc,
ISA.49.25	“Tepwe hsa miikaasowininiwak ta⁠mahkamaawaak otahkonikaniwaa',
ISA.49.25	ta⁠mahkamaawak kaye iki omahkantwewiniwaan kaa‑aahkwentaakosiwaatc.
ISA.49.25	Niin hsa ninka miikaanaak kaa⁠miikaaninekwaa,
ISA.49.25	ninka pimaaci'aak kaye kiniicaanihsiwaak.
ISA.49.26	Mii hsa ke⁠tootawakwaa kaa⁠wehsaani'inekwaa ci⁠amotisowaatc,
ISA.49.26	ci⁠kiiwashkwepiinotamowaatc kaye omiskwiimiwaa taapishkoo shoominaapo.
ISA.49.26	Miitahsh kahkina pemaatisiwaatc ci⁠kihkentamowaatc niin eh⁠Tipencikewak,
ISA.49.26	eh⁠tinowiwak kaye kiPimaaci'iwemiwaa, kaa⁠naatamawinek,
ISA.49.26	Isriyalak meshkawentaakosinitc oKishemanitoomiwaan.”
ISA.52.1	taka koshkwentan, pihsihkan kimashkawisiiwin Saayan 
ISA.52.1	pihsihkan kaye wenishihshinkin kikikishkikanan.
ISA.52.1	Kaawiin hsa miinawaa kehkinawaatashakeshwaahsiwintwaa,
ISA.52.1	kaa⁠pehkentaakosihsikwaa kaye kika piintikaakohsiik.
ISA.52.2	Ceroosalam eyaayek wahkawipani'ok ci⁠aapiskohseyek!
ISA.52.2	Taka onci pasikwiik mihtahkamik, ci⁠namatapiyek okimaawapiwinink!
ISA.52.2	Aapa'amok ini sakaapaaneyaapiin kaa⁠tahkopinikoyek,
ISA.52.2	kaa⁠tahkonikooyek pemaatisiyek Saayanink wenciiyek.
ISA.52.3	Miitahsh o'o kaaTipenciketc ehkitotc, “Kaawiin hsa kekoon kikii inakinsohsiim kii⁠maaciinikooyekipan, kaawiin itahsh kaye shooniyaa ta‑aapatisihsii ahpii naatamaakooyek.” 
ISA.52.4	Miihsh owe ehkitotc kaaMaawaci mashkawisiitc kaaTipenciketc, “Nimpimaatisiimak hsa nihtam kii‑ishaawaatc Iicipahkiink 
ISA.52.5	 Inashke tahsh noonkom weti Paapilan 
ISA.52.6	Miitahsh nimpimaatisiimak ci⁠kihkentamowaatc niwiinsowin; miihsh i'i ahpii kiishikaninik ci⁠kihkentamowaatc niin iitok o'o kaakii niikaani wiintamowak. Tepwe hsa niin Kishemanitoo.”
ISA.52.7	kihci waciink kaapi ishaatc ehpi minwaacimotc.
ISA.52.7	Kaapi tashintank pisaanisiwin, kekoonan kaye kaa⁠onishihshininikin,
ISA.52.7	kaa⁠tipaatotank pimaaci'ikoowin, o'o kaa'inaatc eyaanitc Saayanink,
ISA.52.7	“KiKishemanitoomiwaa ohsha tipencike.”
ISA.52.8	Antohtawihkok, kitahshawaapiiwininiimiwaak i'imaa ootenaank eyaawaatc,
ISA.52.8	maamawi shaakowewak ohsha ehpiihci ciihkentamowaatc.
ISA.52.8	Wiinawaa piko oka waapamaawaan kaaTipencikenitc
ISA.52.8	pikiiwe takohshininitc i'imaa Saayanink.
ISA.52.9	Kiin tahsh ootena Ceroosalam wiinke kaa⁠nihshiwaasinaakosiyan
ISA.52.9	nikamon ke⁠ahpiihci ciihkentaman, kaaTipenciketc iitok kiwii naatamaak,
ISA.52.9	owii minwentamo'aa' kaye opimaatisiima'.
ISA.52.10	KaaTipenciketc ohsha kaa⁠tipinawewisitc kaa⁠kihtentaakwaninik
ISA.52.10	omashkawisiiwin oka aapacihtoon ci⁠pimaaci'aatc opimaatisiima',
ISA.52.10	kahkina o'omaa misiwe ahkiink eyaanitc ci⁠waapantaminitc i'i otishihcikewin.
ISA.52.11	Wiinke pehkentaakosiik weti onci maacaayek,
ISA.52.11	kiinawaa kaa⁠pimiwitooyek aapacihcikanan kihci anami'ewikamikonk kaa⁠onci tipentaakwahkin.
ISA.52.12	Kaawiin hsa 'i ahpii kika ayoncaanimipa'iwehsiim wii⁠maacaayek;
ISA.52.12	kaaTipenciketc ohsha kika niikaaniihtamaakowaa,
ISA.52.12	Isriyalak oKishemanitoomiwaan otaanaank kaye ta⁠pimi'ayaa cipi kanaweniminek.
ISA.52.13	Mii 'owe ehkitotc kaaTipenciketc,
ISA.52.13	“Inashke, waapamihk nintanohkii'aakan ewii minohsetc,
ISA.52.13	aahpici hsa tani ishpakimaa ci⁠ani ishpentaakositc,
ISA.52.13	wiinke kaye tani kihci inentaakosi.
ISA.52.14	Kiih⁠paahtiinowak hsa pemaatisiwaatc kaakiih kihci maamahkaasinawaawaatc;
ISA.52.14	aaniihsh kaawiin sesik kii‑ishinaakosihsiiwan owiiyawinink.
ISA.52.14	Wiinke hsa kii⁠kihci inaahpinanaakaniwiwan,
ISA.52.14	miihsh awiyawink kaakii onci ishinaakosihsinik.
ISA.52.15	kihciokimaa' tahsh kaawiin oka kashkihtoohsiini ci⁠kiikitonitc ke⁠ahpiihci maamahkaatentaminitc.
ISA.52.15	I'iweni tahsh kaakii wiintamawaahsiwimintipan mii 'i payesh ci⁠waapantaminitc;
ISA.52.15	i'iweni kaye kaakii noontansinik, mii 'i payesh ci⁠nihsitohtaminitc.”
ISA.53.1	Kaanaka kaye awenenan kaaTipenciketc o'oweni kaa⁠waapanta'aakwen?
ISA.53.2	Enaahsamiinitc hsa kii‑ishi ompiki ekii ishinaakositc taapishkoo oshki mihtik kaapi⁠saakikitc.
ISA.53.2	Kii‑ishinaakosi kaye taapishkoo watap kaapi⁠saakikitc kaashi paahtehkamikaanik.
ISA.53.2	Kaawiin hsa kii⁠minonaakosihsii,
ISA.53.2	kaawiin kaye kii⁠okimaawinaakosihsii ci‑ishi wiihkoshkaawinkitipan eshi'ayaatc
ISA.53.2	kaawiin kaye awaac iko kii‑ishinaakosihsii kekii onci mihsawenimintipan.
ISA.53.3	Kiih⁠shiinkencikaniwi, okii aanawenimiko' kaye ininiwa'.
ISA.53.3	Wiin hsa kaakii wiihsakentank, wiinke kaye okii nakatentaan kakwaatakihtoowin.
ISA.53.3	Kaawiin hsa awiyan okii kashkihtoosiini ci⁠kanawaapamikotc,
ISA.53.3	ekii aanawenimintc, kaawiin kaye kikii kihci inenimaahsiwaanaan.
ISA.53.4	wiin kaye okiih pimiwitoonan kika kwaatakihtoowininaanin.
ISA.53.4	Miitahsh enentamank Kishemanitoon e⁠nana'ahsikotc
ISA.53.4	i'i kaa⁠onci kakwaatakihtootc, kaa⁠onci wiihsakentank.
ISA.53.5	kii⁠onci pahpahkihte'ikaniwi kimamaashiiwininaanin;
ISA.53.5	i'i hsa kaakii ishi nana'ahsintc mii 'imaa wentinamank pisaanisiwin.
ISA.53.5	I'i hsa kaakii ishi pahpahshanshe'ontc mii hsa i'imaa wenci antawi'ikooyank.
ISA.53.6	taapishkoo maanahcaanihshak kaa⁠wanihshinowaatc,
ISA.53.6	kiinawint iko e⁠ishaayank wa⁠ishaayank.
ISA.53.6	KaaTipencikenitc ohsha okii ahtamaakoon
ISA.53.6	ci⁠pimiwitootc kahkina kaa⁠tahshiwankitc kimacitootamowininaanin.
ISA.53.7	shaakooc itahsh kaawiin kekoon kii‑ihkitohsii.
ISA.53.7	Ekiih toocikaniwitc taapishkoo maanahcaanihshenhs kaawii nihsintc.
ISA.53.7	Ekiih toocikaniwitc taapishkoo maanahcaanihsh kaawiih pashkoshontc,
ISA.53.7	kaawiin awaac kekoonini cikii ihkitotc.
ISA.53.8	Kii⁠wehsaani'aa ekii onaahkonikaniwitc miihsh kaa⁠ishi maaciinintc.
ISA.53.8	Kaawiin awiyan opapaapisiskenimikohsiin aaniin ke⁠ishihsetc.
ISA.53.8	Kii⁠nihcikaniwi ci⁠pimaatisihsik o'omaa ahkiink eshi'ayaanitc pemaatisinitc,
ISA.53.8	ekii nipoohtamawaatc niicipimaatisiima' omacitootamowininiink onci.
ISA.53.9	kaa⁠wenootisinitc kaye kii⁠nipotc aanawiin wiihkaa kekoon ekii ishi mamaashiihsik,
ISA.53.9	wiihkaa kaye otihkitowinink ekii onci wayeshihtaakosihsik.
ISA.53.10	Shaakooc tahsh kaaTipencikenitc kii‑ishi minwaapantamoon ci⁠wehsaani'ikotc,
ISA.53.10	ekii ishi'ikotc kaye ci⁠kakwaatakihtootc.
ISA.53.10	Aanawiin opimaatisiwin ekii inwaatenik pakitinaahsowinink
ISA.53.10	ke⁠onci poonencikaatenik macitootamowinan.
ISA.53.10	Shaakooc hsa oka waapamaa' opiiwesiima', kinwesh kaye ta⁠pimaatisi.
ISA.53.10	Opimaatisiwinink hsa ta⁠ishi minohseni kaaTipencikenitc otinentamowinini.
ISA.53.11	Ahpii tahsh kii‑ishkwaa kakwaatakihtootc opimaatisiwinink,
ISA.53.11	miitahsh miinawaa ci⁠ayaatc minwentamowin,
ISA.53.11	ci⁠kihkentank ishi anihshaa ekiih kakwaatakihtoohsik.
ISA.53.11	I'i tahsh e⁠ishi kihkentank a'a nintanohkii'aakan kaa⁠kwayahkwaatisitc,
ISA.53.11	niipiwa' hsa awiya' oka ayishi'aa' ci⁠minwakinsonitc,
ISA.53.11	wiin aaniihsh kaawiih pimiwitamawaatc omacitootamowinini.
ISA.53.12	eshi'ayaanitc kaa⁠kihci inentaakosinitc,
ISA.53.12	kewiin hsa ta⁠onci miinaa tipa'amaatiwinan
ISA.53.12	nenaawa'ohkaanitinitc eshi'ayaanitc kaa⁠soonkentaakosinitc.
ISA.53.12	Wiin iitok kaakiih pakitinank opimaatisiwin ci⁠nihsintc,
ISA.53.12	ekii inakintisotc kewiin e⁠wiiciiwaatc omacitootamoo'.
ISA.53.12	Wiin ohsha piko okiih pimiwitamawaa' kaakii ishi macitootaminitc kaa⁠paahtiinonitc pemaatisinitc,
ISA.53.12	wiin kaye kaakiih kiikitohtamawaatc omaci'ishihcike'.
ISA.54.1	taapishkoo ihkwe kaa⁠kashkihtoohsik ci⁠oniicaanihsitc.
ISA.54.1	Noonkom itahsh mii 'i enikohk ishi shaakowen ci⁠nikamoyan,
ISA.54.1	wiihkaa kaa⁠wiihsakaahpinehsiwan ci⁠otapinoonciishimiyan!
ISA.54.1	Nawac hsa kiin kika paahtiino'aak apinoonciishak
ISA.54.1	ahpiihc wiin a'a ihkwe kaa⁠onci nakanikohsik onaapeman.
ISA.54.2	Mihcaahtoon kipakwaanekamik, keko manaaci tashwekiikipitoohken.
ISA.54.2	Nankaapiikinan kihciwahpicikanan, ayiitahkitoon kaye kihciwaahkwa'ikanan.
ISA.54.3	Kikihcinihkink, kinamantinihkink hsa nahke ishi mankateshkaan;
ISA.54.3	kipiiwesiimak itahsh oka mahkamaawaa' kotak awiya' kaa⁠taanotaminitc o'o ahki.
ISA.54.3	Miitahsh cishi kapehshiwaatc ootenawan kaa⁠papishihshikwaanikin.
ISA.54.4	Keko sekisihken, kaawiin miinawaa kika akaci shaakooci'ikoohsii;
ISA.54.4	kaawiin kika niihsenimikoohsii.
ISA.54.4	Miitahsh ci⁠waniihkeyan kaakii ishi mamaashiiyan kii⁠oshkaatisiyan,
ISA.54.4	miihsh kaye ci⁠waniihkenotaman kaakii ishi koohpaatentaman kii⁠kiiwaacihkwewiyan.
ISA.54.5	Kaakii oshi'ihk iitok mii 'awe kinaapem,
ISA.54.5	kaaTipenciketc kaaMaawaci mashkawisiitc kaa⁠ishinihkaasotc,
ISA.54.5	Isriyalak Okihtentaakosiimiwaan ohsha Kipimaaci'iwem,
ISA.54.5	mii hsa awe kaa⁠icikaniwitc kaaKishemanitoowitc misiwe o'omaa ahkiink.
ISA.54.6	Isriyalak 
ISA.54.6	taapishkoo oshkihkwewaan kaakii nakanikotc onaapeman kaa⁠maanentank.
ISA.54.6	KaaTipenciketc kiKishemanitoom ohsha kinantomik, o'o e⁠ihkitotc,
ISA.54.7	“Acina hsa ehta kikii nakanin;
ISA.54.7	wiinke tahsh e⁠koohpaateniminaan kaawii onci kiiwe otaahpininaan.
ISA.54.8	Acina hsa kikii nakanin ekii nishkaatisiyaan,
ISA.54.8	e⁠ayaayaan itahsh nehpici minotootaakewin, mii hsa 'i kaa⁠onci koohpaateniminaan.”
ISA.54.8	Mii hsa 'i enihk kaaTipenciketc kaa⁠pimaaci'ihk.
ISA.54.9	ekii ishi ahshotamaampaan miinawaa wiihkaa ci⁠nihkipiihsinok o'o ahki.
ISA.54.9	Miitahsh eshi ahshotamawinaan wiihkaa miinawaa ci⁠nishkaatisiihkantawihsinowinaan,
ISA.54.9	wiihkaa kaye miinawaa ci⁠kihci nooci'ihsinowinaan.
ISA.54.10	Mihsawaa hsa ko waciin kaa⁠pihkwatinaakin kaye shooshkohsekin,
ISA.54.10	i'i hsa kaashi minotootawinaan kaawiin kika mahkamikoohsii,
ISA.54.10	i'i kaye kaakii oshihtamawinaampan pisaan keshi wiiciintiyank
ISA.54.10	kaawiin ta⁠wahkawihsehsinoon,”
ISA.54.10	ihkito kaaTipenciketc kaa⁠koohpaatenimihk.
ISA.54.11	“Oo Ceroosalam kekwaatakihtooyan, enentaakosiyan eshi'ayaayan kaashi aahsama'ank.
ISA.54.11	Kaawiin kaye awiya ayaahsii ci⁠na'entamo'ihk.
ISA.54.11	Ahpii hsa kiiwe oshihtooyaan kashi patahkisoyan,
ISA.54.11	ahsiniik kaa‑akinsowaatc hsa ninka aapaci'aak.
ISA.54.12	Kitoosaapiwinan hsa oroopi tino ahsiniik ta‑aapatisiwak oshihcikaatek,
ISA.54.12	kitishkwaantemink hsa wiin kaa⁠sasaakaahteyaapihkishkaatc ahsin ta‑aapatisi,
ISA.54.12	enikohkwaak itahsh i'i waahkaayaapihkinikan kaa‑akinsowaatc ahsiniik ta‑aapatisiwak.
ISA.54.13	wiinke hsa tahsh ta⁠kihci minohsewak.
ISA.54.14	I'i hsa weweni inaahkonikewin, kwayahkohcikewin kaye kika mashkawisii'ikoom,
ISA.54.14	kaawiin itahsh kekoon kika kohtansiim.
ISA.54.14	Kaawiin kaye awahshime wehsaani'ikoowin,
ISA.54.14	kohtaaciwin kaye kika otihsikohsiim.
ISA.54.15	Kiishpin itahsh awiya miikaaninek, kaawiin niin i'i nintishihcikewin;
ISA.54.15	awenen hsa piko ke⁠miikaaninek ta⁠pakicii eshi'ayaawek.”
ISA.54.16	“Niin ohsha kaa⁠oshi'ak piiwaapihkohkewinini,
ISA.54.16	kaa⁠piskaneyaahshimaatc ishkotewahsiniin
ISA.54.16	kaa⁠oshihtootc miikaasowi aapacihcikan aaniin ke⁠inwaatenik.
ISA.54.16	Niin kaye kaa⁠oshi'ak shimaakanihsh ci⁠nihshiwanaacihciketc.
ISA.54.17	Kaawiin hsa miikaasowi aapacihcikan kaa⁠inaapatahk ci⁠miikaanikooyek kika shaakooci'ikohsiim;
ISA.54.17	kika shaakoosomaawaa kaye awiya kaa‑anaamiminek.
ISA.54.17	Mii hsa 'i nahke nintanohkii'aakanak eshi tipinawewisiwaatc
ISA.54.17	niin kaye kaa⁠onci shaakoocihtwaawaatc,”
ISA.54.17	mii hsa 'i ehkitotc kaaTipenciketc.
ISA.55.1	“Ampeyohk, kahkina kaa⁠tahshiyek kaa⁠noontayaapaakweyek,
ISA.55.1	o'omaa piishaak nipi kaashi ayaak;
ISA.55.1	piishaak kiinawaa kaa‑ayaawaahsiwek shooniyaa, ataawek, ci⁠wiihsiniyek!
ISA.55.1	Piishaak kaa⁠oshooniyaamihsiwek ci⁠ataaweyek shoominaapo,
ISA.55.1	coocoohshaapo kaawiin memwehc kekoon kika tipa'ansiim.
ISA.55.2	Wekonen wenci inaapaci'ek kishooniyaamiwaa e⁠ataaweyek kekoon ke⁠minoshkaakohsiwek?
ISA.55.2	Wekonen kaye wenci caakinamek kikashkihcikewiniwaan
ISA.55.2	e⁠ayaayek kekoon ke⁠teinamanci'oshkaakohsiwek?
ISA.55.2	Inashke weweni pisintawihshik eninakook, miicik miicim wenishihshik,
ISA.55.2	miihsh wiinke weweni ci⁠tewiihsiniyek.”
ISA.55.3	pisintawiyek itahsh mii 'i ci⁠pimaatisiyek.
ISA.55.3	Kika oshihtamawininim hsa ahshotamaatiwin wiihkaa ke⁠poonihsehsinok,
ISA.55.3	tepwe ewii ishi shawenimininakook kaakii ishi ahshotamawakipan Tepit 
ISA.55.4	Ninkii ishi'aa hsa ci⁠tashimitc eshi'ayaanitc pemaatisinitc
ISA.55.4	ci⁠niikaaniihtamawaatc, ci⁠tipenimaatc kaye pemaatisinitc.
ISA.55.5	Tepwe hsa kika antomaawaak pahkaanwewaan pemaatisiwaatc kaa⁠piiwitewenimekwaa,
ISA.55.5	iki tahsh kaye pahkaanwewaan pemaatisiwaatc kaa⁠kihkenimihsinowinekwaa
ISA.55.5	kika pi naacipa'iwaanikowaak.
ISA.55.5	Aaniihsh kaaTipenciketc kiKishemanitoomiwaa
ISA.55.5	oKihtentaakosiimiwaan Isriyalak 
ISA.55.6	Nanaantone'ohk kaaTipenciketc mekwaa e⁠ishihsenik cikii mihkawintipan,
ISA.55.6	kanoonihk kaye mekwaa pehsho eh⁠tanentaakositc.
ISA.55.7	Taka hsa kaa⁠maci'ishiwepisitc oka nakataan otishi pimaatisiwin,
ISA.55.7	a'a kaye maci'inini oka nakataan eshi naanaakatakwentank.
ISA.55.7	Taka meshkwac oka kwehkiihtawaan kaaTipencikenitc kiKishemanitoominaanin,
ISA.55.7	miiwan iitok ini ke⁠koohpaasinaakotc,
ISA.55.7	miiwan kaye ini kaa⁠wenoocihtoonitc ke⁠onci poonentamaakotc.
ISA.55.8	O'o hsa kaaTipenciketc ihkito,
ISA.55.8	“Kaashi naanaakatawentamaan hsa kaawiin kiinawaa kitishi naanaakatawentansiim,
ISA.55.8	i'i hsa kaye kaa⁠ishihtwaayek kaawiin niin i'i nintishihtwaahsii.
ISA.55.9	Kiishikoon hsa kaa‑ahpiihci waahsa ishpimink tanentaakwahkin o'omaa ahkiink,
ISA.55.9	mii hsa peshikwan nintishihtwaawinan enentaakwahkin ahpiihc kiinawaa kitishihtwaawiniwaan,
ISA.55.9	nintinentamowinan kaye ahpiihc kitinentamowiniwaan.”
ISA.55.10	kaa⁠onci sookihpohk kaye.
ISA.55.10	Miitahsh i'imaa kahkina kekoon ahkiink kaa‑ayaak wenci shaapopiik,
ISA.55.10	kekoonan kaye kaa⁠onci nihtaawikihkin.
ISA.55.10	Kihtikaanenhsan e⁠onci oshi'oomakahkin keyaapi ke⁠onci kihtikenk,
ISA.55.10	miihsh i'imaa ke⁠ontancikewaatc kaa⁠wiihsiniwaatc.
ISA.55.11	Mii hsa 'i mayaa nintihkitowin enentaakwahk,
ISA.55.11	kaawiin wiihkaa nanawisiimakahsinoon.
ISA.55.11	E⁠ishihcikemakahk kaashi antawentamaan,
ISA.55.11	aaniinti piko eshinisha'amaan nintihkitowin mii hsa ko 'i eshinaakwahk kaashi antawentamaan.”
ISA.55.12	“Kika minwentaam hsa ahpii nakatamek Paapilan 
ISA.55.12	pisaan hsa ko weweni kika saakiciwinikoom.
ISA.55.12	Kihci waciin, kaa⁠papiihkwatinaakin kaye hsa
ISA.55.12	ta⁠onci sesakooci maacii nikamoomakanoon.
ISA.55.12	Kahkina kaye mihtikook mihshawahkamik kaa⁠patahkisowaatc
ISA.55.12	ta⁠papahsinincii'otisowak ke⁠ahpiihci minwentamowaatc.
ISA.55.13	Saaipares 
ISA.55.13	meshkwac ta⁠nihtaawikiwak kaashi sasaki okawiminakashiihkaak,
ISA.55.13	mwetal 
ISA.55.13	Mii hsa 'iwe kaaTipenciketc okihkinawaacihcikan nehpic ke⁠ayaanik,
ISA.55.13	miitahsh i'imaa ke⁠onci maamihkawiyek aaniin kaakiih pi tootawinakook.”
ISA.60.1	KaaTipenciketc hsa ihkito,
ISA.60.1	“Ceroosalam 
ISA.60.1	kaaTipenciketc ohsha okihci inentaakosiwin kika saakaahsokowaan.
ISA.60.2	Misiwe ohsha ta⁠kashkiitipihkan o'omaa ahkiink,
ISA.60.2	kaa⁠kashkiitipihkaninik hsa oka aakooshkaakonaawaa pemaatisiwaatc.
ISA.60.2	Kiinawaa tahsh wiin, kaaTipenciketc hsa kika waahseshkaakowaa,
ISA.60.2	okihci inentaakosiwin kika aakooshkaakowaam.
ISA.60.3	Kaa⁠pepahkaanwewaanakisiwaatc pemaatisiwaatc hsa
ISA.60.3	ta⁠piishaawak kaashi waahsenaakosiyek,
ISA.60.3	kihciokimaak kaye ta⁠piishaawak
ISA.60.3	waapantamowaatc kaashi waahseyaanik kaa⁠onci oshki maacihtaayek.”
ISA.60.4	“Ceroosalam, inashke misiwe waahkaaya'ii ayinaapin ci⁠waapantaman aaniin enahkamikahk;
ISA.60.4	pemaatisiwaatc hsa ohkwiinowak ewiih pi naasihkawihkwaa.
ISA.60.4	Kikosihsak hsa waahsa tapi onciiwak ci⁠pikiiwewaatc;
ISA.60.4	kitaanihsak kaye ta⁠pimiwicikaniwiwak taapishkoo apinoonciishak kaa⁠tootawintwaa.
ISA.60.5	O'o hsa tahsh waapantaman, wiinke hsa kika mooshkineshkaakon ciihkentamowin;
ISA.60.5	kika nininkishkaa hsa ke⁠ahpiihci ciihkentaman.
ISA.60.5	Kaashi wenootisiwaatc hsa kaa⁠pepahkaanwewaanakisiwaatc kika otihsikowaan,
ISA.60.5	owenootisiwiniwaan akaamink kihcikamiink ta⁠pionci aashawishkaaniwan.”
ISA.60.6	“Aahpici hsa ta⁠kinwaapiikamowak pihkwaawikane mihtatimok kepi otihsihkwaa,
ISA.60.6	oshki pihkwaawikane mihtatimok cipi onciiwaatc Mitiyan 
ISA.60.6	Iipah 
ISA.60.6	Kahkina hsa Shiipa 
ISA.60.6	ci⁠piinaawaatc osaawi shooniyaan, ci⁠piitoowaatc kaye minaahsikanan.
ISA.60.6	Pemaatisiwaatc hsa ta⁠wiintamaakewak kaashi miikwehciwentaakosinitc kaaTipencikenitc.
ISA.60.7	Kahkina hsa maanahcaanihshak Ketarink 
ISA.60.7	iki kaye aape maanahcaanihshak Niipeyohtink 
ISA.60.7	kika piitamaakoo ci‑inwaanatwaa pakitinaahsowinink.
ISA.60.7	Mii hsa i'iweniwa' kaaTipenciketc pakitinamawintc ke⁠minwaapamaatc.
ISA.60.7	KaaTipenciketc hsa oka ishihtoon awahshime ci⁠kihci inentaakwaninik otanami'ewikamik,”
ISA.60.7	kii‑ihkito kaaTipenciketc.
ISA.60.8	“Wekonen itahsh ini tino ciimaanan kaa⁠pimiwepaahsinkin
ISA.60.8	wakicipiik wahkwiink enentaakwahkin,
ISA.60.8	taapishkoo omiimiik kaa⁠pikiiwehsewaatc.
ISA.60.9	Miiwan hsa ini kihci ciimaanan waahsa kaa⁠onciikin,
ISA.60.9	ini hsa ciimaanan Taarshish 
ISA.60.9	Miitahsh i'imaa kiniicaanihsak keshi takohshinowaatc ci⁠tako piinaawaatc waapaapihko shooniyaan,
ISA.60.9	osaawi shooniyaan kaye, ci⁠kihtenimaawaatc kaaTipencikenitc kiKishemanitooman, Isriyalak oKihtentaakosiimiwaan.
ISA.60.9	Miiwan iitok ini Isriyalak kaa⁠tootaakowaatc ci⁠kihci inentaakosiwaatc.”
ISA.60.10	“Piiwitek hsa oka kiiwe naapihtoonaawaa kiwaahkaayaapihkinikan,
ISA.60.10	okihciokimaamiwaa' hsa tahsh kika pamiihtaakook.
ISA.60.10	E⁠nishkaatisiyaan hsa kikii ishi nana'ahsin,
ISA.60.10	noonkom tahsh wiin kiwii waapanta'in e⁠minwaapaminaan, e⁠koohpaateniminaan kaye.
ISA.60.11	ta⁠paahkintehsinoon kikihci ishkwaanteman.
ISA.60.11	Pemaatisiwaatc tahsh kaa⁠pepahkaanwewaanakisiwaatc ci⁠piitoowaatc owenootisiwiniwaan
ISA.60.11	shikwa okihciokimaamiwaa' cipi niikaaniihtamaakenitc.
ISA.60.12	Iki tahsh wiin pahkaanwewaan pemaatisiwaatc ke⁠pami'ihsinowihkwaa,
ISA.60.12	iki kaye pahkaan kaa⁠tashikimaawiwaatc wiinke hsa piko ta⁠nihshiwanaacihcikaniwiwak.”
ISA.60.13	“Weti hsa Lepanan 
ISA.60.13	kaashi wenooci mihtikohkaak ta⁠pionci piinaawak ohkihkak,
ISA.60.13	mina'ikook, iki kaye Saaipares 
ISA.60.13	maawac iko kaa⁠onishihshiwaatc.
ISA.60.13	Niwii ishihtoon nintanami'ewikamik wiinke ci⁠minonaakwahk,
ISA.60.13	ewii ishi'inaan kiin Ceroosalam wawiinke ci⁠onishihshiyan keshi anwesitepiyaan.
ISA.60.14	ci⁠animihkohtaanitc ci⁠naakohtoonitc e⁠kihtenimimihk.
ISA.60.14	Kahkina hsa awiyak kaa⁠shiinkenimihkwaa ta‑animihkohtaawak kaa⁠ishisitekaapawiyan.
ISA.60.14	Mii hsa 'i ke⁠ishinihkaanihkwaa,
ISA.60.14	‘KaaTipenciketc hsa i'iweni otootenaam,
ISA.60.14	Saayan 
ISA.60.15	“Aana hsa wiin ekii wepinikooyan, ekiih shiinkenimikooyan kaye,
ISA.60.15	kaawiin kaye awiya kika mayaashkaakohsii,
ISA.60.15	shaakooc itahsh kiwii ishi'in nehpic iko ci⁠kihci inentaakosiyan,
ISA.60.15	ke⁠ani onci minwentamowaatc keni pimaatisiwaatc.
ISA.60.16	Kaa⁠pepahkaanwewaanakisiwaatc pemaatisiwaatc,
ISA.60.16	kihciokimaak kaye kika naanaakaci'ikowaak
ISA.60.16	taapishkoo omaamaamaa kaashi nooni'aatc oniicaanihsan.
ISA.60.16	Miitahsh i'i ci⁠kihkentamek niin kaaTipenciketc eh⁠tinowiyaan kaa⁠pimaaci'inek,
ISA.60.16	kaa⁠shaapwi'inek, kaa⁠mashkawisiiyaan Isriyalak 
ISA.60.17	“Tekwac hsa osaawi shooniyaa waapihk kika piitamawin ahpiihc wiin i'i kaa⁠osaawaapihkahk,
ISA.60.17	tekwac hsa kaye kika piitamawin waapaapihko shooniyaa waapihk ahpiihc wiin piiwaapihk,
ISA.60.17	osaawaapihk hsa kika piitamawin ahpiihc wiin mihtik.
ISA.60.17	Piiwaapihk kika piitamawin ahpiihc wiin ahsin.
ISA.60.17	Ke⁠tipenimihkwaa hsa kaawiin awahshime kika wehsaani'ikohsiiwaak;
ISA.60.17	ninka ishi'aak hsa weweni ci‑inaahkonikewaatc,
ISA.60.17	ci⁠pisaanentaakwaninik kaye keshi tipencikewaatc.
ISA.60.18	Kaawiin hsa miinawaa wiihkaa ta⁠noontaakaaniwansinoon ompwehkamikisiwin kitaahkiimiink,
ISA.60.18	kaawiin kaye miinawaa nihshiwanaacihcikewin,
ISA.60.18	piikonikewin ta⁠kihkentaakwahsinoon kaashi ayaayan.
ISA.60.18	Niin hsa ko kika naatamawin, kika miikaasohtamawin kaye
ISA.60.18	taapishkoo waahkaayaapihkinikan kaashi naatamaakemakahk.
ISA.60.18	Miitahsh i'i ci⁠miikwehciwenimiyan aaniihsh kika pimaaci'in.”
ISA.60.19	tipihkahk kaye kaawiin tipihkikiisihsonk ta⁠onci waahseyaahsinoon.
ISA.60.19	KaaTipenciketc ohsha wiin iko nehpic kika waahseshkamaakowaa,
ISA.60.19	kiKishemanitoomiwaa okihci inentaakosiwin kika waahseshkamaakowaam.
ISA.60.20	Kaawiin hsa kiisihs miinawaa ta⁠pankihshimohsii, tipihkikiisihs kaye kaawiin ta⁠saakaasikehsii;
ISA.60.20	kaaTipenciketc ohsha nehpic iko kiiwii waahseshkamaakowaa,
ISA.60.20	miitahsh i'i kaashi moohkoneyek ci⁠poonihsek.
ISA.60.21	Kipimaatisiimak hsa tahsh i'imaa Ceroosalamink ke⁠ayaawaatc ta⁠kwayahkwaatisiwak,
ISA.60.21	wiinawaa kaye oka tipentaanaawaa i'i ahkiini kaakike.
ISA.60.21	Miiwak hsa iki kaakiih kihtikaanakwaa, niin ekii oshi'akwaa,
ISA.60.21	ewii naakohtooyaan ninkihci inentaakosiwin.
ISA.60.22	Maawac hsa kaa‑akaahsentaakosiyek, kekoon kaye aapiinc kaa⁠inentaakosihsiwek,
ISA.60.22	mii hsa i'imaa keni onciiwaatc keni mashkawentaakosiwaatc pemaatisiwaatc.
ISA.60.22	Ahpii hsa na'ihsek tipa'ikan mii hsa 'i wewiip ke⁠ishihcikeyaan.
ISA.60.22	Niin iitok kaaTipenciketc,”
ISA.60.22	kii‑ihkito Kishemanitoo.
ISA.61.1	Niin aaniihsh ninkii onenimik ci⁠piitamawimak minwaacimowin i'i kaa⁠koohpaatisinitc.
ISA.61.1	Ninkiih piicinisha'ok ci⁠antawi'imak kaa⁠piikote'enitc,
ISA.61.1	ci⁠wiintamawimak tahkonikana' ci⁠pakitinimintc,
ISA.61.1	kaye ci⁠paahkinamawimintc ci⁠saaka'aminitc kipa'waakana'.
ISA.61.2	 Ninkii ishinisha'ok ohsha ci⁠tipaacimowak aasha tipa'ikan e⁠ocihcihsenik
ISA.61.2	ahpii kaaTipenciketc ewiih pimaaci'aatc opimaatisiima',
ISA.61.2	ewiih shaakoocihtamawaatc kaye kaa⁠shiinkenimikonitc.
ISA.61.2	Ninkiih piicinisha'ok ci⁠minote'e'imak kaa⁠piikwentaminitc,
ISA.61.3	ci⁠minwentamo'imak kaye kaa⁠maanentaminitc i'imaa Saayanink 
ISA.61.3	Kaawiin onantawenimaahsii' ci⁠maanentaminitc; ci⁠ciihkentaminitc,
ISA.61.3	ci⁠moocihkentaminitc ohsha otishi antawenimaa'.
ISA.61.3	Mihtikonk hsa inentaakosiwa' kaaTipenciketc wiin iko kaakii kihtikaanaatc.
ISA.61.3	Kwayahk hsa tahsh ta⁠ishihcikewa',
ISA.61.3	miihsh i'imaa Kishemanitoo ke⁠onci miikwehciwentaakositc aaniin kaakii ishihciketc.
ISA.61.4	Miitahsh ci⁠kiiwe oshihtoonitc kihci ootenawan mewisha kaa⁠onci piikoshkaanikin,
ISA.61.4	ini kaye kaakii nihshiwanaacihcikaatenikopanen ootenawan mewisha.
ISA.61.5	Piiwitek ohsha kika naanaakacihtamaakowaak kimaanahcaanihshimiwaa'.
ISA.61.5	Miiwak hsa kaye iki ke⁠naanaakacihtoowaatc kikihtikewiniwaan,
ISA.61.5	kaashi kihtikaanimek kaye shoomina'.
ISA.61.6	Miitahsh ke'ikooyek e⁠anami'ewikimaawiyek ini onci kaaTipenciketc,
ISA.61.6	kika ishinihkaanikoom kaye kaa‑anohkiihtawaawaatc kiKishemanitoominaanin.
ISA.61.6	Wiinke hsa kika wenoocihtoom owenootisiwiniwaan kaa⁠pahkaanwewaanakisiwaatc pemaatisiwaatc,
ISA.61.6	wiinke kaye kika onci kihci inenintisom e⁠ayaawek owenootisiwiniwaan.
ISA.61.7	Miitahsh i'i ci⁠poonihsek kaashi nihtaa akaci'ikooyek, kaashi koohpaasinaakosiyek kaye.
ISA.61.7	Kitahkiimiwaank hsa piko kika ishitaam, ta⁠naponikaatewan kaye kaashi wenootisiyek.
ISA.61.7	Miitahsh ci⁠nehpici minwentamek.
ISA.61.8	Miihsh ehkitotc kaaTipenciketc,
ISA.61.8	“Niminwentaan hsa weweni inaahkonikewin,
ISA.61.8	nishiinkentaan itahsh wiin kiimootiwin, maci'ishihcikewin kaye.
ISA.61.8	Eh⁠tepweyentaakosiyaan hsa piko ninka onci tipa'amawaak aaniin kaa⁠ishihcikewaatc,
ISA.61.8	ci⁠oshihtamawakwaa kaye ke⁠nehpici ayaanik ahshotamaatiwin.
ISA.61.9	Opiiwesiimiwaa' hsa tahsh misiwe ta⁠kihkenimaawa' mekweya'ii eshi'ayaanitc pahkaanwewaan awiya'.
ISA.61.9	Kahkina hsa ko kaa⁠waapamikowaatc oka kihkenimikowaa' ta⁠ihkitowa'
ISA.61.9	kaaTipencikenitc e⁠shawenimikowaatc.”
ISA.61.10	Mii hsa 'i eshihkonayeyaan taapishkoo inini kaa⁠ishi'otc kiiwii kihci wiitiketc
ISA.61.10	kaye ihkwe kaashi waaweshi'otc kiiwii kihci wiitiketc.
ISA.61.10	Kishemanitoo nintishi konaye'ik ci⁠kikishkamaan pimaaci'ikoowisiwin,
ISA.61.10	shaakoocihtwaawin kaye.
ISA.61.11	Kehcinaac hsa ko taapishkoo ahkiink kaa⁠onci nihtaawikihkin kihtikaanenhs,
ISA.61.11	kihtikaanahkamikonk e⁠onci maaciikinkin,
ISA.61.11	mii hsa 'i nahke Kaa⁠Maawaci mashkawisiitc kaaTipenciketc keshi pimaaci'aatc opimaatisiima',
ISA.61.11	kahkina hsa tahsh pemaatisinitc oka miikwehciwenimikoo'.
ISA.62.1	I'i hsa onci Saayan 
ISA.62.1	kaawiin ninka onci poonwewitansii,
ISA.62.1	paanimaa hsa inaahsahkwanenik owaahsahkonencikan kii⁠tipihkaninik
ISA.62.1	okwayahkwaatisiwinink shaakoocihtwaawinink kaye.
ISA.62.2	Kotak hsa pahkaanwewaan pemaatisiwaatc oka waapantaanaawaa kikwayahkwaatisiwin.
ISA.62.2	Kihciokimaak oka waapantaanaawaa keshi kihci inentaakosiyan.
ISA.62.2	Oshki wiinsowin hsa ta‑aapatan wiinikooyan, aaniin iko kaaTipenciketc keshi onentank.
ISA.62.3	Mii hsa 'i ke⁠inentaakosiyan kaa⁠onishihshininik kaaTipenciketc otookimaawaanohkwaan.
ISA.62.4	Kaawiin hsa miinawaa wiihkaa kika'ikoohsii,
ISA.62.4	“Nakacikan.”
ISA.62.4	Kaawiin kaye kitahkiim ta⁠icikaatehsinoon, “Pikwaci'ahki.”
ISA.62.4	O'o hsa tahsh kika'ikoo, “Kaa⁠minwentami'intc.”
ISA.62.4	Kitahkiim kaye ta⁠icikaate,
ISA.62.4	“Kaa⁠wiitikemakahk,”
ISA.62.4	aaniihsh kaaTipenciketc kika minwaapamik,
ISA.62.4	kitahkiim itahsh kaye ta⁠inentaakwan e⁠wiitikemakahk.
ISA.62.5	Taapishkoo hsa oshkiniiki kaa⁠wiitikemaatc oshkiniikihkwen,
ISA.62.5	mii hsa peshikwan kaakii oshi'ihk keshi wiitikemihk.
ISA.62.5	Taapishkoo kaa⁠oshkihkwewetc kaashi minwaapamaatc otooshkihkwewaanan,
ISA.62.5	mii hsa 'i nahke peshikwan kaaTipenciketc keshi minwaapamihk.
ISA.62.6	Oo Ceroosalam, i'imaa kiwaahkaayaapihkinikanink, ninkii ahsaak ke⁠ahshawaapiwaatc;
ISA.62.6	kaawiin hsa ta⁠poonwewitansiiwak kapekiishik, kapetipihk kaye.
ISA.62.6	Keko onci anwepihkek ci⁠mihkootamawek kaaTipenciketc eshi ahshotank.
ISA.62.7	Keko anwepi'aahkek, paanimaa hsa kii⁠naapi ayiitahtootc Ceroosalam 
ISA.62.7	kii‑ishihtootc kaye ci⁠kihci inencikaatenik o'omaa ahkiink.
ISA.62.8	KaaTipenciketc hsa ishi ahshotam omashkawisiiwinink ewii onci ishihciketc e⁠ihkitotc,
ISA.62.8	“Kaawiin hsa miinawaa wiihkaa ninka miikiwehsii
ISA.62.8	kipahkweshikaniminiwaan ci⁠amwaawaatc kaa⁠shiinkeniminekwaa.
ISA.62.8	Kaawiin kaye meyakisiwaatc ta⁠minihkwehsiiwak
ISA.62.8	kitoshki shoominaapoomiwaan kaakii kihci anohkaatamowek.
ISA.62.9	Kiinawaa tahsh wiin kaa⁠manishamek pahkweshikaniminan kika miicim,
ISA.62.9	ci⁠miikwehciwenimek kaaTipenciketc.
ISA.62.9	Kiinawaa tahsh kaye kaa⁠mooshakinekwaa shoominak
ISA.62.9	kika minihkwem i'imaa entashi anami'ehtawintc kaaTipenciketc.”
ISA.62.10	Pemaatisiyek eyaayek Ceroosalamink,
ISA.62.10	saaka'amok saaka'amok i'imaa ootenaank
ISA.62.10	ci⁠kwayaancihtooyek miihkana kepi ishaawaatc pemaatisiwaatc!
ISA.62.10	Oshihtook kihci miihkana, tawihshimihkwak ahsiniik.
ISA.62.10	Ompaapihkepitook kahkiiwe'on ke⁠onci kihkeniminekwaa kotak pemaatisiwaatc.
ISA.62.11	“Wiintamawihkwak pemaatisiwaatc eyaawaatc Ceroosalamink
ISA.62.11	kaaTipenciketc ewiih piishaatc ci⁠pimaaci'inek!
ISA.62.11	Tapi kikii hsa otipa'amaakewin, okwayahkohcikewin kaye.”
ISA.62.12	Miitahsh ke⁠ishinihkaanikooyek,
ISA.62.12	“KaaTipenciketc okihtenimaakana', kaaTipenciketc opimaaci'aakana'.”
ISA.62.12	Mii hsa 'i ke⁠icikaatek Ceroosalam,
ISA.62.12	“Kaa⁠kakwe mihkikaatek, ootena awahshime Kaa⁠wepinikaatehsinok!”
ISA.63.1	Iitam 
ISA.63.1	Awenen hsa 'a kaa⁠pinaakositc kaa⁠minohkonayetc,
ISA.63.1	kaa⁠kihci mashkawentaakositc kaye?”
ISA.63.1	“Niin ohsha a'a kaa⁠kwayahko kiishweyaan, kaa⁠mashkawentaakosiyaan ci⁠pimaaci'iweyaan.”
ISA.63.2	“Wekonen itahsh wenci miskwaakin kikikishkikanan, taapishkoo iki kaa⁠shikoshkawaawaatc shoomina'?”
ISA.63.3	“Nikii shikoshkawaak hsa kotak pemaatisiwaatc taapishkoo kaa⁠toocikaasowaatc shoominak,
ISA.63.3	kaawiin itahsh awiya ninkii wiici'ikohsii.
ISA.63.3	E⁠nishkaatisiyaan hsa ninkiih shikoshkawaak,
ISA.63.3	omiskwiimiwaa tahsh ninkikishkikanink kii‑ishisihswehseni,
ISA.63.3	miihsh kaa⁠onci miskwekahkin ninkikishkikanan.
ISA.63.4	Kii‑ishi kiishikan hsa ekii inentamaan aasha e⁠ocihcihsek ci⁠nana'ahcikeyaan,
ISA.63.4	e⁠ishi kihkinoonowank aasha ci⁠pimaaci'iweyaan.
ISA.63.5	Nimashkawisiiwinink ekii onci shaakoocihtwaayaan, ninishkaatisiwinink ekii onci soonkisiyaan.
ISA.63.6	Miihsh e⁠nishkaatisiyaan eshi shikoshkawakwaa pemaatisiwaatc.
ISA.63.6	E⁠nishki'iwaatc ninkii mina'aak ci⁠kihkentamowaatc ninishkaatisiwin,
ISA.63.6	ninkiih siikinamowaan omiskwiimiwaa mihtahkamikonk.”
ISA.63.7	Ninka tashintamowaan hsa kaaTipenciketc eshi minotootaaketc;
ISA.63.7	ninka miikwehciwenimaa hsa i'i kahkina kaakii ishihcikehtamawinankitc.
ISA.63.7	Tepwe hsa paahtiinatininiwan ominohcikewinan entootawaatc Isriyala',
ISA.63.7	aaniihsh koohpaatenimiwe, nihtaa minotootaake kaye.
ISA.63.8	Miitahsh kaaTipenciketc ehkitotc, “Tepwe hsa wiinawaa nimpimaatisiimak, kaawiin hsa ninka kayeshi'ikohsiik.” Miiwan hsa ini iki pemaatisiwaatc kaa⁠opimaaci'iwemiwaatc. 
ISA.63.9	Kahkina hsa ko eshi kakwaatakihtoonitc, mii hsa ko kewiin eshi kakwaatakihtootc. Otencaliman hsa eyaanitc kaashi ayaatc, miiwan hsa ini kaa⁠naatamaakonitc. Eh⁠saaki'aatc, e⁠koohpaatenimaatc kaye ohsha kaa⁠onci pimaaci'aatc. Mooshak ihsa ko otaanaank opionci kanawenimaa'. 
ISA.63.10	Miitahsh kaakiih shashiipihtaakotc, ekii maanentamo'ikotc kaye Kishemanitoo otAhcaahkonk; miitahsh kaakii ani tinowitc kaa⁠shiinkenimaatc, ekii ani miikaanaatc kaye.
ISA.63.11	Miitahsh opimaatisiima' otaanaank kaakii ishi maamihkawinitc ahpii Moosihs 
ISA.63.12	Aaniinti tahsh eyaatc a'a kaakii kihci mashkawihciketc kii⁠aapaci'aatc Moosihsoon, kaakiih tootank nipiini ci⁠tawipiishkaanik, kaakii ontinamaasotc ke⁠onci nehpici kihci inentaakositc. 
ISA.63.13	Awenen itahsh kaah⁠shaapowinaatc eshi kiishkaayawaanik?”
ISA.63.13	Taapishkoo hsa kaa⁠na'iitc mihtatim kaa⁠pimohsetc mihshawahkamik, kaawiin cikiih pisokehshinowaatc? 
ISA.63.14	Taapishkoo hsa pishihkiwak kaa⁠ishaawaatc pahsatinaank, mii hsa 'i eshi anwepi'ikowaatc kaaTipencikenitc otAhcaahkoni. Mii hsa 'iwe nahke eshi kihkinowinatwaa kipimaatisiimak ke⁠onci ayaayan kaa⁠kihci inentaakwahk wiinsowin.
ISA.63.15	KaaTipenciketc, kihcikiishikonk onsaapamihshinaam kaashi kohtaanentaakwahk, kaashi kihci inentaakwahk kaye kitaawin. Wekonen keyaapi wenci naanaakatawenimihsiwaank? Aaniinti tahsh i'i kimashkawisiiwin? Wekonen itahsh keyaapi wenci saaki'ihsiwaank, kaye wenci koohpaatenimihsiwaank? Keko hsa aanwaapamihshinaahkaank. 
ISA.63.16	Kiin iitok kitootetemikoo, aanawiin Eparahaam 
ISA.63.17	Tepencikeyan, wekonen itahsh wenci pakitiniyaank ci⁠nakatamaank kitishihtwaawinan? Wekonen kaye wenci tootawiyaank ci⁠shashiipihtamaank miihsh eshi kihtenimikoohsiwan? Pikiiwenotawihshinaam, niinawint iitok kitanohkii'aakanak, kaa⁠tipinawewisiyan entahswewaanakisiyaank.
ISA.63.18	Acina hsa ehta kehtenimatwaa kipimaatisiimak okiih tipentaanaawaa entashi anami'ehtaakooyan, iki tahsh kaa⁠shiinkenimiyamintwaa okiih piikoshkaanaawaa i'i kitanami'ewikamik. 
ISA.63.19	Mii hsa 'i entootawiyaank taapishkoo wiihkaa eh⁠tipenimihsinowiyaank, e⁠inentaakosiyaank iki tino wiihkaa kaa⁠naapinihkaasohsikwaa i'i kiwiinsowin.
ISA.64.1	Wekonen itahsh wenci paahkipitoohsiwan kiishikoon ci⁠pinaashiiyan itahsh o'omaa? Kihci waciin hsa piko ta⁠nininkaanimisiimakanoon enaahsamiiyan. 
ISA.64.2	Taapishkoo hsa watihkwanenhsan kaashi nawatitekin ishkotenk, nipi kaye kaa⁠onci ontek ishkotenk, mii hsa 'i nahke pi‑ishi piishaan ci⁠kihkentamo'atwaa kiwiinsowin kaa⁠shiinkenimihkwaa, tootaw kaye pahkaanwewaan pemaatisiwaatc ci⁠nininkaanimisiwaatc eshi'ayaawatc. 
ISA.64.3	Ahpii hsa kii⁠nihtaa kohtaanihcikeyampan kaawiin iitok kikii ahshowinikoohsii, kiihpi naashiiyampan, kihci waciin itahsh kii⁠nininkaanimisiimakahkipaniin. 
ISA.64.4	 Weti hsa piko otaanaank kaawiin wiihkaa awiya pi⁠noontansii, kaawiin kaye awiya opi waapamaahsiin kiin tino Kishemanitoon kaa⁠naatamawaanitc i'i kaa⁠tepweyenimikonitc. 
ISA.64.5	Kiminwaapamaak hsa iki kaa⁠minwentamowaatc eh⁠kwayahkohcikewaatc, iki kaa⁠maamihkawinotamowaatc kitishihtwaawinan. Ekii nishki'ikooyan hsa tahsh ekii nihtaa macitootamaankipan, aaniin itahsh inaa keshi pimaaci'ikooyaankipan? 
ISA.64.6	Kahkina hsa ko entahshiyaank nintinentaakosimin kaa⁠pehkisihsikwaa tino, kahkina kaye ninkwayahkohcikewinaanin inentaakwanoon kaa⁠wiiniikahkin ishiikinoon. Mii hsa 'i entootaakoyaank nimacitootamowininaanin taapishkoo aniipiish kaa⁠paahtek kaa⁠maacii wepaahsink kii⁠kihci nootink. 
ISA.64.7	Kaawiin hsa awiya kiwiinsowinink kitishi kanoonikohsii, kaawiin kaye awiya kikakwe mincimenimikohsii. Kikaasoohtawinaam iitok, kiwepininaam kaye onsaam aaniihsh nimacitootaamin.
ISA.64.8	Shaakooc itahsh kiin kaa⁠otetemikooyan, niinawint iitok waapikan, kiin itahsh kaa⁠oshiciishkiwakiniketc, niinawint hsa kaakii oshi'iyaank, kitishimaaciiwin. 
ISA.64.9	Oo Tepencikeyan, keko hsa onsaamikitaasohken, keko kaye nehpici maamihkawihken nimaci'ishihcikewininaanin. Kitimaakinawihshinaam, niinawint iitok kipimaatisiimak. 
ISA.64.10	Kitootenaaman hsa kaa⁠kihtentaakwahkin ani mashashkwaawan, Saayan 
ISA.64.11	I'i ninkihci anami'ewikamikonaan kaa⁠kihtentaakwahk, kaa⁠kihci inentaakwahk kaye, kaakiih tashi miikwehciwenimihkwaapan ninkehteya'aaminaapaniik, wiinke hsa kii⁠ankwaahkite, kahkina ini kaakiih saakihtooyaank kiih⁠tako nihshiwanaatanoon. 
ISA.64.12	Tepencikeyan o'o tahsh kahkina e⁠ishihsek, shaakooc ina tahsh kimiitaakweyentam? Kaawiin ina tahsh kiwii noontaatihsii, ewii nana'ahshiyaank kaye ewii manaaci'ihsiwaank.
ISA.65.13	Miitahsh o'o kaaTipenciketc Kishemanitoo ehkitotc, “Inashke hsa naa ta⁠wiihsiniwak nintanohkii'aakanak, kiinawaa tahsh wiin kika noonteskatem; nintanohkii'aakanak kaye ta⁠minihkwewak, kiinawaa tahsh wiin kika noontayaapaakwem; nintanohkii'aakanak hsa ta⁠minwentamook, kiinawaa tahsh wiin kika akaci'ikoom. 
ISA.65.14	Nintanohkii'aakanak ote'iwaank ta⁠onci nikamowak ke⁠ahpiihci minwentamowaatc, kiinawaa tahsh wiin kika mawim ke⁠ahpiihci piikwentamek, kika piikote'em kaye. 
ISA.65.15	Kaakii onaapamakwaa nimpimaatisiimak hsa oka inwaataanaawaa kiwiinsowiniwaan maci'inaahpinemikoowin. Niin itahsh kaaMaawaci mashkawisiiyaan kika nihsininim, iki tahsh wiin kaa⁠na'ihtawiwaatc ninka miinaak oshki wiinsowin. 
ISA.65.16	Awenen hsa piko i'imaa ahkiink waah⁠kakwetwetc ci⁠shawentaakositc, Kishemanitoon kaa⁠tepweyentaakosinitc hsa oka kakwecimaan. Awenen itahsh waa‑ahpi wiintank kekoon, eshinihkaasonitc hsa kaa⁠tepweyentaakosinitc Kishemanitoon ta‑ahpimo. Ini hsa otaanaank kaakii ishi nihtaa maanshihsenk kaawiin ta⁠kihkentaakwahsinoonan, ta⁠waniihkenotewan kaye.”
ISA.65.18	Mooshak ihsa onci minwentamok, mooshak kaye onci ciihkentamok ini kaawii oshihtooyaan. Ninka ishihtoon hsa Ceroosalam 
ISA.65.19	 Keniin hsa piko wiinke ninka onci ciihkentam i'i onci Ceroosalam, iki kaye nimpimaatisiimak. Kaawiin hsa kaye awahshime miinawaa awiya ta⁠noontawaahsii ci⁠mawitc i'imaa Ceroosalamink, kaawiin kaye awiya ta⁠ishi shaakowehsii ci⁠naatamawintc. 
ISA.65.20	Apinoonciishak hsa kaye kaawiin ta⁠nipohsiiwak mekwaa apinoonciishenhsiwiwaatc i'imaa Ceroosalamink. Kahkina kaye awiyak ta⁠pimaatisiwak minihk kekiih pimaatisiwaahpan. Ikiweniwak hsa ninkotwaahk (100) ke⁠tahsopipoonwewaatc oshkaatisiink ta⁠inentaakosiwak. Kiishpin tahsh te⁠otihsaapantansikwaa ninkotwaahk ci⁠tahsopipoonwewaatc, mii hsa 'i e⁠kihkinawaasinaakwahk niin e⁠nana'ahsakwaa. 
ISA.65.21	Wiinawaa hsa piko oka taanotaanaawaan waahkaa'ikanan ke⁠oshihtoowaatc, wiinawaa piko kaye ta⁠ontancikewak kaashi kihtikaanaawaatc shoomina'. 
ISA.65.22	Kaawiin hsa awahshime ta⁠mahkamaahsiiwak waahkaa'ikanan kaa⁠oshihtoowaatc ci⁠taanotenikin, kaawiin awahshime kaashi kihtikewaatc pahkaan awiya' ta⁠ontancikehsiiwa'. Minihk hsa mihtik kaa⁠patahkisotc, mii hsa 'i minihk ke⁠pimaatisiwaatc nimpimaatisiimak; kaakii onaapamakwaa hsa oka ciihkentaanaawaa aaniin kaakii inanohkiiwaatc. 
ISA.65.23	Kaawiin hsa ishi anihshaa anohkiihsiiwak, oniicaanihsiwa' kaye kaawiin ta⁠wahsitaawihsehsiiwa'. KaaTipencikenitc hsa oka minohse'ikowaan wiinawaa piko, keni opiiwesiimiwaatc kaye ta⁠minohse'aawa'. 
ISA.65.24	Cipwaa hsa kanooshiwaatc, aasha ninka nahkwehtawaak, mekwaa kaye eh⁠kiikitowaatc aasha ninka noontawaak. 
ISA.65.25	 Ma'iinkan hsa pisaan oka wiiciwiihsiniimaan maanahcaanishenhsan, mihshipishiw hsa oka miicin mashkohsiini taapishkoo pishihki. A'a tahsh wiin kinepik paashkinehkamikoni oka miicin. Kaawiin hsa kekoon ta‑ayaahsinoon ke⁠nihshiwanaaci'iwemakahk, ke⁠wiihsakentamo'iwemakahk kaye i'imaa kihci waciink kaa⁠tanentaakosiwak,” ihkito kaaTipenciketc.
ISA.66.2	Niin iitok inaa nininciink ono kahkina ninkii onci oshihtoonan, miihsh kaakii ayaakin. Mii hsa wa'a kaa⁠ishpenimak, awiya kaa⁠tapahsenimotc, kaa⁠piikote'eyentank, kaa⁠nininkishkaatc e⁠noontank nintihkitowin.”
ISA.66.3	“Wiinawaa tahsh piko otoonaapantaanaawaa aaniin waa⁠ishihcikewaatc. A'a hsa awiya kaa⁠nihsaatc aape pishihkiwan ewii pakitinaahswaaketc, mii hsa enenimak taapishkoo awiya kaa⁠nihsaatc ininiwan. A'a hsa kaye kaa⁠pakitinaahswaaketc maanahcaanihshenhsan mii hsa eshinaakositc taapishkoo awiya kaa⁠poohkokwenaatc animoon. A'a hsa kaye kaa⁠pakitinank pahkweshikaniminan mii hsa 'i enentaakwaninik eh⁠pakitinank koohkoohshiwi miskwiini. A'a hsa kaye kaa⁠minaahsiketc mii hsa 'i enentaakwaninik eshihciketc taapishkoo e⁠anami'ehtawaatc manitoohkaanan. Wiinke hsa piko minwentamook e⁠ishihcikewaatc kekwaanihsakentaakwaninikin. 
ISA.66.4	Niin itahsh iko ninka onentamowaan aaniin keshi nana'ahsakwaa, ci‑ishihsewaatc iniweniwan kaa⁠naniisaanentamowaatc. Nintaanakiih kanoonaak aaniihsh, kaawiin itahsh awiya ninkii nahkwehtaakohsii, aanakiih kiikitoyaampaan, kaawiin awiya ninkiih pisintaakohsii. Mii hsa kaa⁠ishi maci'ishihcikewaatc enaahsamiiwak. Okii onentaanaawaa ewii ishihcikewaatc kaa⁠shiinkentamowak,” ihkito kaaTipenciketc.
ISA.66.5	Noontamowaahk kaaTipenciketc eninek, kiinawaa kaa⁠kohtaanentamowek otihkitowin, “Kiicihkiweyiwaak kaa⁠shiinkeniminekwaa, kaa⁠wiiciiwihsinowinekwaa kaye aaniihsh kikihtentamowaam kaaTipenciketc owiinsowin. Miihsh o'o eninekwaa, ‘Taka hsa kaaTipenciketc takihci inenimaa ci⁠waapantamaank kiminwentamowiniwaa!’ Wiinawaa hsa wiin ta‑akaci'aawak. 
ISA.66.6	Inashke tahsh antohtamok enihtaakwahk weti kihci ootenaank, kihci anami'ewikamikonk hsa tanihtaakwan! Mii hsa 'iwe kaa⁠inihtaakwahk kaaTipenciketc eh⁠kiiwe tipa'amawaatc kaa⁠shiinkenimikotc aaniin eshi kashkihtamaasonitc!”
ISA.66.8	Wiihkaa na awiya onoontaan o'o ci‑ishihsenik, kekoonan kaye ci⁠waapantank ci‑ishihsenikin? Konike hsa peshikwewaan pemaatisiwaatc ahkiink eyaawaatc peshiko kiishik ta⁠ohkonihtaawikiwak? Inashke hsa wiin Saayan 
ISA.66.9	Mii na tahsh e⁠ishihcikeyaan awiya e⁠otihsaapantamo'ak ci⁠nihtaawikinaawahsotc, ci⁠pakitinaahsiwakipan itahsh pisaan ci⁠nihtaawikinaawahsotc?” ihkito kaaTipenciketc.
ISA.66.10	“Wiici minwentamoontamok hsa Ceroosalam
ISA.66.10	ci⁠ciihkentamek kiinawaa kahkina kaa⁠saakihtooyek.
ISA.66.10	Wiinke onci ciihkentamok kiinawaa kaakii mawintamek.
ISA.66.11	Mii hsa 'i ke⁠inentaakwahk i'imaa ocoocoohshimink e⁠onci nooniyek,
ISA.66.11	ci⁠tepinawesiyek, wiinke hsa piko ci⁠tepi nooniyek
ISA.66.11	kaashi wenoocihtootc coocoohshaapooni.”
ISA.66.12	Mii hsa o'oweni kaaTipenciketc ehkitotc, “Kika miinininim hsa pisaanisiwin taapishkoo siipi pisaan kaa⁠pimiciwank. Kaashi wenootisiwaatc kaye kotak pemaatisiwaatc kika tepinaam ci‑inentaakwahk taapishkoo kaa⁠piiciciwank siipi. Mii hsa 'i ke⁠inentaakosiyek taapishkoo apinoonciish kaa⁠nooni'ikotc omaamaan, kaa⁠papaamiwinintc kaye, kaa⁠tatahkonintc kaye onciinkwanimaank. 
ISA.66.13	Taapishkoo hsa omaamaamaa kaa⁠na'entamo'aatc oniicaanihsan mii hsa inahke peshikwan keshi na'entami'inakook i'imaa Ceroosalamink. 
ISA.66.14	Ahpii tahsh o'o waapantaman ishihsek wiinke hsa kika minwentaam kite'iwaank, miihsh ci⁠ani maaciikiyek taapishkoo mashkohsiin. Miitahsh kaaTipenciketc ci⁠kihkentaakositc e⁠wiici'aatc otanohkii'aakana', ci⁠kihkentaminitc kaye i'i kaa⁠shiinkenimikotc onishkaatisiwin.”
ISA.66.15	KaaTipenciketc hsa tahsh piishaatc ta⁠ishkotewentaakosi, otootaapaanaahkwan pishipicicoohshink enentaakosinitc ewii nana'ahsaatc i'i neshki'ikotc otishkotem ewii aapacihtootc. 
ISA.66.16	Ishkoteni hsa, pashipa'ikewihkomaan kaye oka aapacihtoon ahpii kaaTipenciketc onaahkonaatc kahkina pemaatisinitc. Aahpici hsa ta⁠paahtiinowa' ke⁠nihsaatc.
ISA.66.17	Mii 'owe ehkitotc kaaTipenciketc, “Mii ohsha 'i aasha e⁠ocihcihsenik iki kaa⁠pehki'itisowaatc ewii anami'ehtawaawaatc pahkaan manitoo' ci⁠nihshiwanaaci'intwaa. Kaa⁠piminisha'waawaatc i'i eshaanitc eshi kihtikewintc kaa‑amwaanitc koohkoohsha', kihci waapikoshiihsha' kaye, ini kaye kekoonan kaa⁠manaa miicinaakaatenikin. Ta⁠nihshiwanaaci'aawa' hsa kaye i'i. 
ISA.66.18	Ninkihkenimaak iitok aaniin eshihcikewaatc, aaniin kaye eshi naanaakatawentamowaatc.”
ISA.66.18	“Aasha ohsha ocihcihseni ci⁠maawantoonakwaa kahkina kaa⁠pepahkaanwewaanakisiwaatc pemaatisiwaatc entahso ishikiishwewaatc. Miihsh ci⁠waapantamowaatc ninkihci inentaakosiwin ahpii piishaawaatc. 
ISA.66.19	Aaninta tahsh ninka pimaaci'aak. Miiwak itahsh iki ke⁠ishinisha'wakwaa eshi'ayaanitc kotak pemaatisinitc waahsa kaye minihsink kaa‑ayaanitc mahshi kaa⁠noontansinik eshi kihtentaakosiwak, mahshi kaye kaa⁠waapantansinik ninkihci inentaakosiwin, eshi mashkawentaakosiwak kaye. Miitahsh weti ke⁠ishaawaatc Taarshish 
ISA.66.20	Miiwak hsa iki ke⁠pikiiwewinaawaatc kiicipimaatisiiwa' ci⁠onciwinaawaatc eshi'ayaanitc kotak pemaatisinitc. Miiwa' itahsh i'i ke⁠inwaanaawaatc ke⁠miinikoowak. Mihtatimoo' hsa oka aapaci'aawaa', shoonshoomihtatimoo' kaye, pihkwaawikane mihtatimoo' kaye, miikaasowi otaapaanaahkwa', otaapaanaahkwa' iko kaye ci⁠piinaawaatc i'imaa kaa⁠ishi kihtentaakwaninik waciink Ceroosalamink. Mii hsa 'i ke⁠ishinaakosiwaatc taapishkoo tino Isriyalak kaa⁠piitoowaatc pahkweshikaniminan i'imaa kihci anami'ewikamikonk kaashi anami'e pehkakintenikin ahcikanink. 
ISA.66.21	Ninka kakiikinaak hsa aaninta ci⁠anami'ewikimaawiwaatc, aaninta kaye Liipaai kaa⁠ontahkaanesiwaatc ci‑inakinsowaatc,” ihkito kaaTipenciketc.
ISA.66.23	Mii hsa 'o kaaTipenciketc ehkitotc, “Entahso oshkakoocininitc hsa tipihkikiisihsoon, entahso Anwepiiwi kiishikaninik kaye kahkina entahswewaanakisiwaatc pemaatisiwaatc ninkapi naasihkaakook ci⁠animihkohtaawaatc eshi'ayaawak. 
ISA.66.24	 O'omaa tahsh ani onci maacaawaatc oka waapamaawaa' kaa⁠niponitc ci⁠pimihshininitc i'i kaakii shashiipihtawimitc. Ohkwe' kaye kaa‑amokonitc kaawiin ta⁠nipohsiiwa', kaawiin ta‑aahtawehsinini ishkoteni kaashi caakisonitc. Wiinke hsa ko okakwaanihsakinaakoni i'i ke⁠waapamikonitc Kaa⁠tahswewaanakisinitc pemaatisinitc,” ihkito kaaTipenciketc.
JER.1.1	Mii hsa 'oweni Ceramaaya 
JER.1.2	 KaaTipencikenitc hsa tahsh okiih kanoonikoon Ceramaaya mitaahshinihsopipoon (13) aasha minihk kii⁠kihciokimaawinitc Cosaayawan 
JER.1.3	 Miinawaa tahsh okiih kanoonikoon kaaTipencikenitc kii⁠ani kihciokimaawinitc ini Cosaaya okosihsan Cihooyahkim 
JER.1.4	Miitahsh o'o Ceramaaya 
JER.1.5	‘Cipwaa hsa oshi'inaan omihsataamaank aasha kikii kihkenimin, cipwaa nihtaawikiyan kaye pahkaan kikii inakimin, ekii onaapaminaan ci⁠tinowiyan kaa⁠kanootamawaawaatc Kishemanitoon ci⁠kakanoonatwaa pemaatisiwaatc.’ ”
JER.1.6	Miihsh o'o kaa⁠ishi nahkwehtawak, “Etatawe kikoohpaasom, Tepencikeyan Kishemanitoo, kaawiin ohsha ninihtaa kaakiikitohsii; nintapinoonciishiw iitok inaa.”
JER.1.7	Miitahsh o'o kaaTipenciketc kaa'ishitc, “Keko ihkitohken e⁠apinoonciishiwiyan. Misiwe hsa kika ishaa pemaatisiwaatc kaa⁠ishi'ayaawaatc ke⁠ishinisha'onaan, aaniin tahsh iko kaye eninaan mii hsa 'i ke⁠ihkitoyan. 
JER.1.8	Keko kaye kohsaahken awiya, niin ohsha ko kika wiiciiwin ci⁠naatamawinaan,” ninkii'ik kaaTipenciketc.
JER.1.9	Miitahsh kaaTipenciketc kaakiih shiipinihkenitc ekiih saaminank nintoon o'o ekii'ishitc, “Inashke hsa mii 'i e⁠miininaan aaniin ke⁠ihkitoyan. 
JER.1.10	Noonkom hsa kaa⁠kiishikahk kitonakimin ci⁠tipenimatwaa pemaatisiwaatc, okimaawiwinan kaye ci⁠nihtaa aanihsawewihtooyan, ci⁠nihtaa piikonaman kaye. Kika kashkihtoon kaye ci⁠nihtaa nihshiwanaacihcikeyan, ci⁠nihtaa shaakoocihtwaayan, ci⁠nihtaa onahkihcikeyan, ci⁠nihtaa kihtikeyan kaye.”
JER.1.11	KaaTipenciketc tahsh o'o ninkii ishi kakwecimik, “Ceramaaya 
JER.1.12	Miitahsh kaa⁠ishinahkwehtawitc, “Mii hsa 'i kwayahk kii‑ishinaman, ninanta kihkentaan ohsha taka tepwe ci‑ishihsekwen kaa⁠ihkitoyaan.”
JER.1.13	Miinawaa tahsh o'o ninkii'ik, “Wekonen hsa miinawaa weyaapantaman?” Miihsh o'o kaa⁠ishi nahkwehtawak, “Ahkihk hsa niwaapamaa kiiwetinonk inahke ehtashi onsotc, o'omaa inahke ewiih pishi kwanakohsetc.”
JER.1.14	Miitahsh kaaTipenciketc kaa'ishitc, “Kiiwetinonk hsa tapi oncii ke⁠nihshiwanaaci'iwemakahk, taapishkoo ahkihk kii⁠kwanakohsetc ta⁠ishinaakwan ke⁠nihshiwanaaci'ikowaatc o'omaa ahkiink eyaawaatc. 
JER.1.15	Niwiih kanoonaak ohsha aasha pemaatisiwaatc kiiwetinonk kaa⁠tashikimaawiwaatc, kihciokimaak hsa ta⁠pitakohshinook cipi onahtoowaatc otookimaawapiwiniwaan i'imaa kaashi ishkwaantemiwaninik Ceroosalam 
JER.1.16	Mii hsa 'i ewii onaahkonakwaa nimpimaatisiimak, onsaam aaniihsh noociko ishihcikewak e⁠wepiniwaatc, e⁠minaahsamawaawaatc kaye pahkaan manitoohkaana', e⁠anami'ehtawaawaatc kaye manitoohkaana' oninciiwank kaa⁠onci oshi'aawaatc. 
JER.1.17	Taka tahsh kiishiin, Ceramaaya ci⁠niipawiyan, ci‑ihkitoyan kaashi anooninaan ci'inatwaa; keko hsa tahsh kohsaahken, kika ishi'in kiishpin ci⁠sekisiyan wiiciiwatwaa. 
JER.1.18	Noonkom kaa⁠kiishikahk hsa kitishi'in taapishkoo kaa⁠soonkihcikaatek kihci ootena, taapishkoo waahkaayaapihkinikan kaa⁠osaawaapihkowank, kaa⁠mashkawaapihkowank aaswaahkwa'ikan kaye ci⁠miikaataman o'o kahkina ahki. Ci⁠miikaanatwaa kaye kihciokimaak, aanihkewikimaak, anami'ewikimaak, kahkina kaye pemaatisiwaatc ahkiink kaa‑ayaawaatc. 
JER.1.19	Kika miikaanikook hsa, kaawiin tahsh kika shaakooci'ikohsiik, aaniihsh niin kiwiiciiwin, niin kaye kika shaapwii'in,” ninkii'ik kaaTipenciketc.
JER.2.1	Miitahsh kaaTipenciketc kaakii'ishitc, 
JER.2.2	ci⁠wiintamawimak o'o otipaacimowin kahkina entahsopeshikonitc Ceroosalamink 
JER.2.2	“Nimaamihkaw ihsa kii⁠oshkaatisiyekipan
JER.2.2	aaniin kaa‑ahpiihci tepweyentaakosiyek,
JER.2.2	aaniin kaye kaa⁠ishi saaki'iyek
JER.2.2	taapishkoo ihkwe kaa⁠wiitiketc kaashi saaki'iwetc.
JER.2.2	Ekii ishi piminisha'oyek kaye pikwatahkamik,
JER.2.2	weti ahkiink awaac kaakiih kihtikaatehsinok.
JER.2.3	Isriyalak kiinawaa ohsha ehta ko kitipinawewisiimininim,
JER.2.3	taapishkoo kaatoocikaatekin nihtam kaamooshakinikaatekin kaakihtikaatekin.
JER.2.3	Kahkina hsa ninkii ishinisha'amawaak ci⁠kakwaatakihtoowaatc,
JER.2.3	ci⁠kihci wahsitaawihsewaatc kaye iki kaakii maanshipininekwaa,”
JER.2.3	ihkito kaaTipenciketc.
JER.2.4	Taka noontamowaahk kaaTipenciketc ehkitotc, kiinawaa Cekapoonk 
JER.2.5	Mii hsa 'oweni kaaTipenciketc eninek,
JER.2.5	“Aaniin itahsh iinsan kikehteya'aamiwaak eshi anaamimiwaatc?
JER.2.5	Wekonenini tahsh kaah⁠tootaakowaatc cikii nakashiwaahpan?
JER.2.5	Wiinawaa ohsha piko okiih piminisha'waawaa' manitoohkaana' kekoon enentaakosihsinik,
JER.2.5	miihsh iko kewiinawaa kaawiin kekoon kii⁠ani inentaakosihsiiwak.
JER.2.6	Kaawiin itahsh kanake ninkiih papaapisiskenimikohsiik,
JER.2.6	aanawiin Iicipahkiink ekii onci saakiciwinakwaapan
JER.2.6	ekii ishiwinakwaa ci⁠shaaposhkaawaatc pikwatahkamik,
JER.2.6	ahkiink kaye eshi papaahtenik, kaashi wawaanaanik kaye.
JER.2.6	Ekiih shaapowinakwaa ahkiink eshi papaahtenik,
JER.2.6	eshi naniisaanentaakwaninik kaye,
JER.2.6	awiyan kaye eshi pimi ayaahsinik, awiyan kaye eshitaahsinik?
JER.2.7	Ninkiih piinaak hsa ahkiink kekoon eshi wenci nihtaawikininik,
JER.2.7	ci⁠miiciwaatc shiiwimiiciman, kekoon kaa⁠wenooci nihtaawikininikin i'imaa.
JER.2.7	Tekwac itahsh okii nihshiwanaacihtoonaawaa nintahkiim;
JER.2.7	ekii wiinentaakohtoowaatc ahkiini tepinawewisiwak.
JER.2.8	Kaawiin kanake anami'ewikimaak cikii ihkitowaatc,
JER.2.8	‘Aanti tahsh inaa eyaatc kaaTipenciketc?’
JER.2.8	Iki hsa kaa⁠noocihtoowaatc onahshowewin kaawiin ninkii kihkenimikohsiik.
JER.2.8	Kaa⁠niikaanisiwaatc hsa ninkii macitootaakook,
JER.2.8	kaa⁠kanootamaakewaatc hsa kaye
JER.2.8	tekwac Peyal manitoohkaanan okiih kanootamawaawaan,
JER.2.8	eh⁠piminisha'amowaatc kekoonan enaapatahsininikin.”
JER.2.9	Miihsh iwe kaani ihkitotc kaaTipenciketc,
JER.2.9	“Miitahsh miinawaa ci⁠wiintamaan aaniin waa⁠inaahkoninakook,
JER.2.9	aaniin kaye waa⁠inaahkonakwaa kiniicaanihsiwaak keni oniicaanihsiwaatc.
JER.2.10	Ninkaapii'anonk hsa inahke ishaak eshi'ayaak minihs Saaiparahs,
JER.2.10	ishinisha'ohk kaye awiya ci‑ishaatc Kiitar ahkiink waapanonk inahke.
JER.2.10	Miihsh ci⁠kihkentamek wiihkaa kekoon o'o otaanaank ekiih pi ishihsehsinok.
JER.2.11	Kaawiin hsa wiihkaa kotak pemaatisiwaatc
JER.2.11	otaanci'aahsiwaawaa' omanitoomiwaa',
JER.2.11	aanawiin tepwe e⁠manitoowihsinik.
JER.2.11	Nimpimaatisiimak itahsh otaanci'aawaan Kehci inentaakosinitc,
JER.2.11	tekwac e⁠anami'ehtawaawaatc manitoohkaana' kekoon enaapatisihsinik.
JER.2.12	Miitahsh kaakiih kanootamaan kiishik
JER.2.12	ci⁠koshkohsek ci⁠kakwaanihsakentaakwahk,
JER.2.12	wiinke kaye ci⁠maamahkaatentaawahk.
JER.2.13	Niishwayek hsa nimpimaatisiimak ishi macitootamook:
JER.2.13	ekii nakashiwaatc, niin iitok i'i nipi kaa⁠moohkiciwaninik
JER.2.13	kaa⁠pimaatisiishkaakemakahk,
JER.2.13	wiinawaa tekwac e⁠waanihkaatamowaatc ahsiniiwi ahtoopaanan,
JER.2.13	kaa⁠taashkishkaanikin wencikawininikin.”
JER.2.14	“Kaawiin ohsha Isriyalak tinowihsiiwak kaa⁠kakwaatakanohkii'intwaa,
JER.2.14	kaawiin i'i nahke kii‑ishi nihtaawikihsiiwak!
JER.2.14	Wekonenini tahsh wenci wehsaani'ikowaatc kaa⁠shiinkenimikowaatc?
JER.2.15	Mihshipishiink hsa enwehkaasowa' e⁠nenkimonotaakowaatc.
JER.2.15	Otahkiimiwaa kaye wiinke nihshiwanaasinaakohcikaateni;
JER.2.15	otootenaamiwaan kaye wawiinke ekiih caakisikaatenikin ekii nakacikaatenikin.
JER.2.16	Ininiwa' hsa Mempihs
JER.2.16	okiih pashkoshamaakowaa' ohtikwaaniwaan.
JER.2.17	Kiinawaa iitok o'o kaa⁠tootaasoyek
JER.2.17	ekii nakanek kaaTipenciketc kiKishemanitoomiwaa
JER.2.17	mekwaa ehpi pimiwininekipan.
JER.2.18	Wekonen itahsh wenci ishaayek Iicipahkiink
JER.2.18	e⁠awi minihkweyek nipi weti Naayal 
JER.2.18	Wekonen kaye wenci ishaayek Ahsiiriya 
JER.2.18	e⁠anta minihkweyek nipi weti Iyoohparetiis 
JER.2.19	Kimaci'ishiwepisiwiniwaan hsa piko kika nana'ahsikom,
JER.2.19	kaashi asheshkaayek hsa piko kika maamiinonikom.
JER.2.19	Naanaakatawentamok itahsh ci⁠kakwe kihkentamek
JER.2.19	aaniin ehpiihci wiihsakentaakwahk,
JER.2.19	ehpiihci noociko kaye inentaakwahk ekii nakanek
JER.2.19	kaaTipenciketc kiKishemanitoomiwaa,
JER.2.19	awaac iko e⁠kohshihsiiwek,”
JER.2.19	ihkito kaaTipenciketc kaaMaawaci mashkawisiitc.
JER.2.20	“Mewisha hsa kiinawaa Isriyalak
JER.2.20	kikii aanawentaam eshi kashki'ewisiyaan,
JER.2.20	ekii inentansiwek kaye ci⁠na'ihtawiyek, ci⁠anami'ehtawiyek kaye.
JER.2.20	Entahsinkin hsa eshpatinaakin
JER.2.20	eshi'ayaawaatc entahshiwaatc eniipiihshiwiwaatc mihtikook,
JER.2.20	mii hsa i'imaa entashi pihshikwaacihcikeyek.
JER.2.21	Kikii kihtikaanininim hsa maawac ekii minonaakosiyek
JER.2.21	ekii aapacihtooyaan maawac sasekaa kihtikaanenhsan.
JER.2.21	Aaniin itahsh inaa noonkom wenci shiinkenimiyek
JER.2.21	e'ani tinowiyek kekoon enentaakosihsik mihtik.
JER.2.22	Mihsawaa hsa ko kisiihsipacikanan aapacihtooyan,
JER.2.22	kisiipiika'ikan kaye ahpii kisiipiikiiyan,
JER.2.22	keyaapi hsa ninka waapantaan
JER.2.22	ci⁠naasaapinaakwahk kimacitootamowin,”
JER.2.22	ihkito kaaTipenciketc Kishemanitoo.
JER.2.23	“Aaniin itahsh keshi ihkitoyekipan,
JER.2.23	‘Kaawiin ohsha niwiinentaakosihsiimin,
JER.2.23	kaawiin nimpiminisha'waahsiwaanaan Peyal manitoohkaan!’
JER.2.23	Inashke kaa‑ayintiyek weti pahsatinaank,
JER.2.23	aaniin kaye kaa⁠ishihcikeyek.
JER.2.23	Mii hsa eshihcikeyek taapishkoo noonshe pihkwaawikane mihtatim
JER.2.23	kaa‑aamanoosotc kaa⁠papaamipahtootc.
JER.2.24	Taapishkoo pikwaci maanshimihtatim
JER.2.24	kaa⁠nakaci ayaatc pikwatahkamik,
JER.2.24	kaa⁠nanaantomaanciketc enaanimaninik e⁠mihsawencike manci'otc,
JER.2.24	kaawiin hsa awiyan otaa kashkihtoohsiini
JER.2.24	ci⁠nakaashkaakotc kii⁠aamanoosotc.
JER.2.24	Ayaape' hsa entawenimikotc
JER.2.24	kaawiin memwehc ta⁠noontehshimoonohsiiwa',
JER.2.24	ahpii ohsha aamanoosonk oka atimikoo'.
JER.2.25	Keko hsa noontehsitehshimoonohkek
JER.2.25	ci⁠paahtekwantashkweyek kaye
JER.2.25	naacipa'iwaanekwaa kotak manitook.
JER.2.25	O'o tahsh kitihkitom,
JER.2.25	‘Kaawiin ohsha nintaakii kiiweshkaahsiimin,
JER.2.25	nisaaki'aanaanik ohsha mayaki manitook,
JER.2.25	miiwak hsa iki ke⁠piminisha'wankitwaa,’ e⁠ihkitoyek.”
JER.2.26	“Taapishkoo hsa okimoocishk kaashi akacitc kii⁠kaahcitinintc, mii hsa 'i peshikwan Isriyalak keshi akaciwaatc. I'i kaye okihciokimaamiwaa', otaanihkewikimaamiwaa' kaye, otanami'ewikimaamiwaa', kenootamaakowaatc kaye ta‑akaciwa'. 
JER.2.27	Mii 'i iitok enek mihtik, ‘Kiin ohsha nintetenaan.’ O'o tahsh wiin ahsin e'inek, ‘Kiin ohsha wenci nihtaawikiyaank.’ Mii hsa 'i ekii nakashiwaatc, kaawiin tekwac nimpi naasihkaakohsiik. Shaakooc itahsh maanshihsewaatc mii 'i ke⁠ihkitowaatc, ‘Taka ampe pi⁠naatamawihshinaam!’ ”
JER.2.28	“Aaniinti tahsh iki manitoohkaanak kaakii oshihtamaasoyek? Inashke miiwak iki ke⁠pasikwiiwaatc ci⁠naatamawinekwaa ahpii maanshihseyek! Kiinawaa Coota 
JER.2.29	Wekonen itahsh kekoon wenci ishi anaamimiyek? Kahkina ohsha kaa⁠tahshiyek kishashiipihtawim,” ihkito kaaTipenciketc. 
JER.2.30	“Mii hsa 'i ishi anihshaa kii⁠nana'ahsininakook; kaawiin kipakitinihsiim ci⁠miinonininakook. Kinihsaawaak hsa kaye kaa⁠kanootamawiwaatc eh⁠tootawekwaa taapishkoo mihshipishiw kaashi nihshiwetc. 
JER.2.31	Kiinawaa noonkom kaa⁠pimaatisiyek, pisintamowaahk ehkitotc kaaTipenciketc. Mii na 'i enentaakosiihtawininakook taapishkoo pikwatahkamik, ahki kaa⁠kihci kashkiitipihkahk? Wekonenini tahsh nimpimaatisiimak wenci ihkitowaatc, ‘Pisaan hsa ko waa⁠ishihcikeyaank nintishihcikemin, kaawiin awahshime kika pi naasihkaakoohsii!’ 
JER.2.32	Ta⁠waniihke na oshkiniikihkwe onaapishkikanan? Komaa kaye a'a kaawii oshkihkwewaasotc owaniihkenotaan keshi waweshi'ohpan? Shooshkwaac itahsh wiin nimpimaatisiimak kaawiin ta⁠wiintehsinini minihk aasha weniihkenotawiwaatc. 
JER.2.33	Etatawe hsa kinakaciim eh⁠maci minwenimiweyek, mii hsa imaa maawac meci'ishiwepisiwaatc ihkwewak wenci kihkinawaapaminekwaa. 
JER.2.34	I'imaa hsa kaye kikikishkikaniwaank ishi akwaahkatooteni omiskwiimiwaa iki ehta ketimaakisiwaatc kekoon eshi anaamentaakosihsikwaa, kaawiin wiin iki okimoocishkak.”
JER.2.34	“O'o tahsh kahkina e⁠ishihcikeyek, 
JER.2.35	mii hsa 'i shaakooc ehkitoyek, ‘Kaawiin iitok kekoon nintishi anaamentaakosihsii; kaawiin ninishki'aahsiitok,’ e⁠ihkitoyek. Miitahsh kaawii onci onaahkonininakook onsaam aaniihsh kitihkitom kekoon e⁠ishi mamaashiihsiwek. 
JER.2.36	Wekonen itahsh wenci papaami ayaayek ehpapaa aancihtwaayek? Iicipahkiink 
JER.2.37	Iicipahkiink hsa onci maacaayek mii hsa 'i peshikwan keshi acitawihkweniyek ci⁠akaciyek, aaniihsh niin nintaanawenimaak iki kaa⁠tepweyenimekwaa. Kaawiin kanake kekoon kika ishi wiici'ikohsiiwaak.”
JER.4.1	Miitahsh o'o kaaTipenciketc ehkitotc, “Kiinawaa Isriyalak 
JER.4.2	kiishpin kaye wiih⁠tepweyek, weweni kaye wii‑ihkitoyek, kwayahk kaye wii‑ihkitoyek, miitahsh pisaan ci⁠ahpimoyek o'o ci‑ihkitoyek, ‘KaaTipenciketc hsa kaashi pimaatisitc.’ Kotak itahsh pemaatisiwaatc oka onci shawenimikowaan kaaTipencikenitc, miihsh kaye ci⁠onci miikwehciwenimaawaatc.”
JER.4.4	Kihkinawaaci'itisok, kihkinawaacihtook kaye kite'iwan eh⁠pakitinintisoyek eshi'ayaatc kaaTipenciketc kiinawaa pemaatisiyek eyaayek Coota ahkiink, Ceroosalamink kaye. Kiishpin itahsh i'i ishihcikehsiwek, mii hsa 'i ninishkaatisiwin ishkotenk enentaakwahk ci⁠kihkentaakwahk, onsaam aaniihsh noociko kipi ishihcikem. Kaawiin itahsh awiya oka aahtawe'ansiin.”
JER.4.5	“Wiintamaakek hsa Coota ahkiink, Ceroosalamink kaye o'o ci‑ihkitoyek,
JER.4.5	‘Noontaakohtook pootaacikan misiwe o'omaa ahkiink;’
JER.4.5	enikohk shaakowek o'o ci‑ihkitoyek,
JER.4.5	‘Taka maamaw ampeyohk, taka ahpa'iwetaa ini kaa⁠soonkihcikaatekin kihci ootenawan.’
JER.4.6	Weti hsa nahke Saayanink 
JER.4.6	Maaciipa'iwek ci⁠pimaatisiyek, keko ontamiihkek.
JER.4.6	KaaTipenciketc ohsha opiicinisha'aan ke⁠nihshiwanaaci'ikowank kiiwetinonk ci⁠onciinik.
JER.4.6	Wiinke hsa piko ta⁠kihci nihshiwanaacihcikemakanini.
JER.4.7	Taapishkoo hsa mihshipishiw waashink kaa⁠pionci saaka'ank;
JER.4.7	mii hsa 'i ke⁠inentaakositc ke⁠nihshiwanaaci'aatc pemaatisinitc kaapi maacaatc.
JER.4.7	Coota ahkiink hsa tashi takohshin ewii nihshiwanaacihtootc,
JER.4.7	ini kaye otootenaamiwaan i'imaa eyaanikin.
JER.4.7	Kaawiin itahsh awiyan i'imaa ta⁠ishitaahsiiwan.
JER.4.8	Pihsihkamok hsa tahsh ahsapatapiiwekinoon ci⁠mawiyek, ci⁠maanentamek kaye;
JER.4.8	kaawiin aaniihsh eshi aahkokitaasotc kaaTipenciketc kinakanikowaahsiimin,”
JER.4.8	mii 'owe eninek kaaTipenciketc.
JER.6.16	Mii hsa o'oweni ehkitotc kaaTipenciketc, “Inashke eshi niinkatawaamohk miihkana ishi niipawik ci⁠ayinaapiyek; ci⁠kakwetweyek eshi pimamohk kehte miihkana. Kakwetwek aaniin i'i wenishihshik miihkana, miihsh i'imaa ishi pimohsek, miitahsh ci⁠mihkamek keshi anwepiwaatc kitahcaahkowaak.”
JER.6.16	“Tekwac itahsh o'o kitihkitom, ‘Kaawiin i'imaa niwii ishi pimohsehsiimin.’ 
JER.6.17	Ninkii onahsaak hsa ke⁠ahshawaapiihtamawinekwaa ekii'ininakook, ‘Antohtamok aaniin ke⁠inihtaakwanokwen pootaacikan.’ Miitahsh o'o kaa⁠ihkitoyek, ‘Kaawiin niwiih pisintansiimin.’ ”
JER.6.18	“Kiinawaa tahsh kotak pemaatisiyek, noontamok ci⁠kihkentamek aaniin keni ishihsewaatc nimpimaatisiimak. 
JER.6.19	Taka o'o ahki ta⁠pisintamoomakan ewiih piitaawak ke⁠nihshiwanaaci'ikowaatc oko pemaatisiwaatc, aaniihsh otishihcikewiniwaank onci kashkihtamaasowak, eh⁠pisintansikwaa kaye nintihkitowinan, e⁠aanawentamowaatc kaye nintoonahshowewin. 
JER.6.20	Aaniin itahsh ke⁠inaapacihtooyaampaan minaahsikan wenciik Shiipa 
JER.6.21	Miitahsh o'o kaaTipenciketc wenci ihkitotc, “Ninka ahtaawaanan hsa ke⁠pisokeshkaakowaatc oko pemaatisiwaatc. Otetemaak, okosihsimaak hsa ko kaye mii 'imaa keshi pisokehshinowaatc. Kaa⁠wiiciintaatiwaatc, kaa⁠saaki'itiwaatc kaye mii 'imaa keshi nihshiwanaatisiwaatc.”
JER.6.22	Mii hsa 'oweni kaaTipenciketc ehkitotc, “Inashke hsanaa kiiwetinonk inahke pemaatisiwaatc pi⁠onciiwak, meshkawentaakosiwaatc eh⁠kiishiiwaatc ewii miikaasowaatc misiwehkamik wenciiwaatc. 
JER.6.23	Mihtikwaapii' hsa, ciipowepinikanan kaye otahkonaanaawaan; wiinke aahkwiihkaasowak, kaawiin kaye awiyan ci⁠manaaci'aawaatc. Taapishkoo hsa kihcikam kaa⁠inihtaakwahk mii hsa 'i enihtaakwaninik eh⁠pimiwanepa'ikowaatc mihtatimoo'. Oshikaapawiwak ewii miikaatamowaatc Ceroosalam.”
JER.6.24	Miitahsh o'owe ehkitowaatc pemaatisiwaatc, “Ninkii noontaamin hsa iki eh⁠tashimintwaa, miihsh kaa⁠onci shashenihkekaapawiyaank. Wiinke hsa piko nintocaanimentaamin, taapishkoo ihkwe kaashi wiihsakentank kiiwii nihtaawiki'aawahsotc. 
JER.6.25	Kaawiin hsa kanake ko mihshawahkamik ci‑ishaayaank, kaawiin kaye ci⁠pimohseyaank miihkanaahkaank, aaniihsh kaa⁠shiinkenimiyamintwaa otayaanaawaan pashipa'ikewihkomaanan, misiwe piko eh⁠tanentaakwahk naniisaanisiwin,” ihkitowak pemaatisiwaatc.
JER.6.26	Miihsh ehkitotc kaaTipenciketc, “Kiinawaa nimpimaatisiimak, pihsihkamok itahsh ahsapatapiiwekinoon ahkahkashenk cishi tihtihtipiiyek. Wiinke hsa kihci mawik taapishkoo kaashi mawimintc kaa⁠mihci peshiko'intc okosihsimaa, aaniihsh kaa⁠nihshiwanaaci'iwetc kika sesakooci miikaanikowaak. 
JER.6.27	Ceramaaya, kiin kitinakimin taapishkoo kaa‑anta kihkentamowaatc piiwaapihk, nimpimaatisiimak itahsh piiwaapihkwahsiniink, ci⁠naanaakaci'atwaa, ci⁠anta kihkenimatwaa kaye aaniin eshi pimaatisiwaatc eshihtwaawaatc. 
JER.6.28	Kahkina hsa ko kakiipaaci ayaawak eh⁠shashiipihtamowaatc, e⁠nihtaa papaatashinkewaatc. Taapishkoo osaawaapihkonk, piiwaapihkonk kaye e⁠ahpiihci mashkawisiwaatc. 
JER.6.29	Taapishkoo pootawaanaapihk kaa⁠kihci kishaapihkitek eh⁠kakwe kisiiyaahkisikaatek wiinaya'iin i'imaa ishkotenk, miihsh ishi anihshaa iinsan eh⁠tootawakwaa nimpimaatisiimak; aaniihsh kaawiin kashkihcikaniwihsiiwak omacaatisiik i'imaa ci⁠onci kisiiyaahkisontwaa. 
JER.6.30	Mii hsa 'i ke'inintwaa, kaa‑aanawencikaatek waapaapihko shooniyaa waapihk, aaniihsh kaaTipencikenitc okii aanawenimikowaan.”
JER.7.1	Ceramaaya 
JER.7.2	“Maacaan awi niipawin kaashi ishkwaantemiwank kihci anami'ewikamik o'o ci‑ihkitoyan, ‘Noontamowaahk aaniin eninek kaaTipenciketc, kiinawaa kahkina pemaatisiyek Coota 
JER.7.3	Mii hsa 'oweni kaaTipenciketc kaaMaawaci mashkawisiitc, Isriyalak 
JER.7.4	Keko tahsh wiin tepwehtankek ini wanikiishwewinan o'o tahsh ci‑ihkitoyekipan, ‘Mii hsa 'i pisaan ci⁠ayaayank. Mii hsa 'oweni kaaTipenciketc otanami'ewikamik, mii hsa 'oweni kaaTipenciketc otanami'ewikamik, mii hsa 'oweni kaaTipenciketc otanami'ewikamik.’ ”
JER.7.5	“Taka tahsh tepwe aancihtooyek kitishiwepisiwiniwaan, kaa⁠nihtaa ishihcikeyek kaye, weweni tahsh kaye tootawihkwak kiicipimaatisiiwaak. 
JER.7.6	Keko kaye wehsaani'aahkekwaanik kaa⁠mayakisiwaatc, kwiiwahshishaanak, ihkwewak kaye kaa⁠kwiiwahshisiwaatc, keko kaye nihsaahkekwaanik kekoonini kaashi anaamentaakosihsikwaa. Keko kaye piminisha'waahkekwaanik manitoohkaanak ke⁠onci nihshiwanaatisiyek. 
JER.7.7	Kiishpin tahsh i'i ishihcikeyek, miitahsh i'i ci⁠pakitininakook pisaan o'omaa ahkiink ci‑ishitaayek kaakii miinakwaapan kikehteya'aamiwaapaniik nehpic ci⁠ayaawaatc.”
JER.7.8	“Inashke tahsh mii 'i eshihcikeyek, eh⁠tepwehtamek wanikiishwewinan kekoon kaa‑ahpiihtentaakwahsinokin. 
JER.7.9	Eh⁠kiimootiyek, e⁠nihshiweyek, e⁠pihshikwaatisiyek, eh⁠kiiwanimoyek kaye kii⁠ahpikiikitoyek, e⁠minaahsamawek kaye manitoohkaan Peyal 
JER.7.10	Miitahsh eshi piishaayek eh⁠piniipawiyek kaashi ayaayaan nintanami'ewikamikonk niwiinsowin kaa⁠tanentaakwahk e⁠ihkitoyek, ‘Kaawiin hsa kekoon ninka ishihsehsiimin o'o kaa⁠ishihcikeyaank!’ 
JER.7.11	 O'owe na tahsh niwaahkaa'ikan niwiinsowinink kaashi ahpinihkaatek kika ishinaakohtoom taapishkoo kaa⁠ishitaawaatc okimoocishkak? Niwaapantaan ohsha i'i kaa⁠ishihcikeyek, ihkito kaaTipenciketc. 
JER.7.12	 Inashke weti ishaak Shaailoo 
JER.7.13	Noonkom itahsh onsaam kahkina ono e⁠ishi macitootamek, paahtiinwaa ohsha kitaanakiih kanoonininim kaawiin tahsh kikiih pisintansiim, aanakiih kanooninakook kaye kaawiin kikii nahkwehtawihsiim. 
JER.7.14	I'i hsa tahsh kaakii ishihcikeyaan weti ootenaank Shaailoo ecikaatek, mii hsa peshikwan noonkom ke⁠tootamaan i'i niwaahkaa'ikan niwiinsowinink kaa‑ahpinihkaatek kaa‑ahpenimonotamek, kaakii miininakookipan, kaakii miinakwaapan kaye kikehteya'aamiwaapaniik. 
JER.7.15	Ninkoci hsa kika inaamwa'oninim kaashi ayaayaan ewiih tootawinakook taapishkoo kaakiih tootawakwaa kahkina kaa⁠wiici onciimekwaa pemaatisiwaatc Iihpariyamink 
JER.7.16	KaaTipenciketc kii‑ihkito, “Ceramaaya, keko tahsh anami'ehtamawaahken oko pemaatisiwaatc, keko kaye mawimaahken ci⁠anami'ehtamawatwaa, keko kaye niin anami'ehtawishihken, kaawiin kika noontawihsinoon. 
JER.7.17	Kaawiin ina kiwaapantamowaahsiin aaniin eshihcikewaatc eshi waootenawaninik Coota ahkiink, eshi mamiihkanawaninik kaye i'imaa Ceroosalamink? 
JER.7.18	 Inashke apinoonciishak maamooshakinihsewak, otetemaak itahsh pootawewak, ihkwewak kaye omaamaakonaawaan e⁠pahkweshikanihkewaatc e⁠oshihtamawaawaatc kiishikowi okimaahkwen.
JER.7.19	Niin ina tahsh kaa⁠kakwe nishki'iwaatc?” ihkito kaaTipenciketc. “Wiinawaa iitok iko kaa⁠maanshi tootaasowaatc, wiinawaa piko e⁠akaci'itisowaatc.”
JER.7.20	Miitahsh kaaTipenciketc kaaMaawaci mashkawisiitc wenci ihkitotc, “Miitahsh intawaa ninka siikinaan kaa‑aahkwentaakwahk ninishkaatisiwin i'imaa kihci anami'ewikamikonk, eshi'ayaawaatc kaye pemaatisiwaatc, aya'aawihshak kaye. Mihshawahkamik kaye eshi mihtikohkaak, eshi'ayaakin kaye kaa⁠nihtaawikihkin kekoonan mihtahkamik. Miitahsh ninishkaatisiwin taapishkoo kaa‑ankwaahkitek kahkina kekoon, kaawiin kanake ta‑aahtawe'ikaatehsinoon.”
JER.7.21	Miitahsh o'o eni'ihkitotc kaaTipenciketc kaaMaawaci mashkawisiitc Isriyalak 
JER.7.22	Ahpii hsa kii⁠saakiciwinakwaapan kikehteya'aamiwaapaniik weti Iicipahkiink 
JER.7.23	Miitahsh wiin o'oweni kaa⁠inaahkonakwaapan: Na'ihtawihshik, niin hsa tahsh kika oKishemanitoomim, kiinawaa kika opimaatisiimininim; cishi pimohseyek kahkina kaa⁠inaahkonininakook, miihsh wiinke ci⁠minohseyek. 
JER.7.24	Shaakooc itahsh kaawiin ninkii na'ihtaakohsiik, kaawiin kaye kiih⁠papaamihtansiiwak. Wiinawaa hsa piko eshi kakiipaaci ayaawaatc kii‑ishihcikewak eshi maci mihsawentamoomakaninikin ote'iwaan. Nahpaac inahke kii‑ishi maaciishkaawak, kaawiin wiin niikaanaya'ii inahke. 
JER.7.25	Ahpii hsa eh⁠kiishikaninik weti otaanaank kaakiih saakiciwinakwaapan kikehteya'aamiwaapaniik Iicipahkiink piinihsh itahsh o'o ishi ahpii, paahtiinwaa iitok kitaanakiih paahpiicinisha'amawininim kahkina nintanohkii'aakanak kaa⁠kanootamawiwaatc. 
JER.7.26	Shaakooc itahsh kaawiin kikiih pisintawihsiim, waawiish iitok ekiih pisintamowekopanen. Mii hsa 'i enentaakosiyek e⁠nihtaa shashiipihtamek, nawac kiinawaa awahshime e⁠kihci maci'ishihcikeyek ahpiihc wiin kikehteya'aamiwaapaniik.”
JER.7.27	Ceramaaya 
JER.7.28	Miitahsh ke'inatwaa, “Miiwak ihsa iinsan oko pemaatisiwaatc kaa⁠na'ihtawaahsikwaa kaa⁠tipenimikowaatc oKishemanitoomiwaan, kaa⁠papaapisiskentansikwaa kii⁠maamiinomikowaatc. Mii hsa 'i iinsan tepwewin kii⁠aanihsek, kaawiin kanake awahshime ci⁠tashintek.”
JER.7.29	“Manishamok hsa tahsh kiinisihsiwaan, miihsh ishi wepinamoohkek,
JER.7.29	kaa⁠ina'amink kaye awiya kii⁠nipotc ina'amoohkek eshi papiihkwatinaak.
JER.7.29	Niin aaniihsh Tepencikeyaan nintaanawenimaak,
JER.7.29	niwepinaak kaye oko pemaatisiwaatc noonkom onsaam ninishki'ikook.”
JER.7.30	Mii hsa o'oweni kaaTipenciketc ehkitotc, “Iki hsa Coota 
JER.7.31	 Weti hsa Hinam 
JER.7.32	Inashke tahsh ninkotink ta⁠ocihci kiishikan ahpii i'i Toohpet awahshime ci‑ishinihkaatehsinok, komaa kaye Hinam pahsatinaank. Meshkwac itahsh Pahsatinaank Kaatashi nihsitink ta⁠ishinihkaate, miihsh i'imaa keshi ninkwa'waawaatc kaa⁠niponitc, Toohpet ecikaatenik aaniihsh kaawiin inkoci pahkaan ta⁠ishi tawaahsinini. 
JER.7.33	Iki tahsh ke⁠nipowaatc misiwe ta⁠piiwihshinook. Miitahsh i'imaa pinehshiinshak kaa⁠papaamihsewaatc, aya'aawihshak kaye ahkiink eyaawaatc ke⁠ontancikewaatc ci⁠amwaawaatc kaakii niponitc; kaawiin itahsh kaye awiyan oka osha'okohsiiwaan. 
JER.7.34	 Miitahsh i'i ci‑ishihcikeyaan o'o ahkiink pikwacaya'iink ci‑inentaakwahk. Mii kaye 'i ke⁠ishihcikeyaan ci⁠poonihsek kaa⁠nihtaa inihtaakwahk e⁠ciihkihtaakosinaaniwankipan, e⁠minwentamonaaniwankipan kaye ahpii kii⁠kihci wiitikewahkamikisinaaniwankipan i'imaa kaa⁠ishi pimohsenaaniwank Ceroosalamink, eshi ayootenaahkaak kaye i'imaa Coota ahkiink.”
JER.11.1	Miitahsh o'o Ceramaaya kaa'ikotc kaaTipencikenitc, 
JER.11.2	“Pisintan o'o kaa⁠kihci inentaakwahk ahshotamaakewin eshihsink ci⁠wiintamawatwaa Coota 
JER.11.3	Miihsh o'o keshi wiintamawatwaa e'ikowaatc kaaTipencikenitc Isriyalak 
JER.11.4	kaakii inakwaapan kikehteya'aamiwaapaniik ahpii kii⁠saakiciwinakwaapan Iicipahkiink 
JER.11.5	Miitahsh ci⁠mooshkine tootamaan kaakii ishi aayiici ahshotamawakwaapan kikehteya'aamiwaapaniik ewii miinakwaapan ahkiini kaa⁠wenootaninik, kaashi wenci nihtaawikininik kaye kekoon. Miihsh i'i ahki kiinawaa ke⁠tipinawewisiyek.’ Miitahsh emen kaakii ishi nahkwehtamaan.”
JER.11.6	KaaTipenciketc itahsh o'o ninkii'ik, “Wiintamaaken hsa ono kahkina kaaininaan i'imaa eshi mamiihkanaawank Ceroosalam, kaashi ayootenaahkaak kaye Coota ahki. Miihsh o'o ke⁠ihkitoyan, ‘Pisintamok aaniin eshihsink o'o kaa⁠kihci inentaakwahk ahshotamaakewin ci⁠piminisha'amek. 
JER.11.7	Ahpii hsa ko weti kaakiih saakiciwinakwaapan kikehteya'aamiwaapaniik Iicipahkiink piinihsh itahsh o'o ishi ahpii, mii hsa o'oweni kaakii nihtaa ayishi ayaankwaamimakwaapan, “Na'ihtawihshik.” 
JER.11.8	Kaawiin itahsh kanake cikiih pisintamowaatc, kaawiin kaye cikiih papaamihtamowaatc; mii hsa piko 'o aanciko kaa⁠ishihcikewaatc keshi kakiipaaci maci mihsawentamoomakaninikin ote'iwaan. Ekiih kanoonakwaapan hsa ci⁠kanawentamowaatc eshihsininik kaa⁠kihci inentaakwaninik ahshotamaakewin, kaawiin itahsh kii‑inentansiiwak. Miitahsh kaakiih tootawakwaa kahkina piko ci⁠pakamishkaakowaatc nana'ahsikoowinan kaa⁠oshipii'ikaatenikin i'imaa ahshotamaatii masina'ikanink.’ ”
JER.11.9	Miihsh o'o miinawaa kaa'ishitc kaaTipenciketc, “Iki pemaatisiwaatc Coota ahkiink wenciiwaatc, iki kaye Ceroosalamink eyaawaatc hsa kekoon inentamook ewiih tootawiwaatc. 
JER.11.10	Mii hsa 'i eshihcikewaatc eh⁠kiiwenotamowaatc okehteya'aamiwaapanii' kaakii ishi macitootaminitc, e⁠inentansikwaa ci⁠pisintamowaatc nintihkitowinan. Pahkaan manitoo' eh⁠piminisha'waawaatc, e⁠anohkawaawaatc kaye. Minciniishwewaan hsa ko Isriyalak, iki kaye Coota ahkiink wenciiwaatc kaawiin ishihcikehsiiwak kaakii onahtamawimakipan okehte'aya'aamiwaapanii' i'i kaa⁠kihci inentaakwaninik ahshotamaakewin.” 
JER.11.11	Miitahsh o'o kaaTipenciketc ehkitotc, “Ninka tootawaak hsa ci⁠kihci ishiwepisiwaatc ci⁠kashkihtoohsikwaa ci⁠shaapwiiwaatc. Aana hsa shaakowaashiwaatc, kaawiin hsa kanake ninka noontawaahsiik,” ihkito kaaTipenciketc.
JER.14.11	Miitahsh o'o kaaTipenciketc kaa'ishitc, “Keko hsa anami'ehtamawaahken ci⁠minohsewaatc oko pemaatisiwaatc. 
JER.14.12	Ahpii hsa mantawii'itisowaatc, kaawiin ihsa niwii noontawaahsiik shaakowaashiwaatc. Ahpii kaye pakitinamowaatc kaa‑ankwaahkitenikin tino pakitinikewinan, pahkweshikaniwi pakitinikewinan kaye, kaawiin ihsa niwii otaahpinamowaahsiinan. Tekwac itahsh niwiih tootawaak ci⁠pooni ayaawaatc ewii aapacihtaawak pashipa'ikewihkomaan, ci⁠noontehsewaatc miicim, ci⁠aahkosiwaatc kaye.”
JER.14.13	Miitahsh o'o kaa⁠ihkitoyaan, “Kaa⁠Maawaci mashkawisiiyan Tepencikeyan, o'o iitok kitinwe'ikook kaa⁠inwaanintisowaatc kaa⁠kanootamawihkwaa e⁠ihkitowaawatwen, ‘Kaawiin hsa kika waapantansiim ci⁠miikaatink, ci⁠noontehseyek kaye miicim. Kehcinaac hsa ko kika miinininim nehpic pisaan o'omaa ci⁠ayayaayek,’ ” e⁠ihkito'ihkwaa iinsan.
JER.14.14	Miitahsh o'o kaaTipenciketc kaa'ishitc, “Iki kaa⁠inwaanintisowaatc eh⁠kanootamawiwaatc kiiwanimowak i'i kaashi niikaani tipaacimowaatc niwiinsowin e⁠aapacihtoowaatc. Kaawiin ninkii ishinisha'waahsiik, cikii anoonakwaa kaye, kaawiin kaye nintoonci kanoonaahsiik. Wiinawaa hsa piko kaa⁠tashintamowaatc kaa⁠tepwewansininikin ishinamowinan, mamaantaawi anta kihkencikewinan kaye, manitoohkewinan kaye, owawaanentamowiniwaan kaye. 
JER.14.15	Niin hsa Tepencikeyaan mii hsa 'i waah⁠tootawakwaa iki kaa⁠inwaanintisowaatc eh⁠kanootamawiwaatc kaani wiintamowaatc aaniin wa‑ani ishiwepaninik niwiinsowinink, niin itahsh ekii ishinisha'waahsiwakwaa. Miihsh iinsan o'o e⁠ihkitowaakwen, ‘Kaawiin miikaasowinink kika onci nihsikoohsiimin, kaawiin kaye ta⁠noontehsehsinoon miicim o'omaa ahkiink,’ miiwak hsa iki pashipa'ikewihkomaanink ke⁠ontaahpinewaatc, ci⁠kawaskatewaatc kaye. Miihsh i'i nahke keshi pooni ayaawaatc! 
JER.14.16	I'i tahsh kaye pemaatisinitc kaa⁠niikaani wiintamawaawaatc mii 'i peshikwan inahke keshi nihsimintc. Owiiyawini hsa ta⁠ishi wepinikaateniwan i'imaa eshi mamiihkanaawaninik Ceroosalamink. Kaawiin hsa awiyan ta‑ayaahsiiwan ke⁠na'inikonitc. Mii hsa 'o kahkina ke⁠ishihsewaatc, tako kaye wiiwini, okosihsini, otaanihsini kaye. Miihsh ke⁠onci tootawakwaa aaniihsh wiinawaa piko o'o nahke ishi kashkihtamaasowak.”
JER.14.17	Miihsh kaaTipenciketc kaakii'ishitc ci⁠wiintamawimak pemaatisinitc aaniin eshi maanentamowak. Miihsh kaa⁠ihkitoyaan,
JER.14.17	“Taka hsa pisaan ninka oncikawaap entahso tipihk,
JER.14.17	entahso kiishik kaye, kaawiin wiihkaa ninka pooni mawihsii.
JER.14.17	Nimpimaatisiimak aaniihsh wiinke kii⁠maahki'aawak,
JER.14.17	taapishkoo awiyak kaa⁠kihci wiihsakakanaamintwaa.
JER.14.18	Mihshawahkamik hsa kii‑ishaayaan
JER.14.18	niwaapamaak ininiwak eh⁠pimihshinowaatc
JER.14.18	pashipa'ikewihkomaanink kaakii onci nihsintwaa!
JER.14.18	Kiih⁠piintikeyaan kaye ootena
JER.14.18	niwaapamaak pemaatisiwaatc eh⁠kawaskatewaatc!
JER.14.18	Kaa⁠kanootamaakewaatc, anami'ewikimaak hsa kaye
JER.14.18	ekii ocaanimiwaatc kaakiih papaa ishihcikewaatc
JER.14.18	i'imaa ahkiink kaa⁠kihkentansikwaa.”
JER.14.19	Tepencikeyan, mii na 'i wencitoo
JER.14.19	e⁠aanawenimatwaa Coota ahkiink eyaawaatc?
JER.14.19	Kishiinkenimaak ina Saayanink eyaawaatc?
JER.14.19	Wekonen itahsh wenci te kakwaataki'iyaank,
JER.14.19	miihsh eshi antawi'ikoohsiwaank?
JER.14.19	Pisaan ci⁠ayaayaank hsa ninkii ishi pakohsentaamin,
JER.14.19	kaawiin itahsh kekoon wenishihshink ci⁠otihsaapantamaank;
JER.14.19	ci⁠antawi'ikooyaank ninkii ishi mihsawentaaminaapan,
JER.14.19	tekwac itahsh kihci sekisiwin nintootihsikomin!
JER.14.20	Tepencikeyan, ninkihkentaamin hsa eshi maci'ishiwepisiyaank,
JER.14.20	kaakii ishi macitootamowaatc kaye ninkehteya'aaminaapaniik,
JER.14.20	tepwe hsa kikii macitootaakoo.
JER.14.21	Kiwiinsowinink onci maamihkawin kaakii ishi ahshotamawiyaank,
JER.14.21	keko wepinihshinaahkaank.
JER.14.21	Keko tootanken ci⁠akasinaakwahk Ceroosalam
JER.14.21	kaa⁠tanentaakwahk kehci inentaakwahk kitookimaawapiwin.
JER.14.21	Keko poonentanken kaakii ishi ahshotamawiyaankipan.
JER.14.22	Kaawiin iitok kotak ahkiink kaa⁠onciiwaatc
JER.14.22	manitoohkaanihshak okashkihtoohsiinaawaa ci⁠kimiwanohkewaatc!
JER.14.22	Kaawiin kaye eshkwaaht kiishikonk ta⁠onci kimiwansinoon.
JER.14.22	Tepencikeyan ninKishemanitoominaan,
JER.14.22	kiin ohsha kaa‑ahpenimonotaakooyan,
JER.14.22	kiin aaniihsh ono kahkina kaa⁠ishihcikeyan.
JER.15.2	 Ahpii tahsh kakwecimihkwaa aanti ke⁠ishaawaatc, mii hsa 'i ci⁠wiintamawatwaa aaniin enakwaa, ‘Mii hsa o'oweni kaaTipenciketc ehkitotc,
JER.15.2	“Aaninta hsa aahkosiwin oka nihsikonaawaa, mii 'i ke⁠ishihsewaatc,
JER.15.2	Aaninta kaye miikaasowinink ta⁠onci nihsaawak, mii 'i ke⁠ishihsewaatc,
JER.15.2	Aaninta hsa ta⁠kawaskatewak, mii 'i ke⁠ishihsewaatc,
JER.15.2	Aaninta hsa ta⁠maaciicikaniwiwak ci⁠tahkonintwaa, mii 'i ke⁠ishihsewaatc!” ’ ”
JER.15.3	“ ‘Miihsh o'o kaaTipenciketc ehkitotc, “Niiwayek hsa kekoon ninka onakintamowaanan ke⁠nihshiwanaaci'ikowaatc. Miikaatiwinink hsa ta⁠onci nihsaawak. Miihsh animoo' ci⁠maaciitaapaanikowaatc. Pinehshinsha' ishpimink pepaamihsenitc kaye ci⁠amokowaatc. Miitahsh kaye pikwaci aya'aawihsha' ci⁠kitamokowaatc eshi ishkwamintwaa. 
JER.15.4	 Miitahsh ke⁠tootawakwaa ci⁠kakwaanihsakinaakowaatc kahkina pemaatisinitc o'omaa ahkiink. Miihsh ke⁠onci tootawakwaa Hesihkaaya 
JER.18.1	Miitahsh o'o Ceramaaya 
JER.18.2	“Maacaan ishaaw owaahkaa'ikanink kaa⁠oshi'aatc waapikanahkihkwa', miitahsh ci⁠kihkentamo'inaan nintipaacimowin.” 
JER.18.3	Tepwe hsa ninkii ishaawaan eshi owaahkaa'ikanitc, miihsh weti kaa⁠ishi waapamak ehtananohkiitc kaa⁠oshi'aatc waapikanahkihkwa' eh⁠kishipaawepishkank i'imaa kaa⁠tashi oshihtootc kekoonini.
JER.18.4	Iniweniwan hsa tahsh ahkihkwan kaakiih tashiihkawaatc kiih⁠piikonaakosiwan; miitahsh i'i i'imaa miinawaa pahkaan ahkihkwan kaa‑ani onci oshiciishkiwakinaatc kekii ishi'aatc wiin iko eshi antawentank.
JER.18.5	Miitahsh kaaTipenciketc kaa'ishitc, 
JER.18.6	“Wekonen itahsh niin i'i wenci kashkihtoohsiwaan ci⁠tootawinakook taapishkoo a'a kaa⁠oshi'aatc waapikanahkihkwa' kaa⁠ishihciketc? Iniweniwan hsa waapikanan kaa⁠tashiihkawaatc oninciink, mii hsa 'i mayaa eneniminakook kiinawaa Isriyalak 
JER.18.7	Kiishpin hsa ko ahpii kii‑ihkitoyaan ci⁠pooni ayaawaatc, ci⁠piikonintwaa, ci⁠nihshiwanaaci'intwaa kaye peshikwewaan pemaatisiwaatc, komaa kaye okimaawiwin, 
JER.18.8	kiishpin tahsh iki kaakii ayaankwaamimakwaapan nakatamowaatc omaci'ishiwepisiwiniwaan, kaawiin iinsan intawaa ninka tootawaahsiik kaakii inakwaapan ewiih tootawakwaa. 
JER.18.9	Kiishpin hsa ko kaye kii‑ihkitoyaampaan ewiih tootawakwaa peshikwewaan pemaatisiwaatc, okimaawiwin kaye ci⁠onahsakwaa, ci⁠ani paahtiinowaatc kaye, 
JER.18.10	kiishpin tahsh maci'ishiwepisiwaatc enaahsamiiwak, na'ihtawihsikwaa kaye, kaawiin iinsan intawaa ninka tootawaahsiik kaakii inakwaapan kaa⁠wiih minotootawakwaa. 
JER.18.11	Taka tahsh wiintamaw pemaatisiwaatc Coota 
JER.18.12	Miitahsh o'o keshi nahkwehtamowaatc, ‘Kaawiin kekoon nintaa ishi wiici'ikohsiimin, niinawint hsa ko waa⁠ishi mamayehciwiyaank, waa⁠ishi maci'ishiwepisiyaank kaye niwii ishihcikemin.’ ”
JER.18.13	Miihsh o'o kaaTipenciketc kaa‑ani ihkitotc,
JER.18.13	“Kakwecim taka kaa⁠tahswewaanakisiwaatc pemaatisiwaatc
JER.18.13	taka cikii noontamowaakwen o'o cikiih pi ishihsenikwen?
JER.18.13	Etatawe hsa kakwaanihsakihcikewak iki Isriyalak 
JER.18.14	Wiihkaa na ta⁠pwaahtawi'ayaa koon weti kaashi ayishpaapihkatinaak Lepanan 
JER.18.14	Wiihkaa na kaye wiihsakitahkip kaa⁠onciciwank kihci waciink ta⁠caakiciwan?
JER.18.15	Shaakooc itahsh wiin nimpimaatisiimak ninkii waniihkenotaakook.
JER.18.15	Miihsh kaye eshi minaahsamawaawaatc manitoohkaanihsha', miihsh i'i kaa⁠onci pisokehshinowaatc;
JER.18.15	aaniihsh okii pahkenotaanaawaa kehte miihkanaani, e⁠ishi pimohsewaatc kaashi kihkinawaacihcikaatehsininik.
JER.18.16	Wiinke hsa onihshiwanaasinaakohtoonaawaa otahkiimiwaa,
JER.18.16	miitahsh i'i ke⁠onci nehpici maanencikaatenik.
JER.18.16	Kahkina hsa i'imaa keshi mayaashkaanitc ta⁠wewepihkwepani'owa' ke⁠ahpiihci koshkwentaminitc.
JER.18.17	Ninka ohswe wepinaak hsa nimpimaatisiimak keshi'ayaanitc kaa⁠shiinkenimikowaatc
JER.18.17	taapishkoo kaa⁠paashkinehsek kaa⁠ishiwepaahsink kii⁠waapaninoowek.
JER.18.17	Kaawiin hsa ninka papaapisiskenimaahsiik,
JER.18.17	kaawiin kaye ninka wiici'aahsiik otihsikowaatc wahsitaawihsewin.”
JER.18.18	Miihsh o'o pemaatisiwaatc kaa⁠ihkitowaatc, “Ampeyohk taka kekoon tootawaataa Ceramaaya 
JER.18.19	Miitahsh kaa⁠ishi anami'ehtawak kaaTipenciketc, “Tepencikeyan, noontawihshin eninaan, noontaw kaye iki eshiwaatc kaa‑anaamimiwaatc. 
JER.18.20	Macikekoon ina ta‑aapatan wii⁠naapinikaatek kaa⁠onishihshink kekoon? Waanihkewak ohsha waa⁠ishi piina'owaatc. Kimaamihkaw ina ekii niipawiyaan enaahsamiiyan, kaakii'ininaampaan eh⁠kiikitoohtamawakwaapan pemaatisiwaatc ci⁠pooninawe'ihkwaapan? 
JER.18.21	Taka hsa tahsh pisaan ta⁠kawaskatewa' oniicaanihsiwaa', taka kaye pisaan pashipa'ikewihkomaanink ta⁠onci nihsaawak. Taka kaye wiiwiwaa' oka wani'aani oniicaanihsini, pisaan kaye ci⁠kiiwaacihkwewinitc. Otininiimiwaa' hsa kaye ta⁠nihsimaawa', otooshkiniikiimiwaa' kaye entashi miikaatiwintc ta⁠tashi nihsaawa'. 
JER.18.22	Taka kaye owaahkaa'ikaniwaank ta⁠tanwewitamook ci⁠shaakowewaatc ahpii kwetahto otihsikowaatc ke⁠miikaanikowaatc. Waanihkewak iitok waa⁠ishi piina'owaatc, otooshihtoonaawaan kaye waa⁠onci kaahcitiniwaatc. 
JER.18.23	Kiin Tepencikeyan, kahkina iitok kikihkentamowaan aaniin waah⁠tootawiwaatc ewii nihshiwaatc. Keko tahsh poonentamowaahken omamaashiiwiniwaan, keko kaye poonentamowaahken omacitootamowiniwaan. Taka kaye ta⁠shaakoocihcikaniwiwak enaahsamiiwatc, kekoon tootaw mekwaa e⁠nishkaatisiwatc.”
JER.19.1	Miitahsh o'o kaaTipenciketc kaa'ishitc, “Maacaan awi ataawen waapikani omootayaapihk ci⁠ataamatc a'a waapikanink kekoon kaa⁠onci oshihtootc. Maaciish ihsa aaninta kaa⁠kiihtaatisiwaatc pemaatisiwaatc, anami'ewikimaak kaye. 
JER.19.2	 Weti hsa tahsh ishaak pahsatinaank Hinam 
JER.19.3	Miihsh o'o ke⁠ihkitoyan, ‘Noontamowaahk ehkitotc kaaTipenciketc wekimaawiyek Coota 
JER.19.4	Pemaatisiwaatc iitok ninkii nakanikook, e⁠inwaatamowaatc o'o kaa⁠pahsatinaanik keshi'ayaanitc pahkaan manitoo'. Miitahsh i'imaa entashi pakitinaahsoohtamawaawaatc kotak manitoo'. Kaawiin itahsh wiin i'i kii‑ishihcikehsiiwa' okehteya'aamiwaa', Cootawi kihciokimaa' kaye kaakiih pi ayaanitc, miihsh wiinawaa eshihcikewaatc e⁠mooshkinepacikaakewaatc omiskwiimini kekoon kaa⁠ishi anaamentaakosihsinik o'omaa pahsatinaank. 
JER.19.5	 Miihsh kaye i'imaa eshi oshihtamawaawaatc keshi pakitinamawimintc Peyal 
JER.19.6	Miitahsh kaaTipenciketc eni ihkitotc, ‘Tani ocihci kiishikan ahpii o'o kaa⁠pahsatinaak Toohpet 
JER.19.7	Miitahsh o'omaa keshi wanashkwehtaawak eshi onentamowaatc pemaatisiwaatc Coota ahkiink eyaawaatc, Ceroosalamink kaye eyaawaatc. Ninka pakitinimaa' hsa kaa⁠shiinkenimikowaatc pashipa'ikewihkomaanink ci⁠onci nihsikowaatc, iniweniwa' kaa⁠kakwe nihsikowaatc. Pinehshiinsha' pepaamihsenitc ishpimink, aya'aawihsha' kaye ahkiink eyaanitc oka miicini owiiyawiwaan. 
JER.19.8	Miitahsh kaye ke⁠tootamaan o'o ootena ci⁠nihshiwanaasinaakwahk, ci⁠paahpinotek. Entahshiwaatc ihsa ko awiyak ke⁠mayaashkamowaatc ta⁠koshkwentamook, oka paahpinotaanaawaa kaye kaa⁠ishi nihshiwanaacihcikaatenik. 
JER.19.9	Miihsh kaye ke⁠tootawakwaa ci⁠amwaawaatc okosihsiwaa', otaanihsiwaa' kaye. Ta‑amotiwak ihsa ke⁠ahpiihci wawaanentamowaatc ahpii otootenaamiwaa waahkaashkaminitc kaa⁠shiinkenimikowaatc kaa⁠kakwe nihsikowaatc.’ ”
JER.19.10	“Miitahsh ci⁠pikishkihsitooyan i'i omootayaapihk ci⁠waapamihkwaa iki kaa⁠wiiciiwihkwaa. 
JER.19.11	Miihsh o'o ke'inatwaa niin kaaTipenciketc kaaMaawaci mashkawisiiwak e⁠inakwaa, ‘Niwiih piikonaak hsa pemaatisiwaatc, o'o kaye ootena taapishkoo i'i omootayaapihk kaashi pikishkihsink ke⁠kashkihcikaatehsinok ci⁠naapinikaatekipan. Mii hsa tahsh i'imaa Toohpet 
JER.19.12	Mii hsa 'iwe ke⁠tootamaan o'o ayaawin, iki kaye o'omaa kaa⁠taawaatc taapishkoo kaakiih tootamaan Toohpet kaa'icikaatek, ihkito kaaTipenciketc. 
JER.19.13	Ini hsa waahkaa'ikanan eyaakin i'imaa Ceroosalamink, otaawiniwaan kaye iki Cootawi kihciokimaak ta⁠wiinentaakohcikaateniwan taapishkoo i'i Toohpet kaa'icikaatek. Kahkina kaye ini waahkaa'ikanan wakitapahkohkaank kaakiih tashi minaahsamawintwaa wanankohshak, minihkwewi pakitinaahsowin kaye kaakiih tashi pakitinamawintwaa iki kotak manitoohkaanak.’ ”
JER.19.14	Miitahsh Ceramaaya kaakii nakatank Pahsatinaank Toohpet ecikaatenik kaakii ishinisha'okohpan kaaTipencikenitc ci⁠tashi kanootamawaatc. Miihsh kaakii ishaatc ekii awi niipawitc eshi wiimpihcikaatenik kihci anami'ewikamik o'o ekii'inaatc kahkina pemaatisinitc, 
JER.19.15	“Mii hsa oweni kaaTipenciketc kaaMaawaci mashkawisiitc, Isriyalak oKishemanitoomiwaan ehkitotc, ‘Inashke, pisintawihshik! Mii hsa 'i ewii ishihcikeyaan kaakii ihkitoyaampaan ewiih tootamaan o'o ootena, ini kaye ayaawinan waahkaaya'ii i'imaa eyaakin onsaam aaniihsh pemaatisiwaatc mashkawihkwekanewentaakosiwak, kaawiin ci⁠papaamihtamowaatc nintihkitowinan,’ ihkito kaaTipenciketc,” okii inaa'.
JER.20.1	Ceramaaya 
JER.20.2	mii hsa 'i kaakii anoohkiinitc ci⁠papahkihte'ontc, kihciwaahkohkwe'ikanink kaye cishi ahsintc weti nahke ciikaya'ii Pencimani ishkwaantenk ecikaatenik kaashi ayaanik kihci anami'ewikamik. 
JER.20.3	E⁠ani waapaninik itahsh Paahsheran okiih pakitaahkwa'okoon i'imaa kihciwaahkohkwe'ikanink. Miihsh Ceramaaya kaa'inaatc, “Kaawiin hsa kaaTipenciketc Paahsher kikii ishinihkaanikohsii. O'o ohsha kikii ishinihkaanik Misiwe naniisaanentaakos. 
JER.20.4	Mii hsa 'i enihk kaaTipenciketc, ‘Mii hsa 'i waah⁠tootawinaan ci⁠naniisaani'itisoyan, ci⁠naniisaani'atwaa kaye kahkina kaa⁠saaki wiiciiwihkwaa. Kishkiinshikonk hsa ko kika onci waapamaak pashipa'ikewihkomaanink ci⁠onci nihsikowaatc kaa⁠shiinkenimikowaatc. Miitahsh ke⁠tootawakwaa pemaatisiwaatc Coota ahkiink wenciiwaatc ci⁠maaciinikowaatc kihciokimaan Paapilan 
JER.20.5	Ninka miinimaa' hsa kaye kahkina eshi wenootaninik o'o ootena, kahkina kaye kekoon tino kaa‑ataawaakewaatc, kahkina hsa kekoonan kaa‑aahkwakintenikin. Ninka miinimaa' kaye kaa⁠shiinkenimikowaatc kaashi wenootisiwaatc Cootawi kihciokimaak pisaan ci⁠mahkamikowaatc, ci⁠maaciitoonitc kaye Paapilan ahkiink ci‑ishiwitoonitc. 
JER.20.6	Paahsher, kiin itahsh wiin, iki kaye kahkina kaa⁠wiicitaamihkwaa kiwaahkaa'ikanink Paapilan ahkiink kika ishiwinikoom ci⁠tahkonikooyek. Miitahsh weti ke⁠tashi nipoyan, miikaye weti keshi na'inikooyan kahkina kaye iki kaa⁠saaki wiiciiwatwaa, iki kaye kahkina kaakii nihtaa kiiwanimohtawatwaa.’ ”
JER.20.7	Tepencikeyan, kiin ohsha kaakii wanimiyan, miihsh i'i kaa⁠onci waniwinikooyaan.
JER.20.7	Kiin kaye nawac kimashkiwisii, miihsh kaa⁠onci shaakooci'iyan.
JER.20.7	Kahkina ohsha awiyak nimiihkinsomikook, kapekiishik kaye nimpaahpi'ikook.
JER.20.8	Ahpii hsa iko kii⁠kiikitoyaan, mii hsa 'i ehta eshi saakitanaamoyaan
JER.20.8	eh⁠tashintamaan ompwehkamikisiwin, nihshiwanaacihcikewin kaye!
JER.20.8	Tepencikeyan, eh⁠tashintamaan ohsha kitipaacimowin kaa⁠onci maanenimikooyaan,
JER.20.8	kaa⁠onci miihkinsomikooyaan kaye kapekiishik.
JER.20.9	Kiishpin tahsh aanakii ihkitoyan,
JER.20.9	“Ninka waniihkenotawaa hsa kaaTipenciketc,
JER.20.9	kaawiin kaye keyaapi ninka tashintamowaahsiin owiinsowin,”
JER.20.9	mii hsa tahsh enentamaan taapishkoo ninte' eh⁠caakitek, ini kaye nihkanan.
JER.20.9	Wiinke tahsh nintihshkii eh⁠kakwe kihciwinamaan kitipaacimowin piincaya'ii ninte'ink,
JER.20.9	kaawiin tahsh awahshime ninkashkihtoohsiin ci⁠kihciwinamaan.
JER.20.10	Niipiwa' hsa awiyak ninoontawaak e⁠ihkitowaatc,
JER.20.10	“Misiwe hsa iinsan ayaatok kaa⁠naniisaanentaakwahk!”
JER.20.10	Taka hsa mamishimaataa e'ishiwaatc!
JER.20.10	Iki hsa ko kaye kaa⁠saaki wiiciiwiwaatc nintahkamaakook ci⁠pwaanawi'owak e⁠ishiwaakwen,
JER.20.10	“Kehcinaac maawiin ta⁠kashki'aa ci⁠wanimintipan;
JER.20.10	miitahsh i'i ci⁠shaakooci'ank, miihsh kaye 'i ci⁠nana'ahsank.”
JER.20.11	Tepencikeyan, kiin iitok kiwiiciiwish kaa⁠mashkawisiiyan kii⁠miikaasoyan;
JER.20.11	iki hsa tahsh kaa⁠kakwe maanshipishiwaatc ta⁠pisokehshinook,
JER.20.11	kaawiin tahsh ta⁠shaakoocihtwaahsiiwak.
JER.20.11	Kaawiin hsa oka kashkihtoohsiinaawaa kekoon ci‑ishihcikewaatc,
JER.20.11	wiinke kaye ta‑akaci'aawak, i'i tahsh keshi akaci'intwaa kaawiin wiihkaa ta⁠ishkwaahsehsinini.
JER.20.12	Kiin Tepencikeyan kaaMaawaci mashkawisiiyan, kiin ohsha weweni kaa‑anta kihkenimatwaa ininiwak,
JER.20.12	kikihkentamowaan iitok aaniin eshinaakwaninikin ote'iwaan, aaniin kaye eshi naanaakatawentamowaatc.
JER.20.12	Taka hsa kiwii waapamin ci⁠nana'ahsatwaa, aaniihsh kiin kipakitinamawin i'i ci‑ishihcikeyan.
JER.20.13	Nikamoohtawihk kaaTipenciketc, miikwehciwenimihk kaye!
JER.20.13	Wiin ohsha kaa⁠naatamawaatc kaa⁠kitimaakisinitc
JER.20.13	kaashi wehsaani'ikonitc i'i meshkawentaakosinitc kaa⁠maci'ishiwepisinitc.
JER.20.14	Taka kaawiin ta⁠ciihkentaakwahsinoon i'i kaakiih kiishikanikopanen
JER.20.14	ahpii nimaamaa kii⁠nihtaawiki'ikopanen.
JER.20.15	Taka kaye ta⁠kakwaanihsakentaakosi a'a inini kaakiih piitaacimohtawaakopanen ninteten o'o ekii'inaakopanen,
JER.20.15	“Kiniicaanihs kaa⁠kwiiwisenhsiwitc hsa kii⁠naakosi,” nintetepan ekii minwentamokopanen.
JER.20.16	Taka hsa a'a inini ta⁠ishinaakosi taapishkoo ootenawan kaaTipenciketc kaakii nihshiwanaacihtootc,
JER.20.16	awaac pankii kaakii manaacihtoohsik!
JER.20.16	Taka hsa 'i mii 'i ke⁠inihtank ci⁠noontawaatc awiya' ci⁠moohkonenitc kishepaawakaninik,
JER.20.16	ci⁠noontank kaye kaa⁠inihtaakwaninik kiiwiih miikaatinaaniwaninik.
JER.20.17	Aaniihsh onsaam kaawiin ninkii nihsikohsii piinci mihsat kii⁠ayaawakipan,
JER.20.17	nimaamaan omihsataani cikii inwaatamokopanen ninkwa'ahkaaniink nehpic cikiih kikishkawaawahsotc.
JER.20.18	Kaanaka wekotokwen kaa⁠onci nihtaawikiwaampaanen,
JER.20.18	ci⁠waapantamaan ina maanshihsewin, maanentamowin kaye,
JER.20.18	nimpimaatisiwin kaye ci⁠akasinaakwahk ahpii ishkwaa pimaatisiyaan?
JER.23.1	Mii hsa 'oweni kaaTipenciketc ehkitotc, “Etatawe hsa koohpaasinaakosiwak okanawi maanahcaanihshiwek kaa⁠nihshiwanaaci'aawaatc, kaa⁠ohsweyaamohkiiwaatc kaye nimaanahcaanihshima' eyaanitc kaashi mashkohsiihkaanik!” 
JER.23.2	Miitahsh o'o ehkitotc kaaTipenciketc, weKishemanitoomikotc Isriyala' eh⁠tashimaatc okanawi maanahcaanihshiwe' kaa⁠naanaakaci'aanitc opimaatisiima', “E⁠ohsweyaamohkaanekwaa tahsh nimaanahcaanihshimak, ninkoci kaye e⁠inaamwa'wekwaa, e⁠naanaakaci'aahsiwekwaa kaye, kiinawaa hsa kika nana'ahsininim o'o kaashi maci'ishihcikeyek. 
JER.23.3	Niin hsa piko ninka onci mooshakinaak kaa⁠ishkohsewaatc nimpimaatisiimak misiwe pepahkaan ahkiink ninkoci kaakii inaamwa'akwaapan. Niwiih pikiiwewinaak o'omaa kaashi minoshkohsiiwakaanik. Wiinke hsa tani nihtaawiki'itiwak, wiinke kaye tani paahtiinowak. 
JER.23.4	Ninka onaapamimaa' ihsa okanawi maanahcaanihshiwe' ke⁠niikaanishkaakowaatc ke⁠naanaakaci'ikowaatc. Kaawiin itahsh awahshime ta⁠sekisihsiiwak, kaawiin kaye ta⁠naniisaanentansiiwak, kaawiin kanake awiya ta⁠wani'aahsii,” ihkito kaaTipenciketc.
JER.23.6	Ahpii kihciokimaawitc pemaatisiwaatc Coota 
JER.23.7	Miitahsh kaaTipenciketc eni ihkitotc, “Tapi ocihci kiishikan hsa ci‑ishi kiishikaninik ahpii pemaatisiwaatc o'o cishi ahpimohsikwaa, ‘Tepwe hsa kaa⁠ishi pimaatisitc kaaTipenciketc kaakii saakiciwinaatc Isriyala' 
JER.23.8	o'o tahsh tekwac inahke tashi ahpimowak, ‘Tepwe hsa kaa⁠ishi pimaatisitc kaaTipenciketc kaakii onci piinaatc Isriyalihkaank wentahkaanesinitc weti inahke kiiwetinonk ahkiink, misiwe weti pepahkaan kaakii ishi ohswenaakopanen.’ Otahkiiminiink hsa tahsh iko ta⁠ishitaawa'.”
JER.23.33	Miitahsh o'o kaaTipenciketc kaa'ishitc, “Ceramaaya, 
JER.23.34	Kiishpin hsa awiya, komaa kaye okanootamaake, komaa kaye anami'ewikimaa ihkitotc, ‘Mii 'owe kaaTipenciketc okosikwentamowin,’ mii hsa a'awe ke⁠nana'ahsak, kahkina kaye otaawinink kaa‑ayaanitc. 
JER.23.35	O'o ohsha tekwac kaa⁠tahso pehpeshikoyek kitaa ishi kakwecimaawaak kaa⁠nihtaa wiiciiwekwaa, kitinawemaakaniwaak kaye, ‘Aaniin tahsh kaaTipenciketc kaa⁠ishi nahkwehtank? Aaniin tahsh inaa kaye kaa⁠ihkitotc?’ 
JER.23.36	Kaawiin tahsh ishinaakwahsinini awiya miinawaa ci‑ihkitohpan, ‘KaaTipenciketc okosikwentamowin,’ aaniihsh awiya ko kaa⁠ihkitotc mii 'i eni ishinaakwaninik wiin iko ci⁠onci kosikwentank, miitahsh i'i sesik kaa⁠onci inwehtoohsik kaa⁠pimaatisinitc Kishemanitoon ehkitonitc, kaaTipenciketc kaaMaawaci mashkawisiitc, kiKishemanitoominaan. 
JER.23.37	Ceramaaya mii hsa 'o ke'inatc okanootamaake, ‘Aaniin tahsh kaaTipenciketc kaa⁠ishi nahkwehtawihk? Aaniin tahsh kaye kaa⁠ihkitotc?’ 
JER.23.38	Kiishpin tahsh na'ihtansikwaa kaashi anoohkiiwak ci‑ishihcikenaaniwansininik shaakooc tahsh aapacihtoowaatc ono ihkitowinan ‘KaaTipencikenitc okosikwentamowin,’ mii hsa tahsh o'o ke'inatwaa, 
JER.23.39	‘Tepwe hsa kika waniihkenotawininim, ninkoci kaye kiwii onci ishiwepinininim kaashi ayaayaan ewiih tootawinakook kaakiih tootamaan ootena kaakii miininakookipan, iki kaye kikehteya'aamiwaapaniik. 
JER.23.40	Kiwii ishi'ininim tahsh nehpic iko ci⁠akasinaakosiyek, ci⁠koohpaasinaakosiyek kaye, kaawiin tahsh wiihkaa i'i ta⁠waniihkenotehsinoon.’ ”
JER.26.2	Miihsh o'o kaa'ishitc, “Maacaan, awi niipawin kaashi wiimpihcikaatek kihci anami'ewikamik, ci⁠kanoonatwaa kahkina pemaatisiwaatc kaa‑ayonciiwaatc eshi wa'ootenawaninik Coota ahkiink kaa⁠piishaawaatc ehpi anta anami'aawaatc kihci anami'ewikamikonk. Kahkina tahsh kekoon kaa'ininaan ihkitoohkan, keko kekoon aanswe wiintanken! 
JER.26.3	Maakishaa hsa kika pisintaakook, entahshiwaatc itahsh oka nakataanaawaan omaci'ishihcikewiniwaan. Miihsh ci⁠aantentamaan kaawii ishi nihshiwanaaci'akwaapan kahkina entahshiwaatc omacitootamowiniwaan onci.”
JER.26.4	“Miitahsh keni'inatwaa, ‘Mii hsa 'oweni ehkitotc kaaTipenciketc, “Kiishpin hsa tahsh pisintansiwek, ishi pimohsehsiwek kaa⁠inaahkonikeyaan, kaakii oshi onahtamawinakookipan, 
JER.26.5	cikiih pisintawekwaapan nintanohkii'aakanak kaa⁠kanootamawaawaatc Kishemanitoon, paahtiinwaa kaa⁠paapiicinisha'amawinakook; shaakooc itahsh kaawiin kikiih pisintansiim. 
JER.26.6	 Miitahsh ke⁠tootamaan o'o waahkaa'ikan kaakiih tootamaampaan Shaailoo. O'o tahsh kaye ootena mii 'i ke⁠tootamaan kahkina entahswewaanakisiwaatc pemaatisiwaatc ci⁠paahpinenotamowaatc.” ’ ”
JER.26.7	Anami'ewikimaa' ihsa tahsh, okanootamaake' kaye, kahkina kaye pemaatisinitc okii noontaakoo' o'o e⁠ihkitotc i'imaa piintik kihci anami'ewikamikonk. 
JER.26.8	Ahpii tahsh Ceramaaya kaa⁠ishkwaa ihkitotc kahkina kaakii'ikotc kaaTipencikenitc ci'inaatc pemaatisinitc, miihsh anami'ewikimaa', kaa⁠kanootamaakenitc kaye, kahkina kaye pemaatisinitc kaakii otihtinikotc ekii'ikotc, “Mii hsa 'i eshinaakwahk ci⁠nipoyan! 
JER.26.9	Wekonen itahsh kaa⁠onci ihkitoyan ekii aapacihtaawaatc kaaTipenciketc owiinsowin, ‘O'o hsa kihci anami'ewikamik ta⁠ishihse taapishkoo Shaailoo kaakii ishihsek, o'o tahsh kaye ootena ci⁠mashashkwaak, awiyak kaye i'imaa ci⁠ayaahsikwaa?’ ehkitoyan,” okii'ikoo'. Miitahsh kahkina pemaatisinitc kaakii waahkaashkaakotc i'imaa piinci kihci anami'ewikamikonk.
JER.26.10	Ahpii tahsh kaa⁠niikaanisiwaatc Coota ahkiink e⁠noontamowaatc o'o, i'imaa eshi'ayaawaahpan okimaawikamikonk kii⁠onci maacaawak ekii ishaawaatc kihci anami'ewikamikonk. I'imaa ishkwaantenk Oshki ishkwaantem ecikaatenik wenci piintikenk kihci anami'ewikamikoni kii‑ishi onapiwak. 
JER.26.11	Miitahsh anami'ewikimaak, okanootamaakek kaye kaakii'inaawaatc i'i kaa⁠niikaanisinitc, i'i kaye kahkina i'imaa eyaanitc pemaatisinitc, “Wa'a hsa inini ishinaakwanini ci‑inaahkonintipan ci⁠nihsintc aaniihsh omaci'itaan o'o ootenaani. Kiinawaa iitok iko kikii noontawaawaa.”
JER.26.12	Miitahsh Ceramaaya kaakiih kanoonaatc kahkina kaa⁠niikaanisinitc, kahkina kaye pemaatisinitc o'o ekii'inaatc, “KaaTipenciketc ohsha ninkiih piicinisha'ok o'o ci'itamowak o'o waahkaa'ikan, o'o kaye ootenaani kahkina kaakii ishi noontawiyek e⁠ihkitoyaan. 
JER.26.13	Miitahsh eshinaakwahk ci⁠kwehkihtaayek, pahkaan kaye ci‑ishihcikeyek, ci⁠na'ihtawekipan ehkitotc kaaTipenciketc kiKishemanitoomiwaa. Miitahsh kaaTipenciketc ci⁠aantentank, kaawiin itahsh kika tootaakohsiiwaa kaakii ihkitohpan ewiih tootawinek. 
JER.26.14	Niin itahsh wiin kitayaawim! Pisaan hsa ko tootawihshik eshi minwentamek, keshi kwayahkwentamek kaye. 
JER.26.15	O'owe tahsh kehcinaac kihkentamok! Kiishpin hsa nihshiyek, kiinawaa hsa, iki kaye o'omaa eyaawaatc ootenaank mii hsa 'i ci‑inakimikooyek ekii nihsek awiya kekoon eshi anaamentaakosihsik aaniihsh kaaTipenciketc ninkiih piicinisha'ok o'o kahkina kaakii'ishitc ci'ininakook. Kahkina tahsh kinoontaam,” okii inaa'.
JER.26.16	Iki tahsh kaa⁠niikaanisiwaatc, iki kaye pemaatisiwaatc okii'inaawaa' anami'ewikimaa' okanootamaake' kaye, “Kaawiin hsa ishinaakwahsinini ci⁠nihsintipan wa'a inini! KaaTipencikenitc kiKishemanitoominaan owiinsowinini iitok okii aapacihtoon eh⁠kanooninankitc,” okii'inaawaa'.
JER.26.17	Miitahsh aaninta kaa⁠niikaanisiwaatc kaakiih pasikwiiwaatc o'o ekii'inaawaatc kahkina i'imaa kaakii ohkwiinonitc, 
JER.26.18	 “Inashke Hesihkaaya 
JER.26.19	Kaawiin itahsh kihciokimaa Hesihkaaya, iki kaye i'imaa Coota ahkiink eyaawaatc pemaatisiwaatc okii nihsaahsiwaawaan Maaihkawan i'i ekii ihkitonitc. Hesihkaaya iitok okii kohtaanenimaan kaaTipencikenitc miihsh kaakiih kakwe kashkihtootc ci⁠minwaapamikotc kaaTipencikenitc. Miitahsh kaakii aantentaminitc kaaTipencikenitc kaakii ihkitonikopanen ewii ishi nihshiwanaaci'ikowaatc. Kiinawint itahsh wiin mii 'i eshihcikeyank ewii nihshiwanaaci'itisoyank,” kii‑ihkitowak.
JER.26.20	Kii⁠ayaakopan hsa kotak inini Yoraaya 
JER.26.21	Ahpii kihciokimaa Cihooyahkim, i'i kaye kahkina otininiima' kaakii mashkawentaakosinitc, i'i kaye kahkina otaanihkewikimaama' e⁠noontawaawaakopanen Yoraayawan o'o e⁠ihkitonitc, mii hsa 'i kaakiih kakwe nihsaawaakopanen. Ahpii kaa⁠noontaminitc ewii nihsaawaatc, mii hsa kaakiih sekisinitc. Weti hsa Iicipahkiink kii⁠ahpa'iwenikopan. 
JER.26.22	Miitahsh kihciokimaa Cihooyahkim kaakii ishinisha'waakopanen otininiiman Elnehtan 
JER.26.23	Miitahsh Iicipahkiink kaakii onci piinaanikopanen Yoraayawan, ekiih piinaawaakopanen eshi'ayaanitc kihciokimaan Cihooyahkiman. Miihsh kaakii nihsaakopanen Yoraayawan. Owiiyawini tahsh kii‑ishi wepinikaatenikipan eshi na'inimintc kekoon enentaakosihsinik.
JER.26.24	Ceramaaya tahsh okii wiici'ikoon Ahaaikaman 
JER.30.1	Miitahsh o'oweni Ceramaaya 
JER.30.2	“Mii hsa o'oweni ehkitotc kaaTipenciketc Isriyalak weKishemanitoomiwaatc, ‘Masina'ikanink ishi oshipii'an ono kahkina kaakii'ininaan. 
JER.30.3	Ta⁠ocihcihse hsa,’ ihkito kaaTipenciketc. ‘Ahpii ci⁠kiiwe minohse'akwaa nimpimaatisiimak Isriyalak, Coota 
JER.30.4	Mii hsa o'oweni kaaTipenciketc kaa⁠ihkitotc eh⁠kanoonaatc Isriyala', Coota ahkiink kaye wenciinitc,
JER.30.5	“Ninoontawaak hsa kaa⁠shaakowewaatc e⁠naniisaanentamowaatc,
JER.30.5	e⁠kohtaaciwaatc ohsha kaa⁠onci shaakowewaatc, kaawiin wiin pisaan e⁠ayaawaatc.
JER.30.6	Inashke hsa kakwetwek, inaapik kaye, otaa kashkihtoon ina inini ci⁠nihtaawikinaawahsohpan?
JER.30.6	Wekonen itahsh wenci waapamakwaa entahso peshikowaatc meshkawisiiwaatc ininiwak
JER.30.6	eh⁠siitonamowaatc omihsataawaan taapishkoo ihkwe kaawii oniicaanihsitc,
JER.30.6	wiinke e⁠ani waapiinkwewinaakosiwaatc?
JER.30.7	I'i hsa ahpii kiishikahk wiinke ta⁠kakwaanihsakentaakwan!
JER.30.7	Kaawiin wiihkaa i'i pi‑ishiwepahsinoon.
JER.30.7	Mii hsa 'iwe ahpii ci⁠kihci wahsitaawihsewaatc nimpimaatisiimak,
JER.30.7	shaakooc itahsh ta⁠onci pimaaci'aawak.”
JER.30.8	KaaTipenciketc kaaMaawaci mashkawisiitc hsa o'o ihkito, “I'i hsa ahpii kiishikahk, mii hsa 'i ci⁠piikonamowak i'i otahpihkanaahtik i'imaa onci ohkwekaniwaank, ci⁠otaahpinamowak kaye piiwaapihkweyaap kaa⁠tahkopinikowaatc; kaawiin itahsh awahshime oka kakwaatakanohkii'ikohsiiwaa' kaa⁠mayakisinitc pemaatisinitc. 
JER.30.9	Tekwac hsa tahsh kaaTipencikenitc oKishemanitoomiwaan oka anohkiihtawaawaan, Tepitoon 
JER.30.10	Cekaponk wentahkaanesiyek, keko sekisihkek;
JER.30.10	keko kaye mikoshkaatentankek Isriyalak ihkito kaaTipenciketc.
JER.30.10	Tepwe hsa ko waahsa ahkiink kiwii onci naatamawininim, weti ahkiink kaashi tahkonikooyek.
JER.30.10	Kika pikiiwem hsa kitahkiimiwaank pisaan miinawaa ci⁠tataanotamek;
JER.30.10	kaawiin hsa awiya kika mikoshkaaci'ikohsiiwaa, kaawiin kaye awiya kika seki'ikohsiiwaa.
JER.30.11	Kika pi anta waapamininim hsa, kika pimaaci'ininim kaye.
JER.30.11	Wiinke hsa niwii nihshiwanaaci'aak kahkina entahswewaanakisiwaatc pemaatisiwaatc
JER.30.11	kaakii ishi ohswenininakook kiinawaa tahsh wiin kaawiin kiwiih tetako nihshiwanaaci'ihsinooninim,
JER.30.11	oncita tahsh iko kiwii miinonininim shaakooc itahsh weweni kika tootawininim;
JER.30.11	kaawiin ishinaakwahsinoon kekoon cishi nana'ahsikoohsiwekipan,”
JER.30.11	ihkito kaaTipenciketc.
JER.30.12	Miitahsh o'o kaaTipenciketc eni ihkitotc,
JER.30.12	“Kaashi maahki'ikooyek hsa kaawiin kika kiikehsiim,
JER.30.12	kaashi maahkihshinek kaye kaawiin kika mino'ayaahsiim.
JER.30.13	Kaawiin hsa awiya ayaahsii ke⁠kiikitoohtamawinek,
JER.30.13	kaawiin ayaahsinoon mashkihki ke⁠aapatahk kaashi kaakiitisiyek, kaawiin kika mino'ayaahsiim.
JER.30.14	Kahkina hsa kaa⁠saaki'inekwaa kikii waniihkenotaakowaak;
JER.30.14	kaawiin awahshime kipapaapisiskenimikohsiiwaak.
JER.30.14	Niin hsa piko kaakii maahki tootawinakook taapishkoo kaashi maahki'iwetc kaa⁠shiinkenimiwetc,
JER.30.14	kaawiin awaac pankii kimanaaci'ihsinooninim onsaam aaniihsh kikihci macitootaam,
JER.30.14	onsaam kaye paahtiinatinoon kimacitootamowiniwaan.
JER.30.15	Keko tahsh awahshime onci kihci kaakitohkek i'i kaashi maahki'ikooyek,
JER.30.15	kaawiin iitok mihsawaa kika mino'ayaahsiim kaashi wiihsakentamek.
JER.30.15	Niin ohsha i'i kaa⁠tootawinakook onsaam aaniihsh kikihci macitootaam,
JER.30.15	onsaam kaye paahtiinatinoon kimacitootamowiniwaan.
JER.30.16	Kahkina tahsh iki ke⁠caaki'inekwaa, ta⁠caaki'aawak;
JER.30.16	kahkina hsa kaa⁠shiinkeniminekwaa entahshiwaatc ta⁠maaciicikaniwiwak ci⁠tahkonintwaa.
JER.30.16	Iki kaye kaa⁠mahkaminekwaa ta⁠mahkamaawak,
JER.30.16	iki kaye kahkina kaa⁠wehsaani'inekwaa ta⁠wehsaani'aawak.
JER.30.17	Kika tootawininim hsa miinawaa ci⁠kiiwe mino'ayaayek, kika mino'ayaam kaye kaashi maahki'ikooyek,
JER.30.17	aanawiin iko ekii'ikooyek e⁠aanawentaakosiyek Saayanink eyaayek eh⁠papaapisiskenimikoohsiwek,”
JER.30.17	mii ehkitotc kaaTipenciketc.
JER.30.18	Miitahsh kaaTipenciketc ehkitotc,
JER.30.18	“Ninka kiiwe minohse'aak hsa nimpimaatisiimak otahkiimiwaank,
JER.30.18	ninka koohpaatenimaak aanti piko ke⁠ishitaawaatc.
JER.30.18	Ceroosalam 
JER.30.18	okimaawikamik kaye kaakii ishi patahkitekipan ta⁠naapahkite.
JER.30.19	Miiwak hsa iki pemaatisiwaatc i'imaa eyaawaatc ke⁠nikamowaatc miikwehci nikamonan,
JER.30.19	aahpici kaye ta⁠ciihkihtaakosiwak.
JER.30.19	Ninka ishi'aak hsa cini paahtiinowaatc, kaawiin kanake tani akaahsiinohsiiwak.
JER.30.19	Ninka kihtentaakosi'aak hsa, kaawiin itahsh ta⁠kakwaanihsakenimaahsiiwak.
JER.30.20	Oniicaanihsiwaa' hsa nehtaa ishi'ayaanihpan ta⁠kiiwe ishi'ayaawa',
JER.30.20	keshi ohkwiino'itiwaatc hsa ta‑aayiici ayaani enaahsamiiwak;
JER.30.20	ninka nana'ahsimaa' hsa kaye kaa⁠wehsaani'ikowaatc.
JER.30.21	Ini hsa kaa⁠niikaaniihtamaakowaatc kaatinowiwaatc ta⁠tinowiwan,
JER.30.21	ke⁠tipenimikowaatc kaye eshi'ayaawaatc mekweya'ii ta⁠onciiwan.
JER.30.21	Pehsho hsa ninka naasihkawimaan, pehsho kaye ninka pi naasihkawimik.
JER.30.21	Awenen itahsh ke⁠kashkihtoohpan ci⁠naniisaanihtootc opimaatisiwin cipi naasihkawihpan?
JER.30.22	Miitahsh kiinawaa nimpimaatisiimak ci'ininakook, kiinawaa hsa piko kika oKishemanitoomim,”
JER.30.22	ihkito kaaTipenciketc.
JER.30.23	KaaTipenciketc onishkaatisiwin ohsha nootinowanini, e⁠ishi mishahkii kishipaayaanimaninik eshi'ayaanitc mecaatisinitc. 
JER.30.24	Kekwaanihsakentaakwaninik onishkaatisiwin hsa kaawiin ta⁠nanawansinini, wiinke hsa piko oka te kiishihtoon eshi antawentank ote'ink; piciinak hsa o'owe kika nihsitohtaam ani kakiishikahk.
JER.31.1	O'o tahsh kaaTipenciketc ihkito, “I'i hsa ahpii niin hsa ko ninka oKishemanitoomimikook kahkina kaa⁠tahswewaanakisiwaatc Isriyalak 
JER.31.2	Mii hsa 'o eni'ihkitotc kaaTipenciketc, “Ikiweniwak hsa kaakii shaapwiiwaatc weti pikwatahkamik, miiwak hsa iki kaakii koohpaatenimakwaa; ninkii anta waapamaak ekii miinakwaa ci⁠anwepiwaatc.” 
JER.31.3	Otaanaank hsa kaaTipenciketc ninkii naakosiihtaakonaan ekii ihkitotc, “Kikii ishi saaki'ininim hsa saaki'iwewinink wiihkaa ke⁠poonihsehsinok; niminotootaakewin ohsha ninkii aapacihtoon enaacipininakook. 
JER.31.4	Miinawaa hsa tahsh kika ishi'ininim ci⁠kiiwe mashkawisiiyek kiinawaa Isriyalak kaa⁠pehkentaakosiyek. Miinawaa hsa kika otaahpinaam kimatwesicikaniwaan ci⁠niimiyek ke⁠ahpiihci minwentamek. 
JER.31.5	Kika kiiwe kihtikaataam kaye ini kaashi kihtikaanintwaa shoominak weti kaashi papiihkwatinaak Sameriya 
JER.31.6	Ta⁠ocihcihse kaye ci‑ishi kiishikahk otahshawaapiik ci⁠onci shaakowewaatc weti waciink Iihpariyam 
JER.31.7	O'o tahsh kaaTipenciketc ihkito,
JER.31.7	“Ciihki nakamok Isriyalak onci, maawac kehci inentaakosiwaatc pemaatisiwaatc.
JER.31.7	Taka maano ta⁠noocihcikaatewan keshi miikwehciwenimek kaaTipenciketc o'ohsh kaye kika ihkitom,
JER.31.7	‘KaaTipenciketc ohsha okiih pimaaci'aa' opimaatisiima' Isriyala' kaakii ishko'aakaniwinitc.’
JER.31.8	Inashke hsa weti kiiwetinowahkiink ninka pi'onci piinaak,
JER.31.8	misiwe kaye ahkiink ninka onci mooshakinaak.
JER.31.8	Kaa⁠waapihsikwaa, iki kaye kaa⁠pimohsehsikwaa, ihkwewak kaye kaa⁠kikishkawaawahsowaatc,
JER.31.8	iki kaye ihkwewak aasha ko kaawii nihtaawikinaawahsowaatc.
JER.31.8	Wiinke hsa ta⁠paahtiinowak ke⁠pikiiwewaatc.
JER.31.9	Ta⁠pakamatemowak ohsha pi⁠takohshinowaatc;
JER.31.9	tapi anami'aawak kaye pikiiwe niikaaniihtamawakwaa.
JER.31.9	Ninka ishiwinaak kaye eshi nipiihkaanik, eshi minomoninik kaye miihkanaani
JER.31.9	ninkapi ishiwinaak keshi pisokehshinsikwaa, aaniihsh hsa ninka otetemikook,
JER.31.9	Iihpariyam tahsh maawac kaa⁠sasiihkisitc ninkosihs ninka inawemaa.”
JER.31.10	KaaTipenciketc tahsh ihkito,
JER.31.10	“Pemaatisiyek, pisintawihshik eninakook, papaa wiintamaakek ehkitoyaan
JER.31.10	waahsa pepahkaan kaashi papimewaamonk, o'o ci‑ihkitoyek,
JER.31.10	‘A'a hsa kaakii ohswenaatc Isriyala' oka maamooshakinaa',
JER.31.10	wiin kaye oka naanaakaci'aa' omaanahcaanihshima' taapishkoo kaa⁠ishihciketc okanawi maanahcaanihshiwe.’
JER.31.11	KaaTipenciketc hsa kii‑ishihcike ci⁠pakitinimintc Isriyala',
JER.31.11	wiin kaye kaakiih pimaaci'aatc ci⁠papaamenimikohsinik i'i nawac kaakiih soonkentaakosinitc pemaatisinitc.
JER.31.12	I'imaa hsa waciink Saayanink ta⁠tashi nikamowak pi⁠takohshinowaatc ke⁠ahpiihci ciihkentamowaatc;
JER.31.12	ci⁠ciihkentamowaatc kaye ke⁠miinakwaa.
JER.31.12	Miiwan hsa ono ke⁠miinakwaa, kihtikaani pahkweshikanan,
JER.31.12	oshki shoominaapooni, pimiteni, maanahcaanihsha', pishihkiwa' kaye.
JER.31.12	Mii hsa ke⁠ishinaakosiwaatc taapishkoo kihtikaanahkamik weweni kaa⁠shaapopacikaatek,
JER.31.12	kaawiin miinawaa ta⁠maanentansiiwak.
JER.31.13	Oshkiniikihkwek hsa ta⁠niimiwak ci⁠ciihkentamowaatc,
JER.31.13	oshkiniikiwak kaye, iki tahsh kaye kihci aya'aak.
JER.31.13	Ninka aancihtoowaan hsa 'i kaashi nihtaa mawiwaatc meshkwac itahsh ci⁠minwentamowaatc,
JER.31.13	ninka ishi'aak hsa meshkwac ci⁠minote'ewaatc, ci⁠ciihkentamowaatc kaye.
JER.31.13	Kaawiin tahsh ta⁠maanentansiiwak.
JER.31.14	Wiinke hsa anami'ewikimaak oka temiicinaawaa miicim ke⁠ahpiihci wenoocihsenik, nimpimaatisiimak kaye kaawiin kekoon ta⁠manesihsiiwak,”
JER.31.14	niin Tepencikeyaan kaa⁠kiikitoyaan.
JER.31.15	“Kekoon noontaakwan i'imaa Oremaank 
JER.31.15	mii 'i enihtaakwahk taapishkoo awiya eh⁠kihci mawitc kaye ehkakwaatakatemotc,
JER.31.15	Orehcal 
JER.31.15	kaawiin kaye kashki'aahsii ci⁠minwentank, aaniihsh kahkina kii⁠nipowa'.”
JER.31.16	Miitahsh o'o ehkitotc kaaTipenciketc,
JER.31.16	“Taka mii 'i ishi pooni mawin, kaahsii'an kaye kitoosipiinkwaanan.
JER.31.16	Kika ontis hsa 'i kaakii inanohkiiyan,
JER.31.16	kahkina hsa ta⁠pionci kiiwewak otahkiiminiink kaa⁠shiinkenimikowaatc.
JER.31.17	Ayaa hsa tahsh ke⁠ahpenimonotamek weti nahke niikaanaya'ii,
JER.31.17	kiniicaanihsiwaak hsa o'omaa otahkiiwaank ta⁠pishi kiiwewak,”
JER.31.17	niin kaaTipencikeyaan i'i nintihkit.
JER.31.18	“Ninkii noontawaak hsa Isriyalak 
JER.31.18	‘Tepencikeyan, mii hsa kaah⁠tootawiyaank taapishkoo pishihkiinsink kaa‑aahkawisihsik
JER.31.18	ekiih kakwe kihkino'amawiyaank, aasha tahsh kikii kihkino'amawinaam.
JER.31.18	Taka hsa kiiwe naapinihshinaam, ninka pikiiwemin tahsh
JER.31.18	aaniihsh kiin kaaTipencikeyan ninKishemanitoominaan.
JER.31.19	Kaa⁠ishkwaa nakanikooyan hsa, aahpici wiipa ninkii wiih pikiiwemin.
JER.31.19	Ahpii tahsh kaa⁠ishkwaa nana'ahshiyaank,
JER.31.19	mii hsa 'i kaakii ishi acitawihkweniyaank ekii mawiyaank.
JER.31.19	Ninkii akacimin, ninkii tapahsenimomin kaye,
JER.31.19	aaniihsh ninkii macitootaamin kii⁠oshkaatisiyaank.’
JER.31.20	Isriyalak ninkosihsink kaa⁠inaankomakwaa maawac kaa⁠saaki'akwaa.
JER.31.20	Mooshak hsa nintaana aanwaapamaak, shaakooc itahsh keyaapi nimaamihkawinotawaak.
JER.31.20	Ninte'ink hsa nintoonci antawenimaak, wiinke kaye ninkoohpaatenimaak,”
JER.31.20	ihkito kaaTipenciketc.
JER.31.21	“Oshihsitook hsa miihkanaank kihkinawaacipii'ikanan,
JER.31.21	patahkinihkwak kaye mihtikook ke⁠kihkinawaacihcikaakeyek.
JER.31.21	Naanaakasawaapantamok miihkana ci⁠kihkentamek aaniinti kaapi ishaayek.
JER.31.21	Pikiiwek, kaa⁠pehkentaakosiyek Isriyalak, kitootenaamiwaank pishi kiiwek.
JER.31.22	Aaniin tahsh minihk waa⁠papaa wawaanentamek pemaatisiyek kaa‑ashehseyek?
JER.31.22	KaaTipenciketc ohsha oshki kekoonini okii oshihtoon o'omaa ahkiink,
JER.31.22	taapishkoo hsa ihkwe ci⁠naatamawaatc ininiwan.”
JER.31.23	Mii hsa i'iweni kaaTipenciketc kaaMaawaci mashkawisiitc, Isriyalak 
JER.31.23	‘Taka kaaTipenciketc oka minwaapantaan,
JER.31.23	kaa⁠kihtentaakwaninik waciini kaashi ayaanik Ceroosalam 
JER.31.23	wiin iitok i'imaa tanentaakosi.’
JER.31.24	Pemaatisiwaatc tahsh i'imaa Coota ahkiink kaa‑ayaawaatc, kaashi ayootenawaninik kaye pisaan ta⁠wawiicitaanitiwak. Kihtikewininiwak tahsh iki kaye kaa⁠naakaci'aawaatc maanahcaanihsha' pisaan ta⁠wiicitaanitiwak. 
JER.31.25	Ninka ishi'aak hsa iki kaa⁠noontehshinowaatc ci⁠minomanci'owaatc, ninka ishi'aak kaye iki kaa⁠pwaanawihcikewaatc ci⁠ani kiiwe mashkawaatisiwaatc. 
JER.31.26	Miitahsh o'o pemaatisiwaatc ke⁠ihkitowaatc, ‘Ninkii nipaa hsa, eh⁠koshkosiyaan tahsh wiinke ninkii minomanci'.’ ”
JER.31.27	O'o tahsh kaaTipenciketc ihkito, “Ta⁠ocihcihse hsa ci⁠kiishikahk ahpii ke⁠ishihtooyaan Isriyalahki, i'imaa kaye Coota ahkiink ci⁠ani paahtiinowaatc pemaatisiwaatc, aya'aawihshak kaye. 
JER.31.28	Taapishkoo hsa weweni kaakii ishi kanawaapiyaan kii⁠maaciinintwaa, kii⁠piikonintwaa, kii⁠shaakooci'intwaa, kii⁠nihshiwanaaci'intwaa, kii⁠otihsikowaatc kaye wahsitaawihsewin, mii hsa weweni peshikwan keshi kanawaapamakwaa ci⁠kiiwe naapahsakwaa, cini paahtiinowaatc kaye. 
JER.31.29	 I'i tahsh ahpii pemaatisiwaatc kaawiin o'o awahshime ta⁠ihkitohsiiwak, ‘Oniiki'ikomaak hsa okii amwaawaa' shoomina' kaa⁠wiihsakisinitc, iki tahsh wiin apinoonciishak wiihsakihpocikewak.’ ”
JER.31.30	Awenen hsa ko ke⁠amwatc kaa⁠wiihsakisinitc shoomina', wiinawaa hsa piko ta⁠wiihsakihpocikewak. Miitahsh peshikwan kahkina kaa⁠tahshiwaatc wiinawaa piko omacitootamowiniwaank ta⁠onci nipowak.
JER.31.32	Kaawiin hsa wiin i'i tino ahshotamaakewin kaakii onahtamawimakipan okehteya'aamiwaa' ahpii kiihpi saakiciwinakwaapan Iicipahkiink 
JER.31.33	 Oshki ahshotamaakewin kaawii onahtamawakwaa Isriyalak hsa o'o ishihsinini; Niwii ahtaawaan hsa nintinaahkonikewin ote'iwaank, niwii oshipii'amowaan kaye ote'iwaank. Niin hsa tahsh ninka oKishemanitoomimikook, wiinawaa tahsh ninka tipinawewisiimaak. 
JER.31.34	 Kaawiin tahsh awiya memwehc oka kihkino'amawaahsiin owiicitaamaakanan, a'a kaye inini wiicihkiweyan cikii inaahpan, ‘Taka kihkenim kaaTipenciketc.’ Kahkina aaniihsh i'i ahpii awiyak ninka kihkenimikook, iki maawac kaa⁠tapahsentaakosiwaatc, iki kaye kaa⁠ishpentaakosiwaatc. Niin hsa ninka poonentamowaanan omaci'ishiwepisiwiniwaan, ninka waniihkenotamowaanan tahsh kaye omacitootamowiniwaan,” ihkito kaaTipenciketc.
JER.31.35	Mii hsa o'oweni kaaTipenciketc kaakii onakimaatc kiisihsoon ci⁠saakaasikenitc kii⁠kiishikaninik,
JER.31.35	tipihkikiisihsoon, wanankohsha' tahsh kaye kii⁠tipihkaninik.
JER.31.35	Wiin iitok kaye kaa⁠wahkawipiikiwepinank kihcikam ci⁠matweyaakamaashkaanik,
JER.31.35	kaaTipenciketc kaaMaawaci mashkawisiitc hsa ishinihkaaso.
JER.31.36	Miitahsh o'o ehkitotc,
JER.31.36	“Kiishpin hsa ehta poonihsek kaa⁠onci pimihsek kekoon,
JER.31.36	mii hsa 'i Isriyalak kewiinawaa ci⁠pooni ayaawaatc, kaawiin awahshime ta‑ayaahsiiwak enaahsamiiwak.
JER.31.37	Kiishpin tahsh ehta kashkihcikaatekipan kiishik ci⁠tipaapiikinikaatekipan,
JER.31.37	o'o kaye ahki kashkihcikaatekipan ci⁠tetako kihkencikaatekipan aaniinti eshi ahtek,
JER.31.37	mii iinsan i'i kaaTipenciketc cikii aanawenimaahpan Isriyala' i'i onci kahkina otishihcikewinini,”
JER.31.37	ihkito kaaTipenciketc.
JER.31.38	“Ta⁠ocihcihse kiishikan,” ihkito kaaTipenciketc, “Ci⁠kiiwe naapihcikaatek Ceroosalam niin ci⁠otootenaamiyaan, i'imaa onci ahshawaapiiwikamik Hananiiyal 
JER.31.39	I'imaa tanishi shaapwamon tipa'aahkaan kwayahk weti kaa⁠inamonk inahke Kaarep 
JER.31.40	Misiwe piko kaa⁠pahsatinaak wiiyawimaan kaa⁠ishi ninkwa'ikaatekin kaa⁠ishiwepinikenk kaye, misiwe kaye mihshawahkamikoon weti onci nahke Kiitaran 
JER.36.2	“Otaahpinan masina'ikan kaa‑ayiitawi titipiikinikaatek keshi oshipii'aman kahkina aasha kaakii'ininaan aaniin eshi aanwaapamakwaa Isriyalak 
JER.36.3	Maakishaa hsa pemaatisiwaatc Coota ahkiink eyaawaatc noontamowaatc aaniin kaawiih tahso wahsitaawihse'akwaa, mii maawiin i'i payesh ci⁠nakatamowaatc omaci'ishiwepisiwiniwaan. Miitahsh i'i ci⁠poonentamawakwaa omaci'ishiwepisiwiniwaan, omacitootamowiniwaan kaye.”
JER.36.4	Ceramaaya hsa okii antomaan Parahkoon 
JER.36.5	Miihsh Ceramaaya kaa'inaatc Parahkoon, “Kaawiin ohsha niin nimpakitinikoohsii ci⁠piintikeyaan kihci anami'ewikamikonk. 
JER.36.6	Kiin ihsa tahsh ishaahkan kihci anami'ewikamikonk ahpii pemaatisiwaatc mantawii'itisowaatc. Anamihtoohkan hsa i'i masina'ikan kaa‑ayiitawi titipiikinikaatek kaaTipenciketc otihkitowin kaashi oshipii'ikaatenik kaakii anooninaan ci⁠oshipii'aman. Enikohk tahsh anamihcikehkan kahkina ci⁠noontamowaatc Coota ahkiink eyaawaatc otootenaamiwaank kaa⁠pionci tataahtakohshinowaatc. 
JER.36.7	Maakishaa hsa mii 'i pemaatisiwaatc ci⁠anami'ehtawaawaatc kaaTipencikenitc enaahsamiinitc, kahkina entahshiwaatc ci⁠nakatamowaatc omaci'ishiwepisiwiniwaan. Kekoon iitok owiih tootaakowaan kaaTipencikenitc aaniihsh wiinke onishki'aawaan, wiinke kaye otaahkonawe'aawaan.” 
JER.36.8	Miitahsh Parahk wetetetc Niraayawan kaakii ishihciketc kahkina kaakii'ikotc Ceramaayawan, ekiih tashi anamihtootc i'imaa kihci anami'ewikamikonk masina'ikan kaakii ayiitawi titipiikinikaatenik eshi oshipii'ikaatenik kaaTipencikenitc otihkitowinini.
JER.36.9	Naanopipoon tahsh Cihooyahkim kaakii otetetc Cosaayawan kii⁠kihciokimaawitc i'imaa Coota ahkiink, shaankahsokiisihsoon eh⁠pimakinsonitc, mii hsa 'i ahpii kaakii ihkitonaaniwaank cikii mantawii'itisonaaniwankipan enaahsamiitc kaaTipenciketc. Iki hsa Ceroosalamink 
JER.36.10	Miihsh Parahk kaakii anamihtamawaatc kahkina pemaatisinitc i'imaa kaakii ayaanitc ekiih pisintaakotc, ekii anamihtootc masina'ikan kaakii ayiitawi titipiikinikaatenik kaaTipencikenitc otihkitowinini eshi oshipii'ikaatenik. Piinci anami'ewikamikonk hsa o'o kii‑ishi ishihcike ekii ishi niipawitc pahkehcikanink kaakii nihtaa tanapinitc oshipii'ikewininiwan Kemaraaya 
JER.36.11	Ahpii tahsh a'a Maaihkeya 
JER.36.12	mii hsa 'i kaa⁠ishi ishaatc otooshipii'ikewikamikoniink oshipii'ikewininiwan weti okimaawikamikonk. Mii hsa okoweniwak kahkina aanihkewikimaa' weti kaa⁠namatapinitc; Ilishamawan 
JER.36.13	Maaihkeya hsa tahsh kiih⁠caaki wiintamaake kahkina Parahkoon 
JER.36.14	Miitahsh i'i kahkina aanihkewikimaa' kaa⁠ishi antomaanitc Cihootaaiwan 
JER.36.15	Miitahsh kaa'inaawaatc Parahkoon, “Taka hsa namatapin, anamihtamawihshinaam i'i masina'ikan.” Miihsh Parahk kaa⁠ishihciketc kaakii'inintc. 
JER.36.16	Ahpii tahsh kaa⁠noontamowaatc ono kahkina kaa⁠ishi anamihtamawintwaa, mii hsa 'i kaa⁠ishi kakanawaapantiwaatc ekiih sekisiwaatc o'o ekii'inaawaatc Parahkoon, “Mii hsa 'i eshinaakwaninik ci⁠wiintamawintipan kihciokimaa ono kahkina,” kii‑ihkitowak. 
JER.36.17	Miihsh kaa‑anishi kakwecimaawaatc, “Wiintamawihshinaam aanti kaa⁠ontinaman ono kahkina ihkitowinan kaakii oshipii'aman? Ceramaaya na kikii wiintamaak aaniin ke⁠ishipii'ikewatc?”
JER.36.18	Miitahsh o'o Parahk kaa⁠ishi nahkwehtank, “Eya', wiin ohsha ninkii wiintamaak ono kahkina ihkitowinan, miihsh kaa⁠ishi oshipii'amaan i'imaa masina'ikanink.” 
JER.36.19	Aanihkewikimaa' tahsh okii'ikoo', “Parahk, Ceramaaya wiiciw ci⁠awi kaasoyek, keko awiya kika kihkenimikohsiiwaa aanti ke⁠ayaayek,” okii'ikoo'.
JER.36.20	Aanihkewikimaak tahsh okiih piintikatoonaawaa i'i ayiitawi titipiikani masina'ikan otooshipii'ikewikamikoniink Elishamawan 
JER.36.21	Miitahsh kihciokimaan kaakii ishinisha'okotc Cihootaai 
JER.36.22	I'i hsa ahpii shaankahsokiisihsoon kiih⁠pimakinsowan mekwaa eh⁠pipooninik, kihciokimaan e⁠inaahsamapiihtaminitc ishkoteni kaashi ayaanitc kii⁠pipooninik. 
JER.36.23	Ahpii tahsh Cihootaai kaa‑anamihtootc nihsin, komaa kaye niiwin pahkepii'ikanan, mii hsa 'i kihciokimaan kaakii pahpahkweshaminitc ekii aapacihtoonitc oshipii'ikewininiwan omoohkomaanini, miihsh kaa‑ani ishi macohte wepinaminitc. Mii hsa 'i kaa⁠ishihcikenitc piinihsh wiinke ekii ankwaahkisaminitc. 
JER.36.24	Kihciokimaa hsa, i'i kaye otanohkii'aakana' enoontamowaatc ini ihkitowinan kaawiin awaac pankii cikiih sekinaakosiwaatc, pooshke kaye cikiih taashkiikipitoowaatc okikishkikaniwaan. 
JER.36.25	Otaanakii onci'iko' hsa Elnehtanan 
JER.36.26	Tekwac itahsh kihciokimaa okii anoonaan okosihsan Ciiramiiyal 
JER.36.27	Kihciokimaa tahsh kaa⁠ishkwaa sahka'ank i'i ayiitawi titipiikani masina'ikan Parahkoon kaakii ishi oshipii'aminitc kaakii'ikonitc Ceramaayawan 
JER.36.28	“Miinawaa hsa peshik ayiitawi titipiikani masina'ikan oshipii'an, kahkina hsa ihkitowinan kaakii oshipii'ikaatekin i'imaa nihtam masina'ikaniink miinawaa oshipii'an, kaakii sahka'ank a'a Cihooyahkim 
JER.36.29	Tako wiintamaw tahsh kaye Cihooyahkim kaa⁠kihciokimaahkantank Coota ahkiini o'o ci'inatc, ‘Mii hsa o'oweni ehkitotc kaaTipenciketc. Kiin iitok kaakii ankwaahkisaman i'i ayiitawi titipiikani masina'ikan ekii'inatc kaye Ceramaaya, “Wekonen tahsh kaa⁠onci ishipii'ikeyan kihciokimaa Paapilan 
JER.36.30	Niin kaaTipencikeyaan tahsh o'o nintinaa kihciokimaa Cihooyahkim; kaawiin hsa awiyan oka ayaawaahsiin ke⁠namatapinitc Tepitoon 
JER.36.31	Niwii nana'ahsaa kaye, oniicaanihsa', i'i kaye otanohkii'aakana' onsaam aaniihsh nihtaa macitootamook. Mii hsa 'i waah⁠tootawakwaa, kahkina kaye pemaatisiwaatc Ceroosalamink 
JER.36.32	Miitahsh Ceramaaya kaa⁠ishi otaahpinank kotak ayiitawi titipiikani masina'ikan ekii miinaatc Parahkoon 
JER.37.2	Setihkaaya hsa kaawiin kanake cikiih papaamihtank aaniin Ceramaayawan okanootamaaken kaakii ihkitoohtamawaanitc kaaTipencikenitc. Miihsh peshikwan kaa⁠ishihcikenitc otaanihkewikimaama', i'i pemaatisinitc i'imaa eyaanitc ahkiink.
JER.37.3	Shaakooc itahsh kihciokimaa Setihkaaya okii ishinisha'waan Cihookalan 
JER.37.4	Ceramaaya hsa i'i ahpii kiih⁠piniskwe ayaa pisaan iko ekiih papaami ayaatc eshi'ayaanitc pemaatisinitc, kaawiin iitok mahshi cikiih kipa'ontc. 
JER.37.5	Mii hsa 'i ahpii shimaakanihshak Paapilan ahkiink wenciiwaatc kaakii waahkaashkamowaatc Ceroosalam. Ahpii hsa e⁠noontamowaatc shimaakanihsha' Iicipahkiink 
JER.37.6	Miitahsh o'o Ceramaaya kaa⁠kanootamawaatc Kishemanitoon kaa'ikotc kaaTipencikenitc ci‑ihkitotc, 
JER.37.7	“Mii hsa 'oweni kaaTipenciketc Isriyalak weKishemanitoomiwaatc ehkitotc, ‘O'o hsa inaahkan Cootawi kihciokimaa kaakiih piicinisha'ohk ekii anoonihk ci⁠kakwecimiwatc, “Inashke hsa iki shimaakanihshak Iicipahkiink wenciiwaatc kaapi naatamawihkwaa otahkiimiwaank tani ishi kiiweshkaawak. 
JER.37.8	Iki tahsh kaye Paapilaniwi shimaakanihshak kaakii maacaawaahpan ta⁠pikiiweshkaawak cipi miikaatamowaatc o'o ootena. Miihsh ci⁠kaahcicihtoowaatc, ci⁠sahka'amowaatc itahsh kaye.” ’ ”
JER.37.9	“Miitahsh o'o ehkitotc kaaTipenciketc, ‘Keko wanentami'itisohkek o'o ci‑ihkitoyek, “Kehcinaac hsa shimaakanihshak Paapilan wenciiwaatc ninka nakanikonaanik,” kaawiin ohsha ninkoci ta⁠ishaahsiiwak. 
JER.37.10	Kiishpin hsa aana shaakooci'atwaa shimaakanihshak Paapilan wenciiwaatc kaa⁠miikaaninekwaa, iki tahsh kaa⁠maahki'ekwaa ishkwiiwaatc pimihshinowaatc opakwaanekamikowaank, shaakooc ohsha ta⁠wanishkaawak ci⁠ankwaahkisamowaahpan o'o ootena.’ ”
JER.37.11	Ahpii hsa tahsh shimaakanihsha' Paapilan wenciinitc kaah⁠pooni waahkaashkaminitc Ceroosalam ekii kohsaanitc Iicipiiwi shimaakanihsha', 
JER.37.12	Ceramaaya hsa kii⁠onci maacaa Ceroosalamink ewii ishaatc Penciman ahkiink ecikaatenik ewii awi tipinawewisitc ahkiini minihk kaawi miinaakaniwitc eshi'ayaanitc pemaatisinitc. 
JER.37.13	Mekwaa tahsh i'imaa Penciman ishkwaantem ecikaatenik e⁠ani pimi ayaatc, mii hsa ini kanawencike shimaakanihshiiwikimaan Aaraaicawan 
JER.37.14	Miihsh o'o Ceramaaya kaa⁠ihkitotc, “Kikiiwanim ohsha! Kaawiin ohsha nintishaahsii eshi'ayaawaatc Paapilaniwi shimaakanihshak.” Kaawiin hsa tahsh cikiih pisintaakotc. Miihsh kaakii tahkonikotc Aaraaicawan ekii ishiwinikotc eshi'ayaanitc aanihkewikimaa'. 
JER.37.15	Miitahsh kaakii nishki'aatc aanihkewikimaa' ekii anoohkiinitc ci⁠pahpahkihte'ontc. Weti hsa tahsh kii‑ishi kipa'waa owaahkaa'ikaniniink Cwaanahtanan 
JER.37.16	Anaamahkamik hsa kaashi ayiici kipa'ikaatenik kii‑ishi kipa'waa, aahpici kinwesh i'imaa kii⁠ayaa.
JER.37.17	Miitahsh kihciokimaan Setihkaayawan kaakii anoohkiinitc ci⁠antomintc, ci⁠saakisi'intc. Miitahsh weti otookimaawikamikoniink kaakiih kiimooci kakwecimikotc ekii'ikotc, “Kekoonini naa onci ihkito kaaTipenciketc?”
JER.37.17	Miihsh Ceramaaya kaa'inaatc, “Eya'! Kika pakitinikoo hsa ci⁠shaakooci'ihk kihciokimaa Paapilan kaa⁠onciitc,” okii'inaan. 
JER.37.18	Miihsh o'o kaa‑ani'inaatc kihciokimaan Setihkaayawan, “Aaniin itahsh kaa⁠ishi mamaashiihkantawinaan, aaniin kaa⁠ishi mamaashiihkantawakwaa kitanohkii'aakanak, oko kaye pemaatisiwaatc kaa⁠onci kipa'oyan? 
JER.37.19	Aaniinti tahsh eyaawaatc iki kaa⁠kanootamawihkwaa o'o kaakii inaacimohtawihkwaa, ‘Kihciokimaa Paapilan kaa⁠onciitc hsa kaawiin ta⁠piishaahsii ci⁠miikaanihk, o'o kaye ahkiini?’ 
JER.37.20	Nintookimaam kihciokimaa, taka hsa tahsh pisintawihshin o'o kaashi kakweciminaan, keko kaye kiiwe ishinisha'ohshihken Cwaanahtan oshipii'ikewinini owaahkaa'ikanink ci⁠tashi nipohsiwaan weti,” okii'inaan.
JER.37.21	Miitahsh Setihkaayawan kihciokimaan kaakii anoohkiinitc i'imaa cishi kipa'ontc eshi wiimpihcikaatenik kaa⁠ishi'ayaak kipa'otiiwikamik, ci⁠onci ahshamintc kaye pahkweshikanan i'imaa pahkweshikanihkewikamikonk piinihsh ci⁠caakihsenitc i'imaa ootenaank. Miihsh i'imaa Ceramaaya kaa‑ayaatc kaashi wiimpihcikaatenik kipa'otiiwikamik.
JER.38.1	Oko hsa ininiwak eshinihkaasowaatc Shehpahtaaya 
JER.38.2	“Mii hsa o'oweni ehkitotc kaaTipenciketc, ‘Awenen hsa piko o'omaa ke⁠ayaatc ootenaank pashipa'ikewihkomaanink ta⁠onci nipo, komaa ta⁠kawaskate, komaa kaye aahkosiwin oka nihsikon. Awenen itahsh wiin iko ke⁠naasihkawaatc ci⁠pakitinintisotc Paapilan 
JER.38.3	Mii hsa o'oweni kaye ehkitotc kaaTipenciketc, ‘Kehcinaac hsa Paapilaniwi kihciokimaa oshimaakanihshiima' oka shaakoocihtooni o'o ootena, oka kaahcicihtooni kaye.’ ”
JER.38.4	Miiwak itahsh iki aanihkewikimaak kaakii'inaawaatc kihciokimaan, “Mii hsa 'i eshinaakwaninik ci⁠nihsintipan wa'a inini Ceramaaya. Mii hsa 'i eshihciketc i'i kaa⁠ihkitotc e⁠onci pakitentaminitc shimaakanihsha' o'omaa ootenaank eyaanitc, i'i kaye pemaatisinitc; kaawiin ihsa iinsan onantawenimaahsii' pemaatisinitc ci⁠minohsenitc, tekwac itahsh okakwe maanshipinaa',” okii'inaawaan kihciokimaan.
JER.38.5	Miitahsh Setihkaayawan kihciokimaan kaa'ikowaatc, “Kiinawaa iitok kitayaawaawaa ci⁠tootawek aaniin iko waah⁠tootawek, kaawiin hsa nintaa kashkihtoohsiin ci⁠onci'inakookipan.” 
JER.38.6	Miitahsh kaakiih piinci wepinaawaatc Ceramaayawan otoonta'ipaaniniink Maalkaaya 
JER.38.7	A'a tahsh pemiihtaaketc Iipetmilehk 
JER.38.8	Miihsh i'imaa Iipetmilehk kaakiih piishaatc ekiih pi⁠anta waapamaatc kihciokimaan o'o ekii'inaatc, 
JER.38.9	“Nintookimaam kihciokimaa, etatawe hsa kii⁠macihcikewak iki kahkina ininiwak o'o kaakiih tootawaawaatc Ceramaayawan okanootamaaken ekiih piinci wepinaawaatc onta'ipaanink. Mii hsa weti ke⁠tashi kawaskatenitc ahpii noontehsenik miicim o'omaa ootenaank,” okii'inaan. 
JER.38.10	Miitahsh o'o kaa'ikotc kihciokimaan Iipetmilehk, “Nihsimitana (30) ininiwak o'omaa onci maaciish ci⁠kitaanihkaanepinek Ceramaaya okanootamaake cipwaa nipotc onta'ipaanink kaashi ayaatc,” okii'ikoon. 
JER.38.11	Miitahsh Iipetmilehk kaakii ishaatc e⁠wiiciiwaatc otininiima' okimaawikamikonk eshi'ayaanik ahtaahsowikamik. Miihsh weti kaa⁠ontinank kehte shiikoshkikanan, kehte ishiikinoon kaye. Miiwan itahsh ini kaah⁠tako niihsaapiikinank onta'ipaanink eshi'ayaanitc Ceramaayawan. 
JER.38.12	Miihsh Iipetmilehk kaa'inaatc Ceramaayawan, “Ini hsa kehte shiikoshkikanan, kehte ishiikinoon kaye kininkwiink ishi ahpiikinan ci⁠wiihsakipinikoohsiwan wiihkopinikooyan.” Miihsh iko Ceramaayawan 
JER.38.13	Miitahsh kaakii ihkwaapiikipinaawaatc ekiih kitaanihkaanepinaawaatc Ceramaayawan i'imaa onta'ipaanink eshi'ayaanihpan. I'imaa hsa piintikeya'ii kaashi waahkaahcikaatek kaashi ayaak kipa'otiiwikamik kii‑ishi'ayaawan Ceramaayawan.
JER.38.14	Miinawaa tahsh Ceramaaya okanootamaake okiih pi antomikoon Setihkaayawan ci⁠piishaatc i'imaa nihsin ahko ishkwaanteman kihci anami'ewikamikonk o'o ekii'ikotc, “Kekoon hsa kiwiih kakwecimin, keko tahsh manaa wiintamawihshihken,” okii'ikoon.
JER.38.15	Miihsh o'o kaa'inaatc, “Kiishpin hsa wiintamawinaan kehcinaac maawiin kitaa nihshish. Mihsawaa kaye aana wiintamawinaan aaniin ke⁠ishihcikeyampan, kaawiin kitaa pisintansii,” okii'inaan.
JER.38.16	Miitahsh Setihkaayawan kihciokimaan kaakiih kiimooci ahpimonotaakotc ekii'ikotc, “Kehcinaac iko e⁠kehcinaa'oyaan kaaTipenciketc wiin misiwe eh⁠tipenciketc, wiin kaye kaa⁠miininank pimaatisiwin, nintayaankwaamis e⁠ahshotamawinaan, kaawiin kika nihsihsinoon, kaawiin kaye kika ishi pakitinihsinoon ci⁠tepinihkwaa iki kaa⁠kakwe nihsihkwaa,” okii'ikoon.
JER.38.17	Miitahsh o'o Ceramaaya kaa'inaatc Setihkaayawan, “Mii hsa o'oweni kaaMaawaci mashkawisiitc kaaTipenciketc Isriyalak oKishemanitoomiwaan ehkitotc, ‘Kiishpin hsa ishi pakiciiyan eshi'ayaanitc otaanihkewikimaama' Paapilaniwi kihciokimaa, mii hsa 'i kaawiin kika nihsikoohsii, iki kaye eyaawaatc kitaawinink, kaawiin itahsh kaye o'o ootena ta⁠sahka'ikaatehsinoon. 
JER.38.18	Kiishpin itahsh wiin wiih⁠pakiciihsiwan eshi'ayaanitc otaanihkewikimaama' Paapilaniwi kihciokimaa, mii hsa 'i Paapilan wenciiwaatc ci⁠miinikoowisiwaatc ci⁠shaakoocihtoowaatc o'o ootena, kaawiin hsa tahsh kekiin kika shaapwiihsii,’ ” okii'inaan. 
JER.38.19	Miihsh o'o kaa'ikotc, “Ikiweniwak ohsha Coowak ninkohsaak aasha kaakiih pakiciiwaatc kaakii ishaawaatc eshi'ayaanitc Paapilan wenciinitc. Maakishaa mii 'imaa keshi pakitinikooyaan eshi'ayaawaatc Coowak. Miitahsh kekoon ci⁠tootaakooyaan,” okii'ikoon.
JER.38.20	Miihsh o'o Ceramaaya kaa'inaatc, “Kaawiin weti kika ishi pakitinikohsiik, taka na'ihtaw kaaTipenciketc o'o kaa'ininaan, ci⁠minohseyan, ci⁠pimaatisiyan kaye. 
JER.38.21	Kiishpin itahsh inentansiwan ci⁠pakiciiyan, mii hsa 'oweni kaaTipenciketc kaa⁠ishi kihkentamoo'itc ci‑ishihsenik. 
JER.38.22	Mii hsa kaakii waapamakwaa kahkina ihkwewak kaakii ishkwiiwaahpan i'imaa otookimaawikamikoniink Coota kihciokimaan e⁠ishiwicikaniwiwaatc eshi'ayaanitc otaanihkewikimaamini Paapilaniwi kihciokimaan; miihsh o'o ke⁠inihkwaa,
JER.38.22	‘Iki hsa kaa⁠saaki wiiciiwatwaa kikii wanimikook,
JER.38.22	kikiih shaakooci'ikook kaye, mekwaa eh⁠kontaawiciishkiwakishkaayan,
JER.38.22	mii hsa 'i kaakii nakanihkwaa,’
JER.38.22	kika'ikook.
JER.38.23	Kahkina hsa kaye kiwiiwak, kiniicaanihsak kaye ta⁠ishiwicikaniwiwak eshi'ayaanitc Paapilan wenciinitc. Kaawiin itahsh kekiin kika shaapwiihsii. Paapilaniwi kihciokimaa hsa kika kaahcitinik ci⁠tahkonihk, o'o tahsh kaye ootena ta‑ankwaahkisikaate,” okii'inaan.
JER.38.24	Miitahsh Setihkaayawan kaa'ikotc, “Taka ta⁠manaa kihkentaakwan o'o kaa⁠ihkitoyan, miihsh kaawiin kika nipohsii. 
JER.38.25	Kiishpin hsa aanihkewikimaak noontamowaatc ekiih kakanooninaan, mii hsa 'i ci⁠anta waapamihkwaa o'o ci'inihkwaa, ‘Taka wiintamawihshinaam aaniin kaa'inatc kihciokimaa, aaniin kaye kaa'inihk. Keko manaa tipaacimohken, miihsh kaawiin kika nihsikoohsii,’ kika'ikook,” okii'ikoon. 
JER.38.26	“Miitahsh tekwac ke'inatwaa, ‘Ninkiih kakwecimaa ohsha kihciokimaa eh⁠pakohsentamowak ci⁠kiiwe ishinisha'ohsik Cwaanahtanan owaahkaa'ikaniniink ci⁠tashi nipowaahsiwak weti,’ kika'inaak,” okii'ikoon. 
JER.38.27	Miitahsh tepwe Ceramaaya kahkina aanihkewikimaa' kaakiih pi anta waapamikotc ekiih pi kakanoonikotc. Miitahsh iko kaa'inaatc mayaa kahkina kaakii'ikotc kihciokimaan ci‑ihkitotc, miihsh kaa⁠ishi poonimikotc, kaawiin aaniihsh awiyan kii⁠noontansiiwan kaakii ishi kakanoonitiwaatc. 
JER.38.28	 Miitahsh Ceramaaya kaakii ayaatc kaashi waahkaahcikaatek kaa⁠ishi'ayaak kipa'otiiwikamik piinihsh eh⁠kiishikaninik kii⁠kaahcicihcikaatenik Ceroosalam.
JER.39.1	Ahpii tahsh shaankahso (9) pipoon Setihkaaya e⁠kihciokimaawitc i'imaa Coota 
JER.39.2	Niiwikiisihsoon itahsh eh⁠pimakinsonitc, shaankahso e⁠inakinsonitc, mitaahshipeshikopipoon (11) Setihkaaya kaa⁠kihciokimaawitc, mii hsa 'i ahpii eshi waahkaayaapihkinikaatek Ceroosalam kaakii piikwa'ikaatek. 
JER.39.3	Ahpii hsa Ceroosalam kii⁠kaahcicihcikaatek kahkina hsa Paapilaniwi kihciokimaa eshpentaakosinitc otaanihkewikimaama' kiih⁠piishaawa'. I'imaa hsa eshi'ayaanik Nahsawi ishkwaantem kii‑ishi onapiwa'. Miihsh o'o kaa⁠ishinihkaasonitc, Nerkal Shariisar 
JER.39.4	Ahpii tahsh Setihkaaya Coota kihciokimaa, iki kaye kahkina shimaakanihshak e⁠waapamaawaatc, mii hsa kaa⁠ishi tapasiiwaatc. Eh⁠tipihkaninik hsa okii nakataanaawaa ootenaani. Weti tahsh inahke eshi'ayaanik kihciokimaan eshi kihtikenitc kii⁠ani ishaawak eshi ishkwaantemiwaninik iitawaya'ii ekii aahsami'ayaanik. Weti hsa inahke Aarapa 
JER.39.5	Iki tahsh Paapilaniwi shimaakanihshak kiih⁠piminisha'ikewak. Weti tahsh eshi pashkwaanik Cerahko 
JER.39.6	Miitahsh weti ootenaank Oripla Paapilaniwi kihciokimaa eh⁠kanawaapinitc Setihkaayawan kaakii nihsaatc okosihsini, i'i hsa kaye kahkina kaa⁠niikaanentaakosinitc Coota ahkiink okii nihsaa'. 
JER.39.7	Miitahsh kaakiih kakicaapa'waatc Setihkaayawan piiwaapihko sakaapaaneyaapiin ekii mamaancikwahpinaatc Paapilan ahkiink ekii ishiwinaatc. 
JER.39.8	Miihsh Paapilaniwi shimaakanihshak kaakiih sahka'amowaatc okimaawikamik, waahkaa'ikanan kaye pemaatisinitc eshitaanitc. Miihsh kaakiih piikopitoowaatc eshi waahkaayaapihkinikaatenik Ceroosalam. 
JER.39.9	Miitahsh a'a kihci shimaakanihshiiwikimaa Nepoosaretan 
JER.39.10	I'i tahsh wiin ketimaakisinitc i'imaa Coota ahkiink kekoon tepentansinik okii nakanaa'; okii miinaa' kaye keshi kihtikaanaanitc shoomina', keshi kihtikenitc kaye.
JER.39.11	Paapilaniwi kihciokimaa Nepakanaasar 
JER.39.12	“Maacaan ci⁠nanaantawaapamatc Ceramaaya, kii⁠mihkawatc itahsh keko kekoon tootawaahken; tekwac hsa eshi antawentank tootawaahkan.” 
JER.39.13	Miitahsh kihci shimaakanihshiiwikimaa Nepoosaretan a'a kaye Nepooshaaspan 
JER.39.14	kaakii anoohkiiwaatc ci⁠saakisihcikaniwinitc Ceramaayawan kaakii ishi kipa'omintc i'imaa kaashi waahkaahcikaatenik kaa⁠ishi'ayaak kipa'otiiwikamik. Weti hsa tahsh okii ishi pakitinaawaan eshi'ayaanitc Ketalaayawan 
JER.52.1	Niishtanashipeshik (21) hsa Setihkaaya 
JER.52.2	Noociko hsa kii‑ishihcike Setihkaaya enaahsamiinitc kaaTipencikenitc ekii ishihciketc kahkina Cihooyahkiman 
JER.52.3	Ekii nishki'aawaatc itahsh kaaTipencikenitc o'o kahkina kaakii onci ishihsewaatc iki Ceroosalamink eyaawaatc, iki kaye Coota 
JER.52.3	Setihkaaya tahsh okiih shashiipihtawaan kihciokimaan Paapilan 
JER.52.4	 Shaankahso pipoon tahsh Setihkaaya kaa⁠kihciokimaawitc, mitaahsokiisihsoon eh⁠pimakinsonitc, mitaahsokiishik e⁠ani ishihsenik, mii hsa 'i ahpii kihciokimaa Paapilan kaa⁠onciitc kaakiih pitakohshink i'imaa Ceroosalamink ekiih pi'anta miikaasotc, oshimaakanihshiima' ekiih pi wiiciiwikotc. Akwaciink tahsh waahkaaya'ii kii‑ishi kapehshiwa' misiwe ekii oshihtoonitc keshi akawihshimononitc. 
JER.52.5	I'i tahsh kihci ootena Ceroosalam kii⁠waahkaashkikaate piinihsh mitaahshipeshikopipoon Setihkaaya kii⁠kihciokimaawitc. 
JER.52.6	Niiwikiisihsoon tahsh eh⁠pimakinsonitc e⁠ani shaankahsokiishikwakaanik, wiinke hsa kii⁠kihci noontehseni miicim i'imaa ootenaank. Kaawiin kekoonini pemaatisiwaatc okii miicihsiinaawaa. 
JER.52.7	 Miitahsh i'i ahpii waahkaayaapihkinikan kaakiih piikonikaatek, kahkina tahsh shimaakanihshak kii⁠maaciipa'iwewak. Eh⁠tipihkaninik kiih⁠kayeshipa'iwewak ootenaani, weti nahke eshi'ayaanik kihciokimaan eshi kihtikenitc ekii ani ishaawaatc eshi ishkwaantemiwaninik iitawaya'ii ekii aahsami'ayaanik. Aana tahsh wiin Paapilaniwi shimaakanihsha' ekiih kanawentaminitc waahkaaya'ii ootenaani, shaakooc tahsh kii⁠ahpa'iwewak weti inahke kaashi pahsatinaanik Cwaartan 
JER.52.8	Paapilaniwi shimaakanihshak tahsh okiih piminisha'waawaan Setihkaayawan, ini kaye oshimaakanihshiimini, weti tahsh eshi pashkwaanik Cerahko 
JER.52.9	Miitahsh weti kaa⁠ishi kaahcitinintc, ekii ishiwicikaniwitc weti ootenaank Oripla 
JER.52.10	Miitahsh weti ootenaank Oripla kihciokimaa Paapilan kaa⁠onciitc kaa⁠ishi nihsaatc okosihsini enaahsamiinitc Setihkaayawan. Otaanihkewikimaamini kaye ekii nihsaatc. 
JER.52.11	 Okiih kakicaapa'waan tahsh Setihkaayawan piiwaapihko sakaapaaneyaapiin ekii aapacihtootc ekii mamaancikwahpinaatc. Paapilan ahkiink tahsh okii ishiwinaan ekiih kipa'waatc, miitahsh weti kaa‑ayaanitc piinihsh kii‑ishkwaa pimaatisinitc.
JER.52.12	Mitaahshishaankahso (19) pipoon tahsh Nepakanaasar 
JER.52.13	 Miitahsh a'a inini Nepoosaretan kaakii sahka'ank kihci anami'ewikamik, kihciokimaawikamikoon kaye, kahkina kaye waahkaa'ikanan i'imaa Ceroosalamink. 
JER.52.14	Oshimaakanihshiima' tahsh okiih piikopitooni i'i kaakii ishi waahkaayaapihkinikaatenik Ceroosalam. 
JER.52.15	Nepoosaretan aanihkewi shimaakanihshiiwikimaa tahsh okii maaciinaa' aaninta kaakiih kitimaakisinitc, i'i kaye kaakii ishkwiinikopanen i'imaa ootenaank. Okii maaciinaa' kaye ininiwa' kekoonini kaakii nakacihtoonitc, i'ihsh kaye kaakii naasihkaakokopanen Paapilan kihciokimaa ekiih pakiciinitc. 
JER.52.16	Okii nakanaa' tahsh wiin i'i maawac iko kaakiih koohpaatisinitc i'imaa ci⁠ayaanitc ci⁠naanaakacihtoonitc kihtikewahkamikoon, kaashi kihtikaasonitc kaye shoomina'.
JER.52.18	Ahkihkwa', ihspeta', waahsahkonencikani miinoshikanan, ohswepiiki wepinikani onaakanan, kahkina onaakani aapacihcikanan kahkina kekoon hsa ko osaawaapihkonk kaakii onci oshihcikaatenik kaakii aapataninikin kii⁠anohkiink i'imaa kihci anami'ewikamikonk. 
JER.52.19	Nepoosaretan 
JER.52.20	Osaawaapihk kaakii aapacihtootc kihciokimaa Swaalaman kii⁠oshihtootc kekoonan i'imaa kihci anami'ewikamikonk onsaam kiih⁠kosikwanoon, kaawiin cikiih tipaapiishkoocikaatekin. Mii onoweniwan kaa⁠tashincikaatekin: niishin aasohkihcikanan, kihci ahtoopaan, kaye mitaahshiniishin aape pishihkiihkaanak kaakii aaswaahkwa'ikaakaniwiwaatc kihci ahtoopaan kaashi akootek, kaye kaa‑aayaanciwicikaatekin kaashi ahcikenk. 
JER.52.21	Okoweniwak niishin aasohkihcikanak peshikwan kii‑ishihcikaniwiwak, niishtanashiniishwaahsomisit (27) kii⁠ahpiihtahkisowak, mitaahshinihshwaahsomisit (18) kii‑inikohkowaawiyeyaahkisiwak waahkaaya'ii, kiih⁠wiimpaapihkisiwak nihsomininc (3) itahsh kii⁠ahpiihtaapihkisiwak. 
JER.52.22	Aasohkihcikan kaa⁠patahkisotc wakicaya'ii kaa‑ahtek niishwaahsomisit aapihta (7 1/2) kii⁠ahpiihtaa kii⁠cikanesaanaapihka'ikaate waahkaaya'ii kaye Pamakarenet 
JER.52.23	Shaankahsimitanashininkotwaahso kiih⁠naakwanoon Pamakarenet tinowimiinan kaakii masinaapihka'ikaatekin waahkaaya'ii. Ninkotwaahk maamaw kiih⁠tahsiinoon Pamakarenet tinowimiinan i'imaa cikanesaanaapihka'ikanink.
JER.52.24	A'a hsa aanihkewi shimaakanihshiiwikimaa Nepoosaretan 
JER.52.25	I'imaa tahsh kaye ootenaank okii onci maaciinaan ininiwan kaakii naanaakaci'aanitc miikaasowininiwa', i'i kaye niishwaahso (7) kaakii maamiinomikonitc Isriyali kihciokimaan. Okii maaciinaan tahsh kaye ini ininiwan kaakii naanaakacihtoonitc masina'ikanan kaakii ishi oshipii'omintc shimaakanihsha', ninkotwaahsimitana kaye i'i kaa⁠kihci inentaakosinitc i'imaa ootenaank kaakii ayaanitc. 
JER.52.26	Nepoosaretan tahsh kahkina okii maaciinaa' ekii ishiwinaatc ootenaank Oripla 
JER.52.27	Mii hsa 'i weti ootenaank Oripla Hemaht 
JER.52.28	Miitahsh o'o minihk Nepakanaasar 
JER.52.29	Mitaahshinihshwaahso pipoon tahsh kii⁠kihciokimaawitc nihshwaahswaahk nihsimitanashiniishin (832) Ceroosalamink kii⁠onci maaciinaakopan. 
JER.52.30	Niishtanashinihsopipoon (23) tahsh kii⁠kihciokimaawitc, Nepoosaretanan okii maaciinaani niishwaahswaahk niimitanashinaanaan (745). Mii 'i maamaw niiwink mitaahswaahk ninkotwaahswaahk (4,600). 
JER.52.31	Ahpii tahsh Iipal Miirootaahk 
JER.52.32	Weweni hsa tahsh Iipal Miirootaahkoon okiih tootaakoon, okii inahsikoon kaye wiin nawac ci⁠kihtentaakositc ahpiihc wiin i'i kotak kaakii wiici'okimaamaatc i'imaa Paapilan ahkiink. 
JER.52.33	Cihooyakin kiih⁠pakitinaa ci⁠kikishkansik tahkonikoowi kikishkikanan, minihk kaye kaah⁠pimaatisitc kiih⁠tashi wiihsini kihciokimaan otatoohpowinaahkoniink. 
JER.52.34	Entahso kiishik minihk kaah⁠pimaatisitc Paapilaniwi kihciokimaan okii⁠miinikoon shooniyaan kekoon ci⁠noontehsehsik.
LAM.1.1	Wiinke hsa siipiskaatentaakwan kihci ootena
LAM.1.1	Ceroosalam eh⁠pishihshikwaak.
LAM.1.1	Aapitink wiinke ekii mooshkinewaatc pemaatisiwaatc i'imaa,
LAM.1.1	maawac ekiih kihtentaakwahkipan,
LAM.1.1	noonkom tahsh taapishkoo kiiwaacihkwenk e⁠inentaakwahk.
LAM.1.1	Maawac e⁠niikaanentaakwahkipan,
LAM.1.1	noonkom tahsh tahkonikanink e⁠inentaakwahk.
LAM.1.2	Kapetipihk e⁠mawitc, e⁠wiihsakentank;
LAM.1.2	osipiinkwaanan eh⁠pimiciwaninikin owanowink!
LAM.1.2	I'i hsa ko kahkina entahshinitc kaakiih saaki'ikotc,
LAM.1.2	kaawiin kanake awiyan peshik ciwiih kakwe minwentamo'ikotc.
LAM.1.2	Kahkina hsa owiiciiwaakana' okiih kayeshi'ikoo';
LAM.1.2	miihsh noonkom kaa⁠onci shiinkenimikotc.
LAM.1.3	Coota ahkiink pemaatisiwaatc kaa⁠onciiwaatc hsa
LAM.1.3	kaawiin kekoon otishi kashkihtoohsiinaawaa
LAM.1.3	cishi naatamaasowaatc kaa⁠ishi kakwaataki mihtanohkii'intwaa.
LAM.1.3	Pepahkaan ahkiink ekii ishiwinintwaa,
LAM.1.3	kaawiin ninkoci ishitaahsiiwak,
LAM.1.3	Misiwe hsa kaa⁠shiinkenimikowaatc owaahkaashkaakowaa',
LAM.1.3	kaawiin ci⁠kashkihtoowaatc ci⁠tapasiiwaatc.
LAM.1.4	Kaawiin hsa awiya awahshime
LAM.1.4	piishaahsii kihci anami'ewikamikonk noonkom
LAM.1.4	cipi anami'aatc kii⁠wiihkwantiiwahkamikisink.
LAM.1.4	Kaawiin kanake awiya cipi piintiketc kihci ishkwaantemihkaank,
LAM.1.4	Saayan eh⁠kakwaatakentamoomakahk.
LAM.1.4	Iki hsa ihkwewak kaa⁠nihtaa nikamowaahpan i'imaa maanentamok.
LAM.1.4	Anami'ewikimaak kaye mihci moohkonewak.
LAM.1.5	Miitahsh noonkom kaa⁠shiinkenimikotc
LAM.1.5	a'a kihci ootena Ceroosalam wiinke otipenimikoo', ekiih shaakooci'ikotc.
LAM.1.5	KaaTipencikenitc ohsha kaa⁠tootaakotc kaa⁠onci kakwaatakihtootc
LAM.1.5	onsaam aaniihsh paahtiinatininiwan omacitootamowinan.
LAM.1.5	Kahkina hsa opimaatisiima' i'imaa wenciinitc kii⁠maaciicikaniwiwa'.
LAM.1.6	I'i hsa eshi kihci inentaakwahkipan Ceroosalam
LAM.1.6	kaawiin kanake ci⁠kihkentaakwahk.
LAM.1.6	Kaakii niikaanisinitc otininiima' hsa inentaakosiwa'
LAM.1.6	taapishkoo waawaashkeshiwa' kaa⁠matisinitc kaa⁠noonteskatenitc.
LAM.1.6	Mii 'i eshinaakosinitc kaa⁠noonte caakiinitc
LAM.1.6	waawaashkeshiwa' onantawencike' kaa⁠piminisha'okonitc.
LAM.1.7	Noonkom itahsh Ceroosalam nihshihke nanawihshin,
LAM.1.7	e⁠ishi naanaakatawentamoomakahk
LAM.1.7	otaanaank kaakii ishi minonaakwahkipan.
LAM.1.7	Ahpii hsa Ceroosalam opimaatisiima' kii⁠shaakoocihcikaniwinitc,
LAM.1.7	kaawiin hsa awiyan kii⁠ayaahsiiwan ke⁠naatamaakotc.
LAM.1.7	Kaakiih shaakooci'ikotc okiih paahpi'ikoo' ahpii kii⁠niisihsetc.
LAM.1.8	Ceroosalam wiinke hsa kiih⁠kihci macitootam,
LAM.1.8	wiinke kaye kii⁠wiini'itiso.
LAM.1.8	Miihsh kaashi kihtentaakosihpan kaa⁠onci kihkentaakwahsininik.
LAM.1.8	Kahkina hsa kaakiih kihtenimikohpan otaanawenimikoo'.
LAM.1.8	Miihsh eshinaakositc kekoon e⁠kikishkansik, e⁠akaci'itisotc kaye.
LAM.1.8	Miihsh wenci moohkonetc, mii kaye 'i wenci akaci'itisotc.
LAM.1.9	I'i hsa kaashi wiininaakositc wiinke pehtenaakwanini,
LAM.1.9	shaakooc itahsh kaawiin opapaapisiskentansiin aaniin keni ishihsetc.
LAM.1.9	Wiinke hsa kiih⁠kihci shaakoocihcikaniwi;
LAM.1.9	kaawiin awiyan kii⁠ayaahsiiwan cikii minwentamo'ikohpan.
LAM.1.9	Kaa⁠shiinkenimikotc okiih shaakooci'ikoo',
LAM.1.9	miihsh kaa⁠onci shaakowaanaatc kaaTipencikenitc.
LAM.1.10	Kaa⁠shiinkenimikotc hsa okiih kiimootimikoo'
LAM.1.10	kahkina kaakii ishi wenootisihpan.
LAM.1.10	Okii waapamaa' ihsa piko kaye
LAM.1.10	eh⁠piintikenitc kihci anami'ewikamikonk,
LAM.1.10	KaaTipenciketc itahsh ekii onci'aanihpan
LAM.1.10	ci‑ishaahsinikipan i'i Kaa⁠Coowiwihsinik i'imaa.
LAM.1.11	Kahkina hsa opimaatisiima' moohkonewa'
LAM.1.11	eh⁠papaa nanaantawaskatenitc;
LAM.1.11	eshi wenootisinitc meshkwac e⁠miikiwenitc ke⁠ontaatisinitc.
LAM.1.11	Miitahsh Ceroosalam eshi shaakowetc, “Tepencikeyan,
LAM.1.11	taka kanawaapamihshin o'o kaashi wahsitaawihseyaan.”
LAM.1.12	Miitahsh kaye eni ihkitoomakahk Ceroosalam,
LAM.1.12	eh⁠kanoonaatc kaa⁠mayaashkaakotc,
LAM.1.12	“Inashke kanawaapamihshik! Kaawiin ohsha awiya wiihkaa
LAM.1.12	ahpiihci wiihsakentansii taapishkoo kaa‑ahpiihci wiihsakentamaan,
LAM.1.12	kaaTipenciketc ohsha 'i kaa⁠tootawitc.
LAM.1.12	Wiin iitok o'o ishi ahpii nishkaatisi.
LAM.1.13	Weti tahsh ishpimink opionci ishinisha'aan ishkoteni,
LAM.1.13	miihsh i'iwe kaa⁠caakisokoyaan piincaya'ii.
LAM.1.13	Okiih tashwekihshimaan ihsa ahsapiin ci⁠pisokehshinowak,
LAM.1.13	miihsh kaakiih kawihsewak.
LAM.1.13	Ninkiih tootaak ihsa ci⁠piikonaakosiwak,
LAM.1.13	mooshak iko ci⁠wiihsakentamowak ekiih tootawitc.”
LAM.1.14	Okii maamawinaanan hsa nimacitootamowinan,
LAM.1.14	miihsh kaa⁠ishi maawantoohpitootc.
LAM.1.14	Nihkwekanink ekii ishi akwahpitootc,
LAM.1.14	miitahsh i'i kaah⁠caakii'ikoyaan onsaam eh⁠kosikwahkin.
LAM.1.14	Ninkii ishi pakitinik eshi'ayaanitc kaa⁠shiinkenimimitc,
LAM.1.14	kaawiin tahsh ninkii kashkihtoohsiin kekoon cishi naatamaasoyaan.
LAM.1.15	KaaTipenciketc hsa okiih paahpi'aa'
LAM.1.15	nishimaakanihshiima' meshkawisiinitc;
LAM.1.15	miihsh kaa⁠ishi ishinisha'waatc kotak shimaakanihsha'
LAM.1.15	ke⁠shaakooci'aanitc nintooshkiniikiima'.
LAM.1.15	Coota hsa ekii inentaakosiwaatc pehki oshkiniikihkwenk.
LAM.1.15	KaaTipencikenitc okiih pakitinikowaan itahsh
LAM.1.15	pisaan ci⁠shikoshkawintwaa taapishkoo shoominak kaa⁠tootawintwaa.
LAM.1.16	Miitahsh i'i mooshak kaa⁠onci mawiyaan,
LAM.1.16	kaa⁠onci pimaanshikawisipiinkweyaan kaye.
LAM.1.16	Kaawiin hsa awiya ayaahsii ke⁠minwentamo'ihpan,
LAM.1.16	kaawiin kaye nintikohsii ci⁠mashkawentamowak.
LAM.1.16	Kaa⁠shiinkenimiwaatc hsa ninkiih shaakooci'ikook,
LAM.1.16	nimpimaatisiimak hsa tahsh wiinke koohpaacihsewak.
LAM.1.17	Nintaanakii niiminihken ohsha,
LAM.1.17	kaawiin tahsh awiya kanake ninkii wiici'ikohsii.
LAM.1.17	KaaTipenciketc tahsh okiih kanoonaa' kaa⁠shiinkenimimitc
LAM.1.17	misiwe ci⁠onci waahkaashkawimitc;
LAM.1.17	mii hsa 'i entootawiwaatc taapishkoo noociko kekoon,
LAM.1.17	kekoon kaa⁠wiinatink.
LAM.1.18	Shaakooc tahsh kaaTipenciketc kwayahk ishi'ayaa,
LAM.1.18	niin ohsha kaa⁠shashiipihtawak.
LAM.1.18	Pemaatisiyek, misiwe eyaayek, taka pisintawihshik.
LAM.1.18	Inashke kanawaapamihshik o'o kaashi wiihsakentamaan.
LAM.1.18	Nintooshkiniikiimak, nintooshkiniikihkwemak kaye
LAM.1.18	kii⁠maaciicikaniwiwak e⁠tahkonintwaa.
LAM.1.19	Nintaanakiih kanoonaak hsa kaa⁠nihtaa naatamawiwaahpan,
LAM.1.19	kaawiin tahsh kii‑inentansiiwak ci⁠wiici'iwaatc.
LAM.1.19	Anami'ewikimaak, kaa⁠niikaanisiwaatc kaye kiih⁠tashi nipowak
LAM.1.19	eshi mamiihkanaawaninik kihci ootenaank,
LAM.1.19	aanakii nanaantawaapantamowaatc kekoon ke⁠miiciwaatc
LAM.1.19	ekiih kakwe pimaaci'itisowaatc.
LAM.1.20	Oo Tepencikeyan, inashke waapamihshin
LAM.1.20	ehpiihci kakwaatakihtooyaan piincaya'ii nimpimaatisiwinink.
LAM.1.20	Wiinke ohsha nimpiikote'e
LAM.1.20	ehpiihci maanentamo'ikoyaan nimacitootamowinan.
LAM.1.20	Misiwe ohsha eshi mamiihkanaawank ayaamakan nihshiwewin,
LAM.1.20	mihsawaa ko piintik e⁠ayaak nipowin.
LAM.1.21	Pemaatisiwaatc ohsha onoontaanaawaa eshi kakwaatakihtoowak;
LAM.1.21	kaawiin tahsh awiya ayaahsii ke⁠minwentamo'itc.
LAM.1.21	Kaa⁠shiinkenimiwaatc ohsha etatawe minwentamook
LAM.1.21	o'o kaakii ishi maanshihse'iyan.
LAM.1.21	Taka ishikiishikanohken kaakii ishi ahshotamaakeyan;
LAM.1.21	ci‑ishi'atwaa kaa⁠shiinkenimiwaatc kewiinawaa
LAM.1.21	cishi kakwaatakihtoowaatc o'o kaashi kakwaatakihtooyaan.
LAM.1.22	Tootaw omacitootamowiniwaank ci⁠onci kakwaatakihtoowaatc;
LAM.1.22	nana'ashi kewiinawaa kaakiih tootawiyan nimaci'ishihcikewinan onci.
LAM.1.22	Mii ohsha 'i kaa⁠onci moohkoneyaan eh⁠kakwaatakentamaan,
LAM.1.22	ninte'ink wiinke e⁠niinamisiyaan.
EZK.1.2	 Mii iitok aasha naanopipoon kii‑ishihsenikopanen, naanokiisihsoon eh⁠pimakinsonitc kihciokimaa Cehooyakin 
EZK.1.3	Miitahsh weti siipink Kiipaar Paapilan ahkiink 
EZK.1.4	Ishpimink tahsh e⁠inaapiyaan, ninkii waapantaan kiiwetinonk inahke ehpi kihci nootink, kihci wahkwi wiinke e⁠mihcaak e⁠kihci waawaahtehsek, waahkaaya'ii tahsh wiinke e⁠waahsenaakwahk. I'imaa tahsh naawaya'ii ishkotenk mii 'i kaa⁠ishinaakwahk taapishkoo piiwaapihk kaa⁠waahseyaapihkitek. 
EZK.1.5	 I'imaa tahsh naawaya'ii ishkotenk ninkii waapamaak niiwin awiyak eh⁠pimaatisiwaatc. Miihsh kaa⁠ishinaakosiwaatc taapishkoo ininiink. 
EZK.1.6	Kaakiih tahso peshikowaatc ihsa kii⁠neniiwiinkwewak, oninkwiikaniwaan kaye kii⁠neniiwininiwan. 
EZK.1.7	Kiih⁠kakwayahkwaahkokaatewak tahsh, aape pishihkiink ekii ayishisitewaatc. Miihsh kaa⁠ishi sakaahteyaapihkisitewaatc taapishkoo osaawaapihk kii⁠kisiiyaapihka'ikaatek. 
EZK.1.8	Shiipaaya'ii tahsh kaakii ayishi oninkwiikanewaatc kii⁠ayoninciiwak ininiink ekii ishininciiwaatc. Kaakiih tahso peshikowaatc hsa kii⁠neniiwiinkwewak, kii⁠neniiwininiwan kaye oninkwiikaniwaan. 
EZK.1.9	Oninkwiikaniwaan tahsh kiih⁠saasaamishkotaatiimakaniniwan ekii kahkahkekaapawiwaatc. E⁠maacaawaatc tahsh, mii hsa ko 'i kaa⁠ishi ohko maacaawaatc, kaawiin memwehc kiih⁠kwekihtaahsiiwak.
EZK.1.11	Kiih⁠tehsininkwiikaneniwak tahsh peshikwewaan oninkwiikaniwaan ekiih saamininkwiikanehtawaawaatc kwehkwehkaya'ii kaakii ayaanitc. Kotak tahsh ini oninkwiikaniwaan okii inaapacihtoonaawaan owiiyawiwaank kii‑ishi ahshici ninkwiikanehtaawak. 
EZK.1.12	Kaakii tahso peshikowaatc tahsh minciniiwayek inahke kii‑inaahsamikaapawiwak. Aaniinti tahsh iko pisaan inahke aahcaahkwan eshaanitc kii‑ishaawak, kaawiin memwehc cikii kwehkihtaawaatc.
EZK.1.14	Miitahsh kewiinawaa iki awiyak kaakiih pimaatisiwaatc kaa⁠ishi'ayaashawihsewaatc ekii ahpiihcihsewaatc ehpiihci kishiihsenik kaa⁠saakaahtehsenik.
EZK.1.16	Iki hsa kahkina kaa⁠tihtipihsewaatc peshikwan kii‑ishinaakosiwak, peshikwan kaye kii‑ishihcikaniwiwak. Entahso peshikowaatc hsa kii‑ishi saasaakaahteshkaawak taapishkoo Karihsalait 
EZK.1.17	Miitahsh iki kaa⁠tihtipihsewaatc kaakii onci wencihsewaatc aaniinti piko niiwayek inahke ekii ishi maaciishkaawaatc. 
EZK.1.18	 Wiinke ekii ishpapiwaatc ekii maamahkaasinaakosiwaatc iki kaa⁠tihtipihsewaatc, ekiih kishipaa waahkaa oshkiinshikowaatc. 
EZK.1.19	Ahpii tahsh iko i'i awiya' kaa⁠pimaatisinitc e⁠maaciishkaanitc, mii hsa kewiinawaa iki kaa⁠tihtipihsewaatc kaa⁠ishi maaciishkaawaatc ekii wiiciiwaawaatc. Kiishpin hsa ishpimink inahke kiishi maaciishkaanitc i'i awiya', mii hsa ko kewiinawaa ishpimink inahke kaa⁠ishi maaciishkaawaatc. 
EZK.1.20	I'i hsa awiya' kaa⁠pimaatisinitc eshi mihsawentaminitc iko inahke kii‑ishaawa', miitahsh kewiinawaa iki kaa⁠tihtipihsewaatc mayaa kaa⁠ishihsewaatc, aaniihsh okiih tipenimikowaa' i'i awiya'. 
EZK.1.21	Entahsink itahsh iko i'i awiya' kaa⁠pimaatisinitc e⁠maaciishkaanitc, komaa kaye eh⁠kipihciinitc, komaa kaye ishpimink inahke e⁠ishi maacihsenitc, mii hsa ko mayaa kewiinawaa iki kaa⁠tihtipihsewaatc kaa⁠ishihsewaatc.
EZK.1.23	Shiipaaya'ii tahsh e⁠ayaawaatc i'imaa eshi wiimpaanik, kii‑ishi tehsininkwiikaneniwak ekiih saaminitiwaatc oninkwiikaniwaank. Kotak itahsh wiin i'i neniishin oninkwiikaniwaan entahso peshikowaatc owiiyawiwaank kii‑ishi ahshici ninkwiikanehtaawak. 
EZK.1.24	 Ahpii tahsh e⁠wahkawiiwaatc ninkii noontawaak e⁠matweyaankehshinowaatc. Miihsh kaa⁠inihtaakwaninik taapishkoo kaa⁠kihci matweyaashkaak. Kii‑inihtaakwan kaye taapishkoo kaa⁠inwewehtoowaatc kaa⁠paahtiinowaatc shimaakanihshak, taapishkoo kaa⁠inihtaakositc Kishemanitoo kaaMaawaci mashkawisiitc. Ahpii tahsh kaah⁠poonihsewaatc, mii 'i kaa⁠ishi kakiishiwininkwiikanehtaawaatc. 
EZK.1.25	Keyaapi tahsh kekoon kiih⁠tanihtaakwanini weti paashiciya'ii ishpimink kaa⁠wiimpaanik. Miihsh i'imaa shiipaaya'ii kaa⁠ishi niipawiwaatc ekii kakiishiwininkwiikanehtaawaatc.
EZK.1.27	 Mii hsa 'i kaa⁠ishinaakositc taapishkoo osaawaapihk mekwe ishkotenk kaa‑ayaak. Misiwe waahkaaya'ii eshi'ayaatc ekii waahseyaanik. 
EZK.1.28	Taapishkoo hsa kaashi waahsenaakwahk kiisihsweyaap kii⁠kashkiitipihkaanahkwahk, mii hsa 'i kaa⁠ishi waahseyaanik eshi'ayaatc waahkaaya'ii. Mii iitok i'i mayaa eshinaakwaninik kaaTipenciketc okihci inentaakosiwin. Ahpii tahsh o'o kaa⁠ishinamaan, mii hsa 'i kaa⁠ishi ciinkicihseyaan, ninkii noontawaa kaye awiya eh⁠kanooshitc.
EZK.2.1	Ahpii tahsh o'o kaa⁠ishinamaan, miihsh kaa⁠ishi animihkohtaayaan, ekii noontawak awekwen eh⁠kanooshitc, “Eniniiwiyan, taka pasikwiin, ewiih kakanooninaan.” 
EZK.2.2	Eh⁠kakanooshitc tahsh, mii 'i Kishemanitoo otAhcaahkwan kaakiih piintikeshkaanitc nimpimaatisiwinink, miihsh kaakiih pasikwii'imitc. Ninkii noontawaa tahsh o'o ekii'ishitc, 
EZK.2.3	“Eniniiwiyan, kitishinisha'on hsa Isriyalak 
EZK.2.4	Weti hsa kaa⁠ishinisha'onaan eshi'ayaawaatc pemaatisiwaatc, wiinke shashiipihtamook, kaawiin kaye ninkihci inenimikohsiik. Miitahsh inaahkan, ‘Mii ohsha 'o eninek kaaTipenciketc kaaMaawaci mashkawisiitc.’ 
EZK.2.5	Mihsawaa ko pisintamowaatc, komaa kaye pisintansikwaa; shaakooc hsa ko shashiipihtamook. Miihsh i'i ci⁠kihkentamowaatc e⁠ayaanitc kaa⁠kanootamawaanitc Kishemanitoon mekweya'ii eshi'ayaawaatc.”
EZK.2.6	“Kiin tahsh wiin Eniniiwiyan, keko kohsaahken, keko kaye kohtamowaahken ehkitowaatc. Aanawiin kaashi saki'ayaak, kaashi kaawiminakashiihkaak ishi'ayaayan, mihsawaa ko kaye waahkaashkawihkwaa kinepikook. Keko tahsh kohsaahken, aaniin kaye ehkitowaatc, aanawiin e⁠nihtaa shashiipihtamowaatc. 
EZK.2.7	Onsaam itahsh e⁠nihtaa shashiipihtamowaatc mii 'i eshinaakwaninik ci⁠wiintamawatwaa eninaan, mihsawaa ko pisintamowaatc, komaa kaye pisintansikwaa.”
EZK.2.8	“Taka kiin Eniniiwiyan, pisintawihshin eninaan; keko ishi'ayaahken kaa⁠ishi'ayaawaatc iki pemaatisiwaatc sheshiipihtamowaatc. Taawanin, ci⁠miiciyan o'o kaa‑ahshaminaan.” 
EZK.2.9	 Miitahsh kaakii waapantamaan oninciimaa e⁠niiminamaakooyaan kihci masina'ikan kaa⁠iitawi titipiikinikaatek. 
EZK.2.10	Miitahsh kaa⁠ishi paahkiikinikaatek i'i kaa⁠iitawi titipiikinikaatek masina'ikan. Miihsh kaakii waapantamaan kwehkwehkinahke ekii ishi oshipii'ikaatek. Miihsh i'imaa kaa⁠ishi oshipii'ikaatekin mawiwinan, kakwaatakatemowinan, koohpaacihsewinan kaye.
EZK.3.2	Ekiih taawaniwak tahsh mii 'i kaa⁠ishi ahshamitc ci⁠miiciwak i'i masina'ikan. 
EZK.3.3	Miihsh o'o kaa'ishitc, “Eniniiwiyan, miicin o'o masina'ikan kaa‑ahshaminaan; ci⁠mooshkinek kimihsat.” Miihsh kaa⁠ishi miiciyaan, wiinke tahsh kii⁠minohpokwan taapishkoo aamoowi siinsipaahkwatonk ekii ihpokwahk.
EZK.3.4	Miihsh o'o kaa‑ani'ishitc, “Eniniiwiyan, maacaan ishaan eshi'ayaawaatc Isriyalak ci⁠wiintamawatwaa ehkitowak. 
EZK.3.5	Kaawiin wiin kitishinisha'ohsinoon eshi'ayaawaatc pemaatisiwaatc senaki kiishwewaatc, meyaki kiishwewaatc kaye. Isriyalak ohsha eshi'ayaawaatc kitishinisha'on. 
EZK.3.6	Kiishpin tahsh ishinisha'onaampaan kaashi ayaawaatc kaa⁠nihsitohtawaahsiwatwaa kotak pemaatisiwaatc kaa⁠sanaki kiishwewaatc, meyaki kiishwewaatc kaye, kehcinaac maawiin kitaa pisintaakook. 
EZK.3.7	Kaawiin tahsh wiin awaac pankii Isriyalak ta⁠inentansiiwak ciwiih pisintawihkwaapan, aaniihsh kaawiin awaac pankii inentansiiwak ciwiih pisintawiwaahpan. 
EZK.3.8	Miitahsh ke⁠ishi'inaan awaac pankii ci⁠pakiciihsiwan, wiinke kaye ci⁠sanakisiyan taapishkoo kaashi sanakisiwaatc. 
EZK.3.9	Kika ishi'in hsa taapishkoo ahsiniink ci⁠ahpiihci mashkawentaakosiyan, ci⁠ahpiihci mashkawisiiyan tino ahsin maawac meshkawisiitc. Keko tahsh kohsaahken, keko kaye kakwaanihsakenimaahken aanawiin eh⁠shashiipihtamowaatc.”
EZK.3.10	Miihsh o'o kaa'ishitc, “Eniniiwiyan, taka kite'ink onci pisintan o'o kahkina kaawii'ininaan, weweni pisintawihshin. 
EZK.3.11	Maacaan anta waapam kiicipimaatisiik iki kaa⁠tahkonintwaa otahkiiwaank kaakii onci maaciinintwaa. Miitahsh o'o ke'inatwaa, ‘Mii hsa 'i ehkitotc kaaMaawaci mashkawisiitc kaaTipenciketc, mihsawaa ko pisintamek, komaa kaye wiih⁠pisintansiwek.’ ”
EZK.3.12	Miitahsh Kishemanitoo otAhcaahkwan kaakii ompinimitc, ekii noontawak kaye awiya nintootaanaamink eh⁠tanwewitank ekiih kishiiwetc e⁠ihkitotc, “Taka okihci inentaakosiwin kaaTipenciketc ta⁠miikwehciwentaakwanini weti kaa⁠tanentaakositc ishpimink!” 
EZK.3.13	Miitahsh kaakii noontawakwaa iki awiyak kaa⁠pimaatisiwaatc e⁠matweyaankehshinowaatc, iki kaye kaa⁠tihtipihsewaatc e⁠matweshkaawaatc. Miihsh kaa⁠inihtaakwahk taapishkoo ahki kaa⁠kishiiwewehsek kii⁠koshkohsek. 
EZK.3.14	Miihsh kaakii ompinimitc kaaTipenciketc otAhcaahkwan ekii maaciishimitc. Kaawiin ninkii minwentansii, ninkii nishkaatis kaye piincaya'ii. Etatawe hsa kaaTipenciketc ninkii mashkawi saaminik. 
EZK.3.15	Miitahsh kaakii ishaayaan Telepip 
EZK.3.16	Miinawaa tahsh kaaTipenciketc ninkiih kanoonik niishwaahsokiishik kaa⁠ishkwaa ishihsenik. Miihsh o'o kaa'ishitc, 
EZK.3.17	“Eniniiwiyan, mii hsa 'i ekii onaapaminaan ci⁠ahshawaapiihtamawatwaa pemaatisiwaatc Isriyalak 
EZK.3.18	Ahpii hsa e'inak meci'ishiwepisitc inini, tepwe hsa ci⁠nipotc, kiin tahsh ayaankwaamimaahsiwatc, kakwe kashkimaahsiwatc kaye ci⁠nakatank otishiwepisiwin cikiih pimaaci'itisohpan, mii hsa 'i ci⁠nipotc. Meci'ishiwepisitc hsa keyaapi ta⁠inakimaa. Kiin tahsh wiin kika inakimin ci⁠pakamishkaakoyan i'i kaakii ishi nipotc. 
EZK.3.19	Kiishpin tahsh wiin ayaankwaamimatc meci'ishiwepisitc, nakatansik tahsh ini omaci'ishiwepisiwinan, mii hsa 'i ci⁠kiki nipotc omaci'ishiwepisiwinan. Kiin tahsh wiin mii 'i kiih⁠pimaacihtooyan kipimaatisiwin. 
EZK.3.20	Kiishpin kweyahkwaatisitc inini nakatank okwayahkwaatisiwin, maci'ishihciketc tahsh, ahtaawak kekoonini ke⁠pisokeshkaakotc mii hsa 'i ci⁠nipotc. Kiin tahsh ekii ayaankwaamimaahsiwatc mii hsa 'i ci⁠kiki nipotc omaci'ishihcikewinan. I'iweni tahsh kaakii ishi kwayahkohcikehpan kaawiin ta⁠maamihkawinoocikaatehsinini. Kiin tahsh wiin kika inakimin ci⁠pakamishkaakoyan i'i kaakii ishi nipotc. 
EZK.3.21	Kiishpin tahsh wiin ayaankwaamimatc kweyahkwaatisitc inini ci⁠maci'ishihcikehsik, tepwe tahsh maci'ishihcikehsik, mii hsa 'i tepwe ci⁠pimaatisitc aaniihsh kiih⁠pisintam. Miitahsh i'i kekiin kiih⁠pimaacihtooyan kipimaatisiwin.”
EZK.18.1	Miitahsh o'o kaaTipenciketc kaa'ishitc, 
EZK.18.2	 “Wekonen tahsh i'i kaa'itamek kaa⁠nihtaa wiintamek o'o i'imaa Isriyalahkiink 
EZK.18.3	“O'o hsa tepwe kaa'ininaan, kaawiin hsa awahshime kika ihkitohsiim o'o kaa⁠nihtaa ihkitonaaniwank i'imaa Isriyalahkiink. 
EZK.18.4	Kahkina hsa awiyak pemaatisiwaatc niin nintipenimaak. Otetemaa, okosihsimaa kaye, minciniish hsa ko nintipenimaak. Awiya hsa ko kaa⁠maci'ishihciketc ta⁠nipo,” ihkito kaaMaawaci mashkawisiitc.
EZK.18.5	“Kiishpin hsa ayaatc kwayahk inini, weweni eshihciketc, kwayahk kaye e⁠ishiwepisitc, 
EZK.18.6	tashi wiihsinihsik tahsh kaye weti waciink entashi anami'ehtawimintc manitoohkaana' Isriyalak kaashi onci'imintc ci⁠manaa ishaanitc. Kiishpin tahsh kaye papaamenimaahsik kotak awiyan wiiwini, papaamenimaahsik kaye ihkwewan mekwaa ihkwewaahpinenitc. 
EZK.18.7	Wa'a tahsh kaye inini wehsaani'aahsik awiyan, otaahpinaahsik tahsh kaawiih tipa'amaasohpan kii⁠masina'amawintc. Kiimootihsik, ahshamaatc tahsh i'i kaa⁠noonteskatenitc, miinaatc kaye ke⁠kikishkaminitc i'i kaa⁠noontehkonayenitc. 
EZK.18.8	Kii⁠awi'iwetc tahsh shooniyaan onci kashkihcikehsik i'imaa cikii ani onci aanihke tipa'amawintipan, inentansik kaye noociko ci‑ishihciketc, weweni kaye inaahkonaatc minciniish ininiwa'. 
EZK.18.9	 Kiishpin tahsh wa'a piminisha'ank nintishihtwaawinan kanawentank kaye nintinaahkonikewinan, mii hsa a'awe kwayahk inini. Tepwe hsa ta⁠pimaatisi,” ihkito kaaMaawaci mashkawisiitc kaaTipenciketc.
EZK.18.10	“Kiishpin tahsh ini okosihsan aahkwentaakosinitc, nihshiwenitc, ishihcikenitc kaye ini kotak kekoonan 
EZK.18.11	aana kotawiin otetemaa o'o wiihkaa ekii ishihcikehsik, tashi wiihsininitc tahsh i'imaa waciink eshi anami'ehtawimintc manitoohkaana' Isriyala' kaashi onci'imintc ci⁠manaa ishaanitc, noociko tahsh kaye tootawaanitc owiicitaamaakanini wiiwini. 
EZK.18.12	Wehsaani'aanitc kaye ketimaakisinitc, kiimootinitc kaye, otaahpinaahsinik kaye kaakii wiih tipa'amaasonihpan kii⁠masina'amawimintc. Anami'ehtawaanitc tahsh manitoohkaana', ishihcikenitc tahsh kaye kaa⁠kakwaanihsakentaakwaninikin. 
EZK.18.13	Onci kashkihcikenitc tahsh kaye shooniyaan kaa⁠miikiwenitc kaani ayaanihke tipa'amawimintc. Ta⁠pimaatisi na wa'a tino inini? Kaawiin hsa ta⁠pimaatisihsii a'a inini. Aaniihsh kahkina kii‑ishihcike ono kaa⁠kakwaanihsakentaakwaninikin, kehcinaac maawiin ta⁠nihcikaniwi. Wiin hsa ko kashkihtamaaso i'i nipowin a'a okosihsimaa.”
EZK.18.14	“Kiishpin tahsh wa'a okosihsimaa ani ayaanihke okosihsitc waapamikotc tahsh i'i kahkina kaakii ishi macitootank, aana tahsh wiin ekii waapamikotc, a'a tahsh aanihke okosihsimaa o'o ishihcikehsik: 
EZK.18.15	Tashi wiihsinihsik waciink eshi anami'ehtawimintc manitoohkaana' Isriyala' kaashi onci'imintc ci⁠manaa ishaanitc, anami'ehtawaahsik tahsh kaye manitoohkaana' Isriyalahkiink kaa‑ayaanitc. Papaamenimaahsik kaye owiicitaamaakanan wiiwini, 
EZK.18.16	wehsaani'aahsik tahsh kotak awiya', kiimootihsik tahsh kaye. Memwehc kaye otaahpinaahsik ke⁠tipa'amaasotc ahpii masina'amawintc. Ahshamaatc tahsh kaye kaa⁠noonteskatenitc, pihcihkonaye'aatc tahsh kaye kaa⁠noontehkonayenitc. 
EZK.18.17	Inentansik tahsh kaye noociko ci‑ishihciketc, onci shooniyaahkehsik tahsh kaye shooniyaan kaa⁠masina'amawintc ci⁠ani ayaanihke tipa'amawintipan. Kiishpin tahsh piminisha'ank nintishihtwaawinan, kanawentank tahsh nintinaahkonikewinan, kaawiin hsa ta⁠onci nipohsii oteten kaakii ishi maci'ishiwepisinitc. Tepwe hsa wiin ta⁠pimaatisi wa'a aanihke okosihsimaa. 
EZK.18.18	Oteten itahsh wiin ta⁠onci nipowan kaakii ishi maci'ishiwepisinitc, aaniihsh noociko kekoon okii noocihtooni. Ekiih wayeshihtaakosinitc, ekiih kiimootinitc, ekii mamaanshihkantawaanitc kaye wiicipimaatisiini kaakii wiici'ayaamaanitc. 
EZK.18.19	O'o tahsh shaakooc kitishi kakwetwem, ‘Wekonenini tahsh a'a aanihke okosihsimaa wenci takwakimaahsiwintc i'imaa oteten kaakii ishi mamaashiinitc.’ O'o tahsh kitishi nahkwehtawininim: A'a hsa aanihke okosihsimaa weweni kii‑ishihcike, kwayahk kaye kii‑ishihcike, ekiih kanawentank tahsh kaye kahkina nintishihtwaawinan, ekiih tootank tahsh kaye. Tepwe hsa ta⁠pimaatisi. 
EZK.18.20	 Awiya hsa ko pemaatisitc ke⁠maci'ishihciketc, mii hsa awe ke⁠nipotc. A'a hsa okosihsimaa kaawiin ta⁠onci nipohsii oteten kaakii ishi maci'ishiwepisinitc, a'a tahsh kaye otetemaa kaawiin ta⁠onci nipohsii keshi macitootaminitc okosihsan. A'a hsa kwayahk inini kaashi kwayahkohciketc, wiin hsa ehta ko 'i ta⁠takwakintamawaa. A'a tahsh kaye inini kaa⁠maci'ishiwepisitc, wiin hsa ehta ko 'i oka pakamishkaakon i'i otishihcikewin.”
EZK.18.21	“Kiishpin tahsh wiin inini kaa⁠maci'ishiwepisitc nakatank kahkina omacitootamowinan kaa⁠nihtaa ishihciketc, kanawentank tahsh nintishihtwaawinan, weweni, kwayahk kaye ishihciketc, mii hsa 'i ci⁠pimaatisitc, kaawiin hsa ta⁠nipohsii. 
EZK.18.22	I'i hsa kahkina kaakii ishi macitootank kaawiin miinawaa ta⁠maamihkawinotehsininiwan. Kwayahk tahsh e⁠ishihciketc, mii hsa 'i tepwe ci⁠pimaatisitc. 
EZK.18.23	Niminwentaan ina kii⁠nipotc kaa⁠maci'ishiwepisitc?” ishi kakwetwe kaaMaawaci mashkawisiitc kaaTipenciketc. “Nawac ohsha nintishi minwaapantaan kii⁠wepinank omaci'ishihcikewinan, meshkwac ci⁠pimaatisitc.”
EZK.18.24	“Kiishpin tahsh wiin kwayahk inini wepinank okwayahkwaatisiwin, maci'ishihciketc tahsh, noociko kaye ishihciketc kaa⁠kakwaanihsakentaakwaninikin, ta⁠pimaatisi na? Kahkina hsa okwayahkohcikewinan kaawiin ta⁠maamihkawinotehsininiwan. Onsaam aaniihsh kaawiin taapitaw tepweyentaakosihsii. I'i tahsh eshi maci'ishihciketc mii hsa 'i ci⁠nipotc. 
EZK.18.25	Shaakooc tahsh o'o kitihkitom, ‘KaaTipenciketc hsa kaawiin kwayahk tootaakehsii.’ Noontawihshik, kiinawaa Isriyalak: kaawiin ina kwayahk nintishihcikehsii? Kiinawaa ohsha kaawiin kwayahk kaa⁠ishihcikehsiwek! 
EZK.18.26	Kiishpin kwayahk inini kii⁠wepinank okwayahkwaatisiwin, noociko tahsh ishihciketc, mii hsa 'i ci⁠nipotc. Wiin aaniihsh kashkihtamaaso ci⁠nipotc. 
EZK.18.27	Kiishpin tahsh wiin a'a kaa⁠maci'ishiwepisitc wepinank otishihtwaawinan, weweni tahsh ishihciketc, kwayahk kaye, mii hsa 'i ci⁠pimaacihtootc opimaatisiwin. 
EZK.18.28	Onsaam aaniihsh okihkentaan aaniin misiwe eshi maci'ishihciketc, e⁠wepinank tahsh otishihcikewinan, mii hsa 'i tepwe ci⁠pimaatisitc. Kaawiin hsa ta⁠nipohsii. 
EZK.18.29	Shaakooc tahsh Isriyalak keyaapi ihkitowak, ‘KaaTipenciketc ohsha kaawiin kwayahk ishihcikehsii.’ Kaawiin ina kwayahk nintishihcikehsii? Komaahsh iko kaye kiinawaa kaawiin kwayahk kitishihcikehsiimiwaatok?”
EZK.18.30	“Niin tahsh kaaMaawaci mashkawisiitc kaaTipenciketc kiwiih tipaahkonininim Isriyalak kaa⁠tahso peshikoyek, kaa⁠tahso ishihcikeyek onci. Kwehkaatisik, wepinamok kimaci'ishiwepisiwiniwaan, kaawiin tahsh awahshime macitootamowin kika pinipinikohsiim. 
EZK.18.31	Wepinamok kahkina kimaci'ishiwepisiwiniwaan kaa⁠nihtaa ishihcikeyek, ci⁠oshki pimaatisiyek kite'iwaank, oshki ahcaahk kaye ci⁠ayaawek. Wekonen tahsh ke⁠onci nipoyekipan kiinawaa Isriyalak? 
EZK.18.32	Kaawiin ohsha nintonci minwentansii awiyak kii⁠nipowaatc. Kwehkaatisik, miitahsh i'i ci⁠pimaatisiyek,” ihkito kaaMaawaci mashkawisiitc kaaTipenciketc.
EZK.33.1	Miitahsh o'o kaaTipenciketc kaa'ishitc, 
EZK.33.2	“Eniniiwiyan, miitahsh o'owe ke'inatwaa kiicipimaatisiik, ‘Tipaacimon aaniin ke⁠inahkamikahkipan kiishpin hsa pi⁠anta miikaanikooyek kitahkiiwaank. Pemaatisiwaatc tahsh i'imaa ahkiink oka onaapamaawaan peshik ininiwan ke⁠ahshawaapiiwininiiwinitc. 
EZK.33.3	A'a tahsh ahshawaapiiwinini waapamaatc kaawiih pi miikaasonitc eh⁠pinaakosinitc, ta⁠pootaacike hsa ci⁠ayaankwaamimaatc pemaatisinitc. 
EZK.33.4	Kiishpin tahsh awiya noontank i'i pootaacikan, tapasiihsik tahsh, ishi nihsintc tahsh i'imaa kaashi miikaatiwintc, wiin hsa piko 'i kaa⁠tootaasotc. 
EZK.33.5	Otaanakii noontaan iitok i'i pootaacikan e⁠noontaakwaninik, kaawiin tahsh kii‑ishihcikehsii cikiih tapasiihpan, wiin hsa piko i'i kaakiih tootaasotc kaakii onci nihsintc. Kiishpin tahsh kiih⁠tapasiikopanen, takiih pimaaci'itiso iitok. 
EZK.33.6	Kiishpin tahsh wiin ahshawaapiiwinini waapamaatc kaawiih pi miikaasonitc eh⁠pinaakosinitc pootaacikehsik tahsh ci⁠tapasiinitc pemaatisinitc, peshik tahsh pemaatisinitc nihsimintc, a'a hsa kaa⁠nihsintc ta⁠kiki nipo omaci'ishihcikewinan. A'a hsa ahshawaapiiwinini, wiin oka pakamishkaakon i'i kaakii ishi niponitc.’ ”
EZK.33.7	“Eniniiwiyan, mii hsa 'i eshi naakwahk kiin ci⁠ahshawaapiihtamawatwaa pemaatisiwaatc Isriyalak; noontan tahsh o'o kaa'ininaan ci⁠ani aanihke wiintamawatwaa aaniin eshi ayaankwaamimakwaa. 
EZK.33.8	Ahpii hsa kii'inak kaa⁠maci'ishiwepisitc, ‘Kiin meci'ishiwepisiyan, tepwe hsa kika nip,’ kiin tahsh kanoonaahsiwatc a'a omacaatis ci⁠wepinank otishihtwaawinan, mii hsa 'i ci⁠kiki nipotc omaci'ishihcikewinan. Kiin tahsh kika'inin e⁠anaamentaakosiyan i'i kaakii ishi nipotc. 
EZK.33.9	Kiishpin tahsh wiin ayaankwaamimatc omacaatis ci⁠wepinank kaa⁠nihtaa noociko ishihciketc, ishihcikehsik tahsh, mii hsa 'i omaci'ishihcikewinink ci⁠onci nipotc. Kiin tahsh wiin mii 'i kiih⁠pimaaci'itisoyan.”
EZK.33.10	Miitahsh kaaTipenciketc o'o kaa'ishitc, “Eniniiwiyan, taka wiintamaw Isriyalak o'o iinsan ehkitowaakwen, ‘Etatawe ohsha nimamaashiiwininaanin, nimacitootamowininaanin kaye ninkosikoshkaakomin. Miitahsh i'imaa kaa⁠onci nihshiwanaatisiyaank. Aaniin tahsh inaa ke⁠ishihcikeyaank ci⁠pimaatisiyaankipan?’ e⁠ihkitowaatc. 
EZK.33.11	Miitahsh o'o ke'inatwaa, niin kaaMaawaci mashkawisiiyaan kaaTipencikeyaan e⁠ihkitowak, ‘O'o hsa kaashi pimaatisiyaan, kaawiin hsa niminwentansii kii⁠nipotc omacaatis. Tekwac hsa nintishi minwentam kii⁠wepinamowaatc omaci'ishiwepisiwiniwaan, ci⁠pimaatisiwaahpan itahsh. Kwehkaatisik, wepinamok kimaci'ishiwepisiwiniwaan! Wekonen tahsh ke⁠onci nipoyekipan kiinawaa Isriyalak 
EZK.33.12	“Eniniiwiyan, taka tahsh o'o ishi kiicipimaatisiik, ‘A'a hsa kaa⁠kwayahkwaatisitc inini kaawiin oka shaapwii'ikohsiin kaakii ishi kwayahkohcikehpan ahpii macitootank. Kiishpin macitootank kaawiin ta⁠pakitinaahsii ci⁠onci pimaatisitc aaniin otaanaank kaah⁠pishi kwayahkohciketc. A'a tahsh kaye mecaatisitc kaawiin omaci'ishihcikewinink ta⁠onci pisokehshinsii ahpii nakatank kaakii ishi nihtaa macitootankipan.’ 
EZK.33.13	Kiishpin hsa inak kaa⁠kwayahkwaatisitc inini ci⁠pimaatisitc, tekwac itahsh ani ahpenimonotank okwayahkohcikewinan, ani maci'ishihciketc tahsh, i'i hsa kahkina kaakii ishi kwayahkohcikehpan kaawiin ta⁠maamihkawinotehsininiwan. I'i ta⁠onci nipo eshi maci'ishihciketc. 
EZK.33.14	Kiishpin tahsh inak meci'ishiwepisitc inini tepwe ci⁠nipotc, noonte wepinank tahsh i'i omaci'ishiwepisiwin, weweni, kwayahk kaye ishihciketc, 
EZK.33.15	otaahpinasikipan kaye i'i kaawiih tipa'amaasohpan ahpii kii⁠masina'amawintipan, i'i kaye kaakiih kiimootihpan kiiwe miikiwetc, piminisha'ank tahsh inaahkonikewinan pimaatisiwin kaa⁠onciinik, pooni macitootank kaye, tepwe hsa ta⁠pimaatisi, kaawiin ta⁠nipohsii. 
EZK.33.16	Ini hsa kahkina kaakii ishi maci'ishihcikehpan, kaawiin ta⁠maamihkawinotehsininiwan. Ekii ishihciketc tahsh weweni, kwayahk kaye, mii hsa 'i tepwe hsa ci⁠pimaatisitc.”
EZK.33.17	“Shaakooc tahsh kiicipimaatisiik ihkitowak, ‘KaaTipenciketc ohsha kaawiin kwayahk ishihcikehsii.’ Wiinawaa ohsha Isriyalak kaawiin kwayahk ishihcikehsiiwak. 
EZK.33.18	Kiishpin ohsha kaa⁠kwayahkwaatisitc inini kii⁠macitootank, noociko ishihciketc, mii 'imaa ke⁠onci nipotc. 
EZK.33.19	Kiishpin tahsh kaa⁠maci'ishiwepisitc inini wepinank omaci'ishiwepisiwin, weweni tahsh, kwayahk kaye ishihciketc, mii hsa 'i ci⁠pimaaci'itisotc. 
EZK.33.20	Shaakooc tahsh kiinawaa Isriyalak kitishim, ‘KaaTipencikeyan kwayahk e⁠ishihcikehsiwan.’ Niin tahsh kiwii onci onaahkonininim kaa⁠tahso peshikoyek aaniin entahso ishihcikeyek,” ihkito kaaTipenciketc.
EZK.33.22	Eh⁠piciinaakowank tahsh e⁠ani onaakohshink cipwaa piitaacimotc a'a inini, ninkiih toohkamancihtaawaan hsa kaaTipenciketc omaskawisiiwin. Ahpii tahsh a'a inini kiih⁠pitakohshink e⁠ani kishepaawakaninik, kaaTipenciketc hsa aahsa ninkiih kiiwe tootaak miinawaa ci⁠kiikitowak.
EZK.33.23	Miitahsh kaaTipenciketc kaakiih kanooshitc o'o ekii'ishitc, 
EZK.33.24	“Eniniiwiyan, mii hsa 'o ehkitowaatc iki Isriyalak pemaatisiwaatc kaa⁠taanotamowaatc ini ootenawan kaakii nihshiwanaacihcikaatenikin, ‘Inashke wiin kii⁠mihci peshiko Eparahaam 
EZK.33.25	Miitahsh o'o ke'inatwaa e⁠ihkitowak niin kaaMaawaci mashkawisiitc kaaTipenciketc, ‘Wiiyaahs iitok kimiicim e⁠miskwiiwank, kitanami'ehtawaawaak kaye manitoohkaanak. Kinihshiwem itahsh kaye. Wekonen itahsh wenci inentamek kiinawaa ci⁠tipinawewisiyekipan i'i ahki? 
EZK.33.26	Kipashipa'ikewihkomaaniwaan kaye kitahpenimonotaam, kekwaanihsakentaakwahk e⁠nihtaa ishihcikeyek. Entahshiyek kaye kinihtaa pihshikwaacihcikem e⁠naanooci'imek kaa⁠wiicitaamekwaa wiiwiwaa'. Wekonen itahsh wenci inentamek kiinawaa ci⁠tipinawewisiyekipan i'i ahki?’ ”
EZK.33.27	“Miitahsh o'o ke'inatwaa niin kaaMaawaci mashkawisiitc kaaTipenciketc e⁠ihkitowak, ‘Tepwe hsa 'o kaashi pimaatisiwak, iki hsa kaa⁠taanotamowaatc ini kaakii nihshiwanaacihcikaatenikin ootenawan, kehcinaac hsa ta⁠nihsaawak. Iki kaye pikwacaya'ii kaa⁠ishitaawaatc, aya'aawihsha' oka kitamokowaa'. Iki kaye kaashi kaasowaatc papiihkwatinaank, kaashi wawiimpaapihkaanik kaye aahkosiwin oka nihsikonaawaa. 
EZK.33.28	Mii hsa 'i ewiih tootamaan i'i ahki wiinke ci⁠nihshiwanaasinaakwahk. I'i kaye mashkawisiiwin kaakii kihci inentamowaahpan, mii 'i kaawiin ta⁠kihkentaakwahsinini. Kaawiin hsa awiya oka kashkihtoohsiin ci aashawishkaatc kaashi papiihkwatinaanik ke⁠ahpiihci naniisaanentaakwaninik. 
EZK.33.29	Miitahsh ci⁠kihkentamowaatc niin eh⁠Tipencikewak ahpii tootamowak i'i ahkiini ci⁠nihshiwanaasinaakwaninik. Ahpii nana'ahsakwaa onsaam aaniihsh kahkina kekoon ishihcikewak kekwaanihsakentaakwaninik.’ ”
EZK.33.30	Miitahsh kaaTipenciketc kaa'ishitc, “Eniniiwiyan, kiicipimaatisiik ohsha kitashimikook kii⁠nakishkotaatiwaatc ootenaawi waahkaayaapihkinikanink, otishkwaantemiwaank kaye eshitaawaatc. Mii hsa eyitiwaatc, ‘Taka ishaataa ci⁠awi noontamowank ehkitokwen kaaTipenciketc noonkom.’ 
EZK.33.31	Miitahsh nimpimaatisiimak kaa⁠nihtaa pinaasihkawihkwaa, e⁠ishi onapiwaatc eshi'ayaawatc ewiih pisintamowaatc aaniin ke⁠ihkitowatc. Kaawiin itahsh ishihcikehsiiwak aaniin ehkitowatc. Aahpici hsa mamino kiishwewak, kaawiin itahsh ci⁠poonihtoowaatc kaashi anihsaa'ohsikwaa ewiih kakayenisiwaatc. 
EZK.33.32	Mii hsa ehta 'i enenimihkaa taapishkoo awiya kaa⁠minwentami'iwetc kaa⁠minohtaakositc kaa⁠nikamotc tino minwenintiiwinikamonan, awiya kaye kaa⁠nihtaa kitohciketc. Aana hsa noontamook enatwaa, kaawiin itahsh kanake ciwii ishihcikewaatc. 
EZK.33.33	Tepwe hsa ehkitoyan ta⁠ishihse. Ahpii tahsh kahkina ehkitowatc ishihsenik, miihsh ci⁠kihkentamowaatc ekii ayaanitc iinsan Kishemanitoon kenootamawaanitc mekweya'ii eshi'ayaawaatc.”
EZK.34.1	Miitahsh o'o kaaTipenciketc kaa'ishitc, 
EZK.34.2	“Eniniiwiyan, taka kanoosh iki kaa⁠niikaaniihtamawaawaatc Isriyala' 
EZK.34.3	Kiinawaa coocoohshaapo e⁠minihkweyek, e⁠kikishkamek tahsh kaye kikishkikanan maanahcaanihshiwayaanink wenciikin kaye kinihsaawaak maawac iko sasekaa maanahcaanihshak e⁠amwekwaa. Kaawiin tahsh kinaanaakaci'aahsiwaawaak maanahcaanihshak. 
EZK.34.4	Kaawiin hsa kiwiici'aahsiwaawaak kaa⁠niinamisiwaatc, kaawiin kaye kinantawi'aahsiwaawaak kaa‑aahkosiwaatc. Kaawiin kaye kisiitoohpinaahsiwaawaak kaa⁠maahkihshinowaatc. Kaawiin kaye kikiih kiiwe naasihkawaahsiwaawaak, kaawiin kaye kikii antone'waahsiwaawaak kaakii wanihshinowaatc. Wiinke kikii wehsaani'aawaak ekiih kakwaanihsakisiihkantawekwaa kii⁠tipenimekwaa. 
EZK.34.5	 Misiwe hsa tahsh kii‑ishi misihteshkaawak ekii inentaakosiwaatc taapishkoo maanahcaanihshak eyaawaahsikwaa okanawi maanahcaanihshiwen. Misiwe tahsh ekii ishi misihteshkaawaatc, miihsh aya'aawihsha' kaakii nihsikowaatc ekii amokowaatc. 
EZK.34.6	Nimpimaatisiimak maanahcaanihshink kaa⁠inenimakwaa misiwe kihci waciihkaank tashi wawaanentamok, misiwe kaye kaashi papiihkwatinaanik. Misiwe hsa ahkiink tashi wawaanentamok, kaawiin tahsh awiyan onanaantone'okohsiiwaan, kaawiin kaye awiyan onanaantawaapamikohsiiwaan.’ ”
EZK.34.7	“ ‘Taka tahsh noonkom kiinawaa okanawi maanahcaanihshiwek, pisintawihshik aaniin eninakook niin kaaTipencikeyaan. 
EZK.34.8	Tepwe hsa ko niin kaaMaawaci mashkawisiitc kaaTipenciketc kaa'ininakook; onsaam nimpimaatisiimak maanahcaanihshink kaa⁠inenimakwaa kaawiin otayaawaahsiwaawaa' kaa⁠naakaci'ikowaatc. Miihsh kaa⁠onci wehsaani'intwaa, kaye e⁠amokowaatc aya'aawihsha'. Ninkanawi maanahcaanihshiwemak aaniihsh kaawiin okii antone'waahsiwaawaa' kaa⁠wanihshininitc maanahcaanihsha'. Mii hsa 'i wiinehtawaa kaakii naanaakaci'itisowaatc ekiih papaapisiskenimaahsikwaa maanahcaanihsha'. 
EZK.34.9	Kiinawaa tahsh okanawi maanahcaanihshiwek, pisintawihk aaniin eninek kaaTipenciketc.’ 
EZK.34.10	Mii hsa 'owe kaaMaawaci mashkawisiitc kaaTipenciketc eninek, ‘Kaawiin hsa kiminwaapamihsinooninim kiinawaa okanawi maanahcaanihshiwek, kiinawaa hsa kika pakamishkaakom kekoonini kaashi maanshihsewaatc nimaanahcaanihshimak. Kaawiin hsa kiwiih pakitinihsinooninim awahshime ci⁠naanaakaci'ekwaa nimaanahcaanihshimak. Kaawiin kaye keyaapi i'imaa ci⁠ontancikehsiiwek. Mii ohsha 'i ewii naatamawakwaa nimaanahcaanihshimak kiinawaa onci ci⁠amwaahsiwintwaa.’ ”
EZK.34.11	Miitahsh o'o kaaMaawaci mashkawisiitc kaaTipenciketc ehkitotc, “Intawaa hsa niin iko ninka nanaantone'waak, nimaanahcaanihshimak ewii naanaakaci'akwaa. 
EZK.34.12	Taapishkoo hsa okanawi maanahcaanihshiwe kaashi nanaantone'waatc omaanahcaanihshima' kaakii misihteshkaanitc, mii hsa keniin ke⁠ishihcikeyaan. Ninka shaapwii'aak hsa piko aaniinti kaakii ishi misihtenisha'ontwaapan ahpii eh⁠kiishikaninik kii⁠ninkwahkwaninik, kii⁠kashkiitipihkaninik kaye. 
EZK.34.13	Weti hsa pepahkaan ahkiink kaashi ayayaawaatc ninka onci maawantoonaak, ewiih piinakwaa otahkiimiwank i'imaa Isriyalahkiink. Mii iitok i'imaa kaashi kihci waciihkaanik, kaashi wawaanatinaanik kaye. Misiwe kaye kaa‑ayishitaaniwaninik ewiih tashi ahshamakwaa eshi wawenooci mashkohsiihkaanik. 
EZK.34.14	Pisaan hsa ko ninka pakitinaak i'imaa kihci waciink ci⁠tashi wiihsiniwaatc kaashi wawenooci mashkohsiihkaanik. Kaashi maminoshkohsiwakaanik hsa tahsh kaye tashi pimihshinook. Kaashi wawenooci mashkohsiihkaanik hsa i'imaa tashi wawiihsiniwak kaashi papiihkwatinaanik Isriyalahkiink 
EZK.34.15	Niin hsa tahsh iko ninka naanaakaci'aak nimaanahcaanihshimak. Ninka ishiwinaak kaye keshi anwehshinowaatc,” mii 'i ehkitotc kaaMaawaci mashkawisiitc kaaTipenciketc.
EZK.34.16	“Ninka antone'waak hsa kaa⁠wanihshinowaatc, ci⁠piinakwaa iki kaa⁠papaa wawaanentamishkaawaatc kaye. Ninka siitoohpinaak hsa iki kaa⁠wiihsakihshinowaatc, ci⁠antawi'akwaa kaye kaa‑aahkosiwaatc. Iki tahsh wiin kaa‑aayaancipowaatc, kaa⁠mashkawisiiwaatc niwii nihshiwanaaci'aak. Niin iitok weweni kaa⁠naakaci'aatc maanahcaanihsha' kwayahk eshihciketc.”
EZK.34.17	Miitahsh o'o Niin kaaMaawaci mashkawisiitc kaaTipencikeyaan eninakook nimpimaatisiimak maanahcaanihshink eneniminakook, “Kiwii onaahkonininim ohsha nimaanahcaanihshimak wenishihshiyek, kaa⁠maci'ayaayek itahsh. Iki kaye niwii onaahkonaak aape maanahcaanihshak, aape maanatihkwak kaye. 
EZK.34.18	Kaawiin ina teminihk kitinentansiim e⁠ontancikeyek i'imaa kaashi wenootahkin mashkohsiin? Shaakooc tahsh oncita eh⁠tahtahkohkaatamek i'iwe kaa⁠miicihsiwek kaashi wenootahkin mashkohsiin. Kaawiin ina teminihk kitinentansiim e⁠minihkweyek kaa⁠pehkaakamik nipi? Oncita na kitishihcikem eh⁠pahkwepiikiwepishkamek i'i nipi kii‑ishkwaa minihkweyek? 
EZK.34.19	Mii na tahsh i'imaa nimaanahcaanihshimak ke⁠ontancikewaatc kaakiih tahtahkohkaatamek? Mii na kaye i'imaa ke⁠ontaakamancikewaatc nipiink kaakii ishi pahkwepiikiwepishkikeyek?”
EZK.34.20	“Niin kaaMaawaci mashkawisiitc kaaTipenciketc, mii 'o eninakook ewii onaahkoninakook maanahcaanihshak kaa⁠mashkawaatisiyek, kaye kaa⁠niinamisiyek. 
EZK.34.21	Onsaam aaniihsh kaa⁠mashkawaatisiyek ninkoci kitishi kaanciwepishkawaawaak kaa⁠niinamisiwaatc, ninkoci kaye e⁠ishi kaanciwepa'wekwaa kaa⁠niinamisiwaatc, miihsh piinihsh ninkoci eshi inaamohkiiyek. 
EZK.34.22	Niwii naatamawaak ohsha nimaanahcaanihshimak, kaawiin tahsh miinawaa wiihkaa ta⁠wehsaani'aahsiiwak. Niin hsa niwii nenaawinaak nimaanahcaanihshimak kaa⁠onishihshiwaatc, kaa⁠macaatisiwaatc itahsh ewii onaahkonakwaa. 
EZK.34.23	 Ninka onahsimaan hsa peshik ke⁠kanawenimikowaatc okanawi maanahcaanihshiwen. Nintanohkii'aakanan hsa Tepit 
EZK.34.24	 Niin hsa tahsh kaaTipencikeyaan ninka oKishemanitoomimikook, nintanohkii'aakanan itahsh Tepitoon oka tipenimikowaan eshi'ayaawaatc. Niin ohsha kaaTipencikeyaan o'o kaa⁠ihkitoyaan. 
EZK.34.25	Miihsh ci⁠oshihtamawakwaa ahshotamaakewin pisaan ci⁠ayaawaatc. Ninka caaki'imaa' kaye aya'aawihsha' kaa‑aahkwaatisinitc, pisaan ci⁠ayintaawaatc pikwatahkamik, pisaan kaye noohpimiink ci⁠nanipaawaatc.”
EZK.34.26	“Miitahsh ci⁠minohsewaatc. Ta⁠minohseni kaye i'imaa waahkaaya'ii ke⁠ishitaawaatc niwaciimink. Ninka ishihcikewaan hsa ci⁠kimiwaninik ahpii noontehsewaatc. Ta⁠kimiwanini hsa ke⁠ahpiihci shawenimakwaa. 
EZK.34.27	Mihtikook hsa mihshawahkamik kaa⁠patahkisowaatc oka nihtaawikihtoonaawaa miicim, ta⁠wenooci nihtaawikin kaye kekoon ahkiink, miihsh ci⁠kihkentamowaatc eh⁠kanawentaakosiwaatc i'imaa otahkiimiwaank. Miitahsh i'i ci⁠kihkentamowaatc niin eh⁠Tipencikewak, niin kaye eh⁠piikonamowak piiwaapihkoon kaa⁠minciminikowaatc, niin ekii naatamawakwaa awahshime ci⁠kakwaataki'ikohsikwaa kaa⁠tahkonikowaatc. 
EZK.34.28	Kaawiin tahsh miinawaa oka kacishkaanimi'ikohsiiwaa' pehkaanwewaanakisinitc pemaatisinitc, kaawiin kaye aya'aawihsha' kaa‑aahkwaatisinitc oka papaamenimikohsiiwa'. Pisaan hsa ta⁠papimaatisiwak, kaawiin kaye awiyan miinawaa oka seki'ikohsiiwaan. 
EZK.34.29	Miihsh kaye ci⁠miinakwaa ahkiini kekoon keshi wenooci nihtaawikininik, kaawiin tahsh awahshime ta⁠kawaskatehsiiwak. Kaawiin tahsh kaye awahshime pehkaanwewaanakisinitc pemaatisinitc oka maanenimikohsiiwaa'. 
EZK.34.30	Miitahsh kahkina ci⁠kihkentamowaatc niin eh⁠Tipencikewak e⁠oKishemanitoomimiwaatc Isriyalak, e⁠naatamawakwaa, eh⁠tipenimakwaa kaye,” mii 'i ehkitotc kaaMaawaci mashkawisiitc kaaTipenciketc.
EZK.34.31	“Kiinawaa nimaanahcaanihshimak kaa‑ayaayek kaashi mashkohsiihkaak. Kiinawaa nimpimaatisiimak, niin itahsh kiKishemanitoomiwaa,” ihkito kaaMaawaci mashkawisiitc kaaTipenciketc.
EZK.37.1	KaaTipenciketc itahsh omashkawisiiwin ninkiih toohkishkaakowaan, otAhcaahkwan ekii ishiwihshimitc eshi pahsatinaanik. Mayaa tahsh naawaya'ii ninkii ishi pakitinik. Wiinke tahsh ohkanan i'imaa kii⁠mihsitehsinoon. 
EZK.37.2	Misiwe ninkii ishiwinik i'imaa eshi pahsatinaanik. Miihsh kaakii waapantamaan niipiwa' ohkanan i'imaa, wiinke ekiih paahtekin. 
EZK.37.3	Miitahsh o'o kaa'ishitc, “Eniniiwiyan, ta⁠pimaatanoon ina ono ohkanan?” Miihsh kaa⁠ishi nahkwehtawak, “Oo Tepencikeyan, kaaMaawaci mashkawisiiyan kiin kikihkentaanaatok.”
EZK.37.4	Miihsh o'o kaa‑ani'ishitc, “Kanootan ini ohkanan, o'o ci'itaman, ‘Paahtewikanan, noontamowaahk kaaTipenciketc otihkitowin,’ 
EZK.37.5	Mii hsa o'oweni kaaMaawaci mashkawisiitc kaaTipenciketc kaa'itank ono ohkanan, ‘Inashke, kiwiih tootawininim ci⁠piintikeshkaakoyek pakitanaamowin, miitahsh i'i ci⁠pimaatisiyek. 
EZK.37.6	Kiwii ishi'ininim ci⁠ociihtateyaapiiyek ci⁠owiiyaahsiyek kaye. Miihsh kaye wah⁠tootawinakook ci⁠oshakayiyek, ci⁠opakitanaamowiniyek kaye, miihsh i'i ci⁠pimaatisiyek. Miitahsh kaye 'i ci⁠kihkentamek Niin eh⁠Tipencikeyaan.’ ”
EZK.37.7	Miitahsh kaakiih kanootamaan ini ohkanan kaakii'ikooyaan. Mekwaa tahsh eh⁠kanootamaan ninkii noontaan kekoon eh⁠shinawihsek. Miiwan inankwana ini ohkanan e⁠naanaacihsekin, ekii ayishihsekin kaakii ayoonci tipentaakwahkin. 
EZK.37.8	Eh⁠kanawaapantamaan tahsh ini ohkanan, kii⁠ani ayociihtateyaapiikanoon, kii⁠ani wiiyaahsiwanoon kaye, piinihsh ekii ani oshakayaawankin. Kaawiin mahshi kiih⁠pakitanaamoomakahsinoonan.
EZK.37.9	Miitahsh o'o kaa'ishitc, “Eniniiwiyan, taka o'o ishi kanootan i'i nootin, ‘Mii hsa o'oweni ehkitotc kaaMaawaci mashkawisiitc kaaTipenciketc, taka kiin pakitanaamowin niiwayek inahke kaa⁠onci piicinoowek, piintikeshkaw oko kaa⁠pimaatisihsikwaa, ci⁠pimaatisiwaatc.’ ”
EZK.37.11	Miitahsh o'o kaa'ishitc, “Eniniiwiyan, ono hsa ohkanan, mii hsa 'i mayaa eshinaakosiwaatc pemaatisiwaatc Isriyalak 
EZK.37.12	O'o tahsh ishi nimpimaatisiimak Isriyalak, niin kaaMaawaci mashkawisiitc kaaTipenciketc o'o e⁠inakwaa, ‘Nimpimaatisiimak, niwiih paahkinaanan hsa kaashi na'inikooyek, ewiih saakisi'ininakook, ewiih pikiiwewininakook Isriyalahkiink. 
EZK.37.13	Miitahsh i'i kiinawaa nimpimaatisiimak ci⁠kihkentamek niin ehTipencikeyaan ahpii paahkinamaan kaashi na'inikoyek, pimi saakisi'ininakook tahsh kaye. 
EZK.37.14	NintAhcaahk hsa ninka ahsaa piincaya'ii kiwiiyawiwaank, ci⁠kiiwe pimaatisiyek. Kitahkiimiwaank tahsh iko pisaan ci‑ishitaayek. Miitahsh ci⁠kihkentamek Niin kaaTipencikeyaan o'o ekii ihkitoyaan, niin kaye 'o ekii ishihcikeyaan,’ ” ihkito kaaTipenciketc.
EZK.40.1	Niishtanashinaanan (25) tahsopipoon e⁠ishihsek kiihpii maaciinikoyaank kiini maacihsek nihtam kiisihs mitaahso e⁠inakinsotc, mii 'i mitaahshiniiwipipoon e⁠ishihsek kii⁠shaakoocihcikaatek Ceroosalam. Mii 'iwe mayaa ahpii eh⁠kiishikahk kaaTipenciketc omashkawisiiwin ninkii toohkishkaakowaan ekii ishiwihshitc weti. 
EZK.40.2	 Ishinamowinink Kishemanitoo ninkii onci ishiwinik weti ahkiink Isriyal. Ninkii ishi pakitinik kaa⁠ishi ishpaanik waciw, shaawanonk inahke waahkaa'ikanan ninkii waapantaanan taapishkoo ootena ekii ishinaakwahk. 
EZK.40.3	 Ninkii ishiwinik weti, ninkii waapamaa tahsh inini ekii ishinaakositc taapishkoo kaa⁠saakaahteyaapihkahk osaawaapihk, e⁠niipawitc i'imaa kaani onci piintikewintc eh⁠tahkonank tipa'ikaneyaap shikwa tipa'ikanaahtik. 
EZK.40.4	Miitahsh a'a inini ninkii'ik, “Eniniiwiyan weweni pisintan, weweni kaye naanaakata waapantan kahkina kekoon kaawii waapanta'inaan, mii ohsha 'iwe o'omaa kaakii onci piinikooyan. Wiintamaw tahsh pemaatisiwaatc Isriyalak kahkina kekoon kaa⁠waapantaman.”
EZK.47.2	Miitahsh a'a inini kaakii ishiwihshitc eshi'ayaanik kihci ishkwaantem kiiwetinonk inahke ekii onci saakisi'itc, ekii tetipaawihshitc eshi'ayaanik kihci ishkwaantem waapanonk inahke. Miitahsh weti kaakii waapantamaan nipi shaawanonk inahke ishkwaantenk e'ishi pimiciwank. 
EZK.47.3	Miihsh a'a inini waapanonk inahke kii⁠ani ishaa tipa'ikanaahk ekiih tahkonank. Naanwaahk ninkotwaahsimitana 560 tahso tipa'ikan minihk ekii ishi tipa'ank niihsaaciwan. Miihsh kaakii'ishitc i'imaa cishi aashawaatakaasiiwak. Ninaaniink tahsh ehta ninkii ahkopii. 
EZK.47.4	Miinawaa tahsh naanwaahk ninkotwaahsimitana tahso tipa'ikan okii ishi tipa'aan, ninkitikonk tahsh wiin weti kii⁠ahpiihtaayawaa. Miinawaa tahsh naanwaahk ninkotwaahsimitana tahso tipa'ikan okii ishi tipa'aan niihsaaciwan, nishiikanink tahsh wiin weti kii⁠ahpiihtaayawaa. 
EZK.47.5	Miinawaa tahsh naanwaahk ninkotwaahsimitana tahso tipa'ikan kii‑ishi tipa'ike niihsaaciwan inahke, kaawiin tahsh ninkii kashki'ohsii ci⁠aashawatakaasiiyaan kaa‑ahpiihci kiishkaayawaak, mii ehta ko ci⁠aashawaatakeyaan.
EZK.47.6	Miitahsh kaakii ihkitotc, “Eniniiwiyan, weweni hsa naanaakasihtan o'o.” Miihsh a'a inini kaakii ishiwihshitc eshi mihtahkamikaanik. 
EZK.47.7	Ahpii tahsh kaa⁠otihtamaan weti ninkii waapamaak hsa niipiwa' mihtikook kwehkwehkakaam. 
EZK.47.8	Miihsh kaa'ishitc, “Waapanonk ihsa inahke ishiciwan o'o nipi, piinihsh weti Aarapa 
EZK.47.9	Aanti tahsh iko eshiciwank i'i nipi, mii hsa i'imaa aya'aawihshak misiwe entashiihkewaatc. Ta⁠paahtiinowak hsa kiikooyak aaniihsh aanti piko eshiciwank o'o nipi pehkaakamishkikemakan kaashi shashiiwihtaakanaakamik. Miihsh kahkina kekoon i'imaa kaa⁠onci pimaatahk. 
EZK.47.10	Miihsh kiikooyihkewininiwak ke⁠onci niipawiwaatc ehkopiihkaanik i'imaa ci⁠onci maacii kaapawiwaatc Enkiitaai 
EZK.47.11	Ini tahsh wiin mashkiikoon, mashkiiko saaka'ikanenhsan kaye kaawiin ta⁠pehkaakamihcikaatehsinoonan, mii hsa ko 'i keshi ayayaakin, shiiwihtaakan i'imaa ci⁠onciik. 
EZK.47.12	 Kwehkwehkakaam hsa i'imaa siipink ta⁠saakikiwak ke⁠pepahkaanwewaanakisiwaatc mihtikook ke⁠nihtaawikihtoowaatc shiiwimiicim. Otaniipiihshimiwaan hsa kaawiin ta⁠paahtehsininiwan, kaawiin kaye wiihkaa miicim ta⁠onci ishkwaa oshi'oomakahsinoon i'imaa mihtikohkaank. Entahsokiisihs hsa 'i miicim ta⁠nihtaawikin aaniihsh mii 'imaa siipi eshi pimiciwank kihci anami'ewikamikonk kaa⁠onciciwank. Mihtikonk hsa i'imaa miicim ta⁠oncii ke⁠ontaatisink, i'imaa tahsh wiin aniipiihshink antawi'ikoowin ta⁠onciimakan.”
DAN.1.2	 KaaTipencikenitc hsa pisaan okiih pakitinikoon ci⁠kaahcitinaatc ini kihciokimaan Cihooyahkiman Coota kihciokimaan. Okii otaahpinaanan tahsh kaye aapacihcikanan Kishemanitoon oKihci anami'ewikamikoniink kaakii onci tipentaakwaninikin, ekii ishiwitootc weti Paapilan ahkiink. Miiwan hsa ini kaa⁠ishi ahtootc kaakii ishi ahtenikin wenootisiwinan i'imaa okihci anami'ewikamikoniink omanitooma' eshi'ayaanitc.
DAN.1.3	Kihciokimaa tahsh okii anoonaan Aashpinaasan 
DAN.1.4	Oshkiniikiwa' kaa⁠maahkisihsinik, kaa⁠minonaakosinitc, kaa⁠nihsitawinaakosinitc eh⁠kihkentaahsonitc, kaa⁠nihsitohtaminitc, ke⁠kitaahtapi kihkentaahsonitc, ke⁠teahpiihtentaakosinitc ci⁠tashi pamiihtaakenitc i'imaa kihciokimaawikamikonk. Miiwa' ihsa onoweniwa' Aashpinaas kaakii anoonintc ci⁠kihkino'amawaatc Paapilan ishikiishwewin, ci⁠nihtaa anamihtoonitc, ci⁠nihtaawipii'aminitc kaye. 
DAN.1.5	Kihciokimaa tahsh kaye kii‑ishi anoohkii ci⁠oshi ahshamimintc miicim entahso kiishik, peshikwan ci‑inancikenitc kaakii nihtaa inancikenitc i'i kaakii wiitoohpamikotc kihciokimaa, ci⁠mina'imintc kaye oshoominaapoom. Nihsoahki tahsh minihk ci⁠kihkino'amawimintc i'i oshkiniikiwa', kii‑ishkwaa kihkino'amawimintc tahsh mii 'i payesh ci⁠anohkiihtaakotc. 
DAN.1.6	Miiwak hsa oko mekweya'ii Coota ahkiink kaakii ontinintwaa: Taaniyoo 
DAN.1.7	Miihsh a'a kaa‑aanihke tipentank okimaawikamik kaakii aancinihkaanaatc. Mii hsa 'o kaa⁠ishinihkaanaatc. Taaniyoon okii ishinihkaanaan Peltihshaasar 
DAN.1.8	Taaniyoo tahsh kii‑inentam ewii miicihsik miicim ke⁠onci wiinentaakosihpan kihciokimaan kaakii onentaminitc ci⁠miiciwaatc, kaawiin kaye kii‑inentansii ci⁠minihkwetc shoominaapooni ke⁠onci inakinsohpan ci⁠wiinentaakositc. Miihsh kaakiih kakwecimaatc ci⁠wiici'ikotc kaa‑aanihke tipentaminitc okimaawikamik o'o nahke cishi wiini'itisohsik. 
DAN.1.9	Kishemanitoon hsa okii ishi'aani Aashpinaasan ci⁠minwaapamikotc, ci⁠koohpaatenimikotc kaye a'a Taaniyoo. 
DAN.1.10	Miitahsh o'o kaa'ikotc kaa‑aanihke tipentaminitc okimaawikamik, “Ninkohsaa ohsha nintookimaam, kihciokimaa, kaakii oninank ke⁠miiciwek, ke⁠minihkwewek kaye. Kiishpin hsa noonta' ishinaawinek eshinaakosinitc kotak oshkiniikiwa', kehcinaac maawiin niin ninka kiishkikweka'ok,” okii'ikoon.
DAN.1.11	Aashpinaas hsa kii⁠anoonaakopan okanawenciken ci⁠kanawenimaanitc Taaniyoon, Henanaayawan, Mihsheyalan, ini kaye Aasaraayawan. Miiwan tahsh ini kenawenimikowaatc Taaniyoo kaakii'inaatc, 
DAN.1.12	“Taka anta kihkenimihshinaam mitaahsokiishik minihk, kaa⁠kihtikaatek tinowi miicim ehta taka ahshamihshinaam. Nipi kaye ehta mina'ihshinaam ci⁠minihkweyaank. 
DAN.1.13	Naanaakasaapamihshinaahkaank itahsh taka ke⁠ishinaakosiwaankwen iki oshkiniikiwak kaa⁠miiciwaatc miicim kihciokimaank kaa⁠onciinik. Waah⁠tootawiyaank itahsh iko pisaan tootawihshinaahkaank kii‑ishkwaa waapamiyaank,” okii'inaan. 
DAN.1.14	Miitahsh kaakii inentaminitc ini kenawenimikowaatc o'o ci‑ishihcikewaatc, ekii anta kihkenimikowaatc mitaahsokiishik.
DAN.1.15	Mitaahsokiishik hsa tahsh kaa⁠ishkwaa ishihsenik, nawac hsa wiinawaa kii⁠mino'ayaawinaakosiwak, nawac kaye wiinawaa kii⁠mashkawinaakosiwak ahpiihc wiin i'i kotak oshkiniikiwa' kaakii miicinitc miicim kihciokimaank wenciinik. 
DAN.1.16	Miitahsh ini kenawenimikowaatc kaawiin awahshime okii inancike'ikohsiiwaan, kaawiin kaye okii ishi mina'ikohsiiwaan aaniin kaakii ishi antawenimintwaapan. Kaa⁠kihtikaatenik miicim ehta okii ahshamikowaan.
DAN.1.17	Kishemanitoo hsa tahsh okii ishi shawenimaa' o'o niiwin oshkiniikiwa' ci⁠okihkentamaawininitc, ci⁠nakaci nihsitohtaminitc kaye kahkina kekoon, ci⁠kakiihtaawentaminitc kaye. Okii ishi shawenimaan tahsh Taaniyoon ci⁠nihsitohtaminitc kahkina ishinamowinan, kahkina kaye pawaacikanan.
DAN.1.18	Nihsoahki tahsh kaah⁠tipihsenik kaakii ishi onahtoonihpan kihciokimaan, Aashpinaasan okii ishiwinikowaan eshi'ayaanitc kihciokimaan Nepakanaasaran 
DAN.1.19	Kihciokimaan itahsh okiih kakanoonikowaan, kaawiin tahsh awiyan aapiinc kii⁠mihkikaniwihsiiwan i'i ci⁠ahpiihci kihkentaahsonitc kaakii ishi kihkentaahsowaatc wiinawaa iki Taaniyoo, Henanaaya, Mihsheyal, a'ahsh kaye Aasaraaya. Miitahsh kaakii maatanohkiihtawaawaatc kihciokimaan eshi'ayaanitc. 
DAN.1.20	Aaniin hsa ko kaa⁠ishi kakwecimikowaatc kihciokimaan, aaniin iko kaye kaa⁠ishi anta kihkencikenitc, nawac hsa wiinawaa kii⁠kihkentaahsowak. Mitaahciink minihk ekii ahpiihci kihkentaahsowaatc kaakii ahpiihci kihkentaahsonitc i'i kaa⁠mamaantaawi kiishwenitc, i'i kaye 
DAN.1.21	Miitahsh wiin Taaniyoo i'imaa kaa‑ayaatc piinihsh kii⁠ani kihciokimaawinitc Saairahsoon 
DAN.2.1	Niishoahki (2) hsa kaani ishihsenik Nepakanaasar 
DAN.2.2	Mii hsa 'i kihciokimaa kaakii antomaatc memaantaawisinitc, kaa⁠mamaantaawi kiishwenitc, kaa⁠koohsaapancikenitc, i'i kaye wanankohshink kaa⁠onci kihkencikenitc, ci⁠wiintamaakotc aaniin eshihsininik opawaacikan. 
DAN.2.3	Miitahsh o'o kihciokimaa kaa'inaatc, “Wiinke hsa nimikoshkaantentami'ikon i'i kaakiih pawaatamaan, niwiih kihkentaan tahsh aaniin eshihsink i'i kaakiih inaapantamaan,” okii inaa'.
DAN.2.4	Miihsh o'o kaa⁠ishi nahkwehtaakotc Eramewi kiishwewin 
DAN.2.5	Miitahsh o'o kihciokimaa kaa⁠ishi nahkwehtawaatc, “Aasha ohsha o'o ninkii onentaan, kiishpin kashkihtoohsiwek ci⁠wiintamawiyek aaniin kaa⁠ishi pawaacikeyaan, aaniin kaye ehkitoomakahk; ninka inaahkonike ci⁠piihsipinikooyek kitaawiniwaan kaye ci⁠piikopicikaatekin ci⁠ohkohsicikaatekin taapishkoo wepinikan. 
DAN.2.6	Kiishpin tahsh wiin wiintamawiyek kaa⁠ishi pawaacikeyaan, aaniin kaye ehkitoomakahk, kika miinininim hsa miikiwewinan, kika ishi'ininim kaye ci⁠kihtentaakosiyek. Haw hsa tahsh wiintamawihshik aaniin kaa⁠ishi pawaacikeyaan, aaniin kaye ehkitoomakahk,” okii inaa'.
DAN.2.7	Miihsh o'o miinawaa kaa⁠ishi nahkwehtaakotc, “Taka hsa wiintamawihshinaam aaniin kaa⁠ishi pawaacikeyan, miitahsh ci⁠wiintamaakooyan aaniin eshihsink kipawaacikan,” kii‑ihkitowa'.
DAN.2.8	Miitahsh kihciokimaa o'o kaa'inaatc, “Tepwe hsa iinsan keyaapi kikakwe ontamii'im, aaniihsh aasha kikihkentaam i'i kaakii onentamaan ekii ayiitentamaan. 
DAN.2.9	Kiishpin wiintamawihsiwek kaakii ishi pawaacikeyaan, peshikwayek ihsa ehta kahkina kiwii ishi nana'ahsininim. Kiinawaa hsa kaa⁠tahshiyek kikii onentaam ewiih kiiwanimohtawiyek e⁠mihci mihsawentamek kekoon cini aancihsek. Taka hsa tahsh noonkom wiintamawihshik kaakii ishi pawaacikeyaan, miitahsh ci⁠kihkentamaan taka ci⁠kashkihtoowekwen ci⁠nihsitohtamek eshihsink nimpawaacikan,” okii inaa'.
DAN.2.10	Miitahsh o'o kaa⁠ishi nahkwehtaakotc wanankohshink kaa⁠onci kihkencikenitc, “Kaawiin hsa awiya a'a tino inini ayaahsii o'omaa ahkiink ke⁠kashkihtoohpan i'i kaashi anoohkiiyan! Kaawiin hsa wiihkaa kihciokimaa mihsawaa ko maawac kehci inentaakositc, meshkawentaakositc kaye otishi anoonaahsii' ci‑ishihcikenitc i'i memaantaawisinitc, kaa⁠mamaantaawi kiishwenitc i'i kaye wanankohshink kaa⁠onci kihkencikenitc. 
DAN.2.11	I'iwe hsa kiin kihciokimaa kaashi antawentaman maawac iko sanakan. Kaawiin awiya otaa kashkihtoohsiin kiin kaa⁠kihciokimaawiyan ci⁠kihkentamo'ihkipan i'i kaa‑antawentamowatc, manitook ehta otaa kashkihtoonaawaa. Kaawiin tahsh iki manitook ayaahsiiwak mekwe ininiihkaank,” okii'ikoo'.
DAN.2.12	Kihciokimaa tahsh e⁠noontank i'i e'icikaniwitc, wiinke kii⁠kihci aahkokitaaso, miihsh kaa⁠ishi anoohkiitc ci⁠nihsimintc kahkina kaakiih kakiihtaawakimimintc ininiwa' i'imaa Paapilan 
DAN.2.13	Mii hsa tahsh kaa⁠inaahkonikenaaniwaninik ci⁠nihsimintc kaakiih kakiihtaawakimimintc ininiwa'. Miitahsh kaye kaakii antone'omintc Taaniyoon 
DAN.2.14	Miitahsh Taaniyoo kaakii anta waapamaatc Eriyaahkoon 
DAN.2.15	Miihsh o'o kaa'inaatc, “Wekonenini tahsh wenci ahpiihci kohtaanaahkoniketc a'a kihciokimaa?” Miihsh Eriyaahkoon kaakii wiintamaakotc mayaa wekonenini kaakii onci inaahkonikenitc kihciokimaan.
DAN.2.16	Miitahsh Taaniyoo shemaak kaakii ishaatc ekii anta waapamaatc kihciokimaan eh⁠kakwecimaatc, “Taka keyaapi acina tawinamawihshin, miihsh ci⁠wiintamawinaan aaniin kaa⁠ishi pawaacikeyan, miihsh kaye ci⁠wiintamawinaan ehkitoomakahk,” okii'inaan. 
DAN.2.17	Miihsh kaa⁠ishi kiiwetc otaawinink ekii awi wiintamawaatc owiiciiwaakana' Henanaayawan 
DAN.2.18	Miihsh kaashi anoonaatc ci⁠kakwecimaanitc ci⁠koohpaatenimikowaatc Kishemanitoon kihcikiishikonk eyaanitc i'i onci kaakiih kihkencikaatehsininik, ci⁠tako nihsaahsiwintwaa, ahpii nihsimintc kekiihtaawentaminitc ininiwa' i'imaa Paapilan ahkiink. 
DAN.2.19	I'i tahsh eh⁠tipihkaninik Taaniyoo kiih⁠kihkentamo'aa i'i pawaacikan kehkencikaatehsininik. Miitahsh Taaniyoo kaakii nanaahkomaatc Kishemanitoon kihcikiishikonk eyaanitc.
DAN.2.20	Miihsh o'o kaa⁠ihkitotc,
DAN.2.20	“Taka nehpic iko ta⁠miikwehciwentaakosi Kishemanitoo,
DAN.2.20	kehci inentaakwaninik owiinsowin.
DAN.2.20	Wiin ohsha kekiihtaawentank, wiin kaye meshkawentaakositc.
DAN.2.21	Wiin kaye kaa⁠tipentank pepahkaan eshi aayaancihsenik,
DAN.2.21	pepahkaan kaye ci⁠ani ayishiwepaninik;
DAN.2.21	wiin kaye kaa⁠oshi pakitinaatc kihciokimaa',
DAN.2.21	otootawaa' kaye ci⁠poonikimaawinitc;
DAN.2.21	wiin kaye kaa⁠miinaatc kakiihtaawentamowin i'i kekiihtaawentaminitc,
DAN.2.21	wiin kaye kaa⁠miinaatc kihkentamaawin i'i kaa⁠nihsitohtaminitc.
DAN.2.22	Wiin kaa⁠naakohtootc kekoonan kaa⁠kihkencikaatehsininikin,
DAN.2.22	kaacaya'iink kaye kaa‑ayaanikin;
DAN.2.22	okihkentaanan kaye kashkiitipihkanonk kaa‑ayaanikin,
DAN.2.22	wiin kaye waahseyaasiwin misiwe ayaani eshi'ayaatc.
DAN.2.23	Kinanaahkomin, miikwehc kaye kitinin,
DAN.2.23	kaa⁠oKishemanitoomimihkwaa ninkehteya'aamipaniik,
DAN.2.23	kiin kaa⁠miishiyan kakiihtaawentamowin, mashkawisiiwin kaye.
DAN.2.23	Kiin kaye kaa⁠kihkentamooshiyan kaa⁠ishi kakwecimikooyan,
DAN.2.23	kiin kaye kaa⁠kihkentamooshiyaank i'i kihciokimaa opawaacikan,”
DAN.2.23	Taaniyoo kii‑ihkito.
DAN.2.24	Taaniyoo tahsh okii anta waapamaan Eriyaahkoon 
DAN.2.25	Miitahsh shemaak Eriyaahkoon 
DAN.2.26	Miitahsh Taaniyoo kaa'ikotc kihciokimaan, “Kika kashkihtoon ina ci⁠wiintamawiyan aaniin kaa⁠ishi pawaacikeyaan, aaniin kaye ehkitoomakahk?” okii'ikoon. Taaniyoo iitok Peltihshaasar kiih⁠tako ishinihkaaso.
DAN.2.27	Miihsh o'o Taaniyoo kaa⁠ishi nahkwehtawaatc, “Kaawiin ohsha kaa⁠kakiihtaawakimintwaa, kaa⁠mamaantaawi kiishwewaatc kaye, memaantaawisiwaatc kaye, kaa⁠mamaantaawi kihkencikewaatc kaye otaa kashkihtoohsiinaawaa ci⁠wiintamawihkwaapan kaa⁠kihkencikaatehsininik kaa⁠kakwetweyan. 
DAN.2.28	Ayaa ohsha Kishemanitoo kihcikiishikonk kaa⁠kihkentamo'iwetc kekoon kehkencikaatehsininikin. Kiin kaa⁠kihciokimaawiyan Nepakanaasar 
DAN.2.29	“Kehciokimaawiyan, e⁠nipaayan hsa kikii ishi pawaacike aaniin keni ishiwepahk weti niikaanaya'ii. Kishemanitoo ohsha kaa⁠kihkentamooshiwetc kehkencikaatehsininikin kikii waapanta'ik aaniin keni ishiwepaninik. 
DAN.2.30	Niin tahsh noonkom o'o kaa⁠kihkencikaatehsinok ninkii waapanta'ikoowis ci⁠nihsitohtamaan. Kaawiin niin awahshime ninkakiihtaawentansii ahpiihc wiin iki kotak ininiwak kaa⁠pimaatisiwaatc. Kiin ohsha kihciokimaa ci⁠kihkentaman kaakii ishi pawaacikeyan, ci⁠nihsitohtaman kaye i'i kaakii ishi naanaakatawentaman kaakii onci kihkentamo'ikooyan.”
DAN.2.31	“Kehciokimaawiyan, mii hsa kaa⁠ishinaman e⁠inaapiyan. Kikii waapamaa hsa oshihcikan e⁠niipawitc, aahpici ekii mintitotc, eh⁠pakahkiwaahsenaakositc, wiinke kaye e⁠kohtaasinaakositc. 
DAN.2.32	A'a tahsh oshihcikan kaakii waapamatc wiinke hsa piko osaawi shooniyaa waapihkonk kii‑ishihtikwaane, waapaapihko shooniyaa waapihkonk kii‑inaahkikane, mii kaye kaa⁠ishinihketc. Osaawaapihkonk tahsh kii‑ishimihsate, mii kaye 'i kaa⁠ishipwaametc. 
DAN.2.33	Piiwaapihkonk tahsh kii‑ishikaate, waapikan kaa⁠kinikawihsink piiwaapihkonk hsa kii‑ishisite. 
DAN.2.34	Mekwaa tahsh eh⁠kanawaapamatc, ahsin kaakii pahkwe'ontc pemaatisitc ekiih tootansik. Mayaa i'imaa ositiniink ini oshihcikanan ekii ishi pankihshink a'a ahsin kaakii ishi waapikani piiwaapihkositenitc. Miitahsh kaakiih shikositeshkoosotc a'a oshihcikan. 
DAN.2.35	Miitahsh a'a waapikan, piiwaapihk, osaawaapihk, waapaapihko shooniyaa waapihk, kaa⁠ishi piihsihsekin. A'a kaye osaawi shooniyaa waapihk i'imaa kii‑ishi tako piihsihse, maamaw ini kaakiih piikohsekin ekii ani ishinaakwahkin taapishkoo kaa⁠paashkinehsek kaa‑ayaak kaa⁠tashi pawikanaancikenk kii⁠niipink. Kii⁠piitaanimahk tahsh kaawiin kekoon ishko wepaahsinsinoon. A'a tahsh wiin ahsin kaakiih shikoshkiketc kii⁠ani kihci waciiwi, ekii ani mooshkineshkank misiwe ahkiini.”
DAN.2.36	“Kihciokimaa, mii hsa owe kaa⁠ishi pawaacikeyan, noonkom tahsh kika wiintamawin aaniin ehkitoomakahk i'i kipawaacikan. 
DAN.2.37	Kiin kaa⁠kihciokimaawiyan ihsa kitookimaahkantawaak kihciokimaak. Kishemanitoo kihcikiishikonk eyaatc ohsha kimiinik ci⁠tipencikewatc, ci⁠mashkawisiiwatc, ci⁠mashkawentaakosiwatc, ci⁠kihci inentaakosiwatc kaye. 
DAN.2.38	Kikiih pakitinamaak kaye ci⁠tipenimimatc pemaatisinitc, aya'aawihsha' mooshehkamik eyaanitc, pinehshiinsha' kaye kaa⁠papaamihsenitc ishpimink. Aanti hsa piko entashiihkenitc kikii ishi miinik kahkina ci⁠tipenimimatc. A'a hsa oshihcikan kaashi osaawi shooniyaa waapihkohtikwaanetc, mii hsa 'iwe kiin. 
DAN.2.39	Kii‑ishkwaa ayaayan tahsh, kotak hsa kihciokimaa tipencikewin tani ayaa, noonta' ke⁠inentaakwahk. Miinawaa tahsh kotak kihciokimaawiwin tani ayaa osaawaapihkonk ke⁠tinowentaakwahk, mii hsa 'i misiwe ke⁠tipentamoomakahk ahki. Mii 'owe nihsin (3) kihciokimaawiwin kaapi ayaamakahk. 
DAN.2.40	I'iwe tahsh ke⁠niiwink kihciokimaawiwin ishkwaac ke⁠ayaak, piiwaapihkonk ta‑ahpiihci soonkentaakwan. Inashke piiwaapihk opiikoshkaan, oshamakishkaan kaye kahkina kekoonini. Piiwaapihk tahsh i'i e⁠ishihcikemakahk, mii hsa i'imaa kahkina kekoonan keshi piikoshkaamakahkin, keshi shikoshkaakin kaye ini otaanaank okimaawiwinan kaakiih pi ayaakin. 
DAN.2.41	Kikii waapamaa tahsh kaye a'a oshihcikan e⁠ishisitetc, oniihsiikisitaanan kaye ekii waapikaniwaninikin eh⁠kinikawihsininik piiwaapihk. Mii hsa 'i ke⁠inentaakwahk i'i kihciokimaawiwin ci⁠niishwentaakwahk. Piiwaapihk iitok aahpici mashkawentaakwan aana kaa⁠kinikawihsink i'imaa waapikanink. I'i tahsh kihciokimaawiwin eniwehk keyaapi pankii ta⁠mashkawentaakwan. 
DAN.2.42	Ini tahsh niihsiikisitaanan e⁠waapikaniwankin eh⁠kinikawipiiwaapihkowankin itahsh, mii hsa 'i kihciokimaawiwin ke⁠onci mashkawentaakwahk, shaakooc itahsh kaye ta⁠wahkewan. 
DAN.2.43	I'i tahsh kaakii ishi waapantaman waapikan eh⁠kinikawihsink piiwaapihkonk, mii hsa 'i pemaatisiwaatc eshi kakwe wiiciintiwaatc eh⁠kinikawi wiitikenti'ikowaatc tepenimikowaatc. Kaawiin tahsh oka kashkihtoohsiinaawaa weweni cikii wiiciintiwaahpan taapishkoo waapikan, piiwaapihk kaye weweni kaa⁠kashkihcikaatehsinok ci⁠kinikawinikaatekin. 
DAN.2.44	Ahpii tahsh i'i okimaa' ayaanitc, Kishemanitoo hsa kihcikiishikonk eyaatc oka oshihsitoon kotak kihciokimaawiwin wiihkaa ke⁠nihshiwanaacihcikaatehsininik, wiihkaa kaye ke⁠shaakoocihcikaatehsininik. Miitahsh wiin i'imaa ini kotak kihciokimaawiwinan ke⁠onci shikoociishkikaatekin. I'i tahsh wiin kihciokimaawiwin Kishemanitoo ke⁠oshihsitootc kaawiin wiihkaa ta⁠poonihsehsinini. 
DAN.2.45	Mii hsa tahsh eshihsink kipawaacikan, kaakii waapamatc ahsin kaakii onci pahkwe'ontc waciink pemaatisitc ekiih tootansik. A'a ahsin ekiih piikoshkank piiwaapihkoni, osaawaapihkoni, waapikani waapaapihko shooniyaa waapihkoni, osaawi shooniyaa waapihkoni kaye wiinke ekiih piihsishkawaatc. Kehciokimaawiyan, Kishemanitoo kehci inentaakositc hsa kikii waapanta'ik aaniin keni ishiwepaninik weti niikaanaya'ii. Tepwe hsa 'i kaakii ishi pawaacikeyan, i'i kaye ehkitoomakahk kipawaacikan kehcinaac iko tepwe ta⁠ishiwepan,” okii'inaan Taaniyoo kihciokimaan.
DAN.2.46	Miitahsh kihciokimaan Nepakanaasaran kaakii animihkohtaanitc eshi'ayaatc Taaniyoo ekii kihtenimikotc. Miihsh kaakii anoohkiinitc ci⁠piitamawintc miikiwaanan, minaako'onan kaye, ci⁠pakitinaahsoohtamawintc. 
DAN.2.47	Miihsh o'o kihciokimaan kaa'ikotc, “Tepwe iinsan kiKishemanitoom, maawac otipenimaa' kotak manitoo', otipenimaa' kaye kihciokimaa'. Wiin kaye kaa⁠kihkentamo'iwetc kekoonan kehkencikaatehsininikin, kiin aaniihsh kikiih kashkihtoon ci⁠wiintaman o'o kaakiih kihkencikaatehsinokipan,” okii'ikoon. 
DAN.2.48	Miihsh kaye kaakii ishpakimikotc, ekii miinikotc kaye niipiwa' wenishihshininikin miikiwewinan. Okii ishi'ikoon kaye ci⁠tipentank kaakii inikohko tipa'ahkaatenik Paapilan 
DAN.2.49	Taaniyoo hsa tahsh okii ishi kakwecimaan kihciokimaan ci‑inakimaanitc Shetaraahkoon 
DAN.3.1	Kihciokimaa Nepakanaasar 
DAN.3.2	Miitahsh kaakii antomaatc anihkewikimaa', pepahkaan kaakiih tashi okimaahkantaakenitc, kaakii wiintamaakenitc kaye ke⁠ishihcikenk, shooniyaan kaa⁠naanaakaci'aanitc, otipaahkoniwe', tipaahkonikewikimaa' kaye, kahkina kaye kaakii naanaakacihtoonitc pepahkaan Paapilan ahkiink. Miihsh kaakii antomaatc ci⁠piishaanitc ewi onwaanaatc kaakii niipawi'aatc ini otooshihcikanan. 
DAN.3.3	Iki tahsh kahkina kehci inentaakosiwaatc kaakii antomintwaa kiih⁠piishaawak ekii maamawi'itiwaatc ewii pahkaanenimaawaatc ci⁠kihtenimimintc ini oshihcikanan kihciokimaan kaakii oshi'aanitc ekii inaahsamikaapawihtawaawaatc. 
DAN.3.4	Aahpici tahsh kiih⁠kishiiwenaaniwan o'o ekii ihkitonk, “Kiinawaa hsa kitinaahkonikoom pemaatisiyek kaa⁠pepahkaanwewaanakisiyek, pepahkaan kaye kaa⁠ishikiishweyek, 
DAN.3.5	shemaak hsa ko noontamek, pootaacikan, pootaacikanenhs, matweyaapiikiwepa'ikan, nihso kiihkeyaa matweyaapiikipicikan, ociinkwani matweyaapiikipicikan, kihci matweyaapiikipicikan, kahkina hsa ko kitohcikanan, mii hsa 'i eshinaakwahk ci⁠animihkohtaayek, ci⁠anami'ehtawimek osaawi shooniyaa waapihkowi oshihcikanan kihciokimaa Nepakanaasar kaakii oshikaapawi'aatc. 
DAN.3.6	Awenen tahsh iko ke⁠animihkohtaahsik ci⁠anami'ehtawaahsik, shemaak hsa a'a ta⁠ishiwepinikaniwi kaashi piskanenik kihci pootawaanaapihkonk,” kii‑ihkitom. 
DAN.3.7	Miitahsh kahkina pemaatisiwaatc kaa⁠pepahkaanwewaanakisiwaatc, pepahkaan kaye kaakiih tahso ishikiishwewaatc e⁠noontamowaatc ini kahkina kitohcikanan e⁠noontaakwaninikin, mii hsa 'i kaakii animihkohtaawaatc ekii anami'ehtawaawaatc osaawi shooniyaa waapihkowi oshihcikanan kihciokimaan Nepakanaasaran kaakii oshikaapawi'aanitc.
DAN.3.8	Miitahsh i'i ahpii kaakii mateyiiwaatc wanankohshink wenci kihkencikewaatc ekii mamishimaawaatc Coowa' 
DAN.3.9	O'o hsa okii'inaawaan kihciokimaan, “Taka kihciokimaa kika nehpici pimaatis! 
DAN.3.10	Kiin kehciokimaawiyan iitok kikii inaahkonike kahkina awiya noontank kahkina kitohcikanan noontaakwaninikin ci⁠animihkohtaatc ci⁠anami'ehtawaatc ini osaawi shooniyaa waapihkowi oshihcikanan. 
DAN.3.11	Awenen tahsh iko ke⁠animihkohtaahsik ci⁠anami'ehtawaahsik, mii hsa 'i ke⁠toocikaniwitc ci‑ishi wepinikaniwitc kaashi piskanenik kihci pootawaanaapihkonk. 
DAN.3.12	Ayaawak ohsha aaninta Coowak kaakii inakimatwaa ci⁠naanaakacihtoowaatc eshihsenik Paapilan 
DAN.3.13	Wiinke tahsh kihciokimaa kii⁠kihci aahkokitaaso ekii anoohkiitc ci⁠piinimintc Shetaraahkoon, Miihshaahkoon ini kaye Apetihnikoon i'imaa eshi'ayaatc. 
DAN.3.14	Miitahsh Nepakanaasar 
DAN.3.15	Taka noonkom ahpii noontamek ini kahkina kitohcikanan noontaakwahkin, ahshwiihkek ci⁠animihkohtaayek ci⁠anami'ehtawek kaakii oshi'ak, miitahsh i'i ci⁠minohcikeyek. Kiishpin itahsh wiin anami'ehtawaahsiwek, mii hsa 'i shemaak ci‑ishi wepinikooyek i'imaa kaashi piskanek kihci pootawaanaapihkonk. Awenen tahsh tino manitoo eyaakwen ke⁠shaapwii'inekipan aaniin kaawiih tootawinakook?” kii‑ihkito.
DAN.3.16	Miitahsh o'o Shetaraahk, Miihshaahk Apetihnikoo kaye kaa⁠ishi nahkwehtawaawaatc kihciokimaan, “Kaawiin hsa memwehc niwiih kakwe naatamaatisohsiimin o'o kaa'ishiyaank. 
DAN.3.17	Kiishpin hsa inentank ninKishemanitoominaan kaa‑anohkiihtawankitc, wiin ihsa oka kashkihtoon ci⁠onci shaapwii'inankitc i'imaa kaashi piskanenik kihci pootawaanaapihkonk, ninka naatamaakonaan kaye kiin onci. 
DAN.3.18	Kiishpin tahsh i'i wii‑ishihcikehsik, kinantawenimikoo ci⁠kihkentaman, kaawiin shaakooc niwii anohkiihtawaahsiwaanaanik kimanitoomak, kaawiin kaye niwii anami'ehtawaahsiwaanaan a'a osaawi shooniyaa waapihkowi oshihcikan kaakii oshikaapawi'atc, mii 'iwe ekooyan kaa⁠kihciokimaawiyan,” okii'inaawaan.
DAN.3.19	Wiinke tahsh Nepakanaasar kii⁠kihci aahkokitaaso pahkaan ekii inenimaatc Shetaraahkoon 
DAN.3.20	Maawac tahsh meshkawentaakosinitc shimaakanihsha' okii anoonaa' ci⁠mamaancikwahpinaanitc Shetaraahkoon Miihshaahkoon ini kaye Apetihnikoon, ci⁠macohte wepinaanitc itahsh i'imaa kihci pootawaanaapihkonk. 
DAN.3.21	Miitahsh iko kikihkonay, kikitaahs, kikipiinsihkawaakan, kiki'aanohkwaan kaye kahkina ko kaakiih kikishkaminitc kaa⁠ishi mamaancikwahpinaanitc, ekii macohte wepinaanitc. 
DAN.3.22	Kaa‑ahpiihci aahkwentaakwaninik itahsh kihciokimaa otinaahkonikewin, wiinke kaye kaa‑ahpiihci kishahkonenik kihci pootawaanaapihk, mii hsa 'iwe i'i shimaakanihsha' kaa⁠onci kipwanaamosonitc kaakii ishiwinaanitc Shetaraahkoon, Miihshaahkoon, Apetihnikoon kaye. 
DAN.3.23	Okoweniwak tahsh wiin nihsin ininiwak kii⁠ayiitahpinaawak kii⁠macohte wepinintwaa.
DAN.3.24	Kihciokimaa Nepakanaasar 
DAN.3.25	Miihsh o'o kaa⁠ihkitotc, “Inashke inaapik! Niiwin ohsha ininiwak niwaapamaak piniskwe eh⁠papaamohsewaatc ishkotenk, kaawiin ci⁠wiihsakentamowaatc! A'a tahsh kotak inini ishinaakosi taapishkoo Kishemanitoo okosihsan!” kii‑ihkito.
DAN.3.26	Miitahsh Nepakanaasar kaakii ishaatc eshi ishkwaantemiwaninik kihci pootawaanaapihk ekii ishi shaakowetc, “Shetaraahk 
DAN.3.27	Iki tahsh aanihkewikimaak, pepahkaan kaa⁠tashi okimaahkantaakewaatc, kaa⁠wiitanohkiimaawaatc kihciokimaan, iki kaye kahkina kaakii okimaawiwaatc, okii waahkaashkawaawaa' ekii anta kihkenimaawaatc. Kaawiin tahsh ishkoteni awaac okii wiihsakaahkisokohsiini, wiinisihsini kaye kaawiin awaac cikii otaahpitenikin. Okikishkikanini kaye kaawiin kiih⁠caakitehsininiwan, kaawiin kaye awaac cikii ishkotewimaakosinitc.
DAN.3.28	Miitahsh Nepakanaasar kaa⁠ihkitotc, “Taka ta⁠miikwehciwentaakosiwan oKishemanitoomiwaan Shetaraahk, Miihshaahk, Apetihnikoo. Okiih piicinisha'waani iitok otencalimini 
DAN.3.29	“Miitahsh enaahkonikeyaan, awenenak hsa kaa⁠tahswewaanakisiwaatc pemaatisiwaatc, aaniin iko kaye eshikiishwewaakwen kiishpin tahsh maci'inaawaatc ini oKishemanitoomini Shetaraahkoon, Miihshaahkoon, Apetihnikoon kaye miiwak hsa iki ke⁠piihsipinintwaa. Owaahkaa'ikaniwaan kaye ta⁠piikopicikaateniwan wepinikaniink cishi ohkohsicikaatenikin. Kaawiin aaniihsh pahkaan manitoo taashi pimaaci'iwehsii o'owe nahke,” kii‑ihkito.
DAN.3.30	Miitahsh kihciokimaa kaakii ishpakimaatc Shetaraahkoon, Miihshaahkoon, Apetihnikoon kaye i'imaa Paapilan 
DAN.4.1	Miitahsh o'o kihciokimaa Nepakanaasar kaa⁠ishipii'amawaatc kahkina pemaatisinitc, kaa⁠pepahkaanwewaanakisinitc kaye, entahso pepahkaani kiishwenitc kaye: “Taka kika wenoocihsem pisaanisiwin! 
DAN.4.2	Etatawe hsa niminwentam ci⁠wiintamawinakook aaniin kaah⁠pi tootawitc Maawac Eshpentaakositc Kishemanitoo ekii naakohtamawitc omaamahkaasinaakohcikewinan, omamaantaawihcikewinan kaye. 
DAN.4.3	Etatawe hsa maamahkaatentaakwaniniwan okihkinawaacihcikewinan, etatawe kaye mashkawentaakwaniniwan omamaantaawihcikewinan! Otookimaawiwin hsa ta⁠nehpici ayaani, eshi tipenciketc kaye tani ayaani minihk iko keni ayaanihke nihtaawiki'itink.”
DAN.4.4	“Niin hsa e⁠ayapiyaan nintaawinink nintookimaawikamikonk, e⁠na'entamaan wiinke e⁠minohseyaan. 
DAN.4.5	Miitahsh e⁠nipaayaan kekoonan pewaatamaan kaakiih seki'ikoyaan. Miihsh kaye nintishinamowinan kaakii mikoshkaaci'ikoyaan. 
DAN.4.6	Miitahsh kaakii anoohkiiyaan ci⁠piinintwaa eshi'ayaawak kahkina kekiihtaawakinsowaatc ininiwak eyaawaatc Paapilan 
DAN.4.7	Miihsh kaakiih piishaawaatc memaantaawisiwaatc, kaa⁠mamaantaawi kiishwewaatc, wanankohshink wenci kihkencikewaatc, kaa⁠mamaantaawi anta kihkencikewaatc kaye ekii wiintamawakwaa aaniin kaa⁠ishi pawaacikewak. Kaawiin itahsh okiih kashkihtoohsiinaawaa ci⁠wiintamawiwaatc eshihsininik nimpawaacikan. 
DAN.4.8	Taaniyoo tahsh ishkwaac kiih⁠piintike eshi'ayaawak. Mii iitok a'a Peltihshaasar 
DAN.4.9	Kiin Peltihshaasar, kaa⁠niikaanishkawatwaa memaantaawisiwaatc, ninkihkentaan hsa e⁠kikishkawatc manitoowi ahcaahk, eh⁠sanakentansiwan kaye kekoon kaa⁠kihkencikaatehsinok. Mii hsa 'owe kaa⁠ishi pawaacikeyaan, taka hsa wiintamawihshin aaniin eshihsink.”
DAN.4.10	“Miitahsh o'o kaa⁠ishi pawaacikeyaan e⁠nipaayaan, kaakii ishinamaan ninkii waapamaa kihci mihtik eh⁠kinwaahkositc eh⁠patahkisotc naawaya'ii o'omaa ahkiink. 
DAN.4.11	A'a hsa mihtik kii⁠ani mihcaahkosi, ekii ani mashkawikitc, piinihsh kiishikonk kii⁠ocihciki kaa‑ahpiihci kinwaahkositc. Misiwe hsa ehko kishipaanik ahki kii⁠onci tepinaakosi. 
DAN.4.12	Eshi aniipiishiwitc hsa wiinke kii⁠minonaakosi, niipiwa' kaye shiiwimiicim i'imaa kiih⁠tashi nihtaawikin. Miihsh i'imaa kahkina awiyak kaa⁠onci tepihsewaatc miicim. Aya'aawihshak pikwacaya'ii eyaawaatc mii 'imaa kaa⁠ishi mihkamowaatc keshi tapinawihshimoonowaatc. Pinehshiinshak kaye i'imaa eshi watihkwaniwinitc kii‑ishitaawak. Kahkina hsa ko awiyak pemaatisiwaatc i'imaa kii⁠onci wiihsiniwak.”
DAN.4.13	“E⁠naanaakatawentamaan itahsh ini nintishinamowinan eh⁠pimihshinaan ninipewinink, mii hsa 'i kaakii waapamak encal kaa⁠naakaci'iwetc kaa⁠kihtentaakositc kihcikiishikonk ekiih pi onciitc. 
DAN.4.14	Miitahsh o'o enikohk kaa⁠ihkitotc eh⁠kishiiwetc, ‘Kawa'ohk a'a mihtik ci⁠ciihshaantawe'wek kaye watihkwanan. Ciihshipitook kaye aniipiihshan, mihsihtewepinamok kaye i'i shiiwimiicim i'imaa kaa⁠onci nihtaawikink. Taka aya'aawihshak i'imaa eyaawaatc shiipaaya'ii ta⁠oshimowak, pinehshiinshak kaye watihkwanihkaank ta⁠onci oshimowak. 
DAN.4.15	I'i tahsh wiin kiishkata'ikan kikiciipihk iko pisaan i'imaa ta‑ayaa mihtahkamik. Piiwaapihkweyaap, osaawaapihkweyaap hsa aapatan e⁠kihkintahpitek i'i kiishkata'ikan i'imaa mihshawahkamik eshi mashkohsiihkaak.’ ”
DAN.4.15	“ ‘Taka hsa wa'a inini oka shiikwaapaawanikon kaa⁠shahki'ayaanik kiishikonk, taka kaye oka wiici'ayaamaa' aya'aawihsha' eyaanitc eshi mashkohsiihkaanik ahkiink. 
DAN.4.16	Taka hsa otinentamowin ininiink eshi'ayaanik ta‑aanci ayaani aya'aawihshink ci‑ishi'ayaanik. Niishwaahso (7) pipoon hsa 'i minihk ta⁠ishi'ayaa. 
DAN.4.17	Mii hsa 'oweni kaa⁠inaahkonikewaatc iki encalak kaa⁠naakaci'iwewaatc, kehtentaakosiwaatc, ci⁠kihkencikaniwitc a'a Maawac Eshpentaakositc eh⁠tipentank eshi tipencikenitc ininiwa', wiin kaye awenenan iko e⁠onaapamaatc entawenimaatc ci⁠okimaawinitc, i'i kaye maawac tepahsentaakosinitc ininiwa',’ kii‑ihkito a'a encal.”
DAN.4.18	“Mii hsa 'owe niin Nepakanaasar kehciokimaawiyaan kaa⁠ishi pawaacikeyaan. Noonkom itahsh kiin Peltihshaasar, taka wiintamawihshin aaniin eshihsink. Kaawiin ohsha kanake peshik kekiihtaawakinsowaatc ininiwak eyaawaatc nintookimaawiwinink okashkihtoohsiinaawaa ci⁠wiintamowaatc aaniin eshihsininik. Kiin itahsh wiin kika kashkihtoon aaniihsh kikikishkaak manitoowi ahcaahk,” okii'ikoon kihciokimaan.
DAN.4.19	Miitahsh Taaniyoo, Peltihshaasar kaa'inintc kii⁠kihci koshkwaawaatentam ekii mikoshkaatentank. Miihsh kaa'ikotc kihciokimaan, “Peltihshaasar, taka keko nimpawaacikan, eshihsink kaye kika mikoshkaatentami'ikohsiin,” okii'ikoon. Miihsh o'o Peltihshaasar kaa⁠ishi nahkwehtawaatc, “Nintookimaam, ampehsh inaa iki inaapamatwaapan ishihsewaahpan iki kaa⁠shiinkenimihkwaa, i'i eshihsink kipawaacikan ampehsh inaa i'i ishihsewaahpan iki kaa⁠nakaashkawihkwaa. 
DAN.4.20	A'a hsa mihtik kaakii waapamatc kii⁠ani mihcaahkosi, kii⁠ani mashkawiki kaye ekii otihtahkisotc kiishikonk misiwe ahkiink kii⁠onci tepinaakosi. 
DAN.4.21	Eshi aniipiishiwitc hsa wiinke kii⁠minonaakosi, niipiwa' kaye shiiwimiicim i'imaa kiih⁠tashi nihtaawikin. Miihsh i'imaa kahkina awiyak kaa⁠onci tepihsewaatc miicim. Aya'aawihshak pikwacaya'ii eyaawaatc mii 'imaa kaa⁠ishi mihkamowaatc keshi tapinawihshimoonowaatc. Pinehshiinshak kaye i'imaa eshi watihkwaniwinitc kii‑ishitaawak.”
DAN.4.22	“Kiin kehciokimaawiyan, kiin hsa 'a mihtik; ekii ani ishpentaakosiyan, wiinke kaye ekii ani soonkentaakosiyan. Ehpiihci kihci inentaakosiyan taapishkoo ekii ocihci'ayaak kiishikonk, kitookimaawiwin kaye misiwe ahkiink e⁠ishi misihteshkaak. 
DAN.4.23	Miitahsh kiin kehciokimaawiyan kaakii waapamatc kehtentaakositc kaa⁠naakaci'iwetc encal kihcikiishikonk eh⁠pionci naanshiitc o'o e⁠ihkitotc, ‘Kawa'ohk a'a mihtik wiinke ci⁠nihshiwanaaci'intc. I'i tahsh wiin kiishkata'ikan kikiciipihk iko pisaan i'imaa ta‑ayaa mihtahkamik. Piiwaapihkweyaap, osaawaapihkweyaap kaye hsa ta‑aapatan ci⁠kihkintahpitek i'i kiishkata'ikan i'imaa mihshawahkamik eshi mashkohsiihkaak. Pisaan hsa wa'a inini oka shiikwaapaawanikon kaa⁠shahki'ayaanik, ci⁠wiici'ayaamaatc aya'aawihsha' eyaanitc eshi mashkohsiihkaanik ahkiink niishwaahso pipoon hsa 'i minihk ta⁠ishi'ayaa.’ ”
DAN.4.24	“Kiin kehciokimaawiyan, mii hsa 'owe eshihsink o'o kipawaacikan. Mii hsa o'oweni enaahkonihk Maawac Eshpentaakositc ci‑ishihsewatc. 
DAN.4.25	Ninkoci hsa kika onci inaamwa'okoo eshi'ayaawaatc pemaatisiwaatc, aya'aawihshak hsa tahsh mihshawahkamik eyaawaatc kika wiici'ayaamaak. Mashkohsiwan ci⁠miiciyan taapishkoo kaa⁠inancikewaatc pishihkiwak, wiinke kaye kika shiikwaapaawanikon kiishikonk kaa⁠onci shahki'ayaak. Niishwaahso (7) pipoon hsa 'i minihk kika ishi'ayaa, paanimaa tahsh o'o kii⁠kihkentaman Maawac Eshpentaakositc Kishemanitoo eh⁠tipentank eshi tipencikenitc ininiwan, awenenan entawenimaatc iko kaye o'o e⁠ishi miinaatc, mii hsa 'i payesh ci⁠pooni ishi'ayaayan. 
DAN.4.26	I'i hsa tahsh kaakii anoohkiinaaniwank kiishkata'ikan kikiciipihk i'imaa ci⁠ayaak, mii hsa 'i e⁠kihkinawaacihcikaatek kitookimaawiwin kehcinaac ci⁠kiiwe miinikooyan ahpii kihkentaman Kishemanitoo kihcikiishikonk kaa‑ayaatc eh⁠tipenciketc. 
DAN.4.27	Kehciokimaawiyan, taka hsa weweni pisintan o'o kaa'ininaan, Poonihtoon kimacitootamowinan, kwayahk itahsh ci‑ishihcikeyan, nakatan kaye kimaci'ishiwepisiwinan ci⁠minotootawatwaa ketimaakisiwaatc. Miihsh i'i cii⁠anishi minohseyan,” okii'inaan kihciokimaan.
DAN.4.28	Miitahsh o'o kahkina kaa⁠ishihsetc kihciokimaa Nepakanaasar. 
DAN.4.29	Mitaahshiniishokiisihsoon itahsh eh⁠pimakinsonitc kihciokimaa kiih⁠papaamohse wakitapahk otookimaawikamikonk i'imaa Paapilan ahkiink. 
DAN.4.30	Miitahsh o'o kaa⁠ihkitotc, “Mii'iitok o'o kihci Paapilan kaakii oshihtooyaan keshi'ayaak nintookimaawikamik. Nimashkawisiiwinink ekii onci oshihtooyaan ke⁠tashi kihci inentaakwahk nintookimaawentaakosiwin.”
DAN.4.31	Mekwaa tahsh o'o e⁠ihkitotc, mii 'i awiyan kaakii onci kiikitonitc kihcikiishikonk o'o ekii ihkitonitc, “Nepakanaasar kehciokimaawiyan, mii hsa 'owe enaahkonikooyan, kitookimaa kashki'ewisiwin hsa kitootaahpinamaakoo. 
DAN.4.32	Ninkoci hsa kika onci inaamwa'okoo eshi'ayaawaatc pemaatisiwaatc, aya'aawihshak hsa tahsh mihshawahkamik eyaawaatc kika wiici'ayaamaak. Mashkohsiwan hsa kika miicinan taapishkoo kaa⁠inancikewaatc pishihkiwak. Niishwaahso (7) pipoon hsa 'i minihk kika ishi'ayaa. Paanimaa hsa tahsh o'o kii⁠kihkentaman Maawac Eshpentaakositc eh⁠tipentank eshi tipencikenitc ininiwan, awenenan entawenimaatc iko kaye o'o e⁠ishi miinaatc, mii hsa 'i payesh ci⁠pooni ishi'ayaayan,” ekii'inintc. 
DAN.4.33	Miitahsh shemaak kaakii ishihsetc, kaakii icikaniwitc Nepakanaasar, ninkoci kii‑inaamwa'waa eshi'ayaanitc pemaatisinitc, mashkohsiwan ekii miicitc taapishkoo pishihki. Wiinke kaye kaa⁠shahki'ayaanik okii shiikwaapaawanikon piinihsh kaa⁠ishi miinkwanenitc mikisiwan ekii inaanihkwetc, pinehshiinshink kaye piinihsh ekii ani ishikashiitc. 
DAN.4.34	Niishwaahso (7) pipoon itahsh kaa⁠ishkwaahsek, mii 'i niin Nepakanaasar ishpimink kihcikiishikonk inahke kaakii inaapiyaan, miihsh ninaanaakatawentamowin kaakiih kiiwe otihsikoyaan. Miitahsh kaakii nanaahkomak Maawac Eshpentaakositc, ekii miikwehciwenimak kaye, ekiih kihtenimak kaye kaa⁠nehpici pimaatisitc.
DAN.4.34	Miihsh o'o kaa⁠ihkitoyaan,
DAN.4.34	“Wiin hsa ta⁠nehpici tipencike,
DAN.4.34	otookimaawiwin kaye ta⁠nehpici ayaani
DAN.4.34	minihk iko keni ayaanihke nihtaawiki'itink.
DAN.4.35	Kaawiin hsa kekoon otinenimaahsii'
DAN.4.35	kahkina pemaatisinitc o'omaa ahkiink.
DAN.4.35	Waah⁠tootawaatc hsa ko otootawaa' eyaanitc kihcikiishikonk,
DAN.4.35	pemaatisinitc kaye o'omaa ahkiink eyaanitc.
DAN.4.35	Kaawiin hsa awiyan otaa kashkihtoohsiini ci⁠nakaaskaminitc enentank,
DAN.4.35	kaawiin kaye awiyan otaa'ikohsiin,
DAN.4.35	‘Aaniin itahsh inaa kaa⁠ishihcikeyan?’
DAN.4.36	Miitahsh i'i ahpii ninaanaakatawentamowin kaakiih kiiwe naapahcikaatek. Ninkihciokimaawentaakosiwin, ninkihtentaakosiwin kaye ninkiih kiiwe miinikoowis ci⁠kihci inentaakwahk nintookimaawiwin. Kaakii maamiinomiwaahpan hsa, kaa⁠niikaanentaakosiwaatc kaye ninkii nanaantone'okook. Miitahsh kaakiih kiiwe naapahsikooyaan nintookimaawapiwinink, nawac noonkom ekiih kihci inentaakosiyaan ahpiihc wiin otaanaank. 
DAN.4.37	Noonkom itahsh niin Nepakanaasar nimiikwehciwenimaa, ninkihci inenimaa kaye, ninkihtenimaa kaye Kihciokimaa eyaatc Kihcikiishikonk, aaniihsh kahkina onishihshinini eshihciketc, kwayahkwentaakwanini kaye. Wiin kaye okashkihtoon ci⁠tapahsentaakosi'aatc i'i eshpenintisonitc.”
DAN.5.1	Pelshaasar 
DAN.5.2	Mekwaa hsa tahsh e⁠minihkwewaatc, Pelshaasar kii⁠anoohkii ci⁠naasihkikaatenikin minihkwaakanan, onaakanan kaye wesaawi shooniyaa waapihkaninikin, weyaapihko shooniyaa waapihkaninikin kaye. Miiwan iitok ini kaakii otetetc Nepakanaasaran 
DAN.5.3	Miitahsh kaakiih piitamawintc ini minihkwaakanan wesaawi shooniyaa waapihkaninikin. Miiwan iitok ini kaakii onci piicikaatenikin weti Ceroosalamink Kishemanitoo okihci anami'ewikamikonk. Miiwan hsa ini a'a kihciokimaa, i'i kaye kehci inenimaatc ininiwa', wiiwa' kaye, i'i kaye otaanihkewiiwa' kaa‑aapacihtoowaatc e⁠minihkwewaatc. 
DAN.5.4	Miihsh e⁠minihkwewaatc shoominaapo, kaakii miikwehciwenimaawaatc manitoohkaana' kaakii onci oshihcikaniwinitc osaawi shooniyaa waapihkonk, waapaapihko shooniyaa waapihkonk, osaawaapihkonk, piiwaapihkonk, mihtikonk, ahsiniink kaye.
DAN.5.5	Miitahsh sesakooc kaakii naakwaninik oninciimaa e⁠oshipii'ikemakaninik aahsamaahtik kihciokimaawikamikonk ciikaya'ii inahke kaakii ishi patahkitenik waahsahkonencikanaahk. Kihciokimaa hsa tahsh okiih kanawaapantaan oninciimaa e⁠oshipii'ikemakaninik. 
DAN.5.6	Wiinke hsa kii⁠ani waapinewisi kaa‑ahpiihci sekisitc. Wiinke kii⁠nininki kitikweyaanimisi, miihsh kaa‑ani ishi ohkokanehsetc. 
DAN.5.7	Miitahsh kihciokimaa kaakii anoohkiitc ci⁠piinimintc eshi'ayaatc memaantaawi kiishwenitc, wanankohshink kaa⁠onci kihkencikenitc, i'i kaye kaa⁠mamaantaawi anta kihkencikenitc. Miitahsh kaa'inaatc i'i kaakiih kakiihtaawakinsonitc i'imaa Paapilan 
DAN.5.8	Kahkina tahsh kihciokimaa otininiima' kaakiih kakiihtaawakinsonitc kiih⁠piishaawa'. Kaawiin tahsh okiih kashkihtoohsiini ci⁠anamihtoonitc eshipii'ikaatenik, aaniin kaye kaa⁠ihkitoomakaninik. 
DAN.5.9	Miihsh aanciihke kihciokimaa kaakiih kaantaanimisitc, awahshime ekii ani waapinewisitc. I'i tahsh kaakiih kihci inenimaatc ininiwa' wiinke kii⁠wawaanentamoo'.
DAN.5.10	Ahpii tahsh kehte kihciokimaahkwe e⁠noontawaatc kihciokimaan, i'i kaye ininiwa' kaakiih kihci inenimaanitc aaniin kaa⁠matwe ihkitonitc i'imaa wiihkwantiiwahkamikonk, mii 'i kaakiih piintiketc. Miihsh kaa⁠ihkitotc, “Taka kihciokimaa ta⁠nehpici pimaatisi. Keko sekisihken! Keko kaye waapinewisihken! 
DAN.5.11	Ayaa ohsha inini kaa⁠tashi okimaawiyan kekishkaakotc manitoowi ahcaahkwan. Wa'a hsa inini kii⁠kihkencikaniwi ekii nakaci nihsitawinank kekoon, ekii kihkentaahsotc, ekiih kakiihtaawentank kaye. Inashke kitetepan Nepakanaasar mekwaa kii⁠kihciokimaawitc okii inakimaan hsa ci⁠niikaanishkawaanitc kaa⁠mamaantaawisinitc, memaantaawi kiishwenitc, wanankohshink kaa⁠onci kihkencikenitc, kaa⁠mamaantaawi anta kihkencikenitc kaye. 
DAN.5.12	Mii hsa wa'a inini Taaniyoo 
DAN.5.13	Miihsh Taaniyoo kaakiih piicikaniwitc eshi'ayaanitc kihciokimaan. Miihsh o'o kaa'ikotc, “Taaniyoo, kiin ina peshik tahkonikan mekwaa nintete kii⁠kihciokimaawitc Coota 
DAN.5.14	Ninaanoontam ohsha e⁠kikishkawihkwaa manitoowi ahcaahkwak. E⁠nakaci nihsitawinaman kaye kekoon, e⁠kihkentaahsoyan, wiinke kaye eh⁠kakiihtaawentaman. 
DAN.5.15	Iki ohsha kaa⁠kakiihtaawakinsowaatc ininiwak, iki kaye memaantaawi kiishwewaatc kiih⁠piicikaniwiwak eshi'ayaawak. Nintaanakii antawenimaak ci⁠anamihtoowaatc o'o oshipii'ikan, ci⁠wiintamawiwaatc tahsh eshipii'ikaatenik, kaawiin tahsh okiih kashkihtoohsiinaawaa. 
DAN.5.16	Ninaanoontam tahsh kiin eh⁠kashkihtooyan ci⁠wiintaman kaa⁠nihsitohcikaatehsinokin, ini kaye kaa⁠sanakahkin ci⁠minohsehcikaatekin. Kiishpin tahsh kashkihtooyan ci⁠anamihtooyan o'o oshipii'ikan wiintamawiyan eshihsink, mii hsa 'i ci⁠kikishkamoo'ikooyan kihciokimaawi kikishkikanan mehkate miskwekahkin. Kaa⁠osaawi shooniyaa waapihkowitc naapihkaakanimin kika naapishkawaa kihkwekanink, kiin tahsh kaye kika ishi'ikoo a'awe niishin (2) awiyak minihk ishi niihsaya'ii kaa‑ahpiihcikimaawiyaan mii ke⁠ahpiihtentaakosiyan,” okii'ikoon. 
DAN.5.17	Miitahsh o'o Taaniyoo kaa⁠ishi nahkwehtawaatc kihciokimaan, “Kiin iko kanawentan ini kimiikiwewinan, komaa kaye pahkaan awiya miinaahkan. Shaakooc itahsh ninka anamihtoon i'i oshipii'ikan, kika wiintamawin kaye aaniin eshihsink.”
DAN.5.18	“Kehciokimaawiyan, Kishemanitoo Maawac Eshpentaakositc okii ishi'aapaniin kitetepaniin Nepakanaasaran 
DAN.5.19	Kitetepan hsa 'i kii‑ishi miinikoowisi ci‑ishpentaakositc, kahkina hsa pemaatisinitc, pepahkaanwewaan awiya', pepahkaanwewaan kaye kaa⁠ishikiishwenitc okii aahko kohsikoo', okii kohtaanenimikoo' kaye. Mii hsa 'i kaa⁠ishihciketc kii⁠kihciokimaawitc, waa⁠nihsaatc hsa ko okii nihsaa', awenena' iko kaye waah⁠pimaaci'aatc okiih pimaaci'aa'. Awenena' iko kaye waa⁠ishpakimaatc, okii ishpakimaa'. Awenena' kaye iko waah⁠tapahsakimaatc, okiih tapahsakimaa'. 
DAN.5.20	Onsaam itahsh kii⁠ani kihci inenintiso, kii⁠ani shashiipihtam, kii⁠ani aahkwaatisi kaye, miihsh i'i kaakii onci mahkamintc otookimaawapiwin, kaakii onci otaahpinamawintc kaye eshi kihci inentaakosihpan. 
DAN.5.21	Miitahsh ninkoci kaakii inaamwa'ontc eshi'ayaanitc pemaatisinitc, ekii ishi'intc aya'aawihshink inahke cishi naanaakatawentank. Ekii wiicitaamaatc maanshimihtatimoo', mashkohsiwan tahsh kaye ekii miicitc taapishkoo pishihki. Kii⁠shaapopii tahsh kaye owiiyawink shahkaya'iink ekii ontaapaawetc aaniihsh mihshawaya'ii kii‑ishi nipaa. Paanimaa hsa tahsh ekii kihkentank Kishemanitoon maawac e⁠ishpentaakosinitc eh⁠tipentaminitc kahkina kihciokimaawiwinan ininiwa' kaa⁠oshihsitoonitc, e⁠onahsaanitc kaye awenenan iko enenimaanitc ci⁠tipentaminitc, mii 'i kaakiih pooni ishi'ayaatc.”
DAN.5.22	“Kiin itahsh wiin Pelshaasar 
DAN.5.23	Tekwac itahsh kiin mii 'i eshihcikeyan e⁠shashiipihtawatc kaaTipenciketc kihcikiishikonk eyaatc. Ekii anoohkiiyan aapacihcikanan ci⁠piitamaakooyan okihci anami'ewikamikonk wenci tipentaakwahkin. Miiwan tahsh ini kaa‑aapacihtooyek e⁠minihkweyek, kii⁠wiiciminihkwematwaa kaa⁠kihci inenimatwaa ininiwak, kiwiiwak, iki kaye kitaanihkewiiwak. Kikii miikwehciwenimaawaak kaye manitook kaakii onci oshihcikaniwiwaatc, waapaapihko shooniyaa waapihkonk, osaawi shooniyaa waapihkonk, osaawaapihkonk, piiwaapihkonk, mihtikonk, ahsiniink kaye. Kaawiin iitok iki waapihsiiwak, kaawiin kaye noontansiiwak, kaawiin kaye ci⁠nihsitohtamowaatc. Kaawiin tahsh kikiih kihtenimaahsii Kishemanitoo kaa⁠onentank ci⁠pimaatisiwatc, komaa kaye ci⁠nipowatc, kaa⁠onentank kaye kahkina kekoon kaa⁠ishihcikewintc. 
DAN.5.24	Wiin ohsha kaakiih piicinisha'ank i'i oninciimaa ci⁠oshipii'ikemakaninik.”
DAN.5.25	“Miitahsh i'i oshipii'ikan eshipii'ikaatek: Akincikewin, akincikewin, tipaapiishkoocikewin, naawinikewin.
DAN.5.26	Miitahsh o'o oshipii'ikan ehkitoomakahk, Akincikewin hsa kaa'icikaatek ishihsin, Kishemanitoo okii onakintaan minihk ke⁠kihciokimaawiwatc, wiin kaye okiih kiishkinaan. 
DAN.5.27	Tipaapiishkoocikewin hsa kaa'icikaatek ishihsin, kikiih tipaapiishkoonikoo i'imaa tipaapiishkoocikanink, miihsh iinsan eshi kihkenimikooyan noonta' e⁠ahpiihtinikwaniyan. 
DAN.5.28	Naawinikewin hsa kaa'icikaatek ishihsin, i'i hsa kikihciokimaawiwin naawinikaate e⁠miinintwaa iki Miitiya 
DAN.5.29	Miitahsh shemaak Pelshaasar 
DAN.5.30	I'i tahsh eh⁠tipihkaninik Pelshaasar kaakii kihciokimaahkantank Paapilan 
DAN.5.31	A'a tahsh Taraayahs 
DAN.6.1	Taraayahs 
DAN.6.2	Nihsin (3) tahsh ke⁠niikaaniihtamaakenitc okii onahsaa'. Taaniyoo 
DAN.6.3	Taaniyoo tahsh wawiinke kii⁠pehtenaakosi nawac wiin ekii nihtaawanohkiitc i'imaa mekweya'ii eshi'ayaanitc aanihkewikimaa', i'i kaye kaa⁠naanaakacihtoonitc ahkiin aaniihsh wiin ekiih kakiihtaawentank. Kihciokimaan tahsh kii‑inentamoon ewii inahsikotc ci⁠naanaakacihtootc kahkina kekoon misiwe kaakii ishi tipencikenitc. 
DAN.6.4	Iki tahsh kaa⁠naanaakacihtoowaatc ahkiin, iki kaye aanihkewikimaak okiih kakwe mihkaanaawaa aaniin keshi anaamimaawaatc Taaniyoon i'i kaakii ishi okimaawanohkiinitc. Kaawiin itahsh kekoon okii ishi mihkawaahsiwaawaan noociko ci‑ishi'ayaanitc, aaniihsh Taaniyoon kiih⁠tepweyentaakosiwan, kaawiin kaye noociko kii‑ishihcikehsiiwan, pooshke kaye kekoon cikiih wanitootaminitc. 
DAN.6.5	Miitahsh oko ininiwak o'o kaakii ihkitowaatc, “Kaawiin maawiin kehcinaac kekoon kika mihkamowaahsiimin keshi anaamimank wa'a inini Taaniyoo, mii ehta ko onci enaahkonikenitc oKishemanitooman.”
DAN.6.6	Miitahsh aanihkewikimaak, iki kaye kaa⁠naanaakacihtoowaatc ahkiin kaakii anta waapamaawaatc kihciokimaan ekii'inaawaatc, “Kiin kihciokimaa Taraayahs kika nehpici pimaatis! 
DAN.6.7	Kahkina hsa aanihkewikimaak, pepahkaan kaye kaa⁠tashi okimaahkantaakewaatc, niikaanikimaak, kaa⁠wiintamaakewaatc kaye keni ishihsenik, pepahkaan kaakiih tashi tipentamowaatc, kahkina hsa ninkii onentaamin kiin kaa⁠kihciokimaawiyan ci⁠oshihtooyan inaahkonikewin. Ci‑ishihcikeyan tahsh kaye maano ci⁠toocikaatek i'i inaahkonikewin. Mii 'owe inaahkoniken, nihsimitana (30) tahso kiishik awiya ci⁠anami'ehtawaahsik manitoon, komaa kaye ininiwan, kiin ehta ci⁠anami'ehtaakooyan. Kiishpin tahsh i'i awiya ishihcikehsik, mii hsa 'i ci‑ishi wepinikaniwitc mihshipishiiwaashink. 
DAN.6.8	Taka tahsh noonkom iko oshihtoon inaahkonikewin ci⁠oshipii'ikaatek ci⁠aancihcikaatehsinok, ci‑ishihsink kaa⁠ishihsininik otinaahkonikewiniwaa Miitiya 
DAN.6.9	Miitahsh kihciokimaa Taraayahs kaakii anoohkiitc ci⁠oshipii'ikaatenik i'i inaahkonikewin. 
DAN.6.10	Ahpii tahsh Taaniyoo kaa⁠kihkentank ekii oshihcikaatenik i'i inaahkonikewin, mii hsa piko 'i kaa⁠ishi kiiwetc ishpimink ekii ishaatc kaakii ishi nipaatc. Owaahsehcikanan tahsh kii‑ishi nihtaa paahkaahkohsininiwan Ceroosalamink 
DAN.6.11	Oko tahsh ininiwak kii⁠ohkwiinowak ekii ishaawaatc, miihsh kaakii waapamaawaatc Taaniyoon e⁠anami'ehtawaanitc, eh⁠kakwecimaanitc kaye Kishemanitoon ci⁠wiici'ikonitc. 
DAN.6.12	Miitahsh kaa‑ani ishi anta waapamaawaatc kihciokimaan ekii tashintamowaatc inaahkonikewin kaakii oshihtoonihpan, “Kikii oshihtoon iitok inaahkonikewin nihsimitana (30) tahso kiishik cipwaa ishihsek awiya ci⁠anami'ehtawaahsik manitoon, komaa kaye ininiwan, kiin ehta ci⁠anami'ehtaakooyan. Kiishpin tahsh awiya i'i ishihcikehsik kaakii inaahkonikeyan, ci⁠piinci wepinikaniwitc mihshipishiiwaashink!” okii'inaawaan.
DAN.6.12	Miihsh o'o kihciokimaan kaa⁠ishi nahkwehtaakowaatc, “Eya', inaahkonikewin hsa keyaapi inahte, e⁠ishi ahpihsink kaa⁠ishihsininik otinaahkonikewiniwaan Miitiya 
DAN.6.13	Miitahsh o'o kaa'inaawaatc kihciokimaan, “Taaniyoo Coota 
DAN.6.14	Ahpii tahsh kihciokimaa kaa⁠noontank o'o wiinke kii⁠wiiyakishkentam; miitahsh kaa⁠inentank ewiih kakwe pimaaci'aatc Taaniyoon, piinihsh e⁠ani onaakohshininik okiih kakwecihtoon aaniin keshi shaapwii'aatc. 
DAN.6.15	I'i tahsh ininiwa' okii ohko naasihkaakoo' a'a kihciokimaa o'o ekii'ikotc, “Kehciokimaawiyan, maamihkawin kekoon kaashi ahpihsink otinaahkonikewiniwaan Miitiya 
DAN.6.16	Miitahsh kihciokimaa kaa⁠ishi anoohkiitc ci‑ishiwicikaniwinitc mihshipishiiwaashink ci⁠piinci wepinimintc. Kihciokimaa hsa tahsh okii'inaan Taaniyoon, “Taka kiKishemanitoom ahpane ko kaa‑anohkiihtawatc kika shaapwii'ik,” okii'inaan. 
DAN.6.17	Kihci ahsiniin hsa kiih⁠kipihshimaawan eshi ishkwaantemiwaninik i'i mihshipishiiwaash. Miitahsh kihciokimaa kaakii ayiici kipa'ank onaapininciipisonan ekii masinihshimaatc, i'i kaye onaapininciipisonini kaakiih kihci inenimaatc ininiwa', ci⁠shaapwii'imaahsiwintc Taaniyoon. 
DAN.6.18	Miitahsh kihciokimaa kaa⁠ishi kiiwetc otookimaawikamikonk. Kaawiin tahsh kapetipihk kii⁠onci wiihsinihsii, kaawiin kaye kii⁠otaminonaaniwansinini enaahsamiitc, kaawiin kaye kii⁠onci nipaahsii kapetipihk.
DAN.6.19	Maawac tahsh iko e⁠ani piitaapaninik, kihciokimaa kii‑ishi weyiipishkaa ekii ishaatc weti mihshipishiiwaashink. 
DAN.6.20	Ciikaya'ii tahsh e⁠ani ayaatc mihshipishiiwaashink, Taaniyoon okiih kanoonaan ekii maamaashawimotc, “Taaniyoo, ahpane ko kaa‑anohkiihtawatc pemaatisitc Kishemanitoo, kiKishemanitoom ina okiih kashkihtoon ci⁠naatamawihk mihshipishiwa' ci⁠papaamenimihsinoohkwaa?”
DAN.6.21	Miitahsh o'o Taaniyoon kaa⁠ishi nahkwehtaakotc, “Taka kehciokimaawiyan kika nehpici pimaatis! 
DAN.6.22	NinKishemanitoom ohsha okiih piicinisha'waan otencaliman ekiih pi kakiipotoone'aanitc mihshipishiwa', kaawiin tahsh kekoon ninkii ishi wiihsakaahpinanikohsiik, aaniihsh kaawiin kekoon nintishi anaamentaakosiwaahsiin enaahsamiitc. Kaawiin iitok kekoon kikii ishi mamaashiihkantawihsinoon kehciokimaawiyan,” okii'ikoon.
DAN.6.23	Kihciokimaa hsa tahsh wiinke kii⁠kihci minwentam, miihsh kaa⁠ishi anoohkiitc Taaniyoon ci⁠saakitaapihkepinimintc i'imaa mihshipishiiwaashink. Kaa⁠ishkwaa saakisi'imintc itahsh, kaawiin iinsan ninkoci cikii enaahpinanaakaniwinitc aaniihsh okiih tepweyenimaani oKishemanitoomini. 
DAN.6.24	Miitahsh kihciokimaa kaa⁠ishi anoohkiitc ci⁠kaahcitinimintc i'i ininiwa' anihshaa kaakii anaamimaanitc Taaniyoon ci⁠piinci wepinimintc mihshipishiiwaashink. Kikiwiw, oniicaanihsini kaye kiih⁠piinci wepinimaawa'. Cipwaa mishihshininitc aasha mihshipishiwa' okii onci piihsipinikoni, ohkaniwaan kaye ekiih shikwantaminitc.
DAN.6.25	Kihciokimaa hsa tahsh okii oshipii'amawaa' kahkina kaa⁠tahswewaanakisinitc pemaatisinitc, pepahkaan kaye kaa⁠tahso ishikiishwenitc misiwe i'imaa ahkiink, ekii ishipii'iketc, “Taka pisaan pimaatisik! 
DAN.6.26	Nintinaahkonike hsa misiwe piko kaa⁠tashi kihciokimaawiyaan pemaatisiwaatc ci⁠kohtaanenimaawaatc Kishemanitoon, ci⁠anami'e kohtaanenimaawaatc kaye Taaniyoon oKishemanitoomini.
DAN.6.26	Miiwan iitok ini kaa⁠pimaatisinitc Kishemanitoon, ta⁠nehpici ayaawan kaye;
DAN.6.26	otookimaawiwinini kaawiin wiihkaa ta⁠nihshiwanaacihcikaatehsinini,
DAN.6.26	otipencikewinini kaye kaawiin wiihkaa ta⁠poonihsehsinini.
DAN.6.27	Naatamaakewan, pimaaci'iwewan kaye; kihkinawaacihcikewan,
DAN.6.27	maamahkaacihcikewan kaye ishpimink kiishikonk, o'omaa kaye ahkiink.
DAN.6.27	Taaniyoon hsa okii naatamawaan ci⁠nihsikohsinik meshkawentaakosinitc mihshipishiwa',”
DAN.6.27	kii‑inaahkonike.
DAN.6.28	Taaniyoo tahsh wiinke kii⁠minohse kii⁠kihciokimaawinitc Taraayahsan, ini kaye Saairahsoon 
DAN.7.1	Nihtam eh⁠pipooninik itahsh Pelshaasaran 
DAN.7.2	Ninkii ishi pawaacike hsa eh⁠tipihkahk, ekii waapantamaan niiwink inahke kaa⁠ontaanimahk ekii ishi mikoshkaacihcikemakahkin i'imaa kihcikamiink. 
DAN.7.3	 Miitahsh niiwin kihci aya'aawihshak eh⁠pepahkaaninaakosiwaatc kii⁠onci akwaasiiwak kihcikamiink. 
DAN.7.4	 A'a hsa nihtam kaakii akwaasiitc mihshipishiink kii‑ishinaakosi, ekii ishi ninkwiikanetc mikisiink. Mekwaa tahsh eh⁠kanawaapamak kii⁠manipicikaateniwan oninkwiikanan, miihsh kaa⁠ishi mayaawinikaniwitc ci⁠niishoositekaapawitc taapishkoo inini. Ininiink cishi naakatawentank kii‑ishi miinikoowisi.
DAN.7.5	Miinawaa tahsh kotak aya'aawihsh ninkii waapamaa e⁠akwaasiitc, mahkonk ekii ishinaakositc, mii 'i niishin aya'aawihshak ekii waapamakwaa. Ininiink tahsh kii‑ishi ompikaapawi, nihsin ohpikayimaa' ekiih kihciwamaatc wiipitink. Awiyan tahsh okii'ikoon, “Haw, temiicin i'i wiiyaahs.”
DAN.7.6	Mekwaa hsa eh⁠kanawaapamakwaa, miinawaa hsa kotak aya'aawihsh ninkii waapamaa e⁠akwaasiitc, paahpaahte kihci pooshiinsink ekii ishinaakositc. Kii⁠niiwininiwan tahsh oninkwiikanan opihkwanink pinehshiinshink ekii ishi ninkwiikanetc, kii⁠niiwihtikwaane tahsh kaye. Kii‑ishi miinikoowisi tahsh ci⁠kashkihtootc ci⁠tipenciketc.
DAN.7.8	 Mekwaa tahsh eh⁠kanawaapamimak oteshkana', ninkii onci waapamaa hsa peshik eshkanenhs ehpi saakikitc mekweya'ii kaakii ishi'ayaanitc eshkana'. Nihsin tahsh eshkana' okii pahkwacishkawaa'. A'a tahsh eshkanenhs kii⁠oshkiinshiko ininiink ekii ishishkiinshikwetc, kii⁠otooni kaye kaakii onci maamiihkwaanitisotc.
DAN.7.10	 Miitahsh i'imaa kaa⁠onciciwaninik ishkote siipiini kaakii ishi'ayaatc. Niipiwa' kihcimitaahswaahk awiya' okiih pi anta anohkiihtaakoo'; kaa‑ahpiihci paahtiinonitc kaawiin takiih tepakimaahsiiwa' e⁠niipawinitc enaahsamiitc. Miitahsh kaa⁠ishi onapinaaniwank ewiih tipaahkonitink, masina'ikanan tahsh kii⁠paahkiikinikaatewan.
DAN.7.11	Mekwaa tahsh eh⁠kanawaapiyaan, ninkii noontawaa hsa a'a eshkanenhs e⁠kihci maamiihkwaanitisotc, eh⁠kakihcimotc kaye. Ninkiih kanawaap itahsh e⁠nihcikaniwitc a'a aya'aawihsh kaa⁠kohtaasinaakositc. Owiiyaw tahsh kii⁠macohte wepinikaateni, miihsh kaa⁠ishi nihshiwanaacihcikaatenik. 
DAN.7.12	Iki tahsh wiin kotak aya'aawihshak kii⁠otaahpinamawaawak omashkawisiiwiniwaan; shaakooc tahsh kii⁠nankinamawaawak keyaapi acina ci⁠pimaatisiwaatc.
DAN.7.14	 Miitahsh kaakii miinintc kashki'ewisiwin, kihci inentaakosiwin, kihciokimaawi mashkawisiiwin kaye, kahkina tahsh pemaatisinitc, kaa⁠pepahkaanwewaanakisinitc kaye, aaniin hsa ko kaa⁠tahso ishikiishwenitc pemaatisinitc okii anami'ehtaakoo'. I'iweni tahsh kaashi tipenciketc ta⁠nehpici ayaani, kaawiin kaye wiihkaa ta⁠poonihsehsinini. Kaashi kihciokimaawitc hsa kaawiin wiihkaa ta⁠nihshiwanaacihcikaatehsinini.
DAN.7.15	Wiinke tahsh ninkii wawaanentami'ikoon nintishinamowin, wiinke kaye ninkii onci mikoshkaatentam. 
DAN.7.16	Miitahsh kaa⁠ishi anta waapamak a'a peshik pehsho kaakii niipawitc i'imaa, ekiih kakwecimak tepwe ci⁠wiintamawitc aaniin eshihsininik kahkina onoweniwan kaakii ishinamowak. Miitahsh kaa⁠ishi wiintamawitc aaniin eshihsininikin. 
DAN.7.17	Miitahsh o'o kaa⁠ihkitotc, “Iki hsa niiwin kihci aya'aawihshak kaakii waapamatwaa, miiwan hsa iki niiwin kihciokimaawiwinan o'omaa ahkiink keni ayaakin. 
DAN.7.18	 Iki tahsh pemaatisiwaatc ke⁠tipenimikowaatc Maawac Eshpentaakosinitc oka tepinaanaawaa i'i tipencikewin, wiinawaa tahsh iko nehpic ta⁠tipinawewisiwak, tepwe hsa 'i nehpic ta⁠ishihsewak!”
DAN.7.19	Shaakooc tahsh tepwe ninkiiwiih kakwe kihkenimaa ecikaniwikwen a'a ishkwaac niiwin aya'aawihsh maawac iko kihci pahkaan kaakii ishinaakositc kahkina kotak aya'aawihsha'. Wiin hsa maawac ekiih kohtaasinaakositc, ekiih piiwaapihkwaapitetc, oshkashii' kaye osaawaapihkonk ekiih tinowinitc. A'a aya'aawihsh kaakii shikwamaatc, kaakiih kitaapani'aatc kaye kaa⁠miikaanaatc, kaakii shikoshkank kaye i'i kaakii ishkwantank. 
DAN.7.20	Ninkiiwiih kakwe kihkenimimaa' tahsh kaakii mitaahcinitc oteshkana' a'a aya'aawihsh, a'a tahsh kaye kotak eshkanenhs kaakii moohkiishkaatc i'imaa mekweya'ii, nihsin tahsh eshkana' ninkoci kaakii ishi wepishkawaatc. Mii iitok a'a eshkanenhs kaakii oshkiinshikotc, kaakii otoonitc kaye, wiinke kaakiih kihci kakihcimotc, wiinke kaye nawac kaakii kihci ishinaakositc ahpiihc wiin i'i kotak.
DAN.7.22	 Paanimaa tahsh kiih⁠poonihcike kiihpi takohshininitc ini kaakike kaapi pimaatisinitc kii⁠onaahkonikenitc kii⁠wiici'aanitc Maawac Eshpentaakosinitc opimaatisiimini. Miitahsh i'i ahpii kaakii ocihcihsenik iki ke⁠tipenimikowaatc Maawac Eshpentaakosinitc ci⁠tipinawewisiwaatc i'i tipencikewin. 
DAN.7.23	Miitahsh o'o kaa⁠ishi wiintamawitc, “A'a hsa niiwi'aya'aawihsh, mii hsa 'iwe keni niiwank kihciokimaawiwinan keni ayaak o'omaa ahkiink. Pahkaan hsa i'iwe kihciokimaawiwin ta⁠inentaakwan ahpiihc wiin ini kotak kihciokimaawiwin. Ta⁠nihshiwanaacihcikemakan hsa o'omaa ahkiink, ta⁠shikoshkikemakan kaye. 
DAN.7.24	 Iki hsa mitaahso eshkanak miiwak hsa iki ke⁠mitaahciwaatc kihciokimaak keni onciiwaatc o'omaa tipencikewinink. Kii‑ishkwaa ayaawaatc tahsh iki, pehkaanisitc hsa tani ayaa kihciokimaa ke⁠kihci pahkaan ishi'ayaatc, nihsin tahsh kihciokimaa' oka patapinaa'. 
DAN.7.25	 Wiinke hsa oka kihci inaahpinemaan ini Maawac Eshpentaakosinitc, oka kakwaataki'imaa' kaye opimaatisiimini. Oka kakwe aancihtoon kaye pahkaan kekoonini ci‑ishihsenik, inaahkonikewinan kaye. Miitahsh ci⁠miinintc ci⁠tipenimaatc waah⁠tootawaatc i'i pemaatisinitc nihsopipoon aapihta minihk ci⁠tipenimaatc. 
DAN.7.26	Ta⁠onapinaaniwan tahsh ci⁠tipaahkonitink, miitahsh i'i kaashi mashkawisiitc ci⁠otaahpinikaatenik, mii kaye 'i wiinke ci⁠tetako nehpici nihshiwanaacihcikaniwitc. 
DAN.7.27	 I'iweni tahsh kaashi okimaawentaakwaninikin, kaashi mashkawentaakwaninikin, kaashi kihci inentaakwaninikin kaye kahkina ini ahkiiwi tipencikewinan ta⁠miinaawak iki pemaatisiwaatc tepenimikowaatc Maawac Eshpentaakosinitc. I'iweni tahsh Kishemanitoo kaashi tipenciketc ta⁠nehpici ayaani, kaawiin kaye wiihkaa ta⁠poonihsehsinini. Kahkina tahsh ke⁠okimaawinitc oka anami'ehtaakoo', oka na'ihtaakoo' kaye,” mii 'owe kaa⁠ishi wiintamaakooyaan.
DAN.7.28	Mii hsa 'i minihk kaa⁠ishinamaan. Wiinke tahsh ninkii mikoshkaatentami'ikon o'o nahke ekii ishi naakatawentamaan, miihsh kaakii onci waapinewisiyaan. Kahkina hsa ono kaakii ishinamaan ninkiih kanawentaanan ninte'ink.
DAN.8.1	Nihsopipoon hsa kii⁠kihciokimaawitc Pelshaasar 
DAN.8.2	Miitahsh iinsan ekii ayaayaan ootenaank kaa⁠niikaanentaakwahk Soohsa 
DAN.8.3	Miitahsh e⁠inaapiyaan kaakii waapamak aape maanahcaanihsh eniishinitc oteshkana' e⁠niipawitc ciiki siipi. Kiih⁠kakaanwaahkosiwa' hsa oteshkana', peshik itahsh ini oteshkanan nawac kiih⁠kinwaahkosiwan, nawac kaye kii oshki saakikiwan. 
DAN.8.4	Miitahsh kaakii waapamak a'a aape maanahcaanihsh e⁠ishi pashipa'iketc ninkaapii'anonk inahke, kiiwetinonk kaye inahke, shaawanonk kaye inahke. Kaawiin hsa kotak aya'aawihshan kii⁠ayaahsiiwan ke⁠shaakooci'ikohpan, awiyan kaye ke⁠nanakinikohpan. Waa⁠ishihciketc hsa ko kii‑ishihcike, ekii ani kihtentaakosii'itisotc.
DAN.8.5	Mekwaa tahsh e⁠naanaakatawentamaan o'o, mii 'i kaakiih ketahto waapamak maanatihk ninkaapii'anonk inahke eh⁠pionci moohkiihciketc. Kaawiin kanake ci⁠miimishishkank mihtahkamik. Nahsawihshkiinshink hsa kii‑ishi mankiteshkane. 
DAN.8.6	Miitahsh kaakii moohkiihtawaatc kaa⁠niishoteshkanenitc aape maanahcaanihshan ciiki siipi kaa⁠niipawinitc. Ehpiihciitc hsa ko okii moohkiihtawaan ekii kihci nishkaatisitc. 
DAN.8.7	Miihsh a'a maanatihk kaakii miikaanaatc ini aape maanahcaanihshan ekiih pashipa'waatc, ekii pahkwaciwepa'amawaatc minciniish oteshkanini. Mihtahkamik okii ishi kawiwepa'waan ekiih tahtahkohkaanaatc. Kaawiin kanake kiihte ahpiihciihsiiwan cikiih shaakooci'ikohpan, kaawiin kaye awiyan kii⁠ayaahsiiwan kekii naatamaakonihpan eshi mashkawisiitc a'a aape maanatihk.
DAN.8.8	Miitahsh wiinke kaa⁠ishi kihci inentaakositc. Mekwaa iko e⁠mashkawentaakositc, okihci oteshkanan kii⁠pahkwacihsewan. Meshkwac itahsh niiwin kehci inentaakosinitc kiih⁠saakikiwa' niiwayek wentaanimaninik kiishikonk inahke ekii ishi maaciikinitc. 
DAN.8.9	Peshik itahsh i'imaa eshkanink, eshkanenhs kii⁠onci saakiki. Shaawanonk inahke wiinke ekii ani ishi mashkawentaakositc, waapanonk kaye inahke, weti kaye nahke eshi'ayaanik kaa⁠kihtentaakwaninik ahkiini. 
DAN.8.10	 Wiinke hsa kii⁠ani mashkawentaakosi piinihsh ekii ani miikaanaatc kaa⁠paahtiinonitc kiishikonk eyaanitc, mihsawaa ko wanankohsha'. Miitahsh aaninta ahkiink kaakii ishi piniwepinaatc ekiih tahtahkohkaanaatc. 
DAN.8.11	Miitahsh kaakii inentaakosii'itisotc ci⁠wiici ahpiihtentaakosiimaatc Tepenimaanitc kihcikiishikowi shimaakanihsha'. Okiih kipihtinamawaan kaye i'i entahso kiishik kaakii nihtaa pakitinaahsoohtamawimintc, ekii nihshiwanaasinaakohtootc kaye Kishemanitoon okihci anami'ewikamikoni. 
DAN.8.12	Pemaatisinitc itahsh wiin kaa⁠paahtiinonitc cikiih pakitinaminihpan entahso kiishik pakitinaahsowinan, mii hsa tekwac kaakii macitootaminitc. Tepwewin hsa tahsh kii⁠aanawencikaate. Wa⁠ishihciketc itahsh iko kii⁠ani ishihseni.
DAN.8.13	Miitahsh kaakii noontawak peshik kehtentaakositc encal eh⁠kakwecimaatc kotak encalan, “Kaanaka amanc minihk ke⁠ishihsekwen cipwaa ishihsek o'o ishinamowin; aaniin hsa naa minihk ke⁠ayaak kekwaanihsakentaakwahk macitootamowin tekwac itahsh cikiih pakitinaahsonaaniwankipan entahso kiishik? Aaniin ihsa naa minihk kaa⁠paahtiinowaatc kihcikiishikonk eyaawaatc ke⁠tahtahkohkaanintwaa, i'i kaye kihci anami'ewikamik ke⁠tahtahkohkaatek?” kii‑ihkitowan.
DAN.8.14	Miihsh a'a kotak encal kaa⁠ishi nahkwehtank, “Mitaahswaahk, ninkotwaahk naanimitana 1,150 tahso kiishik hsa ta⁠pimihse entahso kikishep, entahsonaakosh kaye ci⁠pakitinaahsonaaniwansinok. Miitahsh i'i kihci anami'ewikamik ci⁠kiiwe naapahcikaatek kaa⁠ishinaakwahkipan,” kii‑ihkitowan.
DAN.8.15	Miihsh o'o niin Taaniyoo ehkitoyaan, ahpii hsa tahsh o'o kaa⁠ishinamaan ninkiih kakwe nihsitohtaan. Miitahsh kaakii waapamak awiya e⁠niipawitc enaahsamiiwak ininiink e⁠ishinaakositc. 
DAN.8.16	 Miitahsh kaakii noontawak awiya ininiink e⁠inwetc o'o e⁠matwe ihkitotc weti Yoolaai 
DAN.8.17	Miihsh Kepariyal kaakiih piishaatc eshi niipawiwak. Miihsh kaa⁠ishi kawihseyaan kaa‑ahpiihci sekisiyaan.
DAN.8.17	Miihsh o'o kaa'ishitc, “Eniniiwiyan, mii 'i ishi nihsitohtan i'i ishinamowin. Mii iitok i'imaa eshi tashintek ahpii ke⁠ishkwaahsek o'o kaa⁠pimi ahkiiwank.” 
DAN.8.18	Mekwaa tahsh eh⁠kakanooshitc mii 'i kaakiih kihpakinkwahshiyaan mihtahkamik ekii ishi animihkohshinaan. Miihsh kaakiih saaminitc ekiih pasikwincipinitc o'o ekii'ishitc, 
DAN.8.19	“Kiwii wiintamawin hsa ci⁠kihkentaman aaniin weti keni ishihcikemakaninik Kishemanitoo onishkaatisiwin. I'i ishinamowin ci⁠onci kihkentaakwahk ahpii i'iwe keni ishkwaahsek o'o kaa⁠pimi ahkiiwank.”
DAN.8.20	“A'a hsa kaakii waapamatc kaa⁠niishoteshkanetc aape maanahcaanihsh mii hsa iki niishin kihciokimaak kaa⁠onciiwaatc Miitiya ahkiink 
DAN.8.21	A'a tahsh wiin aape maanatihk mii hsa wiin a'a kihciokimaa kaa⁠onciitc Kariihs 
DAN.8.22	Iki tahsh niiwin eshkanak kaakii saakikiwaatc kii⁠pahkwacihsenitc ini nihtam eshkanan eyaanihpan, miiwan hsa ini niiwin okimaawiwinan keni nenaawishkaakowaatc pemaatisiwaatc Kariihs okimaawiwinink eyaawaatc. Kaawiin itahsh ta‑ahpiihci mashkawentaakwahsinoonan kaakii inentaakwahk i'i nihtam kaakii ayaak. 
DAN.8.23	Kekaa tahsh ani ishkwaahsenikin otookimaawiwiniwaan, ahpii ani ocihcihsek maawac iko e⁠maci'ishiwepisiwaatc, mii hsa 'i ahpii keni ayaatc kihciokimaa kaa‑aahkwaatisitc, ke⁠nakaci wayeshihciketc kaye. 
DAN.8.24	Wiinke hsa tahsh tani mashkawentaakosi, kaawiin itahsh wiin i'iweni tipinawe omashkawisiiwin. Wiinke ta⁠kihci nihshiwanaacihcike, oka kashkihtoon kaye aaniin iko waa⁠ishihciketc. Oka nihshiwanaaci'aa' kaa⁠soonkentaakosinitc ininiwa', pemaatisinitc kaye Kishemanitoon tepenimikonitc. 
DAN.8.25	Eh⁠kakiihtaawisitc itahsh ta⁠onci minohse'itiso owayeshihcikewinink, ta⁠inakintiso kaye wiin maawac eh⁠soonkentaakositc. Oka ketahto nihshiwanaaci'aa' kaye niipiwa' pemaatisinitc; ini ko kaye Tepenimaanitc wekimaawinitc oka kakwe nakaashkawaan. Shaakooc itahsh tani nihshiwanaacihcikaniwi. Kaawiin itahsh wiin ininiinaank ta⁠onci nihshiwanaacihcikaniwihsii. 
DAN.8.26	I'i hsa kaakii ishinaman onaakohshi pakitinaahsowinan, kishepaawi pakitinaahsowinan kaye, tepwe hsa ko 'i ta⁠ishihse. Noonkom itahsh manaa tipaatotan i'i kaa⁠ishinaman, aaniihsh paanimaa weti waahsa niikaanaya'ii o'o ta⁠ishiwepan,” ninkii'ik Kepariyal.
DAN.8.27	Niin itahsh Taaniyoo, wiinke ninkii noontehshin. Paahtiino kiishik hsa tahsh ninkii aahkos. Miitahsh kaa⁠ishi wanishkaayaan ekii anohkiihtawak kihciokimaa. Wiinke ninkii wawaanentami'ikoon nintishinamowin, aaniihsh kaawiin ninkii nihsitohtansiin.
DAN.9.1	Taraayahs 
DAN.9.2	 Peshikopipoon itahsh kaa⁠okimaawitc, mii hsa 'i niin Taaniyoo kaakiih kakwe kihkentamaan eshipii'ikaatek kihci masina'ikanan, kaakii naanaakatawentamaan kaye kaawii ishi nihshiwanaacihcikaatek Ceroosalam 
DAN.9.3	Miitahsh kaakii inaahsamiihtawak kaaTipenciketc ninKishemanitoom ekii anami'ehtawak. Ninkiih kakwecimaa ekii mantawii'itisowak ekiih kikishkamaan ahsapatapiiwekin, pinkwiihkaank kaye ekii ishi namatapiyaan. 
DAN.9.4	Miitahsh kaakii anami'ehtawak kaaTipenciketc ninKishemanitoom ekiih tipaatotamowak eshi macitootaminitc niicipimaatisii' o'o ekii'inak,
DAN.9.4	“Kiin Tepencikeyan Kishemanitoo, kiin hsa kikihci inentaakos, kikohtaanentaakos kaye. Aahpici hsa kitepweyentaakos e⁠nihtaa kanawentaman kitahshotamaakewin, e⁠waapanta'atwaa aaniin eshi saaki'atwaa iki seyaaki'ihkwaa, ne'ihtawihkwaa kaye enaahkonikewatc.”
DAN.9.5	“Ninkii maci'ishihcikemin ihsa, noociko ekii ishihcikeyaank, ekii maci'ishiwepisiyaank kaye, tako tahsh ekiih shashiipihtamaank. Ninkii nakataamin kaakii inaahkoniyaankipan ci‑ishihcikeyaank, kitoonahshowewinan ekii wepinamaank. 
DAN.9.6	Kaawiin iitok ninkiih pisintawaahsiwaanaanik kitanohkii'aakanak kaa⁠kanootamawihkwaa, kiwiinsowin kaakii aapacihtoowaatc eh⁠kanoonaawaatc ninkihciokimaaminaanii', tepenimiyamintc kaye, ninkehteya'aaminaapanii' kaye, kahkina kaye pemaatisinitc o'omaa nintahkiiminaanink. 
DAN.9.7	Tepencikeyan, kiin hsa kikwayahkwaatis, niinawint itahsh wiin wiinke nintakacihcikemin noonkom kaa⁠kiishikahk. Niinawint eyaayaank Coota 
DAN.9.8	Kiin Tepencikeyan, niinawint hsa nintookimaaminaanik, tepenimiyamintwaa, ninkehteya'aaminaanik kaye ninkii kihci akacihcikemin ekii macitootaakooyan. 
DAN.9.9	Tepencikeyan ninKishemanitoominaan, kiin itahsh wiin kikoohpaatenimiwe, kipoonentamaake kaye, aanawiin ekiih shashiipihtaakooyan. 
DAN.9.10	Tepencikeyan weKishemanitoomikooyan, kaawiin iitok kina'ihtaakoohsii, e⁠ishihcikehsiwaank ci⁠kanawentamaank kitinaahkonikewinan kaakii'ishiyaank kii⁠aapaci'atwaa kitanohkii'aakanak kaa⁠kanootamawihkwaa. 
DAN.9.11	Kahkina hsa ko Isriyalak okiih piikonaanaawaan kitinaahkonikewinan e⁠inentansikwaa ci⁠na'ihtawihkwaa. Miitahsh wenci tootawiyaank ci⁠pakamishkaakoyaank ini macakimikoowinan kaa‑aayiicipii'ikaatekin i'imaa masina'ikanink kaashi oshipii'ikaatenik Moosihs 
DAN.9.12	Kikiih tipi tootawinaam hsa ko kaakii'ishiyaankipan, kaakii'inaawatwaawaapanen kaye ninkehteya'aaminaapaniik ewiih tootawiyaank ci⁠kihci ishiwepisiyaank. Wiinke hsa kikii kihci nana'ahtoon Ceroosalam, kaawiin wiihkaa kekoon i'inahke kipi tootansiin o'omaa ahkiink. 
DAN.9.13	Mii iitok eshipii'ikaatek i'imaa masina'ikanink Moosihs eshi oshipii'ikaatenik Otoonahshowewin, kahkina ono maanshihsewinan kaa⁠onci otihsikoyaank onsaam kaawiin kikiiwenotaakoohsii ci⁠kakwe ishihcikewaankipan ke⁠onci minwaapamiyaank kaaTipencikeyan ninKishemanitoominaan. Kaawiin kanake ci⁠nakatamaank nimaci'ishihcikewininaanin cikii na'ihtamaankipan kitepwewin. 
DAN.9.14	Tepencikeyan, kaawiin iitok kikiih pwaahtawiihsii ci⁠kihci maanshihse'iyaank, aaniihsh kiin kitinow kaaTipenciketc ninKishemanitoominaan kaa⁠kwayahkonaakwahk entahso ishihcikeyan; shaakooc itahsh kaawiin kina'ihtaakoohsii.”
DAN.9.15	“Tepencikeyan weKishemanitoomikooyan, kikii naakohtoon hsa kimashkawisiiwin ahpii kaakiih saakiciwinatwaapan kipimaatisiimak Iicipahkiink 
DAN.9.16	Kiin Tepencikeyan, taka hsa tahsh i'i kaashi nihtaa kwayahkohcikeyan, mii hsa 'i ishi poonikitaason, awahshime ci⁠nishki'ikohsiwan Ceroosalam kitootenaam eyaak waciink tepinawewisiyan. I'i hsa kaashi macitootamaank, kaakii ishi macitootamowaatc kaye ninkehteya'aaminaapaniik kaa⁠onci maanencikaatek Ceroosalam, kipimaatisiimak kaye kaa⁠onci maanenimikowaatc pemaatisinitc waahkaaya'ii eyaanitc. 
DAN.9.17	WeKishemanitoomikooyan, taka tahsh noonkom noontawihshin o'o kaashi anami'ehtawinaan, eh⁠kakweciminaan kaye, kitanohkii'aakanink eh⁠tinowiyaan. Kiwiinsowin onci kiiwe naapahtoon kaakii ishinaakwahkipan kitanami'ewikamik kaakii nihshiwanaacihcikaatekipan, entahshiwaatc awiyak ci⁠kihkentamowaatc kiin eh⁠Kishemanitoowiwatc kiin onci. 
DAN.9.18	Kishemanitoo taka noontawihshin, kanawaapamihshinaam kaye ci⁠waapamiyaank o'o kaashi kakwaatakihtooyaank, eshi kakwaatakihtoomakahk kaye kitootenaam kaa⁠tanentaakwahk kiwiinsowin. E⁠nihtaa koohpaatenimiweyan ohsha o'o kaa⁠onci ishi anami'ehtaakooyan, kaawiin wiin niinawint eh⁠kwayahkwaatisiyaank. 
DAN.9.19	Tepencikeyan, noontawihshinaam, Tepencikeyan, poonentamawihshinaam kaye. Tepencikeyan, ishihciken ekooyan! Keko pwaahtawiihken. Miitahsh entahshiwaatc awiyak ci⁠kihkentamowaatc eh⁠Kishemanitoowiwatc aaniihsh eshi'ayaawaatc kipimaatisiimak, kitootenaamink kaye tanentaakwan kiwiinsowin,” ninkii ishi anami'aa.
DAN.9.20	Ninkiih kakit e⁠anami'aayaan, ekii waawiintamaan nimacitootamowinan, omacitootamowiniwaan kaye niicipimaatisiik Isriyalak, eh⁠kakwecimak kaaTipenciketc ci⁠kiiwe naapahtootc kaakii ishinaakwaninikipan tepinawewisitc otanami'ewikamik. 
DAN.9.21	 Mekwaa keyaapi e⁠anami'aayaan, mii 'i kaakii waapamak Kepariyal otaanaank kaakii waapamakipan kii‑ishinamaampaan, ehpi kishiihsetc ehpi naasihkawitc eshi'ayaawak, ahpii kii⁠onaakohshi pakitinaahsowintc. 
DAN.9.22	Ninkiih pi naasihkaak itahsh o'o ekii'ishitc, “Taaniyoo, mii hsa wenci piishaayaan ewiih kihkentamooninaan, ci⁠nihsitohtaman kaye o'o eshihsink. 
DAN.9.23	Ahpii ohsha ko kii⁠maacii anami'aayan kikii nahkwehtaakoo, miihsh i'i kaapi wiintamawinaan. Wiinke iitok kikihci inenimikoo. Pisintawihshin itahsh ewii wiintamawinaan ci⁠nihsitohtaman i'i ishinamowin.”
DAN.9.24	“Niishwaahcink (7) niishwaahsimitana (70) tahsopipoon hsa Kishemanitoo okii ishi onahtoon ci‑ishihsenik ahpii ke⁠pakitinaatc kipimaatisiima', ci⁠pakitinikaatek kaye kehtentaakwaninik kitootenaamiwaa ci⁠papaamenimikohsiwek awahshime maci'ishiwepisiwin, macikekoon kaye. Miihsh macitootamowin ci⁠poonencikaatek, weweni inaahkonikewin kaye ci⁠nehpici ayaak. Miihsh kaye 'i niikaani tipaacimowin tepwe ci‑ishihsek, i'i kaye kihci anami'ewikamik
DAN.9.25	O'o tahsh kihkentan ci⁠kakwe nihsitohtaman, ahpii inaahkonikaaniwank ci⁠kiiwe onahcikaatek kaakii ishinaakwahkipan ootena Ceroosalam, mii hsa i'imaa ke⁠onci maacii akincikaatek piinihsh itahsh ci⁠takohshininitc Kishemanitoo ke⁠onaapamaatc ke⁠niikaaniinitc. Mii hsa 'i niishwaahcink (7) niishwaahso (7) tahsopipoon aasha ci‑ishkwaahsek. Miitahsh miihkanawan ci⁠kiiwe oshihcikaatekin i'imaa Ceroosalamink, ci⁠soonkihcikaatek kaye waahkaayaapihkinikan. Niishwaahcink (7) ninkotwaahsimitanashiniishin (62) tahsopipoon hsa ehta ta‑ayaamakan, miitahsh wiin i'i ke⁠kihci ocaanimi kiishikahk kaa'icikaatek. 
DAN.9.26	Ahpii hsa tahsh niishwaahcink (7) ninkotwaahsimitanashiniishin (62) tahsopipoon ishkwaahsek, mii hsa 'i ahpii Kishemanitoon kaa⁠onaapamikotc ci⁠niikaaniitc eshkwaahtiko ke⁠nihsintc. Ke⁠mashkawentaakositc hsa kihciokimaa oshimaakanihshiima' ta⁠piishaawa' cipi nihshiwanaacihtoonitc ootena, kihci anami'ewikamikoni kaye. Taapishkoo kaapi⁠nihkipiik hsa ta⁠inentaakwan ahpii kekoon ishkwaahsek. Miitahsh ci⁠miikaatinaaniwank, ishiwepahk kaye kekoon ci⁠nihshiwanaacihcikemakahk ci‑ishihsenik Kishemanitoo kaakii ishi kwayaantentank. 
DAN.9.27	 A'a hsa tahsh ke⁠tipenimiwetc oka aayiici ahshotamawaa' niipiwa' pemaatisinitc niishwaahso (7) pipoon minihk. Aapihta niishwaahso pipoon itahsh ishihsenik, mii 'i ci⁠kiishkinank pakitinaahsowinan, miikiwewinan kaye. I'i hsa tahsh Kekwaanihsakinaakwaninik kaa⁠Nihshiwanaacihcikemakaninik ta‑ahcikaate i'imaa maawac eshi ishpaak kihci anami'ewikamik. Miitahsh i'imaa ke⁠ayaanik piinihsh a'a i'imaa kaakii ahtoohpan ci⁠nakishkank keshi nihshiwanaatisitc Kishemanitoon kaakii ishi onentaminitc.”
DAN.10.1	Nihsopipoon (3) itahsh kii‑ishihsenik kii⁠kihciokimaawinitc Saairahs 
DAN.10.2	Miitahsh i'i ahpii niin Taaniyoo kaakii kihci piikwentamaan nihsotawahte minihk. 
DAN.10.3	Kaawiin hsa ninkii onci miicihsiin wenishihshik miicim, komaa kaye wiiyaahs. Kaawiin kaye ninkii onci minihkwehsii shoominaapo, kaawiin cikiih pinaahkwe'oyaan piinihsh nihsotawahte ekii ishihsek.
DAN.10.4	Nihtam kiisihs itahsh eh⁠pimakinsotc, niishtanashiniiwin e⁠inakinsotc (24), ninkii niipaw ciiki siipi Taaikarihs 
DAN.10.5	 Miihsh ishpimink e⁠inaapiyaan, kaakii waapamak inini eh⁠kikishkank waapishkisenipaawekin, e⁠waapishkihkonayetc, e⁠kihcipiswaaketc itahsh maawac wenishihshininik osaawi shooniyaa waapihki kihcihpison. 
DAN.10.6	Miitahsh kaa⁠ishi wiiyawetc taapishkoo ahsin kaa⁠shaaponaakositc. Taapishkoo kaashi waapaahtehsek kii⁠waahtehsek kii‑ishiinkwe. Oshkiinshikoon itahsh kii‑ishinaakwaniniwan taapishkoo ewaahsahkone piskanenikin. Onihkan, ohkaatan kaye kii‑ishinaakwaniniwan taapishkoo kaa⁠waasihkwaapihka'ikaatek osaawaapihk. Miitahsh kaa⁠inihtaakositc taapishkoo awiyak kaa⁠paahtiinwewitamowaatc.
DAN.10.7	Niin hsa ehta Taaniyoo ninkii waapantaan i'i ishinamowin, iki tahsh wiin ininiwak kaakii wiiciiwiwaatc kaawiin cikii waapantamowaatc, shaakooc hsa kii⁠kihci sekisiwak. Miihsh kaa⁠ishi maaciipa'iwewaatc ekii awi kaasowaatc. 
DAN.10.8	Niin itahsh ehta i'imaa ninkii ayaa ekiih kanawaapantamaan i'i meyaamahkaasinaakwahk ishinamowin. Wiinke hsa ninkiih caakii, wiinke kaye ekii waapi nipoowinaakosiyaan. Kaawiin kekoon ninkiih kashkihtoohsiin ci⁠kii‑ishihcikeyaampaan. 
DAN.10.9	Miitahsh kaakiih kanooshitc. E⁠noontawak itahsh mii 'i kaakiih kawihseyaan ekii waniihkeyaan, ekii animihkohshinaan mihtahkamik. 
DAN.10.10	Miitahsh kaakiih saaminitc ekii mayaawipihshitc. Wiinke tahsh ninkii nininkaanimis eh⁠pimitaacimowi kaapawiyaan.
DAN.10.11	Miihsh o'o kaa'ishitc, “Taaniyoo wiinke kaa⁠kihci inenimikooyan, niipawin weweni ci⁠pisintaman o'o kaawii'ininaan. Niin iitok ninkiih piicinisha'okoo eshi'ayaayan,” ninkii'ik. O'o tahsh ekii'ishitc, mii 'i kaakiih pasikwiiyaan ekii nininkishkaayaan.
DAN.10.12	Miihsh o'o kaa'ishitc, “Taaniyoo keko sekisihken. Kishemanitoo ohsha kikii noontaak aaniin kaa⁠ishi anami'ehtawatipan, nihtam iko eh⁠kiishikaninik kaakii mashkawi inentamampan ewiih tapahsenimoyan ci⁠tepinaman nihsitohtamowin. Miihsh wenci piishaayaan e⁠nahkwehcikaatek kitanami'aawin. 
DAN.10.13	 A'a ohsha tepentank Persha okimaawiwin ahki ninkii nakaashkaak niishtanashipeshikokiishik (21). Miitahsh kaa⁠niikaanisitc encal Maaikal 
DAN.10.14	Miitahsh noonkom wenci piishaayaan ewii wiintamawinaan ci⁠kihkentaman aaniin keni ishihsewaatc kipimaatisiimak weti niikaanaya'ii nahke. Aaniin wa‑ani ishiwepahk weti piciinak i'imaa ohsha ishinamowinink ishi tashinte,” ninkii'ik.
DAN.10.15	Mekwaa tahsh o'onahke e⁠ishi kakanooshitc, mihtahkamik inahke ninkii ishi acitawihkwen ekiih kashkihtoohsiiwaan ci⁠kiikitoyaan. 
DAN.10.16	Miitahsh a'a ininiink kaa⁠ishinaakositc kaakiih saaminank nintoon, miihsh kaa⁠ishi maacii kaakiikitoyaan. Miihsh o'o kaa'inak kaakii wiicikaapawihtawitc, “Tepenimiyan, i'i kaa⁠ishinamaan wiinke nincaakii'ikon, miihsh wenci kashkihtoohsiiwaan kekoon ci‑ishihcikeyaan. 
DAN.10.17	Mii hsa 'i enenintisoyaan taapishkoo anohkii'aakan kaa⁠kakanoonaatc otookimaaman. Koonike naa nintaa kashkihtoon ci⁠kanooninaampaan, aasha kota eh⁠caakiiyaan, akaawaa kaye eh⁠pakitanaamoyaan?” ninkii'inaa. 
DAN.10.18	Miinawaa tahsh ninkiih saaminik, miihsh kaa⁠ishi mashkawi manci'oyaan. 
DAN.10.19	Miihsh o'o kaa'ishitc, “Inini keko sekisihken wiinke kaa⁠kihci inenimikooyan, Pisaanentan! Mashkawentan kaye ci⁠mashkawenimoyan!” ninkii'ik.
DAN.10.19	Ahpii tahsh o'o kaa'ishitc, mii hsa 'i kaa⁠ishi mashkawi manci'oyaan o'o ekii'inak, “Tepenimiyan, taka kanooshihshin, kiin iitok kaa⁠mashkawisii'iyan,” ekii'inak.
DAN.10.20	Miitahsh o'o kaa'ishitc, “Kikihkentaan ina kaah⁠pi'onci anta waapaminaan? Mii ohsha 'i aasha wiipa ci⁠ani kiiweyaan ci⁠ani miikaanak tepentank Persha ahki. Miihsh kaye 'i ahpii cipi naasihkawitc tepentank Kariihs 
DAN.10.21	Pinamaa tahsh kiwii wiintamawin aaniin eshipii'ikaatek masina'ikanink Tepwewin eshi oshipii'ikaatek. Kaawiin hsa awiya ninaatamaakohsii mii ehta ko Maaikal Isriyala' kaa⁠naakaci'aatc.”
DAN.11.1	“Nihtam eh⁠pipooninik Taraayahs kii⁠kihciokimaawitc Miitiya ahkiink wenciitc, niin ninkii wiici'aa ninkii naatamawaa kaye. 
DAN.11.2	O'o tahsh kaawii wiintamawinaan tepwemakan.”
DAN.11.2	Miihsh o'o encal kaa'ishitc, “Keyaapi hsa tani nihsiwak keni kihciokimaawiwaatc o'omaa Persha 
DAN.11.3	“Tani ayaa tahsh kihciokimaa ke⁠mashkawentaakositc keni tipenciketc ke⁠kihci mashkawisiitc waa⁠ishihciketc iko cini ishihciketc. 
DAN.11.4	Ahpii hsa maawac iko mashkawentaakositc, mii 'i otookimaawiwin ci⁠piikonikaatenik kotak awiya' ci⁠miinimintc. Niiweyak hsa inahke kaa‑ayontaanimaninik tashi nenaawinikaateni kaakii ishi okimaawihpan. Kaawiin itahsh kaakii ahpiihci mashkawentaakositc ta‑ahpiihtentaakosihsiiwa'. Kaawiin opiiwesiimihkaank ta⁠onciihsiiwa'.”
DAN.11.5	“A'a hsa tahsh kihciokimaa Iicipahkiink 
DAN.11.6	Naanaake tahsh ani tatahsopipoonakaanik, kihciokimaa Iicipahkiink wenciitc ta⁠inentamook pisaan ci⁠wiiciintiwaatc kihciokimaan Siiriya ahkiink wenciinitc. Otaanihsan kaye ta⁠miikiwe Siiriyawi kihciokimaan ci⁠wiiwinitc. Kaawiin itahsh kinwesh ta⁠wiiciintihsiiwak aaniihsh ini ihkwewan, onaapemini kaye, oniicaanihsini kaye, i'i otanohkii'aakanimini kaakii maacii wiiciiwikonihpan kahkina ta⁠nihsimaawa'. 
DAN.11.7	Aahpici tahsh wiipa ta⁠ishihseni peshik otinawemaakanan a'a ihkwepan ci⁠naapi kihciokimaawinitc. Miitahsh a'a ke⁠naapikimaawitc ke⁠miikaanaatc oshimaakanihshiimini Iicipahkiiwi kihciokimaan. Miikaanaatc itahsh ta⁠piintike otahpa'iwewikamikoniink, miihsh keshi shaakoocihtwaatc. 
DAN.11.8	Oka mahkamaa' kaye omanitoomini, piiwaapihko oshihcikana' kaye, kekoonan kaye wenci oshihcikaatenikin waapaapihko shooniyaa waapihkonk, osaawi shooniyaa waapihkonk kaye, Iicipahkiink ci‑ishiwitootc. Kinweshiihsh itahsh iko tahsopipoon kaawiin oka papaamentansiin Siiriya ahki. 
DAN.11.9	Siiriya 
DAN.11.10	“Okosihsa' hsa tahsh ta⁠oshiihtaawa' ci⁠miikaasonitc, wiinke ta⁠paahtiinowa' shimaakanihsha' pi⁠anta miikaasonitc. Ta⁠inentaakosiwa' taapishkoo kaa⁠pi mooshka'ank. Oka miikaatamini hsa tahsh otahpa'iwewikamikoni kihciokimaan wenciinitc Iicipahkiink. 
DAN.11.11	Miitahsh ci⁠nishkaatisitc a'a Iicipiiwi kihciokimaa ci⁠anta miikaanaatc Siiriya kihciokimaan, miihsh keshi shaakooci'aatc ci⁠kaahcitinaatc oshimaakanihshiimini aahpici ekiih paahtiinonitc. 
DAN.11.12	Miitahsh wiinke keshi kihci inenintisotc kii‑ishkwaa shaakoocihtwaatc, ci⁠kihci inentank kaye niipiwa' ekii nihsaatc shimaakanihsha'. Kaawiin itahsh kinwesh ta⁠shaakoocihtwaahsii.”
DAN.11.13	“Siiriya kihciokimaa tahsh oka maawantoonaa' shimaakanihsha' nawac ci⁠paahtiinonitc ahpiihc wiin kaakiih tashinihpan otaanaank. Naanaake hsa tahsh ani na'ihsenik mii 'i ci⁠pi anta miikaasotc ci⁠piinaatc ke⁠paahtiinonitc, shimaakanihsha' kaa⁠tetako otaapacihcikaninitc. 
DAN.11.14	Miitahsh i'i ahpii ke⁠paahtiinonitc pemaatisinitc ke⁠shashiipihtaakotc Iicipiiwi kihciokimaa. Kaye i'iweniwa' kaa⁠nihtaa ompwehkamikisinitc kiicipimaatisiima' ke⁠shashiipihtaakotc. Miihsh ke⁠onci ishihcikenitc aaniihsh iinsan ci⁠kakwe ishihcikenitc aaniin kaakii ishinaminitc, kaawiin itahsh ta⁠shaakoocihtwaahsiiwa'. 
DAN.11.15	Miitahsh Siiriya kihciokimaa ci⁠piishaanitc oshimaakanihshiima' cipi waahkaashkaminitc kihci ootena, miihsh keshi shaakoocihtoonitc aanawiin eh⁠soonkihcikaatenik. Iicipiiwishimaakanihshak hsa ta⁠pakiciiwak ci⁠nanaahkwiihsikwaa. Maawac hsa iko kaa⁠soonkentaakosiwaatc kaawiin ta⁠te'ahpiihciihsiwak, kaawiin itahsh kekoon ta‑ayishiihsiwak. 
DAN.11.16	A'a hsa kepi shaakoocihtwaatc waa⁠ishihciketc iko ta⁠ishihcike; kaawiin awiyan oka kashkihtoohsiini ci⁠shaakooci'ikotc. I'imaa hsa tashi ayaa Eshi onishihshininik Ahkiink ecikaatenik, wiinke hsa piko ci⁠tipentank.”
DAN.11.17	“Siiriya kihciokimaa hsa tahsh oka ishi onentaan ewii aapaci'aatc kahkina ko oshimaakanihshiima' ewiih pi miikaasotc. Oka'inaan ihsa pisaan ci⁠wiiciintiwaatc. Miihsh keshi miikiwaaketc otaanihsan ci⁠wiitikemaanitc. Miihsh o'o ke⁠ishihciketc ci⁠kakwe shaakoocihtootc kaa⁠shiinkenimikotc entashikimaawinitc. I'i tahsh kaakii inentank cikii ishihsenikipan, kaawiin iinsan ta⁠ishihsehsinini. 
DAN.11.18	Miitahsh keni ishihciketc ci⁠ani miikaatank ahkiin eyaanikin ciiki kihcikam, niipiwa' itahsh ta⁠mahkantwe. Kotak itahsh shimaakanihshiiwikimaan oka shaakooci'ikoon, ci⁠kipihtinaminitc kahkina kaakiih pishi maamiihkwaanitisotc. Miihsh wiin meshkwac ci⁠kiiwe naasihkaakotc kaakiih pishi maamiihkwaanitisotc. 
DAN.11.19	Miitahsh ci⁠ani kiiwetc Siiriya kihciokimaa otahkiimink eshi'ayaanik otahpa'iwewikamik. Miihsh weti ke⁠tashi shaakoocihcikaniwitc, kaawiin miinawaa ta⁠naakosihsii.”
DAN.11.20	“Kotak hsa tahsh awiyan oka naapishkaakoon ci⁠kihciokimaawinitc. Miihsh a'a oshki okimaa ke⁠ishinisha'waatc kaa⁠tipa'ike'iwenitc shooniyaan eshi'ayaanitc pemaatisinitc ewiih kakwe wenootisitc. Aahpici tahsh acina tahsopipoon ehta ta⁠ishihseni, mii 'i aasha ci⁠nihsintc, kaawiin ta⁠nihsaahsii ci⁠waapamintc, kaawiin kaye entashi miikaatiwintc ta⁠tashi nihsaahsii.”
DAN.11.21	“Keni kihciokimaawitc itahsh i'imaa Siiriya ahkiink wiinke ta⁠maci'ishiwepisi. Kaawiin iitok cikii ishinaakwaninikipan cikii kihciokimaawihpan. Ahpii hsa pemaatisinitc pisaan ayayaanitc, mii hsa 'i ci⁠kiimooci sesakooc takohshink. Ta⁠kakayeshihcike tahsh ke⁠onci kihciokimaawitc. 
DAN.11.22	Awenen hsa piko ke⁠kakwe nakaashkaakotc, mihsawaa ko kaye iniweniwan kaa⁠kanawaapantaminitc ahshotamaakewin inkoci oka ishi wepinaan, ci⁠nihsaatc. 
DAN.11.23	Kii‑ishkwaa ahshotamawaatc tahsh pisaan ci⁠mino wiiciiwaatc pahkaanwewaan pemaatisinitc, mii hsa 'i keshi kakayeshi'aatc. Aahpici hsa tani soonkentaakosi aanawiin e⁠akaahsiinonitc opimaatisiima'. 
DAN.11.24	Ta⁠kwetahto ishaa hsa tahsh kaye maawac kaashi wawenootaninikin ahkiin; oka kashkihtoon ci‑ishihciketc kaakiih kashkihtoohsinikipan okehteya'aamipanii' ci‑ishihcikenitc. Miihsh keshi nenaawa'oonaatc otininiima' omahkantwewinan, aya'iiman kaye, wenootisiwinan kaye keni mahkantwetc. Ta⁠inentam hsa kaye ci⁠miikaatankipan ahpa'iwewikamikoon, acina tahsh ehta keyaapi i'i ta⁠ishihcike.”
DAN.11.25	“Wiinke hsa ta⁠soonkenintiso, ta⁠soonkite'e kaye ci⁠maawantoonaatc niipiwa' shimaakanihsha' ciwii miikaanaatc kihciokimaan Iicipahkiink eyaanitc. A'a tahsh Iicipiiwi kihciokimaa ta⁠kiishiihtaa wiinke ci⁠paahtiino'aatc oshimaakanihshiima', wiinke kaye ci⁠soonkentaakosinitc. Ta⁠kakayeshi'aa tahsh, miihsh kaawiin ta⁠shaakoocihtwaahsii. 
DAN.11.26	I'i hsa tahsh kaa⁠nihtaa wiintamaakotc aaniin keni ishihciketc kaa⁠wiici wiihsiniimikotc, miiwa' hsa 'i ke⁠nihshiwanaaci'ikotc ci⁠wayeshi'ikotc. Niipiwa' hsa oshimaakanihshiima' ta⁠nihsimaawa', wiinke ci⁠caakihcikaniwinitc. 
DAN.11.27	Iki tahsh minciniish kihciokimaak noociko ta⁠inentamook ote'iwaank. Peshikwan hsa toohpowinaahkonk kaa⁠tashi onahshowaaniwank tashi kakanoonitiwak, ta⁠kiiwanimohtaatiwak kaye. Kaawiin hsa 'i kekoon oka inaapacihtoohsiinaawaa, aaniihsh kaawiin mahshi i'i ahpii ta⁠ocihcihsehsinini kekoon ci‑ishkwaahsenik. 
DAN.11.28	Miitahsh a'a Siiriya kihciokimaa otahkiimink cishi kiiwetc ci⁠kiiwewitootc kahkina wenootisiwinan kaakii mahkantwetc. Miihsh ke⁠inentank ote'ink ewii nihshiwanaacihtootc eshi anami'aanitc pemaatisinitc tepenimikonitc Kishemanitoon. Eshi minwentank hsa piko ta⁠ishihcike, miihsh otahkiimink kenishi kiiwetc.”
DAN.11.29	“Naanaake tahsh ani ishihsenik miinawaa ta⁠piishaa Iicipahkiink cipi anta miikaasotc, aahpici tahsh kihci pahkaan noonkom ta⁠ishihseni otaanaank kaakii ishihsenikipan. 
DAN.11.30	Oroom 
DAN.11.30	“Ani kiiwetc itahsh e⁠nishkaatisitc mii 'i ci⁠kakwe nihshiwanaacihtootc eshi anami'aanitc pemaatisinitc tepenimikonitc Kishemanitoon. Ta⁠ishihcike hsa 'i ekotc i'i kaakii nakataminitc otanami'aawinini. 
DAN.11.31	 Oshimaakanihshiima' hsa tahsh oka wiinentaakohtooni kihci anami'ewikamik, oka kipihtinamini kaye kaa⁠nihtaa pakitinaahsowintc entahso kiishik. Miihsh ci⁠onahtoonitc Kekwaanihsakinaakwaninik Kaa⁠nihshiwanaacihcikemakaninik. 
DAN.11.32	Ta⁠kakiihtaawikiishwe hsa ke⁠onci kashkimaatc ci⁠wiici'ikotc i'i kaakii macihcikenitc ekii nakataminitc otanami'aawinini. I'i tahsh wiin kehkenimaanitc oKishemanitoomini ta⁠mashkawikaapawiwa' ci⁠nakaashkaakotc. 
DAN.11.33	Iki tahsh ke⁠kakiihtaawentamowaatc niipiwa' oka kihkino'amawaawaa' pemaatisinitc. Aaninta tahsh entashi miikaatinaaniwaninik ta⁠tashi nihsaawak, aaninta kaye ta⁠kipwanaamosowak, aaninta kaye ta⁠mahkamaawak, aaninta kaye ta⁠tahkonikaniwiwak. 
DAN.11.34	Ahpii hsa o'o ishihsewaatc, kaawiin hsa aahpici ta⁠wiici'aahsiiwak. Ta⁠paahtiinowa' hsa keni wiiciiwikowaatc, anihshaa tahsh i'i ci‑ishihcikehkaasonitc. 
DAN.11.35	Aaninta tahsh iki kekiihtaawentamowaatc ta⁠nihsaawak. Miihsh i'imaa pemaatisinitc ke⁠onci onishihshi'imintc, ke⁠onci pehki'imintc kaye ci⁠pehkinaakosinitc. Mii hsa 'owe ke⁠ishiwepisiwaatc piinihsh ci⁠ocihcihsenik ci‑ishkwaahsenik kekoon Kishemanitoon kaakii onahtoonitc.”
DAN.11.37	Kaawiin hsa kaye oka papaapisiskenimaahsii' kaakii omanitoominitc okehteya'aamipanii', i'i kaye kaakii omanitoominitc ihkwewa'. Kaawiin ihsa ko oka kihtenimaahsiin kotak manitoon; wiin aaniihsh nawac ta⁠ishpenintiso ahpiihc wiin i'i kahkina manitoo'. 
DAN.11.38	Tekwac itahsh oka kihtenimaan manitoon kaa⁠inwaasonitc e⁠naakacihtoonitc ahpa'iwewikamikoon, miihsh keshi pakitinamawaatc osaawi shooniyaan, waapaapihko shooniyaan kaye, ahsinii' kaye kaa‑aahkwakinsonitc, wenootisiwinan kaye. Kaawiin iitok okehteya'aamipanii' okii kihkenimaahsiini ini manitoon. 
DAN.11.39	Pemaatisinitc hsa enami'ehtawaanitc mayaki manitoon oka aapaci'aa' ahpii miikaatank maawac kaa⁠soonkentaakwaninikin ahpa'iwewikamikoon. Wiinke hsa oka kihtenimaa' i'i enakimikotc eh⁠tipenimaatc. Miiwa' ihsa 'i ke⁠inakimaatc ci⁠tipenimaanitc niipiwa' pemaatisinitc, ahkiini hsa oka aapacihtoon tipa'amawaatc.”
DAN.11.40	“E⁠ocihcihsenik itahsh aasha kekaa ci⁠pooni ayaatc, mii hsa 'i kihciokimaan wenciinitc Iicipahkiink cipi anta miikaanikotc. Miitahsh Siiriya kihciokimaa keshi anta nakishkawaatc ewii nanaahkonaatc. Aahpici hsa ta⁠paahtiinowa' miikaasowi otaapaanaahkwa', shimaakanihsha' kaye ke⁠maaciinaatc, niipiwa' kaye kihci ciimaanan oka maacinisha'aanan. Niipiwa' hsa ahkiin oka miikaataanan ci⁠shaakooci'aatc i'imaa kaa‑ayaanitc taapishkoo kaa⁠pimi nihkipiik ta⁠inentaakosi. 
DAN.11.41	Oka pi miikaataan hsa tahsh kaye i'i Kaa⁠onishihshininik Ahkiini, niipiwa' mitaahswaahk ci⁠nihsaatc. Ini tahsh wiin ahkiin Iitam 
DAN.11.42	Oka miikaataanan hsa pahkaan ahkiin, kaawiin itahsh Iicipahki 
DAN.11.43	Miihsh kaye ci⁠ani tipenimaatc kaa⁠kaanimintc ke⁠wenoocinaakosinitc osaawi shooniyaan, waapaapihko shooniyaan kaye, kahkina hsa ko kaye eshi wenootaninik Iicipahkiini. Miihsh kaye ono ke⁠shaakoocihtootc Lipiya ahki, Iihtiyoohpiya ahki kaye. 
DAN.11.44	Ta⁠sekimaa hsa wiintamawintc ke⁠ontaacimonaaniwaninik weti nahke waapanonk, kiiwetinonk kaye, miihsh keshi kihci nishkaatisitc. Niipiwa' hsa tahsh awiya' oka nihsaa'. 
DAN.11.45	Miitahsh keshi patahkihtootc otookimaawi pakwaanekamik nahsawaya'ii kihcikamiink, kihci waciink kaye eshi patahkitenik kihci anami'ewikamik. Shaakooc itahsh kewiin ta⁠nipo, kaawiin awiyan oka naatamaakohsiin.”
DAN.12.2	 Niipiwa' hsa tahsh pemaatisiwaatc kaakii nipowaahpan ta⁠kiiwe pimaatisiwak; aaninta hsa oka tepinaanaawaa nehpici pimaatisiwin, aaninta tahsh wiin oka tepinaanaawaa nehpici akatentaakosiwin. 
DAN.12.3	Iki hsa kekiihtaawentamowaatc tashi waahsenaakosiwak kaashi waahsenaakwaninik kiishik, iki kaye niipiwa' pemaatisinitc keshi kihkinowinaawaatc inahke kwayahkwaatisiwinink taapishkoo wanankohshink tashi nehpici waahsenaakosiwak,” ninkii'ik.
DAN.12.5	Miitahsh niin Taaniyoo e⁠inaapiyaan kaakii waapamakwaa niishin ininiwak e⁠niipawiwaatc. Peshik hsa o'omaa nahkekaam siipink kii‑ishi niipawi, a'a tahsh peshik aakami siipi kii‑ishi niipawi. 
DAN.12.6	Miihsh a'a peshik kaakiih kakwecimaatc ini encalan kaa⁠waapishki'onitc kaakii niipawinitc wakitaaciwan siipink o'o ekii'inaatc, “Aaniin itahsh minihk ke⁠ishihsek cipwaa tipihsekin ono ke⁠maamahkaacihsekin kaa⁠tashintaman ewii ishiwepahk weti ishkwaac?” okii'inaan.
DAN.12.8	Kaawiin itahsh ninkii nihsitohtamowaahsiin aanakii noontawak aaniin kaa⁠ihkitotc. Miihsh kaa⁠ishi kakwecimak, “Tepenimiyan, aaniin itahsh ke⁠ishiwepahk i'i ahpii ocihcihsek?” ninkii inaa.
DAN.12.9	Miitahsh o'o kaa'ishitc, “Taaniyoo, mii 'i anishi maacaan aaniihsh ono ihkitowinan ta⁠manaa kihkencikaatewan, ci⁠kipishkiwahsikaatekin kaye piinihsh ci⁠ocihcihsek weti ishkwaac kekoonan kaawii ishkwaahsekin. 
DAN.12.10	 Ta⁠paahtiinowak pemaatisiwaatc ke⁠pehki'intwaa, ci⁠pehkinaakosiwaatc, ke⁠minonaakosi'intwaa kaye. Meci'ishiwepisiwaatc hsa kaawiin ta⁠nihsitohtansiiwak, kaawiin kaye oka poonihtoohsiinaawaan omaci'ishiwepisiwiniwaan. Iki tahsh wiin kekiihtaawentamowaatc oka nihsitohtaanaawaa.”
DAN.12.12	Ta⁠shawentaakosiwak hsa iki keni pii'owaatc ke⁠tepweyentaakosiwaatc piinihsh mitaahshinihswaahk shikwa nihsimitanashinaanan (1,335) tahsokiishik ci⁠ani ocihcihsenik.”
DAN.12.13	“Taaniyoo, kiin itahsh wiin tepweyentaakosin piinihsh weti ci‑ishkwaahsek kekoon. Miihsh keshi nipoyan, kika kiiwe wanishkaa tahsh ci⁠tepinaman aaniin keshi tipa'amaakooyan ishkwaac ani kakiishikahk.”
HOS.1.2	Ahpii hsa kaaTipenciketc kii⁠maacii kanoonaatc Isriyala' 
HOS.1.3	Miitahsh Hosiiya kaa⁠ishi wiiwitc ihkwewan Koomar 
HOS.1.4	 Miihsh o'o kaaTipencikenitc kaa'ikotc, “Cesriiyal 
HOS.1.5	Miitahsh ahpii 'i kiishikaninik, weti kaashi pahsatinaanik Cesriiyal eshinihkaatek, keshi piikonamowak Isriyalak eshi mashkawentaakosiwaatc.”
HOS.1.6	Miinawaa tahsh wiin Koomaran 
HOS.1.7	Iki tahsh wiin pemaatisiwaatc eyaawaatc Coota ahkiink ninka waapanta'aak eh⁠saaki'akwaa, ewii naatamawakwaa. Kaawiin wiin miikaasowin niwii aapacihtoohsiin, mihtikwaapiik, pashipa'ikewihkomaanan kaye. Kaawiin kaye mihtatimook, shimaakanihshak kaa⁠pimiwanepa'ikowaatc kaye niwii aapaci'aahsiik. Niin ohsha piko kaaTipencikeyaan kaa⁠oKishemanitoomimiwaatc ninka naatamawaak,” okii'ikoon.
HOS.1.8	Ahpii tahsh Koomaran kaa⁠ishkwaa nooni'aanitc otaanihsan Kaa⁠saaki'aahsiwintc eshinihkaasonitc, kwiiwisenhsan hsa miinawaa kii⁠nihtaawikiwan. 
HOS.1.9	Miihsh Hosiiya o'o kaakii'ikotc kaaTipencikenitc, “Kaawiih opimaatisiimaahsiwakwaa hsa kika ishinihkaanaa a'a kwiiwisenhs. Onsaam aaniihsh pemaatisiwaatc Isriyalak kaawiin nintipenimaahsiik, kaawiin kaye nintoKishemanitoomimikohsiik,” okii'ikoon.
HOS.1.11	Iki hsa pemaatisiwaatc Coota ahkiink wenciiwaatc, Isriyalahkiink kaye wenciiwaatc ta⁠kiiwe wiiciintiwak. Wiinawaa hsa ko oka onenimaawaan peshik ke⁠niikaaniihtamaakowaatc, miihsh miinawaa cini paahtiinowaatc, ci⁠ani minohsewaatc kaye i'imaa otahkiimiwaank. Wiinke hsa ta⁠kihci ishi kiishikan ahpii ishikiishikanohkewaatc, “Kishemanitoowi kihtikewi kiishikan,” kaa'itamowaatc.
HOS.2.1	Miitahsh o'o ke'inatwaa kiicipimaatisiik Isriyal, “Kishemanitoo kaa⁠opimaatisiiminek, Kishemanitoo kaa⁠saaki'inek.”
HOS.2.2	“Niniicaanihsak, kanoonihk kimaamaawaa, kaawiin iitok keyaapi nintowiiwihsiinan, kaawiin kaye awahshime nintoonaapemimikohsii. Kanoonihk ci⁠poonihtootc i'i kaashi pihshikwaatisitc, i'i kaye kaashi pihshikwaacihkwewitc. 
HOS.2.3	Kiishpin tahsh poonihcikehsik, mii hsa 'i ci‑ishi'ak cikikihkonayehsik ci‑ishinaakositc taapishkoo kaakii ishinaakositc eh⁠kiishikaninik kii⁠nihtaawikitc. Ninka ishi'aa kaye ci‑ishinaakositc taapishkoo pikwatahkamikonk, ahki wiinke kaa⁠paahtek, kekoon i'imaa kaashi nihtaawikihsinok. Miihsh keshi kawaapaakwetc ci⁠nipotc iko. 
HOS.2.4	Kaawiin kaye niwiih saaki'imaahsii' oniicaanihsa' aaniihsh pihshikwaacaya'iink inahke kii⁠onci nihtaawikiwa'. 
HOS.2.5	Omaamaawaan aaniihsh kii⁠pihshikwaacihkwewiwan, sesik ekii onci nihtaawikihsikwaa. Miihsh kaa⁠ihkitonitc, ‘Ninka naasihkawaak hsa iki menwenimiwaatc, wiinawaa iitok kaa⁠miishiwaatc miicim ke⁠miiciwak, nipiini kaye. Nimiinikook kaye piisweyiikin, ishiikin, shoominaapo, alip 
HOS.2.6	“Miitahsh o'o waah⁠tootawak kaawiminakashii' ci⁠waahkaa nihtaawikinitc eshi'ayaatc ke⁠kipishkaakotc menikanink ke⁠inentaakosinitc. Wiinke hsa ta⁠ishpikiwa' ci⁠kihkentansik aaniinti waa⁠ishaatc. 
HOS.2.7	Miitahsh keshi piminisha'waatc kaa⁠minwenimikotc, kaawiin itahsh oka atimaahsii', nanaantawaapamaatc kaye, kaawiin hsa oka mihkawaahsii'. Miihsh o'o intawaa ke⁠ihkitotc, ‘Ninka kiiwe naasihkawaa hsa a'a nihtam kaakii onaapemiyaan, nawac iitok ninkii minohsenaapan ahpiihc wiin noonkom kaa⁠ishihseyaan,’ ta⁠ihkito.”
HOS.2.8	“Kaawiin iitok okii kihkentansiin niin kaakii miinak miicim ke⁠miicitc, oshki shoominaapooni kaye, aalip 
HOS.2.9	Miitahsh i'i ke⁠onci otaahpinamowak miicim ahpii kiishikininik, oshki shoominaapooni kaye ahpii kiishaakamihsininik. Niwiih kiiwe otaahpinaan kaye piisweyiikin, ishiikin kaye, kaakii miinakipan ci⁠okikishkikanitc. 
HOS.2.10	Ninka ishi'aa hsa cikikihkonayehsik enaahsamiinitc kaa⁠minwenimikotc, kaawiin tahsh awiyan oka kashkihtoohsiini ci⁠naatamaakotc i'imaa nininciink. 
HOS.2.11	Ninka ishihcikewaan hsa ci⁠poonihsenikin kahkina kaashi nihtaa wiihkwanketc entahsopipoon, kaa⁠nihtaa wiihkwanketc kaye kii⁠oshkakoocininitc tipihkikiisihsoon, kii⁠niishwaahsokiishikaninik kaye, kahkina hsa ko kaa⁠onahtenikin kaashi wiihkwanketc. 
HOS.2.12	Ninka nihshiwanaaci'imaa' hsa shoominaahtikoo', i'i kaye pik tinowaahtikoo' kaa⁠ihkitotc ekii miinikotc kaa⁠minwenimikotc mekwaa kii⁠anohkiihtawaatc. Miitahsh ke⁠tootamowak wiinke ci⁠sakaahkwaanik, aya'aawihsha' tahsh kaye oka kitaani kaa⁠nihtaawikihtootc. 
HOS.2.13	Niwii nana'ahsaa kaye minihk iko tahso kiishik kaa⁠minaahsamawaatc manitoohkaanan Peyal kaa'inimintc. Miihsh kaye kaakiih kikishkawaatc naapininciipisona', waweshi'onan kaye ekiih kikishkank. Miihsh kaa⁠ishi naanooci'aatc kaa⁠minwenimikotc, niin tahsh kaawiin ninkiih papaapisiskenimikohsii,” ihkito kaaTipenciketc.
HOS.2.14	“Inashke hsa pikwatahkamik ninkashi ciihshimaa ci‑ishiwinak, miihsh weti noohkaac keshi kanoonak. 
HOS.2.15	 Miitahsh ci⁠kiiwe miinak kaashi nihtaawiki'aatc shoomina', i'i kaye kaa⁠pahsatinaak kaashi wahsitaawihsenk, ninka ishihtoon ahpenimowin i'imaa ci⁠onciik. Miitahsh ci‑ina'ank nikamon kaakii nihtaa nikamohpan mekwaa kii⁠oshkaatisihpan, taapishkoo kaakii ishi'ayaahpan eh⁠kiishikaninik Iicipahkiink 
HOS.2.16	Miitahsh i'i ahpii kiishikaninik ‘Ninaapem’ ninka'ik, kaawiin wiin ‘nintookimaam’ ninka'ikohsii,” ihkito kaaTipenciketc. 
HOS.2.17	“Kaawiin tahsh ninka pakitinaahsii miinawaa wiihkaa ci⁠wiinaatc eshi wiinsonitc manitoohkaanan Peyal 
HOS.2.18	“I'i tahsh ahpii kiishikahk ninka ahshotamawaak iki kahkina aya'aawihshak mihshawahkamik eyaawaatc, pinehshiinshak kaye kaa⁠papaamihsewaatc, kaye kaa⁠pimootewaatc mihtahkamik ci⁠papaamenimaahsikwaa pemaatisinitc. Ninka ishihcike kaye wiihkaa ci⁠miikaasonaaniwansinok i'imaa ahkiink. Pashipa'ikewihkomaanan, mihtikwaapiik kaye miikaasowi aapacihcikanan kaye niwii otaahpinaanan. Pisaan tahsh nimpimaatisiimak ta⁠papimaatisiwak.”
HOS.2.19	“Isriyalak 
HOS.2.19	Weweni hsa, kwayahk kaye kika wiitikemininim.
HOS.2.19	Kika saaki'ininim, kika koohpaatenimininim kaye.
HOS.2.20	Ninka kanawentaan hsa kaashi ahshotamawinakook, kiinawaa tahsh kika tipenimininim.
HOS.2.20	Miitahsh ci'ishiyek niin eh⁠Tipencikeyaan.
HOS.2.21	I'i hsa ahpii kiishikahk, ninka nahkwehtawaak Isriyalak anami'ehtawiwaatc.
HOS.2.21	Ninka ishihtoon hsa ci⁠kimiwank ahkiink.
HOS.2.22	Pahkweshikan, oshki shoominaapo, pimite tahsh kaye
HOS.2.22	i'imaa ahkiink ta⁠onci nihtaawikinoon.
HOS.2.23	ninka ishi'aak kaye ci⁠minohsewaatc.
HOS.2.23	Ninka waapanta'aak hsa kaakii ishinihkaanintwaa
HOS.2.23	‘Kaa⁠saaki'aahsiwintwaa’ eh⁠saaki'akwaa.
HOS.2.23	Iki hsa kaye kaa⁠ishinihkaanintwaa ‘Kaa⁠opimaatisiimaahsiwakwaa,’
HOS.2.23	mii hsa ke⁠inakwaa, ‘Kiinawaa hsa kitopimaatisiimininim.’
HOS.2.23	Miitahsh ke'ishiwaatc, ‘Kiin hsa ninKishemanitoominaan.’ ”
HOS.3.1	Miitahsh o'o kaaTipenciketc kaa'ishitc, “Maacaan miinawaa awi minwenim a'a kiwiiw kaa⁠pihshikwaacihciketc, kaa⁠minwenimaatc kotak awiyan pehshikwaacihcikenitc. Mii hsa 'i eshinaakwahk ci⁠saaki'atc taapishkoo kaashi saaki'akwaa keyaapi pemaatisiwaatc Isriyalak, aanawiin kotak manitoo' e⁠naasihkawaawaatc eh⁠pakitinamawaawaatc kaye shoomini pahkweshikanenhsa',” ninkii'ik.
HOS.3.2	Miitahsh kaakiih tipa'ikeyaan mitaahshinaanan (15) waapaapihko shooniyaanhs, niishwaahsoohshkimot (7) manoomin ekii ataaweyaan a'a ihkwe. 
HOS.3.3	Miihsh o'o kaa'inak a'a ihkwe, “Mii ohsha 'i iinsan kinwesh ci⁠wiici'ayaamiyan. Kaawiin kaye kika pihshikwaacihkwewihsii, kaawiin kaye kika wiihpemaahsii kotak inini, miihsh keniin ke⁠tootawinaan,” ninkii inaa.
HOS.3.4	Kinwesh ihsa Isriyalak kaawiin ta⁠okihci otookimaamihsiiwak, kaawiin kaye oka ayaawaahsiwaawaan ke⁠niikaanisinitc. Kaawiin kaye ta⁠onci pakitinaahsohsiiwak, kaawiin kaye oka ayaawaahsiwaawaa' kaa‑anami'ewentaakosinitc ahsinii'. Kaawiin kaye ta⁠manitoohkehsiiwak, kaawiin ta⁠mamaantaawi anta kihkencikehsiiwak. 
HOS.3.5	Naanaake hsa tahsh ani ishihsenik mii 'i Isriyalak ci⁠kiiwenotawaawaatc, ci⁠kiiwe antone'waawaatc kaaTipencikenitc oKishemanitoomiwaan kaye okihciokimaamiwaan Tepitoon. Pi⁠naasihkawaawaatc hsa tahsh kaaTipencikenitc ta⁠nininkishkaawak, miihsh kaye ci⁠tepinamowaatc eshi shawencikenitc weti ishkwaac ani kakiishikaninik.
HOS.4.1	Isriyalak 
HOS.4.2	Mii ehta ko eshihcikenaaniwank eh⁠maci kaakiikitonk, eh⁠kiiwanimonaaniwank, e⁠nihsitink, eh⁠kiimootink, e⁠pihshikwaatisink kaye. Nooci ishihcikewin e⁠ani paahtiinatink, e⁠ani ayaanihke nihsitinaaniwank. 
HOS.4.3	Miitahsh kaa⁠onci mawinaaniwank i'imaa ahkiink aaniihsh pemaatisiwaatc i'imaa ahkiink ani nihshiwanaatisiwak. Aya'aawihshak mihshawahkamik eyaawaatc, pinehshiinshak kaye pepaamihsewaatc ishpimink, iki kaye kiikooyak kihcikamiink eyaawaatc kahkina ta⁠nipowak.”
HOS.4.4	“Taka keko awiya ta⁠mamishihtaakosihsii, keko kaye awiyak ta‑anaamenintihsiiwak. Kiinawaa ohsha kaa‑anami'ewikimaawiyek kaa⁠maanaapaminakook. 
HOS.4.5	Entahso kiishik, entahso tipihk kaye e⁠inentaakwahk eh⁠papaapisokehshinek, Kishemanitoon kenootamawaawaatc e⁠wiici'winekwaa. Miihsh kaawii onci nihshiwanaaci'ak kimaamaawaa, Isriyal ahki kaa'itamaan. 
HOS.4.6	E⁠kihkenimihsikwaa ohsha nimpimaatisiimak kaa⁠onci nihshiwanaatisiwaatc. Aaniihsh kiinawaa kitihkitom e⁠kihkenimihsiwek, kitaanawentaam hsa kaye kaa⁠inaahkonikeyaan eh⁠Kishemanitoowiyaan. Miitahsh kaa⁠onci aanaweniminakook anami'ewikimaawiyek, kaa⁠onci aanawenimakwaa tahsh kaye kiniicaanihsiwaak.”
HOS.4.7	“Aanakii ani paahtiinowaatc hsa tahsh anami'ewikimaak, mii hsa 'i aanciko anishi kaanci macitootawiyek. I'i hsa kaashi kihtentaakosiyekipan niwiih kwehkinaan meshkwac tahsh kika akatentaakosim. 
HOS.4.8	Kaashi maci'ishiwepisiwaatc nimpimaatisiimak mii 'imaa wenci wenootisiyek, miihsh kaa⁠onci antawenimekwaa aanciko ci⁠ani maci'ishihcikewaatc. 
HOS.4.9	Miitahsh peshikwan kekiinawaa keshi nana'ahsinakook keshi nana'ahsakwaa pemaatisiwaatc. Miihsh kahkina kaawii onci nana'ahsinakook ci⁠tipa'amek aaniin eshi maci'ishiwepisiyek. 
HOS.4.10	Aana tahsh ontancikeyek pakitinaahsowinink, shaakooc hsa kika noonteskatem. Aana tahsh pihshikwaacihcikeyek, kaawiin tahsh kika ani paahtiinohsiim, aaniihsh kikii nakanaawaa kiKishemanitoomiwaa pahkaan manitook eh⁠piminisha'wekwaa.”
HOS.4.11	Miihsh ehkitotc kaaTipenciketc, “Mii hsa 'i kaa⁠onci onihsitohtamaawinihsikwaa onsaam e⁠ishiihkamowaatc pihshikwaacihcikewin, kehte shoominaapooni, oshki shoominaapooni kaye. 
HOS.4.12	Mihtiko manitoohkaana' hsa kekoonini okakwecimaawaa', miihsh kaye mihtikoni iinsan eshi nahkwehtaakowaatc. Miihsh eshi nakashiwaatc pihshikwaacihkwenk e⁠inentaakosiwaatc kwayahk eh⁠tootawaahsikwaa oKishemanitoomiwaan. 
HOS.4.13	Weti hsa kihci waciiwatinaahkaank ishi nihtaa pakitinaahsowak, weti kaye eshi wawakitatinaanik ishi nihtaa minaahsikewak eshi mino akawaahtehkisonitc o'o ohk tinowaahtikoo' 
HOS.4.13	“Mii hsa tahsh i'i kitaanihsiwaak kaa‑ani onci pihshikwaacihkwewiwaatc kihshimihsiwaak kaye kaa‑ani onci wiihpemaawaatc kotak ininiwa'. 
HOS.4.14	Kaawiin itahsh niwii nana'ahsaahsiik kitaanihsiwaak kii⁠ani pihshikwaacihkwewiwaatc, kihshimihsiwaak kaye kii⁠ani onci wiiciiwaawaatc kotak ininiwa', onsaam aaniihsh kaa⁠ininiiwiyek kekiinawaa kinaasihkawaawaak pihshikwaacihkwewak, kiwiici pakitinaahsoomaawaak kaye pihshikwaacihkwewak eyaawaatc kihci anami'ewikamikonk. Pemaatisiwaatc hsa kaa⁠onihsitohtamowinihsikwaa ta⁠nihshiwanaatisiwak!”
HOS.4.15	“Aana hsa ko pihshikwaacihcikeyek Isriyal ahkiink wenciiyek, taka kaawiin i'i peshikwan Coota ahkiink wenciiwaatc ta⁠ishihcikehsiiwak. Keko ishaahkek Kilkal 
HOS.4.16	Isriyalak hsa mii 'i enentaakosiwaatc taapishkoo kaa⁠eshaawaatisihsik pishihkiinhs, aaniin itahsh inaa keshi ahshamakwaapan eshi mashkohsiihkaanik taapishkoo kaa⁠tootawintc maanahcaanihshenhs? 
HOS.4.17	Isriyalak hsa ishi akwiiwak manitoohkewinink, keko tahsh papaamenimaahkekwaanik. 
HOS.4.18	Mihsawaa ko kii⁠caakihsewaatc kaa⁠minihkwaatamowaatc, mii 'i kaawiin ciwiih poonihtoowaatc opihshikwaacihcikewiniwaan; nawac e⁠antawentamowaatc ci⁠akatentaakosiwaatc ahpiihc wiin ci⁠kihtenimintwaapan. 
HOS.4.19	Shipicicoohshink hsa tahsh tashi maacii wepaahshiwak. I'i nahke kaashi nihtaa pakitinaahsowaatc, mii 'imaa ke⁠onci akatentaakosiwaatc.”
HOS.5.1	“Kiinawaa enami'ewikimaawiyek, pisintamok o'o! Pisintamok kekiinawaa Isriyalak! Pisintamok kekiinawaa kihciokimaank wenci tipentaakosiyek! Kiinawaa ohsha 'o kaa⁠inaahkonikooyek. Mii iitok enentaakosiyek taapishkoo nakwaakan Mispa 
HOS.5.2	Sheshiipihtamowaatc hsa wiinke kihci nihshiwewak, kahkina tahsh iko ninka nana'ahsaak. 
HOS.5.3	Misiwe ohsha piko nintishi kihkenimaak eshi'ayaawaatc Iihpariyam 
HOS.5.4	Otishihcikewiniwaan ohsha kaa⁠ontamii'ikowaatc wenci kiiwenotawaahsikwaa oKishemanitoomiwaan, pihshikwaaci'inentamowin eyaanik ote'iwaank miihsh wenci ihkitohsikwaa e⁠kihkenimaawaatc kaaTipencikenitc. 
HOS.5.5	I'iweni ohsha kaashi kihci inenintisowaatc Isriyalak kaa⁠mamishi'ikowaatc. Miihsh Isriyalihkaank wenciiwaatc, Iihpariyam kaye wenciiwaatc mii 'imaa macitootamowinink eshi pisokehshinowaatc. Miihsh kaye imaa Coota ahkiink 
HOS.5.6	Ahpii hsa ishiwinaawaatc maaciinaawaatc omaanahcaanihshimiwaa', opishihkiimiwaa' kaye ewii anta pakitinaahsoohtamawaawaatc kaaTipencikenitc, kaawiin itahsh oka mihkawaahsiwaawaan. Aasha iitok okii nakanikowaan. 
HOS.5.7	Kaawiin hsa tepwe kwayahk otootawaahsiwaawaan kaaTipencikenitc, e⁠nihtaawiki'aawaatc kotak pikwatooshaana'. Miihsh aasha kekaa ci⁠nihshiwanaaci'intwaa, otahkiimiwaan kaye ahpii kii⁠nihtaa wiihkwantinaaniwank kii⁠oshkakoocininitc tipihkikiisihsoon.
HOS.5.8	Pootaatamok miikaasowi pootaacikan i'imaa Kiipiya 
HOS.5.9	Miihsh Iihpariyam ci⁠nihshiwanaacihcikaatek ahpii ishi kiishikaninik ci⁠nana'ahsakwaa, miiwak iitok iki eyaawaatc mekwe Isriyalahkiink. Nintepwe hsa 'iwe kaa⁠ihkitoyaan!
HOS.5.10	Iki hsa kaa⁠niikaanisiwaatc Coota ahkiink wenciiwaatc, mii hsa 'i eshinaakosiwaatc taapishkoo kaa⁠shooshkonaawaatc kihkinawaataapihkinikana'. Miiwak hsa iki ke⁠siikinamawakwaa ninishkaatisiwin taapishkoo kaapi nihkipiik. 
HOS.5.11	Iihpariyam wenciiwaatc hsa wiinke wehsaani'aawak, ekii mahkamintwaa otahkiimiwaa wiinawaa kekiih tipinawewisiwaahpan, aaniihsh mooshak otahpenimonotawaawaa' i'i kekoon ke⁠miinikohsikwaa. 
HOS.5.12	Miitahsh ci⁠nihshiwanaaci'akwaa Iihpariyam wenciiwaatc, iki kaye Coota ahkiink wenciiwaatc.
HOS.5.13	Ahpii Iihpariyam wenciiwaatc e⁠waapantamowaatc otaahkosiwiniwaan, iki kaye Coota ahkiink wenciiwaatc e⁠waapantamowaatc eshi maahki'intwaa, mii hsa 'i iki Iihpariyam wenciiwaatc kaakii anta waapamaawaatc Ahsiiriya 
HOS.5.14	Mihshipishiwink hsa ninka inentaakosiwaan ci⁠miikaanakwaa Iihpariyam wenciiwaatc, Coota ahkiink kaye wenciiwaatc. Wiinke hsa ninka piihsipinaak miihsh keshi nakanakwaa. Ahpii tahsh maaciinakwaa kaawiin hsa awiyan ta‑ayaahsiiwan ke⁠naatamaakowaatc.
HOS.5.15	Miitahsh keshi nakanakwaa nimpimaatisiimak, piinihsh ci‑ihkitowaatc ekii macitootamowaatc, kakwe mihkawiwaatc kaye. Ahpii ohsha kii⁠onci te kakwaatakihtoowaatc omacitootamowiniwaank onci mii 'i weweni ci⁠nanaantone'owaatc.
HOS.6.1	Miitahsh o'o pemaatisiwaatc ehkitowaatc, “Taka kiiwe naasihkawaataa kaaTipenciketc! Wiin iitok kaa⁠wiihsakentamo'inank, miihsh ci⁠antawi'inank, wiin kaye kaa⁠maahki'inank, miihsh ci⁠siitoohpininank! 
HOS.6.2	Niishokiishik tahsh ishihsenik mii 'i ci⁠kiiwe pimaatisii'inank; nihsokiishik tahsh ishihsenik mii 'i ci⁠kiiwe onahsinank. Miitahsh i'i ci⁠pimaatisiwank enaahsamiitc. 
HOS.6.3	Taka hsa ihkitotaa e⁠kihkenimank kaaTipenciketc; maano kaye kakwe kihkenimaataa. Kehcinaac hsa kaashi moohka'ank kiisihs, mii maawiin i'i nahke keshi naasihkawinank. Kaashi kimiwank hsa kii⁠siikwank, mii maawiin i'i nahke kehcinaac kaaTipenciketc keshi naasihkawinank.”
HOS.6.4	O'o tahsh kaaTipenciketc ihkito, “Iihpariyam wenciiyek, kiinawaa kaye Coota wenciiyek, aaniin tahsh ke⁠tootawinakook? Taapishkoo hsa kaa⁠paashkineyaak kii⁠kishepaawakahk, kaa⁠shahki'ayaak kaye kii⁠kishepaawakahk kinwesh kaa‑ayaamakahsinok, mii hsa 'i enentaakwahk kisaaki'iwewiniwaa. 
HOS.6.5	Mii ohsha 'i kaa⁠onci ishinisha'wakwaa kaa⁠kanootamawiwaatc eshi'ayaayek eh⁠pimiwitoowaatc nintipaacimowin e⁠wiintamawinekwaa kaawii ishi kwetahto tipaahkonininakook, kaawii ishi nihshiwanaaci'ininakook kaye. I'i hsa kaa‑antawentamawinaan wiinke pehtenaakwan. 
HOS.6.6	 Kikishewaatisiwiniwaa ohsha kaa‑antawentamaan kaawiin wiin kaa⁠pakitinaahsoohtamawiyek. Nawac iitok nintaa minwentaan pemaatisiwaatc ci⁠kihkenimiwaahpan ahpiihc wiin ci⁠pakitinaahsoohtamawiwaahpan.”
HOS.6.7	“Taapishkoo Aatam 
HOS.6.8	I'imaa hsa Kiliyat 
HOS.6.9	Anami'ewikimaak hsa mii 'i eshihcikewaatc taapishkoo kaa‑ayohkwiinowaatc okimoocishkak kaa‑ahkamawaawaatc awiyan. Kaawiin hsa shaakwenimohsiiwak i'imaa ehtashi nihshiwewaatc miihkanaank enamoninik weti Shiihkam 
HOS.6.10	Niwaapantaan hsa kekoon e⁠kihci kakwaanihsakentaakwahk eshi'ayaawaatc Isriyalak; tepwe hsa eyaamakan pihshikwaacihcikewin i'imaa Iihpariyam 
HOS.6.11	“Kekiinawaa hsa Coota ahkiink eyaayek, ninkii onahtoon ohsha ahpii kekiinawaa waa⁠nana'ahsininakook kitishihcikewiniwaan onci.”
HOS.7.1	“Ahpii hsa ewii antawi'akwaa Isriyalak kaye ewii minohse'akwaa, mii hsa 'i eshi mohshenaakwaninikin Iihpariyam 
HOS.7.2	Kaawiin hsa kanake ci⁠naanaakatawentamowaatc e⁠maamihkawiwak kahkina omaci'ishiwepisiwiniwaan. I'i hsa eshi maci'ishiwepisiwaatc wiinke owaahkaashkaakonaawaa, mooshak iko e⁠waapantamowak.”
HOS.7.3	Mii ehkitotc kaaTipenciketc, “Eshi maci'ishiwepisiwaatc hsa otoonci ciihki'aawaa' kihciokimaa', eshi kiiwanimowaatc otoonci minwaapamikowaa' wekimaawentaakosinitc. 
HOS.7.4	Kahkina hsa ko pihshikwaacihcikewak! Kaashi shiinkencikewaatc hsa mii 'i enentaakwaninik taapishkoo ishkote kaashi piskanek eshi piintaapihka'ikenk mahshi ciipaahkwewinini kaa⁠na'aahkishenkwaatensik. Paanimaa iitok kii⁠ompihshink pahkweshikan mii 'i payesh e⁠na'aahkishenkwaatek i'i ishkote. 
HOS.7.5	Ahpii hsa kii‑ishi kiishikaninik ci⁠wiihkwantiiwahkamikisinitc kihciokimaan, mii hsa 'i eshi mina'aawaatc, i'i kaye wekimaawentaakosinitc ci⁠minihkwenitc shoominaapooni. Miihsh eshi wiiciiwikowaatc i'i kaashi maanencikewaatc. 
HOS.7.6	Ote'iwaan hsa taapishkoo kaashi piintaapihka'ikenk inentaakwanini e⁠onentamowaatc wa⁠ishihcikewaatc kapetipihk e⁠mihci noohsosowaatc e⁠nishkaatisiwaatc. Eh⁠kishepaawakaninik itahsh mii 'i eshi kihci piskaneyentaakwaninikin.”
HOS.7.7	“Kahkina hsa ko aahkokitaasowak taapishkoo kaashi kishitek kaashi piintaapihka'ikenk, miihsh eshi nihsaawaatc kaa⁠niikaaniihtamaakowaatc. Kahkina hsa ko onihsaawaa'. Kaawiin itahsh awiya ninkanoonikohsii cikii naatamawakwaapan,” ihkito kaaTipenciketc.
HOS.7.8	KaaTipenciketc ihkito, “Iki hsa Iihpariyam wenciiwaatc owiiciiwaawaa' pehkaanwewaanakisinitc pemaatisinitc; mii hsa eshinaakosiwaatc taapishkoo aapihta ehta kaa⁠kiishisotc pahkweshikanihkaan. 
HOS.7.9	Kaawiin hsa okihkentansiinaawaa eh⁠caakii'ikowaatc i'i pehkaanwewaanakisinitc. Kaawiin hsa kinwesh tani kakiishikahsinini, e⁠kihkentansikwaa minihk ke⁠ani pimaatisiwaatc. 
HOS.7.10	Isriyalak hsa eshi kihci inenintisowaatc omamishi'ikonaawaa, shaakooc itahsh kaawiin owiih kiiwenotawaahsiwaawaan kaaTipencikenitc oKishemanitoomiwaan, kaawiin kaye ciwi nanaantone'waawaatc. 
HOS.7.11	Miitahsh Iihpariyam wenciiwaatc eni inentaakosiwaatc taapishkoo omiimiihsink kekiipaatisinitc, wenaanaakatawentamowinihsinik Iicipahkiink ayaanitc e⁠antomaawaatc. Miihsh kaye Ahsiiriya 
HOS.7.12	Ani maacaawaatc itahsh, ninka tashwekiikipinimaan ahsapiin, ci⁠pinipinakwaa kaa⁠tootawimintc pinehshiinsha' ishpimink eyaanitc. Ninka nana'ahsaak hsa eshi maci'ishiwepisiwaatc onci.”
HOS.7.13	“Etata hsa ta⁠koohpaasinaakosiwak, onsaam aaniihsh ninkii nakanikook! Mii 'iwe ke⁠onci nihshiwanaatisiwaatc e⁠shashiipihtamowaatc. Ninkii antawentaanaapan hsa cikiih pimaaci'akwaapan, wiinawaa tahsh noociko ninkii inaacimikook. 
HOS.7.14	Kaawiin hsa tepwe weweni ote'iwaank nintoonci anami'ehtaakohsiik. Miitahsh wiin eshihcikewaatc eh⁠kawipani'owaatc onipewiniwaank e⁠mawihkaasowaatc kaa⁠ishihcikenitc kehkenimaahsinik Kishemanitoon. Ahpii kii⁠anami'aawaatc eh⁠kakwetwewaatc ci⁠miinintwaa pahkweshikaniminan, shoominaapooni kaye, mii hsa eshi maamaacitisowaatc, wiinke eshashiipihtawiwaatc. 
HOS.7.15	Niin itahsh aanakiih kihkino'amawakwaapan, ekii mashkawisii'akwaapan kaye, miihsh shaakooc eshi onentamowaatc macikekoon ewiih tootawiwaatc. 
HOS.7.16	Kaawiin hsa okwehkiinotawaahsiwaawaan Maawac Eshpentaakosinitc, mii hsa eshinaakosiwaatc taapishkoo kaa⁠waakashkaahkosinitc mihtikwaapiin. Kaa⁠niikaaniihtamaakowaatc hsa ta⁠nihsaawa' onsaam aaniihsh noociko inaahpinewitamoo'. Miitahsh ci⁠paahpinotaakowaatc Iicipahkiink wenciinitc.”
HOS.8.1	Miihsh o'o kaaTipenciketc ehkitotc, “Pootaatamok pootaacikan! Kaa⁠shiinkenimiwewaatc hsa ishaawak Isriyal ahkiink mikisiink e⁠inentaakosiwaatc. Nimpimaatisiimak ohsha okiih piikonaanaawaa kaakii oshihtamawakwaapan nintahshotamaakewin, oshashiipihtaanaawaa kaye eshihsininik nintoonahshowewin. 
HOS.8.2	Mii hsa 'i eshi shaakowaashiwaatc e'ishiwaatc, ‘NinKishemanitoominaan, niinawint iitok Isriyalak kikihkenimikoo!’ 
HOS.8.3	Wenishihshininik itahsh mii 'i eshi aanawentamowaatc, miihsh ke⁠onci piminisha'okowaatc kaa⁠shiinkenimikowaatc.”
HOS.8.4	“Inashke kii⁠onahsaawaatc ke⁠kihciokimaawinitc, kii⁠onenimaawaatc ke⁠niikaaniihtamaakowaatc kaawiin ninkii wiintamaakohsiik. Wiinawaa piko 'i kii‑ishihcikewak. Wiinawaa piko otowaapaapihko shooniyaa waapihkomiwaan, otosaawi shooniyaa waapihkomiwaan kaye otaapaci'aawaan e⁠oshihtamaasowaatc manitoohkaana', miihsh i'i ke⁠nihshiwanaaci'ikowaatc. 
HOS.8.5	Kiinawaa Sameriya 
HOS.8.6	Isriyali piiwaapihkohkewinini iitok okii oshi'aan ini pishihkiinhsi manitoon. Kaawiin itahsh ci⁠manitoowinitc. A'a hsa tahsh pishihkiinhsi manitoo eyaatc Sameriya ahkiink ta⁠pikishkihshin. 
HOS.8.7	Nootin hsa okihtikaataanaawaa, miihsh pishipicicoohshan eshi ontinaawaatc. Pahkweshikanaahtik ta⁠nihtaawikin, kaawiin itahsh pahkweshikanimin i'imaa ta⁠onci nihtaawikihsii ke⁠onciitc pahkweshikan. Mihsawaa hsa aana nihtaawikinkipanen ini pahkweshikaniminan, meyakisiwaatc ohsha ehta i'imaa ta⁠ontancikewak. 
HOS.8.8	Isriyalak hsa mii 'i eni ishi'ayaawaatc taapishkoo kotak pemaatisinitc eshi'ayaanitc. Miihsh kekoon kaa⁠onci inentaakosihsikwaa taapishkoo waapikanahkihk kaa⁠piikohsetc. 
HOS.8.9	Taapishkoo iitok maanshimihtatim kaa⁠shashiipihtank inentaakosiwak e⁠naacipa'iwaanaawaatc Ahsiiriya 
HOS.8.10	Aana eh⁠tipa'amawaawaatc pehkaanwewaanakisinitc pemaatisinitc, mii hsa piko 'i keshi maawantoonakwaa ci⁠nana'ahsakwaa. Wiipa tahsh ta⁠wiihsakentamook ahpii wehsaani'ikowaatc meshkawentaakosinitc kihciokimaan.”
HOS.8.11	“Iihpariyam wenciiwaatc hsa otaana oshihtoonaawaan kaashi pakitinaahsonk tino ke⁠onci poonencikaatenikin macitootamowinan, mii hsa 'i aanciihke enishi paahtiinatininik ke⁠onci macitootamowaatc. 
HOS.8.12	Mihsawaa hsa niipiwa' ishipii'amawakwaa oshipii'amowak nintinaahkonikewinan, mii hsa 'i keshi mayakentamowaahpan. 
HOS.8.13	Kii⁠pakitinaahsoohtamawiwaatc itahsh, mii 'i wiinawaa eshi miiciwaatc i'i wiiyaahsini. Niin hsa tahsh kaaTipencikewak kaawiin niminwaapamaahsiik. Miitahsh noonkom ci⁠maamihkawiwak omacitootamowiniwaan ci⁠nana'ahsakwaa; Iicipahkiink 
HOS.8.14	“Isriyalak hsa owaniihkenotawaawaan kaakii oshi'ikowaatc, miihsh eshi oshihtoowaatc okimaawikamikoon. Pemaatisiwaatc hsa tahsh wenciiwaatc Coota ahkiink otooshihtoonaawaan niipiwa' kaa⁠soonkaninikin ootenawan. Ninka ishinisha'amowaan itahsh ishkoteni ci⁠ankwaahkitenikin otookimaawikamikowaan, kaa⁠soonkaninikin kaye otootenaamiwaan.”
HOS.9.1	Isriyalak, taka mii 'i ishi poonihcikek kaashi nihtaa wiihkwantiiwahkamikisiyek e⁠ishihcikeyek eshihcikewaatc kehkenimaahsikwaa Kishemanitoon. Kaawiin iitok tepwe weweni kitootawaahsiwaawaa kaaTipenciketc e⁠nakanek. Mii hsa 'i misiwe ahkiink eh⁠pihshikwaacihcikeyek e⁠ishi pakitinintisoyek eshi'ayaatc manitoohkaan Peyal enintc, eh⁠saaki'imek kaye pahkweshikanan kaa⁠inentamek iinsan eh⁠tipa'amawinek. 
HOS.9.2	Aahpici tahsh wiipa ta⁠ishihse mii aasha ci⁠noontehsewaatc pahkweshikanan, aalip pimiteni 
HOS.9.3	Kaawiin hsa ta‑ayaahsiiwak i'imaa ahkiink kaashi tipentaminitc kaaTipencikenitc. Iicipahkiink hsa tashi kiiwewinaawak. Weti hsa Ahsiiriya 
HOS.9.4	Weti hsa eshi'ayaawaatc pahkaan ahkiink kaawiin oka siikinamawaahsiwaawaan shoominaapooni kaaTipencikenitc ci⁠pakitinamawaawaatc; kaawiin hsa oka minwentamo'aahsiwaawaan keshi pakitinaahsoohtamawaawaatc. Ini tino pakitinaahsowinan ta⁠inwaatewan taapishkoo pahkweshikan kaa‑amwaakaniwitc kii⁠na'inikaaniwank kahkina hsa ke⁠amwaanitc pahkweshikanan oka wiinentaakoshkaakoni. Mii hsa ehta ko ke⁠inwaatamowaatc i'i miicim wiinawaa piko ci⁠onci tewiihsiniwaatc, kaawiin wiin ta⁠inwaasohsiiwan ci⁠pakitinikaniwinitc kaaTipenciketc okihci anami'ewikamikonk. 
HOS.9.5	Aaniin itahsh inaa ke⁠ishihcikeyek ahpii ishi kiishikahk kaa⁠nihtaa wiihkwantiiwahkamikisiyek kaa⁠kihtenimintc kaaTipenciketc? 
HOS.9.6	Mihsawaa hsa shaapwiihkantamowaatc nihshiwanaaci'ikoowin, Iicipahkiink kaa⁠onciinitc hsa oka ohkonikowaa'. I'imaa hsa tahsh Mempihs 
HOS.9.8	Niin kaa⁠kanootamawak Kishemanitoo ninkiih piicinisha'ok eshi'ayaanitc opimaatisiima' ci⁠ayaankwaamimimak. Shaakooc itahsh misiwe eh⁠kakwe nakwaanikoyaan kaa⁠papaa ishaayaan, eshi shiinkeniminitc kaye i'imaa Kishemanitoo okihci anami'ewikamikonk. 
HOS.9.9	 Wiinke hsa kii⁠kihci kontaawishkaawak maci'ishiwepisiwinink e⁠ishi'ayaawaatc kaakii ishi maci'ishiwepisinaaniwaninikopanen ahpii mekwaa Kiipiya 
HOS.9.11	Miitahsh Isriyalak eshi kihci inentaakosiwaahpan ci⁠nakanikowaatc taapishkoo pinehshiinsh kaa⁠maacihsetc. Kaawiin awiyan oka nihtaawiki'aahsiwaawaan, ihkwewak kaye kaawiin ta⁠kikishkawaawahsohsiiwak, kaawiin kaye awiya ta⁠oniicaanihsihsii. 
HOS.9.12	Mihsawaa hsa ko aana ompiki'aawaatc apinoonciisha', ninka otaahpinimaa' ohsha, kaawiin kanake peshik ta⁠pimaatisihsiiwan. Wiinke hsa ta⁠kihci ishiwepisiwak ahpii nakanakwaa.”
HOS.9.13	Tepencikeyan, niwaapamaak hsa Iihpariyam 
HOS.9.14	Kiin Tepencikeyan, aaniin itahsh inaa ke'ininaampaan ci⁠tootawatwaa oko pemaatisiwaatc? Mii hsa 'owe eninaan, “Tootaw ihkwewak ci⁠saakitaahpinenitc oniicaanihsiwaa', kaye tahsh ci⁠kashkihtoohsikwaa ci⁠nooni'aawahsowaatc.”
HOS.9.15	Mii ehkitotc kaaTipenciketc, “Mii hsa 'i kaa⁠onci shiinkenimakwaa onsaam eh⁠kihci macitootamowaatc weti Kilkal 
HOS.9.16	Miihsh eshinaakosiwaatc taapishkoo kekoon kaa⁠saakikihk ociipihkoon kaa⁠paahtenikin, kaawiin itahsh miinan i'imaa ta⁠onci nihtaawikihsinoonan. Kaawiin oka ayaawaahsiwaawaa' apinoonciisha'. Mihsawaa hsa aana ayaawaawaatc, ninka nihsimaa' apinoonciisha' kaa⁠shawenimaawaatc,” ihkito kaaTipenciketc.
HOS.9.17	Miihsh Hosiiya ehkitotc, “NinKishemanitoom hsa tahsh oka aanawenimaa', onsaam aaniihsh kaawiin ona'ihtaakohsii'. Miitahsh ci⁠papaami ayaanitc misiwe eshi ayayaanitc entahswewaanakisinitc pemaatisinitc.”
HOS.10.1	Pemaatisiwaatc Isriyalak hsa inentaakosiwak taapishkoo shoominaahtikonk kaa⁠mooshkinekoocininitc shoomina'. Ekii ani minohsewaatc, mii 'i aanciko kaa‑ani ishi oshihtoowaatc keshi pakitinaahsowintc. Otahkiimiwaan kaye ekii ani onishihshininikin, mii 'i kaa‑ani ishi waweshi'aawaatc petahkisonitc enami'ewenimaawaatc ahsinii'. 
HOS.10.2	Ote'iwaank hsa wiinke ishi kakayenisiwak, miihsh eshinaakwaninik e⁠onci kakwaatakentamowaatc omacitootamowiniwaan onci. KaaTipencikenitc hsa oka piikopitooni kaakii oshihtoowaatc eshi pakitinaahsowintc, i'i kaye petahkisonitc enami'ewenimaawaatc ahsinii'.
HOS.10.3	Miitahsh o'o pemaatisiwaatc ke⁠ihkitowaatc, “E⁠kihtenimaahsiwank ohsha Kishemanitoo kaa⁠onci ayaawaahsiwank kihciokimaa. Aaniin itahsh inaa mihsawaa ke⁠ishihcike'inankipan mihsawaa aana ayaawankitipan?” ta⁠ihkitowak. 
HOS.10.4	Ishi anihshaa hsa ishi kakitowak, anihshaa kekoon e⁠ahpi wiintamowaatc, ishi anihshaa kaye e⁠oshihtoowaatc ahshotamaatiwinan. Miitahsh eshi tipaahkonitinaaniwank e⁠ani inentaakwak taapishkoo pihcipowi kekoon kaa⁠nihtaawikihk kaashi pahsaanihkepicikaatek kihtikewahkamik.
HOS.10.5	Pemaatisiwaatc hsa eyaawaatc Sameriya 
HOS.10.6	Weti Ahsiiriya 
HOS.10.7	Sameriya eyaawaatc, otookimaamiwaan kaye hsa ta⁠maaciiyaapoosowak taapishkoo mihtikoonhs kaa⁠pimaapootek nipiink. 
HOS.10.8	 Kaashi ayishpatinaanik kaa⁠nihtaa tashi anami'ehtawaawaatc omanitoomiwaa' hsa Epan 
HOS.10.10	Niin hsa piko ninka anta nakishkawaak ci⁠nana'ahsakwaa meci'ishiwepisiwaatc pemaatisiwaatc. Kaa⁠pepahkaanwewaanakisinitc hsa pemaatisinitc ta⁠ohkwiino'itiwa' ci⁠miikaanikowaatc, miihsh i'i ci⁠nana'ahsintwaa onci kaashi kihci macitootamowaatc.”
HOS.10.11	“Iihpariyam hsa mii 'i enentaakositc taapishkoo pishihkiinhs kaa⁠nihtaa shikoshkawaatc pahkweshikaniminan. Miihsh keshi pihtapihkane'ak ohkwekanink ci⁠kihci anohkii'ak. Coota ahkiink hsa wenciiwaatc ta⁠otaapiiwak piikwahkamikipicikan. Isriyal ahkiink hsa tahsh wenciiwaatc ta⁠pipiikwahkamikipicikewak. 
HOS.10.12	 Miihsh kaa'inakwaa, ‘Piikwahkamikipitook hsa tahsh oshki ahki ci⁠kihtikaatamek kwayahkwaatisiwin, ci⁠moona'amek itahsh kaa⁠poonihsehsinok saaki'iwewin. Mii ohsha 'i aasha e⁠ocihcihsenik ci⁠kakwe mihkawekipan kaaTipenciketc piinihsh cipi takohshink cipi siikinamawinek okwayahkwaatisiwin.’ 
HOS.10.13	Tekwac itahsh kikii kihtikaataam maci'ishiwepisiwin, miihsh kaakii moona'amek macikekoon, ekii miiciyek kaye maci kihtikaanan kaa⁠onci nihtaawikihkin kaashi kakiiwanimoyek.”
HOS.10.13	“Onsaam aaniihsh kitahpiihciiwiniwaa kitahpenimonotaam, iki kaye kaa⁠paahtiinowaatc kishimaakanihshiimiwaak. 
HOS.10.14	Miitahsh ci⁠miikaanintwaa kipimaatisiimak ci⁠nihshiwanaacihcikaatekin kaye kitahpa'iwewikamikowaan. Mii hsa 'i ke⁠toocikaatekin taapishkoo kihciokimaa Shaalman 
HOS.10.15	Mii hsa 'iwe ke⁠tootaakooyek kiinawaa eyaayek Pehtal 
HOS.11.1	“Isriyal 
HOS.11.1	Iicipahkiink kii⁠ayaatc ninkosihsink ninkii ishinihkaanaa kii⁠saakici antomakipan.
HOS.11.2	Aanciko tahsh aanakii antomak Isriyal mii 'i aanciihke waahsa kaa⁠ishi nakashitc.
HOS.11.2	Manitoohkaana' Peyal 
HOS.11.2	oshihcikana' kaye ekii minaahsamawaatc.
HOS.11.3	Niin iitok kaakii kihkino'amawakwaa Isriyalak ci⁠pimohsewaatc apinoonciishink kii‑inentaakosiwaahpan,
HOS.11.3	niin kaye kaakiih tahkonakwaa ninihkiink;
HOS.11.3	kaawiin tahsh ninkii kihkenimikohsiik niin ekii antawi'akwaa.
HOS.11.4	Ninkii naaci wiihkopinaak hsa ekii aapacihtooyaan minotootaakewin, saaki'iwewin kaye.
HOS.11.4	Niin tahsh kaye kaakii otaahpinamowak kaakiih pimiwanewaatc ohkwekaniwaank,
HOS.11.4	ninkiih pihskiciihtaa kaye ekii ahshamakwaa.”
HOS.11.5	“Kaawiin itahsh inentansiiwak cikiih pikiiwe naasihkawiwaahpan, Iicipahkiink 
HOS.11.6	Miitahsh ci⁠miikaatinaaniwaninik kaashi ayootenaamiwaatc, otootenaawi kihci ishkwaantemiwaan ci⁠nihshiwanaacihcikaatenikin. Ninka kipihtinamowaan hsa kaye kaa⁠inentamowaatc wa‑ani ishihcikewaatc. 
HOS.11.7	Nimpimaatisiimak hsa ishi wiihkoshkaawak ewii nakashiwaatc. Mihsawaa tahsh iko kanoonaawaatc Maawac Eshpentaakosinitc, kaawiin tahsh aapiinciko oka kihci inenimikohsiiwaan.”
HOS.11.8	aaniin tahsh ke⁠onci pakitenimininakookipan?
HOS.11.8	Isriyalak, aaniin itahsh pisaan keshi wepininakookipan?
HOS.11.8	Mii na 'i peshikwan ke⁠tootawinakook
HOS.11.8	kaakii ishi nihshiwanaacihtooyaan ootena Aatma eshinihkaatekipan?
HOS.11.8	Mii na 'i kaye ke⁠tootawinakook
HOS.11.8	kaakiih tootamaampaan ootena Siipooim?
HOS.11.8	Ninte'ink hsa kaawiin nintoonci inentansii i'i ci‑ishihcikeyaan,
HOS.11.8	onsaam aaniihsh kimashkawi saaki'ininim.
HOS.11.9	Kaawiin hsa kiwii nana'ahsinihsinooninim nishkaatisiyaan,
HOS.11.9	kaawiin kaye niwii nihshiwanaaci'aahsiik Isriyalak miinawaa.
HOS.11.9	Niin iitok ninKishemanitoow, kaawiin wiin nintininiiwihsii,
HOS.11.9	niin kaa⁠kohtaanentaakosiyaan nintayaa eshi'ayaayek,
HOS.11.9	kaawiin miinawaa kika pi naasihkawihsinooninim nishkaatisiyaan.”
HOS.11.10	Miihsh ehkitotc kaaTipenciketc, “Miitahsh ci⁠piminisha'owaatc ahpii mihshipishiink inihtaakosiwak. Ahpii noontaakosiwak mii hsa 'i nimpimaatisiimak cipi naasihkawiwaatc ci⁠nininkaanimisiwaatc, ninkaapii'anonk inahke cipi onciiwaatc. 
HOS.11.11	Pinehshiinshink hsa ta⁠inentaakosiwak Iicipahkiink ci⁠pionci takohshinowaatc ci⁠nininkaanimisiwaatc. Taapishkoo kaye omiimiihsiink ta⁠inentaakosiwak Ahsiiriya ahkiink pi⁠onci takohshinowaatc. Ninka oshi kapehshi'aak hsa tahsh otaawiniwaank,” mii 'i ehkitoyaan kaaTipencikeyaan.
HOS.11.12	Misiwe hsa waahkaaya'ii eshi'ayaawak ayaaniwan okiiwanimowiniwaan Iihpariyam wenciiwaatc. Isriyalak kaye eshi wayeshihtaakosiwaatc misiwe waahkaaya'ii tanentaakwaniniwan. Iki hsa kaye Coota ahkiink wenciiwaatc keyaapi oshashiipihtawaawaan Kishemanitoon, kaa⁠tepweyentaakosinitc kwehtaanentaakosinitc.
HOS.12.1	Iihpariyam wenciiwaatc hsa mii 'i eshinaakosiwaatc taapishkoo eh⁠piminisha'amowaatc nootin. Eh⁠piminisha'amowaatc waapani nootin kapekiishik, miihsh eshi paahtiinahtoowaatc eshi kiiwanimowaatc, eshi ompwehkamikisiwaatc kaye. Mii 'i enaawaatc Ahsiiriya 
HOS.12.2	KaaTipenciketc ohsha otayaan kekoon eshi anaamimaatc Coota ahkiink wenciinitc, owii nana'ahsaan kaye Cekapoon 
HOS.12.3	 Mekwaa iitok Cekap kii⁠piinsokopanen omaamaan omihsataaniink, okiih sakitoontanenaan iitok wiicihkiweyan; kiih⁠kiishaapewitc itahsh kii⁠nawatinitiwak Kishemanitoo. 
HOS.12.4	 Okii nawatinaan kaye encalan Kishemanitoonk kaakii onciinitc ekiih shaakooci'aatc; miihsh kaakii mawitc ekiih pakohsenimotc ci⁠minwaapamikotc. Miitahsh kaakii nakishkaakotc Kishemanitoon weti Pehtal 
HOS.12.5	Miiwan hsa ini kaaTipencikenitc Kishemanitoon kaaMaawaci mashkawisiinitc; kaaTipenciketc iitok ishinihkaasowan. 
HOS.12.6	Miitahsh i'i ishi kiiwe naasihkawihk kiKishemanitoomiwaa; ci⁠saaki'iweyek, weweni kaye ci⁠tootaakeyek, mooshak kaye ci⁠pii'ek kiKishemanitoomiwaa.
HOS.12.7	Miitahsh kaaTipenciketc ehkitotc, “Isriyalak hsa mii 'i eshi wayeshinkewaatc taapishkoo Kenan kaatinowinitc e⁠minwentamowaatc ci⁠wayeshimaawaatc kaa‑ataamikowaatc e⁠aapacihtoowaatc tipaapiishkoocikanan kaa⁠wayeshimiwemakaninikin. 
HOS.12.8	Miihsh Iihpariyam wenciiwaatc ehkitowaatc, ‘Wiinke hsa niwenootisimin, maawaciko e⁠ani wenootisiyaank, kaawiin itahsh awiya kekoon nintaa ishi anaamimikohsiinaan ci'ishiyamintc eh⁠wayeshinkeyaank!’ 
HOS.12.9	 Niin iitok kaaTipenciketc kiKishemanitoomiwaa kaakiih saakiciwininek Iicipahkiink 
HOS.12.10	“Niin ohsha kaakiih kanoonakwaa Kishemanitoon kaa⁠kanootamawaawaatc, kaakiih tootawakwaa kaye ci⁠kihci waapantamowaatc ishinamowinan. Ninkii miinaak kaye awehcikanan ci⁠tipaatotamowaatc. 
HOS.12.11	Shaakooc itahsh pemaatisiwaatc weti Kiliyat 
HOS.12.13	 KaaTipenciketc itahsh kaa⁠kanootamaakotc okii aapaci'aan eh⁠saakiciwinaatc opimaatisiima' weti Iicipahkiink, ci⁠naanaakacihtamaakotc kaye. 
HOS.12.14	Iki hsa Iihpariyam 
HOS.13.1	Iihpariyam 
HOS.13.2	Miitahsh awahshime enishi kaanci macitootamowaatc waapaapihko shooniyaa waapihkonk e⁠onci oshihtamaasowaatc manitoohkaana'. Wiinke hsa ko ominonaako'aawaa', kahkina ko piiwaapihkohkewininiwan e⁠oshi'aanitc. Miihsh ehkitowaatc, “Awiyohk, awiyawi pikitinaahsowinan pakitinaahsoohtamawihkwak!” Miihsh kaye eshi ociimaawaatc i'i pishihkiinhsiwi oshihcikana'. 
HOS.13.3	Miitahsh ke⁠ishinaakosiwaatc taapishkoo kaa⁠paashkineyaak kii⁠kishepaawakahk, taapishkoo kaye kaa⁠shahki'ayaak wiipa kaani ankwahk. Taapishkoo kaye pahkweshikanimin ohkonoyaan kaa⁠onci ompweyaahsink entashi pawikanaancikenk, taapishkoo kaye ohkiciihkaan kaa⁠paashkinek; mii 'i enentaakosiwaatc.
HOS.13.4	Niin iitok kaaTipenciketc kiKishemanitoomiwaa kaakiih saakiciwininek Iicipahkiink. Kaawiin kotak manitoo kikihkenimaahsiwaawaa, niin ehta ko. Kaawiin kotak ayaahsii Pemaaci'iwetc, niin ehta ko. 
HOS.13.5	 Niin hsa kaakiih kanaweniminakook weti pikwatahkamik kaashi kishitek. 
HOS.13.6	Ahpii hsa kii⁠ahshamakwaapan, ekiih tewiihsiniwaatc, mii hsa 'i kaa‑ani ishi kihci inenintisowaatc, miihsh kaa⁠ishi waniihkenotawiwaatc. 
HOS.13.7	Mihshipishiink hsa tahsh ninka inentaakosiihkantawaak. Taapishkoo kihci pooshiinhs kaa‑ahkantootc miihkanaank, mii hsa 'i keshi ahkamawakwaa. 
HOS.13.8	Taapishkoo hsa mahkwa kaa⁠ishihciketc kaa⁠mahkamintc omahkoonhsima', mii hsa i'inahke keshi miikaanakwaa, ci⁠pakociipinakwaa. Taapishkoo mihshipishiw kaashi kitamowetc ninkashi kitamwaak. Ninka piihsipinaak taapishkoo kaashi piihsipishiwenitc pikwaci aya'aawihshan.
HOS.13.9	Kiinawaa Isriyalak, mii 'owe kaa⁠onci nihshiwanaatisiyek e⁠aanwaapamiyek aana wi wiici'inakook. 
HOS.13.10	 Aaniinti tahsh eyaatc kikihciokimaamiwaa ke⁠shaapwii'inekipan? Aaniinti kaye eyaawaatc iki kahkina kaa⁠niikaanisiihtamawinekwaa ke⁠naatamawinekwaapan? Miiwak iitok iki kaakiih kakwetweyekipan ekii ihkitoyekipan, “Taka miishihshinaam kihciokimaa, kaa⁠niikaanisiwaatc kaye!” 
HOS.13.11	 Miihsh kaakii nishkaatisiyaan e⁠miininakook kihciokimaa. Miihsh kaakii otaahpinak kitookimaamiwaa e⁠aahkokitaasoyaan.
HOS.13.12	Eshi macitootamowaatc hsa Iihpariyam wenciiwaatc kanawencikaateniwan, oshipii'ikaateniwan kaye e⁠na'inikaatenikin. 
HOS.13.13	Isriyalak hsa ta⁠pimaatisiwak, onsaam itahsh kakiipaatisiwak i'i ci‑ishihcikewaahpan. Mii hsa 'i enentaakosiwaatc taapishkoo apinoonciish aasha kekaa kaa⁠nihtaawikitc, kaa⁠inentansik itahsh cipi saaka'ank ke⁠onci nihtaawikihpan. 
HOS.13.14	 Ninka onci shaapwii'aak hsa eshi'ayaanitc kaa⁠niponitc, nipowinink kaye ninka onci kiiwe pimaaci'aak. Nipowin, aaniinti tahsh eyaakin kitinaahpinacikewinan? Ciipekamik, aaniinti tahsh i'i kinihshiwanaaci'iwewin? Kaawiin hsa ninka koohpaatenimiwehsii. 
HOS.13.15	Mihsawaa hsa ko Isriyalak ani paahtiinowaatc taapishkoo mashkohsiwan, kaaTipencikenitc hsa waapanonk inahke eshi'ayaanik pikwatahkamik ta⁠ontaanimanohkewan. Miihsh ci‑iskahtenik kaa⁠moohkiciwaninik, onipiimiwaa otoonta'ipaaniwaan kaye. Otahtaahsowikamikowaan kaye ta⁠mashashkonikaateniwan aaniin eshi wenootaninikipanen. 
HOS.13.16	Pemaatisiwaatc ayaawaatc Sameriya 
HOS.14.1	Isriyalak 
HOS.14.2	Kiiwe naasihkawihk kaaTipenciketc, miihsh o'o keshi anami'ehtawek, “Poonentan kahkina kaashi maci'ishiwepisiyaank, pisaan tahsh otaahpinihshinaam. Niinawint hsa nintooninaanink ci⁠onci miikwehciwenimikooyan. 
HOS.14.3	Ahsiiriya 
HOS.14.4	Miitahsh o'o kaaTipenciketc ehkitotc,
HOS.14.4	“Ninka kiiwe naasihkawaak hsa nimpimaatisiimak
HOS.14.4	ci⁠piinakwaa kaashi ayaawak.
HOS.14.4	Wawiinke hsa ko ninka shawenimaak;
HOS.14.4	kaawiin awahshime ninka nishki'ikohsiik.
HOS.14.5	Kaa⁠shahki'ayaak hsa ninka inenimikook Isriyalak,
HOS.14.5	miihsh ci⁠kiishikiwaatc taapishkoo waapikwaniin.
HOS.14.5	Taapishkoo kiishkaahtik Lepanan ahkiink
HOS.14.5	kaa⁠kontaawikininikin ociipihkoon anaamahkamik,
HOS.14.6	Miihsh i'imaa ke⁠onci maaciikiwaatc,
HOS.14.6	ci⁠ani ahpiihci minonaakosiwaatc
HOS.14.6	taapishkoo aalip tinowaahtik kaashi minonaakositc.
HOS.14.6	Miitahsh ke⁠ahpiihci minomaakosiwaatc
HOS.14.6	taapishkoo kaa⁠ishi maakosiwaatc kiishkaahtikook
HOS.14.6	Lepanan ahkiink eyaawaatc.
HOS.14.7	Miitahsh miinawaa ci⁠tashi pimaatisiwaatc
HOS.14.7	keshi kanawenimakwaa.
HOS.14.7	Miitahsh kaye keshi nihtaawikiwaatc
HOS.14.7	taapishkoo pahkweshikan kaashi mino nihtaawikitc,
HOS.14.7	ta⁠ishi kiishikiwak taapishkoo shoominaahtik kaashi nihtaawikihciketc.
HOS.14.7	Wiinke tahsh ta⁠kihkentaakosiwak
HOS.14.7	taapishkoo kaashi kihkentaakwahk shoominaapo
HOS.14.7	i'imaa Lepanan kaa⁠onciik.
HOS.14.8	Kiinawaa Iihpariyam kaa⁠onciiyek,
HOS.14.8	aaniin tahsh ke⁠tootawakwaa kimanitoomiwaak?
HOS.14.8	Niin iitok kaa⁠nahkwehtawinakook,
HOS.14.8	niin kaye kaa⁠kanaweniminakook.
HOS.14.8	Mii 'i enentaakosiyaan taapishkoo niin a'a shinkwaahk
HOS.14.8	kaa⁠nehpici osaawahshkositc,
HOS.14.8	miitahsh i'imaa wentinamek i'i kaa⁠nihtaawikihtooyek.”
HOS.14.9	Awenen tahsh kekiihtaawentank? Awenen tahsh nesitohtamowinitc? Miiwak hsa iki kaa⁠kihkentamowaatc, kaa⁠nihsitohtamowaatc o'oweni. KaaTipenciketc otishihtwaawin eh⁠kwayahkonaakwaninik; okwayahkwaatisiik kaye o'o nahke ishi pimohsewak. Iki tahsh kaa⁠shashiipihtamowaatc mii 'omaa eshi pisokehshinowaatc.
JOL.1.1	Mii hsa o'oweni Coowel 
JOL.1.2	Pisintamok o'o kiinawaa kaa⁠kihtaatisiyek; kahkina Coota 
JOL.1.3	Wiintamawihkwak kiniicaanihsiwaak cini wiintamawaawaatc oniicaanihsiwaa', ci⁠ani aanihke wiintamawaanitc itahsh oniicaanihsini.
JOL.1.4	Wiinke hsa ta⁠paahtiinwewaanakisiwak pahpahkinek ke⁠takohshinowaatc kikihtikewiniwaank. Peshikwewaan hsa ke⁠ishkwantamowaatc kikihtikaaniwaan, miiwan hsa ini kotak ke⁠kitaawaatc. 
JOL.1.5	Koshkosik, mawik kiinawaa kaa⁠kiiwashkwepiishkiyek; mawik kahkina kaa⁠nihtaa minihkweyek shoominaapo. Mii 'i iitok e⁠mahkamikooyek ci⁠minihkwehsiwek.
JOL.1.7	Wiinke hsa onihshiwanaacihtoonaawaan kaashi nihtaawikinitc shoomina'. Pik 
JOL.1.8	Pemaatisiyek, mawik ci‑ishihcikeyek taapishkoo pehki oshkiniikihkwe kaashi mawitc eh⁠kikishkank ahsapatapiiwekin. Mii iitok eshihciketc kii⁠mawimaatc kii⁠wani'aatc kaawii onaapemihpan. 
JOL.1.9	Kaawiin ohsha awahshime pahkweshikan kaa⁠pakitinintc, shoominaapo kaye kaa⁠pakitinikaatek kihci anami'ewikamikonk ayaahsinoonan. Miihsh kaa⁠onci mawiwaatc anami'ewikimaak, iki kaye kaa⁠pamiihtawaawaatc kaaTipencikenitc. 
JOL.1.10	Kihtikewahkamikoon hsa wiinke mashashkwaawan, mihtahkamik kaye wiinke paahte. Pahkweshikan wiinke e⁠nihshiwanaatisitc, oshki shoominaapo kaye noontehse. Kaawiin kaye pimite onciimakahsinoon.
JOL.1.11	Pakitentamok kiinawaa kaa⁠kihtikeyek. Kihci mawik kiinawaa kaa⁠nihtaawiki'ekwaa shoominak. Ci⁠mawimek pahkweshikaniminan, manoominan kaye aaniihsh noonte nihshiwanaacihcikaatewan ci⁠maamooshakinikaatehsinokin ahpii manishikenaaniwank. 
JOL.1.12	Shoominaahtikook hsa wiinke paahsowak, pik 
JOL.1.13	Kiinawaa enami'ewikimaawiyek, kaa⁠pamiihtawek kaye kaaTipenciketc kaashi pakitinaahsonk, pihsihkamok ahsapatapiiwekin ci⁠mamawiyek. Ampeyohk, kapetipihk i'i ishihkonayek, kiinawaa kaa⁠pamiihtawek enaahsamiitc kaaTipenciketc. Ci⁠ontatemoyek pahkweshikan, shoominaapo kaye kaa⁠nihtaa pakitinikaatekipanen ekiih kiishkinamaakooyek i'imaa kiKishemanitoomiwaa okihci anami'ewikamikonk. 
JOL.1.14	Anoohkiik ci‑ishihcikaaniwank kehtentaakwahk ci⁠wiihsininaaniwansinok ci⁠anami'aank; antom ci⁠maawaci'itiwaatc pemaatisiwaatc. Antom kahkina kaa⁠niikaanisiwaatc, kahkina i'imaa ahkiink kaa⁠ishitaawaatc ci⁠piishaawaatc otanami'ewikamikoniink kaaTipencikenitc kiKishemanitoomiwaan. Miihsh i'i ci⁠shaakowaanaawaatc! 
JOL.1.15	 Etatawe ohsha wii⁠kihci ishi kiishikan! KaaTipenciketc okiishikanom ohsha aasha kekaa ocihcihseni. Mii hsa 'i ahpii kaaMaawaci mashkawisiitc kaawii kihci nihshiwanaacihciketc.
JOL.1.16	Kikiih kanawaapimin hsa e⁠nihshiwanaacihcikaatekin kaakiih kihtikaatamank. Kaawiin hsa aapiinciko minwentamowin ayaahsinoon kihci anami'ewikamikonk. 
JOL.1.17	Kihtikaanenhsan hsa shiiko paahtewan paahtehkamikohkaank. Kaawiin hsa kekoon miicim ayaahsinoon ke⁠na'inikaatekipan. Miicimiwi ahtaahsowikamikoon hsa wiinke piikoshkaawan. 
JOL.1.18	Inashke enwewi'itiwaatc pishihkiwak, misiwe eh⁠papaamohsewaatc aaniihsh kaawiin ninkoci ishi mashkohsiihkaahsinini. Maanahcaanihshak kaye kakwaatakihtoowak. 
JOL.1.19	Kiin Tepencikeyan, kiin ohsha kaa⁠shaakowaaninaan! Kaashi mamashkohsiihkaak ohsha wiinke caakaahkite. Mihtikook hsa kaye wiinke caakaahkisowak. 
JOL.1.20	Aya'aawihshak ohsha kaye kinanaantomikook; onsaam aaniihsh iskahtewan siipiinhsan. Wiinke kaye kiih⁠caakaahkite kaashi maashkosiihkaakipan mihshawahkamik.
JOL.2.1	Pootaatamok pootaacikan Saayanink, i'imaa waciink kaa⁠tanentaakosiyaan ishi tipaacimok e⁠naniisaanentaakwahk. Nininkaanimisik Coota 
JOL.2.2	Aahpici hsa ta⁠kashkiitipihkan, ta⁠piikihskaatentaakwan ci‑inentaakwahk taapishkoo kaa⁠ninkwahkwahk e⁠mahkatewaanahkwahk. Etatawe hsa ta⁠paahtiinowak pahpahkinek ci⁠pinaakosiwaatc taapishkoo kaapi kashkiitipihkahk kaashi misihteshkaak kihci waciihkaank. Kaawiin hsa 'i kekoon otaanaank wiihkaa pimi ishiwepahsinoon, kaawiin kaye'i wiihkaa miinawaa tani ishiwepahsinoon.
JOL.2.3	Taapishkoo hsa ishkotenk inentaakosiwak e⁠miiciwaatc nehtaawikininikin eni ishaawaatc. Eni ishaawaatc hsa mii 'i ishinaakwanini ahkiini taapishkoo Iitin kihtikaanahkamik. Otaanaank tahsh kaakiih piishaawaatc taapishkoo pikwatahkamikonk ishinaakwanini. Kaawiin kanake kekoonini oshaapwiihkantaakohsiinaawaa. 
JOL.2.4	 Mihtatimoonk hsa ishinaakosiwak, ehpiihci nihtaa pimipahtoowaatc taapishkoo miikaasowi mihtatimoonk. 
JOL.2.5	Mii hsa 'i enihtaakosiwaatc taapishkoo miikaasowi otaapaanaahkwak kaa⁠pimi ayaawaatc, eyaayaashawi kwaashkwaniwaatc kaashi wawaciihkaanik. Mii 'i enihtaakosiwaatc taapishkoo kaashi kaakaahpahkwanekin mashkohsiin, taapishkoo shimaakanihshak kaa⁠oshi ayaawaatc ewii anta miikaasowaatc. 
JOL.2.6	Pemaatisinitc itahsh e⁠waapamikowaatc eh⁠pinaakosiwaatc mii 'i eshi waapinewisinitc ehpiihtaanimisinitc. 
JOL.2.7	Taapishkoo hsa shimaakanihshak kaa⁠moohkiihcikewaatc mii hsa 'i mayaa eshinaakosiwaatc; taapishkoo shimaakanihshink ahpiihci nihtaawaantawewak e⁠ahkwaantawewaatc waahkaayaapihkinikanink. Kahkina hsa kwayahkoshkaawak aanti nahke eshaawaatc, kaawiin kanake ci⁠pahkeshkaawaatc. 
JOL.2.8	Kaawiin kaye ci⁠kakiipishkotaatiwaatc. Shaaposhkaawak kaye eshi'ayaayiici kanawentaakwaninik, kaawiin kekoon okipihtinikohsiinaawaa. 
JOL.2.9	Miihsh eshi moohkiihtamowaatc ootenaani, eh⁠paashitaantawewaatc waahkaayaapihkinikanini; waahsehcikanink e⁠onci kashki'owaatc eh⁠paapiintikewaatc waahkaa'ikanan taapishkoo okimoocishkak.
JOL.2.11	 KaaTipenciketc hsa pinehsiiwihtaakosi eh⁠kanoonaatc oshimaakanihshiima' keni ishihcikenitc. Wiinke hsa ko paahtiinowa', soonkentaakosiwa' kaye i'i kaa⁠na'ihtaakotc aaniin eshi anoonaatc. Etatawe hsa ta⁠kihci kakwaanihsakentaakwanini kaaTipenciketc okiishikanom. Awenen itahsh inaa ke⁠shaapwiihpan?
JOL.2.12	Miitahsh kaaTipenciketc ehkitotc, “Noonkom hsa ko pi⁠kwehkihtaak misiwe piko kite'iwaank, ci⁠wiihsinihsiwek ci⁠anami'aayek, ci⁠mawiyek kaye. 
JOL.2.13	Taka kite'iwaan ta⁠piikonaakwanoon e⁠maanentamek, kaawiin wiin kikikishkikaniwaan. Ampeyohk, pikiiwenotawihk kaaTipenciketc kiKishemanitoomiwaa. Wiin ohsha minotootaake, koohpaatenimiwe kaye. Aahpici ohsha pecikitaaso, wiinke kaye saaki'iwe. Manaa ishihcike ohsha noociko ci⁠tootaaketc. 
JOL.2.14	Maakishaa hsa kaaTipenciketc kiKishemanitoomiwaa ta‑aantentam meshkwac ci⁠minohse'inek ci⁠miininek niipiwa' ke⁠nihtaawikihtaawek. Miitahsh i'i ci⁠ayaawimek pahkweshikanan, ci⁠ayaawek kaye shoominaapo ke⁠aapacihtooyek ahpii pakitinamawek kaaTipenciketc kiKishemanitoomiwaa.”
JOL.2.15	Weti hsa waciink Saayan 
JOL.2.16	Maawatoon pemaatisiwaatc, kanoosh kaye ci⁠kwayaanciiwaatc ci⁠anami'e nakishkotaatiwaatc. Maawatoon kaye kaa⁠niikaanisiwaatc, apinoonciishak kaye, iki kaye kaa⁠nooniwaatc. Iki kaye kaa⁠oshki wiitikentiwaatc oka nakataanaawaan otaawiniwaa ci⁠piishaawaatc. 
JOL.2.17	Taka anami'ewikimaak pemiihtawaawaatc kaaTipencikenitc enaahsamiinitc ta⁠tashi mawiwak i'imaa nahsawaya'ii kihci anami'ewi ishkwaantemink, eshi'ayaanik kaye kaa⁠tashi pakitinaahsowintc. O'owe hsa ci‑ihkitowaatc, “Tepencikeyan, koohpaatenimihshinaam, kitipeniminaam iitok! Keko pakitinaahken kotak pehkaanwewaanakisiwaatc pemaatisiwaatc ci⁠maanenimiyamintwaa, ci⁠aanawenimiyamintwaa kaye ci‑ihkitohsikwaa, ‘Aaniin tahsh ini oKishemanitoomiwaan,’ ” ta⁠ihkitowak.
JOL.2.18	Miitahsh kaaTipenciketc kaakii naakohtootc e⁠naanaakatawentank i'i ahkiini, ekiih koohpaatenimaatc opimaatisiima'. 
JOL.2.19	Miitahsh kaa⁠ishi nahkwehtawaatc, “Kika ishinisha'amawininim hsa pahkweshikan, oshki shoominaapo, pimite kaye ci⁠ayaayek; minihk iko ci⁠tepihseyek. Kaawiin tahsh miinawaa wiihkaa kotak pemaatisiwaatc kika maanenimikohsiiwaak. 
JOL.2.20	Pahpahkinek hsa kiiwetinonk kaakiih pi onciiwaatc ninkoci ninka inaamwa'waak, ci‑inaamwa'wakwaa pikwatahkamik kaashi paahtenik. Kaa⁠niikaanishkaawaatc hsa waapanonk inahke Shiiwihtaakanaapowi saaka'ikaniink tashi maaciishkaawak. Otaanaank tahsh kaa⁠pimi ayaawaatc ninkaapii'anonk kihcikamiink inahke tashi maaciishkaawak. Wiinke hsa ta⁠wiihtaasomaakosiwak kaa⁠nipowaatc. Tepwe hsa kaaTipenciketc kihci kekoon ishihcike.”
JOL.2.21	“Kiin ahki keko sekisihken; minwentan, ciihkentan kaye aaniihsh kaaTipenciketc kihci kekoon ishihcike. 
JOL.2.22	Aya'aawihshak, keko sekisihkek, kaashi pahpashkwaak ohsha tani osaawashko mashkohsiihkaa. Mihtikook kaye okani nihtaawikihtoonaawaa shiiwimiicim, pik 
JOL.2.23	“Pemaatisiyek, Saayanink eyaayek taka minwentamok. Onci ciihkentamok e⁠wiiciiwek kaaTipenciketc, wiin iitok kaa⁠ishihcikehtamawinek na'i piko minihk ci⁠kimiwaninik eh⁠takwaakininik. Wiin kaa⁠ishihciketc wenci kimiwaninik eh⁠takwaakininik, ci⁠kimiwaninik kaye kiih⁠siikwaninik kaapi nihtaa ishiwepahk otaanaank. 
JOL.2.24	Kaa⁠tashi pawikanaancikaasotc pahkweshikan hsa kaye ta⁠mamooshkinewan; kaashi pawihshkikaasowaatc shoominak hsa kaye ta‑ayaamipiiwan. Aalip tino pimite kaye ta‑ayaamipii. 
JOL.2.25	Miitahsh ci⁠kiiwe miininakook kahkina tahsopipoon minihk kekoon kaakii wanihcikeyek ahpii pahpahkinek kiih⁠kitaawaatc kaakii kihtikaatamowekipan. Niin iitok kaakiih piicinisha'wakwaa iki pahpahkinek kaashi ayaayek kaakiih paahtiinowaatc taapishkoo shimaakanihshak kaa‑ahpiihci paahtiinowaatc. 
JOL.2.26	Aahpici tahsh kika wenoocihtoom miicim ke⁠miiciyek, miihsh wiinke ci⁠tewiihsiniyek. Miihsh kaye ci⁠miikwehciwentamowek otishinihkaasowin kaaTipenciketc kiKishemanitoomiwaa, aaniihsh wiin kaa⁠kihci ishihcikehtamawinek. Kaawiin tahsh miinawaa wiihkaa nimpimaatisiimak ta‑akacihsiiwak. 
JOL.2.27	Mii hsa tahsh i'i ci⁠kihkentamek niin kaaTipenciketc eh⁠tinowiyaan i'imaa Isriyalihkaank. Niin kaaTipenciketc eh⁠oKishemanitoomimiyek, kaawiin pahkaan manitoo ayaahsii. Kaawiin tahsh miinawaa wiihkaa nimpimaatisiimak ta‑akacihsiiwak.”
JOL.2.29	Ahpii hsa kiishikahk siikinak nintAhcaahk nintanohkii'aakanak ehkwewiwaatc, eniniiwiwaatc kaye hsa kewiinawaa ta⁠miinikoowisiwak.”
JOL.2.30	“Ninka naakohtoonan tahsh nimaamahkaacihcikewinan kiishikonk, i'imaa ahkiink, ci⁠naakwahk miskwi, ishkote, wiinke kaye ci⁠wahkwiiwaapahtek. 
JOL.2.31	 A'a tahsh kiisihs tani kashkiitipihkisi, tipihkikiisihs tahsh tani miskosi taapishkoo miskwi cipwaa ocihcihsenik kaawii kihci ishikiishikaninik, kaawiih kakwaanihsakentaakwaninik kaaTipenciketc okiishikanom. 
JOL.2.32	Awenen tahsh iko ke⁠kanoonaatc kaaTipencikenitc ci⁠naatamaakotc ta⁠pimaaci'aa. Mii iitok o'o kaaTipenciketc ehkitotc, ‘Aaninta hsa Ceroosalamink 
JOL.3.1	Miihsh ehkitotc kaaTipenciketc, “I'i tahsh ahpii kiishikahk, mii hsa 'i ci⁠kiiwe naapahtooyaan eshi minohsekipan Coota 
JOL.3.2	Miitahsh ci⁠maawantoonakwaa kahkina kaa⁠tahswewaanakisiwaatc pemaatisiwaatc
JOL.3.2	ci⁠piinakwaa i'imaa Ceoohshahpaat 
JOL.3.2	Miihsh i'imaa ke⁠ishi tipaahkonakwaa aaniin kaakiih tootawaawaatc
JOL.3.2	tepinawewisiimimak nimpimaatisiima' Isriyala'.
JOL.3.2	Okii ohsweyaamohkiinaawaa' iitok nimpimaatisiima'
JOL.3.2	eshi ayayaanitc pahkaanwewaan pemaatisinitc,
JOL.3.2	ekii nenaawinamowaatc Isriyalahki nintahkiimini.
JOL.3.3	Miihsh kaakii ahpakicikewaatc ke⁠onci kihkentamowaatc
JOL.3.3	aaniin ke⁠tootawaawaatc nimpimaatisiima'.
JOL.3.3	Okii ataawaakenaawaa' kwiiwisenhsa', ihkwesenhsa' kaye ci⁠mihtanohkii'imintc
JOL.3.3	meshkwac ci⁠miinintwaa pihshikwaacihkwewa', shoominaapooni kaye.”
JOL.3.5	Kikii maaciinaawaa iitok niwaapaapihko shooniyaam, nintoosaawi shooniyaam kaye, kikii maaciitoom kaa⁠tipinawewisiyaan wenooci kekoonan ekii ishiwitooyek kitanami'ewikamikowaank. 
JOL.3.6	Kikii ataawaakem kaye pemaatisiwaatc Coota ahkiink wenciiwaatc, Ceroosalam kaye wenciiwaatc Kariihkak 
JOL.3.7	Miihsh waa⁠ishihcikeyaan ewii onci piinakwaa aaniinti kaakii ishi ataawaakeyekipan, ewiih kiiwe tipa'amawinakook aaniin kaakiih tootawekwaapan. 
JOL.3.8	Ninka ishi ataawaakenak itahsh kikosihsiwaak, kitaanihsiwaak kaye eshi'ayaanitc pemaatisinitc Coota ahkiink wenciinitc. Miitahsh Coota wenciinitc kenishi aanihke ataawaakaanikowaatc eshi'ayaanitc Sepiiyan 
JOL.3.9	“Mii hsa 'owe papaa wiintamaakek mekweya'ii
JOL.3.9	eshi'ayaawaatc kaa⁠pepahkaanwewaanakisiwaatc pemaatisiwaatc:
JOL.3.9	‘Oshiihtaak ciwii miikaasoyek! Amaci'ihkok kaa⁠soonkentaakosiwaatc ininiwak.
JOL.3.9	Taka kahkina miikaasowininiwak ta⁠piishaawak
JOL.3.9	ci⁠ehpemiiwaatc ci⁠mawine'ikewaatc.
JOL.3.10	ciipowepinikanink kaye inaapihkakanaantamok kikihtikaani mooshwaakaniwaan.
JOL.3.10	Taka mecentaakosiwaatc ta⁠ihkitowak eh⁠soonkentaakosiwaatc.
JOL.3.11	Weyiip piishaak, kahkina kiinawaa waahkaaya'ii eyaayek
JOL.3.11	kaa⁠pepahkaanwewaanakisiyek,
JOL.3.11	ohko piishaak kaashi pahsatinaak.’ ”
JOL.3.11	Kiin Tepencikeyan,
JOL.3.11	taka ishinisha'o kishimaakanihshiimak kaa⁠soonkentaakosiwaatc.
JOL.3.12	“Miihsh eshinaakwaninik kaa⁠tahswewaanakisiwaatc pemaatisiwaatc
JOL.3.12	ta⁠kwayaanciiwak ci⁠piishaawaatc Ceoohshahpaat 
JOL.3.12	miihsh weti keshi namatapiyaan ci⁠tipaahkonakwaa kahkina
JOL.3.12	entahswewaanakisiwaatc pemaatisiwaatc misiwe waahkaaya'ii eyaawaatc.
JOL.3.13	kawisho taapishkoo pahkweshikaniminan kaa⁠kishkishikaatekin,
JOL.3.13	shikoshkaw taapishkoo shoominak kaashi shikoshkawintwaa.
JOL.3.13	Eh⁠mooshkinewaatc kaashi maamaakoshkawintwaa e⁠aamipiiwaatc ahtoopaanink,
JOL.3.13	etatawe ohsha paahtiinatininiwan omaci'ishiwepisiwiniwaan.”
JOL.3.14	Etatawe ohsha ta⁠kihci paahtiinowak pemaatisiwaatc
JOL.3.14	e⁠ayaawaatc pahsatinaank
JOL.3.14	Mii hsa weti kaaTipenciketc okiishikanom aasha kekaa kaawii ishi kiishikaninik.
JOL.3.15	Kiisihs, tipihkikiisihs kaye tani kashkiitipihkisiwak,
JOL.3.15	wanankohshak kaye kaawiin ta⁠saakaasikehsiiwak i'i ahpii.
JOL.3.16	Ceroosalamink eh⁠tashi pinehsiiwihtaakositc, miihsh ahki, kiishik kaye eshi nininkihsenik.
JOL.3.16	Wiin itahsh iko oka aakawishkawaa' opimaatisiima' ci⁠naatamawaatc.
JOL.3.17	“Miitahsh ci⁠kihkentamek niin Tepencikeyaan eh⁠Kishemanitoowiyaan,
JOL.3.17	e⁠ishitaayaan Saayanink, niwaciimink kaashi tipinawewisiyaan eh⁠tanentaakosiyaan.
JOL.3.17	Ceroosalam ootena hsa ta⁠kihtencikaate niin eh⁠tipinawewisiyaan;
JOL.3.17	kaawiin miinawaa wiihkaa meyakisiwaatc oka shaakoocihtoohsiinaawaa.
JOL.3.18	Miitahsh i'i ahpii kihci waciihkaank oshki shoominaapo ci⁠onciciwank,
JOL.3.18	coocoohshaapo kaye eshi papiihkwatinaak ci⁠ayonciciwank.
JOL.3.18	Misiwe hsa kaashi papahsatinaak tashi papimiciwan nipi Coota ahkiink.
JOL.3.18	I'i hsa nipi ke⁠pimiciwank ta⁠onciciwan kaaTipenciketc
JOL.3.18	otanami'ewikamikonk ci⁠mooshkinepiik pahsatinaa Akesha ecikaatek.”
JOL.3.19	“I'i tahsh wiin Iicipahki pikwatahkamikonk tani inentaakwan,
JOL.3.19	Iitam ahki kaye tani manshashkwaa,
JOL.3.19	onsaam aaniihsh kaawiin okii manaaci'aahsiwaawaa'
JOL.3.19	Coota ahkiink wenciinitc, ekii nihsaawaatc kekoon enentaakosihsinik.
JOL.3.20+JOL.3.21	Niin hsa ninka na'ahcikehtamawaak kaakii nihsintwaa;
JOL.3.20+JOL.3.21	kaawiin ninka manaaci'aahsiik iki kekoon kaashi anaamentaakosiwaatc.
JOL.3.20+JOL.3.21	I'i tahsh wiin Coota ahki, i'i kaye Ceroosalam kihci ootena nehpic iko tani taanotewan,
JOL.3.20+JOL.3.21	Niin kaaTipencikeyaan itahsh ninka ishitaa waciink Saayanink.”
AMO.1.2	“KaaTipenciketc hsa weti Saayanink 
AMO.1.2	Ceroosalamink kaye onci pinehsiiwihtaakosi.
AMO.1.2	Miitahsh eshi paahtenik i'imaa okanawi maanahcaanihshiwe'
AMO.1.2	kaashi ahshamaanitc otawahkaanini,
AMO.1.2	mii kaye 'i kaa‑ani onci osaawaahtenikin mashkohsiwan
AMO.1.2	wakicaya'ii waciink Kaarmal ecikaatenik.”
AMO.1.4	Miitahsh ke⁠onci tootamowak ci⁠caakitenik kihciokimaa Haseal 
AMO.1.5	Wiinke hsa ninka pikishka'aan i'i kihci ootenaawi ishkwaantem i'imaa ootenaank Timaaskahs 
AMO.1.7	Ninka ishihcike hsa i'i kaashi waahkaayaapihkinikaatek ootena Kesa ci⁠ankwaahkitek. Ninka ankwaahkisamawaanan kaye otahpa'iwewikamikowaan. 
AMO.1.8	Ninka nihsaak kaye iki kaa⁠okimaahkantamowaatc ini ootenawan Aashtaat 
AMO.1.10	Ninka ishihcike ci⁠caakitek i'i kaashi waahkaayaapihkinikaatek ootena Taayar, niwii ankwaahkisaanan kaye otahpa'iwewikamikowaan.”
AMO.1.12	Ninka ishihcike hsa kaye ci⁠sahkitek i'i ootena Teman 
AMO.1.14	Ninka caakisaan tahsh i'i kaashi waahkaayaapihkinikaatek i'i ootena Orapah 
AMO.1.15	Okihciokimaamiwaan hsa tahsh ta⁠maaciicikaniwiwan, i'i kaye aanihkewikimaa' pahkaan ahkiink ci⁠awi kipa'omintc,” ihkito kaaTipenciketc.
AMO.2.2	Ninka ishihcike hsa ci⁠ankwaahkitek i'i Moowap ahki, ci⁠ankwaahkitekin kaye ini ahpa'iwewikamikoon kaa‑ayaakin weti ootenaank Kiiriaaht 
AMO.2.3	Ninka nihsaa tahsh kaye a'a kaa⁠kihciokimaawitc i'imaa Moowap ahkiink, iki kaye kahkina kaa⁠niikaanisiwaatc i'imaa ahkiink,” ihkito kaaTipenciketc.
AMO.2.4	Miihsh o'o kaaTipenciketc eni ihkitotc, “Iki hsa pemaatisiwaatc i'imaa Coota 
AMO.2.5	Ninka ishihtoon hsa Coota ahki ci⁠sahkitek, ci⁠ankwaahkitekin kaye ini ahpa'iwewikamikoon Ceroosalamink 
AMO.2.6	Mii hsa o'oweni kaaTipenciketc ehkitotc, “Iki hsa pemaatisiwaatc Isriyalak, etatawe nihtaa macitootamok, e⁠ani aanihke mooshak macitootamowaatc. Miitahsh i'i kehcinaac iko kaawii onci nana'ahsakwaa. E'ataawaakewaatc i'i kwayahk kaa⁠ininiiwinitc kaa⁠tetipa'ansinik omasina'ikewinini, kaa⁠kitimaakisinitc kaye kaa⁠tetipa'ansinik peshikwewaan mahkisinan. 
AMO.2.7	Mihtahkamink hsa otishi tahtahkohkaanaawaa' i'i kaa⁠kitimaakisinitc, kaa⁠kashkihtoohsinik ci⁠naatamaasonitc, kaa⁠koohpaatisinitc okii pahke kaantinaawaa'. Miihsh kaye inini, ini kaye oteten noociko eshi tootawaawaatc ini peshikwan ihkwesenhsan kaa⁠pamiihtaakenitc. Miihsh i'i niwiinsowin kaawiin kihtencikaatehsinoon. 
AMO.2.8	Miihsh eshi pimihshinowaatc kaashi nihtaa anami'aaniwaninik eh⁠kikishkamowaatc kikishkikanan kaakii mahkamaawaatc ketimaakisinitc kaa‑ahswii tipa'ikaakenitc kaa⁠masina'amaakowaatc. Miihsh kaye i'imaa oKishemanitoomiwaan owaahkaa'ikaniniink entashi minihkwewaatc shoominaapo, e⁠minihkwaanaawaatc shooniyaan kaakii mahkamaawaatc kaa⁠masina'amaakowaatc.”
AMO.2.10	Kikiih saakiciwininim kaye weti Iicipahkiink, kikiih papaa niikaaniihtamawininim kaye pikwatahkamik niimitana (40) tahsopipoon. Kikii miinininim kaye ci⁠tipentamowek otahkiimiwaa iki Emorii kaatinowiwaatc. 
AMO.2.11	 Ninkii onenimaak kaye aaninta kikosihsiwaak ci⁠kanootamawaawaatc Kishemanitoon, aaninta kaye kitooshkiniikiimiwaak Naasaraayit ci⁠tinowiwaatc. Isriyalak, kaawiin ina nintepwehsii o'o kaa⁠ihkitoyaan? 
AMO.2.12	Shaakooc itahsh kikii kashki'aawaak Naasaraayit tino ininiwak ci⁠minihkwewaatc shoominaapo, kikii'inaawaak kaye kaa⁠kanootamawiwaatc ci⁠wiintamaakehsikwaa nintipaacimowin. 
AMO.2.13	Miihsh ke⁠tootawinakook ci⁠shikoshkawinakook taapishkoo otaapaanaahk kaashi shikoshkiketc kii⁠mooshkinahcikaatekin kihtikaanan i'imaa otaapaanaahkonk. 
AMO.2.14	Iki hsa kaa⁠kishiipahtoowaatc kaawiin ta⁠shaapwiihsiiwak, iki kaye kaa⁠mashkawisiiwaatc kaawiin ta⁠saapiihsiiwak. Shimaakanihshak kaye kaawiin oka kashkiihtoohsiinaawaa ci⁠naatamaasowaatc. 
AMO.2.15	Iki hsa kaye pimocikewininiwak ta⁠shaakootaanimi'aawak, kaa⁠kishiipahtoowaatc hsa kaye kaawiin ta⁠shaapwiihsiiwak. Ininiwak kaye mihtatimoo' kaa‑aapaci'aawaatc kaawiin ta⁠shaapwiihsiiwak. 
AMO.2.16	Mii hsa 'i ahpii kiishikaninik maawac iko kaa⁠soonkite'ewaatc shimaakanihshak ci⁠pakici wepinamowaatc omiikaasowi aapacihcikaniwaan ci⁠maaciipa'iwewaatc,” ihkito kaaTipenciketc.
AMO.3.1	Taka noontamowaahk aaniin kaaTipenciketc eninek! Kiinawaa ohsha Isriyalak 
AMO.3.2	Miihsh o'o kaaTipenciketc ehkitotc, “Kiinawaa hsa ehta kaakii onaapaminakook mekweya'ii kaashi paahtiinwewaanakisiwaatc kahkina pemaatisiwaatc o'omaa ahkiink. Mii hsa 'i kimacitootamowiniwaan kaa⁠onci kakwaanihsakinaakwahkin, miitahsh eshinaakwahk ci⁠nana'ahsinakook kimacitootamowiniwaan onci.”
AMO.3.3	Kaawiin iitok niishin awiyak ta⁠niisho'ohsehsiiwak kiishpin peshikwan inentansikwaa.
AMO.3.4	Ta⁠noontaakosi na mihshipishiw noohpimiink mihkawaahsik awiyan ke⁠nihsaatc? Oshki mihshipishiw ina ta⁠noontaakosi owaashink kii⁠kaahcitinansik ke⁠miicitc.
AMO.3.5	Ta⁠tahsoonaa na pinehshiinsh wanii'ikanink kiishpin okohkeyawihkantehsininik i'i wanii'ikan? Ta⁠nahsaapihkihse na wanii'ikan kiishpin awiya tahkohkaatansink?
AMO.3.6	Kiishpin noontaakwahk pootaacikan i'imaa ootenaank, pemaatisiwaatc iitok ta⁠sekisiwak. Kiishpin hsa kihci ootena kihci wahsitaawihsek, kaaTipenciketc iitok i'i otishihcikewin.
AMO.3.7	KaaTipenciketc Kishemanitoo hsa kaawiin wiihkaa kekoonini ishihcikehsii kiishpin kota kii⁠kihkentamoonaahsik aaniin wa⁠ishihciketc i'i otanohkii'aakana' kaa⁠kanootamaakotc.
AMO.3.8	Mihshipishiw hsa kii⁠noontaakositc, awenen hsa ke⁠kohtaacihsikipan? Ahpii hsa kaaTipencikenitc Kishemanitoon kii⁠kiikitonitc, awenen hsa ke⁠kashkihtoohpan ci⁠manaa wiintamaakehpan i'i otipaacimowinini. Mii hsa 'i Emahs 
AMO.3.9	Maacaak awi wiintamawihkwak iki kaa⁠ishitaawaatc weti okimaawikamikonk Iicipahkiink 
AMO.3.10	Miihsh o'o kaaTipenciketc ehkitotc, “Iki hsa pemaatisiwaatc omooshkinahtoonaawaan kekoon owaahkaa'ikaniwaank kaakii mahkantwewaatc noociko kii‑ishihcikewaatc, kii⁠ompwehkamikisiwaatc kaye. Kaawiin hsa kanake okihkentansiinaawaa weweni cikii ishihcikewaahpan. 
AMO.3.11	Miitahsh o'o ke⁠ishihsewaatc, kaa⁠shiinkenimikowaatc hsa oka waahkaashkamini otahkiimiwaa, ke⁠nihshiwanaacihtoonitc kaa⁠onci naatamaasowaatc, ke⁠nihshiwanaacihtoonitc kaye otahpa'iwewikamikowaan,” ihkito kaaTipenciketc.
AMO.3.12	Miitahsh o'o kaaTipenciketc ehkitotc, “Taapishkoo hsa okanawi maanahcaanihshiwe kaa⁠mahkantwetc niishin ehta omaanahcaanihshi ohkaatiikanan kaa⁠ishkwancikaatenikin, pankii kaye ohtawakimaa mekwaa e⁠amokonitc mihshipishiwan, mii hsa peshikwan aaninta ehta Isriyalak keshi pimaaci'intwaa Sameriya 
AMO.3.13	Miihsh o'o ehkitotc kaaTipenciketc Kishemanitoo kaaMaawaci mashkawisiitc, “Pisintamok tahsh, ayaankwaamimihkwak hsa iki Cekapoonk 
AMO.3.14	 Ahpii hsa kiishikaninik nana'ahsakwaa Isriyalak omacitootamowiniwaan onci, mii hsa 'i ci⁠nihshiwanaacihtooyaan kaashi pakitinaahsonaaniwank kaa‑ayaakin weti ootenaank Pehtal 
AMO.3.15	Ninka nihshiwanaacihtoonan hsa pipooni waahkaa'ikanan, niipini waahkaa'ikanan kaye; ini kaye waahkaa'ikanan kaa⁠mamasinihcikaatekin kaa‑aapatahk kakinooshkishiiwaapitan, ini kaye waahkaa'ikanan kaa‑aahkwakintekin ta⁠nihshiwanaacihcikaatewan.
AMO.4.1	Noontamok o'o kiinawaa ihkwewak eyaayek Sameriyank 
AMO.4.2	Kaa⁠Maawaci mashkawisiitc kaaTipenciketc kaa⁠kihtentaakositc hsa 'o ishi ahshotam, “Ta⁠ocihcihse hsa ci‑ishi kiishikahk ahpii ci⁠maaciinikooyek kahkina kaa⁠tahshiyek taapishkoo inahke kiikooyak kwaashkwepicikanink kaashi wiihkopinintwaa. 
AMO.4.3	Entahshiyek hsa kika ishitaapaanikoom eshi pehshowank kaashi pahpakoneyaak waahkaayaapihkinikan keshi saakiciwepinikooyek,” ihkito kaaTipenciketc.
AMO.4.4	Miitahsh kaaMaawaci mashkawisiitc kaaTipenciketc eninek, “Maacaak Isriyalak Pehtal 
AMO.4.5	Pisaan kaye pakitinihk pahkweshikan kaa⁠ompisikaniwitc ci‑inwaanek miikwehciwi pakitinikewinink, pisaan kaye kihci maamiihkwaatamok ini kaa⁠nihtaa eshkwaaht pakitinamek. Mii iitok i'i nahke eshi minwentamek e⁠ishihcikeyek.”
AMO.4.6	“Kaah⁠tootawinakook kaashi ayayaayek entahsinkin kihci ootenawan ci⁠ayaahsiwekipan miicim, ci⁠ayaawaahsiwek kaye pahkweshikan eshi ayayaayek ootenaahkaank, shaakooc itahsh kaawiin kikiih pikiiwenotawihsiim,” ihkito kaaTipenciketc. 
AMO.4.7	“Mii kaye kaah⁠tootawinakook ekiih pwaahtawi kimiwanohkeyaan maawac ahpii kaa⁠paahtek ahki. Ninkii ishihcike hsa peshik ootenaank cishi kimiwank, kaawiin itahsh kotak ootenaank kiih⁠kimiwansinoon. Kiih⁠kimiwan hsa kaye peshik kihtikewahkamikonk, kotak itahsh kihtikewahkamikonk kaawiin kiih⁠kimiwansinoon, kiih⁠paahte. 
AMO.4.8	Wiinke hsa e⁠noonteyaapaakwewaatc, pemaatisiwaatc pepahkaan ootenaahkaank wenciiwaatc kii‑ishaawak kihci ootenaank ekii inentamowaatc ci⁠mihkamowaatc nipiini, kaawiin itahsh cikiih tepihsenik. Shaakooc itahsh kaawiin kikiih pikiiwenotawihshiim.”
AMO.4.9	“Miihsh kaye kaa⁠ishihcikeyaan ci⁠kihci kishinoowek, ci⁠otamwaapakwehsiihkaak ewii nihshiwanaacihtooyaan kaashi kihtikeyek. Pahpahkinek itahsh wiin okiih kitamwaawaa' pik tinowaahtikoo' 
AMO.4.10	“Miitahsh kaye kaah⁠tootawinakook ci⁠kihci aahkosiyek taapishkoo kaakiih tootawakwaapan Iicip kaakii ayaawaatc. Ninkiih tootawaak kaye kitoshkiniikiimiwaak kaa⁠tashi miikaatiwintc ci⁠tashi nihsintwaa, kimihtatimoomiwaak kaye ci⁠kaahcitinintwaa. Kikiih tootawininim kaye ci⁠minaantamek ini wiiyawimaan kekwaanihsakimaakwahkin eshi kapehshiyek. Shaakooc itahsh kaawiin kikiih pikiiwenotawihsiim.”
AMO.4.12	Miitahsh kaawii nana'ahsinakook kiinawaa Isriyalak. O'o tahsh ewiih tootawinakook, mii 'i ishi ahshwiik ci⁠nakishkawek kiKishemanitoomiwaa!”
AMO.4.13	“Kishemanitoo iitok kaakii oshihtootc waciin, nootin kaye kaakii oshihtootc.
AMO.4.13	Okihkentaakohtamawaan hsa ininiwan inahke eshi naanaakatawentank.
AMO.4.13	Kaa⁠kiishikaninik kaye wiin okashkihtoon ci⁠ani kashkiitipihkaninik.
AMO.4.13	Wiin kaye kaa⁠pimohsaatank ahkiini eshi ishpaanik.
AMO.4.13	KaaTipenciketc kaaMaawaci mashkawisiitc hsa ishinihkaaso,”
AMO.4.13	ihkito kaaTipenciketc.
AMO.5.1	Pemaatisiyek Isriyalak taka pisintamok o'o na'initiiwi nikamon kaawii nikamoohtawinakook:
AMO.5.2	Isriyalak enentaakosiwaatc pehki oshkiniikihkwenk hsa kiih⁠shaakooci'aawak,
AMO.5.2	wiihkaa miinawaa ci⁠kiiwe ayaahsikwaa.
AMO.5.2	Otahkiimiwaank kii‑ishi wepinikaniwiwak,
AMO.5.2	kaawiin awiyan oka kiiwe pasikwii'ikohsiiwaan.
AMO.5.3	Mii hsa o'oweni kaaTipenciketc ehkitotc, “Mitaahswaahk (1,000) shimaakanihshak hsa Isriyali ootenaank onci maacaawaatc, ninkotwaahk (100) hsa ehta ta⁠pikiiwewak. Miinawaa tahsh kotak ootenaank ninkotwaahk onci maacaawaatc, mitaahso (10) ehta ta⁠pikiiwewak.”
AMO.5.4	Miitahsh o'o kaaTipenciketc eni'inaatc pemaatisinitc Isriyala', “Niin pi⁠naasihkawihshik, miihsh ci⁠pimaatisiyek; 
AMO.5.5	keko kaye Pehtalhkaank 
AMO.5.6	Pi⁠naasihkawik kaaTipenciketc ci⁠pimaatisiyek. Kiishpin hsa 'i ishihcikehsiwek, ishkotenk ohsha ta⁠inentaakosi ci⁠pinaashiitc eshi'ayaanitc pemaatisinitc Isriyala'. Miihsh ci⁠caakaahkiswaatc i'imaa Pehtal ootenaank eyaanitc. Kaawiin hsa awiyan oka aahtawe'ansiini. 
AMO.5.7	Kaawiin hsa kika manaaci'ikoohsiim kiinawaa kaa⁠nahpaacihsitooyek weweni inaahkonikewin, kaa⁠onci wayeshimekwaa kaye pemaatisiwaatc aaniin kekii ishihcikewaahpan!
AMO.5.8	ninkotwaahso wanankohsha' kaa‑ayohkwakoocininitc Palii'atiis
AMO.5.8	shikwa kaa‑antawencikenitc Oriiyan enimintc.
AMO.5.8	Wiin kaa⁠kashkihtootc kaa⁠kashkiitipihkaninik cini waahseyaanik,
AMO.5.8	kaa⁠kiishikaninik kaye cini tipihkaninik.
AMO.5.8	Wiin kaye kaa⁠kanootank kihcikamiini miihsh eshi siikinank eshi ayahkiiwaninik.
AMO.5.8	KaaTipenciketc ohsha ishinihkaaso.
AMO.5.9	Wiin hsa kaa⁠nihshiwanaaci'aatc kaa⁠soonkentaakosinitc,
AMO.5.9	kaa⁠nihshiwanaacihtootc kaye kaa⁠soonkaninikin otahpa'iwewikamikoni.
AMO.5.10	Kishiinkenimaawaa kaye awiya weweni kaa⁠kakwe inaahkoniketc, wiinke kaye kaa⁠tepwetc i'imaa kaa⁠tashi tipaahkonitiwintc. 
AMO.5.11	Wiinke kaye kiwehsaani'aawaak ketimaakisiwaatc, e⁠mahkamekwaa opahkweshikanimiwaan. Aanawiin e⁠oshihtamaasoyek wewaanishihshinkin ahsinii waahkaa'ikanan, kaawiin itahsh kika taanotansiim. E⁠minohtooyek kaye kaashi kihtikaanekwaa shoominak, kaawiin itahsh i'imaa kika onci minihkwaatansiim shoominaapo. 
AMO.5.12	Ninkihkentaanan ohsha eh⁠paahtiinatinkin kimamaashiiwiniwaan, kimacitootamowiniwaan kaye wiinke eh⁠paahtiinatinkin. Kiwehsaani'aawaak kaye kwayahk pemaatisiwaatc, shooniyaa kii⁠tipa'amaakooyek mii 'i eshi onentamek aaniin ke⁠inaahkonikeyek. Wiinke kaye kikoohpaaci wayeshimaawaak ketimaakisiwaatc kaashi tipaahkonitiwintc. 
AMO.5.13	Miitahsh eshi onishihshink ci⁠noontaatihsiinaaniwankinpan o'o ahpii kahkina kekoon kaa⁠maci'ishiwepahk.
AMO.5.14	Maano hsa kakwe ishihcikek ci⁠tootamek kaa⁠onishihshik, keko wiin tootankek macikekoon, miitahsh i'i ci⁠pimaatisiyek. KaaTipenciketc Kishemanitoo kaaMaawaci mashkawisiitc hsa tepwe kika wiiciiwikowaa taapishkoo kaakii ihkitoyekipan. 
AMO.5.15	Shiinkentamok macikekoon, saakihtook i'i kaa⁠onishihshik. Kehcinaac kaye onahtook weweni inaahkonikewin ci⁠ayaak i'imaa kaashi onaahkonikenk. KaaTipenciketc Kishemanitoo kaaMaawaci mashkawisiitc hsa tahsh iitok oka koohpaasinawaa' pemaatisinitc Isriyala' Coosaponk 
AMO.5.16	Miitahsh o'o kaaTipenciketc Kishemanitoo Kaa⁠Maawaci mashkawisiitc kaa⁠onci ihkitotc, “Ta⁠naanoontaakosinaaniwan hsa ci⁠kihci mawinaaniwank ci⁠maanentamonaaniwank i'imaa kaashi mamiihkanaawank kihci ootena. Iki hsa kaye kihtikewininiwak ta⁠kanoonaawak ci⁠wiici mawimaawaatc i'i kaa⁠tipa'amawimintc kaa⁠nihtaa mawihkaasonitc. 
AMO.5.17	Misiwe hsa shoomina' kaashi kihtikaasonitc ta⁠papaa tashi mawiwak aaniihsh kiwii otihsininim eshi'ayaayek ewii nana'ahsinakook,” ihkito kaaTipenciketc.
AMO.5.18	Aahpici hsa kika kihci koohpaasinaakosim kiinawaa kaa‑antawentamek ci⁠ocihcihsek kiishikahk ahpii kaaTipenciketc kaawii naakositc! Aaniin tahsh inaa keshi minohseyekipan i'i ahpii kiishikahk? Kiinawaa hsa wiin kaa⁠kiishikahk eh⁠kashkiitipihkahk kika inentaam, kaawiin waahseyaa kika inentansiim. 
AMO.5.19	Mii hsa ke⁠inentaakwahk taapishkoo inini kaa⁠maaciipa'iwaanaatc mihshipishiwan, mahkwan itahsh kaa⁠nakishkawaatc. Taapishkoo kaye inini kaa‑ayaahpataahkwiitc otaawinink kinepikoon itahsh kaa⁠maakwamikotc. 
AMO.5.20	I'i hsa ahpii kiishikahk kaaTipenciketc kaawii naakositc ta⁠kashkiitipihkan iitok, kaawiin ta⁠waahseyaahsinoon. Wiinke hsa piko ta⁠kashkiitipihkan, kaawiin awaac pankii ko ta⁠waahseyaahsinoon.
AMO.5.22	Aana hsa piitamawiyek ini tino kaa‑ankwaahkitekin pakitinaahsowinan, pahkweshikan kaye tino pakitinaahsowinan, kaawiin hsa ninka otaahpinasiinan. Kaawiin kaye niwii otaahpinaahsiik pakitinamawiyek iki kaa‑aancipoonintwaa aya'aawihshak, pakitinaahsowinan tino kaa⁠onci mino wiiciintink. 
AMO.5.23	Taka mii 'i ishi poonihtook i'i kaa⁠ompiikisiyek e⁠nikamoyek. Kaawiin niwiih pisintansiin aaniin enwewemohcikeyek. 
AMO.5.24	Tekwac tahsh o'o ishihcikek, taapishkoo siipi kaa⁠pimiciwank ci‑ishi naakohtooyek weweni eshi minotootaakeyek, kwayahkwaatisiwin kaye ci‑ishinaakwahk taapishkoo siipi wiihkaa kaa⁠paahtehsinok.”
AMO.5.26	E⁠anami'ehtawek itahsh a'a oshihcikan okimaawi manitoohkaan Sakooht 
AMO.5.27	ahpii ishiwininakook weti pahkaan ahkiink ci⁠awi tashi kipa'okooyek weti awahsinahke Timaaskahs 
AMO.6.1	Wiinke hsa kika kihci ishihsem kiinawaa kaa⁠wentahk kipimaatisiwiniwaa Saayanink 
AMO.6.2	Inashke ishaak weti ootenaank Kaalne 
AMO.6.3	Kaawiin itahsh kitinentansiim ci⁠otihsaapantamek i'i kaawii kihci ishiwepisiyek. Kitishihcikewiniwaank iitok kitonci pehshwaapantaam i'i kaawii ishi kiishikahk. 
AMO.6.4	Etatawe hsa kika kihci ishiwepisim kaa⁠maminohshinek nipewinaahkonk kaa⁠mamasinihcikaatekin kakinooshkishiiwaapitan e⁠aapatahkin, e⁠miiciyek maawac wenishihshik maanahcaanihshenhsiwi wiiyaahs, kaa‑aancipoonintwaa kaye pishihkiinhsak. 
AMO.6.5	Miihsh eshi nikamoyek nikamonan inkotano kaa⁠inaapatahsinokin e⁠matweyaapiikipicikeyek, e⁠oshihtamaasoyek kitohcikanan ke⁠kitohcikaakeyek taapishkoo Tepit 
AMO.6.6	Kihci minihkwaakanan kaye kitaapacihtoom e⁠minihkweyek shoominaapo, maawac wenishihshinkin minaako'onan e⁠aapacihtooyek, kaawiin itahsh wiin kanake ci⁠mawimimek Coosap 
AMO.6.7	Kiinawaa tahsh nihtam kika maaciinikoom ahpii maaciinitinaaniwank; i'i hsa kaashi nihtaa wiihkwantiiwahkamikisiyek, kaashi nihtaa wiihsiniyek kaye ta⁠poonihse.
AMO.6.8	KaaTipenciketc kaaMaawaci mashkawisiitc Kishemanitoo o'o kii‑ishi aayiici ayaankwaamihtaakosi ekii ihkitotc, “Nishiinkentamowaan hsa kaashi kihci inenintisowaatc Isriyalak pemaatisiwaatc, nishiinkentamowaanan kaye okihci waahkaa'ikaniwaan. Ninka pakitinamowaan ci⁠shaakoocihcikaatenik kaa⁠niikaanentaakwahk kihci ootena, kahkina kaye kekoon i'imaa eyaanik.”
AMO.6.9	Kiishpin hsa mitaahso ininiwak ishkwiiwaatc peshik waahkaa'ikanink, kewiinawaa hsa ta⁠nipowak. 
AMO.6.10	Awe inini kaa⁠pimaatisihsik otinawemaakanan kaa⁠kanawaapantaminitc na'inikewin pisaakisihtoonitc ini wiyawimaan, miihsh ke⁠ishi shaakowenitc keyaapi awiyan i'imaa ci⁠ayaanikwen piintik waahka'ikanink, “Awiya na kiwiiciiwik?”
AMO.6.10	Oka ishi nahkwehtaakoon, “Kaawiin.”
AMO.6.10	Miihsh ke'inaatc, “Manaa nawintaatin, ci⁠ayaankwaamisiyank ci⁠manaa papaamintamank kaaTipenciketc otishinihkaasowin.”
AMO.6.11	Inashke kaaTipenciketc kii⁠anoohkiitc, mii 'i kihci waahkaa'ikanan, waahkaa'ikanenhsan kaye keshi pikishka'ikaatenikin. 
AMO.6.12	Mihtatimook ina ta⁠pimipa'itiwak kaashi kakiishkaapihkaanik? Awiya na tashi pikishkahkamikipicike kihcikamiink ci⁠aapaci'aahpan pishihkiwa'? Miihsh kaye eshihcikeyek weweni inaahkonikewin e⁠pihcipowentaakohtooyek, kaa⁠kwayahkonaakwahk kaye e⁠macinaakohtooyek.
AMO.6.13	Aahpici kaye kikihci maamiihkwaanitisom ekii kaahcicihtooyek Lootipaar 
AMO.6.14	Miitahsh o'o kaaTipenciketc kaa⁠Maawaaci mashkawisiitc Kishemanitoo ehkitotc, “Pemaatisiyek Isriyalak, niwii ishinisha'waak hsa mayaki shimaakanihshak cipi miikaaninekwaa. Keshi wehsaani'inekwaa hsa i'imaa ta⁠onci maacihseni Hemaht 
AMO.7.1	Miitahsh o'o kaaTipenciketc kaa⁠Maawaci Tipenciketc kaa⁠ishinamo'itc. Ninkii waapamaa hsa e⁠oshi'aatc niipiwa' pahpahkine' ahpii kihciokimaan kii‑ishkwaa kiishkishamawimintc mashkohsiwan omihtatimoomini ke⁠miicinitc. Mii hsa kaye i'i ahpii miinawaahsh mashkohsiwan kii⁠ani maacii nihtaawikininikin. 
AMO.7.2	Ahpii tahsh iki pahpahkinek kii‑ishkwaa kitaawaatc mashkohsiin i'imaa ahkiink, miihsh kaa'inak kaaTipenciketc, “Kiin Tepencikeyan Kishemanitoo, taka kikakwecimin ci⁠poonentamawatwaa pemaatisiwaatc, aaniin tahsh inaa Cekaponk 
AMO.7.3	Miihsh kaaTipenciketc kaakii aantentank i'i kaawii ishihcikehpan o'o ekii ihkitotc, “Kaawiin hsa 'i ta⁠ishiwepahsinoon.”
AMO.7.4	Miitahsh o'o kaaTipenciketc Kishemanitoo kaa⁠ishinamo'itc. Ninkii waapamaa hsa Kishemanitoo ekii aapacihtootc ishkote ewii nana'ahsaatc pemaatisinitc. Miitahsh i'imaa ishkotenk kaa⁠ishi ankwahkitek i'i kihcikam, i'i kaye ahki. 
AMO.7.5	Miihsh o'o kaa⁠ihkitoyaan, “Kiin Tepencikeyan Kishemanitoo, taka kikakwecimin i'i ci‑ishihcikehsiwan. Aaniin tahsh inaa Cekaponk 
AMO.7.6	Miihsh o'o kaaTipenciketc miinawaa kaa⁠ishi nahkwehtank kaawii ishihcikehpan, “Kaawiin hsa kaye'i ta⁠ishiwepahsinoon.”
AMO.7.7	Miitahsh o'o kaaTipenciketc Kishemanitoo kaa⁠ishinamo'itc. Ekii waapamak e⁠niipawitc aahsamaya'ii waahkaayaapihkinikanink kaakii aapataninikopanen kosikwaapiikishkoocikan eh⁠kwayahkohcikaatenik; okiih tahkonaan hsa kosikwaapiikishkoocikan. 
AMO.7.8	Miihsh o'o kaa'ishitc, “Emahs 
AMO.7.8	O'o tahsh ninkii inaa, “Kosikwaapiikishkoocikan.”
AMO.7.8	Miihsh o'o kaa'ishitc, “Mii hsa 'iwe waa‑aapacihtooyan ewii anta kihkenimakwa Isriyalak eh⁠kwayahkonaakosihsikwaa taapishkoo o'o waahkaayaapihkinikan kaa⁠piimaak. Kaawiin itahsh awahshime niwii aantentansii cikii manaaci'akwaapan. 
AMO.7.9	I'imaa hsa Aaisik 
AMO.7.10	Amahsaaya 
AMO.7.11	Mii iinsan o'o ehkitotc, ‘Ceroopooam hsa pashipa'ikewihkomaanink ta⁠onci nipo, Isriyalak hsa kehcinaac otahkiimiwaank ta⁠maaciicikaniwiwak ci⁠awi tahkonintwaa.’ ”
AMO.7.12	Miihsh o'o Amahsaaya kaa'inaatc Emahsoon, “Emahs kaa⁠kanootamawatc Kishemanitoo, mii 'i teminihk, maacaan kitahkiink Coota 
AMO.7.13	Keko wiin o'omaa ootenaank Pehtal tashi kakiihkwehken. Kihciokimaa iitok wiin o'omaa nihtaa tashi anami'aa, kaa⁠nihtaa tashi anami'aanaaniwank.”
AMO.7.14	Miitahsh o'o Emahs kaa⁠ishi nahkwehtawaatc Amahsaayawan, “Kaawiin ohsha nintookosihsimikohsii kaa⁠kanootamawaatc Kishemanitoon, kaawiin a'a tino nintinowihsii. Mii hsa 'i enanohkiiyaan e⁠naanaakaci'akwaa awahkaanak, mihtikook kaye pik 
AMO.7.15	Miihsh o'o kaaTipenciketc kaa⁠ishihpan mekwaa e⁠naanaakaci'imak awahkaana', ‘Maacaan awi wiintamaw aaniin keni ishiwepisiwaatc Isriyalak kaa⁠tipenimakwaa.’ 
AMO.7.16	Taka hsa tahsh pisintamow aaniin ehkitotc kaaTipenciketc, shaakooc itahsh o'o kitish, ‘Keko inaahken Isriyalak ci⁠macihsewaatc, mii 'i ishi poonimim Cekap 
AMO.7.17	Miitahsh wiin o'o kiin enihk kaaTipenciketc, ‘Kiwiiw hsa piinihsh tani pihshikwaacihkwewi i'imaa ootenaank. Kikosihsak, kitaanihsak kaye pashipa'ikewihkomaanink ta⁠onci nihsaawak. Kitahkiim kaye kaa⁠tipinawewisiyan ta⁠nenaawinikaate kotak awiyak ci⁠miinintwaa; kiin itahsh iko mayaki ahkiink kika tashi nip. Isriyalak hsa pahkaan ahkiink kekeht ta⁠ishiwicikaniwiwak, otahkiiwaank ci⁠onci maaciinintwaa.’ ”
AMO.8.1	Miitahsh o'o kaaTipenciketc Kishemanitoo kaa⁠ishinamo'itc, ekii waapanta'itc miicimimashkohsiiwashoni e⁠mooshkinenik kaakii atihtenik shiiwimiicim. 
AMO.8.2	Miihsh o'o kaa'ishitc, “Emahs 
AMO.8.2	Miitahsh kaaTipenciketc kaa⁠ishi nahkwehtawitc, “Mii ohsha 'i e⁠ocihcihsenik nimpimaatisiimak Isriyalak awahshime cikii ayaahsikwaapan. Kaawiin miinawaa niwii aantentansii ewii nana'ahsakwaa. 
AMO.8.3	I'i hsa ahpii kiishikaninik, ini hsa nikamonan kaa⁠nihtaa ina'amowaatc i'imaa kihci anami'ewikamikonk, meshkwac hsa ta⁠mawihtaakwaniniwan. Misiwe hsa ta⁠piiwihshinook ke⁠nipowaatc. Kaawiin hsa awiya ta⁠noontawaahsii.”
AMO.8.4	Noontamok o'o kiinawaa kaa⁠wehsaani'ekwaa kaa⁠noontehsewaatc, kekwe nihshiwanaaci'ekwaa kaye ketimaakisiwaatc o'omaa ahkiink, 
AMO.8.5	o'o e⁠ihkitoyek, “Ampehsh inaa weyiip poonihsek kaa⁠nihtaa wiihkwantiiwahkamikisink kii⁠oshkakoocink tipihkikiisihs, miinawaa ci⁠ataawaakeyank pahkweshikan. Pooni Anwepiiwi kiishikahk kaye miinawaa ci⁠paahkihsitooyank kitataahsoowikamikonaanin. Miihsh keshi kaantakincikeyank, ci⁠kakayeshi tipaapiishkoocikeyank ci⁠aapacihtooyank kaa⁠wayeshimiwemakahkin tipaapiishkoocikanan. 
AMO.8.6	Kika atawaakemin kaye kekoon ehpiihtentaakwahsinokin pahkweshikaniminan ci⁠aahkwakintamank. Ketimaakisiwaatc hsa kika ataawemin ci⁠mihtanohkiihtawinankwaa kaa⁠tetipa'ansikwaa omasina'ikewiniwaan, aana kota minihk ehta e⁠masina'ikewaatc kaa⁠inakintenikin peshikwewaan mahkisinan.”
AMO.8.7	KaaTipenciketc itahsh Isriyalak weKishemanitoomiwaatc o'o ishi aayiici ahshotam, “Kaawiin hsa wiihkaa ninka waniihkenotamowaahsiinan omacitootamowiniwaan. 
AMO.8.8	Miitahsh ahki ci⁠koshkohsek, kahkina awiya eyaatc o'omaa ahkiink ta⁠sekentam. Misiwe hsa ko o'o ahki ta⁠koshkohse ci‑inentaakwahk taapishkoo Naayal 
AMO.8.9	Miihsh o'o ehkitoyaan niin kaa⁠Maawaci Tipencikeyaan, mii ohsha 'i aasha e⁠ocihcihsek ci‑ishihcikeyaan ci⁠pankihshimotc kiisihs naawahkwenik, ci⁠kashkiitipihkahk kaye mekwaa kiishikahk. 
AMO.8.10	Ninka kwehkinaanan hsa kaashi wiihkwantiiwahkamikisiyek ci⁠ani maanentamonaaniwank, kahkina kaye kinikamoniwaan kaa⁠ciihkihtaakwahkin ci⁠ani mawiwihtaakwahkin. Kika tootawininim kaye ci⁠kaashkipaatooyek kihtikwaaniwaan, ci⁠pihsihkamek kaye ahsapatapiiwekinoon. Miihsh ke⁠inentaakosiyek taapishkoo oniiki'ikomaak kaa⁠mawimaawaatc mehcipeshikonitc okosihsiwaan. I'ihsh ahpii ishi kiishikahk, mii 'i kahkina kekoon ci‑ishkwaahsek.”
AMO.8.11	“Piciinak hsa ta⁠ocihcihse ci‑ishihcikeyaan o'omaa ahkiink ci⁠ayaahsinok miicim. Pemaatisiwaatc hsa ta⁠noonteskatewak, kaawiin itahsh wiin pahkweshikanan oka noonteskatenotawaahsiwaawaan, noontayaapaakwewaatc kaye kaawiin wiin nipiini ke⁠antawentamowaatc. Aya'iini ohsha ke⁠noonteskatenotamowaatc, ke⁠noonteyaapaakwenotamowaatc kaye ewii noontamowaatc ehkitonitc kaaTipencikenitc. 
AMO.8.12	Pemaatisiwaatc hsa ta⁠pimi ayonciiwak kihcikamiihkaank kiiwetinonk inahke, waapanonk kaye inahke; misiwe hsa ta⁠papaa ishaawak ci⁠kakwe mihkamowaatc aaniin ehkitonitc kaaTipencikenitc, kaawiin itahsh oka mihkansiinaawaa. 
AMO.8.13	I'i hsa ahpii kiishikaninik wenishihshiwaatc ihkwewak, kaa⁠mashkawaatisiwaatc kaye oshkiniikiwak ta⁠waniihkewak ke⁠ahpiihci noontayaapaakwewaatc. 
AMO.8.14	Iki tahsh kaa‑ahpimowaatc manitoohkaana' eyaanitc Sameriya 
AMO.9.1	Ninkii waapamaa tahsh kaaTipenciketc e⁠niipawitc kaa⁠ishi pakitinaahsowintc o'o ekii ihkitotc, “Wakicaya'ii hsa ishi pahkihte'o ahsiniik kaa⁠patahkisowaatc kaa⁠onci siitwahkitek kihci anami'ewikamik, miihsh i'i ci⁠koshkohsek kaashi patahkitek kihci anami'ewikamik. Ishpimink weti cishi piikohsewaatc iki ahsiniik ci⁠tahsoosowaatc ohtikwaaniwaank iki pemaatisiwaatc. Iki hsa ke⁠ishkwaahpinewaatc kaa⁠tashi miikaatiwintc tashi nihcikaniwiwak, kaawiin hsa awiya aapiinciko ta⁠shaapwiihsii. 
AMO.9.2	Mihsawaa hsa ko aana otihtaanihkewaatc waahsa anaamihk kaashi ayaanitc kaa⁠niponitc, mii hsa weti keshi kaahcitinakwaa cipi wakiciwinakwaa. Mihsawaa hsa ko ishpimink kiishikonk otihtamowaatc, mii hsa weti ke⁠pionci naashipinakwaa. 
AMO.9.3	Mihsawaa hsa ko kaye ishi kaasowaatc weti wakicaya'ii waciink Kaarmal 
AMO.9.4	Mihsawaa hsa ko kaye kaa⁠shiinkenimikowaatc maaciinikowaatc, ninka anoohkiiwaan hsa pashipa'ikewihkomaanink ci⁠onci nihsintwaa. Aasha ohsha ninkii onentam ewii maanshi tootawakwaa, kaawiin tahsh niwii minotootawaahsiik.”
AMO.9.5	KaaTipenciketc Kishemanitoo kaaMaawaci mashkawisiitc
AMO.9.5	kiih⁠saaminank o'o ahkiini, mii 'i eshi koshkohsenik,
AMO.9.5	iki tahsh i'imaa kaa⁠taawaatc ta⁠mawiwak.
AMO.9.5	Misiwe hsa ahki kaa⁠koshkohsek ta⁠inentaakwan
AMO.9.5	taapishkoo Naayal siipi Iicipahkiink kaa‑ayaak kaa⁠maamooshka'ank,
AMO.9.5	kaa‑ayiskahtek kaye.
AMO.9.6	Wiin ohsha kaa⁠oshihtootc ke⁠ishitaatc weti ishpimink kiishikonk,
AMO.9.6	wiin kaye kaa‑akwana'ank ahkiini aahsamikiishikoni e⁠akwana'ikaaketc.
AMO.9.6	Wiin kaye kaa⁠kanootank nipiini kihcikamiink kaa‑ayaanik
AMO.9.6	miitahsh eshi siikinank o'omaa misiwe ahkiink.
AMO.9.6	KaaTipenciketc ihsa ishinihkaaso!
AMO.9.7	Miitahsh o'o kaaTipenciketc kaa⁠ihkitotc, “Kiinawaa pemaatisiyek Isriyalak kaatinowiyek, mii hsa peshikwan eneniminakook kaa⁠inenimakwaa pemaatisiwaatc Soten 
AMO.9.8	Niin hsa kaaTipencikeyaan kaa⁠Kishemanitoowiyaan ninkanawaapantaan e⁠macinaakwaninik Isriyalak inahke kaashi okimaawiwaatc. Miitahsh kaawii onci nihshiwanaacihtaawak kaashi okimaawiwaatc. Cekap 
AMO.9.9	“Ninka anoohkii hsa ci⁠wahkawi wepinintwaa pemaatisiwaatc Isriyalak taapishkoo mihtahkamik kaa⁠toocikaatek kii⁠nenaawinikaatek. Niwii wahkawiwepinaak hsa mekweya'ii e⁠ayaawaatc eshi'ayaanitc pemaatisinitc ewiih kakiikinakwaa awiya' kekoonini kaa‑ahpiihtentaakosihsinik. 
AMO.9.10	Kahkina hsa omacitootamook eyaawaatc i'imaa mekweya'ii kaashi ayaanitc nimpimaatisiima', pashipa'ikewihkomaanink ta⁠onci nipowak. Mihsawaa ko iki kaye kaa⁠ihkitowaatc, ‘Nihshiwanaatisiwin hsa niinawint kaawiin ninka pakamishkaakohsiimin.’ ”
AMO.9.12	Miihsh pemaatisiwaatc Isriyalak ci⁠shaakoocihtwaawaatc ci⁠mahkantwewaatc Iitam 
AMO.9.13	Miitahsh o'o kaaTipenciketc ehkitotc,
AMO.9.13	“Aasha ohsha ocihcihse e⁠ishi kiishikahk ahpii pahkweshikan nawac ci⁠kitaahtapikitc,
AMO.9.13	kaawiin ta‑aacinaahcikaniwihsii ci⁠manishontc.
AMO.9.13	Shoominak kaye nawac ta⁠kitaahtapikiwak
AMO.9.13	ahpiihc wiin minihk kaa⁠tashiihkikaatek shoominaapo kii⁠oshihcikaatek.
AMO.9.13	Shoominaapo hsa kaa⁠shiiwaakamihk kihci waciink ta⁠onci papaahpankikawin,
AMO.9.13	kaashi pihkwatinaak hsa kaye ta⁠onciciwan.
AMO.9.14	Niwiih pikiiwewinaak hsa nimpimaatisiimak otahkiimiwaank.
AMO.9.14	Oka kiiwe oshihtoonaawaan hsa ootenawan kaa⁠naniskohsininikin,
AMO.9.14	miihsh i'imaa ke⁠ishitaawaatc.
AMO.9.14	Oka oshihtoonaawaa hsa keshi kihtikaasonitc shoomina',
AMO.9.14	ke⁠onci minihkwewaatc shoominaapooni.
AMO.9.14	Oka oshihtoonaawaan kaye keshi kihtikewaatc,
AMO.9.14	ci⁠miiciwaatc kaa⁠kihtikaatamowaatc.
AMO.9.15	Mii hsa 'i ke⁠tootawakwaa Isriyalak otahkiiwaank ewiih kiihtikaanakwaa,
AMO.9.15	kaawiin tahsh miinawaa wiihkaa
AMO.9.15	ta⁠onci pahkwatahkiipicikaniwihsiiwak i'imaa ahkiink kaa⁠miinakwaa,”
AMO.9.15	mii 'i ehkitotc kaaTipenciketc kiKishemanitoomiwaa.
OBA.1.1	Oopitaaya 
OBA.1.1	Ninkii noontamawaamin ihsa kaaTipenciketc otipaacimowin, miihsh kaakii ishinisha'ontc ke⁠tipaacimotc eshi'ayaanitc entahswewaanakisinitc pemaatisinitc o'o ci‑ihkitotc, “Taka oshiihtaataa ci⁠anta miikaatamank i'i Iitam ahki!” 
OBA.1.2	Miihsh kaaTipenciketc etank Iitam, “Kitootawininim ihsa ci⁠matisiyek, kahkina awiya ci⁠aanaweniminek. 
OBA.1.3	Eh⁠kihci inenintisoyek hsa kite'iwaank mii 'imaa eshi waniwinintisoyek. Kitootenaamiwaa kaa⁠niikaanentaakwahk ihsa soonkentaakwan, ke⁠ahpa'iwenk mashkawahsiniink eh⁠tinowank. E⁠ishitaayek eshi ishpaak kihci waciw. Miihsh iinsan ehkitoyek, ‘Awenen itahsh inaa ke⁠pinipishihpan?’ 
OBA.1.4	Aanawiin e⁠ishi oshihtooyan keshitaayan mikisi kaashi oshihtootc owasihswan eshi ishpaanik, e⁠inentaakwahk mekwe wanankohshihkaank. Shaakooc ihsa kika pinipinin.”
OBA.1.5	“Ahpii tahsh kii⁠otihsinekwaa okimoocishkak, omahkantwek kaye, entawentamowaatc ehta otootaahpinaanaawaan. Awiyak kaye kii⁠mawiswaanaawaatc shoomina', aanintaa otishkonaawaa'. Iki tahsh kaa⁠shiinkeniminekwaa kahkina kekoon kika mashashkonamaakowaak. 
OBA.1.6	Kiinawaa Iihswaank 
OBA.1.7	Iki hsa kaakii ihkitowaahpan ewii naatamawinekwaa kikiih kayeshimikowaak kitaahkiimiwaank e⁠onci maaciiyaamohkaaninekwaa. Iki pisaan kaakii wiiciiwinekwaapan noonkom kishaakooci'ikowaak. Kaakii wiiciwiihsinimekwaapan kikiih kaahcici'ikowaak, kaawiin itahsh kikii mantencikehsiim.”
OBA.1.8	“Ahpii tahsh kiishikaninik nana'ahsakwaa Iitam eyaawaatc, ninka nihsaak iki ininiwak kehkentaahsowaatc. Kaawiin kaye ninka kihkentaakohtaawaahsiin okakiihtaawentamowiniwaa. 
OBA.1.9	Iki hsa kaye miikaasowininiwak Tiiman 
OBA.1.10	“Ekiih kiimootimatwaa hsa, ekii nihsatwaa kaye kiicihkiwensiwak Cekaponk 
OBA.1.11	Pahkeya'ii hsa kikii niipaw ahpii eh⁠kiishikaninik kaa⁠shiinkenimikowaatc kii⁠piikopitoonitc okihci ishkwaantemiwaan. Miihsh peshikwan eshinaakosiyan kaakii ishi mamaashiiwaatc iki meyakisiwaatc kaakii maaciitoowaatc eshi wenootaninik Ceroosalam 
OBA.1.12	Kaawiin ohsha kitaakii ciihkentansiim ahpii eh⁠kiishikaninik kii⁠wahsitaawihsewaatc kiicihkiweyiwaak eyaawaatc Coota 
OBA.1.13	Kaawiin kitaakiih piintikehsiim okihci ootenaamiwaa nimpimaatisiimak cikii ciihkentamekipan eshi kakwaatakihtoowaatc. Kaawiin kaye kitaakii otihtinamowaahsiim eshi wenootisiwaahpan ahpii kii‑ishi kiishikaninikipan kii⁠kihci maanshihsewaahpan. 
OBA.1.14	 Kaawiin ohsha kitaakii niipawihsiim eshi aashitemonkin miihkanawan ci⁠kaahcitinekwaapan kaakiih kakwe maaciipa'iwewaahpan. Kaawiin kaye kitaakii ishihcikehsiim cikiih pakitinekwaapan eshi'ayaanitc kaa⁠shiinkenimikowaatc.”
OBA.1.15	“Aasha ohsha pehshonaakwan kaawii ishi kiishikahk niin kaaTipencikeyaan kaawii onaahkonakwaa kahkina entahswewaanakisiwaatc pemaatisiwaatc. Iitam, i'i hsa kaakiih pi ishihcikeyan, mii hsa 'iwe inahke ke⁠kiiwe tootaakooyan. Kika kiiwe miinikoo kaakii miikiweyan. 
OBA.1.16	Nimpimaatisiimak ihsa okii minihkwaataanaawaa kaa⁠wiihsakaakamininik shoominaapo mii hsa 'iwe nana'ahsikoowin. Iki tahsh wiin waahkaaya'ii eyaawaatc entahswewaanakisiwaatc pemaatisiwaatc nawac ta⁠mashkawaani ke⁠minihkwaatamowaatc nana'ahsikoowin. Kiih⁠kitaawaatc itahsh mii 'i kaawiin ta⁠kihkentaakosihsiiwak.”
OBA.1.17	“I'imaa tahsh wiin Saayan 
OBA.1.18	Iki pemaatisiwaatc Cekaponk, Coosaponk kaye wentahkaanesiwaatc ishkotenk ta⁠inentaakosiwak. Miihsh ci⁠caaki'aawaatc Iihswaank 
OBA.1.19	“Iki hsa Coota ahkiink ishi shaawanonk wenciiwaatc ta⁠mahkantwewak Iitamoon 
OBA.1.20	Iki tahsh wiin shimaakanihshak kaakii maaciinintwaapan Isriyalak eyaawaatc ishi kiiwetinonk Isriyal ahkiink ta⁠pikiiwewak ci⁠shaakoocihtoowaatc Piniihshiya 
OBA.1.21	Miiwak ihsa iki kaa⁠shaakoocihtwaawaatc ininiwak wenciiwaatc Ceroosalamink oka miikaataanaawaa Iitam miihsh ci⁠tipentamowaatc. Wiin itahsh iko kaaTipenciketc ta⁠kihciokimaawi.”
JON.1.2	“Taka weti ishaan kaa⁠mihcaak kihci ootenaank Ninipe 
JON.1.3	Tekwac itahsh Coona nahpaac inahke kii‑ishi maacaa ekii maaciipa'iwaanaatc kaaTipencikenitc, ekii ani naasipiitc Caahpa 
JON.1.4	Kishemanitoo tahsh kii‑ishihcike ci⁠kihci pakamaanimaninik i'imaa kihcikamiink, mii hsa kaa‑ahpiihci aahkwaanimaninik aahpici hsa kii⁠naniisaanentaakwan ci⁠piikwa'ank i'i kihci naapihkwaan. 
JON.1.5	Miihsh kahkina naapihkwaaniiwininiwak wiinke kaakiih sekisiwaatc, entahshiwaatc hsa okiih shaakowaanaawaa' omanitoomiwaa' ci⁠wiici'ikowaatc. Miitahsh kaye kaa⁠ishi papahkopii wepinamowaatc poositaahsonan ci⁠naankakwantenik i'i kihci naapihkwaan. Coona tahsh wiin anaamoonak kii‑ishaakopan ekii awi pimihshink wiinke ekii kihpakinkwashitc.
JON.1.6	Miitahsh naapihkwaaniiwikimaan kaakii mihkaakotc e⁠nipaatc. Okii aamaci'ikoon tahsh ekii'ikotc, “Wekonen tahsh inaa wenci nipaayan? Taka wanishkaan, ci⁠kanoonatc kekiin kimanitoom. Maakishaa kimanitoom kika koohpaatenimikonaan miitahsh ci⁠nihshiwanaatisihsiwank,” okii'ikoon.
JON.1.7	Naapihkwaaniiwininiwa' tahsh kii⁠ayitiwa', “Awiyohk, taka hsa ishpi wepiniketaa ci⁠anta kihkenimank kaanaka awekwen otishihcikewin o'o kaa⁠onci naniisaanihseyank.” Miitahsh kaa⁠ishi ishpiwepinikenitc. Coona tahsh mayaa okii miihkoshkaakon i'i ishpi wepinikan. 
JON.1.8	Miitahsh o'o kaa'ikotc naapihkwaaniiwininiwa', “Taka hsa noonkom iko wiintamawihshinaam! Awenen hsa 'o otishihcikewin o'o kaa⁠onci ishiwepisiyank? Aaniin kiin enanohkiiyan? Aaniinti kaye wenciiyan? Aaniin eshinihkaatek kitahkiim? Awenen kiin kaye entinowiyan?” ekii'ikotc.
JON.1.9	Miitahsh o'o Coona kaa⁠ishi nahkwehtank, “Niin ohsha Hiiparoo 
JON.1.10	Wiinke tahsh kiih⁠sekisiwa' i'i ininiwa', miihsh kaa'ikotc, “Wekonen tahsh i'i kaa⁠onci ishihcikeyan?” Okii kihkenimikoo' hsa ekii maaciipa'iwaanaatc kaaTipencikenitc aaniihsh aasha okii wiintamawaa'. 
JON.1.11	Miitahsh o'o kaa'ikotc, “Aaniin tahsh inaa ke⁠tootaakooyan ci⁠anwaahtink niinawint onci?” aaniihsh awahshime kii⁠ani kihcinootinini. 
JON.1.12	Miihsh Coona kaa'inaatc, “Inashke pahkopii wepinihshik i'imaa kihcikamiink. Miitahsh i'i ci⁠anwaahtink. Ninkihkentaan aaniihsh niin i'i nintishihcikewin kaa⁠onci kihci pakamaanimanihshiyek,” okii inaa'.
JON.1.13	Tekwac itahsh iki naapihkwaaniiwininiwak kiih⁠kihci ashepwiyewak ekiih kakwe mishaka'amowaatc. Kaawiin tahsh kiih⁠kashki'ohsiiwak onsaam aaniihsh awahshime kii⁠ani kihci mamaankaashkaani. 
JON.1.14	Miitahsh kaakiih kanoonaawaatc kaaTipencikenitc, “Kiin Tepencikeyan, taka keko ninka nihshiwanaatisihsiimin o'o kaa⁠tootamaank wa'a inini ci⁠onci nipotc. Taka kaye kaawiin kekoon ninka onci anaamentaakosihsiimin nihsankitc inini kaa⁠mamaashiihsik. Kiin iitok kitishihcike aaniin iko eshi minwaapantaman,” kii‑ihkitowak. 
JON.1.15	Mii hsa 'i kaa⁠ishi manipinaawaatc Coonawan ekiih pahkopii wepinaawaatc. Miitahsh shemaak kaa⁠ishi anwaayaanimaninik. 
JON.1.16	Miitahsh iki ininiwak kaa⁠ishi kihci kohtaanenimaawaatc kaaTipencikenitc. Miihsh kaa⁠ishi pakitinaahsoohtamawaawaatc, miihsh kaye kaa⁠ishi ahshotamawaawaatc ewii anohkiihtawaawaatc.
JON.2.1	Miitahsh Coona 
JON.2.2	Miihsh o'o kaa⁠ihkitotc,
JON.2.2	“Kiin Tepencikeyan, e⁠maanshihseyaan hsa kikiih kanoonin,
JON.2.2	miihsh kaakii nahkwehtawiyan.
JON.2.2	Onipook kaashi ayaawaatc, mii hsa weti kaa⁠onci kanooninaan ci⁠naatamawiyan,
JON.2.2	kikiih pisintawihsh kaakii ishi kanooninaan.
JON.2.3	Eshi kiishkaayawaak ekii ishi wepiniyan,
JON.2.3	ekii mishahkiihshinaan anaamiintim,
JON.2.3	misiwe nipi ninkii waahkaashkaakon,
JON.2.3	kaakii ishi mamaankaashkahcikeyan, kaakii ishi nihkipiihseyaan.
JON.2.4	Mii kaa⁠inentamaan ninkoci kii‑ishi wepiniyan,
JON.2.4	miinawaa ci⁠waapantansiwaan kitanami'ewikamik kaa⁠tanentaakosiyan.
JON.2.5	Nipi ekiih kipwanaamoshkaakoyaan ninkii nihkipanikon,
JON.2.5	kihcikam ninkii waahkaashkaakon.
JON.2.5	Ansihsiin ekiih titipanihsekin nihtikwaanink.
JON.2.6	Intiko kaashi maacii aamatinaakin waciin anaamiintim ninkii ishi mishahkiihshin;
JON.2.6	ci⁠kipaahkohshkaakoyaan weti nehpici ayaayaan.
JON.2.6	Kiin weti kaashi kihci waanaak kaa⁠onci piishiyan ekiih pimaaci'iyan.
JON.2.7	Akaawaa e⁠ani pimaatisiyaan, kikii mihkwenimin Tepencikeyan.
JON.2.7	Kikihci anami'ewikamikonk tenentaakosiyan kikii onci noontaw.
JON.2.8	Iki kaa‑anami'ehtawaawaatc manitoohkaana' kekoonini ehpiihtentaakosihsinik,
JON.2.8	mii hsa 'i kaakii nakatamowaatc kekii ishi shawenimatwaapan.
JON.2.9	Niin itahsh wiin ninka nikam ci⁠miikwehciweniminaan,
JON.2.9	kika pakitinaahsoohtamawin kaye, ninka ishihcike kaakii ishi ahshotamaan.
JON.2.9	Wiin ehta kaaTipenciketc kaa⁠pimaaci'iwetc!”
JON.2.9	kii‑ihkito Coona.
JON.2.10	Miitahsh kaaTipenciketc kaakiih kanoonaatc kihci kinoonshen ci⁠saakicishihshihkakowaanaanitc Coonawan i'imaa eshi paankwahkamikaanik. Kii‑ishihcikewan itahsh.
JON.3.1	Miinawaa tahsh Coona 
JON.3.2	“Taka maacaan, weti ishaan kaa⁠mihcaak kihci ootenaank Ninipe 
JON.3.3	Miitahsh Coona kaakii ishihciketc kaakii'ikotc kaaTipencikenitc ekii ishaatc Ninipe. I'i hsa Ninipe wiinke kii⁠kihci mihcaa ootena, nihsokiishik ekiih pimohsenaaniwank ci⁠kapeshkikaatek. 
JON.3.4	 Miihsh Coona peshiko kiishik ekiih⁠pimohsetc kaakii ishkwaa piintikeshkank ootena, o'o kii‑ihkito, “Niimitana tahso kiishik hsa ishihsek mii hsa 'i Ninipe ci⁠nihshiwanaacihcikaatek.” 
JON.3.5	Miitahsh pemaatisiwaatc i'imaa Ninipe eyaawaatc okiih tepwehtaanaawaa kaakii ishi wiintamaakowaatc Kishemanitoon. Miitahsh kahkina ko kaa⁠inentamowaatc ewii ishihcikewaatc ci⁠wiihsinihsikwaa, iki kaa⁠kitimaakisiwaatc, iki kaye kaa⁠wenootisiwaatc, ekiih pihsihkamowaatc ahsapatapiiwekinowayaanan ci⁠waapancikaniwiwatc e⁠minciinawesiwaatc. 
JON.3.6	Ahpii tahsh a'a Ninipe kihciokimaa ekii noontank, otookimaawapiwinink ihsa kii⁠onci pasikwii. Miihsh kaa⁠ishi kiihcikoshkank otookimaawayaanan, ahsapatapiiwekinowayaanan ekiih pisihkank pinkwiihkaank ekii ishi nanamatapitc. 
JON.3.7	Miihsh a'a kihciokimaa kaakii anoohkiitc o'o ci'inimintc kahkina pemaatisinitc i'imaa Ninipe ootenaank eyaanitc, “Mii hsa oweni kihciokimaa enaahkoniketc, i'i kaye otaanihkewikimaama', ‘Kaawiin awiya pemaatisitc ta⁠wiihsinihsii, awahkaanak, pishihkiwak, maanahcaanihshak kaye. Kaawiin awiya ta⁠wiihsinihsii, kaawiin kaye awiya ta⁠minihkwehsii. 
JON.3.8	Mii hsa 'i eshinaakwaninik pemaatisiwaatc ci⁠pihsihkamowaatc ahsapatapiiwekinowayaanan, iki kaye awahkaanak ci⁠pihsihkamoo'intwaapan. Taka kahkina awiya entahso peshikotc weweni oka kanoonaan Kishemanitoon, kahkina awiyak ci⁠poonihtoowaatc omaci'ishiwepisiwiniwaan, i'i kaye kaashi nihtaa ompwehkamikisiwaatc. 
JON.3.9	Maakishaa tahsh ta‑aantentam, komaa kaye ta⁠poonikitaaso, kaawiin tahsh kiinawint kika nihshiwanaatisihsiimin,’ ” kii‑ihkito ci‑ihkitonaaniwaninik. 
JON.3.10	Kishemanitoo tahsh e⁠waapamaatc aaniin eshihcikenitc ekii nakataminitc omaci'ishiwepisiwinini, miihsh kaa⁠ishi aantentank ekiih koohpaatenimaatc. Kaawiin tahsh okiih tootawaahsii' kaakii inaahpan ewiih tootawaatc.
JON.4.1	Kaawiin tahsh Coona 
JON.4.2	 Miitahsh o'o kaa⁠ishi anami'ehtawaatc kaaTipencikenitc, “Kiin Tepencikeyan, mii iitok aanakii ihkitooyaan mekwaa weti nintahkiimink kii⁠ayaayaampaan. Mii hsa 'i kaakii onci ishihcikeyaampaan wewiip Taarshish 
JON.4.3	 Kiin Tepencikeyan, taka noonkom intawaa nihshihshin, nawac iitok ta onishihshin ci⁠nipoyaampaan ahpiihc wiin ci⁠pimaatisiyaampaan.”
JON.4.4	Miitahsh kaaTipencikenitc kaa'ikotc, “Kekoon ina kitayaan ke⁠onci kitaasoyampan?” okii'ikoon.
JON.4.5	Miihsh Coona kaakiih saaka'ank i'imaa ootenaank, waapanonk inahke ekii awi ishi onapitc. Kii⁠oshihtamaaso hsa akawaahte'ikan ewii ishi akawaahtepitc ewiih piihtootc aaniin ke⁠ishihsenikwen ootenaani. 
JON.4.6	A'awe tahsh kaaTipenciketc Kishemanitoo kii‑ishihcike eniipiihshiwaninik ci⁠nihtaawikininik ke⁠akawaahteshkaakotc Coona. Wiinke hsa Coona kii⁠maminwapi, wiinke kaye okii minwaapantaan i'i kaakii nihtaawikininik. 
JON.4.7	E⁠ani waapaninik tahsh kaaTipenciketc kii‑ishihcike ci⁠ehpemiinitc otamwaapakwehsiwan ci⁠maamaakwantaminitc i'i eniipiihshiwaninik. Miihsh kaa‑ani ishi nipoomakaninik. 
JON.4.8	Kiisihsoon tahsh e⁠ani ishpakoocininitc, Kishemanitoo kii‑ishihcike waapanonk inahke ci⁠onci kishinoowenik. Kaa‑ahpiihci kishisotc tahsh Coona ekiih saakaahtenik ohtikwaanink, mii hsa 'i kekaa kaakii waniihketc. Miihsh kaa⁠ishi mihsawentank ci⁠nipotc, ekii ihkitotc, “Nawac ta⁠onishihshin ci⁠nipoyaampan, ahpiihc wiin ci⁠pimaatisiyaampaan,” kii‑ihkito.
JON.4.9	Miitahsh o'o kaa'ikotc kaaTipencikenitc, “Kitayaan ina kekoon wenci nishki'ikoyan i'i eniipiihshiwank?” okii'ikoon.
JON.4.9	Miihsh Coona kaa⁠ishi nahkwehtank, “Eya', nintayaan hsa kekoon wencikitaasoyaan, ninte ahpiihci kitaas ohsha ci⁠nipoyaampaan,” kii‑ihkito. 
JON.4.10	Miitahsh kaaTipencikenitc kaa'ikotc, “O'o hsa eniipiihshiwank kaakii maaciikihk peshiko tipihk, e⁠ani waapank tahsh kaakii nipoomakahk, kaawiin iitok kekoon kikiih tootansiin. Kaawiin kaye kikii maaciikihtoohsiin, shaakooc itahsh kikiih koohpaatentaan. 
JON.4.11	Nawac iitok niin nintaa koohpaatentaan i'i kihci ootena Ninipe 
MIC.1.2	Pisintamok, kiinawaa kahkina pemaatisiyek.
MIC.1.2	Pisintamok o'o kiinawaa kahkina o'omaa ahkiink kaa⁠pimaatisiyek.
MIC.1.2	Kaa⁠Maawaci mashkawisiitc kaaTipenciketc ohsha kiwiih tipaacimikowaa.
MIC.1.2	Inashke pisintamok, Kishemanitoo ohsha okihci anami'ewikamikonk onci kiikito!
MIC.1.3	Inashke inaapik, kaaTipenciketc ohsha
MIC.1.3	pimi onci takohshin otaawinink kaashi kihtentaakwaninik;
MIC.1.3	mii 'i kaa⁠onci piinaashiitc ewii tahtahkohkaatank wakicaya'ii kaa⁠ishpaahkamikaanikin nehtaa tashi anami'aawintc.
MIC.1.4	Miihsh cini ninkitenikin ini waciin kaa⁠maahtakoshkank
MIC.1.4	taapishkoo pimite kaa⁠onci ninkitek waahsahkonencikanink,
MIC.1.4	weti tahsh kaashi papahsatinaak ta⁠ishiciwan i'i kaa⁠ninkitek
MIC.1.4	taapishkoo nipi wakitatin kaa⁠onciciwank,
MIC.1.4	mii 'i mayaa ke⁠ishinaakwahk.
MIC.1.5	Miitahsh kahkina kaawii onci ishihsek onsaam aaniihsh pemaatisiwaatc Isriyalak kii⁠macitootamok, okiih shashiipihtawaawaan kaye Kishemanitoon. Awenen tahsh ke⁠anaamentaakosihpan i'i kaashi shashiipihtamowaatc Isriyalak? I'i iitok kihci ootena kaa⁠niikaanentaakwahk Sameriya 
MIC.1.6	Miitahsh o'o ehkitotc kaaTipenciketc, “Ninka ishihsehtoon hsa 'i Sameriya ci‑ishinaakwahk taapishkoo kekoon kaa⁠mihci ohkohsink weti mihshawahkamik, kaashi kihtikaasowaatc shoominak. Ini hsa kaakii aapatahkipanen kii⁠oshihcikaatek ootena, weti hsa pahsatinaank ta⁠ishi wepinikaatewan. Ikihsh kaye ahsiniik kaakii ishi patahkitekipan i'i ootena piniskwe ta⁠nanaakosiwak. 
MIC.1.7	Iki hsa tahsh kahkina manitoohkaanak i'imaa wenci tipentaakosiwaatc wiinke ta⁠pikishkihshinook. Kahkina hsa kaye kekoonan kaakii miinimintc i'i pihshikwaacihkwewa' eyaanitc i'imaa kihci anami'ewikamikonk ta‑ankwaahkisikaateniwan. Kahkina hsa ko omanitoohkaanima' ninka nihshiwanaaci'imaa'. Mii' iitok i'imaa Sameriya wenci kashkihcikemakahk kaashi kashkihcikenitc i'i pihshikwaacihkwewa'. I'iweni tahsh okashkihcikewinini kaa⁠shiinkenimiwenitc oka maaciitooni pahkaan ciwi tashi aapacihtoonitc eshi'ayaanitc kotak pihshikwaacihkwewa' anami'ewikamikonk.”
MIC.1.8	Miitahsh o'o Maaihka kaa⁠ihkitotc, “Miitahsh niin wenci maanentamaan, mii kaye 'i ke⁠onci mawiyaan. Ci⁠naakohtooyaan tahsh e⁠maanentamaan ninka papaamohse hsa ci⁠papaa shaahshaakinisiteyaan, kaawiin kaye kekoon ninka papaa kikishkansiin. Taapishkoo hsa kaa⁠inwetc mayaki waakohsh 
MIC.1.9	I'i hsa Sameriya 
MIC.1.10	Keko wiintamawaahkekwaanik kaa⁠shiinkeniminankwaa Kaaht 
MIC.1.11	Kiinawaa hsa tahsh eyaayek Sehpar 
MIC.1.12	Iki hsa wiin pemaatisiwaatc eyaawaatc Meraht 
MIC.1.13	Kiinawaa tahsh Lekish 
MIC.1.14	Miihsh kiinawaa Coota ahkiink eyaayek ishi pooshoo'ihkwak ishi miinihkwak miikiwaanan ishkwaac e⁠waapamekwaa Moorehsheht Kaaht 
MIC.1.15	Kiinawaa tahsh wiin eyaayek Mariihsha 
MIC.1.16	Pemaatisiyek eyaayek Coota ahkiink kiishkishamok kiinisihsiwaan ci⁠mawimekwaa kiniicaanihsiwaak kaa⁠saaki'ekwaa. Wiinke pashkoshamok kihtikwaaniwaan ci⁠mihtaskihtikwaaneyek ci‑ishinaakosiyek taapishkoo mihtaskihtikwaanaankehsiink aaniihsh kiniicaanihsiwaak kika mahkamikoom pahkaan ahkiink ci‑ishiwinintwaa.
MIC.2.1	Etatawe hsa ta⁠kihci wahsitaawihsewak iki kaa⁠onentamowaatc waa⁠ishi macitootamowaatc, e⁠onci nipaahsikwaa onipewiniwaank e⁠onentamowaatc aaniin keshi kakiipaacihcikewaatc. Eh⁠piicipiitaapaninik itahsh mii 'i eshi ishihcikewaatc kaakii inentamowaahpan aaniihsh okashkihtoonaawaa i'i ci‑ishihcikewaatc. 
MIC.2.2	Kii⁠mihsawentamowaatc awiyan okihtikewahkamikoni, owaahkaa'ikanini kaye, mii hsa 'i eshi mahkamaawaatc. Oka kayeshi'aawaan awiyan owaahkaa'ikanini, i'iweni kaye otinawemaakaniniink kekii onci tipinawewisinihpan okayeshi'aawaa'.
MIC.2.3	Miitahsh o'o kaaTipenciketc ehkitotc, “Niin ohsha kaakii onentamaan ci⁠kihci ishiwepisiyek, kaawiin hsa tahsh kika kashkihtoohsiim ci⁠shaapwiiyek. Miihsh ci⁠kihkentamek e⁠wahsitaawihseyek iinsan, kaawiin tahsh awahshime miinawaa kika kihci inenintisohsiim. 
MIC.2.4	I'i hsa ahpii kiishikaninik awiyak kika maanenimikowaak. Miihkinsominekwaa tahsh o'o nikamon oka maacii'aanaawaa maanentamowi nikamon o'o eshihsininik,
MIC.2.4	Wiinke hsa ko ninihshiwanaaci'ikoomin,
MIC.2.4	KaaTipenciketc hsa nintootaahpinamaakonaan nintahkiiminaan,
MIC.2.4	miihsh eshi miinaatc i'i kaakiih kaahcitiniyamintwaa.”
MIC.2.5	Miitahsh ahpii ani ocihcihsek ci⁠kiiwe miinimintipan i'i ahkiini kaaTipenciketc opimaatisiima', kaawiin itahsh kiinawaa awaac peshik entahshiyek kika wiitoohkaasohsiim.
MIC.2.6	Miihsh ehkitotc Maaihka, “Pemaatisiwaatc hsa o'o nintishi kakiihkimikook e'ishiwaatc, ‘Keko kakiihkimihshinaahkaank, keko kahkina onoweniwan kakiihkwaatanken. Kaawiin iitok ta⁠ishihsehsinoon ci⁠akatentamaank? 
MIC.2.7	Konike tahsh kitinentam Isriyalak iinsan ekii macakimintwaa? Mii na 'i kiih⁠pooni shashiipenimikowaatc kaaTipencikenitc? Tepwe na 'i otaa tootaakowaan? Kaawiin ina tahsh weweni okanoonaahsii' i'i kwayahk eshihcikenitc?’ nintikook,” kii‑ihkito Maaihka.
MIC.2.8	Miitahsh kaaTipenciketc eshi nahkwehtawaatc, “Kimiikaanaawaak hsa nimpimaatisiimak eh⁠tootawekwaa kaa⁠tootawintwaa oshiinkenimiwek. Ininiwak itahsh eh⁠pionci kiiwewaatc kaa⁠tashi miikaatiwintc e⁠inentamowaatc pisaan ci⁠ayayaawaatc otaawiniwaank, mii hsa weti entashi ahkamawekwaa. Miihsh eshi mahkamekwaa opiinsihkawaakaniwaan kaa⁠kikishkamowaatc. 
MIC.2.9	Ninkoci hsa kitoonci inaamwa'waawaak wewaanishihshininikin otaawiniwaank kaa⁠ihkwewiwaatc nimpimaatisiimak. Kinehpici mahkamimaawaak iitok oniicaanihsiwaa' kaawii ishi shawenimimakipan. 
MIC.2.10	Maacaak itahsh mii 'i ani ishi maacaak. Kaawiin iitok pisaan o'omaa kitaa tashi anwepihsiim, onsaam aaniihsh kimacitootamowiniwaank kaawii onci kihci nihshiwanaacihcikaatek o'o ayaawin.”
MIC.2.11	“Kiishpin hsa awiya kekiinawishkitc, kekayenisitc kaye pitakohshink o'o ihkitotc, ‘Mii hsa 'i enaacimohtawinakook ci⁠paahtiinahtooyek shoominaapo, shinkopiiwaapo kaye,’ ihkitotc, mii hsa awe tino entawenimek kaa⁠kanootamaaketc.”
MIC.2.12	“Tepwe hsa tahsh kahkina entahshiyek Cekaponk wentahkaanesiyek, kiinawaa Isriyalak kaa⁠ishkwiinoyek kika maamawinininim. Kika maamawi piinininim hsa taapishkoo maanahcaanihshak kaashi piintikanintwaa maanahcaanihshiiwikamikonk. Taapishkoo hsa kaa⁠paahtiinowaatc maanahcaanihshak kaashi mashkohsiihkaanik, mii hsa 'i miinawaa ci⁠paahtiinowaatc pemaatisiwaatc kitahkiimiwaank,” ihkito Kishemanitoo.
MIC.2.13	Miitahsh Kishemanitoo ci⁠tawinamawaatc aanti ke⁠ishaanitc Isriyala', wiin kaye oka niikaaniihtamawaa' ci⁠saakisi'aatc eshi tahkonimintc. Miihsh ci⁠onci saaka'aminitc eshi ishkwaantemiwaninik kihci ootenaahkaank pisaan ci⁠ani maacaanitc. KaaTipencikenitc hsa ko ke⁠otookimaamiwaatc ke⁠saakisi'ikowaatc.
MIC.3.1	Miihsh o'o Maaihka 
MIC.3.2	Tekwac iitok kishiinkentaam i'i kaa⁠onishihshik, eh⁠saakihtooyek itahsh macikekoon. Mii hsa 'i enentaakwahk taapishkoo kikipimaatis e⁠pahkonekwaa nimpimaatisiimak, owiiyaahsiwaa kaye ohkaniwank e⁠onci manipitaawek. 
MIC.3.3	Mii kaye enentaakwahk taapishkoo e⁠ishihcikeyek e⁠amwekwaa nimpimaatisiimak, e⁠pihshakipinimek kaye oshakayaawaan. Ohkaniwaan kaye eh⁠piikwa'amowek, wiinke kaye e⁠pihkishka'wekwaa taapishkoo wiiyaahs kaa⁠toocikaatek kiiwii kiishisikaatek ahkihkonk.” 
MIC.3.4	Ta⁠ocihcihseni ohsha ahpii ci⁠shaakowaanek kaaTipenciketc, kaawiin tahsh kika nahkwehtaakohsiiwaa, kaawiin kaye kika pisintaakohsiiwaa anami'ehtawek aaniihsh onsaam kisaakihtoonaawaa macikekoon.
MIC.3.5	Miitahsh o'o kaaTipenciketc ehkitotc, “Iki hsa wiin kaa⁠kanootamawiwaatc kaa⁠waniwinaawaatc nimpimaatisiima', kiishpin awiyan kii⁠tipa'amaakowaatc mii 'i eshi tashintamawaawaatc pisaanisiwin awiyan. Kiishpin tahsh awiyan kiih⁠tipa'amaakohsikwaa mii 'i eshi tashintamawaawaatc awiyan ciwi miikaanikonitc.”
MIC.3.6	Okoweniwak okanootamaakek kaaTipencikenitc e'ikowaatc, “Okanootamaakek, mii ohsha 'i aasha kekaa ci⁠pooni kiishikanihshiyek, kiisihs aasha eh⁠pankihshimotc. Onsaam itahsh e⁠waniwinekwaa nimpimaatisiimak, kaawiin hsa awahshime miinawaa kika niikaani pawaacikehsiim, kaawiin kaye kika kashkihtoohsiim niiyaak ci⁠tipaatotamek aaniin keni ishiwepahk.” 
MIC.3.7	Iki hsa kaa⁠niikaanaacimowaatc, iki kaye kaa⁠mamaantaawi anta kihkencikewaatc ta‑akawiinkwenintisowak ke⁠ahpiihtakaciwaatc, aaniihsh Kishemanitoon kaawiin oka nahkwehtaakohsiiwaan.
MIC.3.8	Miihsh ehkitotc Maaihka, “Niin tahsh wiin kaaTipenciketc Otahcaahkwan nimooshkineshkaakowan, omashkawisiiwin kaye, mii kaye kaa⁠onci kihkentamaan weweni ci‑inaahkonikeyaan. Mii 'i kaye kaa⁠onci kashkite'eyaan ci⁠wiintamowak Isriyalak 
MIC.3.9	Pisintawihshik hsa kiinawaa kaa⁠niikaaniihtamawekwaa, kaa⁠tipenimekwaa kaye Isriyalak, kiinawaa kaa⁠shiinkentamek weweni inaahkonikewin, kaa⁠kwehkihsitooyek kaa⁠kwayahkonaakwahk noociko ci⁠tinowank. 
MIC.3.10	Mii hsa 'i enentaakwahk nihshiwewin, maci'ishiwepisiwin kaye e⁠aapacihtooyek kii⁠oshihtooyek i'i kihci ootena, Ceroosalam, Kishemanitoo otootenaam ecikaatenik. 
MIC.3.11	Iki hsa kaa⁠naanaakacihtoowaatc ootenaani aahpici ominotootawaawaa' i'i niipiwa' kaa⁠mino tipa'amaakowaatc. Iki tahsh kaye anami'ewikimaak kaa⁠wiintamaakewaatc ehkitoomakaninik Onahshowewin shooniyaan ehta 'i kaa⁠onci ishihcikewaatc. Miihsh peshikwan iki okanootamaakek kewiinawaa shooniyaan ehta 'i kaa⁠onci wiintamaakewaatc aaniin eshinamo'ikowaatc Kishemanitoon, e⁠inwaanintisowaatc e⁠wiiciiwikowaatc kaaTipencikenitc. Miihsh o'o ehkitowaatc, ‘Kaawiin hsa kekoon kika ishi wahsitaawihsehsiimin, kaaTipenciketc iitok kiwiiciiwikonaan.’ ”
MIC.4.1	Ta⁠ocihcihse hsa ci‑ishi kiishikahk i'i waciw
MIC.4.1	kaashi patahkitenik kaaTipenciketc Owaahkaa'ikan,
MIC.4.1	maawac iko ci‑ishpentaakwahk, maawac iko ci‑ishpahkitek
MIC.4.1	ahpiihc wiin ini kotak kaa⁠pihkwatinaakin.
MIC.4.1	Aahpici hsa ta⁠paahtiinowak pemaatisiwaatc
MIC.4.1	ke⁠pimi anta waapantamowaatc.
MIC.4.2	Aahpici kaye ta⁠paahtiinwewaanakisiwak pemaatisiwaatc
MIC.4.2	ke⁠piishaawaatc o'o ci‑ihkitowaatc,
MIC.4.2	“Taka hsa ahkwaamaciwetaa kaaTipenciketc owaciim,
MIC.4.2	ci‑ishaawank eshi'ayaanik Kishemanitoo Owaahkaa'ikan
MIC.4.2	Isriyalak oKishemanitoomiwaan.
MIC.4.2	Wiin Kishemanitoo kika kihkino'amaakonaan otishihtwaawin,
MIC.4.2	cishi pimohsewank inahke kaashi antawentank.
MIC.4.2	Ceroosalamink iitok kaaTipenciketc onci kiikito,
MIC.4.2	Saayanihkank iitok onciimakanini otoonahshowewin.”
MIC.4.3	oka nana'ahtoon kaye i'i kaashi maanshi wiiciintinitc
MIC.4.3	meshkawentaakosinitc pemaatisinitc wewaahsa, pepehsho kaye wenciinitc.
MIC.4.3	Ini hsa opashipa'ikewihkomaaniwaan oka inaapihkakanaantaanaawaan
MIC.4.3	ci‑inaapataninikin kihtikaniwi piikwahkamikipicikanan.
MIC.4.3	Mii kaye ke⁠tootamowaatc ociipowepinikaniwaan
MIC.4.3	ci‑ishihtoowaatc ci‑inwaatenikin manishikanink.
MIC.4.3	Kaa⁠pepahkaanwewaanakisiwaatc pemaatisiwaatc hsa
MIC.4.3	kaawiin miinawaa wiihkaa ta⁠miikaatihsiwak,
MIC.4.3	kaawiin kaye wiihkaa miinawaa ta⁠oshiihtaahsiwak ciwii miikaatiwaatc.
MIC.4.4	pisaan weweni ta⁠pimaatisi ci⁠ayaatc
MIC.4.4	keshi kihtikaanaatc shoomina', i'i kaye pik tinowaahtikoo'.
MIC.4.4	Kaawiin kaye awiyan oka seki'ikohsiin.
MIC.4.4	Mii iitok o'o kaaTipenciketc kaaMaawaci mashkawisiitc
MIC.4.4	eshi ahshotamaaketc.
MIC.4.5	Aana hsa wiin kotak pemaatisiwaatc e⁠ishi pimohsewaatc otishinihkaasowininiink omanitoomiwaa'; kiinawint hsa wiin kika ishi pimohsewaamin otishinihkaasowinink kaaTipenciketc kiKishemanitoominaan nehpic iko.
MIC.4.6	Miitahsh ehkitotc kaaTipenciketc, “Mii ohsha 'i aasha e⁠ocihcihsek ci⁠mooshakinakwaa pemaatisiwaatc kaakii nana'ahsakwaapan, iki kaye pahkaan ahkiink kaakiih tashi kakwaatakihtoowaakopanen kii⁠tahkonintwaapan. 
MIC.4.7	E⁠maahkishkaawaatc inentaakosiwak, waahsa kaye eh⁠tanentaakwaninik otaawiniwaa, shaakooc itahsh ninka oshki maacihtaa'aak iki kaa⁠ishko pimaatisiwaatc wiinke kaye tani soonkentaakosiwak. Weti hsa waciink Saayanink 
MIC.4.8	Kiin hsa Ceroosalam 
MIC.4.9	Wekonen tahsh wenci kishiiweyek e⁠mawiyek? Kaawiin ina kitayaawaahsiwaawaa kihciokimaa? Ekiih caakinewaatc ina kaakiih kiikitoohtamawinekwaa ininiwak kaa⁠onci ishi wiihsakentamek taapishkoo ihkwe kaawii nihtaawikinaawahsotc? 
MIC.4.10	Waawaakiciihtaak ci⁠moohkoneyek, pemaatisiyek Ceroosalamink eyaayek taapishkoo ihkwe kaashi wiihsakentank ewii nihtaawikinaawahsotc. Miitahsh i'i eshinaakwahk noonkom ci⁠nakatamek i'i kihci ootena weti mihshawahkamik ci⁠awi ayaayek. Weti hsa Paapilan 
MIC.4.11	Iki hsa kaa⁠paahtiinwewaanakisiwaatc pemaatisiwaatc ohkwiino'itiwak ewii miikaaninekwaa. Miihsh o'o ehkitowaatc, “Taka hsa wiinke ta⁠nihshiwanaacihcikaate i'i Ceroosalam, mii kaye ke⁠ishinaakwahk taapishkoo kekoon kaa⁠mihci ohkohsink,” ta⁠ihkitowak. 
MIC.4.12	Iki hsa pemaatisiwaatc kaawiin okihkentansiinaawaa aaniin enentaminitc kaaTipencikenitc. Kaawiin iitok okihkentansiinaawaa i'i kaashi ohkwiino'itiwaatc kewiinawaa e⁠ishi maawantoonintwaa taapishkoo kaa⁠toocikaniwitc pahkweshikan kii⁠pawikanaansotc kaatashi pawikanaancikenk.
MIC.4.13	Miihsh o'o kaaTipenciketc ehkitotc, “Haw, maacaak pemaatisiyek Ceroosalamink wenciiyek awi miikaanihkwak iki kaa⁠shiinkeniminekwaa ci⁠tootawekwaa kaa⁠tootawintc pahkweshikan kii⁠pawikanaansotc. Kika ishi'ininim ci⁠ahpiihci mashkawisiiyek taapishkoo aape pishihki kaa⁠piiwaapihkwehshkanetc, kaa‑ayosaawaapihkwanahsitetc kaye. Niipiwa' hsa kaa⁠pahkaanwewaanakisiwaatc pemaatisiwaatc kika shaakooci'aawaak. Inihsh kaye wenooci kekoonan kaakii mahkantwewaahpan kii⁠papaa ompwehkamikisiwaahpan, niin hsa ini kika piitamawihshim. Niin iitok nintipentaan o'o misiwe ahki,” kii‑ihkito.
MIC.5.1	Pemaatisiyek Ceroosalamink 
MIC.5.3	KaaTipenciketc hsa oka nakanaa' opimaatisiima' ci⁠tipenimikonitc kaa⁠shiinkenimikonitc. Paanimaa tahsh ini ihkwewan kii‑ishkwaa nihtaawiki'aanitc okosihsini, mii 'i payesh ci⁠pooni tipenimikonitc. Miitahsh i'i ahpii kaakii maaciicikaniwaahpan Israel ci⁠pikiiwe wiici'ayaamaawaatc miinawaa owiici pimaatisiimiwaa'. 
MIC.5.4	Ahpii tahsh pi⁠takohshink oka tipenimaa' hsa opimaatisiima' ci⁠aapacihtootc mashkawisiiwin ke⁠miinikotc kaaTipencikenitc, tako kaye enentaakosinitc otishinihkaasowininiink kaaTipencikenitc oKishemanitooman. Opimaatisiima' hsa tahsh pisaan ta‑ayintaawa', aaniihsh misiwe ahkiink eyaanitc pemaatisinitc oka wiintamini e⁠kihci inentaakositc. 
MIC.5.5	Wiin tahsh kaye ke⁠piitootc pisaan ci⁠ayaawintc.
MIC.5.5	Ahpii hsa tahsh Ahsiiriya 
MIC.5.6	 Miitahsh ci⁠tipentamowaatc Ahsiiriya ahkiini kii‑ishkwaa shaakoocihtwaawaatc, i'i kaye Nimraat 
MIC.5.7	Iki Isriyalak ke⁠ishko pimaatisiwaatc ta⁠inentaakosiwak taapishkoo kaa⁠oshki shahki'ayaak kaaTipenciketc ke⁠ishinisha'amawaatc kotak pemaatisinitc. Taapishkoo kaa⁠shahkipiihsa'ank eshi nihtaawikihkin kekoonan ta⁠inentaakosiwak. Kishemanitoon hsa ta‑ahpenimowak, kaawiin wiin ininiwan. 
MIC.5.8	Isriyalak hsa tahsh ke⁠ayaawaatc mekweya'ii eshi'ayaanitc kaa⁠pepahkaanwewaanakisinitc pemaatisinitc. Mii hsa 'i ke⁠inentaakosiwaatc taapishkoo mihshipishiw eyaatc mekweya'ii noohpimiink eshi'ayaanitc kotak aya'aawihsha'. Taapishkoo oshki mihshipishiw kaa⁠otihtinaatc maanahcaanihsha' kaa⁠piihsipinaatc itahsh, kaawiin hsa awiyan oka kashkihtoohsiini ci⁠naatamaakonitc. 
MIC.5.9	Isriyalak hsa oka shaakooci'aawaa' kaa⁠shiinkenimikowaatc, kahkina kaye oka caaki'aawaa'.
MIC.5.10	Miihsh ehkitotc kaaTipenciketc, “Mii hsa 'i ahpii ishi kiishikahk, ci⁠otaahpinakwaa kimihtatimoomiwaak, ci⁠nihshiwanaaci'akwaa kaye kimiikaasowi otaapaanaahkowaak. 
MIC.5.11	Kitootenaamiwaan kaye eyaakin kitahkiimiwaank ci⁠nihshiwanaacihtooyaan, ninka piikopitoonan kaye kitahpa'iwewikamikowaan. 
MIC.5.12	Kaashi mamaantaawisiyek kaye ninka nihshiwanaacihtoon, miihsh kaawiin kika kashkihtoohsiim kekoon ci‑inaahpinashiweyek. 
MIC.5.13	Kimanitoohkaaniwaak hsa ninka nihshiwanaaci'aak, iki kaye ahsiniik enami'eyenimekwaa. Kaawiin itahsh awahshime kika anami'ehtawaahsiwaawaak kininciiwaank kaakii onci oshi'ekwaa. 
MIC.5.14	Ninka pahkwatahkiipinaa kaye ihkwe manitoohkaan kaa⁠mihtikowitc kaa⁠patahkinintc Aahsharah 
MIC.5.15	Wiinke hsa tahsh ninkihci nishki'ikook kahkina kotak pemaatisiwaatc kaa⁠inentansikwaa ci⁠na'ihtawiwaatc, miihsh kaawii onci nana'ahsakwaa,” ihkito kaaTipenciketc.
MIC.6.1	Pisintawihk tahsh aaniin ehkitotc kaaTipenciketc.
MIC.6.1	Pasikwiin Tepencikeyan ci⁠waapanta'iweyan aaniin waa⁠inaahkonikeyan, taka kihci waciin, kaa⁠pihkwatinaakin kaye oka noontaanaawaa aaniin waa⁠ihkitoyan.
MIC.6.2	Waciin noontamok aaniin kaaTipenciketc eshi anaamihtaakositc. Pisintamok kaakii nehpici onahsikooyek o'omaa ahkiink! KaaTipenciketc ohsha owiih tipaahkonaa' opimaatisiima', ewii anaamimaatc Isriyala' 
MIC.6.3	Mii ehkitotc kaaTipenciketc, “Nimpimaatisiimak, aaniin hsa kaah⁠tootawinakook? Aaniin tahsh eshi ayehko'inakook? Taka nahkwehtawihshik! 
MIC.6.4	 Iicipahkiink 
MIC.6.5	 Nimpimaatisiimak, inashke maamihkawik aaniin kaawiih tootawinekipan Pelak 
MIC.6.6	Wekonen ini tahsh ke⁠piitamawak kaaTipenciketc, Kishemanitoo kihcikiishikonk eyaatc ahpii pi⁠anta anami'ehtawak? Ninka piitamawaa na pishihkiinhsa' kaa⁠peshikopipoonwenitc ci⁠pakitinamawak tino kaa‑ankwaahkisikaatenikin pakitinaahsowinan? 
MIC.6.7	Konike otaa minwaapantaan kaaTipenciketc piitamawak mitaahswaahk (1,000) aape maanahcaanihsha'? Konike otaa minwaapantaan mitaahswaa mitaahswaahk (10,000) siipiin kaa⁠pimitewaakamininikin? Ninka pakitinamawaa na ini nihtam kaa⁠nihtaawikinitc niniicaanihsan ci⁠tipa'amaampaan nimacitootamowinan? Ninka miinaa na kekoon niwiiyawink wenciinik ke⁠onci tipa'ike'ikooyaampaan i'i kaashi macitootamaan? 
MIC.6.8	Kaawiin! KaaTipenciketc iitok kikii wiintamaakonaan wekonenini wenishihshininik, aaniin kaye eshi antaweniminank ci‑ishihcikewank. Weweni ci⁠tootaakewank ci⁠naakohtaawank kaye eh⁠saaki'iweyank, ci⁠tapahsenimowank wiici pimohsemank kiKishemanitoominaan.
MIC.6.9	Aahpici ohsha onishihshin ci⁠kohtaanenimintipan kaaTipenciketc. Ootenaani iitok aanakiih kanootank, taka pisintamok kiinawaa kaa⁠ohko ayaayek i'imaa kihci ootenaank. 
MIC.6.10	Kaawiin nintaa waniihkenotamowaahsiinan owaahkaa'ikaniwaank iki meci'ishiwepisiwaatc ininiwak e⁠ayaanikin wenootisiwinan okakayenisiwiniwaank kaakii onci tepinamowaatc. Wayeshimiwemakaniniwan iitok tipaapiishkoocikanan kaa‑aapacihtoowaatc. Mii hsa i'iweni kaa⁠shiinkentamowak. 
MIC.6.11	Aaniin itahsh inaa keshi poonentamawakwaapan iki ininiwak kaa‑aapacihtoowaatc weyeshimiwemakaninikin tipaapiishkoocikanan, kosikoshkoocikanan kaye. 
MIC.6.12	Kitininiimak kaa⁠wenootisiwaatc hsa okoohpaaci'aawaa' ketimaakisinitc, kahkina piko kaa⁠tahshiyek kikakiinawishkim. 
MIC.6.13	Aasha tahsh ninkii maacihcike ewiih poohkoshkaa'inakook, ewii nihshiwanaacihtooyaan kaye kitootenaamiwaa, kimacitootamowiniwaan itahsh ini kaa⁠tootaakoyek. 
MIC.6.14	Aana hsa wiihsiniyek, kaawiin kika tewiihsinihsiim, tekwac hsa keyaapi kika noonteskatem. Aana hsa ewi na'inamek kekoon, kaawiin kika kanawentansiim. Kekoon ke⁠kanawentamek ninka nihshiwanaacihtoon miikaatinaaniwank. 
MIC.6.15	Aana kihtikaanek pahkweshikan, kaawiin kika manishwaahsiwaawaa; aana kaye siinipiikishkamek aalip tinowiminan kaawiin kiinawaa kika ontencikehsiim. Aana kaye siinipiikishkawekwaa shoominak, kaawiin hsa kiinawaa kika minihkwehsiim i'i shoominaapo. 
MIC.6.16	 Miitahsh o'o ke⁠ishihsek onsaam e⁠naapi ishihcikewek kaakii ishi nihtaa macitootank Amrii 
MIC.7.1	Etatawe hsa ninkakwaatakihse! Taapishkoo hsa inini kaa⁠maamooshakinank shiiwimiicim e⁠niipininik i'imaa eshi kihtikaasonitc shoomina'. Kaawiin hsa kanake ci⁠mihkawakwaa shoominak ke⁠amwakwaapan. Kaawiin kaye ci⁠mihkamaan ini ke⁠miiciyaampaan nihtam kaa‑atihtekin pik 
MIC.7.2	Kaawiin hsa awaac peshik kwayahk inini ci⁠kihkentaakositc o'omaa ahkiink, kaawiin kaye awiya ci⁠kihciwenimaatc Kishemanitoon. Kahkina pemaatisiwaatc hsa mii 'i eshihcikewaatc e⁠ahkantoowaatc ewii nihshiwewaatc. Entahso peshikowaatc hsa onanaantone'waawaa' wiicipimaatisiiwaa' ke⁠nihsitiwaatc. 
MIC.7.3	Wiinke hsa otetako nakacihtoonaawaa noociko e⁠ishihcikewaatc. Iki hsa okimaak, iki kaye otipaahkonikek wiinawaa antotamaakewak ci⁠tipa'amawintwaa cipwaa onentamowaatc kekoonini. Iki kaye kaa⁠mashkawentaakosiwaatc owiintaanaawaa entawentamowaatc, miihsh i'i eshi maamawihcikewaatc. 
MIC.7.4	Iki hsa maawac sesekaa ininiiwiwaatc, kehci inentaakosiwaatc kaawiin awaac pankii inentaakosihsiiwak taapishkoo mashkohsiin kekoon enentaakwahsinikin.
MIC.7.4	Mii ohsha 'i aasha kii⁠ocihcikiishikaninik Kishemanitoo ci⁠nana'ahsaatc pemaatisinitc, kaakii ishi ayaankwaamihtaakosikopanen kii⁠aapaci'aakopanen otahshawaapiiwininiima' kaa⁠kanootamaakotc. Miitahsh noonkom pemaatisiwaatc kaa⁠onci wawaanentamowaatc. 
MIC.7.5	Keko kaye awaac tepwewakenimaahken kiwiicitaamaakan, a'a kaye kaa⁠saaki wiiciiwatc. Ayaankwaamisin kaye aaniin enatc kiwiw kaa⁠saaki'atc. 
MIC.7.6	 O'o hsa ahpii okosihsimaa kaawiin okihtenimaahsiin oteten, a'a kaye otaanihsimaa okani maanshi wiiciiwaan omaamaan. A'ahsh kewiin oshiimihsimaa okani maanshi wiiciiwaan osikohsan. Inini hsa ke⁠shiinkenimikotc otaawinink ta⁠onciiwa', tipinawe wiin iko otinawemaakana'.
MIC.7.7	Niin tahsh wiin ninka ahshawaapamaa kaaTipenciketc, ninka pii'aa kaye ninKishemanitoom kaa⁠pimaaci'itc. NinKishemanitoom hsa ninka noontaak.
MIC.7.8	Kaa⁠shiinkenimiyaank, keko tahsh paahpinotawihshinaahkaank. Mihsawaa ko kawihseyaank, ninka pasikwiimin hsa! Mihsawaa ko kaye kaashi kashkiitipihkahk ayaayaank, kaaTipenciketc hsa ninka waahseshkamaakonaan. 
MIC.7.9	Ekii mamaanshihkantawankitc itahsh mii 'i eshinaakwaninik ci⁠pakamishkaakowank onishkaatisiwin. Weti tahsh ishkwaac kika naatamaakonaan ci⁠kwayahko tootawiyamintc i'i kaakii ishi mamaanshi tootaakowank. Kaashi waahseyaanik hsa kika ishiwinikonaan; miitahsh i'i ci⁠waapantamowank okwayahkwaatisiwin! 
MIC.7.10	Ahpii hsa tahsh iki kaa⁠shiinkenimiyamintwaa waapantamowaatc o'o, aahpici hsa ta⁠kihci akatentamok. Miihsh o'o ke'ishiyamintwaa, “Aaniin itahsh ina 'a kaaTipenciketc kiKishemanitoomiwaa?” Ninka waapamaak hsa ci⁠shaakooci'intwaa, wiinke hsa ninka ninkociishkawakishkawaanaanik i'imaa miihkanaank!
MIC.7.11	Ceroosalamink eyaayek, mii ohsha 'i aasha e⁠ocihcihsek cikii oshihtooyekipan i'i kiwaahkaayaapihkinikaniwaan, ci⁠nanki miinikooyek ke⁠ahko tipentamek kitahkiimiwaa. 
MIC.7.12	Miihsh i'i ahpii kiicipimaatisiiwaak misiwe tapi onciiwak ci⁠pikiiwe naasihkawinekwaa. Weti Ahsiiriya 
MIC.7.13	I'i tahsh ahki tani inentaakwan taapishkoo pikwatahkamik, onsaam aaniihsh kihci macitootamook iki i'imaa kaa⁠taawaatc.
MIC.7.14	Tepencikeyan, taka ishi naanaakaci'ihshinaam okanawi maanahcaanihshiwe kaa⁠tootawaatc maanahcaanihsha', niinawint iitok kipimaatisiimak kaakii onaapamiyaank. Aanawiin e⁠ishitaayaank weti pikwatahkamik, shaakooc hsa waahkaaya'ii ayaani kaashi wahke nihtaawikink kekoon. Taka mii weti ke⁠ishaayaank, ci⁠anta wiihsiniyaank kaashi mashkohsiihkaak Peshan 
MIC.7.15	Maamahkaacihcikehtamawihshinaam Tepencikeyan, kaakii ishihcike'iyaankipan ahpii Iicipahkiink 
MIC.7.16	Iki hsa kaa⁠pepahkaanwewaanakisiwaatc pemaatisiwaatc waapantamowaatc o'o, mii hsa 'i ci⁠akatenintisowaatc aanawiin e⁠mashkawentaakosiwaatc. Miitahsh i'i eshi kipitoonenintisowaatc, ta⁠kipihtawakenintisowak kaye ke⁠ahpiihtakaciwaatc. 
MIC.7.17	Taapishkoo hsa kinepikook kaa⁠pimootewaatc kaashi paashkinehkamikohkaanik mii hsa ke⁠ishinaakosiwaatc. Otahpa'iwewikamikowaank hsa tapi onciiwak ci⁠nininkishkaawaatc ke⁠ahpiihtaanimisiwaatc. Miitahsh ci⁠kwehkentamowaatc ci⁠kohtaanenimaawaatc kaaTipencikenitc kiKishemanitoominaanin.
MIC.7.18	Tepencikeyan, kaawiin hsa pahkaan manitoo ayaahsii kiin tino; kiin hsa kaa⁠pakitinatwaa, kaa⁠poonentamawatwaa kaye omacitootamowiniwaan kaa⁠tipinawewisiyan kipimaatisiimak kaa⁠ishkohsewaatc. Kaawiin hsa kinwesh kipimi kitaasohsii, aahpici tahsh kiminwentaan e⁠waapanta'iyaank kikoohpaasinaakewin. 
MIC.7.19	Kiin hsa tahsh miinawaa kika koohpaasinawihshinaam, kika tahtahkohkaataanan kaye nimacitootamowininaanin, kika ishiwepinaanan kaye maawac iko kaashi kiishkayawaak kihcikamiink. 
MIC.7.20	Tepwe kaye kika tootawaak, ci⁠saaki'atwaa kipimaatisiimak, kaa⁠ontahkaanesiwaatc Eparahaamink 
NAM.1.2	Tepenciketc Kishemanitoo ontentam, ewii nana'ahsaatc i'i e⁠anami'ehtawaanitc manitoohkaana'. KaaTipenciketc hsa tako nishkaatisi ahpii kii⁠nana'ahsaatc kaa⁠nakaashkaakotc. Onana'ahsaa' kaye kaa⁠nishkenimikotc, kaawiin kaye opooni nishki'ikohsii' kaa⁠shiinkenimikotc. 
NAM.1.3	KaaTipenciketc hsa kaawiin wahke nishkaatisihsii, wiin kaye aahpici mashkawentaakosi. Awiyan kaa‑anaamentaakosinitc oncitako kaaTipenciketc oka⁠nana'ahsaan. Aaninti hsa piko kaaTipenciketc eshi pimohsetc, mii 'i eshi kihci piitaanimaninik. Wahkwiin ihsa, miiwan ini eh⁠paashkinewepishkiketc. 
NAM.1.4	Kii⁠kanootank hsa kihcikam, mii 'i eshi paankwaninik. Siipiin kaye otootaanan ci⁠paankwaninikin. I'i hsa Peshan 
NAM.1.5	Kihci waciin hsa wahkawihseniwan enaahsamiitc kaaTipenciketc, kaa⁠pihkwatinaanikin kaye ninkishkaaniwan. Ahkiini wahkawihseni kii⁠naakositc kaaTipenciketc, misiwehkamik kaye, kahkina kaye pemaatisinitc i'imaa eyaanitc ta⁠nininkaanimisiwa'. 
NAM.1.6	Ahpii tahsh kii⁠nishkaatisitc, awenenan itahsh ke⁠shaapwiinihpan? Awiyan ina otaa shaapwiihkantamini otishkotewi nishkaatisiwin? Osiikinaan iitok ishkotenk enentaakwaninik onishkaatisiwin miihsh ahsinii' eshi piihsihsenitc e⁠ani paashkinehsenitc enaahsamiitc kaaTipenciketc. 
NAM.1.7	KaaTipenciketc ohsha minwaatisi. Onaatamawaa' opimaatisiima' ahpii kii⁠maanshihsenitc, okanawenimaa' i'i kaa⁠tepweyenimikotc. 
NAM.1.8	Taapishkoo hsa kaa⁠kihci kishiiciwank kii⁠mooshka'ank mii hsa 'i nahke keshi tetako nihshiwanaaci'aatc kaa⁠shiinkenimikotc. Kaye tahsh otishinisha'waa' i'i kaa⁠shiinkenimikotc eshi kashkiitipihkaninik. 
NAM.1.9	Aaniin itahsh wa⁠ishi macitootawek kaaTipenciketc? Kika tootaakowaa ohsha ci⁠nihshiwanaatisiyek. Wiin iitok awiyan niishink wiihkaa onakaashkaakohsiin. 
NAM.1.10	Taapishkoo hsa kaa⁠ohko'ootekin kaahshisiin, shoominaapoonk wenci kiiwashkwepiiwaatc, kahkina hsa ta‑ankwaahkisowak taapishkoo kaashi caakitekin kaa⁠paahtekin mashkohsiin.
NAM.1.11	Kiinawaa iitok Ninipe kihci ootenaank eyaayek, i'imaa pemi onciitc inini kaawii macitootawaatc kaaTipencikenitc, kaa‑anoohkiitc noociko ci‑ishihcikewintc. 
NAM.1.12	Miitahsh o'o eninek kaaTipenciketc kiinawaa Isriyal, “Aanawiin e⁠kihci mashkawentaakosiwaatc, e⁠kihci paahtiinowaatc kaye Ahsiiriya 
NAM.1.13	Miitahsh ke⁠tootawinakook ci⁠pooni koohpaaci'inekwaa Ahsiiriya ahkiink wenciiwaatc, kaye tahsh ci⁠piikonamowak sakaapaaneyaapiin kaa⁠tahkopininekwaa.”
NAM.1.14	Miitahsh o'o kaaTipenciketc enaatc Ahsiiriya ahkiink wenciinitc, “Kaawiin iitok oka ayaawaahsiwaawaa' keni aanihke pimiwitoonitc owiinsowiniwaan. Ninka nihshiwanaaci'imaa' oshihkocikaniwi manitoohkaana' eyaanitc otanami'ewikamikowaank. Ninkwayaancihtaawaanan kaye wa⁠ishi na'inakwaa, kaawiin iitok te'ahpiihtentaakosihsiiwak ci⁠pimaatisiwaatc.”
NAM.2.1	Ninipe eyaayek, aasha kipi anta mawine'okoom meshkawisiiwaatc ke⁠shaakooci'inekwaa aasha pi⁠takohshinook. Ahsho naatamaasok ci⁠niipawiwaatc shimaakanihshak wakicaya'ii waahkaayaapihkinikanink. Miihkanaank kaye ishi ahshawaapik. Ahshwiik ci⁠miikaasoyek. 
NAM.2.2	KaaTipenciketc ohsha owiih tootawaa' Isriyala' ci⁠kiiwe kihci inentaakosinitc kaakii ishinaakosinihpan cipwaa mahkamimintc kahkina kekoon kaakiih tipinawewisinihpan, kahkina kaye kaashi kihtikewaahpan ekii⁠nihshiwanaacihcikaatenikin.
NAM.2.3	Iki shimaakanihshak kaapi anta miikaasowaatc miskwaaniwan onakaa'ikaniwaan, miskohkonayewak kaye. Aasha kiishiiwak. Omiikaasowi otaapaanaahkowaa' wawaahseyaapihkihsewa'. Omihtatimoomiwaa' kaye ocaanimipani'owa'.
NAM.2.4	Miikaasowi otaapaanaahkwak hsa papaa kiiwashkwe ayaashawihsewak miihkanaahkaank, e⁠ayaashawihsewaatc i'imaa eshi tawaanik ootenaank. Mii hsa 'i eshinaakosiwaatc taapishkoo ishkotenk, wiinke eh⁠papaakishiihsewaatc taapishkoo kaa⁠waawaahtehsek. 
NAM.2.5	Miikaasowikimaak aasha kanoocikaniwiwak ci⁠miikaasowaatc, pisokehshinowak eh⁠kaancishkaawaatc.
NAM.2.5	Kaye kishiipa'itiwak e⁠ahpahtoowaatc waahkaayaapihkinikanink miihsh kaye ci⁠oshihtoowaatc keshi aakoohshimoonowaatc ahpii wii⁠aapaci'aawaatc kihci mihtikoon wiih⁠piikowepa'amowaatc waahkaayaapihkinikan. 
NAM.2.6	Ini hsa kihci ishkwaanteman siipink inahke eyaakin paahkihsewan, kihciokimaawikamik ihsa nihshiwanaacihcikaate. 
NAM.2.7	Aasha ekii onahcikaatek i'imaa ootenaank kaa‑ayaawaatc ci⁠maaciicikaniwiwaatc. Kaa⁠pamiihtaakewaatc kaa⁠ihkwewiwaatc hsa omiimiihsiink inihtaakosiwak e⁠moohkwentamowaatc, e⁠pahpahkihte'ahkikane'otisowaatc ehminciinawesiwaatc. 
NAM.2.8	Taapishkoo hsa nipi kaa⁠maaciiciwanihsek kii⁠piikohsek kipa'ikan, mii hsa 'i eshinaakosiwaatc pemaatisiwaatc eyaawaatc Ninipe kihci ootenaank e⁠maaciipa'iwewaatc. Kipihciik! Kipihciik! Ishi shaahshaakowenaaniwan, kaawiin itahsh awiya ciwiih kipihciitc.
NAM.2.9	Mahkantwek waapaapihko shooniyaa waapihk! Mahkantwek osaawi shooniyaa waapihk! Kaawiin ta⁠caakihsehsinoon eh⁠paahtiinatink, e⁠mooshkinek kaye wenootisiwin i'imaa kihci ootenaank.
NAM.2.10	Mii hsa 'i Ninipe e⁠nihshiwanaacihcikaatek, e⁠manshashkonikaatek, aapiinc kekoon e⁠ayaahsinok. Ehpiihci sekisinaaniwank ote'iwaank ishi kawaanimisiwak, okitikowaa' kaye nininkipisowa', keyaapi eh⁠mashkawisiihsikwaa kaye tahsh waapinewisiwak ehpiihtaanimisiwaatc.
NAM.2.11	Aaniinti tahsh i'i noonkom Ninipe kihci ootena mihshipishiw owaashink enentaakwahkipan? Nehtaa ishi tashi ahshamintwaapan mihshipishiwenhsak? Mihshipishiw, noonshe mihshipishiw kaye nehtaa ishaawaahpan, oniicaanihsiwaa' kaye ekii naniisaanisihsinik? 
NAM.2.12	Mihshipishiw hsa onihsaan aya'aawihshan, miihsh eshi piihsipinaatc, e⁠awi ahshamaatc owiiciiwaakanan, oniicaanihsa' kaye; omooshkinahtoon owaash wiiyaahsini kaakiih piihsipitootc.
NAM.2.13	Miitahsh o'o kaaMaawaci mashkawisiitc kaaTipenciketc, ehkitotc, “Niin iitok kitaanwaapamininim! Ninka caakiswaak kimiikaasowi otaapaanaahkowaak ci⁠paashkinewaatc. Kishimaakanihshiimiwaak kaye ta⁠nihsaawak entashi miikaatiwintc. Niin kaye kika mahkamininim kahkina kekoon kaakii mahkamekwaa awiyak. Pepaa ihkitowaatc omaaciiyaacimook hsa kaawiin ta⁠noontawaahsiiwak.”
NAM.3.1	I'i hsa kihci ootena kaashi mooshkinewaatc okakiinawishkak, onihshiwek kaye ta⁠nihshiwanaacihcikaate. Paahtiinat wenootisiwin ci⁠maaciicikaatek, ci⁠mahkantinaaniwank kaye. 
NAM.3.2	Inashke antohtamok enihtaakwahk! Pahshashe'ikan kaa⁠cooweyaapiikihsek! Kaa⁠tihtipihsewaatc matweyaapihkihsewak! Mihtatimook matwehkamikipahtoowak! Miikaasowi otaapaanaahkwak pimweweyaapihkihshinook. 
NAM.3.3	Shimaakanihshak pemiwanepa'ikowaatc moohkiihcikewak, pashipa'ikewihkomaanan, ciipowepinikanan kaye saasaakaahteyaapihkihsewan. Kaa⁠nihsintwaa manki ohkohshinook. Wiiyawimaan misiwe etatawe paahtiinatinoon. Shimaakanihshak opisoshkaanaawaan eh⁠paapaashita'amowaatc. 
NAM.3.4	Ninipe kihci ootena pihshikwaacihkwenk enentaakwahk ihsa nihshiwanaacihcikaate. Wiinke misawinaakosi, ominonaakosiwin itahsh nipowinink inentaakwanini. Opihshikwaaci minonaakosiwin, kaye tahsh omanitoohkewin otaapacihtoonan ci⁠mihsawenimikotc entahswewaanakisinitc pemaatisinitc, miihsh kaa⁠onci kashki'aatc ci⁠tipenimaatc. 
NAM.3.5	Miihsh kaaMaawaci mashkawisiitc kaaTipenciketc ehkitotc, “Ninipe, kiwii nana'ahsin. Kiwiih kiicihkonayepinik pisaan ci⁠waapamihkwaa entahswewaanakisiwaatc pemaatisiwaatc ci⁠akatentaakosiyan. 
NAM.3.6	Kika ahpakitawin hsa kaa⁠maci wiinetaakwahk ci⁠naakohtooyaan e⁠aanaweniminaan. Pemaatisiwaatc itahsh ke⁠waapamihkwaa kika kakwaanihsakenimikook. 
NAM.3.7	Kahkina awiyak ke⁠waapamihkwaa ta⁠kwehkiiwak ci⁠kakwaanihsakentamowaatc. Miihsh ke⁠ihkitowaatc, ‘Ninipe hsa nihshiwanaasinaakwan. Awenen itahsh inaa ke⁠koohpaatenimikohpan? Aanti ke⁠ontinakwaapan ke⁠kakwe minwentami'ihkwaapan.’ ”
NAM.3.8	Ninipe mii na tahsh enenintisoyan nawac kiin e⁠kihci inentaakosiyan ahpiihc Tiipis 
NAM.3.9	I'i hsa kihci ootena Tiipis okiih tipentaanan Soten 
NAM.3.10	Shaakooc itahsh pemaatisiwaatc eyaawaahpan i'imaa Tiipis kihci ootenaank waahsa pahkaan ahkiink kii‑ishi maaciicikaniwiwak taapishkoo tahkonaakanak. Entahso pahpahkemonkin miihkanawan kiih⁠tashi naniiwana'waawak apinoonciishak. Ininiwak kaakii niikaanentaakosiwaahpan kii⁠maaciicikaniwiwak sakaapaaneyaapiin ekii tahkopisowaatc, kii⁠ahpakicikenaaniwanini ke⁠onci kihkentaakwahk keshi mamaata'ohkaanitinaaniwiwaatc.
NAM.3.11	Ninipe, kekiin itahsh kika pankihshin taapishkoo okiiwashkwepii kaashi pankihshink. Kika kakwe maaciipa'iwaanaak kaa⁠shiinkenimihkwaa ehkakwe kaasohtawatwaa. 
NAM.3.12	Kahkina hsa kaa⁠soonkihcikaatekin kitootenaamiwaan ta⁠ishinaakwanoon taapishkoo pik tinowaahtik 
NAM.3.13	Kishimaakanihshiimak ihsa ihkwenk inentaakosiwak. Kitahkiim kaye kaawiin ta⁠kashkihcikaatehsinoon ci⁠naatamaakaatek ahpii wii⁠miikaanihkwaa kaa⁠shiinkenimihkwaa. Ta⁠caakitewan kaye kaa⁠onci kipaahkohsinkin kikihci ishkwaanteman. 
NAM.3.14	Kiishaac itahsh naata'ipiik ci⁠kiishiiyek ahpii kaa⁠shiinkeniminekwaa waahkaashkamowaatc kitootenaamiwaa. Soonkihtook kiwaahkaayaapihkinikaniwaa. Maamaakoshkawihk kaye waapikan cishi piina'wek mihtikomahkahkonk ci⁠oshi'ekwaa kahkahkeyaapihkahsiniik. 
NAM.3.15	Shaakooc itahsh ishkote kika nihsikoom ci⁠caakisoyek, pashipa'ikewihkomaanink kaye kika onci nihsikoom. Mii hsa 'i ke⁠tootaakooyek taapishkoo kihci pahpahkinek kaa⁠nihshiwanaacihtoowaatc eh⁠kitaawaatc kehtikaatenikin.
NAM.3.15	Kikii ani paahtiinom ihsa taapishkoo kihci pahpahkine kaashi paahtiinowaatc. 
NAM.3.16	Kikii ani paahtiino'aawaak ataawewininiwak taapishkoo kaashi paahtiinowaatc wanankohshak ishpimink. Kaawiin itahsh noonkom ayaahsiiwak, taapishkoo kihci pahpahkine kaashi tehsininkwiinitc e⁠maacihsetc. 
NAM.3.17	Iki hsa kishimaakanihshiimiwaak mii 'i enentaakosiwaatc taapishkoo kihci pahpahkinenk e⁠akoosiwaatc aahsamaahtik kii⁠tahkaayaanik. Ahpii tahsh e⁠ani saakaahtenik mii 'i eshi maacihsewaatc. Kaawiin itahsh ci⁠kihkentaakosiwaatc aanti eyaawaakwen.
NAM.3.18	Kiin itahsh kehciokimaawiyan i'imaa Ahsiiriya ahkiink, kitaanihkewikimaamak ihsa nipowak. Kaa⁠niikaanentaakosiwaatc pemaatisiwaatc kaye nehpici nipaawak. Kipimaatisiimak ihsa ishi ohswe ayaawak kihci waciihkaank, kaawiin itahsh awiyan ayaahsiiwan ke⁠pikiiwewinikowaahpan. 
NAM.3.19	Kaawiin hsa kekoon ayaamakahsinoon ke⁠naatamaakoyampan i'i kaashi wiihsakentaman. I'i kaye kaashi maahki'ikooyan kaawiin kika mino'ayaahsii. Kahkina hsa awiyak ke⁠noontamowaatc aaniin eshi maanshihseyan ta⁠pahpahsinincii'otisowak ke⁠ahpiihci ciihkentamowaatc. Awiya na tahsh kiih⁠shaapwii kaakii ishi nihtaa kakwaanihsakisiyampan?
HAB.1.1	Mii hsa o'oweni tipaacimowin Haapakahk 
HAB.1.2	Kiin Tepencikeyan, aaniin itahsh minihk ke⁠kanooninaan cipwaa noontawiyan, cipwaa naatamawiyaank o'o kaashi macitootaakoyaank? 
HAB.1.3	Wekonen itahsh wenci pakitiniyan ci⁠kanawaapantamaan sesik e⁠inaahkonikenaaniwansinok? Wekonen itahsh wenci papaapisiskentansiwan wanitootamowin? Nihshiwanaacihcikewin iitok, ompwehkamikisiwin kaye misiwe ayaamakan waahkaaya'ii; misiwe e⁠miikaatinaaniwank, e⁠kiihkaantinaaniwank. 
HAB.1.4	I'i hsa inaahkonikewin kekii ishi anohkiimakahkipan kaawiin ishihsehsinoon, kaawiin kekoon ci⁠ahpiihtentaakwahk. Miihsh meci'ishiwepisiwaatc kaa⁠onci shaakootaahkonaawaatc kwayahk kaa⁠ishi pimaatisinitc, e⁠nihpaacisitoowaatc kwayahk inaahkonikewin. Noociko e⁠inwaatek inaahkonikewin.
HAB.1.6	 Niwii ishi'aak hsa Paapilan 
HAB.1.7	Wiinke hsa kohtaanentaakosiwak eh⁠kakwaanihsakentaakosiwaatc; wiinawaa mii ehta ko otinaahkonikewiniwaan kaa⁠piminisha'amowaatc kaa⁠onci kihci inenintisowaatc.”
HAB.1.8	“Omihtatimoomiwaa' hsa nawac kishiipa'itiwa' ahpiihc wiin kihci pooshiinhsa', nawac e⁠aahkwentaakosinitc ahpiihc wiin ma'iinkana' kiini onaakohshininik. Oshimaakanihshiimiwaa' pemiwanepa'ikonitc hsa waahsa pimi onciiwa' eh⁠piishaanitc, e⁠inentaakosinitc taapishkoo mihtaskihtikwaanaankehsiwa' kaa⁠moohkiihcikenitc ewii amowenitc.”
HAB.1.9	“Kahkina hsa piishaawak ewii ompwehkamikisiwaatc, miihsh kahkina awiya' eshi sekisinitc eh⁠pinaakosiwaatc. Kaa⁠kaahcitinaawaatc hsa mihtaawankonk ahpiihci paahtiinowa'. 
HAB.1.10	Miihsh eshihcikewaatc e⁠miihkinsomaawaatc kihciokimaa', e⁠paahpinotawaawaatc kaye tepenimiwenitc. Kaawiin kanake ahpa'iwewikamikoon ci⁠akaawaatamowaatc. Opihkohsitoonaawaa hsa ahkamikoni aahsamaya'ii ahpa'iwewikamikonk, miihsh eshi kaahcicihtoowaatc. 
HAB.1.11	Nootinonk hsa inentaakosiwak eh⁠pimi ayaawaatc, miihsh kaawiin ci'ani kihkentaakosiwaatc. Wiinawaa iitok ta⁠tepimaawak e⁠mamaashiiwaatc, wiinawaa ko omashkawisiiwiniwaan e⁠omanitoomiwaatc.”
HAB.1.12	Kiin Tepencikeyan ninKishemanitoom, kiin kaa⁠kihci inentaakosiyan, weti iitok nehpici otaanaank kipionci ayaa! Kaawiin hsa ninka nipohsiimin. Kiin iitok kaakii onaapamatwaa ci⁠onaahkoniyamintwaa! Kiin Ahsin kaa⁠naatamaakeyan, kiin kikii inakimaak ci⁠nana'ahsimiyamintwaa. 
HAB.1.13	Kishkiinshikoon hsa onsaam pehkentaakwanoon ci⁠kanawaapantamampan macikekoon; kaawiin ci⁠shashiipinawe'ikoyampan mamaashiiwin. Wekonen itahsh wenci shashiipinawe'ikoyan eshi kakayeshihcikewaatc? Wekonen itahsh wenci noontaatihsiwan eh⁠tashi nihshiwanaaci'aawaatc nawac kwayahk eshi pimaatisinitc ahpiihc wiinawaa enaatisiwaatc?
HAB.1.14	Miitahsh enentaakwahk inini ekii ishi'atc taapishkoo kiikooyink kihcikamiink eyaanitc, taapishkoo amiskosiinsak kaa‑ayaawaahsikwaa ke⁠kihkinowinikowaatc. 
HAB.1.15	Miitahsh Paapilan kaa⁠onciiwaatc eshi kwaashkwepinaawaatc pemaatisinitc taapishkoo kiikooya', kaye owiimpahsapiiwaa' e⁠onci kaahcitinaawaatc, miihsh eshi maaciitaapaanaawaatc, eh⁠shaakowewaatc ehpiihci minwentamowaatc. 
HAB.1.16	Miihsh eshi pakitinaahsoohtamawaawaatc otahsapiiwaa', e⁠minaahsamawaawaatc kaye, aaniihsh otahsapiimiwaank onci kashkihtamaasowak ci⁠wenootisiwaatc kekoonan. 
HAB.1.17	Mii na tahsh mooshak ke⁠inaapaci'aawaatc otahsapiimiwaa' ci⁠caaki'aawaatc entahswewaanakisinitc pemaatisinitc ci⁠manaaci'aahsikwaa.
HAB.2.1	Ninka ihkwaantawe ci⁠oshikaapawiyaan kaashi nihtaa oshikaapawiyaan onsaapiwinink ewiih piihtaawak aaniin kaaTipenciketc ke⁠ishikwen, aaniin kaye keshi nahkwehtawikwen o'o kaashi mamayehciwi kaakiikitowak. 
HAB.2.2	Miitahsh o'o kaaTipenciketc kaa⁠ishi nahkwehtawitc ekii'ishitc, “Oshipii'an o'o kaa⁠kihkentamoo'inaan, pakahkipii'an i'imaa napakaapihkahsiniink, miitahsh kaa‑anamihtoowaatc ci⁠wenci nihsitawinamowaatc. 
HAB.2.3	 Oshipii'an, kaawiin aaniihsh mahshi ocihcihsehsinoon ci⁠kihkentaakohcikaatekipan; ahpii tahsh ocihcihsek wiipa ta⁠ishihse, kaa⁠waapanta'inaan ta⁠tepwemakan aanawiin eh⁠papeciimakahk, shaakooc hsa piihtoon, kehcinaac hsa ko ta⁠ishihse, kaawiin ta⁠pwaahtawiimakahsinoon. 
HAB.2.4	 Miihsh o'o eshihsink o'o tipaacimowin, ‘Iki hsa meci'ishiwepisiwaatc kaawiin ta⁠shapwiihsiiwak, iki tahsh wiin kweyahkwaatisiwaatc ta⁠pimaatisiwak aaniihsh kape'aya'ii otepwehtawaawaan Kishemanitoon.’ ”
HAB.2.5	Tepwe hsa shoominaapo awiya owayeshi'ikon, wiinke eh⁠kakiipaasinaakoshkaakotc e⁠koshkwaawaaci'ayaahsik, mii hsa 'i enentaakositc taapishkoo kaashi aaskonencikemakaninik ninkwa'ahkaanini, taapishkoo nipowin kaa⁠tepi nihshiwemakahsinok. Mii hsa 'i kaa⁠onci shaakooci'aawaatc kaa⁠pepahkaanwewaanakisinitc pemaatisinitc wiinawaa piko ewii onci minohsewaatc. 
HAB.2.6	Kaakiih shaakooci'aawaatc iitok oka miihkinsomikowaa', oka maanenimikowaa' kaye. Miihsh o'o ke⁠ihkitonitc, “Kitocaanimisim hsa kaa⁠ohkohsitooyek kikimootiwiniwaan, kitonci wenootisim eh⁠mahkamekwaa ikiweniwak kaa⁠tetipa'amaawihsinowekwaa. Aaniin itahsh i'i minihk ke⁠ishihcikeyekipan?” ta⁠ihkitowa'.
HAB.2.7	Kaawiin ina kitinentansii iki mesina'amawihkwaa ci⁠kwetahto nanaahkonihkwaa, kaawiin ina ta⁠koshkwentansiiwak ci⁠seki'ihkwaa tahsh? Kiin hsa tahsh kika wehsaani'ikook. 
HAB.2.8	Onsaam itahsh ekii mahkamatwaa kotakiyak pemaatisiwaatc otaya'iimiwaan, iki hsa tahsh kaakiih shaapwiiwaatc kika mahkamikook kitaya'iiman. Niipiwa' hsa pemaatisiwaatc kikiih pi nihsaak; ekii nihshiwanaacihtooyan ahkiin, otaawiniwaan kaye, kahkina kaye i'imaa kaakii ayaawaatc. Kiin tahsh kahkina kika kiiwe otihsikonan.
HAB.2.9	Ta⁠kihci ocaanimisi hsa awiya mahkantwewinink kaa⁠onci wenoocihsehtootc owaahkaa'ikan, kaa⁠kakwe ishihtootc otaawin taapishkoo mikisi kaashi⁠wasihswanohketc kaa⁠ishpahkisonitc mihtikoon ci⁠tepinikohsik naniisaanisiwin, nihshiwanaatisiwin kaye. 
HAB.2.10	Kiin itahsh iko 'i kitishihcikewinink kaa⁠onci mamishihtooyan kitaawin, kipimaatisiwin kaye, ekii nihshiwanaaci'atwaa niipiwa' tehswewaanakisiwaatc pemaatisiwaatc. 
HAB.2.11	Iki hsa mihsawaa ahsiniik kaa‑aapatisiwaatc waahkaayaapihkinikanink ta⁠shaakowewak ci⁠anaamimihkwaa, apahkwaanaahkook hsa oka kiiwe pahswewehsitoonaawaa.
HAB.2.12	Wiinke hsa kika kihci ocaanimisim kinihshiwewiniwaank kaa⁠onci oshihtooyek kihci ootena, kimacitootamowiniwaank wenci onahtooyek ootena. 
HAB.2.13	Entahswewaanakisiwaatc kaakii shaakooci'ekwaa anihshaa kiih⁠caakiiwak kaawiin aaniihsh kekoon inaapatahsininiwan kaa‑anohkaatamowaatc, kahkina aaniihsh ta‑ankwahkiteniwan. KaaTipenciketc kaaMaawaci mashkawisiitc iitok kaakii onentank o'o ci‑ishihsenik. 
HAB.2.14	 Taapishkoo hsa nipi kaashi maamooshkinepiik kihcikamiink mii hsa 'i nahke kaaTipenciketc okihci inentaakosiwin keshi kihkencikaatenik o'omaa misiwe ahkiink.
HAB.2.15	Aahpici hsa ta⁠kihci ocaanimisi kaa⁠mina'aatc owiicitaamaakan, kaa⁠takwaakaminank ke⁠onci kiiwashkwepiinitc ewiih kanawaapamaatc itahsh kikihkonayehsinik. 
HAB.2.16	Kiin itahsh kaakiih piishi kihtentaakosiyampan wawiinke meshkwac kika akaci'ikon. Kiinihtam kika kiiwashkwepii ci⁠kikihkonayehsiwan. KaaTipenciketc hsa ta⁠ishihcike ci⁠pikiiweshkaanik kiminihkwaakan ke⁠nana'ahsikowatc. Miihsh wawiinke ci⁠akaci'ikooyan kaakii ishi kihtenimikooyampan. 
HAB.2.17	Kaawiin iitok kikii manaacihtoohsiim Lepanan ahki, taapishkoo kaakiih kawa'wekwaa mihtikook miihsh i'i kekiinawaa ke⁠tootaakooyek. Kikii nihsaawaak kaye aya'aawihshak, miiwak itahsh iki noonkom keni seki'inekwaa. Miihsh o'o ke⁠onci ishihsek onsaam aaniihsh kinihsaawaak pemaatisiwaatc, e⁠nihshiwanaacihtooyek ahkiin, ootenawan kaye, iki kaye i'imaa eyaawaatc.
HAB.2.18	Aaniin itahsh enwaasonitc manitoohkoocikanan inini kaa⁠oshi'aatc? Mihci kiiwanimowan iitok. Miihsh eshi ahpenimonotawaatc otooshihkoocikanan kekoon e⁠inaapatisihsinik e⁠kashkihtoohsinik itahsh ci⁠kiikitonitc. 
HAB.2.19	Etatawe hsa ocaanimisi kaa'itank mihtikoni, “Wanishkaan!” Ahsiniin kaye kaa'inaatc, “Pasikwiin!” Konike itahsh otaa kihkino'amaakoon? Aana hsa wiin misiwe osaawi shooniyaa waapihkohkaanaakaniwinitc, waapaapihko shooniyaa waapihkohkaanaakaniwinitc kaye; shaakooc itahsh kaawiin ci⁠pimaatisinitc. 
HAB.2.20	KaaTipenciketc itahsh wiin ayaa maawac kaa⁠kihci inentaakwaninik okihci anami'ewikamikonk, taka kahkina entahshinitc awiya' o'omaa ahkiink ta⁠manaa noontaatiwa' enaahsamiitc!
HAB.3.1	Mii hsa o'oweni Haapakahk 
HAB.3.2	Kiin Tepencikeyan, ninkii noontaan hsa aaniin kaakiih piishi kihci ishihcikeyan,
HAB.3.2	wiinke tahsh nimaamahkaatentam!
HAB.3.2	Taka hsa miinawaa noonkom o'o ishi ahpii ishihciken kaakii nihtaa ishihcikeyampan.
HAB.3.2	Koohpaatenimiwen Mihsawaa ko maanaapantaman.
HAB.3.3	Kishemanitoo kaa⁠kihtentaakositc Tiimanink ahkiink inahke,
HAB.3.3	Peran waciink kaye ta⁠pionci naakosi.
HAB.3.3	Okihci inentaakosiwin hsa wiinke misiwe naakwanini ishpimink kiishikonk.
HAB.3.3	Omiikwehciwentaakosiwin kaye misiwe ahkiink mooshkineyentaakwanini.
HAB.3.4	Owaahsenaakosiwin hsa mii 'i eshinaakwaninik taapishkoo kaa⁠waahtehsek;
HAB.3.4	oninciink e⁠onci saakaahtenik.
HAB.3.4	Mii' iitok i'imaa omashkawisiiwin eshi kaaci ayaanik.
HAB.3.5	Aahkosiwin kaa⁠nihshiwemakahk oniikaaninisha'aan,
HAB.3.5	kakwaataki ishiwepisiwin tahsh pehsho otootaanaamink pimi ayaani.
HAB.3.6	Inashke kiih⁠kipihciikaapawitc mii 'i eshi koshkohsenik ahki,
HAB.3.6	kii‑inaapitc kaye mii 'i eshi nininkaanimisinitc kaa⁠pepahkaanwewaanakisinitc pemaatisinitc.
HAB.3.6	Miihsh ini kihci waciin aana ko kehteya'iiwankin ta⁠pikishkihseniwan,
HAB.3.6	inish kaye kehte pihkwatinaan tani ocihshkaaniwan.
HAB.3.6	Shikwaahsh wiin Kishemanitoo otishihtwaawin kaawiin wiihkaa ta⁠pooni ayaahsinini!
HAB.3.7	Ninkii waapamaak hsa iki pemaatisiwaatc
HAB.3.7	Kohshan kaa⁠ontahkaanesiwaatc eh⁠sekisiwaatc,
HAB.3.7	iki kaye pemaatisiwaatc
HAB.3.7	Mitiyan e⁠nininkishkaawaatc.
HAB.3.8	Tepencikeyan, kihcikamiin, siipiin ina kaye kaakii nishki'ikoyan?
HAB.3.8	Kihcikamiin ina kaakii kihci nishki'ikoyan?
HAB.3.8	Wahkwi kaakiih pimiwinikoyan taapishkoo kimihtatimoomiink kaa⁠pimiwanaasoyan
HAB.3.8	i'imaa kaye kimiikaasowi otaapaanaahkonk kiih⁠pimi ayaayan kii⁠shaakoocihtwaayaan.
HAB.3.9	Miihsh kaakii ehpemiinatc kimihtikwaapiim, e⁠ahsho pimocikaakeyan kipihkwahkoon.
HAB.3.9	Kaa⁠mooshka'ankin siipiin hsa kitaapacihtoonan e⁠nenaawinaman ahki.
HAB.3.10	Kihci waciin hsa e⁠waapamikoyan, mii 'i kaa⁠ishi nininkishkaakin,
HAB.3.10	ishpimink misiwe kii⁠onci siikinikaate nipi.
HAB.3.10	I'ihsh nipi kaashi kishkaayawaak wiinke kii⁠kihci inihtaakwan,
HAB.3.10	wiinke ekiih kihci ayishpaashkaak.
HAB.3.11	Kaa‑ahpiihci kishiisekin tahsh i'i kipihkwahkoon,
HAB.3.11	ekiih saakaahteyaapihkishkaak kaye i'i kiciipowepinikan,
HAB.3.11	mii 'i kiisihs, tipihkikiisihs kaye kii⁠koshkwaawaatakoocinowaatc.
HAB.3.12	E⁠nishkaatisiyan hsa misiwe ahkiink kikiih papaa ishaa,
HAB.3.12	e⁠nishki'ihkwaa tahsh kotak iki kaa⁠pepahkaanwewaanakisiwaatc
HAB.3.12	kaakii onci tahtahkohkaanatwaa.
HAB.3.13	Miitahsh kaakii onci pishaayan ewii naatamawatwaa kipimaatisiimak,
HAB.3.13	ewiih pimaaci'atc kaakii onaapamatc kihciokimaa.
HAB.3.13	Kikii shaakooci'aa hsa a'a kaa⁠niikaaniihtamawaatc mecaatisinitc,
HAB.3.13	wiinke kaye kikiih caaki'imaa' kaakiih piminisha'okotc.
HAB.3.14	Ociipowepinikan hsa kikii aapacihtaawaan eh⁠pashipa'amowatc ohtikwaan
HAB.3.14	ahpii oshimaakanihshiima' eh⁠piishaanihpan
HAB.3.14	ehpi anta ohsweyaama'onankitwaa nootinonk kii‑inentaakosinitc,
HAB.3.14	ekii⁠onci kihci inenintisowaatc
HAB.3.14	ewi kiimooci wehsaani'aawaatc ketimaakisinitc.
HAB.3.15	Kimihtatimoomak hsa tahsh okii ompweweyaakami wepishkaanaawaa i'i kihcikamiini,
HAB.3.15	miihsh kaa⁠ishi ocaanimaashkaanik.
HAB.3.16	O'o tahsh e⁠noontamaan, wiinke nintooncaanimite'eyaanimis,
HAB.3.16	wiinke kaye nininkitooneyaanimis.
HAB.3.16	Kaawiin nisaapamanci'ohsii niwiiyawink, nihkaatan kaye wiinke nininkishkaawan.
HAB.3.16	Shaakooc itahsh ninka shashiipi piihtoon i'i ahpii ci⁠ocihcihsek
HAB.3.16	kaawii nana'ahsintwaa pemaatisiwaatc kaa⁠nihtaa miikaaniyamintwaa.
HAB.3.17	Mihsawaa hsa ko kekoon nihtaawikihsinok kaa⁠miicinaakaatek
HAB.3.17	i'imaa pik tinowaahtikonk,
HAB.3.17	shoominak kaye nihtaawikihsikwaa,
HAB.3.17	aalip kaye tinowiminan,
HAB.3.17	pahkweshikanimin kaye nihtaawikihsinok kaashi kihtikenk,
HAB.3.17	maanahcaanihshak kaye ayaahsikwaa kaashi piintikanintwaa,
HAB.3.17	pishihkiiwikamikoon kaye pishihshikwaakin,
HAB.3.18	shaakooc hsa ninka minwentam,
HAB.3.18	ninka onci ciihkentam kaye aaniihsh kaaTipenciketc ninKishemanitoom
HAB.3.18	mii 'awe nimPimaaci'iwem.
HAB.3.19	Ninkwayahkohsa'ik taapishkoo waawaashkeshi kaashi na'iitc,
HAB.3.19	mihsawaa ko ihkwaamaciweyaan ci⁠pihshiko tahkohkiihsiwaan.
HAB.3.19	Kaa⁠niikaaniihtank nikamowinan miinaakaniwi o'oweni,
HAB.3.19	ci⁠nikamotc mekwaa kaa⁠kitohcikenaaniwaninik.
ZEP.1.2	Miihsh kaaTipenciketc kaa⁠ihkitotc, “Kahkina kekoon ninka nihshiwanaacihtoon o'omaa ahkiink. 
ZEP.1.3	Ninka nihshiwanaaci'aak kahkina pemaatisiwaatc aya'aawihshak kaye. Pinehshiinshak pepaamihsewaatc ishpimink, kiikooyak kaye eyaawaatc nipiink. Niin hsa ko ninka tootawaa kaa⁠maci'ishiwepisitc ci⁠pankihshink. Kahkina hsa ko awiya pemaatisitc ninka nihshiwanaaci'aa, kaawiin itahsh awiya ta⁠pimaatisihsii, niin Tepencikeyaan o'o nintihkit.”
ZEP.1.4	“Ninka nana'ahsaak ihsa iki pemaatisiwaatc eyaawaatc i'imaa Ceroosalamink 
ZEP.1.5	Ninka nihshiwanaaci'aak kaye iki wakici waahkaa'ikan eshaawaatc enami'ehtawaawaatc kiisihsoon, tipihkikiisihsoon, wanankohsha' kaye. Iki tahsh kaye kaa⁠na'ihtawiwaatc, kaa‑ahpimowaatc e⁠wiiciiwiwaatc kaye, shaakooc itahsh ishi ahpimowaatc manitoohkaanan Moolehk 
ZEP.1.6	Ninka nihshiwanaaci'aak kaye iki kaa⁠nakashiwaatc peminisha'owaahpan. Iki kaye kaa⁠kakwe mihkawihsikwaa, iki kaye kaa⁠kakwecimihsikwaa ci⁠kihkinowinakwaa,” ihkito kaaTipenciketc.
ZEP.1.7	Keko noontaatihkek enaahsamiitc kaaTipenciketc Kishemanitoo, aasha iitok kekaa ta⁠ishikiishikanini ewii onaahkoniwetc. Kaa⁠Tipenciketc iitok kiih⁠kwayaancii ewiih pakitinaahsotc, miihsh kaakii onenimaatc kepi anta wiihsininitc. 
ZEP.1.8	Ahpii ishi kiishikahk ci⁠pakitinaahsoyaan, ninka nana'ahsaak ihsa wekimaawakinsowaatc, kihciokimaa okosihsa' kaye, iki kaye kahkina kaa⁠kikishkamowaatc mayaki kikishkikanan. 
ZEP.1.9	Ninka nana'ahsaak kaye iki enami'ehkaasowaatc, kaa⁠kimootiwaatc, kaa⁠nihshiwewaatc kaye ke⁠onci mahkantwewaatc ci⁠mooshkinahtoowaatc omahkantwewiniwaan otookimaamiwaan owaahkaa'ikanini.
ZEP.1.10	I'i tahsh ahpii ishi kiishikahk ihkito kaaTipenciketc, “Kika noontaam ihsa ci⁠mawinaaniwank i'imaa kinooshewi ishkwaantem eshinihkaatek. Kika noontaam kaye ci⁠mawihtaakwahk eshi oshki oshihcikaatek kihci ootena, ta⁠kihci kaahpihtaakwan kaye weti eshi papiihkwatinaak. 
ZEP.1.11	Noontaakosik ci⁠mawiyek ahpii noontamek o'o inihtaakwahk kiinawaa eshitaayek kaashi nihtaa ataawenaaniwank, aaniihsh kahkina ataawewininiwak kaawiin ta⁠pimaatisihsiiwak iki kaye kaa⁠meshkotoonaawaatc waapaapihko shooniyaan.”
ZEP.1.12	“Miihsh i'i ahpii ke⁠aapacihtooyaan waahsahkonencikan ci⁠nanaantonikeyaan i'imaa Ceroosalamink. Niwii nana'ahsaak iki wiinawaa piko kaa⁠tepakenimowaatc, kaye tahsh kaa⁠tepweyenintisowaatc, iki kaa⁠ihkitowaatc, ‘Kaawiin iitok wiihkaa kekoon kika tootaakohsiinaan kaaTipenciketc.’ 
ZEP.1.13	Owenootisiwiniwaan ihsa ta⁠otaahpinikaateniwan, owaahkaa'ikaniwaan kaye ta⁠nihshiwanaacihcikaateniwan. Kaawiin itahsh kaye wiihkaa ta⁠ishitaahsiiwak waahkaa'ikanan kaa⁠oshihtoowaatc, kaawiin kaye wiihkaa ta⁠onci minihkwehsiiwak shoominaapo kaashi kihtikaanaawaatc shoomina'.”
ZEP.1.14	I'iwe tahsh ahpii ishi kiishikaninik kaaTipenciketc kaawii onaahkoniwetc, aahpici wiipa ta⁠ishihse, wiipa piko. Wiinke hsa ta⁠kihci ishiwepan i'i ahpii, mihsawaa maawac eh⁠soonkentaakositc shimaakanihsh ta⁠moohkwaanimisi. 
ZEP.1.15	Miitahsh i'i ahpii kiishikaninik ta⁠kohtaanentaakwanini. Ta⁠ishi kiishikan ci⁠maanentamonaaniwank, ci⁠kakwaatakentamonaaniwank kaye. Ta⁠ishi kiishikan ci⁠maanshihsenaaniwank kaye ci⁠wahsitaawihsenaaniwank. Ta⁠ishi kiishikan kaye ci⁠kashkiitipihkahk, kaawiin ta⁠saapi kiishikahsinoon ci⁠kashkiitipihkaanahkwahk. 
ZEP.1.16	Ta⁠ishi kiishikan ci⁠noontaakwahk pootaacikan, ta⁠inihtaakwan kaye kaashi shaakowewaatc shimaakanihshak kii⁠miikaatamowaatc kaa⁠waahkaayaapihkinikaatenikin kihci ootenawan, eshpaanikin kaye onsaapiwinan.
ZEP.1.17	Mii hsa ehkitotc kaaTipenciketc, “Ninka tootawaak ihsa pemaatisiwaatc ci⁠kihci wahsitaawihsewaatc ta⁠ishinaakosiwak taapishkoo kaa⁠waapihsikwaa kaa⁠pimohsewaatc. Niin ihsa piko nimacitootaakook, omiskwiimiwaa tahsh ta⁠siikinikaateni taapishkoo nipi. Owiiyawiwaan mihshawahkamik ta⁠wanahteniwan ci⁠wanaataninikin,” ihkito kaaTipenciketc.
ZEP.1.18	I'i tahsh ahpii kaaTipenciketc naakohtootc onishkaatisiwin, kaawiin hsa kanake waapaapihko shooniyaa waapihkoon, osaawi shooniyaa waapihkoon kaye oka naatamaakohsiiwaan. Ishkotenk enentaakwaninik onishkaatisiwin ihsa oka onci nihshiwanaacihtoon i'i misiwe ahkiini. Kahkina awiya' pemaatisinitc o'omaa ahkiink oka kwetahto ishkwaa'aa'.
ZEP.2.1	Taka maamawi naasihkotaatik kiinawaa eyaahsiwek akaciwin, 
ZEP.2.2	cipwaa ocihcihsek ahpii kaawii maaciiyaamohkaanikoyek taapishkoo pahkweshikaniminohkonoyaan kaa⁠maacii wepaahsink, cipwaa otihsikowek kaye kaaTipenciketc onishkaatisiwin ishkotenk kaa⁠inentaakwaninik, cipwaa ishi kiishikaninik kaawii naakohtootc onishkaatisiwin. 
ZEP.2.3	Nanaantone'ohk kaaTipenciketc, kahkina kiinawaa tepahsenimoyek eyaayek i'imaa ahkiink, kiinawaa kaa⁠tootamowek kaa⁠inaahkoniketc. Antone'amok kwayahkwaatisiwin, tapahsenimowin kaye; mii iitok ci⁠aakawishkaakooyek ahpii kiishikaninik kaaTipenciketc nishkaatisitc.
ZEP.2.5	Kiinawaa hsa eshitaayek ciiki kihcikam Kenan 
ZEP.2.6	I'i hsa tahsh kitahkiimiwaa eyaak ciiki kihcikam ta⁠ishinaakwan taapishkoo kaa⁠pashkwaak mihshawahkamik eshi'ayaanikin eshi aakoohshimoonowaatc okanawi maanahcaanihshiwek, kaashi piintikewaatc kaye maanahcaanihshak. 
ZEP.2.7	Iki hsa ke⁠shaapwiiwaatc wenciiwaatc Coota 
ZEP.2.9	 Tepwe hsa ko kaa⁠ihkitoyaan niin kaaTipencikeyaan, weKishemanitoomimiwaatc Isriyalak, mii hsa 'i ehkitoyaan i'i Moowap ahki, i'i kaye Aman ahki cishi nihshiwanaacihcikaatek taapishkoo kaakiih toocikaatekin ootenawan Swaatam 
ZEP.2.10	Miitahsh o'o nahke pemaatisiwaatc eyaawaatc Moowap ahkiink, Aman ahkiink kaye keshi nana'ahsintwaa e⁠kihci inenintisowaatc, eh⁠kakiipaatisiwaatc kaye, kaye tahsh e⁠maci'inaawaatc pemaatisinitc tepenimikonitc kaaMaawaci mashkawisiinitc kaaTipencikenitc. 
ZEP.2.11	KaaTipenciketc hsa oka tootawaa' ci⁠naninkaanimisinitc. Manitoohkaana' o'omaa ahkiink oka tootawaa' kekoon ci‑inentaakosihsinik. Miihsh kahkina pemaatisinitc entahswewaanakisinitc ci⁠anami'ehtaakotc eshi ayayaanitc otahkiiminiink.
ZEP.2.14	Miihsh i'imaa maanahcaanihshak, pishihkiwak, entahswewaanakisiwaatc kaye aya'aawihshak keshi pimihshinowaatc. Kohkohko'ook i'imaa ta⁠ishitaawak kaakii onci piikwa'ikaatekin waahkaa'ikanan, ci⁠onci noontaakosiwaatc waahsehcikanihkaank. Kaa⁠papiiwihsinkin kekoonan eshi ayishkwaantemihkaanik. Kiishkaahtikook kaye eyaapatisiwaahpan i'imaa piintik ta⁠pahkwacipinaawak.
ZEP.2.15	Miitahsh o'o ke⁠tootawintwaa pemaatisiwaatc eyaawaatc kihci ootenaahkaank kaa⁠kihci inentamowaatc omashkawisiiwiniwaan, enentamowaatc kaye iinsan kekoon ci‑ishihsehsikwaa. Pemaatisiwaatc iitok kaa⁠inentamowaatc okihci ootenaamiwaan maawac eh⁠soonkentaakwaninikin o'omaa ahkiink. Wiinke tahsh iko ta⁠kihci nihshiwanaacihcikaate. Mii hsa 'iwe pikwaci aya'aawihshak keshi kapehshiwaatc. Awenen itahsh iko i'imaa ke⁠pimi ayaatc oka kihci kakwaanihsakentaan.
ZEP.3.1	Ceroosalam 
ZEP.3.2	Kaawiin kaye opisintawaahsiwaawaan kaaTipencikenitc, kaawiin kaye opakitinaahsiwaawaan ci⁠mamiinomikowaatc. Kaawiin kaye ci⁠tepweyenimaawaatc kaaTipencikenitc, kaawiin pehsho onaasihkawaahsiwaawaan. 
ZEP.3.3	Iki hsa wekimaawiwaatc i'imaa Ceroosalamink mii hsa 'i enentaakosiwaatc taapishkoo kaa⁠noontaakositc mihshipishiw. Otipaahkoniwek itahsh taapishkoo kaa⁠noonteskatetc ma'iinkan inentaakosiwak, kaawiin kekoon ci‑ishkwantamowaatc ke⁠kishepaa miiciwintc. 
ZEP.3.4	Iki hsa kenootamawaawaatc Kishemanitoon kaawiin kakiihtaawi ayaahsiiwak, eh⁠kakayentaakosiwaatc. Anami'ewikimaak owiinihtoonaawaa kaa⁠tipinawewisinitc kaaTipencikenitc. Wiinawaa piko ehta ke⁠onci minohsewaatc e⁠inwehtoowaatc onahshowewin. 
ZEP.3.5	Shaakooc itahsh i'imaa kihci ootenaank keyaapi ayaa kaaTipenciketc kwayahk e⁠ishihciketc, kaawiin wiihkaa noociko ishihcikehsii. Kaawiin wiihkaa ci⁠pwaahtawiitc entahso kikishep weweni ci⁠tootawaatc opimaatisiima'. Shaakooc itahsh iki pemaatisiwaatc kaawiin kwayahk ishi pimaatisihsiiwak. Mooshak iko emacitootamowaatc, kaawiin kaye akacihsiiwak.
ZEP.3.6	Miihsh o'o ehkitotc kaaTipenciketc, “Nimpi nihshiwanaaci'aak hsa eshi paapahkaanentaakosiwaatc pemaatisiwaatc; otootenaamiwaan e⁠nihshiwanaacihtaawak, owaahkaayaapihkinikaniwaan kaye, eshpaanikin kaye wensaapiwaatc. Kihci ootenawan hsa wiinke mashashkwaawan. Miihkanawan kaye, kaawiin kanake peshik awiya i'imaa ci⁠pimohsetc. 
ZEP.3.7	Miihsh kaa⁠ihkitoyaampaan mii maawiin itahsh i'i ci⁠kihtenimiwaatc nimpimaatisiimak, kaye tahsh ci⁠pakitiniwaatc ci⁠maamiinomakwaa ci⁠waniihkehsikwaa aaniin kaakii ishi kihkino'amawakwaapan. Aahpici tahsh wiipa kii‑ishihseni, aasha miinawaa kaakiih kiiwe noonte ishihcikewaatc kahkina omaci'ishihcikewiniwaan.”
ZEP.3.8	Miihsh kaaTipenciketc ehkitotc, “Inashke tahsh pii'ihshik, ahpii kiishikahk pasikwiiyaan ci⁠anaamimakwaa entahswewaanakisiwaatc pemaatisiwaatc. Aasha ninkii onentam ewii ohkwi antomakwaa entahswewaanakisiwaatc pemaatisiwaatc, okimaawiwinan kaye ke⁠onci mooshihtoowaatc ehpiihtentaakwaninik ninishkaatisiwin. Kahkina hsa o'o ahki ta⁠nihshiwanaatan ewii aapacihtooyaan ninishkaatisiwin ishkotenk enentaakwahk.”
ZEP.3.9	“Miitahsh i'i ahpii ci⁠aancihtaawak otishikiishwewiniwaa entahswewaanakisiwaatc ci⁠pehki kiishwewaatc. Niin itahsh ehta ko niwiinsowinink ninka anami'ehtaakook kaawiin wiin pahkaan manitoohkaana', kahkina kaye ninka na'ihtaakook. 
ZEP.3.10	Mihsawaa ko weti waahsa Soten 
ZEP.3.11	Nimpimaatisiimak, i'i hsa ahpii kiishikahk kaawiin kika akacihsiim ekii mamaashiihkantawiyek otaanaank. Niin hsa ko ninkoci ninka ishiwepinaa kahkina awiya kehci inenintisotc, eshpenintisotc kaye, kaawiin itahsh miinawaa wiihkaa kika shashiipihtawihsiim i'imaa niwaciimink kehtentaakwahk. 
ZEP.3.12	Ninka pakitinaak ci⁠ayaawaatc i'imaa kaa⁠ishi'ayaayek tepahsenimowaatc, kaa⁠noohkaatisiwaatc kaye kaa‑ahpenimonotamowaatc eshinihkaasonitc kaaTipencikenitc. 
ZEP.3.13	 I'i hsa Isriyalak kaa⁠shaapwiiwaatc kaawiin noociko ta⁠ishihcikehsiiwak. Kaawiin kaye ta⁠kiiwanimohsiiwak, kaawiin ta⁠wayeshinkehsiiwak. Pisaan ta⁠wawiihsiniwak ci⁠papimihshinowaatc kaye, kaawiin awiyan oka seki'ikohsiiwaan.”
ZEP.3.14	Nikamok, shaakowek kaye e⁠minwentamek, pemaatisiyek Isriyalak!
ZEP.3.14	Ciihkentamok misiwe piko kite'iwaank, Ceroosalamink eyaayek!
ZEP.3.15	KaaTipenciketc ohsha kaakii otaahpinamawinek kaawii ishi nana'ahsikooyekipan;
ZEP.3.15	wiin iitok kaye kaa⁠shaakooci'aatc kaa⁠shiinkenimiminek.
ZEP.3.15	KaaTipenciketc, kaa⁠kihciokimaahkantawaatc Isriyala' ohsha kiwiiciiwikowaa!
ZEP.3.15	Kaawiin tahsh miinawaa wiihkaa kika naniisaanentansiim ci⁠wahsitaawihseyek.
ZEP.3.16	Mii ohsha 'i e⁠ocihcihsek ci'icikaatek i'i kihci ootena Ceroosalam,
ZEP.3.16	“Kiinawaa pemaatisiyek ootenaank Saayan, keko sekisihkek!
ZEP.3.16	Keko shashenihkekaapawihkek!
ZEP.3.17	KaaTipenciketc kaa⁠oKishemanitoomiyek ohsha kiwiiciiwikowaa,
ZEP.3.17	aahpici kaye mashkawisii ci⁠pimaaci'inek.
ZEP.3.17	Aahpici kaye ta⁠kihci minwentam ci⁠minwaapaminek;
ZEP.3.17	osaaki'iwewinink kika onci miinikowaa oshki pimaatisiwin.
ZEP.3.17	Ta⁠nanikamo hsa ke⁠ahpiihci ciihkeniminek,
ZEP.3.18	ci⁠ahpiihci minwentank taapishkoo awiyak
ZEP.3.18	kaa⁠minwentamowaatc kii⁠ciihkahkamikisink.”
ZEP.3.18	Miihsh eni ihkitotc kaaTipenciketc,
ZEP.3.18	“Ahpii tahsh kiishikahk wiihkwantiiwahkamikisiyek,
ZEP.3.18	kaawiin ta⁠kihkentaakwahsinoonan kaa⁠onci nihtaa wahsitaawihseyek,
ZEP.3.18	kaawiin itahsh awahshime kika miihkinsomikoohsiim.
ZEP.3.19	Mii hsa 'i ahpii ke⁠nana'ahsakwaa iki kaa⁠tetako kakwaataki'inekwaa;
ZEP.3.19	ninka pimaaci'aak kaye iki kaa⁠maahkishkaawaatc,
ZEP.3.19	ninka kiiwe mooshakinaak hsa kaye iki noociko kaakii ishiwicikaniwiwaahpan.
ZEP.3.19	I'i tahsh kaakii ishi akaci'aawintwaapan misiwe pepahkaan ahkiink,
ZEP.3.19	meshkwac itahsh ninka ishi'aak ci⁠kihtenimintwaa,
ZEP.3.19	ci'inintwaa kaye weweni eh⁠pimaatisiwaatc.
ZEP.3.20	Miitahsh i'i ahpii ke⁠maawantooninakook,
ZEP.3.20	mii kaye i'i ahpii ke⁠pikiiwewininakook.
ZEP.3.20	Kika ishi'ininim hsa ci⁠kihtenimikooyek,
ZEP.3.20	ci'ikooyek kaye weweni eh⁠pimaatisiyek
ZEP.3.20	kaashi ayaawaatc kahkina pemaatisiwaatc o'omaa ahkiink.
ZEP.3.20	Kika waapantaam kaye kaawii ishi kiiwe minohse'inakook,”
ZEP.3.20	ihkito kaaTipenciketc.
HAG.1.2	Miitahsh o'o kaaTipenciketc kaaMaawaci mashkawisiitc kaa'inaatc Haakeaaiwan, “O'o hsa ihkitowak pemaatisiwaatc, ‘Kaawiin iitok mahshi ocihcihsehsinoon kaaTipenciketc okihci anami'ewikamik ci⁠kiiwe oshihcikaatenikipan.’ ” 
HAG.1.3	Miitahsh o'o kaaTipenciketc kaa'inaatc Haakeaaiwan ci‑ihkitoohtamaakotc, 
HAG.1.4	“Nimpimaatisiimak, mii na 'i aasha e⁠ishihsek kiinawaa ci⁠taanotamek menohcikaatekin waahkaa'ikanan niin tahsh wiin ninkihci anami'ewikamik e⁠nihshiwanaasinaakwahk. 
HAG.1.5	Miitahsh o'o eninek kaaTipenciketc kaaMaawaci mashkawisiitc, Inashke, naanaakatawentamok eshihcikeyek. 
HAG.1.6	Niipiwa' ihsa kikii kihtikem, aahpici tahsh pankii ehta kikii manishaam kaakiih kihtikaatamek. E⁠wiihsiniyek kaye, kaawiin itahsh kite wiihsinihsiim. E⁠minihkweyek kaye, kaawiin itahsh kite minihkwehsiim. E⁠pihcihkonayeyek kaye, kaawiin itahsh kite kiishoosihsiim. Kii⁠anohkiiyek kaye, kaawiin kite kashkihcikehsiim ke⁠ontaatisiyek. 
HAG.1.7	Miitahsh o'o eninek kaaTipenciketc kaaMaawaci mashkawisiitc, inashke naanaakatawentamok eshihcikeyek. 
HAG.1.8	Maacaak ishaak weti kaashi kihci pihkwatinaak, ci⁠naasihkawekwaa mihtikook ke⁠aapaci'ekwaa ci⁠kiiwe oshihtooyek kihci anami'ewikamik. Mii hsa i'iwe ke⁠minwaapantamaan, miitahsh kaye i'imaa kwayahk ke⁠tashi kihci inentaako'ikooyaan.”
HAG.1.9	“Niipiwa' hsa kikiih tanentaam kekoonan cikii manishamekipan, aahpici tahsh pankii ehta kekoon kikii ontinaam. Ahpii tahsh eh⁠pikiiwewitooyek ninkoci hsa ninkii ishi pootaataanan ci⁠caaki wepaahsinkin. Wekonen tahsh i'i kaakii onci ishihcikeyaan? Onsaam iitok ninkihci anami'ewikamikom e⁠nihshiwanaasinaakwahk, e⁠ontamiihkamek kiinawaa kiwaahkaa'ikaniwaan. 
HAG.1.10	Kiinawaa hsa 'i kaa⁠onci shahki ayaahsinok, kekoon kaye kaa⁠onci nihtaawikihsinok. 
HAG.1.11	Niin hsa 'i kaa⁠ishihcikeyaan kaa⁠onci paahtek i'i kihtikewahki kaa⁠ishi papiihkwatinaak kaye. Mii kaye 'i kaa⁠onci paahtekin kaashi kihtikaatekin pahkweshikaniminan kaye kaashi kihtikaasowaatc shoominak, ini kaye kaashi kihtikaatekin aalip 
HAG.1.12	Miitahsh a'a Sirapapal eshinihkaasotc wetetetc Shiiyaltiiyalwan 
HAG.1.13	Miitahsh Haakeaai kenootamawaatc kaaTipencikenitc kaakii wiintamawaatc pemaatisinitc aaniin ehkitonitc kaaTipencikenitc, “Niin ihsa kiwiiciiwininim,” kitikowaa kaaTipenciketc. 
HAG.1.14	Miitahsh kaaTipenciketc kaa⁠ishi ompi'aatc otaahcaahkoniink kahkina awiyan ci⁠anohkaataminitc kihci anami'ewikamik. Miiwak itahsh oko, a'a wekimaahkantank Coota ahki, Sirapapal eshinihkaasotc wetetetc Shiiyaltiiyalwan. A'a kaye kihci anami'ewikimaa Caahshowaa 
HAG.1.15	o'o ishi ahpii niihshtanashiniiwin kii‑inakinsonitc ninkotwaahsokiisihsoon e⁠ani niishopipoonakaanik kii⁠kihci okimaawitc a'a Taraayahs 
HAG.2.1	Niishtanashipeshik (21) itahsh e⁠inakinsotc niishwaahsokiisihs (7) peshikwan i'i eh⁠pipoonk, kaaTipenciketc okiih kanoonaan Hekaaiwan 
HAG.2.2	“Kanoosh a'a wekimaahkantank Coota ahki, Sirapapal 
HAG.2.3	 ‘Awiya na keyaapi pimaatisi omaa kaa⁠tahshiyek ci⁠maamihkawitc aaniin kaa⁠ishi minonaakwaninikipan kihci anami'ewikamik? Aaniin itahsh noonkom eshinamek? Kaawiin kanake kekoon ishinaakwahsinoon kaa⁠ishinaakwahkipan. 
HAG.2.4	Keko tahsh mikoshkaatentankek entahshiyek. Pisaan anohkiik, “Kiwiiciiwininim iitok,” kitikowaa kaa⁠Maawaci mashkawisiitc kaaTipenciketc. 
HAG.2.5	 “Kikii ahshotamawininim iitok ahpii kii⁠nakatamekipan Iicipahki 
HAG.2.6	 Mii hsa ehkitotc kaaMaawaci mashkawisiitc kaaTipenciketc, “Wiipa hsa ko ninka wahkawiwepinaan kiishik, ahki kaye, kihcikam, kaa⁠paankwahkamikaak kaye. 
HAG.2.7	Ninka wahkawiwepinaak kaye entahswewaanakisiwaatc pemaatisiwaatc, owenootisiwiniwaan itahsh ta⁠piicikaateniwan o'omaa. Miitahsh ci⁠wenootahk kihci anami'ewikamik. 
HAG.2.8	Niin hsa kahkina nintipenimaa waapaapihko shooniyaawahsin, osaawi shooniyaawahsin kaye,” ihkito kaaMaawaci mashkawisiitc kaaTipenciketc. 
HAG.2.9	O'o hsa oshki kihci anami'ewikamik nawac ta⁠onishihshin ahpiihc wiin i'i kehte kihci anami'ewikamik. Miihsh ci⁠minohse'akwaa nimpimaatisiimak, miihsh kaye pisaan ci⁠pimaatisiwaatc,” kii‑ihkito kaaMaawaci mashkawisiitc kaaTipenciketc.’ ”
HAG.2.10	Niishopipoon itahsh kaa⁠kihciokimaawitc Taraayahs 
HAG.2.11	Miihsh o'o kaa'ikotc ci‑ihkitotc, “Kakwecim anami'ewikimaak aaniin eshihsininik onahshowewin o'o onci. 
HAG.2.12	Kiishpin awiya otaahpinak wiiyaahs kaakiih pakitinaahsowaatenik, ishi kashkiikinank itahsh okashkiikiiwinink, pakitinank itahsh okashkiikiiwin ci⁠saamiikihsininik pahkweshikanink, wiiyaahsink, komaa kaye shoominaapoonk, komaa kaye aalip tino pimitenk, aanti hsa piko miicimink, ta⁠kihci inakinte na i'i miicim?” “Kaawiin ihsa,” kii‑ishi nahkwehtamook anami'ewikimaak. 
HAG.2.13	 Miihsh o'o Haakeaai kaa‑ani ihkitotc, “Kiishpin hsa awiya onci wiinentaakositc ekiih saamishkank nepoomakaninik wiiyaw, ani saamishkank itahsh o'o tino miiciman, konike i'imaa ta⁠onci wiinentaakwan i'i miicim?” “Eya'” okii ishi nahkwehtaakoo' anami'ewikimaa'. 
HAG.2.14	Miihsh Haakeaai kaa⁠ihkitotc, “Mii hsa 'i ehkitotc kaaTipenciketc, ‘Mii hsa 'i peshikwan enentaakosiwaatc oko pemaatisiwaatc, entahswewaanakisiwaatc kaye pemaatisiwaatc. Aaniin ihsa ko eshihcikewaatc, kekoonini kaye pekitinaahsoohkantamowaatc wiinentaakwanini.’ ”
HAG.2.15	Miitahsh o'o kaaTipenciketc ehkitotc, “Taka tahsh weweni naanaakatawentamok aaniin kaapi ayishihseyekipan cipwaa onaapihkihsitooyek keshi patahkitek ninkihci anami'ewikamik. 
HAG.2.16	Ahpii ko kaa⁠ishaayekipan eshi ohkohshimintc pahkweshikaniminan ekiih pakohsentamek ci⁠ontinek niishtana (20) tahsooshkimot, mitaahsooshkimot itahsh ehta kikii ontinaawaa. Ekii nihtaa ishaayekipan kaye e⁠naasihkamek naanimitana (50) tahso tipa'oopaan shoominaapo, niishtana (20) tahso tipa'oopaan itahsh ehta kikii ontinaam. 
HAG.2.17	Kahkina kaye kekoon kaa⁠kakwe kihtikaatamek ninkii nihshiwanaacihtoonan ekii ishihcikeyaan ci⁠kihci kishiwinowek, kaye ci⁠akwaakopakiikin pahkweshikanaahtikoon, ci⁠sehsekahk kaye. Shaakooc itahsh kaawiin kikiih pikiiwe naasihkawihsiim,” ihkito kaaTipenciketc. 
HAG.2.18	“Noonkom itahsh kaa⁠kiishikahk shaankahsokiisihs pimakinso, niishtanashiniiwin (24) e⁠inakinsotc. Mii iitok o'o ahpii kaa⁠kiishihcikaatek i'i kaashi patahkitek kihci anami'ewikamik. Taka tahsh weweni naanaakatawentamok aaniin ke⁠ani ishihsewekwen. 
HAG.2.19	Aana tahsh wiin e⁠ayaahsinok awaac peshik pahkweshikanikihtikaanenhs, mahshi kaye kekoon e⁠nihtaawikihsinok i'imaa shoominaahtikonk, pik 
HAG.2.20	Miihsh peshikwan eh⁠kiishikaninik niishtanashiniiwin (24) e⁠inakinsonitc, miinawaa Haakeaai 
HAG.2.21	“Wiintamaw Sirapapal wekimaahkantank Coota ahkiini ewii wahkawiwepinamowak kiishik, ahkiini kaye. 
HAG.2.22	Niwii nihshiwanaacihtaawaanan kaye pahkaan okimaawiwinan, ewiih tootamowak ci⁠pooni mashkawentaakwaninikin. Niwii ohpime wepinaak kaye miikaasowi ootaapaanak, ewii nihsimak kaye wetaapa'iwenitc. Mihtatimook hsa ta⁠nipowak, wetaapa'iwewaatc kaye wiinawaa piko ta⁠nihsitiwak. 
HAG.2.23	I'i tahsh ahpii kiishikahk, mii 'i ci⁠otaahpininaan nintanohkii'aakan, Sirapapal weteteyan Shiiyaltiiyal 
ZEC.1.2	Miitahsh o'o kaa'ikotc Kaa⁠Maawaci mashkawisiinitc kaaTipencikenitc Sehkaraaya ci‑ihkitotc, “Niin Tepencikeyaan hsa ninkii nishki'ikook kikehteya'aamiwaak. 
ZEC.1.3	Miitahsh noonkom eninakook, ‘Pikiiwe naasihkawihshik, keniin itahsh kika kiiwe naasihkawininim. 
ZEC.1.4	Keko wiin ishihcikehkek kikehtaya'aamiwaak mewisha kaakii ishihcikewaatc ekiih shashiipihtamowaatc ekiih pisintansikwaa. Kenootamawiwaatc ninkii aapaci'aak aanakiih kanoonakwaa ci⁠noocihtoohsikwaa macikekoon, ci⁠poonihtoowaatc kaye omaci'ishihcikewiniwaan. 
ZEC.1.5	Iki hsa kikehteya'aamiwaapaniik, kaakiih kanootamaakewaatc kaye kaawiin keyaapi pimaatisihsiiwak. 
ZEC.1.6	Nintanohkii'aakanak kenootamawiwaatc hsa ninkiih kiikitoohtamaakook ekiih kanoonakwaapan kikehteya'aamiwaak ci⁠ayaankwaamisiwaatc, kaawiin kiih⁠pisintansiiwak miihsh kaakii onci maanshihsewaatc. Miihsh kekahpii kaakiih kwehkipimaatisiwaatc ekiih kihkentamowaatc niin Kaa⁠Maawaci mashkawisiiwak Tepencikeyaan ekii onentamowak aaniin kaakii ishi kashkihtamaasowaatc kii⁠nana'ahsakwaapan.’ ”
ZEC.1.7	Niishopipoon kaah⁠kihciokimaawitc Taraayahs 
ZEC.1.8	 Miihsh kaakii ishinamaan ekii waapamak encal misko mihtatimoon eh⁠pimiwanaasotc. Eshi pahsatinaanik ekii ishi kipihciitc eshi patahkisonitc mwetal 
ZEC.1.9	Miihsh kaa'inak, “Nintookimaam, aaniin itahsh oko mihtatimook enwaasowaatc?”
ZEC.1.9	Miitahsh o'o kaa⁠ishi nahkwehtawitc, “Kika wiintamawin ihsa aaniin enwaasowaatc,” ninkii'ik. 
ZEC.1.10	Miihsh a'awe inini kaakii niipawitc mekweya'ii kaa⁠ishi papaatahkisonitc mwetal tinowaahtikoo' ninkii ishi wiintamaak, “KaaTipenciketc iitok o'o okiih piicinisha'waa' cipi anta kihkentaminitc ahki.”
ZEC.1.11	Miitahsh kaa⁠ishi wiintamawaawaatc ini kaaTipencikenitc otencalimini kaa⁠niipawinitc mekweya'ii mwetal 
ZEC.1.12	A'a tahsh kaaTipenciketc otencaliman kii‑ihkitowan, “Kaa⁠Maawaci mashkawisiiyan Tepencikeyan, aasha iitok niishwaahsimitana (70) tahsopipoon kipi nishki'ikoon kihci ootena Ceroosalam 
ZEC.1.13	KaaTipenciketc itahsh weweni okii nahkwehtawaan ini encalan ekii mino nahkwehtawaatc. 
ZEC.1.14	Miitahsh a'a encal o'o kaa'ishitc ci⁠wiintamaakewak ehkitonitc kaaMaawaci mashkawisiinitc kaaTipencikenitc, “Wiinke hsa ko nisaakihtoon e⁠kihci naanaakatawentamaan kihci ootena Ceroosalam kaa⁠tipinawewisiyaan. 
ZEC.1.15	Wiinke tahsh wiin ninishki'ikook iki kotak entahswewaanakisiwaatc pemaatisiwaatc pisaan kaa⁠kapehshiwaatc. Acina hsa tahsh ninkii pwaahtawikitaas nimpimaatisiimak onci, iki iitok kotak pahkaan pemaatisiwaatc otishihcikewiniwaa nimpimaatisiimak wenci kakwaatakihtoowaatc. 
ZEC.1.16	Miitahsh ci⁠pikiiwenotamaan i'i kihci ootena Ceroosalam cipi koohpaasinamaan. Ninkihci anami'ewikamikom kaye ta⁠kiiwe oshihcikaate, i'i kaye kihci ootena ta⁠waweshihcikaate,” ihkito kaaMaawaci mashkawisiitc kaaTipenciketc.
ZEC.1.17	Miitahsh o'o kaa‑ani'ishitc a'a encal awahshime ci⁠ani ihkitowak, “Kaa⁠Maawaci mashkawisiitc kaaTipenciketc ihkito kahkina hsa otootenaaman ci⁠kiiwe minohsenikin, ewii kiiwe wiicihtootc Ceroosalam, kaye tahsh ewii'itank eh⁠tipinawewisitc.”
ZEC.1.18	Ishpimink itahsh e⁠inaapiyaan, niiwin pishihkiiwi eshkanak ninkii waapamaak. 
ZEC.1.19	Miihsh kaa⁠ishi kakwecimak encal kaa⁠kakanooshitc, “Aaniin itahsh oko enwaasowaatc?”
ZEC.1.19	O'o tahsh ninkii ishi nahkwehtaak, “Mii hsa 'i enwaasowaatc oko eshkanak mii 'imaa kaakii onci misihteshkaawaatc pemaatisiwaatc Coota ahkiink wenciiwaatc, wenciiwaatc kaye Isriyal ahkiink, i'imaa kaye Ceroosalam kihci ootenaank.” 
ZEC.1.20	KaaTipenciketc itahsh ninkii waapanta'ik niiwin anohkiiwininiwa' e⁠tahkonaminitc pahkihte'ikanenhsan. 
ZEC.1.21	Miitahsh kaa'inak, “Aaniin itahsh wiinawaa wa⁠ishihcikewaatc?” Miihsh kaa⁠ishi nahkwehtawitc, “Mii hsa 'i wenci piishaawaatc ewiih seki'aawaatc, ewiih shaakooci'aawaatc kaye entahswewaanakisinitc awiya' kaakii⁠onci maanshihsenik Coota ahki, kaa⁠misihteyaamohkiinitc kaye pemaatisinitc i'imaa wenciinitc.”
ZEC.2.1	Ishpimink e⁠inaapiyaan ninkii waapamaa inini e⁠tahkonank tipa'ikaneyaap. 
ZEC.2.2	Miihsh kaa'inak, “Aaniinti eshaayan?”
ZEC.2.2	O'o tahsh ninkii'ik, “Niwiih tipaapiikinaan Ceroosalam aaniin ehkwaak, aaniin kaye enikwahkwateyaak.”
ZEC.2.3	Miihsh kaa⁠ishi nakashitc a'a encal, kotak encalan ekiih pi anta nakishkaakotc o'o ekii'ikotc, 
ZEC.2.4	“Maaciipahtoon ci⁠awi wiintamawatc a'a oshkiniiki kaa⁠tahkonank tipa'ikaneyaap ewii kihci paahtiinonitc awiya', awahkaana' kaye i'imaa Ceroosalamink ewii ayaahsinok waahkaayaapihkinikan. 
ZEC.2.5	Wiin ihsa piko kaaTipenciketc ewiih tinowitc kaa⁠ishkotewank waahkaayaapihkinikan ewii waahkaashkank i'i kihci ootena ewii naatamawaatank, wiin iko kaye i'imaa ewii ishitaatc eshi kihci inentaakositc,” ihkito encal.
ZEC.2.6	“Ampeyohk, ci⁠onci maaciipa'iweyek weti kiiwetinonk ahkiink. Misiwe iitok kiishikonk wentaanimahk kikii ishi ohswe wepininim. 
ZEC.2.7	Ampeyohk, Saayan eninakook, kaa⁠ishitaayek weti Paapilan 
ZEC.2.8	Miitahsh o'o ehkitotc kaaMaawaci mashkawisiitc kaaTipenciketc, “Awenen ihsa piko kaa⁠pahkihte'onek, mii 'i e⁠pahkihte'ank maawac kaa⁠saakihtaawak.”
ZEC.2.8	Miihsh oweni kaaMaawaci mashkawisiitc kaaTipenciketc eshitc ci'inimak kotak pahkaan pemaatisinitc kaa⁠nihshiwanaaci'aanitc opimaatisiima', 
ZEC.2.9	“Niin hsa piko kaaTipencikeyaan ninka miikaanaak iki neshiwanaacihcikewaatc, ewiih tootawakwaa ci⁠nihshiwanaaci'ikowaatc i'i kaakiih kitimaaki'aawaahpan. Ahpii tahsh i'i ishihsek, mii 'i ci⁠kihkentamek kaaMaawaci mashkawisiitc Tepenciketc ekiih piicinisha'otc.”
ZEC.2.10	Miihsh ehkitotc kaaTipenciketc, “Shaakowek ci⁠kihkentamek, Ceroosalamink eyaayek. Niwiih pitakohshin ohsha ewiih pi wiicitaaminakook eshi'ayaayek.”
ZEC.2.11	Ta⁠paahtiinowak ihsa entahswewaanakisiwaatc pemaatisiwaatc kepi naasihkawaawaatc kaaTipencikenitc ci⁠tipenimikowaatc i'i ahpii. Mekweya'ii eshi'ayaayek ihsa kewiin ta⁠ishitaa, miihsh ci⁠kihkentamek wiin kaaMaawaci mashkawisiitc Tepenciketc ekiih piicinisha'otc. 
ZEC.2.12	Wiin hsa iko kaaTipenciketc oka tipentaan kaa⁠kihtentaakwaninik ahki memintake ko oka onaapantaan Ceroosalam 
ZEC.2.13	Keko tahsh noontaatihkek kahkina entahshiyek enaahsamiitc kaaTipenciketc. Wiin ihsa piko wiih⁠pionci takohshin eshi kihtentaakwaninik otaawinink.
ZEC.3.2	 Miitahsh i'i encal kaa'inaatc ini Onanakaaniwen, “KaaTipenciketc, kitoonci'ik kiin kaa⁠nanakaaniweyan! KaaTipenciketc kaakii onaapantank kihci ootenaani Ceroosalam 
ZEC.3.3	Caahshowaa wiinke iinsan kii⁠wiinihkonaye e⁠niipawitc enaahsamiinitc ini encalan. 
ZEC.3.4	Miitahsh o'o encal kaa'inaatc kotak encalan i'imaa kaakii niipawinitc enaahsamiitc, “Kiihcikoshkamoo'ihk ini wiinikikishkikanan kaa⁠kikishkank.” Miitahsh o'o encal kaa'inaatc Caahshowaan, “Inashke, mii hsa 'i e⁠wepinamaan ini kimacitootamowinan, kika miinin tahsh oshki kikishkikanan ke⁠kikishkaman,” okii'inaan.
ZEC.3.5	Miitahsh o'o kaa‑ani ihkitotc, “Pihsihkamo'ihk kaa⁠pehkaninik kashkiikiiwaanohkwaanini ohtikwaanink.” Miitahsh kaa⁠ishi pihsihkamo'aawaatc i'i kaakiih pehkaninik kashkiikiiwaanohkwaanini ohtikwaaniniink, okiih pihcihkonaye'aawaan kaye ekii niipawinitc pehsho i'imaa kaaTipenciketc otencaliman.
ZEC.3.6	Miihsh o'o Caahshowaa kaa'ikotc ini kaaTipenciketc otencaliman, 
ZEC.3.7	“Mii ohsha 'o ehkitotc kaaMaawaci mashkawisiitc kaaTipenciketc, ‘Kiishpin ishi pimohseyan nintishihtwaawinink, kanawentaman kaye kaa⁠ishi antaweniminaan, miitahsh pisaan ci⁠naanaakacihtooyan niwaahkaa'ikan, i'i kaye kaashi wiimpihcikaatek i'imaa saakicaya'ii kihci anami'ewikamikonk. Miitahsh kekiin ci⁠noontawinaan anami'ehtawiyan taapishkoo kaashi noontawakwaa oko o'omaa eyaawaatc eshi'ayaawak. 
ZEC.3.8	 Caahshowaa, taka tahsh pisintan, kaa⁠kihci anami'ewikimaawiyan, ikiweniwak kaye kaa⁠wiiciiwihkwaa kaa⁠namatapiwaatc enaahsamikaapawiyan. Kiinawaa iitok kitinwaanikoom ininiwak kaa⁠naapinaakohtooyek kekoon wa‑ani ishihsek. Niwii naako'aa hsa nintanohkii'aakan a'a Watihkwan kaa⁠ishinihkaanintc. 
ZEC.3.9	Inashke waapamihk a'a ahsin kaa⁠pakitinak enaahsamiitc Caahshowaa. A'a hsa ahsin niishwaahcink (7) ishi tahtakwaapihkisi. Miitahsh i'imaa ke⁠ishi masinaapihka'amaan nintoshipii'ikanan. Peshiko kiishik tahsh ehta ninka tanahkamikis ninkoci ishi wepinamaan i'i macitootamowin i'imaa ahkiink,’ ihkito kaaMaawaci mashkawisiitc. 
ZEC.3.10	 ‘Miihsh i'i ahpii kiishikahk, entahshiyek hsa kika antomaawaak kiwiicitaamaakaniwaak ci⁠wawiitapimekwaa shoominaahtikook, pik 
ZEC.4.1	A'a tahsh encal kaakiih kakanooshihpan miinawaa ninkiih pi naasihkaak ekii amaci'itc taapishkoo awiya kaa⁠nipaatc. 
ZEC.4.2	Miihsh o'o kaa'ishitc, “Wekonen weyaapantaman?”
ZEC.4.2	Miihsh o'o kaa⁠ishi nahkwehtawak, “Waahsahkonencikanaahtik hsa niwaapantaan kaa⁠osaawi shooniyaa waapihkowank kaashi akootek ahtoopaan kaa⁠ishi piintek pimite. Miitahsh i'imaa niishwaahso (7) waahsahkonencikaniyaapiin kaa⁠ontaapiikamonkin, kaa⁠onci waahsahkonekin niishwaahso waahsahkonencikanan. 
ZEC.4.3	 Niishin (2) kaye niwaapamaak aalip 
ZEC.4.4	Miitahsh kaa⁠ishi kakwecimak encal kaakiih kakanooshitc, “Aaniin hsa naa ini enwaatekin, nintookimaam?” ninkii inaa.
ZEC.4.5	Miitahsh o'o kaa'ishitc, “ Kaawiin ina kikihkentansiinan.” Miihsh kaa⁠ishi nahkwehtawak, “Kaawiin ninkihkentansiinan.” 
ZEC.4.10	Miihsh o'o kaa'ishitc a'a encal, “Ini hsa kaa⁠waapantaman niishwaahso waahsahkonencikanan, miiwan ihsa ini kaaTipenciketc oshkiinshikoon kaa⁠niishwaahcininikin. Mii hsa i'imaa wensaapantank i'i misiwe ahkiini.”
ZEC.4.12	Aaniin tahsh kaye enwaatekin ini niishin (2) aalip tino watihkwanan i'imaa ishi ohpime kaa‑ayaakin niishwayek osaawi shooniyaa waapihko wiimpaapihkonsan kaa⁠onciciwank i'i aalip pimite.”
ZEC.4.13	Miitahsh o'o kaa'ishitc, “Kaawiin ina kikihkentansiinan aaniin enwaatekin?” Miihsh kaa⁠ishi nahkwetawak, “Eya', kaawiin ninkihkentansiinan.”
ZEC.4.14	Miihsh o'o kaa'ishitc, “Miiwak hsa iki niishin ininiwak kaakii onaapamikowaatc Kishemanitoon ci⁠anohkiihtawaawaatc kaa⁠maamawi tipentaminitc o'o misiwe ahkiini,” ninkii'ik.
ZEC.4.6	O'o tahsh a'a encal ninkii'ik, “Mii hsa 'o kaaTipenciketc enaatc Sirapapalan 
ZEC.4.7	“Kiishpin kiwahsitaawihsewiniwaan inentaakwahkin taapishkoo kihci waciin kahkina ta‑ankonoon. Kiin iitok ke⁠naapihtooyan kihci anami'ewikamik. Ahpii tahsh ahsatc a'a ishkwaac ahsin pemaatisiwaatc ihsa tashi shaakowewak, ‘Etatawe onishihshin, etatawe naa onishihshin!’ ”
ZEC.4.8	Miitahsh miinawaa kaaTipenciketc otihkitowin ninkiih pi otihsikon 
ZEC.4.9	o'o ekii ihkitotc, “Sirapapal iitok kaakii onaapihkihsitootc keshi patahkitenik kihci anami'ewikamikoni, wiin itahsh kaye okani kiishihtoon. Miitahsh i'i ahpii nimpimaatisiimak kekihkentamowaatc Niin kaaMaawaci mashkawisiitc kaaTipenciketc kaakii ishinisha'onaan kaashi ayaawaatc. 
ZEC.4.10	Kaawiin tahsh aahpici ominwaapantansiinaawaa eh⁠papeciihcikaatenik. Aahpici hsa ta⁠ciihkentamook ahpii waapamaawaatc Sirapapalan tahkonaminitc kosikwaapiikishkoocikan ewii maacii waahkaa'iketc.”
ZEC.5.1	Miinawaa tahsh ishpimink e⁠inaapiyaan, ninkii waapantaan titipiikini Kihci masina'ikan eh⁠tashwekaasink. 
ZEC.5.2	Miihsh encal kaakiih kakwecimitc wekonen kaa⁠waapantamowak. “Niwaapantaan titipiikini kihci masina'ikan eh⁠tashwekaasink ishpimink. Nihsimitana (30) tahsomisit e⁠ahkwaak, mitaahshinaanomisit (15) itahsh e⁠inikwahkwateyaak,” ninkii inaa.
ZEC.5.3	Miihsh kaa'ishitc, “Mii 'imaa eshi oshipii'ikaatek aaniin wa⁠ishi macakincikaatek o'o misiwe ahki. I'imaahsh wiin ontaahsinahkeyiik mii 'i eshipii'ikaatek kahkina okimoocishkak ci⁠kihkentaakosihsikwaa. Weti tahsh awahsinahkeyiik mii 'i eshipii'ikaatek kahkina awiya piko kaa⁠kiiwanimotc kaakii ahpimohpan kaawiin ta⁠kihkentaakosihsii.” 
ZEC.5.4	Miitahsh o'o ehkitotc kaaMaawaci mashkawisiitc kaaTipenciketc, “Niin hsa nimaacinisha'aan i'i macakimikoowin, e⁠ishinisha'amaan ci⁠awi piintikeshkaamakahk owaahkaa'ikaniwaank iki okimoocishkak, iki kaye kaa⁠kiiwanimowaatc kaakii ahpimowaahpan. Miihsh weti ke⁠ayaamakahk piinihsh ci⁠nihshiwaanaatisiwaatc ahsiniik, mihtikook kaye i'imaa waahkaa'ikanink.”
ZEC.5.5	Miitahsh miinawaa a'a encal kaakiih kakanooshitc kaa⁠ihkitotc, “Inashke ishpimink inaapin ci⁠waapantaman kaa⁠naakwahk.”
ZEC.5.6	O'o tahsh ninkii inaa, “Wekonen itahsh i'i?”
ZEC.5.6	Miihsh kaa⁠ishi nahkwehtawitc, “Mii hsa 'iwe tipa'ikanimahkahk. Miihsh enwaatek i'i mahkahk omacitootamowiniwaa pemaatisiwaatc o'omaa misiwe ahkiink.”
ZEC.5.7	I'i tahsh mahkahk eshi paahkinikaatek kii⁠ashkihkowan. Miihsh e⁠ani paahkinikaatek, mii 'imaa piincimahkahk kaakii ishi waapamak ihkwe e⁠namatapitc.
ZEC.5.8	Miihsh o'o encal kaa'ishitc, “Wa'a hsa ihkwe mii 'i enwaasotc taapishkoo maci'ishiwepisiwin.” Miitahsh kaa⁠ishi kiiwe piinci kaantinaatc ini ihkwewan ekiih kipa'ank i'i mahkahk. 
ZEC.5.9	Ishpimink itahsh e⁠inaapiyaan ninkii waapamaak niishin ihkwewak e⁠piicihsewaatc. Taapishkoo mooskwa'osi kaashi ninkwiitc ekii ayishininkwiiwaatc. Miitahsh kaakiih pimanipitoowaatc i'i mahkahk ekii maaciisahtoowaatc. 
ZEC.5.10	O'ohsh ninkii inaa a'a encal, “Aanti tahsh eshiwitoowaatc?”
ZEC.5.11	Miihsh kaa⁠ishi nahkwehtawitc, “Weti Paapilan 
ZEC.6.1	Miinawaa tahsh ishpimink e⁠inaapiyaan, ninkii waapamaak niiwin otaapaanaahkwak eh⁠pionci naakosiwaatc eshi nahsawaninikin niishin wensaawaapihkowaninikin kihci waciin. 
ZEC.6.2	 I'imaa hsa nihtam otaapaanaahkonk misko mihtatimook kii⁠otaapiiwahpisowak. I'imaa tahsh niishowi otaapaanaahkonk mahkatewi mihtatimook kii‑ishi otaapiiwahpisowak. 
ZEC.6.3	 I'imaa tahsh wiin nihsowi otaapaanaahkonk waapishki mihtatimook kii‑ishi otaapiiwahpisowak. I'imaa tahsh niiwi otaapaanaahkonk meshkawisiiwaatc kii⁠waapinaakosiwaatc mihtatimook kii‑ishi otaapiiwahpisowak. 
ZEC.6.4	Miihsh kaa⁠ishi kakwecimak a'a encal kaa⁠kakanooshitc, “Wekimaawiyan, aaniin itahsh oko enwaasowaatc?”
ZEC.6.6	A'a hsa otaapaanaahk wetaapaanikotc mahkate mihtatimoo' kiiwetinonk inahke ishaa. A'ahsh wiin otaapaanaahk wetaapaanikotc waapishki mihtatimoo' ninkaapii'anonk inahke ishaa. A'a tahsh otaapaanaahk wetaapaanikotc kaa⁠waapinaakosinitc mihtatimoo' shaawanonk inahke ishaa. 
ZEC.6.7	Ahpii tahsh iki meshkawisiiwaatc kaa⁠waapinaakosiwaatc pemi saaka'amowaatc wiinke kii⁠aaskoni maacaawak misiwe ahkiink ekii wii ishaawaatc. Miihsh encal kaa'inaatc, “Maacaak misiwe ahkiink ci‑ishaayek!” Miitahsh iko 'i kaa‑ayintinitc. 
ZEC.6.8	Miihsh a'a encal kaa'ishitc, “Iki hsa mihtatimook eshaawaatc kiiwetinonk Paapilan 
ZEC.6.9	Miitahsh o'o kaa'ishitc kaaTipenciketc ci‑ihkitowak, 
ZEC.6.10	“Otaahpin hsa waapaapihko shooniyaa, osaawi shooniyaa kaye ayaawaawaatc iki ininiwak kaakii maaciinintwaapan Paapilan 
ZEC.6.11	Miihsh i'imaa waapaapihko shooniyaank, osaawi shooniyaank kaye ke⁠onci oshihtooyek okimaawaanohkwaan ci⁠pihsihkamoo'ek kihci anami'ewikimaa Caahshowaa 
ZEC.6.12	 Wiintamawihk e⁠ihkitonitc kaaMaawaci mashkawisiinitc kaaTipencikenitc, ‘Mii hsa wa'a inini ke⁠ishinihkaasotc “Watihkwan,” mii hsa wa'a ke⁠onahkitootc okihci anami'ewikamikoni kaaTipencikenitc. 
ZEC.6.13	Mii hsa 'a ke⁠onahkitootc okihci anami'ewikamikoni kaaTipencikenitc, kaye ke⁠pihsihkamo'intc kihciokimaa kikishkikanan ci⁠namatapitc kihciokimaawapiwinink ke⁠onci tipenciketc. Kihci anami'ewikimaan ihsa ta⁠niipawiwan eshi okimaawapitc. Miiwak itahsh oko pisaan weweni ke⁠niisho anohkiiwaatc.’ 
ZEC.6.14	I'i hsa okimaawaanohkwaan ta‑ahcikaate i'imaa kaaTipenciketc okihci anami'ewikamikonk ke⁠onci maamihkawentaakosiwaatc oko ininiwak Helteyaai 
ZEC.6.15	Iki awiyak waahsa eyaawaatc ta⁠pitakohshinook cipi wiicihtwaawaatc ahpii oshihcikaatenik kaaTipenciketc okihci anami'ewikamik. Ahpii tahsh kiishihcikaatek, mii hsa 'i ci⁠kihkentamek kaaMaawaci mashkawisiitc kaaTipenciketc ekiih piicinisha'otc eshi'ayaayek. Mii hsa piko 'i ke⁠ishihsek kiishpin weweni pisintawek kaaTipenciketc kiKishemanitoomiwaa.”
ZEC.7.1	Niiwipipoon hsa kiini kihciokimaawitc Taraayahs 
ZEC.7.2	Iki hsa pemaatisiwaatc ayaawaatc Pehtal 
ZEC.7.3	O'o tahsh cishi kakwecimaanitc kihci anami'ewikimaa', kaye tahsh kenootamawaanitc Kishemanitoon, “Keyaapi na nintaa mawimin, ci⁠mantawii'itisoyaank kaye ci⁠anami'aayaank naanokiisihs pimakinsotc kaapi nihtaa ishihcikeyaank otaanaank entahsopipoon?” 
ZEC.7.4	Miitahsh o'oweni kaaMaawaci mashkawisiitc kaaTipenciketc kaah⁠pi ihkitotc, 
ZEC.7.5	“Wiintamaw kahkina ayaawaatc i'imaa ahkiink iki kaye anami'ewikimaak, ‘I'i hsa kii⁠mantawii'itisoyek e⁠anami'aayek, kaye tahsh kii⁠maanentamek kii⁠pimakinsotc naanokiisihs, niishwaahsokiisihs kaye o'o kaa⁠pimi nihtaa ishihcikeyek aasha niishwaahsimitana (70) tahsopipoon, niin ina tahsh onci i'i kaa⁠onci ishihcikeyek? 
ZEC.7.6	Ahpii hsa kii⁠wiihsiniyek, kii⁠minihkweyek kaye, mii na 'i wenci ishihcikeyek kiinehtawaa ehta ci⁠onci minwentamek?’ ”
ZEC.7.7	Mii iitok i'i kaaTipenciketc kaah⁠pimi ihkitotc e⁠aapaci'aatc kenootamaakotc ahpii Ceroosalam mekwaa kii⁠minohsekipan, kii⁠paahtiinowaahpan kaye pemaatisiwaatc. Mii hsa 'i ahpii ootenawan kaye kaakiih tataanotekin. Misiwe ishiwaahkaaya'ii shaawanonk inahke, ninkaapii'anonk kaye eshi mamaaciitinaak awiyak ekii ayishi kapehshiwaatc.
ZEC.7.8	Miitahsh o'o Sehkaraaya kaa'ikotc kaaTipencikenitc, 
ZEC.7.9	“O'oweni hsa ihkito kaaMaawaci mashkawisiitc kaaTipenciketc, ‘Kehcinaac kwayahk tootaatik, kaye tahsh minotootaatik, miihsh ke⁠ishihcikeyek ci⁠kakoohpaatentiyek. 
ZEC.7.10	Keko kaye kakwaataki'aahkekwaanik kiiwaacihkwek iki kaye kwiiwahshishaanak, iki kaye piiwitek kaa⁠wiicitaaminekwaa, awenen ihsa piko awiya kekoon kaashi noontehsetc. Keko kaye noociko kekoon ishi maci'inentankek ke⁠tootaatiyek.’ ”
ZEC.7.11	“Nimpimaatisiimak itahsh kaawiin kanake ciwiih pisintamowaatc. Aahpici kakiipaatisiwak e⁠kwehkihtaawaatc eh⁠kakiipihtenintisowaatc. 
ZEC.7.12	Miihsh eshinaakwaninikin ote'iwaan taapishkoo ahsiniink ewiih pisintansikwaa. Kaawiin inentansiiwak ci⁠pisintawaawaatc kaakii ishi kihkino'amaakowatc kenootamawimitc nintAhcaahkwan kekishkaakonitc ekii ishinisha'omakipan eshi'ayaawaatc mewisha. Miitahsh kaakii onci nishki'iwaatc. 
ZEC.7.13	Aanakiih kanoonakwaapan, kaawiin ninkiih pisintaakohsiik. Kii⁠kanooshiwaahpan itahsh, kaawiin ninkiih papaamihtawaahsiik,” ihkito kaaMaawaci mashkawisiitc kaaTipenciketc. 
ZEC.7.14	“Taapishkoo hsa ko kaa⁠kihcinootink, mii 'iwe inahke kaa⁠ishi ompweyaahshiminakook wewaahsa ci⁠ayishitaayek mayaki ahkiink. Miihsh o'o wenishihshink ahki ekii nakacikaatek wenci nihshiwanaasinaakwahk, awiya o'omaa e⁠ishitaahsik.”
ZEC.8.1	Miitahsh o'o Sehkaraaya 
ZEC.8.2	Mii hsa 'owe enihk kaaMaawaci mashkawisiitc kaaTipenciketc ci‑ihkitowatc, “Wiinke hsa nimihsawentaan cikii wiici'akwaapan Ceroosalamink eyaawaatc aaniihsh wiinke nishawenimaak. Eh⁠saaki'akwaa tahsh mii 'i wenci nishki'imitc kaa⁠shiinkenimikowaatc. 
ZEC.8.3	Miitahsh i'imaa keshi kiiweyaan Ceroosalamink ewii ishitaayaan. Miihsh ke⁠icikaatek Tepwewi kihci ootena kaye tahsh kihci waciw tepinawewisitc kaaMaawaci mashkawisiitc kaaTipenciketc ta⁠icikaate Kihci pihkwatinaank entanentaakositc kaaTipenciketc. 
ZEC.8.4	Miinawaa tahsh ahkiwensiwak, koohkominaanak kaa⁠sahka'owaatc ehpiihci kihci aya'aawiwaatc ta⁠nanamatapiwak ke⁠ishi mamiihkanaawaninik mekwe Ceroosalamink. 
ZEC.8.5	I'imaa hsa kaye misiwe miihkanaahkank kwiiwisenhsak, ihkwesenhsak kaye ta⁠papaa otaminowak.”
ZEC.8.6	“Kaawiin etatawe i'i ta⁠ishihsehsinoon ta⁠inentamook iki pemaatisiwaatc kaa⁠ishkwiinowaatc niin itahsh wiin kaawiin i'i nahke ninka inentansii. 
ZEC.8.7	Niin hsa piko ninka pimaaci'aak nimpimaatisiimak pepahkaan ahkiink kaakii ayishiwinintwaapan waapanonk inahke, kaye tahsh ninkaapii'anonk inahkehkamik. 
ZEC.8.8	Ninka pikiiwewinaak ci⁠pikiiwe ishitaawaatc o'omaa Ceroosalamink. Niin hsa ninka tipenimaak. Miihsh ci⁠oKishemanitoomimiwaatc ci⁠tipenimakwaa eh⁠kwayahkwaatisiwak, kaye tahsh weweni ci⁠tootawakwaa.”
ZEC.8.9	“Taka tahsh mashkawentamok! Miiwan ihsa ini peshikwan ihkitowinan kaa⁠noontamek kaakii ihkitowaahpan okanootamaakek ahpii kii⁠onaapihkinikaatek keshi kiiwe patahkitek kihci anami'ewikamik. 
ZEC.8.10	O'o hsa cipwaa ishihsekipan, kaawiin awiya kiih⁠tepihsehsii cikii anohkii'aahpan awiyan, komaa kaye aya'aawihshan. Kahkina iitok awiya kii⁠naniisaanentaakosi i'i ahpii. Niin itahsh i'i kaakiih tootawakwaa ci⁠maamiitaakwe'enintiwaatc. 
ZEC.8.11	Kaawiin itahsh i'i nahke ninka tootawaahsiik oko kaa⁠ishkwiinowaatc pemaatisiwaatc otaanaank kaakiih tootawakwaapan,” ihkito kaaMaawaci mashkawisiitc kaaTipenciketc. 
ZEC.8.12	“Kehtikaatemek ihsa ta⁠nihtaawikinoon, shoominaahtikook kaye ta⁠nihtaawikihcikewak. Wiinke kaye ta⁠minokinoon kehtikaatamek ahkiink, wiinke kaye ta⁠nihtaa kimiwan. Mii hsa i'i nahke keshi shawenimakwaa nimpimaatisiimak eshkwiinowaatc. 
ZEC.8.13	Pemaatisiyek wenciiyek Coota ahkiink, kaye tahsh kiinawaa Isriyal ahkiink! Mii hsa 'i pemi ishihcikewaatc kotak pemaatisiwaatc kii⁠maanenintiwaatc e⁠nihtaa'itiwaatc, ‘Ampehsh ishi maanshihseyek kaashi nihtaa maanshihsewaatc Coota ahkiink, Isriyal ahkiink kaye wenciiwaatc.’ Niin itahsh iko kika pimaaci'ininim. Miihsh iki mayakisiwaatc awiyak ke⁠ayitiwaatc, ampehsh ishi minohseyek kaashi shawentaakosiwaatc wenciiwaatc Coota ahkiink, kaye tahsh Isriyal ahkiink. Keko tahsh sekisihkek, mashkawentamok!”
ZEC.8.14	Miihsh kaa‑ani ihkitotc kaaMaawaci mashkawisiitc kaaTipenciketc, “Ahpii hsa kii⁠nishki'iwaahpan kikehteya'aamiwaapaniik mii hsa 'i kaakii onentamowak aaniin keshi wahsitaawihsewaatc. Kaawiin ihsa ninkii onci aantentansii ekiih tootawakwaa kaakii inentamowakipan. 
ZEC.8.15	Inashke tahsh noonkom mii 'i eshi onentamaan ewii minotootawakwaa eyaawaatc Ceroosalamink, kaye tahsh Coota ahkiink. Keko tahsh sekisihkek. 
ZEC.8.16	 Miiwan itahsh ono ke⁠ishihcikeyek: tepwek kii⁠kakanoonitiyek, kaashi tipaahkonitink kaye tepwewin aapacihtook ke⁠onci pisaanentamonaaniwank. 
ZEC.8.17	Keko kaye maci onentanken keshi macitootawatc kiici pimaatis! Keko kiiwanimohken aaniin kaakii ishi ahpimoyan ahpii kiikitoyan. Mii hsa 'iwe wiinke kaa⁠shiikentamaan,” ihkito kaaTipenciketc.
ZEC.8.18	Miitahsh ehkitotc kaaMaawaci mashkawisiitc kaaTipenciketc, 
ZEC.8.19	“I'i hsa kaa⁠wiihsinihsink kii⁠anami'aank kipimakinsowaatc oko kiisihsook, niiwikiisihs, naanokiisihs, niishwaahsokiisihs, mitaahsokiisihs kaye aahpici ta⁠kihci ciihkahkamikan wiihkwantinaaniwank. Wiinke ta⁠ciihkentamook pemaatisiwaatc wenciiwaatc Coota ahkiink. Miitahsh eshinaakwahk ci⁠saakihtooyek tepwewin, pisaanihtwaawin kaye.”
ZEC.8.20	Miihsh eni ihkitotc kaaMaawaci mashkawisiitc kaaTipenciketc, “Kika otihsaapantaam ihsa ci‑ishihsek pemaatisiwaatc pepahkaani ootenaank ci⁠pionci takohshinowaatc ci⁠piishaawaatc Ceroosalamink. 
ZEC.8.21	O'o hsa tahsh ta‑ayitiwak iki pepahkaan ootenaahkaank kepi ayonciiwaatc, ‘Niinawint ihsa nintishaamin ewii awi anami'ehtawankitc kaaMaawaci mashkawisiitc kaaTipenciketc, ewiih kakwecimankitc ci⁠shawenimiyamitc. Haw, ampeyohk, wiiciiwihshinaam.’ 
ZEC.8.22	Ta⁠paahtiinowak ihsa kaa⁠tahswewaanakisiwaatc awiyak, iki kaye kaa⁠mashkawentaakosiwaatc pemaatisiwaatc ke⁠piishaawaatc Ceroosalamink kihci ootenaank cipi anta anami'ehtawaawaatc kaaMaawaci mashkawisiinitc kaaTipencikenitc, cipi kakwecimaawaatc kaye ci⁠shawenimikowaatc. 
ZEC.8.23	Mii hsa 'i ahpii ishi kiishikahk mitaahso (10) ininiwak entahso ayishikiishwewaatc, kaa⁠pepahkaanisiwaatc ke⁠sakiikipinaawaatc okikishkikaniniink peshik Coowan ci'inaawaatc, ‘Taka hsa kika wiiciiwikoo, aaniihsh ninoontaamin Kishemanitoo e⁠wiiciiwinek,’ ” mii 'iweni ehkitotc kaaMaawaci mashkawisiitc kaaTipenciketc.
ZEC.9.2	I'i hsa kihci ootena Hemaht 
ZEC.9.3	I'i hsa kihci ootena Tayar etatawe soonkihcikaate. Wiinke kaye paahtiino e⁠ohkohshink waapaapihko shooniyaa waapihk, osaawi shooniyaa waapihk kaye taapishkoo kaa⁠tahsink kaa⁠paashkinehsek. 
ZEC.9.4	KaaTipenciketc itahsh oka mahkamaan eshi wenootisinitc, kihcikamiink cishi pahkopii wepinamawaatc. Miihsh i'i kihci ootena ci⁠ankwaahkitek. 
ZEC.9.5	 Miitahsh iki eyaawaatc Ashkelan 
ZEC.9.6	I'imaa tahsh wiin Aashtaat 
ZEC.9.7	Kaawiin itahsh awahshime oka miicihsiinaawaa wiiyaahs ci⁠miskwiiwaninik kaye kotak miicim ke⁠manaa miiciwaahpan. Minihk ihsa ke⁠pimaatisiwaatc ta‑ani tinowiwak nimpimaatisiimak Coota ahkiink ci⁠onci tipentaakosiwaatc. Miihsh kaye Ehkaran ootenaank wenciiwaatc ta‑ani tinowiwak nimpimaatisiimak taapishkoo Ciipas 
ZEC.9.8	Ninka kanawentaan ihsa nintahkiim kehcinaac iko ci⁠papimi ayaahsikwaa kaa⁠shiinkenimiwaatc. Kaawiin miinawaa niwiih pakitinaahsiik nimpimaatisiimak awahshime ci⁠kakwaataki'intwaa. Ninkihkentaan ohsha aaniin nimpimaatisiimak pemishi kakwaatakihtoowaatc.
ZEC.9.10	 Miihsh ehkitotc kaaTipenciketc, “Ninka otaahpinaak miikaasowi otaapaanaahkwak i'imaa Isriyalihkaank. Ninka otaahpinaak kaye mihtatimook i'imaa Ceroosalamink. Mihtikwaapiik kaa⁠nihtaa aapatisiwaatc kii⁠miikaatink kaye ta⁠nihshiwanaaci'aawak. A'a hsa tahsh kihciokimaa ta⁠pisaanentaakohcike pisaan ci⁠wiiciintinitc entahswewaanakisinitc pemaatisinitc. Otipencikewin ihsa ta⁠onci maacihseni o'omaa kihcikamiink piinihsh weti eshi macihsenik pahkaan kihcikam, o'omaa ci⁠onci maacihsenik Iyoohparetiis 
ZEC.9.12	Pikiiwek kiinawaa keyaapi kaa⁠pakohsenimoyek kaakii maaciinikooyekipan, cipi ishi kiiweyek keshi papaamenimikoohsiwek miinawaa. Miihsh eshi wiintamawinakook, niishwaa i'i minihk ewii ishi kiiwe miininakook. 
ZEC.9.13	Taapishkoo hsa mihtikwaapiink ninka inaapaci'aak eyaawaatc Cootahkaank. Pihkwahkonk itahsh wiin ninka inaapaci'aak eyaawaatc Isriyalihkaank. Kihci moohkomaanink itahsh wiin ninka inaapaci'aak ininiwak Saayanink wenciiwaatc ahpii miikaanakwaa ininiwak wenciiwaatc Kariihs 
ZEC.9.14	KaaTipenciketc ihsa ishpimink inahke tashinaakosi eshi'ayaanitc opimaatisiima'; taapishkoo kaa⁠waahtehsek ihsa ta⁠ishinaakwanini opihkwahk pimociketc. Kaa⁠Maawaci Tipenciketc ihsa oka noontaakohtoon opootaacikan. Kihcinootinonk ihsa ta⁠pimi ayaa cipi onciitc shaawanonk. 
ZEC.9.15	Kaa⁠Maawaci mashkawisiitc kaaTipenciketc ihsa oka kanawenimaa' opimaatisiima', miihsh ci⁠shaakooci'aanitc kaa⁠shiinkenimikonitc. Taapishkoo hsa okiiwashkwepiik ta⁠inihtaakosiwa' shaakowenitc entashi miikaatinaaniwaninik. Taapishkoo hsa miskwii kaa⁠pimiciwank kiih⁠siikinikaatek eshi pakitinaahsonk mii hsa 'i ke⁠tootawaanitc kaa⁠shiinkenimikonitc. 
ZEC.9.16	Ahpii tahsh i'i ocihci kiishikahk, kaaTipenciketc ohsha oka pimaaci'aa' opimaatisiima' taapishkoo okanawi maanahcaanihshiwe kaashi pimaaci'aatc omaanahcaanihshima' kii⁠naniisaanisinitc. Tepwe hsa ta⁠waahsenaakosiwa' otahkiimink taapishkoo wenishihshitc ahsin kaashi minonaakositc okimaawaanohkwaanink. 
ZEC.9.17	Maawac itahsh iko ta⁠kihci minonaakwan, ta⁠kihci onishihshin kaye i'i ahki. Iki tahsh weshkaatisiwaatc ta⁠onci mashkawikiwak miiciwaatc manoomin, kaye tahsh minihkwewaatc shoominaapo.
ZEC.10.1	Kakwecimihk kaaTipenciketc ci⁠kimiwaninik eh⁠siikwaninik. Wiin iitok kaaTipenciketc kaa⁠piicinisha'ank ci⁠kimiwaanahkwaninik, kaye tahsh ci⁠papaamipiihsa'aninik. Mii iitok i'imaa wencii maaciikinkin kaa⁠nihtaawikinkin kahkina awiya onci. 
ZEC.10.2	 Pemaatisiwaatc ihsa onaantawaapamaawaa' manitoohkaana', i'i kaye kaa⁠niikaani kihkentamoohkaasonitc kekoon wiihkaa tahsh eh⁠tepwehsinik, e⁠mihci kiiwanimonitc. Aaninta tahsh ihkitowa' e⁠kihkentaminitc pawaacikanan. Kaawiin itahsh tepwewansini ehkitonitc, kekoon e⁠inaapatahsininik. Miitahsh pemaatisiwaatc kaa⁠onci papaami ayaawaatc misiwe e⁠wanihshinowaatc. Mii hsa kaa⁠onci maanshihsewaatc awiyan e⁠ayaahsinik ke⁠niikaaniihtamaakowaatc.
ZEC.10.3	Miihsh ehkitotc kaaTipenciketc, “Wiinke hsa ninishki'ikook okanawi maanahcaanihshiwek tepenimaawaatc nimpimaatisiima'. Miiwak itahsh iki kaawii nana'ahsakwaa. Niin ihsa nintipenimaak iki pemaatisiwaatc Coota ahkiink wenciiwaatc, niin kaaMaawaci mashkawisiiyaan Tepencikeyaan ninka kanawenimaak. Mii hsa ke⁠inaapaci'akwaa kaa⁠soonkisiwaatc mihtatimook kii⁠miikaatink. 
ZEC.10.4	Mii hsa tahsh i'imaa keni onciiwaatc keni tipencikewaatc, keni niikaaniihtamaakewaatc, kaye tahsh keni okimaahkantawaawaatc nimpimaatisiima'. 
ZEC.10.5	Nimpimaatisiimak ihsa Coota ahkiink wenciiwaatc ta⁠shaakoocihtwaawak taapishkoo shimaakanihshak kaashi maamaakoshkikewaatc eshi ashashkiihkaanik miihkanaank. Ta⁠miikaasowak aaniihsh kaaTipencikenitc owiiciiwikowaan. Kaye tahsh oka shaakooci'aawaa' kaa⁠shiinkenimikowaatc shimaakanihsha' mihtatimoo' kaa‑aapaci'aanitc.”
ZEC.10.6	“Niwii mashkawisii'aak ihsa pemaatisiwaatc Coota ahkiink wenciiwaatc; niwiih pimaaci'aak kaye Isriyal kaatinowiwaatc. Ninka koohpaasinawaak ihsa, kaye tahsh ci⁠pikiiwewinakwaa otaawiniwaank. Mii hsa 'i ke⁠inentaakwahk taapishkoo wiihkaa ekii aanawenimaahsiwakwaa. Niin iitok kaaTipenciketc oKishemanitoomiwaan; ninka nahkwehtawaak ahpii anami'ehtawiwaatc. 
ZEC.10.7	Iki hsa pemaatisiwaatc Isriyal wenciiwaatc tashi soonkisiwak taapishkoo shimaakanihshink, ci‑ishi ciihkentamowaatc kaye taapishkoo awiya kaa⁠minihkwetc shoominaapo. Miitahsh ke⁠maamihkawinitc keni opiiwesiimiwaatc o'o kaakii ishi shaakoocihtwaawaatc, miihsh keshi ciihkentaminitc aaniin kaaTipencikenitc kaa⁠ishihcikenitc.”
ZEC.10.8	“Niin hsa ko ninka wahta'amawaak ewii maawantoonakwaa, niin kaye ninka pimaaci'aak. Miihsh peshikwan ke⁠ahpiihci paahtiinowaatc kaakiih pi tahshiwaahpan. 
ZEC.10.9	Aana hsa wiin misiwe pepahkaan ekii ishi misihte wepinakwaa eshi ayayaanitc meyakisinitc pemaatisinitc, shaakooc ihsa weti waahsa ninka onci maamihkawinotaakook. Wiinawaa hsa ta⁠pimaatisiwak, oniicaanihsiwa' kaye, miihsh ci⁠pikiiwewaatc. 
ZEC.10.10	Weti hsa Iicipahkiink 
ZEC.10.11	Ahpii hsa ani shaaposhkamowaatc maanshihsewin enentaakwaninik taapishkoo kaa⁠kihci mamaankaashkaak kihcikam, niin hsa Tepencikeyaan ninka miikaataan kaa⁠mamaankaashkaak. I'i tahsh siipi Naayal 
ZEC.10.12	Ninka mashkawisii'aak nimpimaatisiimak ehTipencikewak nintishinihkaasowinink ihsa tahsh tashi pimohsewak,” ihkito kaaTipenciketc.
ZEC.11.1	Kiin Lepanan 
ZEC.11.2	Shinkwaahkwahk, kihci mawik. Kiishkaahtikook ohsha kiih⁠kawihsewak, mihtikook kehci inentaakosiwaahpan ekii nihshiwanaaci'intwaa iinsan. Ohk tinowaahtikook eyaayek Peshan 
ZEC.11.3	Iki hsa tahsh wekimaahkantaakewaatc onci mawiwak e⁠maanentamowaatc aaniihsh kaawiin awahshime kihci inentaakosihsiiwak. Inashke noontawihkwak oshki mihshipishiwak e⁠nenkimonoontaakosiwaatc; aaniihsh eshitaawaahpan kaashi sakihkopaanik ciiki siipink Cwaartan 
ZEC.11.4	Miihsh kaaTipenciketc ninKishemanitoom ehkitotc, “Ishihcikehkaasoon taapishkoo okanawi maanahcaanihshiwe kaa⁠ishiwinaatc omaanahcaanihshima' keshi nihsimintc. 
ZEC.11.5	Iki hsa tahsh etaawewaatc i'i maanahcaanihsha' onihsaawaa', kaawiin kekoon ishi nana'ahsaahsiiwak. Iki tahsh wiin kaakii ataawaakewaatc i'i maanahcaanihsha' mii 'i ehkitowaatc, ‘Ta⁠miikwehciwenimaa kaaTipenciketc e⁠wenootisiyaan!’ Kaawiin ihsa kanake okoohpaatenimikohsiiwaa' tepenimikowaatc.”
ZEC.11.6	Miihsh ehkitotc kaaTipenciketc, “Kaawiin itahsh intawaa awiya niwiih koohpaasinawaahsii o'omaa ahkiink. Niin hsa piko ninka tootawaak kahkina pemaatisiwaatc ci⁠wehsaani tipenimikowaatc wekimaahkantaakenitc. Miiwa' itahsh o'o ke⁠tetako nihshiwanaacihtoonitc o'o ahkiini, kaawiin itahsh kanake awiya niwiih pimaaci'aahsii.”
ZEC.11.7	Miihsh niin Sehkaraaya 
ZEC.11.8	Peshiko kiisihs itahsh e⁠ani ishihsek ninkii ani pooni shashiipinawes, miihsh kaakii kiishkinakwaa kotak nihsin (3) kaakiih shiinkenimiwaatc okanawi maanahcaanihshiwek. 
ZEC.11.9	Miihsh kaa⁠ihkitoyaan kenawenimakwaa maanahcaanihshak, “Kaawiin ihsa awahshime niwiih tinowihsii okanawi maanahcaanihshiwe ewiih pooni naanaakaci'inakook. Taka iki kaawii nipowaahpan pisaan ta⁠nipowak. Iki kaawii nihsintwaapan pisaan ta⁠nihsaawak. Iki tahsh ke⁠ishkohsewaatc pisaan ta⁠caaki'itiwak.” 
ZEC.11.10	Miihsh kaakii otaahpinamaan nimihtikom “Minwenimikoowihs” eshinihkaatek ekiih poohkonamaan. Miihsh ekiih piikonamaan kaaTipenciketc kaakii ishi ahshotamawaakopan i'i kahkina entahswewaanakisinitc pemaatisinitc. 
ZEC.11.11	Miihsh ekiih poonihsek i'i ahshotamaakewin i'i ahpii eh⁠kiishikahk. Miitahsh iki etaawewaatc, etaawaakewaatc kaye maanahcaanihsha' eh⁠kanawaapamiwaatc, okii kihkentaanaawaa iinsan kaaTipencikenitc e⁠onci kiikitonitc i'imaa kaakii ishihcikewak. 
ZEC.11.12	 Miitahsh kaa'inakwaa, “Kiishpin inentamek, tipa'amawihshik. Kiishpin itahsh wiih⁠tipa'amawihsiwek, pisaaniko kanawenimihk.” Miihsh kaa⁠ishi miishiwaatc nihsimitana (30) waapaapihko shooniyaanhsa' ekiih tipa'amawiwaatc.
ZEC.11.13	Miitahsh kaaTipenciketc kaakiih kanooshitc, “Aahpakitamow a'a otoonaakanihke.” Miihsh kaa⁠ishi piintikanak a'a nihsimitana (30) waapaapihko shooniyaanhs ekii aahpakitamawak otoonaakanihke kihci anami'ewikamikonk. Kihci niipiwa' ninkii inentam i'i minihk kaakii ahpiihtenimiwaatc. 
ZEC.11.14	Miitahsh kaakii poohkonamaan kotak nimihtikom “Wiiciintiwin” eshinihkaatek. Miihsh ekii aanawewank eshi wiiciintiwaahpan Coota ahkiink, kaye tahsh Isriyal ahkiink wenciiwaatc.
ZEC.11.15	Miihsh kaaTipenciketc kaa'ishitc, “Miinawaa hsa ishihkehkaasoon taapishkoo tino okanawi maanahcaanihshiwe kaa⁠kakiipaatisitc. 
ZEC.11.16	Miitahsh ekii ahsak okanawi maanahcaanihshiwe ahkiink ke⁠kanawenimaatc nimaanahcaanihshima', kaawiin owiici'aahsii' maanahcaanihsha' kaawii nihsimintc. Kaawiin kaye onanaantone'waahsii' wenihshininitc, kaawiin ciwii antawi'aatc kaa⁠wiihsakentaminitc, kaawiin kaye otahshamaahsii' i'i kaa⁠shaapwiinitc. Tekwac itahsh mii 'imaa wentantank wenishihshininik wiiyaahs, e⁠manipitamawaatc owanasitini. 
ZEC.11.17	Aahpici ta⁠kihci maanshihse a'a okanawi maanahcaanihshiwe kekiipaatisitc, ekii wepinaatc maanahcaanihsha'. Miikaasowin ihsa oka tetako shaakooci'ikon ci⁠mashkawisiihsik. Onihk ta⁠paahteni, oshkiinshik eyaanik inahke okihcinihkiink kaawiin ta⁠waapiwaakehsii.”
ZEC.12.1	Miitahsh o'o kaaTipenciketc enaacimaatc Isriyal ahkiink wenciinitc. KaaTipenciketc iitok kaakiih tashwekiikakootootc aahsamikiishik, wiin kaye kaakii onahtootc ahkiini, wiin kaye kaakii miinaatc ininiwan ahcaahkwan ke⁠onci pimaatisinitc. 
ZEC.12.2	Miihsh o'owe ehkitotc, “Mii hsa 'i ke⁠ishihtooyaan ootena Ceroosalam taapishkoo shoominaapo kaa⁠mooshkinepiik minihkwaakanink. I'i tahsh pemaatisinitc waahkaaya'ii eshitaanitc, mii 'imaa ke⁠onci kiiwashkwepiinitc ci⁠ani aayaashookanenitc. Ahpii tahsh kaye waahkaashkaminitc miikaataminitc Ceroosalam, mii hsa 'i peshikwan kahkina ootenawan ke⁠toocikaatekin i'imaa eyaakin Coota ahkiink. 
ZEC.12.3	I'i tahsh ahpii ishi kiishikahk pi⁠anta miikaatamowaatc Ceroosalam iki entahswewaanakisiwaatc pemaatisiwaatc, ayiici mashkawahsiniink ihsa ninka ishihtoon Ceroosalam. Awenen itahsh iko ke⁠kakwe wahkawipitootc ta⁠oncimaahkisi i'imaa. 
ZEC.12.4	Miihsh i'i ahpii ke⁠wawaanentaminitc omihtatimoomiwaa', kaye tahsh ke⁠tootawimak pemiwanepa'ikonitc ci⁠wanaanimisinitc. Weweni hsa niwii naanaakaci'aak pemaatisiwaatc eyaawaatc Coota ahkiink. Miihsh waah⁠tootawimak omihtatimoomini kaa⁠shiinkenimikowaatc ci⁠waapihsinik. 
ZEC.12.5	Miitahsh kaa⁠niikaanisiwaatc Coota 
ZEC.12.6	“Miihsh i'i ahpii kaa⁠niikaanisiwaatc Coota ahkiink ke⁠ishi'akwaa taapishkoo ishkote kaa⁠piskanek noohpimiink, kaye i'imaa kiini paahtekin kii‑ishkwaa atihtekin pahweshikaniminaahtikoon. Mii 'iwe nahke keshi nihshiwanaaci'aawaatc eyaanitc waahkaaya'ii entahswewaanakisinitc pemaatisinitc. Iki hsa tahsh pemaatisiwaatc eyaawaatc i'imaa Ceroosalamink kaawiin kekoon tashi wahsitaawihsehsiiwak.”
ZEC.12.7	“Niin hsa kaaTipencikeyaan ninka miinaak Coota eyaawaatc nihtam ci⁠shaakoocihtwaawaatc. Miihsh i'i kaashi kihtentaakosiwaatc Tepitink 
ZEC.12.8	I'i hsa ahpii kiishikahk kaaTipenciketc oka naatamawaa' eyaanitc i'imaa Ceroosalamink. Mihsawaa ko maawac kaa⁠macentaakosinitc awiya' eyaanitc i'imaa mekweya'ii tashi soonkentaakosiwa' taapishkoo Tepitink. Miihsh kaye iki Tepitink wentahkaanesiwaatc Kishemanitook ta⁠inentaakosiwak, taapishkoo kaaTipenciketc otencaliman kaa⁠niikaaniihtamaakenitc. 
ZEC.12.9	Miihsh i'i ahpii kiishikahk ci⁠caaki'akwaa entahswewaanakisiwaatc pemaatisiwaatc kepi miikaatamowaatc ootena Ceroosalam.”
ZEC.12.11	I'i hsa ahpii kiishikahk aahpici ta⁠kihci mawinaaniwan i'imaa Ceroosalamink taapishkoo kaakii ishi mawinaaniwankipan weti ayaawinink Hetaat Riman 
ZEC.12.12	Kahkina tahsh iko eyentahswewaanakisiwaatc nenaawac eshi ayinawentiwaatc tashi ayohko mawiwak i'imaa ahkiink. Ihkwewak pepahkaan ekiih tashi mawiwaatc, ininiwak kaye. Miiwak itahsh iki Tepitink wentahkaanesiwaatc, iki kaye Nehtanink 
ZEC.12.13	iki kaye Liipaaink 
ZEC.12.14	iki tahsh kaye kotak pehpeshikwewaan kaa‑ayontahkaanesiwaatc ci⁠mawiwaatc.”
ZEC.13.1	Miitahsh kaaMaawaci mashkawisiitc kaaTipenciketc ehkitotc, “Miihsh i'i ahpii ke⁠shenamaawintwaa nipiini ke⁠onci pehkaapaawewaatc omacitootamowiniwaank onci, omanitoohkewiniwaank kaye iki Tepitink 
ZEC.13.2	I'ihsh ahpii kiishikahk, mii hsa 'i kaawii otaahpinamowak otishinihkaasowiniwaan iki manitoohkaanak eyaawaatc i'imaa ahkiink, kaawiin itahsh inkoci ta⁠kihkentaakosihsiiwak. Okanootamaakek kaye kaawiin ta‑ayaahsiiwak. I'i kaye ewii wepinamaan eshi maci mihsawentaakwahk cikii anami'ehtawintwaapan manitoohkaanak. 
ZEC.13.3	Kiishpin itahsh awiya aanciko kakaanciic inentank ewiih kanootamaaketc, mii hsa oteten, omaamaan kaye ke'ikotc ci⁠nihsintipan aaniihsh inwaanintisotc eh⁠kanootamawaatc kaaTipencikenitc, shaakooc iko eh⁠kiiwanimotc. Ahpii tahsh kakanootamaaketc oniiki'ikoo' ihsa ko oka pashipa'okoo'. 
ZEC.13.4	I'i tahsh ahpii ocihcihsek kahkina entahso peshikotc okanootamaake kaawiin oka kihci inentansiin aaniin kaa⁠ishi niikaani pawaaciketc. Kaawiin oka pisihkansiin eshi nihtaa miishihkonayenitc okanootamaaken ci⁠kakayeshimiwetc. 
ZEC.13.5	Miitahsh ke⁠mihci ihkitotc, ‘Kaawiin niin nintinowihsii okanootamaake. Kihtikewinini hsa piko nintinow. Ahkiink ihsa piko kii⁠oshkaatisiyaan nimpi ontaatis.’ 
ZEC.13.6	Kiishpin itahsh awiyan eshi kakwecimikotc, ‘Aanti tahsh inaa kaa⁠ontinaman ini kitenaahpinanikoowinan kaa⁠naakwahkin kiwiiyawink?’ Miihsh ke⁠ihkitotc, ‘Weti eshitaatc kaa⁠saaki wiiciiwak ninkii ontinaanan.’ ”
ZEC.13.8	Misiwe hsa piko otahkiimiwaank entahso nihsiwaatc niishin ta⁠nihsaawak. Kotak itahsh ta⁠ishko nihsaawak. 
ZEC.13.9	Iki tahsh eshko nihsintwaa entahso nihsin peshik, miiwak ihsa iki kaawiih kakweci'akwaa ewiih pehki'akwaa taapishkoo waapaapihko shooniyaawahsin kaashi pehkaapihkisotc ishkotenk. Miihsh kaye waa⁠ishi kakweci'akwaa kaashi kocihcikaniwitc osaawi shooniyaawahsin. Nintishinihkaasowinink itahsh ishi kanooshiwaatc, ninka nahkwehtawaak. Miitahsh ke⁠inakwaa, ‘Miiwak ihsa iki nimpimaatisiimak.’ Miihsh kaye ke'ishiwaatc, ‘Mii hsa awe kaaTipenciketc ninKishemanitoominaan.’ ”
ZEC.14.1	Aasha ohsha pehshonaakwan ci‑ishi kiishikaninik kaaTipenciketc kaawii tipaahkoniwetc. Miihsh i'i ahpii ootena Ceroosalam 
ZEC.14.2	KaaTipenciketc itahsh oka maawantoonaa' kahkina entahswewaanakisinitc pemaatisinitc ci⁠miikaataminitc kihci ootena Ceroosalam. I'ihsa kihci ootena ta⁠shaakoocihcikaate. Waahkaa'ikanan ci⁠nihshiwanaacihcikaatekin, ihkwewak noociko ci⁠tootawintwaa. Aapihta hsa i'imaa wenciiwaatc awiyak ta⁠maaciicikaniwiwak pahkaan ahkiink ci‑ishiwinintwaa. Iki tahsh kotak aapihta awiyak kaawiin ta⁠maaciinaahsiiwak. 
ZEC.14.3	Miitahsh kaaTipenciketc ci⁠miikaasotc, ci⁠miikaanaatc i'i entahswewaanakisinitc pemaatisinitc taapishkoo otaanaank kaakiih pi ishihcikehpan. 
ZEC.14.4	Miihsh i'i ahpii kiishikaninik kaaTipenciketc ci⁠niipawitc wakitatin ci⁠saamishkank Aalip Pihkwatinaani waapanonk inahke eyaanik Ceroosalam. Miitahsh i'i kaa⁠pihkwatinaak ci⁠taashkihsek, waapanonk ishi inahke onci maacihsek piinihsh weti ishi inahke ninkaapii'anonk cishi poonihsek. I'ihsh aapihta kaakiih taashkihsek kiiwetinonk inahke tashi shooshkoshkaa. I'i tahsh kotak shaawanonk inahke tashi shooshkoshkaa. Miihsh i'imaa ke⁠onci kihci pahsatinaak. 
ZEC.14.5	Miitahsh o'omaa inahke pahsatinaank ke⁠onci shaapwiiyek weti piinihsh e⁠ocihci ayaak Esal 
ZEC.14.6	I'i tahsh ahpii ishi kiishikahk, kaawiin ta⁠kihsinaahsinoon, kaawiin kaye ta⁠nikiikwatinsinoon. 
ZEC.14.7	Ta⁠kihci mayaki kiishikan i'i ahpii mooshak ta⁠kiishikan mihsawaa ko tipihkahk ta⁠kiishikan. KaaTipenciketc itahsh ehta okihkentaan ahpii o'o ke⁠ishihsenik.
ZEC.14.9	KaaTipenciketc itahsh wiin iko ta⁠kihciokimaawi misiwe ahkiink. I'ihsh ahpii kiishikaninik ta⁠mihci peshiko eh⁠Tipenciketc, owiinsowin kaye ta⁠mihci peshikwanini.
ZEC.14.10	Misiwe tahsh i'imaa inahkehkamik ootenaank Kiipa 
ZEC.14.11	 Iki hsa pemaatisiwaatc pisaan i'imaa Ceroosalamink ta‑ayintaawak. Kaawiin miinawaa wiihkaa ta⁠naniisaanisihsiiwak ci⁠nihshiwanaaci'intwaapan.
ZEC.14.12	Miitahsh o'oweni kaaTipenciketc ke⁠inaahpine'aatc kahkina entahswewaanakisinitc kaapi miikaataminitc ootena Ceroosalam. Owiiyawiwaan ihsa ko ta⁠wanaataniniwan mekwaa pimaatisiwaatc. Oshkiinshikowaan kaye ta⁠wanaataniniwan, otenaniwiwaan kaye ta⁠wanaataniniwan. 
ZEC.14.13	Miihsh kaye i'i ahpii kaaTipenciketc ke⁠tootawaatc i'i ininiwa' ci⁠wawaanentaminitc ke⁠ahpiihci sekisinitc. Miihsh iko 'i ci⁠mamanipinitinitc ci⁠maamiikaatinitc. 
ZEC.14.14	Iki tahsh kaye ininiwak Coota ahkiink wenciiwaatc i'imaa ta⁠tashi miikaasowak ci⁠naatamawaatamowaatc Ceroosalam. Miihsh keshi mahkamaawaatc eshi wenootisinitc kahkina entahswewaanakisinitc pemaatisinitc. Niipiwa' osaawi shooniyaan, waapaapihko shooniyaan kaye, niipiwa' kaye kikishkikanan ta⁠mahkantwewak.
ZEC.14.15	I'i hsa peshikwan inaahpinewin oka otihsikonaawaa iki mihtatimook, shooshoomihtatimook kaye, pihkwaawikane mihtatimook kaye, maanshimihtatimook kaye. Kahkina hsa ko aya'aawihshak eyaawaatc i'imaa eshi kapehshinitc kaa⁠miikaanikowaatc.
ZEC.14.17	Kiishpin itahsh iko peshikwewaan pemaatisiwaatc aanwehtamowaatc ci‑ishaawaatc ci⁠awi anami'ehtawaawaatc eshi kihciokimaawinitc kaaMaawaci mashkawisiinitc kaaTipencikenitc, kaawiin ihsa ta⁠kimiwansinini otahkiimiwaank. 
ZEC.14.18	Kiishpin itahsh Iicipahkiink 
ZEC.14.19	Mii hsa 'owe nahke keshi nana'ahsintwaa Iicip wenciiwaatc, iki kaye kahkina entahswewaanakisiwaatc pemaatisiwaatc eshaahsikwaa akawaahte'ikani wiihkwantiwin ecikaatenik.
ZEC.14.20	Miitahsh i'i ahpii shinawi'oocikanink ekootekin mihtatimowi ahpihkanink keshi oshipii'ikaatek o'o ci‑ihkitoomakahk, “Mii hsa 'oweni kaa⁠miinintc ci⁠tipinawewisitc kaaTipenciketc.” Iki tahsh kaye ciipaahkwewahkihkwak ta⁠kihtakinsowak eyaawaatc Kihci anami'ewikamikonk ci‑inakimintwaa taapishkoo enakintenikin onaakanan eyaanikin kaashi pakitinaahsowintc. 
ZEC.14.21	Iki hsa kahkina ciipaahkwewahkihkwak eyaawaatc i'imaa Ceroosalamink i'imaa kaye Coota ahkiink ta⁠kihtakinsowak pahkaan ci‑ishi aapatisiwaatc anami'ehtawintc kaaMaawaci mashkawisiitc kaaTipenciketc. Iki hsa tahsh awiyak ke⁠pakitinaahsowaatc, miiwa' i'i ke⁠aapaci'aawaatc ahkihkwa' ahpii kapaahtoowaatc wiiyaahs ke⁠pakitinamowaatc. Ahpii tahsh i'i ani ishihsek kaawiin kanake awaac ta‑ayaahsii ke⁠aataawe'iwetc i'imaa Kihci anami'ewikamikonk tepentaminitc kaaMaawaci mashkawisiinitc kaaTipencikenitc.
MAL.1.1	Mii hsa 'oweni tipaacimowin Maalahkaai kaakii anoonikotc kaaTipencikenitc ci⁠wiintamawaatc Isriyala'.
MAL.1.2	Miihsh o'o ekotc, “Aaniin itahsh inaa inahke eshi saaki'iyaank?”
MAL.1.2	Miihsh o'o eshi nahkwehtank, “Inashke Iihswaa 
MAL.1.3	Ninkiih shiinkenimaa tahsh wiin Iihswaa. Miihsh kaakii ishihtaawak otahkiim pepiihkwatinaanik ci⁠nihshiwanaasinaakwaninik. Ke⁠tipinawewisitc kaye ta⁠inentaakwanini pikwatahkamikonk aya'aawihsha' ehta keshi'ayaanitc.” Mii hsa o'o kaa⁠ihkitotc kaaTipenciketc.
MAL.1.4	Mihsawaa ko Iitam 
MAL.1.4	Miitahsh o'oweni kaaMaawaci mashkawisiitc kaaTipenciketc ehkitotc, “Mihsawaa ko kiiwe oshihtoowaatc, niin hsa ninka piikopitaawaanan. Miihsh ke⁠ishinihkaanikowaatc pemaatisinitc, ‘Maci'ahki, pemaatisiwaatc kaa⁠nehpici nishkenimikowaatc kaaTipencikenitc.’ ”
MAL.1.5	Kiinawaa hsa Isriyalak kaatinowiyek tipinawe o'o kika waapantaam, miihsh o'o ke⁠ihkitoyek, “KaaTipenciketc kihtentaakosi weti kaye iinsan saakicaya'ii Isriyalihkaank.”
MAL.1.6	Iki tahsh anami'ewikimaak o'o otishi kanoonikowaan kaaMaawaci mashkawisiinitc kaaTipencikenitc, “Okosihsimaa hsa okihtenimaan oteten, pemiihtaaketc kaye okohtaanenimaan otookimaaman. Kiishpin hsa tepwe wetetemaawiwaanen, wekonen itahsh wenci kihtenimikoohsiwaan? Kiishpin kaye tepwe wekimaawiwaanen, aaniin itahsh wenci kohtaanenimikoohsiwaan? Kiinawaa ohsha enami'ewikimaawiyek kitaanwaapamim.”
MAL.1.6	Miihsh ehkitoyek, “Aaniin itahsh inahke eshi aanwaapamikooyan?”
MAL.1.7	Miihsh o'owe kaa⁠ishihcikeyek, kipakitinaam iitok miicim kaa‑aanawencikaatek kaashi pakitinaahsonk.
MAL.1.7	Miihsh kaye ehkitoyek, “Aaniin itahsh inahke eshi kihtenimikoohsiwan?”
MAL.1.7	Mii iitok ehkitoyek, “KaaTipenciketc opakitinaahsowinaapihk e⁠aanawencikaatenik. 
MAL.1.8	 Kimacitootaam hsa ahpii kaa⁠piinekwaa aya'aawihshak kaa⁠waapihsikwaa, kaa⁠maahkisiwaatc kaye kaa‑aahkosiwaatc kiiwiih pakitinaahsoyek. Taka wiin wekimaawaatisitc koci miinihk i'i, koonike kitaa minwaapamikowaa? Koonike kaye weweni kitaa tootaakowaa?”
MAL.1.9	KaaTipenciketc kaaMaawaci mashkawisiitc hsa o'o ani ihkito, “Taka tahsh kakwecihtook ci⁠kakwecimek Kishemanitoo ci⁠minotootawinank. Koonike tahsh inaa kitaa na'enimikowaa i'i nahke e⁠ishi pakitinamawek. 
MAL.1.10	Ampehsh inaa intawaa peshik kaa⁠tahshiyek kipa'ank kihci anami'ewikamiko ishkwaantem, anihshaa ci⁠pootawehsiwek kekoon e⁠inentaakwahsinok i'imaa kaashi pakitinaahsonk. Kaawiin hsa kiminwaapamihsinooninim. Kaawiin kaye niwii otaahpinansiinan kaa⁠pakitinaahsoohtamawiyek. 
MAL.1.11	Eshi ayaawaatc kotak kaa⁠pimaatisiwaatc kaa⁠onci moohka'ank kiisihs, piinihsh kaanishi pankihshimotc niwiinsowin ta⁠kihci inentaakwan. Misiwe kaye ninka minaahsamaakoo niwiinsowin onci, ninka pakitinamaakoo kaye ke⁠minwaapantamaan pakitinaahsowin. Aahpici hsa ta⁠kihci inentaakwan niwiinsowin mekweya'ii eshi'ayaawaatc pehkaanwewaanakisiwaatc pemaatisiwaatc. 
MAL.1.12	Kiinawaa tahsh kaa⁠kihtenimihsiwek e⁠ihkitoyek, ‘KaaTipenciketc hsa opakitinaahsowinaapihk ihsa naa aanawentaakwanini, miicim kaye aanawentaakwanini.’ 
MAL.1.13	Miihsh kaye ehkitoyek, ‘Etatawe hsa naa wiiyakishkentaakwan,’ miihsh kaye e⁠mihkinci'iyek e⁠maanenimiyek. Kii⁠pakitinamawiyek kaye kipiinaawaak aya'aawihshak kaakiih kiimootinaakaniwiwaatc, komaa kaye kaa‑aahkosiwaatc, komaa kaye kaa⁠maahkisiwaatc. Koonike tahsh inaa nintaa otaahpinaan kaa⁠miishiyek. 
MAL.1.14	Ta‑aanawewisi hsa kaa⁠kayenisitc kaa⁠pakitinamawitc maanahcaanihshan kaa⁠piikonaakosinitc, e⁠ayaawaatc itahsh wenishihshinitc aape maanahcaanihshan. Kii‑ihkitoopan iitok ekii ahshotankipan ewiih pakitinamawitc ini aape maanahcaanihshan. Niin iitok maawac kihciokimaa, niwiinsowin kaye kohtaanencikaate misiwe eshi'ayaawaatc kaa⁠tahswewaanakisiwaatc pemaatisiwaatc,” ihkito kaaMaawaci mashkawisiitc kaaTipenciketc.
MAL.2.1	“Kiinawaa tahsh anami'ewikimaak o'o kitinaahkonininim,” ihkito kaaMaawaci mashkawisiitc kaaTipenciketc. 
MAL.2.2	“Kiishpin hsa pisintansiwek, inentansiwek kaye kite'iwaank cikii kihtentamekipan niwiinsowin, miihsh ci⁠macakiminakook. Ninka macakintaanan kaye kekii onci minohseyekipan! Aasha iitok ninkii macakintaanan, onsaam aaniihsh kaawiin kitinentansiim cikii kihtenimiyekipan. 
MAL.2.3	Miihsh i'iwe kaawii onci nana'ahsakwaa kipiiwesiimiwaak. Kiinawaa tahsh wiin ewiih shishooyaapininakook omoowini aya'aawihshak kaa⁠pakitinaahsoyek. Kaa⁠ishiwicikaatek moowi, mii weti kekiinawaa ke⁠ishi wepinikooyek. 
MAL.2.4	 Miitahsh ci⁠kihkentamek niin o'o nahke ekii inaahkoninakook. Kaawiin tahsh ta⁠onci piikonikaatehsinoon kaakii ishi ahshotamawakwaapan Liipaaink wentahkaanesiwaatc,” ihkito kaaMaawaci mashkawisiitc kaaTipenciketc.
MAL.2.6	Kwayahk hsa kii‑ishi kihkino'amaakewak, kaawiin noociko kekoon kii⁠kihkino'amaakehsiiwak; pisaan ihsa nahke ninkii ishi mino wiiciiwikook, kwayahk ekii ishi pimaatisiwaatc. Niipiwa' kaye awiya' okii wiici'aawaa' ci⁠kwehkiinitc ci⁠nakataminitc maci'ishiwepisiwin. 
MAL.2.7	Miihsh kaye enanohkiiwaatc anami'ewikimaak ci⁠kihkino'amaakewaahpan tepwe ci⁠kihkenimimintc Kishemanitoon. Pemaatisinitc ci⁠anta waapamikowaahpan wii⁠kihkentaminitc eshi antawentamowak aaniihsh wiinawaa iitok kaa⁠wiintamaakewaatc otipaacimowinini kaaTipencikenitc kaaMaawaci mashkawisiinitc.”
MAL.2.8	“Noonkom itahsh wiin kiinawaa enami'ewikimaawiyek kikii nakataam kwayahk ishaawin. Eshi kihkino'ikeyek hsa niipiwa' onci pisokehshinook. Kikiih piikonaam kaakii ahshotamawakipan Liipaai 
MAL.2.9	Miitahsh kaa⁠onci tootawinakook meshkwac ci⁠shiinkeniminekwaa kahkina pemaatisiwaatc, ci⁠niihseniminekwaa kaye, onsaam aaniihsh kaawiin kitootansiim eshi antawentamaan. Ahpii kaye kii⁠kihkino'amaakeyek onahshowewin kaawiin peshikwan kitootawaahsiwaawaak awiyak entahso peshikowaatc,” ihkito kaaTipenciketc.
MAL.2.10	Kaawiin ina kaa⁠tahshiyank kipeshiko'aahsiwaanaan weteteyank. Mihci peshiko kaye Kishemanitoo kaakii oshi'inank? Wekonen itahsh wenci piikonamank kaakii ishi ahshotamaatiyank e⁠aanwaapantamank Kishemanitoo kaakii ishi ahshotamawaakopanen kikehteya'aaminaapanii'. 
MAL.2.11	Iki hsa Coota 
MAL.2.12	A'a hsa tahsh inini o'o kaa⁠ishihciketc kaaTipencikenitc oka onci saakicinisha'okoon eshi kapehshinitc Isriyala'. Kaawiin kaye miinawaa wiihkaa ta⁠pakitinaahsii ci⁠wiitoohkaasotc kii⁠pakitinaahsoohtamawimintc kaaTipencikenitc kaaMaawaci mashkawisiinitc.
MAL.2.13	Miitahsh kaye o'o eshihcikeyek. Kisipiinkwaaniwaan hsa misiwe e⁠inaashikawinkin kaashi pakitinaahsoohtamawintc kaaTipenciketc e⁠mawiyek, e⁠kihci inwehkaasoyek kaye. Onsaam aaniihsh kaawiin awahshime opisiskentansiinan cikii otaahpinankipan pakitinikewinan kaa⁠piitamawek. 
MAL.2.14	Miihsh o'o eshi kakwetweyek, “Wekonen itahsh wenci otaahpinasik kipakitinikewininaan?” Onsaam aaniihsh kikiih piikonamowaan kaakii ishi ahshotamawatipan kiwiiw kaakii wiitikematipan kii⁠oshkaatisiyan! Mii iitok a'a kekii owiiciiwaakaniyampan shaakooc itahsh kikiih piikonaan kaakii ishi ahshotamawatipan. Kishemanitoo itahsh ekiih kanawaapamihk kii⁠ahshotamawimatc tepwe ewiih tootawimatc. 
MAL.2.15	Kishemanitoo iitok kikii ishi'ik kiwiiyawink kitahcaahkonk kaye ci⁠peshikwentaakosiimimatc ini kiwiiwan. Wekonenini tahsh o'o wenci ishihciketc? Mii hsa 'i ci⁠ayaawimek apinoonciisha' wiin ewiih tipinawewisitc. Ayaankwaamisik itahsh entahshiyek awiya ci⁠piikonansik eshi ahshotamawaatc wiiwan. 
MAL.2.16	Miihsh o'o eni ihkitotc kaaTipenciketc weKishemanitoomiwaatc Isriyalak, “Nishiinkentaan wepinitiwin. Nishiinkentaan hsa i'inahke awiya kiishi koohpaaci'aatc wiiwan. Kanawenintison itahsh ci⁠piikonansiwan kaakii ishi ahshotamawatc tepwe ewiih tootawatc kiwiiw,” ihkito kaaMaawaci mashkawisiitc kaaTipenciketc.
MAL.2.17	Kitihkitowiniwaank hsa kitoonci ayehko'aawaa kaaTipenciketc. Shaakooc tahsh mii 'i ehkitoyek, “Aaniin itahsh inaa eshi ayehko'ankitc?” O'o iitok kitihkitom, “Kaa⁠tahso peshikotc hsa awiya noociko kaa⁠ishihciketc otoonishihshiwenimikoon kaaTipencikenitc, wiinke tahsh iko kaye ominwaapamikoon,” kitinaawaak. Miihsh kaye ehkitoyek, “Aaniinti tahsh inaa eyaatc Kishemanitoo weweni kaa⁠inaahkoniwetc.”
MAL.3.3	Tapi onapi hsa taapishkoo kaa⁠ishihcikenitc piiwaapihkohkewininiwan kii⁠ninkisaminitc, kaa⁠pehkaapihkisaminitc waapaapihko shooniyaa waapihk. Miitahsh kaaTipenciketc oTipaacimowininiiman ke⁠tootawaanitc ci⁠pehki'aanitc Liipaaink 
MAL.3.4	Miitahsh eshi pakitinikenitc pemaatisinitc Coota 
MAL.3.5	Miitahsh o'o kaaTipenciketc kaaMaawaci mashkawisiitc ehkitotc, “Pehsho tahsh kika naasihkawininim weweni ci⁠tipaahkoninakook. Shemaak hsa ko niwiih tipaacimaak kaashi waapamakwaa kaashi mamaashiiwaatc iki kaa⁠mamaantaawihcikewaatc kaa⁠kiimooci wiiciiwaawaatc pahkaan awiya' owiitikemaakanini kaye, iki kaye noociko kaa⁠inaacimaawaatc awiya', ikiweniwak kaye kaa⁠wayeshimaawaatc otanohkii' okashkihcikewininiink, kaa⁠wehsaani'aawaatc kaye kiiwaacihkwewa', kwiiwahshishaana' kaye. Pahkaan kaye kaa⁠onciinitc kaawiin sesik otootawaahsiwaawaa' shikwaahsh niin kaawiin aapiinc ninkohtaanenimikohsiik,” ihkito kaaTipenciketc kaaMaawaci mashkawisiitc.
MAL.3.6	“Niin ohsha kaaTipenciketc, kaawiin wiihkaa nintaanci ayaahsii. Miitahsh i'i kiinawaa Cekaponk 
MAL.3.7	Ahpane ko kaa‑ahko ayaawaatc kikehteya'aamiwaapaniik mii hsa 'i ahpii kaakiih pionci maacii nakatamek nintihkitowinan, kaawiin kaye kikiih kanawentansiim. Taka hsa tahsh pikiiwe naasihkawihshik, keniin itahsh kika kiiwe naasihkawininim,” ihkito kaaMaawaci mashkawisiitc kaaTipenciketc.
MAL.3.7	“Miitahsh o'o ehkitoyek, ‘Aaniin tahsh keshi kiiwe naasihkaakooyan?’ 
MAL.3.8	Awiya na kwayahk ta⁠tootam ci⁠kiimootimaahpan Kishemanitoon? Kiinawaa iitok kaa⁠kiimootimiyek! Miitahsh ehkitoyek, ‘Aaniin tahsh eshi kiimootimikooyan?’ Kikiimootimim peshik kekoon entahso mitaahciinkin kekoonan, e⁠manaa miishiyek pakitinikewinan kekii miishiyekipan. 
MAL.3.9	Miitahsh o'o ke⁠ishihseyek ci⁠maanshihseyek kahkina kaa⁠tahshiyek Isriyalihkaank, onsaam aaniihsh kikiimootimim. 
MAL.3.10	 Misiwe piitook i'i kaa⁠inahtek minihk ci⁠pahkwenamawiyek nintahtaahsowikamikonk, ci⁠paahtiinatink miicim niwaahkaa'ikanink. Mii hsa o'omaa ishi anta kihkenimihshik,” ihkito kaaMaawaci mashkawisiitc kaaTipenciketc. “Kika waapantaam tahsh ci⁠paahkinamaan kihcikiishikowi ishkwaanteman, ci⁠siikinamawinakook shawentaakosiwinan, kaawiin tahsh kika tepashkinaahtoohsiim minihk ke⁠miininakook. 
MAL.3.11	Kaawiin hsa tahsh ninka pakitinaahsiik manicooshak ci⁠nihshiwanaacihtoowaatc kikihtikaaniwaan. Wiinke kaye ta⁠mamooshkinekoocinook shoominak kaashi kihtikaanekwaa. 
MAL.3.12	Miitahsh kahkina kotak awiyak kaa⁠tahswewaanakisiwaatc kika'ikowaak ehshawentaakosiyek, aaniihsh kitahkiiwaa maawac e⁠onishihshink,” ihkito kaaMaawaci mashkawisiitc kaaTipenciketc.
MAL.3.13	“Kiinawaa tahsh wiinke noociko kitishim,” ihkito kaaTipenciketc.
MAL.3.13	“Miihsh ehkitoyek, ‘Aaniin tahsh noociko eshi'ikooyan?’ ”
MAL.3.14	“O'o iitok ehkitoyek, ‘Kaawiin iitok kekoon nintinaapacihtoohsiimin o'o kaa‑anohkiihtawaank Kishemanitoo. Wekonen itahsh kaa⁠ontisiyaank ekiih tootamowaank kaashi antawentank, anihshaa kaye eh⁠papaa maanentamonaakosiyaank ci⁠waapamiyamintc kaaMaawaci mashkawisiitc kaaTipenciketc e⁠minciinawesiyaank kaakii ishi mamaashiiyaank. 
MAL.3.15	Niinawint tahsh nintishinawaanaanik nawac e⁠minohsewaatc oko kaa⁠kihci inenintisowaatc. Tepwe hsa iki noociko kaa⁠ishihcikewaatc etatawe wenoocihsewak,’ kitihkitoom. ‘Kaa⁠kakweci'aawaatc kaye Kishemanitoon kaawiin kekoonini ishihsehsiiwak,’ amii'i ehkitoyek.”
MAL.3.16	Wiinawaa tahsh kaa⁠kohtaanenimaawaatc kaaTipencikenitc eh⁠kakanoonitiwaatc okiih pisintaakowaan shikwaahsh okii noontaakowaan. Enaahsamiinitc hsa ayaani masina'ikan eshi oshipii'ikaatenikin owiinsowiniwaan iki kaa⁠kohtaanenimaawaatc, kaa⁠kihtentamowaatc kaye otishinihkaasowinini kaaTipencikenitc. 
MAL.3.17	O'o hsa ihkito kaaMaawaci mashkawisiitc kaaTipenciketc, “Niin hsa ninka tipenimaak ahpii kiishikaninik kaawiih kwayaanci'akwaa niin iko ewiih tipinawewisiyaan. Ninka koohpaatenimaak hsa tahsh taapishkoo inini kaashi koohpaatenimaatc okosihsan kaa⁠pamiihtaakotc. 
MAL.3.18	Miitahsh nimpimaatisiimak ci⁠nihsitawenimaawaatc eshi pahkaanentaakosinitc kaa⁠kwayahkwaatisinitc ini kaye mecaatisinitc. Ini tahsh kaye pemiihtawaanitc Kishemanitoon, kaye tahsh ini pemiihtawaahsinik,” ihkito kaaMaawaci mashkawisiitc kaaTipenciketc.
MAL.4.1	Miihsh o'o ehkitotc kaaMaawaci mashkawisiitc kaaTipenciketc, “Tepwe hsa ta⁠ocihcihse i'i ci‑ishi kiishikahk ishkotenk kaawii inentaakwahk. Mii 'i ahpii ci⁠ankwaahkisowaatc iki kaa⁠kihci inenintisowaatc, kaa⁠maci'ishiwepisiwaatc kaye taapishkoo mashkohsiwan kaa⁠kishaahtapaahkitekin. Kaawiin tahsh aapiinc iko ta⁠kihkentaakosihsiiwak. 
MAL.4.2	Kiinawaa tahsh wiin kaa⁠kohtaanenimiyek taapishkoo kiisihs kaapi moohka'ank kaashi saakaahsiketc, mii 'iwe ke⁠ishi waapantamek nimpimaaci'iwewin kaashi ayaayek ke⁠onci antawi'ikooyek. Miitahsh i'i kii⁠aapa'okoyek kika mocihkentaanaawaa taapishkoo pishihkiinhsak kaa⁠papaa ishpi kwaashkwaniwaatc ehpi saakisi'intwaa kaashi aataahkonikaniwiwaatc. 
MAL.4.3	Kiishikahk hsa 'i ahpii ishihcikeyaan, kika shaakooci'aawaak hsa iki kaa⁠maci'ishiwepisiwaatc, mii hsa ke⁠inenimekwaa taapishkoo kaa⁠tahtahkohkaatamek pinkwii,” ihkito kaaMaawaci mashkawisiitc kaaTipenciketc.
MAL.4.4	“Maamihkawinotamok hsa kaakii ishi kihkino'amaaketc Moosihs 
MAL.4.6	Miitahsh a'awe ke⁠kashki'aatc otetemaa' ci⁠mino wiiciiwaanitc oniicaanihsini, oniicaanihsimaa' kaye ci⁠mino wiiciiwaanitc oteteni. Kiishpin o'owe ishihsehsinokipan nintaakiih piishaa cikii nihshiwanaacihtooyaampaan kitahkiimiwaa,” ihkito kaaTipenciketc.
MAT.1.1	Miitahsh o'owe eshipii'ikaatenik aaniinti Ciisahs Christ 
MAT.1.2	Eparahaam kii'⁠okosihsi ini Aaisikoon 
MAT.1.3	Shikwa Coota kii'⁠okosihsi iniweniwa' Piirisan 
MAT.1.4	kaye Oraam kii'ani okosihsi ini Aminataapan 
MAT.1.5	Kaye Saalman kii'ani okosihsi ini Poowaasan 
MAT.1.6	Cehsi kii'⁠okosihsi ini Tepitan 
MAT.1.7	Kaye Swaalaman kii'ani okosihsi ini Oriiyapoowamoon 
MAT.1.8	Kaye Ehsa kii'ani okosihsi ini Cehoohshahpaatan 
MAT.1.9	Kaye Asaaya kii'ani okosihsi ini Coohtamoon 
MAT.1.10	kaye Hesihkaaya kii'ani okosihsi ini Manaahsawan 
MAT.1.11	 Kaye Cosaaya kii'ani okosihsi ini Cehkanaayawan 
MAT.1.12	Ahpii tahsh kaa'⁠ishkwaa ishiwinintwaa iweti Paapilanonk, Cehkanaaya kii'ani okosihsi ini Shiyaaltiiyalan 
MAT.1.13	Miinawaa kaye Sirapapal kii'ani okosihsi ini Apaayotan 
MAT.1.14	kaye Esor kii'ani okosihsi ini Setahkwan 
MAT.1.15	Kaye Ilaayot kii'ani okosihsi ini Eli'esaroon 
MAT.1.16	Cekap kaye kii'ani okosihsi ini Coosapoon 
MAT.1.17	Miitahsh kaakiihpi mitaahshiniiwiwaatc (14) ekiihpi ayaanihke nihtaawikiwaatc e'⁠inawentiwaatc ekiihpionci maaciayaawaatc Eparahaamink piinihsh Tepitink, kaye ekiihpi mitaahshiniiwiwaatc (14) mii 'omaa onci Tepitink piinihsh kiipi ishiwinintwaa weti Paapilanonk, miinawaa ekii'ani mitaahshiniiwiwaatc (14) kaakii'ishi pi nihtaawikiwaatc Paapilanonk piinihsh kiipi ocihcihsek kaakii'ishi nihtaawikitc a'a Kishemanitoon kaakii'-onenimikotc ci⁠pimaaci'iwetc.
MAT.1.19	Coosap itahsh Meriin kaawii'-wiitikemaahpan, aahpici kwayahk kii'‑ishipimaatisi kaye kaawiin okii'-antawentansiin ci⁠tipaacimaatc ini Meriin ewiih pikwatoonshenitc. Kii'‑inentam tahsh ewiih kiimooci pakitinaatc. 
MAT.1.20	Mekwaa tahsh o'o e'ishi naanaakatawentank, okii'-waapamaan ini Kishemanitoo 
MAT.1.21	 Kwiiwisenhsan ohsha oka nihtaawiki'aan. Ciisahs 
MAT.1.22	Miitahsh o'o kaakii'onci ishihsek mayaa piko ci‑ishihsenik Kishemanitoo kaakii'-ihkitokopanen mewisha otipaacimowininiiman kaakiih kanootamaakotc o'owe ekii'-ihkitonitc: 
MAT.1.23	 Kwayahk pehkioshkiniikihkwe oka ayaawaan apinoonciishan kaye oka nihtaawiki'aan ke⁠okosihsitc. Imaaniyo'el 
MAT.1.24	Coosap tahsh shemaak kii'⁠waanishkaa ekii'-ishihciketc aaniin kaakii'-ikotc ini kaaTipencikenitc otencalimini. Meriin tahsh kii'⁠wiiwi. 
MAT.1.25	 Kaawiin tahsh wiihkaa okiih papaamenimaahsiin ini wiiwan cipwaa nihtaawikinaawahsonitc. Ciisahs tahsh okii'-ishinihkaanaan Coosap ini kwiiwisenhsan.
MAT.2.1	Ciisahs tahsh kii'‑ishinihtaawiki i'imaa ootenaank 
MAT.2.2	Miitahsh kii'‑ihkitowak: “Aanti a'awe apinoonciish kaa⁠nihtaawikitc kaawii'-okimaahkantawaatc i'iweniwa' Coowa'. Ninkii'-waapamimaanaanin ohsha ini owanankohshiman i'iweti waapanonk, miitahsh kaaonci piishaayaank ewii'-ociciinkwaniihtawankitc.”
MAT.2.3	Ahpii tahsh kaa'⁠noontank a'a Herat wiinke kii'⁠mikoshkaatentam, iki kaye kahkina kaakii'-ayaawaatc i'imaa Ceroosalamink. 
MAT.2.4	Kahkina tahsh okii'-antomaa' i'i 
MAT.2.5	Miitahsh Herat kaa'ishi nahkwehtawintc: “I'imaa hsa ootenaank Pehtalihemiink i'imaa ahkiink Cootiiya taishi nihtaawikii, aaniihsh Kishemanitoo mewisha kaakiih kanootamaakotc o'o kii'‑ishipii'ikewan:
MAT.2.6	kaawiin pankii inakintehsinoon imaa kaa⁠kihci inentaakwahkin ootenawan Coota ahkiink.
MAT.2.6	Mii ohsha 'imaa Pehtalihemiink kaawii'-onciitc a'a kaawii⁠niikaaniihtamaaketc
MAT.2.6	ke⁠kihkinowinaatc kaye nintoopimaatisiima' i'i Isriyala' 
MAT.2.7	Herat tahsh okiih kiimoocikanoonaa' iniweniwa' ininiwa' waapanonk kaakii'-onciinitc, kaye okiih kakwecimaa' aaniin mayaa ahpii kaa'⁠naakosinitc ini wanankohshan. 
MAT.2.8	Miitahsh kaa'ishi ishinisha'waatc i'iweti Pehtalihemiink ekii'-inaatc: “Maacaak, weweni kakwe mihkawihk a'a apinoonciish. Kiimihkawek itahsh pi wiintamawihshihkek keniin hsa ci⁠ociciinkwaniihtawak,” okii'-inaa'.
MAT.2.9	Shemaak itahsh kii'⁠maacaawak. Miinawaa tahsh okii'ani waapamaawaan ini wanankohshan kaakii'-waapamaawaatc waapanonk, ekii'ani niikaaniihtamaakowaatc, piinihsh eni otihtaminitc ekii'ani kipicishkaanitc tipishkoo kaaishi ayaanitc ini apinoonciishan. 
MAT.2.10	Aahpici tahsh kiih⁠kihci moocikentamook ahpii kaa⁠waapamaawaatc ini wanankohshan. 
MAT.2.11	Miitahsh kaa'ishi piintikewaatc i'imaa waahkaa'ikanink, ekii'-waapamaawaatc ini apinoonciishan, kaye omaamaani Meriin 
MAT.2.12	Kiih⁠pawaamowak itahsh ekiih kihkentamoonikowaatc Kishemanitoon ci⁠kiiwe ishaahsikwaa weti Heratan kaaishi ayaanitc. Pahkaan itahsh inahke kii'ishi kiiwewak otahkiiwaank.
MAT.2.13	Ahpii tahsh kaa'ani maacaanitc iniweniwa' ininiwa', Kishemanitoo 
MAT.2.14	Shemaak itahsh Coosap kii'⁠wanishkaa eh⁠tipihkaninik ekii'-maacipa'iwewaatc ini apinoonciishan, omaamaani kaye, Iicipahkiink ekii'-ahpa'iwewaatc. 
MAT.2.15	 Miitahsh i'imaa kaa'ishi ayaatc piinihsh ekii'-ishkwaapimaatisinitc Heratan. Miitahsh i'i ahpii paanimaa kaakiih pikiiwewaatc. Miitahsh o'o kaakii'onci ishihsek mayaa piko ci‑ishihsenik kaaTipenciketc kaakii'-ihkitokopanen ekii'-aapaci'aatc otipaacimowininiiman kaakiih kanootamaakotc: “Ninkiih kanoonaa ninKosihs ci⁠saaka'ank i'imaa Iicipahkiink,” ekii'-ihkitotc.
MAT.2.16	Ahpii tahsh Herat 
MAT.2.17	Shikwa mii'i kaakii'-ihkitokopanen a'a Ceramaaya 
MAT.2.18	mii'i enihtaakwahk taapishkoo awiya eh⁠kihcimawitc kaye eh⁠kakwaatakatemotc,
MAT.2.18	Orehcal 
MAT.2.18	kaawiin kaye kashki'aahsii ci⁠minwentank,
MAT.2.18	aaniihsh kahkina kii'⁠nipowa'.”
MAT.2.19	Ahpii tahsh Herat 
MAT.2.20	ekii'-ikotc: “Wanishkaan, maaciish a'a apinoonciish, omaamaan kaye, i'iweti ishi kiiwen ahkiink Isriyal 
MAT.2.21	Shemaak itahsh Coosap kii'⁠wanishkaa ekii'-maaciinaatc ini apinoonciishan, omaamaani kaye, Isriyalihkaank ekii'ishi kiiwewinaatc. 
MAT.2.22	Kiih⁠kohtaaci tahsh 
MAT.2.23	 I'imaa tahsh ootenaank 
MAT.3.1	Ninkotink itahsh iko Cwaan 
MAT.3.2	 ekii'-ihkitotc: “Kwehkaatisik onci kimacitootamowiniwaank! Aasha pehshonaakwan i'i Kishemanitoo ci⁠oshihsitootc oTipencikewin!”
MAT.3.3	 Cwaan tahsh kaakiih tashimikookopanen ini Aaiseyawan 
MAT.3.3	“Peshik awiya tashi shaakowe pikwatahkamik,
MAT.3.3	‘Oshihtamawihk ke⁠ishaatc a'a kaaTipenciketc,
MAT.3.3	kwayahkomohtamawihk i'iweni omiihkanaam kaawii'ishi pimohsetc.’ ”
MAT.3.5	I'i tahsh awiya' kaakiih pinaasihkaakotc 
MAT.3.6	Okii'-wiintaanaawaan itahsh omacitootamowiniwaan, Cwaan tahsh okiih siika'antawaa' i'imaa Cwaartanawi siipiink.
MAT.3.8	Kekoonan itahsh ishihcikek ci⁠naakohtooyek kekeht iko ekiih kwehkaatisiyek i'imaa kimacitootamowiniwaank. 
MAT.3.9	 Mihsawaa piko aana ihkitoyek ‘Eparahaam 
MAT.3.10	 Waakaahkwat tahsh ta‑aapatan ci⁠kiishkata'ontwaa iki mihtikook kikiciipihk. A'aweti tahsh mihtik kaa⁠nihtaawiki'aahsik wenishihshininitc shoomina' takawa'waa, ta⁠macohtewepinikaniwi kaye. 
MAT.3.11	Nipiink itahsh niin kitishi siika'antawininim ci⁠kihkenimikooyek eh⁠kwehkipimaatisiyek. A'a tahsh wiin kaawiih pitakohshink Kishemanitoon otAhcaahkoniink, ishkotenk kaye kikaishi siika'antaakowaa. Nawac wiin ishpentaakosi ahpiihc niin. Kaawiin ninte ahpiihtentaakosihsii ci⁠pimiwitaawak omahkisinan. 
MAT.3.12	Taapishkoo inentaakosi kihtikewinini kaa⁠tahkonank opawiwepa'ikanaahtik, ewiih pawaahshimaatc opahkweshikaniminan. Oka na'inaan itahsh opahkweshikanimanoominiman. Oka macohtewepinaan tahsh wiin mashkohsiini i'imaa wiihkaa kaashi aahtawehsininik ishkoteni.”
MAT.3.13	Ciisahs tahsh 
MAT.3.14	Cwaan tahsh okii'-inaan Ciisahsoon: “Takwac niin kitaa siika'antaw. Shaakooc itahsh kipinaasihkaw.”
MAT.3.15	Ciisahs tahsh okii'ishi nahkwehtawaan: “Haw maano i'iwe ta⁠ishihse ci‑ishihcikeyank aaniin kaashi mihsawentank Kishemanitoo.” 
MAT.3.16	Ahpii tahsh Ciisahs kaa'⁠ishkwaa siika'antaasotc, ekii'ani akwaasiitc, kihcikiishik kiih⁠paahkinikaateni, okii'-waapamaan Kishemanitoon otAhcaahkoni eh⁠pinaasihkaakotc taapishkoo piko omiimiinhsink ekii'-ishinaakosinitc, eh⁠pipooniihsantaakotc. 
MAT.3.17	 Kii'-noontawaa tahsh awiya eh⁠kiikitotc i'imaa kihcikiishikonk: “Mii wa'a ninKosihs kaa⁠saaki'ak. Aahpici niminwaapamaa.”
MAT.4.2	Niimitana tahsokiishik, niimitana tahsotipihk kaye kaawiin Ciisahs kii'onci wiihsinihsii. Wiinke tahsh kii⁠noonteskate. 
MAT.4.3	Kekeht itahsh maciaya'aan okiih pinaasihkaakoon ekii'-ikotc: “Kiishpin tepwe eyaawiwanen Kishemanitoo oKosihsan, kanoosh oko ahsiniik ci⁠pahkweshikaniwiwaatc,” ekii'-ikotc.
MAT.4.5	Miinawaa tahsh maciaya'aan okii'-ishiwinikoon i'imaa Kishemanitoon otootenaaminiink i'imaa 
MAT.4.6	 ekii'-ikotc: “Kiishpin eyaawiwanen Kishemanitoo oKosihsan, taka pinipani'on, aaniihsh kii'‑ishipii'ikaate:
MAT.4.6	‘Kishemanitoo oka kanoonaa' 
MAT.4.6	kika minciminikook i'imaa oninciiwaank
MAT.4.6	ci⁠wiihsakihshinsiwan kisitink i'imaa kaashi ahsiniihkaak,’
MAT.4.6	ishipii'ikaate,” okii'-ikoon maciaya'aan.
MAT.4.8	Keyaapi okii'-ishiwinikoon maawac iko eshi ishpatinaanik, ekii'-waapanta'ikotc kahkina tipencikewinan o'omaa ahkiink, kaye aaniin maawac eshi kihci inentaakwahkin. 
MAT.4.9	Miitahsh kaa'⁠ikotc: “Kahkina ono kika miinin kiishpin ociciinkwaniihtawiyan, kihci inenimiyan kaye.”
MAT.4.11	Okii'-nakanikoon tahsh ini maciaya'aan. Encala' itahsh okiih pinaasihkaakoo' ekii'-wiici'ikotc.
MAT.4.13	 Kaawiin tahsh wiin kiih⁠kipihciihsii i'imaa 
MAT.4.14	Miitahsh o'o kaakii'onci ishihsek mayaa piko ci‑ishihsenik kaakii'-ihkitokopanen a'a tipaacimowinini Aaiseya 
MAT.4.15	 i'iweniwa' kaakiih tashimaatc i'iweniwa' kaa⁠ishitaanitc i'imaa Sepiyolan ahkiink kaye Naapihtalaai ahkiink, i'imaa ciikew kihcikamiink, waapanonk inahkekaam 
MAT.4.16	Miitahsh o'o kaa'⁠ihkitotc Aaiseya:
MAT.4.16	“Iki tahsh kashkiitipihkanonk kaa‑ayaawaatc
MAT.4.16	oka waapantaanaawaa i'i kihciwaahseyaasiwin.
MAT.4.16	Iki kaye kaa⁠tashipimaatisiwaatc i'imaa ahkiink nipowin kaashi paahtiinatininik,
MAT.4.16	ta⁠waapancikaate i'i kaa⁠waahseyaak.”
MAT.4.18	Ciisahs tahsh mekwaa eh⁠pimohsetc i'imaa 
MAT.4.19	Ciisahs tahsh okii'-inaa': “Ampeyohk, wiiciiwihshik! Kaapi inanohkiiyek eh⁠pakita'waayek, noonkom itahsh kika maaciikihkino'amawininim ci⁠piitamawiyek pemaatisiwaatc.” 
MAT.4.20	Shemaak itahsh okii'-maaciwiiciiwaawaan, ekii'-nakanaawaatc kahkina otahsapiiwaa'. 
MAT.4.21	Miinawaa tahsh Ciisahs okii'ani waapamaa' niishin ininiwa' ehtashi pakwa'ahsapiinitc piinciciimaanink otetewaan e'⁠wiici'aanitc. I'i tahsh ininiwa' kii'⁠wiicihkiwentiwa' ekii'-ishinihkaasonitc Ciimis 
MAT.4.22	Shemaak itahsh okii'-nakataanaawaa ociimaaniwaa, okii'-nakanaawaan kaye otetewaan, ekii'ani wiiciiwaawaatc Ciisahsoon.
MAT.4.24	Misiwe tahsh kii'⁠noontaakaaniwi i'imaa Siiriya 
MAT.4.25	Aahpici kiih⁠paahtiinowa' kaakiih piminisha'okotc. I'imaa tahsh kii'⁠onciiwa' Kaalalii ahkiink, weti kaye Mitaahso Ootenaawi Ahkiink
MAT.5.1	E'-waapamaatc itahsh Ciisahs aahpici e'⁠onsaamiinonitc kaa⁠piminisha'okotc, kii'ani kohpaamaciwe eh⁠pihkwatinaanik, ekii'ani onapitc. 
MAT.5.2	Miitahsh i'i kaa'ishi maacii kihkino'amawaatc:
MAT.5.3	“Shawentaakosiwak oko kaa⁠kitimaakenimowaatc, kaa‑ahpenimonotawaawaatc Kishemanitoon.
MAT.5.3	Amiiwak oko mayaa Kishemanitoon kaa⁠kihci otookimaamiwaatc!
MAT.5.4	Kishemanitoon oka minwentami'ikowaan.
MAT.5.5	Kishemanitoon oka miinikowaan kekoonan kaakii'ishi ahshotamawaanitc i'i opimaatisiimini.
MAT.5.6	Kishemanitoon oka tepinaweyentami'ikowaan.
MAT.5.7	Shawentaakosiwak iki kaa⁠kitimaakinaakewaatc.
MAT.5.7	Aaniihsh Kishemanitoon oka kitimaakinaakowaan.
MAT.5.8	Oka waapamaawaan ihsa Kishemanitoon e'⁠wiiciiwikowaatc.
MAT.5.9	Shawentaakosiwak iki kaa⁠wiici'aawaatc ci⁠minowiiciintinitc kahkina pemaatisinitc.
MAT.5.9	‘Kiinawaa niniicaanihsak’ oka ikowaan Kishemanitoon.
MAT.5.10	Amiiwak iki mayaa Kishemanitoon kaa⁠kihci otookimaamiwaatc.
MAT.5.12	 Kihciminwentamohk, ciihkentamohk! Aaniihsh kihcitipa'amaakoowin kika nawentamaakoom kihcikiishikonk. Amii 'owe mayaa kewiinawaa kaakii'ishi kakwaataki'intwaa iki 
MAT.5.14	 Kiinawaa kiwaahseshkaam 'owe ahki. Ootena kaa⁠patahkitek wakitatin kaawiin takiih kaacikaatehsinoon. 
MAT.5.15	 Kaawiin ohsha awiya otaa sahka'ansiin waahsahkonencikan ci⁠akwana'ank anaamaya'ii miicimiwash, i'imaa hsa waahsahkonencikanaahtikonk ci⁠akootootc. Miitahsh eshi waahsahkonenamawintwaa kahkina piintik kaa‑ayaawaatc. 
MAT.5.16	 Maano shikwa taishi waahsahkone 'iwe kiwaahsahkonewiniwaa ci⁠waapaminekwaa pemaatisiwaatc, ci⁠waapantamowaatc kiminohcikewiniwaan, shikwa ci⁠kihci inakimaawaatc Koohsiwaan kihcikiishikonk kaa‑ayaanitc.”
MAT.5.17	“Keko inentankek eh⁠piishaayaan ci⁠pinihshiwanaacihtooyaan 
MAT.5.18	 Weweni naakatawentamohk o'owe: Minihk 'owe kihcikiishik shikwa ahki keani ayaamakahkin, kaawiin awaac peshik oshipii'ikan kaye cahkipii'ikan ta⁠noontehsehsinoon Onahshowewinink onci, piinihsh kahkina ciani tipihsekin. 
MAT.5.19	Awenen itahsh awe ke'⁠shashiipihtank ono onahshowewinan pooshke maawac kaa‑akaahsentaakwaninikin, ani ishi kihkino'amawaatc kotak awiya', amii 'awe maawac pankii ke⁠inentaakositc ahpii Kishemanitoon ke⁠oshihsitoonitc oTipencikewinini. Awenen itahsh ke'⁠tootank kaye ke⁠kihkino'amaaketc, niipiwa' ta⁠inentaakosi 'imaa 
MAT.5.20	Amiitahsh owe eshi wiintamawinakook: Awahshime ayaankwaamisik kahkina kekoon 'awe Kishemanitoo kaaishi antaweniminek ci⁠tootamek. Kaawiin taapishkoo iki 
MAT.5.22	Niin itahsh kitishi wiintamawininim: awiya e'⁠nishkaatisitc, kekoon e'⁠inenimaatc wiicihkiweyan, ta⁠ishiwinaa onahshowewininiwan. Kaye awenen ke⁠inaakwen wiicihkiweyan, kaawiin inkotano kitinaapatisihsii, mii'imaa ke⁠ishihwinintc kaaishi maawaci'itinitc 
MAT.5.23	Miitahsh owe onci, kiishpin piitooyan kipakitinikewin i'imaa pakitinaahsowinaapihkonk ci⁠pakitinamawintc Kishemanitoo, mii'imaa tahsh mehkawihseyan ninkotano e'⁠inenimihk kiicihkiwe, 
MAT.5.24	nakatan amii'imaa kipakitinikewin ciikaya'ii pakitinaahsowinaapihkonk. Amii ani ishi maacaan, ahkawe ci⁠wepinamawihk kiicihkiwe, shikwa pikiiwen ci⁠pakitinikeyan.
MAT.5.25	“Kiishpin awiya wiih⁠tipaahkonihk kaye ishiwinihk onahshowewinink, shemaak ci⁠kakwe kashki'atc ci⁠pooni nishkenimihk keyaapi eshkwaa ishihseyan cipwaa takohshinek onahshowewikamikonk. Paahkac imaa kii'⁠ayaayan, amii keni ishipakitinihk ci⁠onahshowaanimihk tipaahkonikewininiwan. Tipaahkonikewinini tahsh kika pakitinik shimaakanihshan ci⁠kipa'omihk. 
MAT.5.26	Tepwe kitinin, amiitahsh i'imaa ke⁠ayaayan kipa'otiiwikamikonk, paanimaa kiih⁠tipa'aman 'iwe minihk ke⁠tipa'ike'ikooyan.”
MAT.5.28	Niin tahsh kitishi wiintamawininim: Awiya piko kaa⁠kanawaapamaatc e'⁠mihsawenimaatc ini ihkwewan, aasha owiicipihshikwaatisiimaan i'imaa otinentamowinink. 
MAT.5.29	 Kiishpin itahsh kishkiinshik onci wanitootaman, pahkwacipitoon, wepinan! Nawac taa⁠onishihshin peshik kitishinaakosiwin ci⁠nihshiwanaatahk, ekaa tahsh misiwe kiwiiyaw maci ishkotenk ci‑ishiwepinikaatehsinok. 
MAT.5.30	 Kiishpin kikihcinihk onci wanitootaman, kiishka'an, wepinan! Aaniihsh nawac taa⁠onishihshin peshik kipahkesiwin ci⁠nihshiwanaatahk, ekaa tahsh misiwe kiwiiyaw maci ishkotenk ci‑ishiwepinikaatehsinok.”
MAT.5.32	 Niin itahsh kiwiintamawininim: Awiya ke'⁠wepinaakwen wiiwan, mihsawaa ko aanakii pihshikwaatisihsinik, kiishpin tahsh kotak awiyan wiitikemaanitc, mii'iwe e'⁠ishihcike'aatc ini ihkwewan ci⁠pihshikwaatisinitc. Kaye awenenan itahsh ke⁠wiitikemaanikwen iniwe kaa⁠wepinimintc, mii kaye enakimintc eh⁠pihshikwaatisinitc.”
MAT.5.34	 Niin itahsh kiwiintamawininim: Keko wiintanken kekoon wii'⁠mashkawi ihkitoyan e'⁠ahshotamaakeyan kekoon. Keko wiintanken kihcikiishik wii'⁠mashkawi ihkitoyan. Kihcikiishikonk ohsha weti kaashi namatapitc otookimaawapiwinink Kishemanitoo. 
MAT.5.35	 Keko wiintanken o'o ahki wii'-mashkawi ihkitoyan. Ahki ohsha i'imaa Kishemanitoo kaa‑ahpisitepitc. Keko kaye wiintanken Ceroosalam 
MAT.5.36	Keko kaye awaac pankii wiintanken i'i kihtikwaan wii'-mashkawi ihkitoyan ahpii kekoon ahshotamaakeyan. Kaawiin ohsha kika kashkihtoohsiin peshikwaapiik kiinisihs ci⁠mahkatewaak shikwa ci⁠waapishkaak peshik. 
MAT.5.37	‘Eha'’ ehta ihkiton, shikwa ‘Kaawiin’. Wekonen awahshime eshihsek ahpiihc ono, amii'imaa wencihsek kaa⁠maanaatahk.”
MAT.5.39	Niin itahsh wiin kitinininim: Keko kiiwetootawaahken a'a kiicipimaatis i'i kaa⁠tootawihk. Awiya tahsh pahsiinkwekanaamihk kikihcinihkink inahke, kwehkwiinkwenotaw kinamantinihkink inahke ci‑ishi pahsiinkwekanaamihk. 
MAT.5.40	Shikwa kiishpin awiya ishiwinihk tipaahkonikewininiwan ci⁠tipa'ike'ihk kipapakiwayaanini, kipiinsihkawaakanini kaye animiish. 
MAT.5.41	Piko awiya pahkaan ahkiink kaa⁠onciiwaatc shimaakanihshak
MAT.5.42	Kiishpin awiya kekoon kakwecimihk, mii ishi miish. Kiishpin awiya wii'awi'-aasomihk kekoon, mii ishiawi'.”
MAT.5.44	Niin itahsh kitinininim: saaki'ihkok iki kaa⁠shiinkeniminekwaa, kaye anami'ehtamawihkok kaa⁠macitootawinekwaa. 
MAT.5.45	Miitahsh ci⁠oniicaanihsiminek kiTetewaa kihcikiishikonk kaa‑ayaatc. Aaniihsh wiin otishihtamawaa' kiisihsoon ci⁠saakaahsokonitc meci ishiwepisinitc kaye menwaatisinitc. 
MAT.5.46	Wekonen keonci tipa'amawinekipan Kishemanitoo kiishpin saaki'ekwaa ehta iki kaa⁠saaki'inekwaa? Ampooshke mii peshikwan eshihcikewaatc iki 
MAT.5.47	Kiishpin ina ehta pooshoo'atwaa oko kitanami'ewinink kaa⁠onciiwaatc, wekonen entootamek ahpiihc kotak awiyak? Ampooshke iki kaa⁠kihkenimaahsikwaa Kishemanitoon mii'i eshihcikewaatc. 
MAT.5.48	 Kiinawaa tahsh ci⁠minopimaatisiyekipan misiwe kipimaatisiwiniwaank, aaniihsh wiinke te⁠misiwe minopimaatisi kiTetewaa kihcikiishikonk kaa‑ayaatc.”
MAT.6.2	Mii'iwe tahsh onci, ahpii e'⁠miinatc awiya kaa⁠kitimaakisitc kekoon, keko kakwe waapanta'iwehken, taapishkoo wiinawaa kaa⁠tootamowaatc kaa⁠minwaatisiihshihtoowaatc, anami'ewikamikonk shikwa miihkanaank eh⁠tootamowaatc ci⁠kihtakimikowaatc awiya'. Keko kiin nanaapinawaahken. Kihkentan o'owe! Aasha kahkina kiih⁠tipa'amawaawak. 
MAT.6.3	Kiin itahsh, ahpii e'⁠wiici'atwaa iki ketimaakisiwaatc, kekoo awiya wiintamawaahken, tootan wiinke ci⁠manaanaakohtooyan, 
MAT.6.4	wiinke kiimoocihciken kaye awaac pankii awiyak ci⁠kihkentansikwaa. Miitahsh kiinehta ci⁠kihkentaman. A'a tahsh kiTete kaa⁠waapantank nihshihke kaa⁠tootaman, wiin kika tipa'amaak.”
MAT.6.6	Kiin itahsh e'⁠anami'aayan, piintiken kipahkehcikanink, kipa'an kitishkwaantem, anami'ehtaw kiTete kaa⁠waapamaahsiwintc. A'a tahsh kiTete kaa⁠kihkentank nihshihke kaa⁠ishihcikeyan, wiin kika tipa'amaak.
MAT.6.7	“Ahpii hsa e'⁠anami'aayek keko naapikiishwewinan kekoon enaapatahsinokin aapacihtoohkek, kaa⁠tootamowaatc omanitoohkeshkak. Aaniihsh mii ehta keishi noontawiyamintc Manitoo kiishpin niipiwa' 'iwe kaakiikitoyaank e'⁠inentamowaatc. 
MAT.6.8	Keko naanaapinawaahkekwaanik, aaniihsh kiTetewaa okihkentaan wekonen eshi noontehseyek cipwaa kakwecimek. 
MAT.6.9	O'o tahsh kiinawaa ishi anami'aak:
MAT.6.9	‘NinTetenaan kihcikiishikonk eyaayan!
MAT.6.9	Kikakwecimikoo kahkina awiya ci⁠kihci inentank kitishinihkaasowin.
MAT.6.10	Kikakwecimikoo i'iwe cipi oshihsitooyan kitookimaawiwin,
MAT.6.10	kaye kahkina awiyak ci⁠tootamowaatc kitinentamowin o'omaa ahkiink taapishkoo kaa⁠toocikaatek weti kihcikiishikonk.
MAT.6.11	Miishihshinaam noonkom kaakiishikahk miicim keonci pimaatisiyaank.
MAT.6.12	Poonentamawihshinaam kaakii'ishi macitootamaank,
MAT.6.12	kaaishi poonentamawankitwaa ikiweniwak kaa⁠macitootawiyamintwaa.
MAT.6.13	Keko ishiwishihshinaahkaank koci'ikoowinink.
MAT.6.13	Kanawenimihshinaam tahsh onci a'a maciaya'aa ci⁠shaakooci'ihsinowiyamintc.’
MAT.6.15	Kiishpin itahsh ekaa poonentamawaahsiwekwaa ini macikekoonan kaa⁠tootawinekwaa, kaawiin kaye wiin kiTetewaa kika poonentamaakohsiiwaa kimacitootamowiniwaan.”
MAT.6.16	“Miinawaa tahsh, ahpii kii⁠wiihsinihsiwek anami'aawinink onci, keko ishinaakosihkek kaa⁠ishinaakosiwaatc ominwaatisiihshihtook, eh⁠kashkentaminaakosiwaatc. Aaniihsh kakwaatakinaakosi'itisowak ci⁠waapamikowaatc kahkina awiya' e'⁠wiihsinihsikwaa anami'aawinink onci. Kihkentamok o'o: aasha kahkina kiih⁠tipa'amawaawak. 
MAT.6.17	Kiin itahsh wiin, ahpii kiionci wiihsihsiwan, kisiiyiinkwen, pinaahkwe'on, 
MAT.6.18	ekaa ci⁠kihkenimihsinohkwaa kahkina awiyak e'⁠wiihsinihsiwan, wiin ehta kiTete kaa⁠waapamaahsiwintc. 'Awe tahsh kiTete okihkentaan nihshihke kaa⁠ishihcikeyan. Wiin kika tipa'amaak.”
MAT.6.20	Ahtook itahsh kiwenootisiwiniwaan kihcikiishikonk, 'imaa ke⁠tashi nihshiwanaacihtoohsikwa manicoohshak, ketashi akwaakwaapihkihsinsinokin kaye. Mii weti kaawiin ta⁠piikwa'ikehsiiwak kimootishkak cipi kimootiwaatc. 
MAT.6.21	Aanti 'imaa keishi ahtek kiwenootisiwiniwaan, mii ko 'imaa kaye kiin keishi mihsawentaman ci⁠ayaayan.”
MAT.6.22	“Kiwaap kishkiishikoon taapishkoo waahsahkonencikan e'⁠waahtenamaakoyan. Kiishpin e'⁠onishihshinkin kishkiinshikoon, kipakahkinam, waahseyaa eh⁠kikishkaakoyan. 
MAT.6.23	Kiishpin itahsh ekaa onishihshinsinokin kishkiinshikoon, kaawiin kiwaapihsii, tipihkisiwin kikikishkaakon. Kiishpin itahsh i'iwe tipihkisiwin onci⁠ayaayan imaa kiwaapiwinink, aana inentaakwahk ci⁠waahtenamaakooyan, oncita piko kashkiitipihkan kika kikishkaakon!”
MAT.6.24	“Kaawiin awiya oka tipenimikohsii' niishin okimaa'. Aaniihsh peshik oka shiinkenimaan, shikwa peshik oka saaki'aan. Peshik iniwe oka kihciwinaan, shikwa peshik oka wepinaan. Kaawiin kitaa tipenimikohsii Kishemanitoo kayehsh ci⁠takotipenimihkipan shooniyaa.”
MAT.6.25	“Amii 'owe kaaonci kanooninakook: Keko onci mikoshkaatentankek wekonen ke⁠miiciyek kaye ke⁠minihkweyek, kaye 'imaa kiwiiyawiwaank ke⁠kikishkamek. Kaawiin ina awahshime inentaakwahsinoon pimaatisiwin ahpiihc i'iwe miicim? Kaawiin ina awahshime ahpiihtentaakwahsinoon kiwiiyawiwaan ahpiihc kikishkikanan?
MAT.6.26	“Nashke pinehshiinshak kaa⁠papaamihsewaatc, kaawiin kihtikehsiiwak, kaawiin kaye maawacihcikehsiiwak, kaawiin kaye na'ahtamaasohsiiwak ahtaahsowikamikonk. Keyaapi tahsh kiTetewaa kihcikiishikonk kaa‑ayaatc keyaapi otahshamaa'. Kaawiin ina kiinawaa awahshime kitahpiihtentaakosihsiim ahpiihc iki pinehshiinshak? 
MAT.6.27	Kiishpin awiya mikoshkaatentamek aaniin kekii'-ishipimaatisitc kinwesh, kekeht ina kinwesh ta⁠pimaatisi?
MAT.6.28	“Wekonehsh wenci mikoshkaatentamek aaniin keonci kikishkikeyek? Nashke waapikwaniin pikwacaya'ii kaa⁠nihtaawikinkin! Pisaaniko nihtaawikinoon, kaawiin anohkiimakahsinoonan. Kaawiin oshihtamaasoomakahsinoonan kikishkikanan. 
MAT.6.29	 Kiwiintamawininim itahsh: Ampooshke 'awe kihciokimaa Swaalaman 
MAT.6.30	Kaye ini mashkohsiin kaa⁠nihtaawikihkin, wiipa kaa‑ani nipoomakahkin, kaa⁠pahkwacipitooyank kewiih pootawaakeyank, ampooshke miiwanono tino mashkohsiin opihcihkonayehtoonan Kishemanitoo. Kehcinaac iitok kaye kiinawaa kika miinikowaa ke⁠kikishkamek! Etatawe akaahsin kitepweyentamowiniwaa!
MAT.6.31	“Keko nashke mikoshkaatentankek ci‑ihkitoyek: Aanti ke⁠ontinamaank ke⁠miiciyaank kaye ke⁠minihkweyaank? Aanti kaye keonci kikishkikeyaank? 
MAT.6.32	Amiiwanono mooshak kaa⁠nanaantone'amowaatc iki ekaa kaa⁠kihkenimaahsikwaa Kishemanitoon. KiTetewaa kihcikiishikonk kaa‑ayaatc okihkentaan e'⁠noontehseyek miiwanono. 
MAT.6.33	Kiinawaa tahsh wiin, mii 'owe maawac kekii'ishi antone'amek, Kishemanitoo ci⁠okimaahkantawinek, kaye ci⁠tootamek kahkina kekoon 'iwe kaaishi antaweniminek. Miitahsh i'i keishi miininek kahkina kekoon keonci pimaatisiyek. 
MAT.6.34	Keko mikoshkaatentankek aaniin waa'-ishiwepahk waapank. Waapank kika waapantaam kotak kekoonan ci⁠naakatawentamek. Keko tahsh wiin anihshaa awahshime ani oshihtamaasohkek keonci mikoshkaatentamek. Aasha kiih⁠tepihse noonkom kaakiishikahk keonci mikoshkaatentamek.”
MAT.7.1	“Keko macakimaahken a'a kiicipimaatis, ekaa kaye kiin ci⁠tipaahkonihsinohk a'a Kishemanitoo. 
MAT.7.2	 Aaniin keishi kanawaapamatc a'awe kiicipimaatis, mii'iwe keishi kanawaapamihk Kishemanitoo. Shikwa wekonen i'iwe keishi tootawatc a'a kiicipimaatis, mii'iwe kaye wiin Kishemanitoo keishi tipa'amawihk. 
MAT.7.3	Aaniihshwiin wenci pisiskaapantamowatc iwe kiicihkiwe kaa‑akaahsininik kaa⁠pinsinitc oshkiinshikonk, shikwa kiin ekaa eh⁠pisiskaapantansiwan iwe kihcimihtik kaa⁠pimitaahkohsink kishkiinshikonk? 
MAT.7.4	Aaniin kaye kekii ishi inatipan kiicihkiwe: ‘Taka ninka otaahpinaan i'i kaa⁠pinsiniyan,’ kaye kiin itahsh eh⁠pimitaahkwamok kihcimihtik kishkiinshikonk? 
MAT.7.5	Kiin ominwaatisiihshihtoo! Ahkawe kiin niikaan wepinan i'i kaa⁠pimitaahkwamok kishkiinshikonk, kika na'aap itahsh ci⁠otaahpinamawatc i'i kaa⁠pinsinitc kiicihkiwe!
MAT.7.6	“Wekonen kaa⁠tipentank Kishemanitoo keko miinaahkekwaanik iki animook. Maakishaa tapi kwehkiiwak, ci⁠miikaaninekwaa. Iki kaye kaa⁠kanawenimekwaa kaa‑aahkwakinsonitc ahsinii' keko ahpakitawaahkekwaanik iki koohkoohshak. Maakishaa oka tataahkohkaanaawaa'.”
MAT.7.7	“Kakwetwek ihsa, kika miinikoom. Nanaantonikek, kika mihkaam itahsh. Paahpaawa'ikek, kika paahkintenamaakoom itahsh. 
MAT.7.8	Awenen a'a kaa⁠kakwetwetc, mii 'awe ke⁠miinintc. A'a kaa⁠nanaantoniketc omihkaan. Kaye 'awe kaa⁠paahpaawa'iketc ta⁠paahkintenamawaa. 
MAT.7.9	Kiinawaa tahsh kaa⁠okosihsiyek, kiishpin awiya okosihsan kakwecimikotc pahkweshikanan, ahsiniin ina oka miinaan? Kaawiin iitok! 
MAT.7.10	Komaa kaye kinooshen kakwecimikotc okosihsan, kinepikoon ina oka miinaan? Kaawiin iitok! 
MAT.7.11	Nashke kiinawaa aanaishimaci ininiiwiyek, eniwehk kikihkentaam kaa⁠onishihshininikin keishi miinekwaa kiniicaanihsiwaak. Kehcinaac awahshime kiTetewaa kihcikiishikonk kaa‑ayaatc oka miinaa' kekoonan kaa⁠onishihshininikin i'i kaa⁠kakwecimikotc.
MAT.7.13	“Oncipiintikek i'i ishkwaantem kaa‑akaahsateyaak. Mankateyaa ohsha ishkwaantem, wentan i'i kaa⁠inamok miihkana nihshiwanaatisiwinink. Paahtiinowak itahsh ikiwe 'imaa kaa⁠pima'atoowaatc. 
MAT.7.14	Aaniihsh akaahsateyaa 'iwe ishkwaantem kaye sanakan miihkana kaa⁠inamok pimaatisiwinink. Akaahsiinowak itahsh iki ke⁠mihkamowaatc.”
MAT.7.15	“Ahshwiihkantawihkok iki kaa⁠wanihshimiwewaatc kaa⁠kanootamawaashihtoowaatc Kishemanitoon. Kipiotihsikook maanahcaanihshink eshinaakosiwaatc wakicaya'ii. Piincinaw itahsh taapishkoo kaa‑aahkwaatisiwaatc ma'iinkanak ishiayaawak. 
MAT.7.16	Mii'imaa keonci kihkenimekwaa e'⁠waapamekwaa aaniin ke⁠ishipimaatisiwaatc. Inashke kaawiin awiya omawinswaanaahsii' shoomina' ci⁠ontinaatc okaawiminakashiiwaahtikonk. Kaawiin kaye kaa⁠miicinaakaatenikin omawinswaatansiinan kaahshashkonk ci⁠ontinank. 
MAT.7.17	Amiitahsh owe peshikwan, kaa⁠onishihshitc mihtik kwayahk onihtaawikihtoon kaa⁠onishihshininik kaa⁠miicinaakaatenik, a'a tahsh wiin ekaa kaa⁠onishihshihsik mihtik onihtaawikihtoon tino kaa⁠onishihshinsininik kaa⁠miicinaakaatehsininik. 
MAT.7.18	'Awe kaa⁠onishihshitc mihtik kaawiin onihtaawikihtoohsiin kaa⁠miicinaakaatehsininik. Kaye 'awe ekaa kaa⁠onishihshihsik mihtik kaawiin onihtaawikihtoohsiin kaa⁠miicinaakaatenik. 
MAT.7.19	 'Awe tahsh mihtik kihtikewinink kaa‑ayaatc ekaa kaa⁠minonihtaawikihtoohsik kaa⁠miicinaakaatenik, ta⁠kiishkata'waa ci⁠macohte'ontc. 
MAT.7.20	 Amiitahsh iwe peshikwan, kikaonci nihsitawinawaak iki kaa⁠wanihshimiwewaatc kaa⁠kanootamawaahshitoowaatc Kishemanitoon e'⁠waapantamek aaniin entootamowaatc.”
MAT.7.21	“Kaawiin wiin iki kahkina kaa⁠ishiwaatc ‘Tepencikeyan! Tepencikeyan!’ ta⁠piintikanaahsiiwak imaa Kishemanitoon kaaishi Kihciokimaawinitc. Ikiweniwak ehta kaa⁠tootamowaatc eshi antawentaminitc ninTeten kihcikiishikonk kaa‑ayaanitc. 
MAT.7.22	Niipiwa' ninka ikook ahpii onahshowewikiishikaninik: ‘Tepencikeyan! Tepencikeyan! Ninkiih kanoocikehtamawaanaan Kishemanitoo kiin ekii ahpimoyaank kiwiinsowin! Kaye kiin kiwiinsowinink ninkiih saakicinisha'waanaanik 
MAT.7.23	 Shikwa hsa 'owe ninka inaak: ‘Kaawiin wiihkaa kitoonci kihkenimihsinooninim! Ninkoci ishaak, kiinawaa kaa⁠macitootamek!’ ninka inaak.”
MAT.7.24	“Miitahsh o'owe onci, awiya pisintank ono ninkiikitowinan kaye ani tootank, mii hsa 'owe keishi aawehcikaanak, eh⁠kakiihtaawentank inini kaakii'-oshihtootc owaahkaa'ikan wakicaya'ii kihtaapihkonk. 
MAT.7.25	Miitahsh kaa'ishi kihcikimiwank, shikwa kii'⁠nihkipiihse, eh⁠kihcinootink ekiih pahkihtehsek imaa waahkaa'ikanink. Kaawiin itahsh onci pankihsinsinoon iwe waahkaa'ikan, aaniihsh ekii'ishi oshihcikaatek wakici kihtaapihkonk.
MAT.7.26	“Shikwa miinawaa awiya kii⁠noontank ono nintihkitowinan, ekaa tahsh wiih⁠tootanhsik, ta⁠ishinaakosi taapishkoo 'awe inini kaa⁠kakiipaatisitc, kaa⁠waahkaa'iketc mihtaawankaank. 
MAT.7.27	Kiihkihcikimiwan itahsh, kimiwanaapo misiwe ekii'onci kihci sesakoocipiiciciwank eh⁠kihcinootink ekiih pahkihtehsekin imaa waahkaa'ikanink. Miitahsh i'i kaa'ishi kawihsek i'i waahkaa'ikan, kahkina kekoon kii'⁠nihshiwanaatan.”
MAT.7.29	Aaniihsh okii'ishi kihkino'amawaa' e'⁠ayaatc i'i kashki'ewisiwin, kaawiin wiin i'i taapishkoo kaakii'ishi kihkino'amaakenitc i'i 
MAT.8.1	Ahpii tahsh Ciisahs ekiih piniihsaamaciwetc, aahpici kiih⁠paahtiinowa' awiya' kaakiih piminisha'okotc. 
MAT.8.2	Peshik itahsh ininiwan e'⁠omikiiwaahpinenitc okiih pinaasihkaakoon ekii'-ociciinkwanapinitc, ekii'-ikotc: “Tepencikeyan, kiishpin inentaman kitaa kashki'ihsh ci⁠pehki'ikoowisiyaan.” 
MAT.8.3	Ciisahs tahsh shemaak kii'‑ishinihkeni ekiih saaminaatc,
MAT.8.4	 Ciisahs tahsh okii'-inaan: “Pisintawihshin, keko wiin awiya wiintamawaahken. Shemaak itahsh antawaapam a'a anami'ewikimaa ci⁠antawimihk. Miitahsh ishi pakitinaahsoohkan kaakii'ishi kihkino'amaaketc a'a Moosihs 
MAT.8.5	Ahpii tahsh Ciisahs ehpi takohshink i'imaa 
MAT.8.6	o'o ekii'-ikotc: “Tepencikeyan, peshik nintanohkii'aakan wiinke kihciaahkosi i'iweti kaa⁠ishitaayaan. Mihcipimihshin onipewinink, kaawiin kaye waahkawiihsii, maawac iko eh⁠kakwaatakihtootc.” 
MAT.8.7	Ciisahs tahsh okii'ishi nahkwehtawaan: “Ninka ishaa, ninka antaminoayaa'aa.” 
MAT.8.8	Shimaakanihshiiwikimaa tahsh kii'‑ihkito: “Kaawiin ninte ahpiihtentaakosihsii ci⁠piintikeyan niwaahkaa'ikanink. Mihcikiikiton ehta, miitahsh ci⁠minoayaatc nintanohkii'aakan. 
MAT.8.9	Aaniihsh keniin nintayaawaak nintookimaamak, nintookimaahkantawaak kaye shimaakanihshak. Kiishpin peshik kii inak: ‘Maacaan,’ mii'i eshi maacaatc. Miinawaa peshik e'⁠inak: ‘Piishaan,’ mii'i eshi piishaatc. Wa'a kaye kii⁠anoonak kaa⁠pamiihtamawitc kekoonini ci‑ishihciketc, mii'i eshihciketc.” 
MAT.8.10	Ahpii tahsh Ciisahs ekii'-noontank, aahpici kiih⁠kihcimaamahkaatentam, ekii'-inaatc i'i kaakii'-wiiciiwikotc: “Kekoon kitinininim: kaawiin wiihkaa niwaapamaahsii awiya i'imaa Isriyalink 
MAT.8.11	 Kakwe maamihkawihk tahsh o'owe: Paanimaa maawacihsitootc Kishemanitoo otipencikewin, aahpici ta⁠paahtiinowak awiyak waapanonk kaye nikaapii'anonk kepi onciiwaatc ci⁠wiitapimaawaatc ci⁠wiiciwiihsiniimaawaatc Eparahaaman 
MAT.8.12	 Iki tahsh mayaa kekii'-ayaawaahpan i'imaa Kishemanitoo oTipencikewinink,
MAT.8.13	Miitahsh okii'-inaan ini shimaakanihshiiwikimaan: “Maacaan, mii'i ishi kiiwen, mii ko piko ke⁠ishihnaakwahk kaa'ishi tepwehtaman,” okii'-inaan. Otanohkii'aakanan tahsh kii'⁠minoayaawan i'iwe ahpii peshikwan entahso tipa'ikaneyaanik.
MAT.8.14	Ciisahs itahsh kii'‑ishaa Piitaroon 
MAT.8.15	Okiih saaminaan oninciiniink ini ihkwewan. Shemaak itahsh okii'-nakanikoni i'i otaahkosiwinini. Miitahsh kaa'ishi wanishkaanitc shemaak ekiih pami'ikowaatc.
MAT.8.16	Ahpii tahsh e'⁠ani onaakohshininik awiyak okiih piitamawaawaan Ciisahsoon i'iweniwa' kaakiih kikishkaakonitc maciahcaahkwa'. Ciisahs tahsh peshik ihkitowin okii'-aapacihtoon ehsaakiciwepinaatc i'i maciahcaahkwa', ekii'-minoayaa'aatc kaye kahkina kaa‑aahkosinitc. 
MAT.8.17	 Miitahsh o'o kaakii'onci ishihciketc, mayaa piko ci‑ishihsenik aaniin kaakii'-ihkitokopanen a'a otipaacimo Aaiseya 
MAT.8.18	Ciisahs tahsh ekii'-waapamaatc ehpiihci paahtiinonitc awiya' e'⁠waahkaashkaakotc okiih kanoonaa' okihkino'amawaakana' akaamisaaka'ikan ci‑ishaawaatc. 
MAT.8.19	Peshik itahsh 
MAT.8.20	Ciisahs tahsh okii'ishi nahkwehtawaan: “Iki waakohshak owaashiwak, iki kaye pinehshiinshak owasihswaniwak. Niin tahsh Inini oKosihsan kaawiin nintayaahsiin aanti keshi pimihshinaan ci⁠anwehshinaan,” kii'‑ihkito.
MAT.8.21	Iniweniwan itahsh peshik okihkino'amawaakanan kaakiih piminisha'okotc okiih kanoonikoon: “Tepencikeyan, taka pakitinihshin ahkawe ciwii'awi na'inak nintete,”
MAT.8.22	Ciisahs itahsh okii'ishi nahkwehtawaan: “Piminisha'ohshin. Nakash iki kaa⁠nipowentaakosiwaatc. Wiinawaa ko oka tashiihkaanaawaa ci⁠na'inaawaatc otinawemaakaniwaa' kaawii'-niponitc,” okii'-inaan.
MAT.8.23	Ciisahs tahsh kii'ani poosi i'imaa ciimaanink kaye okihkino'amawaakana' okii'ani wiiciiwikoo'. 
MAT.8.24	Aahpici tahsh kiih⁠sesakooci pakamaanimanini i'imaa saaka'ikaniink. Aahpici tahsh kiih⁠kihcimamaankaashkaani, ekiih kihci saahsiika'okowaatc. Aanciko tahsh wiin Ciisahs kii'⁠nanipaa. 
MAT.8.25	Iki tahsh kihkino'amawaakanak pehsho okii'-naasihkawaawaan ekii'-aamaci'aawaatc kaye ekii'-inaawaatc: “Tepencikeyan, pimaaci'ihshinaam! Aasha kinihshiwanaatisimin!”
MAT.8.26	Ciisahs okii'-inaa': “Kiinawaa kaa/⁠akaahsink kitepweyentamowiniwaa! Wekonen wenci sekisiyek?” Kii'-waanishkaa tahsh ekiih kanootank nootinini, saaka'ikaniini kaye, wiinke tahsh kii'ani anwaahtinini.
MAT.8.27	Kahkina tahsh kiih⁠kihcimaamahkaatentamook ekii'-ihkitowaatc: “Kaanaka awekwen entinoowikwen wa'a inini? Awaac kaye nootin, saaka'ikan kaye eh⁠pisintaakotc!”
MAT.8.28	Ciisahs tahsh ahpii kaahpi takohshink i'imaa Kaatara
MAT.8.29	Miitahsh kaa'⁠ishipiipaakiwaatc: “Aaniin waah⁠tootawiyaank kiin Kishemanitoo oKosihsan! Mii na 'i aasha ewiih kakwaataki'iyaank cipwaa ocihcihsek ahpii kaawiih kakwaatakihtooyaank?”
MAT.8.30	Kaawiin aahpici waahsa i'imaa kiih⁠tashi wiihsiniwak ekiih paahtiinowaatc koohkoohshak. 
MAT.8.31	Iki tahsh maciahcaahkwak okii'-inaawaan: “Kiishpin wiih saakicinisha'ohshiyaank i'imaa ishi piintikenisha'ohshinaam koohkoohshihkaank.”
MAT.8.32	Ciisahs tahsh okii'-inaa': “Maacaak.” Miitahsh kaa'ishi saaka'aminitc, ekii'awi piintikeshkawaanitc i'i koohkoohsha'. Shemaak tahsh kahkina kaa⁠ohkwenonitc koohkoohsha' kii'⁠maaciipa'itiwa' eshi kiishkaamatinaanik ekiih kahkaciwe pahkopiipahtoonitc i'imaa saaka'ikaniink, kahkina tahsh kii'⁠nihsaapaawewa'.
MAT.8.33	Kaakiih kanawenimaawaatc itahsh i'i koohkoohsha' kiih⁠tapasiiwak. Ootenaank kii'‑ishaawak ekiih caakitipaacimowaatc aaniin kaa'⁠inahkamikaninik. Okiih tipaacimaawaa' kaye aaniin kaa'⁠ishihsenitc i'i ininiwa' kaakiih kikishkaakonihpan maciahcaahkwa'. 
MAT.8.34	Kahkina tahsh i'imaa kaakii'-onciiwaatc ootenaank okiihpianta nakishkawaawaan Ciisahsoon. Ahpii tahsh kaa⁠waapamaawaatc, okii'-antawenimaawaan inkoci 'imaa cionci ishaanitc otahkiimiwaank.
MAT.9.1	Ciisahs tahsh kiih⁠poosi ciimaanink akaamink ekii'-ishaatc ekiih kiiwetc kaakii'-onciitc ootenaank. 
MAT.9.2	Kiih⁠piitamawaa tahsh peshik ininiwan ekaa ekiih pimohsehsinik, ekii'-mihcipimihshininitc nipewinink. Ahpii tahsh Ciisahs ekii'-waapantamawaatc aaniin ehpiihci tepweyentaminitc iniweniwa' kaa⁠piinikonitc, okii'-inaan ini kaa‑aahkosinitc: “Mashkawentan, niicii! Kimacitootamowinan poonencikaatewan.”
MAT.9.3	Aaninta tahsh iki kaakii'-ayaawaatc i'imaa 
MAT.9.4	Ciisahs okiih kihkenimaa' aaniin enentaminitc. Miitahsh kaa'⁠inaatc: “Wekonen noociko wenci inentamek? 
MAT.9.5	Aaniin i'iwe ke⁠wentahkipan ci‑ihkitoyaampaan? ‘Poonencikaatewan kimacitootamowinan,’ maakishaa kaye ci‑ihkitoyaampaan: ‘Pasikwiin ci⁠pimohseyan’? 
MAT.9.6	Ci⁠waapantamek itahsh e'⁠ayaatc mashkawisiiwin a'a Inini oKosihsan o'omaa ahkiink ci⁠poonentamaakenitc ini macitootamowinan,” miitahsh kaa'⁠inaatc ini kaa‑aahkosinitc: “Pasikwiin, otaahpinan kinipewin, kiiwen!” okii'-inaan.
MAT.9.7	A'a tahsh inini kiih⁠pasikwii shemaak ekiih kiiwetc. 
MAT.9.8	Iki tahsh i'imaa kaa⁠maamawenowaatc ahpii kaa'⁠waapantamowaatc kaakii'-inahkamikaninik, aahpici kiih⁠sekisiwak, ekii'-miikwehciwenimaawaatc Kishemanitoon kaa⁠miinaatc ininiwa' o'o tino kashki'ewisiwin.
MAT.9.9	Miitahsh imaa Ciisahs e'anionci maacaatc, okii'-waapamaan ininiwan e'⁠namatapinitc i'imaa kaakiih tananohkiinitc, Maahtiyo 
MAT.9.9	Shemaak itahsh kiih⁠pasikwiiwan ekiih piminisha'okotc.
MAT.9.11	Ahpii tahsh 
MAT.9.12	Ciisahs ekii'-noontawaatc okii'-inaa': “Iki ekaa kaa‑aahkosihsikwaa kaawiin onantawenimaahsiwaawaan mashkihkiiwininiwan, kaa‑aahkosiwaatc ehta. 
MAT.9.13	 Ani maacaak itahsh ci⁠kakwe kihkentamek wekonen o'o kaaonci ishipii'ikaatek: ‘O'o kaa‑antawentamaan i'i ci⁠shawenintiyek, kaawiin wiin ehta awahkaanak ci⁠nihsekwaa ci⁠pakitinikaakeyek.’ Kaawiin tahsh wiin ninkii'onci piishaahsii ci⁠antomakwaa okwayahkwaatisiik, iki hsa ci⁠antomakwaa kaa‑aanawenimintwaa.”
MAT.9.14	Iki kaakiih piminisha'waawaatc Cwaanan 
MAT.9.15	Ciisahs okii'ishi nahkwehtawaa': “Minihk iko ke⁠ayaatc i'imaa a'a inini kaa⁠kihciwiitiketc, kitinentaam ina ci⁠maanentaminihpan i'i kaapi antawaapamikotc? Kaawiin iitok! Ninkotink itahsh ta⁠ishihseni ci⁠maaciicikaniwitc a'a kaa⁠kihciwiitiketc i'imaa kaashi ayaanitc, miitahsh i'i ahpii ke⁠maanentaminitc cionci wiihsinihsinik.
MAT.9.16	“Awiya eh⁠pakwa'ank kehtepiinsihkawaakanini, kaawiin wiin otaapacihtoohsiin oshki ishiikinooni. Aaniihsh kiishpin pehkwacihsek i'i pakwa'ikan taa⁠kiki pahkwacihse i'i kehtepiinsihkawaakan. Aanciihke tahsh taa⁠mankipakonehse. 
MAT.9.17	Kaawiin kaye awiya osiikinansiin oshkishoominaapo i'imaa kehteshoominaapowashink. Aaniihsh kiishpin ishihcikehpan taakiih piikohsewan shoominaapowashan, kaye oshkishoominaapo taakiih siikihse, ini tahsh shoominaapowashan ta⁠nihshiwanaacihcikaatewan. Imaa tahsh oshkishoominaapoowashiink ishipiincisiikinikaate i'i oshkishoominaapo, miitahsh minciniish eshi minokanawencikaatekin shoominaapo kaye shoominaapowashan.”
MAT.9.18	Mekwaa tahsh o'o Ciisahs e'⁠ihkitotc, peshik Coowan kaa⁠okimaawentaakosinitc
MAT.9.19	Shemaak itahsh Ciisahs kiih⁠pasikwii ekii'ani wiiciiwaatc. 
MAT.9.20	Peshik itahsh ihkwe mitaahshiniishopipoon ekii'-oncikawininik omiskwi, otaanaank okiihpionci naasihkawaan Ciisahsoon. A'a tahsh ihkwe okiih saaminamawaan Ciisahsoon kaashi kiihkeyiikaninik okashkiikiiwinini.
MAT.9.21	Aaniihsh kii'‑itiso: “Kiishpin ehta saaminamowak i'i okashkiikiiwin, mii'i ci⁠minoayaayaan.”
MAT.9.22	Ciisahs ekiih kwehkihtaatc okii'-waapamaan ekii'-inaatc: “Mashkawentan! Kitepweyentamowin kiminoayaa'ikon.” Shemaak itahsh kii'⁠minoayaa a'a ihkwe.
MAT.9.23	Ahpii tahsh Ciisahs ekiih piintiketc kaa⁠okimaawentaakosinitc owaahkaa'ikaniniink, okii'-waapamaa' kaakiih kitohcikepootaacikenitc awiya' kaye e'⁠mikoshkaacihcikenitc. 
MAT.9.24	Okii'-inaa' itahsh: “Kahkina kaa⁠tahshiyek saaka'amok! A'a ihkwesenhs kaawiin nipohsii, mihcinipaa ohsha.” Kahkina tahsh okiih paahpi'ikoo' ekii'-maanenimikotc. 
MAT.9.25	Ekiih saakicinisha'ontwaa tahsh kahkina, Ciisahs kiih⁠piintike aanti kaakii'ishi pimihshininitc ihkwesenhsan, miitahsh kaakii'ishi otaahpinamawaatc oninciini. Shemaak itahsh kii'⁠wanishkaawan. 
MAT.9.26	Misiwe tahsh i'imaa ahkiink kii'⁠noontaakaaniwanini o'o kaakii'-inahkamikahk.
MAT.9.27	Ahpii tahsh Ciisahs kaa'anionci maacaatc, mekwaa tahsh e'ani pimohsetc, niishin kaakii'-waapihsinik okiih piminisha'okoo' ekii'ishi shaakowenitc: “Kiin Tepitink 
MAT.9.28	Ahpii tahsh Ciisahs ekii'ani piintiketc waahkaa'ikanink okiih pinaasihkaakoo' i'i kaakii'-waapihsinik. Miitahsh kaakii'ishi kakwecimaatc: “Kitepwehtaam ina ci⁠kashkihtooyaan o'o ci‑ishihcikeyaan?”
MAT.9.28	Miitahsh kaakii'-ikotc: “Eha'.”
MAT.9.29	Ciisahs tahsh okiih saaminaa' oshkiinshikoniink ekii'-inaatc: “Ta⁠ishinaakwan aaniin kaaishi tepweyentamek.” 
MAT.9.30	Shemaak itahsh kii'⁠waapiwa'. Aahpici tahsh okii'-ayaankwaamimaa' ekii'-inaatc: “Keko wiin wiintamawaahkekwaanik awiyak.”
MAT.9.31	Pisaan itahsh iko mii'i kaa'ishi papaa tipaacimikotc i'imaa misiwe ahkiink.
MAT.9.32	Ahpii tahsh kaa'ani maacaanitc i'i ininiwa' kaakii'-waapi'aatc, awiyak okiih piitamawaawaan Ciisahsoon peshik ininiwan kaakiikitohsinik, aaniihsh okiih kikishkaakoni 
MAT.9.33	Ahpii tahsh kaa'⁠ishkwaa saakiciwepinikaniwitc a'a maciahcaahk, shemaak tahsh kiih⁠kakito a'a inini. Kahkina awiyak kiih⁠kihcimaamahkaatentamook. “Kaawiin wiihkaa waapancikaatehsinoon kekoon ci‑ishinaakwahk o'omaa Isriyalihkaank 
MAT.9.36	 Ekii'-waapamaatc itahsh ehpiihci paahtiinonitc awiya', aahpici okiih kihcikoohpaatenimaa'. Aaniihsh kii'⁠mikoshkaaci'aawa', kiih⁠pwaanawihcikewa' kaye, taapishkoo manahcaanihshak kaa‑ayaawaahsikwaa kaa⁠kanawenimikowaatc. 
MAT.9.37	 Miitahsh kaakii'onci kanoonaatc okihkino'amawaakana': “Inashke paahtiinat ke⁠manishikaatek. Aahpici tahsh pankiiwiwak kaa⁠mooshakinikewaatc. 
MAT.9.38	Kakwecimihk itahsh Kishemanitoo kaa⁠tipentank manishikewin ci‑ishinisha'waatc keyaapi otanohkii'aakana' ke⁠mooshakinaminitc ke⁠manishikaatenikin,” okii'-inaa'.
MAT.10.1	Ciisahs tahsh okii'-antomaa' i'i kaa⁠mitaahshiniishinitc 
MAT.10.2	Miitahsh o'o kaa'⁠ishinihkaasonitc iniweniwa' mitaahshiniishin otishinisha'waakana': a'awe nihtam, Saaiman 
MAT.10.3	Shikwa Pilap 
MAT.10.4	Shikwa Saaiman 
MAT.10.5	Ciisahs okii'-maacinisha'waa' i'i kaa⁠mitaahshiniishinitc o'o ekii'inaatc: “Keko wiin ishaahkek kaa⁠inamok kaa⁠Coowiwihsikwaa kaaishi ayaawaatc, i'imaa kaye kaaishi ootenawi'itiwaatc 
MAT.10.6	I'imaa tahsh ehta ishaak, Isriyalininiwak 
MAT.10.7	 Maacaak itahsh cishi wiintamaakeyek o'o ihkitowin: ‘Asha pehshonaakwan Kishemanitoo ewii'-oshihsitootc oTipencikewin.’ 
MAT.10.8	Minoayaa'ihkok otaahkosiik, pimaaci'ihkok kaa⁠nipowaatc, minoayaa'ihkok 
MAT.10.9	Keko wiin kipiintaahsoniwaank ishi maaciinaahkek osaawi shooniyaa, waapaapihko shooniyaa kaye, keko kaye maaciinaahkek pankii kaa⁠inakinsotc osaawaapihko shooniyaa. 
MAT.10.10	 Keko wiin kaye maaciitoohkek mashkimot, kotak papakiwayaan, kotak mahkisinan, sahka'onaahk kaye. Aaniihsh otanohkii taamiinaa aaniin eshi noontehsetc.
MAT.10.11	“Ahpii anitakohshinek weti ootenaank komaa kaye taawinink, nanaantawaapamihk awiya ke⁠inaatisitc ke⁠piintikaninek. Miitahsh i'imaa ke⁠ayaayek paamaa ocihcihsek cini maacaayek. 
MAT.10.12	Ahpii tahsh piintikanikooyek i'imaa waahkaa'ikanink, miitahsh ke⁠ihkitoyek: ‘Pisaanisiwin kika wiiciiwikom.’
MAT.10.13	Kiishpin tahsh minowiiciiwinekwaa i'imaa kaa‑ayaawaatc waahkaa'ikanink, i'imaa ishinakatamok i'iwe kaakii'-ihkitoyek kiipi piintikeyek. Kiishpin tahsh inaatisihsikwaa i'imaa waahkaa'ikanink, kiiwe otaahpinamok i'iwe kaakii'-ihkitoyek: ‘Pisaanisiwin kika wiiciiwikom.’ 
MAT.10.14	 Kiishpin tahsh piintikanikoohsiwek, pisintaakoohsiwek kaye i'imaa ootenaank, komaa kaye taawinink, miitahsh ishi paahpaawisitehshimoonok, cini maacaayek. 
MAT.10.15	 Nawac niipiwa' oka inaahkonaa' Kishemanitoo i'imaa kaa‑ayaanitc ootenaank, ahpiihc wiin i'imaa kaakii'-ayaanitc 
MAT.10.17	 Ayaankwaamisik! Ayaawak ohsha ininiwak ke⁠tahkoninekwaa ke⁠ishiwininekwaa kaye tipaahkonikewikamikonk, kika pahpahshanshe'okowaak kaye 
MAT.10.18	Niin eh⁠tipeniminakook kikaonci ishiwinikoom aanti keishi tipaahkoninekwaa iki kaa⁠okimaawentaakosiwaatc, kihciokimaak kaye, ci⁠wiintamawekwaa i'i minwaacimowin iki kaakiih piininekwaa kaye iki kaa⁠Coowiwihsikwaa. 
MAT.10.19	Keko wiin wawaanentankek aaniin ke⁠ihkitoyek, aaniin kaye mayaa ke⁠ihkitoyek. Kika miinikoom ohsha aaniin ke⁠ihkitoyek ahpii ocihcihsek. 
MAT.10.20	Kaawiin tahsh kiinawaa kaakiikitoyek, ini hsa kiTetewaa otAhcaahkwan kika wiici'ikowaa aaniin ke⁠ihkitoyek.
MAT.10.22	 Kahkina awiyak kika shiinkenimikowaak niin onci eh⁠tipeniminakook. A'a tahsh ke⁠mashkawentank eh⁠pakiciihsik, piinihsh weti kahkina kekoon kii‑ishkwaahsenik, mii 'awe ke⁠pimaaci'intc. 
MAT.10.23	Kakwaataki'ikooyek kaye i'imaa peshik ootenaank, pahkaan ootenaank ahpa'iwek. Kitishi wiintamawininim, kaawiin kika tekiishihtoohsiim kitanohkiiwiniwaa i'imaa ootenaahkaank Isriyalihkaank 
MAT.10.25	 Miitahsh i'i teminihk ci‑inentankipan ci‑ishi ayaatc a'a kihkino'amawaakan kaaishi ayaanitc kaa⁠kihkino'amaakotc, a'a kaye kaa⁠pamiihtaaketc ci‑ishi ayaatc kaaishi ayaanitc ini otookimaaman. Kiishpin maciaya'aa 
MAT.10.27	Wekonen kaa⁠wiintamawinakook eh⁠tipihkahk, tipaatotamok mekwaa eh⁠kiishikahk. Wekonen kaye kaakii moocinoontamek, wakiciwaahkaa'ikanihkaank kikaonci kishiiwewiintamaakem. 
MAT.10.28	Keko tahsh wiin kohsaahkekwaanik iki kaa⁠nihtoowaatc wiiyawimaani, kaa⁠pwaanawi'aawaatc tahsh ci⁠nihsaawaatc ini ahcaahkomaan. A'a tahsh kohsihk Kishemanitoo kaa⁠kashkihtootc ci⁠nihshiwanaacihtootc wiiyawini kaye kaa⁠kashki'aatc ci⁠nihshiwanaaci'aatc ahcaahkomaan i'imaa maci ishkotenk. 
MAT.10.29	Kiishpin peshik piiwaapihkoonhs ayaawatc, niishin miskominihkehsiwak
MAT.10.30	Kiinawaa tahsh wiin, kaa⁠tahsopeshikwahkin kii⁠nisihsiwaan kahkina kihkencikaatewan. 
MAT.10.31	Keko tahsh kiinawaa sekisihkek, nawac kiinawaa kikihci inentaakosim ahpiihc wiin miskominihkehsiwak.”
MAT.10.32	“A'awe hsa ke⁠wiinshitc eh⁠piminisha'otc enaahsamiinitc awiya', mii'i keniin ninka wiinaa eh⁠tipenimak enaahsamiinitc ninTeten kihcikiishikonk kaa‑ayaanitc. 
MAT.10.33	 A'a tahsh wiin ke⁠ihkitotc eh⁠piminisha'ohsik enaahsamiinitc awiya', miitahsh keniin peshikwan ke⁠inak eh⁠tipenimaahsiwak 'imaa enaahsamiinitc ninTeten kihcikiishikonk kaa‑ayaanitc.”
MAT.10.34	“Keko wiin inentankek ci⁠minowiiciintiwaatc awiyak ci‑ishi'akwaa kaakii'onci piishaayaan o'omaa ahkiink. Kaawiin wiin minowiiciintiwin ninkiih piitoohsiin, i'i hsa miikaatiwin. 
MAT.10.35	 Kaakii'onci piishaayaan, a'a inini cionci maanenimaatc ini oteten, otaanihsimaa kaye ci⁠onci maanenimaatc omaamaan, ohshimihsimaa kaye cionci maanenimaatc osikohsan. 
MAT.10.36	Inini tahsh maawac keshi inkenimikotc i'imaa ta⁠onciiwa' kaashitaatc.
MAT.10.37	“Awenen nawac ke⁠saaki'aatc ini oteten komaa kaye omaamaan ahpiihc niin kaaishi saaki'itc, kaawiin teahpiihtentaakosihsii ci⁠piminisha'otc. Awenen kaye nawac ke⁠saaki'aatc ini okosihsan komaa kaye otaanihsan ahpiihc niin kaaishi saaki'itc, kaawiin teahpiihtentaakosihsii ci⁠piminisha'otc. 
MAT.10.38	 Awenen kaye ekaa ke⁠pimiwinaahsik otaashiteyaahtikoman, kaa⁠piminisha'ohsik kaye, kaawiin ta⁠teahpiihtentaakosihsii ci⁠piminisha'otc. 
MAT.10.39	 A'a tahsh ke⁠manaawanihtootc opimaatisiwin, aanciko kaawiin ta⁠tepinamaasohsii tepwe ke⁠onci pimaatisitc. A'a tahsh ke⁠pakitinank opimaatisiwin niin onci, ta⁠tepinamaaso tepwe ke⁠onci pimaatisitc.”
MAT.10.41	Awenen iko kaa⁠piintikanaatc ini 
MAT.10.42	Maamihkawihk itahsh o'o! Awenen iko ke⁠mina'aatc tahkipiini ini peshik kaa⁠piminisha'omitc mihsawaa ko pankii kaa‑ahpiihtentaakosinitc, e'onci mina'aatc eh⁠piminisha'omitc, kekeht iko kewiin ta⁠tipa'amaakoowisi.”
MAT.11.1	Ahpii tahsh Ciisahs kaa'⁠ishkwaakanoonaatc okihkino'amawaakana', kii'ani maacaa e⁠hpapaa kihkino'amaaketc, eh⁠papaa wiintamaaketc kaye otipaacimowin i'imaa pepahkaan ootenaahkaank.
MAT.11.2	Cwaan 
MAT.11.3	ekii'-inaawaatc Ciisahsoon: “Kiin ina Cwaan kaakiih tipaacimaatc ewiih takohshininitc, komaa kaye kotak ninka pii'aanaan?”
MAT.11.4	Ciisahs tahsh okii'-inaa': “Maacaak, kiiwek, wiintamawihk Cwaan wekonen kaa⁠noontamek, kaa⁠waapantamek kaye. 
MAT.11.5	 Iki kaa⁠waapihsikwaa e'⁠waapiwaatc, kaa⁠pimohsehsikwaa eh⁠pimohsewaatc, kaa⁠omikiiwaahpinewaatc ekii'-minoayaa'intwaa, kaa⁠noontansikwaa e'⁠noontamowaatc, kaa⁠nipowaatc eh⁠pimaaci'intwaa, iki kaye kaa⁠kitimaakisiwaatc e'⁠wiintamawintwaa minwaacimowin. 
MAT.11.6	Aahpici ta⁠minwentam a'a wiihkaa ke⁠pooni tepweyenimihsik.”
MAT.11.7	Cwaan itahsh kaa'ani maacaanitc okihkino'amawaakana', Ciisahs okiih kanoonaa' kaa⁠maamawenonitc ekiih tashimaatc ini Cwaanan: “Ahpii kii'⁠antawaapamek a'a Cwaan weti pikwatahkamik, wekonen nika waapantaamin kaa'⁠inentamek? Mashkohsiiw na ci⁠wewepaahsink? 
MAT.11.8	Wekonehsh kaa'‑antawaapantamek? Awiya na ci⁠minohkonayetc kikii'-antawaapamaawaa? Iki kaa⁠minohkonayewaatc i'imaa ayaawak kihciokimaa' kaashi ayaanitc. 
MAT.11.9	Wekonen tahsh kaa'‑antawaapantamek? 
MAT.11.10	 I'iwe tahsh kaa'⁠ishipii'ikaatek: ‘Kishemanitoo ihkito, Mii 'awe kaa⁠pimiwitootc nintipaacimowin, ninka niikaaninisha'waa ci⁠oshiihtaahtamawihk aanti ke⁠ishaawatc.’ Cwaan tahsh a'awe kaa⁠tashimintc. 
MAT.11.11	Maamihkawihk o'o! Cwaan Siika'antaakewinini nawac kihci inentaakosi ahpiihc wiin minihk ininiwa' kaakiih pipimaatisinitc. Shaakooc itahsh awenen iko pankii kaa‑ahpiihtentaakositc i'imaa 
MAT.11.12	 I'i tahsh ahpii Cwaan kaakii'-maacii wiintamaaketc otipaacimowin piinihsh o'o ishi ahpii noonkom kaakiishikahk, ehpiihciiwaatc awiyak ishikakwe piintikewak Kishemanitoon oTipencikewininiink, kaa⁠mashkawihcikewaatc kaye otootaahpinaanaawaa. 
MAT.11.13	Kahkina Kishemanitoo otipaacimowininiima', Moosihs 
MAT.11.14	 Kiishpin tahsh wiih⁠tepwehtamek kaakii'-ihkitowaahpan, miihsa Cwaan a'a Ilaaica 
MAT.11.15	Pisintamok kiinawaa kaa⁠ohtawakaayek!
MAT.11.16	“Aaniihsh keishi naapinaako'akwaa okoweniwak noonkom kaa⁠pimaatisiwaatc? Mii taapishkoo apinoonciishak kaa‑ayoohkwapiwaatc i'imaa akwaciink kaatanataawenk, eh⁠shaakowaanaawaatc kaa⁠wiiciiwaatc e'⁠otaminowaatc: 
MAT.11.17	‘Nintaanakii'-inwewemohcike pootaacikemin ci⁠niimiyek, kaawiin hsa naa kikii'-niimihsiim. Nintaanakii'-ina'aamin kaye na'inikenikamonan, kaawiin hsa naa kikii'-mawihsiim.’ 
MAT.11.18	Cwaan tahsh kiih⁠takohshin, kii'⁠mantawi anami'aa, kaawiin kaye kii'⁠minihkwehsii shoominaapo. Miitahsh kaa⁠icikaniwitc ‘Maciahcaahkwan okikishkawaan.’
MAT.11.19	Inini oKosihsan itahsh kiih⁠takohshin, kii'⁠wiihsini, kii'⁠minihkwe kaye, miitahsh kaa'⁠icikaniwitc: ‘Kaa⁠shakeshki, minihkweshki, osaakiwiiciiwaa' 
MAT.11.20	Imaa tahsh kaashi ootenaawankin nawac kaakiih tashi maamahkaacihciketc kaawiin kii'⁠nehpici kwehkaatisihsiiwa' awiya', miitahsh kaakii'onci kihcinooci'aatc, o'o ekii'-inaatc: 
MAT.11.21	 “Kiinawaa Kwaraasin 
MAT.11.22	Maamihkawik itahsh o'o: Ahpii tipaahkonikewikiishikahk, Kishemanitoo nawac oka koohpaasinawaa' i'i Tayarink, Saaitanink kaye kaaishi ayaanitc ahpiihc kiinawaa. 
MAT.11.23	 Kiinawaa tahsh 
MAT.11.24	 Maamihkawik itahsh o'o! Ahpii tipaahkonikewikiishikahk, Kishemanitoo nawac oka koohpaasinawaa' Swaatamiink kaakii'-ayaanitc ahpiihc kiinawaa Kaparniyamiink kaa‑ayaayek.”
MAT.11.25	Amiitahsh i'i ahpii Ciisahs kii'‑ihkito: “NinTete! Kiin kaa⁠tipentaman kiishik, ahki kaye, kinanaahkomin aaniihsh kaawiin kikiih kihkentamoonaahsiik ono kekoonan ikiweniwak kaa⁠kakiihtaawentamowaatc kaa⁠kihkentaahsowaatc kaye, iki tahsh wiin aahpici kaa⁠kihkentansikwaa kekoonini kikii'-waapanta'aak. 
MAT.11.26	Aaniihsh kiin ninTete, mii 'owe maawac eshi minwaapantaman.”
MAT.11.28	“Pinaasihkawihshik kahkina kiinawaa kaa‑ayehkosiyek, ehpwaawaneyek kaye, kika miinininim itahsh anwepiwin. 
MAT.11.29	 Otaahpinamok, pihsihkamok nintahpihkanaahtik kihkinawaapamihshik, aaniihsh ninoohkaatis, nintapahsenim kaye. Kika mihkaanaawaa tahsh anwepiwin. 
MAT.11.30	I'i tahsh ahpihkanaahtik ke⁠miininakook aahpici kika minowane'ikoom, niin ke⁠pimiwane'inakook aahpici tanaankan,” kii'‑ihkito.
MAT.12.2	Ahpii tahsh 
MAT.12.4	 Ekiih piintiketc i'imaa pakwaanekamikonk Kishemanitoon kaa⁠ishi anami'ehtawimintc,
MAT.12.5	 Kaawiin ina kitanamihtoohsiim Moosihs 
MAT.12.6	Kiwiintamawininim, kekoon o'omaa ayaa nawac ehkihci inentaakwahk ahpiihc wiin i'iwe Kihcianami'ewikamik. 
MAT.12.7	 O'o aaniihsh ishipii'ikaate: ‘Kaawiin iki awahkaanak ci⁠pakitinaahswaaniwiwaatc ninantawenimaahsiik, i'i tahsh kaa‑antawentamaan, ci⁠minotootaakeyekipan.’ Kiishpin kihkentamekipan aaniin o'o ehkitoomakahk, kaawiin kitaa maci inaahsiwaawaak iki kekoon kaakii'-ishi mamaashiihsikwaa. 
MAT.12.8	Inini oKosihsan ohsha otipentaan kaa⁠Anwepiiwi kiishikaninik.”
MAT.12.9	Ciisahs kii'anionci maacaa ekii'ani piintiketc i'imaa 
MAT.12.10	Inini tahsh i'imaa kii'⁠ayaa ekiih shiikoshkaanik oninc. Kii'⁠ayaawak kaye ininiwak ekii'-mihsawentamowaatc ewii anaamimaawaatc Ciisahsoon ci⁠macitootaminitc. Miitahsh kaakii'-inaawaatc: “Mii na 'i ci⁠piikonikaatekipan kitOonahshowewininaan kiishpin awiya minoayaa'intc e'⁠Anwepiiwi kiishikaninik?”
MAT.12.12	Inini tahsh nawac ishpentaakosi ahpiihc wiin a'a maanahcaanihsh! Miitahsh pisaaniko 
MAT.12.13	Miitahsh kaa'⁠inaatc ini ininiwan: “Niiminihkenin!”
MAT.12.13	Shemaak itahsh kii'⁠niiminihkeniwan. Miitahsh kaa'ishi minoayaanitc oninciiniink taapishkoo i'i peshik kotak oninciini. 
MAT.12.15	Ciisahs tahsh okiih kihkentaan. Miihsh i'i kaa'ishi maacaatc. Aahpici kaye kiih⁠paahtiinowa' kaakiih piminisha'okotc. Okii'-minoayaa'aa' kaye kahkina otaahkosii'. 
MAT.12.16	Miitahsh kaa'⁠inaatc awiya' ci⁠tipaacimikohsik. 
MAT.12.17	Mii'iwe kaakii'onci tootank, ci‑ishihsenik mayaa piko Kishemanitoon kaakii'-ihkitonikopanen, Aaiseyawan 
MAT.12.18	mii 'awe kaa⁠saaki'ak kaa⁠minwentamo'itc.
MAT.12.18	Ninka pakitinamawaa nintAhcaahkwan,
MAT.12.18	oka wiintamawaa' nintinaahkonikewin kahkina entahswewaanakisinitc awiya'.
MAT.12.19	Kaawiin takakwe shaakoosohtaakosihsii, kaawiin kaye ta⁠piipaakihsii,
MAT.12.19	kaawiin kaye ta⁠kishiiwehsii ci⁠maamiihkwaanitisotc i'imaa miihkanaahkaank.
MAT.12.20	I'i kaye kaa⁠poohkoshkaanik mashkohsiiwaahtik kaawiin awahshime oka piikonansiin,
MAT.12.20	waahsahkonencikaneyaapiini kaye kaani aahtawenik
MAT.12.20	kaawiin oka aahtawe'ansiin.
MAT.12.20	Kaawiin ta⁠pakiciihsii paamaa kii⁠kashkihtootc kwayahk inaahkonikewin misiwe ci⁠ayaanik.
MAT.12.21	Kahkina tahsh entahswewaanakisiwaatc kaa⁠pimaatisiwaatc
MAT.12.21	oka ahpenimonotawaawaan.”
MAT.12.22	Ciisahs tahsh kiih⁠piitamawaa peshik awiyan e'⁠waapihsinik, ehkiikitohsinik, aaniihsh okiih kikishkaakoni 
MAT.12.23	Aahpici tahsh kiih⁠kihci maamahkaatentamook eh⁠kihcipaahtiinowaatc awiyak, ekii'-ihkitowaatc: “Koonike mii wa'a Tepitink 
MAT.12.25	Ciisahs okiih kihkenimaa' aan enentaminitc. Miitahsh kaa'⁠inaatc: “Kiishpin hsa tipencikewinink awiyak kaa‑ayaawaatc wiih⁠pepahkaanihtoowaatc ci⁠miikaatiwaatc, aahpici wiipa ta⁠nihshiwanaatanini i'i tipencikewin. Kiishpin kaye ootena komaa kaye taawin pepahkaani'itisoomakahkin, maamiikaatinaaniwank kaye, aahpici wiipa ta⁠nihshiwanaatanoon. 
MAT.12.26	Kiishpin Setan 
MAT.12.27	Kitishim itahsh kaye e'⁠miishitc Pi'elsipoloon mashkawisiiwin kaaonci saakiciwepinimak maciahcaahkwa'. Aanti tahsh kiinawaa wentinamowaatc iki kaa⁠piminisha'onekwaa mashkawisiiwin ci⁠saakiciwepinaawaatc maciahcaahkwa'? Iki hsa kaa⁠piminisha'onekwaa onaakohtoonaawaa kiinawaa anihshaa e'⁠ishiyek. 
MAT.12.28	Kishemanitoo otAhcaahkwan ohsha niin kaa⁠miishimitc mashkawisiiwin ci⁠saakiciwepinimak i'i maciahcaahkwa'. Miitahsh o'omaa eshinaakwahk Kishemanitoo oTipencikewin aasha ekii'-naasihkaakoyek.
MAT.12.29	Kaawiin kaye awiya otaakashkihtoohsiin ci⁠piintiketc cikii mahkamaatc otaya'iimini owaahkaa'ikaniniink ini kaa⁠mashkawisiinitc ininiwan. Pinamaa ehta tahkopinaatc ini ininiwan mii'i paamaa ci⁠kashkihtoohpan cikii mahkamaatc otaya'iimini owaahkaa'ikaniniink. 
MAT.12.30	 Awenen ihsa kaa⁠wiiciiwihsik mii'i eshinaakositc e'⁠nishkenimitc, awenen kaye kaa⁠wiici'ihsik kii⁠maawantoonikeyaan mii'i eshinaakositc kaa⁠ohswewepiniketc. 
MAT.12.31	Miitahsh kaaonci wiintamawinakook o'o: aaniiniko inini eshi maci ishihciketc, aaniiniko kaye eshi maci ihkitotc ta⁠poonentamawaa. Awiya tahsh wiin maci inaatc Kishemanitoon otAhcaahkoni kaawiin ta⁠poonentamawaahsii. 
MAT.12.32	 Awiya piko ke⁠maci inaatc ini 
MAT.12.34	 Kiinawaa kinepikook! Aaniin itahsh kwayahk keonci ihkitoyekipan e'⁠maci ininiiwiyek. Aaniihsh awiya kaaishi mooshkinenik ote' ishikiikito. 
MAT.12.35	Kwayahk inini otooncipiitoonan kwayahk kekoonan i'imaa kaaishi kanawenciketc ote'ink, kaye a'a maci inini otooncipiitoonan macikekoonan i'imaa kaaishi kanawenciketc ote'ink. 
MAT.12.36	Kiwiintamawininim, awiya kaatahso ishikiishwetc, mihsawaa ko tepinaahk e'⁠ishikiishwetc ta⁠takwakintamawaa ahpii tipaahkonikewikiishikaninik. 
MAT.12.37	Kitihkitowinan ohsha ta‑aapatanoon ahpii wiih⁠tipaahkonikooyan. Komaa kaye kitihkitowinink kikaonci ikoo eh⁠kwayahkwaatisiyan, komaa kaye kitihkitowinink kikaonci ikoo ekaa eh⁠kwayahkwaatisihsiwan.”
MAT.12.40	 Coona kaakiih piinsotc kihcikiikooyan omihsataaniink nihsokiishik (3) nihsotipihk kaye, mii taapishkoo Inini oKosihsan nihsokiishik nihsotipihk kaye keishi ayaanitc anaamahkamik. 
MAT.12.41	 Ahpii tahsh tipaahkonikewikiishikahk, Ninipe 
MAT.12.42	 Ahpii tahsh tipaahkonikewikiishikahk kihciokimaahkwe shaawanonk kaakii'-onciitc ta⁠pasikwii ci⁠anaamiminek. Aaniihsh wiin waahsa kiihpi ishaa ewii noontawaatc Swaalamanan 
MAT.12.43	“Ahpii 
MAT.12.44	Miitahsh ehkitotc: ‘Ninka kiiwe niwaahkaa'ikanink aanti kaakii'onci saaka'amaan.’ Miitahsh eshi kiiwetc e'⁠mihkank owaahkaa'ikan wiinke eh⁠pishihshikwaanik, ekiih pehkihcikaatenik, eh⁠sakahkihcikaatenik kaye. 
MAT.12.45	Miitahsh eshi kiiwe takohshink eh⁠takopiinaatc niishwaahso maciahcaahkwa' nawac e'⁠macaatisinitc ahpiihc wiin. Miitahsh eshi piintikewaatc i'imaa e'⁠ishitaawaatc. A'a tahsh inini nawac kihci ishi ayaa ahpiihc wiin kaakii'ishi ayaahpan nihtam. Miitahsh mayaa keshinaakosiwaatc oko kaa⁠macaatisiwaatc noonkom kaa⁠pimaatisiwaatc.”
MAT.12.46	Mekwaa tahsh Ciisahs eh⁠kakanoonaatc i'i kaa⁠maamawenonitc, omaamaan, wiicihkiweya' kaye kiihpi takohshinoo' ewiih kanoonikotc. Akwaciink itahsh kii'⁠niipawiwa'. 
MAT.12.47	Peshik itahsh awiyan okii'-ikoon: “Taka pinamaa, kimaamaa kiicihkiweyak kaye akwaciink niipawiwak ewiih kanoonihkwaa.” 
MAT.12.48	Ciisahs tahsh okii'-inaan: “Awenen itahsh nimaamaa, awenenak kaye niicihkiweyak?” 
MAT.12.49	Kii'‑ishinihkeni tahsh inahke eshi ayaanitc i'i okihkino'amawaakana', miitahsh kaa'⁠ihkitotc: “Miiwak ohsha oko nimaamaa, niicihkiweyak kaye. 
MAT.12.50	Awenen itahsh kaa⁠ishihciketc kaashi antawenimikotc ninTeten kihcikiishikonk kaa‑ayaanitc, mii'i ohsha a'awe niicihkiwensi, nintawemaa, nimaamaa kaye.”
MAT.13.1	Peshikwan tahsh ehkiishikaninik, Ciisahs okii'-nakataan i'i waahkaa'ikanini, miitahsh kaa'ishi naasipiitc, ekii'-onapitc ewiih kihkino'amaaketc. 
MAT.13.2	 Ekiih paahtiinonitc itahsh kaakiih pinaasihkaakotc, ciimaanink kiih⁠poosi ekii'-onapitc ewiionci kihkino'amaaketc. Iki tahsh wiin awiyak ciikipiik kii'⁠niipawiwak. 
MAT.13.3	Aawehcikanan tahsh okii'-aapacihtoonan niipowa' kekoonan eh⁠tatipaacimohtawaatc.
MAT.13.3	“Kii'ayaa hsa inini ekiih kihtikaatank kihtikaanenhsan. 
MAT.13.4	Mekwaa tahsh e'⁠ohswewepinank kihtikaanenhsan, aaninta miihkanaank kii'ishi pankihsininiwan. Pinehshiinshak itahsh okiih kitaanaawaan. 
MAT.13.5	Aaninta tahsh kihtikaanenhsan, eshi ahsiniihkaak kaa'ishi tapahsahkamikaak kii'ishi pankihsinoon. Wiipa tahsh kii'⁠nihtaawikinoon kihtikaanan. Aaniihsh onsaam kiih⁠tapahsahkamikaa. 
MAT.13.6	Ahpii tahsh kiisihs eni ishpakoocink kahkina kiih⁠caakitewan ini kihtikaanan aaniihsh kaawiin waahsa kiih⁠kotaawikihsinoonan. 
MAT.13.7	Aaninta tahsh kihtikaanenhsan okaawiminakashiihkaank kii'ishi pankihsinoon. Okaawiminakashiin tahsh e'⁠ompikihkin okiih kipishkaanaawaan ini kihtikaanenhsan. 
MAT.13.8	Aaninta tahsh kihtikaanenhsan, maawac iko eshi minohkamikaak kii'ishi pankihsinoon. Wiinke tahsh kii'⁠minokinoon ini kihtikaanan. Ninkotwaahk (100) tahsin iko aaninta kii'⁠ontinikaatewan ini kihtikaanan, kotak ninkotwaahsimitana (60), kotak nihsimitana (30).”
MAT.13.9	Ciisahs tahsh kii'‑ihkito: “Pisintamok kiinawaa kaa⁠ohtawakaayek.”
MAT.13.10	Ciisahs tahsh okiih pinaasihkaakoo' 
MAT.13.11	Ciisahs tahsh okii'ishi nahkwehtawaa': “Kiinawaa ohsha kipakitinamaakoom ci⁠kihkentamek ini kaakiih kihkencikaatehsinokin kekoonan Kishemanitoo oTipencikewin kaa⁠tashintekin. Wiinawaa tahsh wiin kaawiin pakitinamawaahsiiwak ci⁠nihsitohtamowaatc. 
MAT.13.12	 A'a hsa kaa‑ayaatc kekoonan ta⁠miinaakaniwi kekoonan aanciko ci⁠wenootisitc. A'a tahsh wiin pankii ehta kekoonini kaa‑ayaatc ta⁠otaahpinamawaa kahkina kekoonini kaa‑ayaatc. 
MAT.13.13	Miitahsh kaaonci aapacihtaawak aawehcikanan kekoonini ekii'-inakwaa: mihsawaa aana inaapiwaatc, kaawiin waapihsiiwak; mihsawaa aana noontamowaatc, kaawiin pisintansiiwak, kaawiin kaye nihsitohtansiiwak. 
MAT.13.14	 A'a tahsh Aaiseya 
MAT.13.14	‘Pishihshik aana naanoontamek, kaawiin itahsh kika nihsitohtansiim.
MAT.13.14	Pishihshik itahsh aana waapancikeyek kaawiin kika nihsitawinansiim kaa⁠waapantamek.
MAT.13.15	Aanciko kakaancihc inentansikwaa ci⁠nihsitohtamowaatc,
MAT.13.15	okiih kipinaanaawaan kaye ohtawakiwaan,
MAT.13.15	pasankwaapiwak kaye.
MAT.13.15	Kiishpin o'o ishihcikehsikwaapan taa⁠waapiwak,
MAT.13.15	taa⁠noontamook kaye,
MAT.13.15	taa⁠nihsitohtamook kaye,
MAT.13.15	nintaapi kwehkiihtaakook kaye,
MAT.13.15	ci⁠minoayaa'akwaapan kaye,’
MAT.13.15	kii'‑ihkitonikopan Kishemanitoon.
MAT.13.17	Maamihkawik itahsh o'owe: Aahpici niipowa' 
MAT.13.18	“Weweni tahsh pisintamok ci⁠nihsitohtamek a'a inini kaa‑aawehcikaasotc ekiih kihtiketc. 
MAT.13.19	Awiya kaa⁠noontank eh⁠tipaatotenik Kishemanitoon oTipencikewinini, e'⁠nihsitohtansik itahsh, mii taapishkoo eshinaakositc ini hsa kaakiih pankihsinkin kihtikaanenhsan i'imaa miihkanaank. Maciaya'aa ehpi takohshink e'⁠otaahpinank i'i aasha kaakiih kihtikaatenikin. 
MAT.13.20	Ini tahsh kaakiih pankihsinkin kihtikaanenhsan kaashi ahsiniihkaak, mii'i eshinaakositc a'a shemaak kaa⁠otaahpinank Kishemanitoo otipaacimowin ahpii e'⁠noontank, aahpici e'⁠minwentank. 
MAT.13.21	Kaawiin itahsh waahsa kotaawiimakahsinini i'i tipaacimowin ote'ink. Aahpici tahsh acina ehta niipawi. Ahpii tahsh aanamisiwin, kakwaatakihtoowin kaye eh⁠pinaasihkaakotc tipaacimowin onci, mii'i eshi pakiciitc. 
MAT.13.22	Ini tahsh kaakiih pankihsinkin kihtikaanenhsan kaashi okaawiminakashiihkaak, mii'i eshinaakositc a'a kaa⁠noontank Kishemanitoo otipaacimowin, onsaam itahsh e'⁠ocaanimentank, onsaam kaye eh⁠saakihtootc wenootisiwin. Miitahsh kaaonci saakiciwepishkikaatek i'i tipaacimowin, kaawiin kaye kekoon oka naakohtoohsiin. 
MAT.13.23	Ini tahsh kaakiih pankihsinkin kihtikaanenhsan i'imaa kaashi minohkamikaak mii'i eshinaakositc awiya kaa⁠noontank Kishemanitoo otipaacimowin, kaa⁠nihsitohtank kaye. Aahpici oka naakohtoonan kekoonini wenishihshininikin. Aaninta awiya ninkotwaahk (100) awahshime ishinaakwanini i'i kaakii'-miinintc, aaninta kaye ninkotwaahsimitana (60) awahshime, aaninta kaye nihsimitana (30).”
MAT.13.24	Ciisahs tahsh okii'-wiintamawaa' kotak aawehcikanini. “Mii'i ke⁠ishihnaakwahk ahpii Kishemanitoo pi⁠oshihsitootc otOokimaawiwin, taapishkoo inini kaa⁠kihtikaatank ini sasekaa kihtikaanenhsan i'imaa otahkiimink. 
MAT.13.25	Aapitink itahsh eh⁠tipihkaninik, kahkina e'⁠nipaawaatc, awiyan kaashi inkenimikotc kiih⁠piishaawan ekiih kihtikaataminitc macikihtikaanini i'imaa kaakii'ishi kihtikaanaahpan ini pahkweshikanan. Miitahsh kaa'ani ishi maacaanitc ini ininiwan. 
MAT.13.26	Ahpii tahsh e'ani saakahkiinikin ini kaakiih kihtikaatankipan, miitahsh ini macikihtikaanan kaye kiihpi saakikinoon. 
MAT.13.27	A'a tahsh kihtikewinini otanohkii'aakana' okiih pinaasihkaakoo' ekii'-ikotc: ‘Okimaa, ekiih kihtikaataman itahsh ini sasekaa kihtikaanenhsan, aanti tahsh kaaonci ihkin ini macikihtikaanan?’ 
MAT.13.28	Miitahsh kaa'⁠inaatc: ‘Kaa⁠shiinkenimitc kehcinaac a'a kaakiih kihtikaatank ini macikihtikaanan.’ Okii'-inaawaan itahsh otookimaamiwaan: ‘Kinantaweniminaam ina ci⁠papaahkwacipitooyaank ini macikihtikaanan?’ 
MAT.13.29	O'o tahsh okii'-inaa': ‘Kaawiin. Kiishpin pahkwacipitooyek macikihtikaanan, kika tako pahkwacipitoonaawaan ini pahkweshikani kihtikaanan. 
MAT.13.30	Maano pahkweshikan, ini kaye macikihtikaanan taishi niishonihtaawikinoon piinihsh ahpii ci⁠manishikenaaniwank. I'i tahsh ahpii ninka inaak otanohkiik: “Ini pinamaa macikihtikaanan mamanipitook, ohkwahpitook ci⁠macohtewepinamek. A'a tahsh pahkweshikan maawantoonihk, ci⁠na'inek i'imaa nintahtaahsowikamikonk.” ’ ”
MAT.13.31	Miinawaa tahsh Ciisahs kii'⁠aawehcike ekii'-ihkitotc: “Kishemanitoo otookimaawiwin miihsa eshinaakwahk taapishkoo inini kaa⁠kihtikaatank okihtikewahkamikonk ahpancikanikihtikaanenhs mastart 
MAT.13.32	Miitahsh o'o maawac ekaahsink ahpiihc wiin kotak kihtikaanenhsan. Ahpii tahsh e'ani kiishikihk, nawac kinwaahkwan ahpiihc pahkaan kekoonan kaa⁠nihtaawikihkin, taapishkoo mihtikonk e'⁠inikohkwaak. Miitahsh i'imaa eshi pooniiwaatc pinehshiinshak, keshi wasihsonihkewaatc watihkwanihkaank.”
MAT.13.33	Miinawaa tahsh Ciisahs okiih tipaatotaan kotak aawehcikanini. “Miihsa eshinaakwahk Kishemanitoo oTipencikewin taapishkoo ompisikanenhsink, a'a ihkwe kaa⁠otaahpinank eh⁠takonank i'imaa peshikoshkimot pahkweshikanink, miitahsh piinihsh misiwe eshi ompishkaanitc opahkweshikanihkaana'.”
MAT.13.34	Ciisahs tahsh okii'-aapacihtoonan aawehcikanan kekoonini e'⁠inaatc awiya'. Kaawiin kekoonini kii'‑ihkitohsii kiishpin aawehcikanini e'⁠aapacihtoohsik. 
MAT.13.35	 Miitahsh kaakii'onci ishihciketc, mayaa piko ci‑ishihsenik kaakii'-ihkitonikopanen ini 
MAT.13.35	“Aawehcikanan ihsa ninka aapacihtoonan ahpii kanoonakwaa,
MAT.13.35	nika wiintamawaak kekoonan kaakiihpi kihkencikaatehsinokin ahpii kii⁠maaciiahkiiwank.”
MAT.13.36	Ciisahs tahsh okii'-nakanaa' i'i kaa⁠paahtiinonitc, miitahsh kii'ani piintike waahkaa'ikanink. 
MAT.13.37	Ciisahs tahsh okii'-wiintamawaa': “A'a hsa inini kaakiih kihtikaatank ini sasekaa kihtikaanenhsan miihsa a'a Inini oKosihsan. 
MAT.13.38	I'i tahsh kihtikaanahkamik miihsa i'iwe ahki. Ini tahsh sasekaa kihtikaanenhsan mii'i ikiweniwak opimaatisiik Kishemanitoo oTipencikewinink kaaonci tipentaakosiwaatc. Ini tahsh macikihtikaanenhsan, miiwakiki kaa⁠maciaya'aawinitc kaa⁠tipenimikowaatc. 
MAT.13.39	A'a tahsh kaakiih shiinkenimiwetc kaakiih kihtikaatank macikihtikaanenhsan, miihsa a'a maciaya'aa wiiniko. I'i tahsh kaa⁠maawantoonikenaaniwank, miihsa i'i ahpii ke⁠ishkwaahsekin ono noonkom kaa⁠pimihsekin. Iki tahsh 
MAT.13.40	Taapishkoo kaawii'ishi ohkonikaatekin ewiih caakisikaatekin ini macikihtikaanenhsan, miihsa ke⁠ishihwepahk ahpii ishkwaahsekin ono noonkom kaa⁠pimihsekin. 
MAT.13.41	Inini oKosihsan ihsa oka ishinisha'waani otencalimini cionci maamooshakinaanitc i'imaa oTipencikewinink kahkina kaakakwe macitootamo'iwenitc, i'i kaye kotak omacitootamoo'. 
MAT.13.42	Miitahsh keshi macohtewepinimintc i'imaa kaaishi kishahkwanenik ishkoteni. Miitahsh i'imaa keshi mawinitc, ci⁠matwentaminitc kaye wiipitaani. 
MAT.13.43	Iki tahsh kwayahk kaa⁠pimaatisiwaatc taapishkoo kiisihsonk tashi waahsenaakosiwak ahpii oTetewaan oshihsitoonitc oTipencikewinini.”
MAT.13.44	“I'i hsa Kishemanitoo oTipencikewin mii'i eshinaakwahk taapishkoo shooniyaa ekii'-ninkwa'ontc i'imaa kihtikaanahkamikonk. Ahpii tahsh inini ehpihci mihkawaatc, mii'i kaaishi kiiwe ninkwa'waatc. Ehpiihci minwentank tahsh mii'i kaaishi ataawaaketc kahkina kekoonini kaa⁠tipentank. Miitahsh kaaishi ataawetc i'iweni kihtikaanahkamikoni.”
MAT.13.45	“Mii hsa 'i miinawaa Kishemanitoo oTipencikewin eshinaakwaninik taapishkoo ataawewinini kaapapaa nanaanta ataawetc maawac kaa⁠onishihshinitc miikihsa'. 
MAT.13.46	Ahpii tahsh e'⁠mihkawaatc maawac e'⁠aahkwakinsonitc, miihsh kaa'awi ishi ataawaaketc kahkina kekoonan kaa‑ayaatc, e'⁠ataawetc ini kaa⁠onishihshinitc miikihsan.”
MAT.13.47	“Mii kaye ke⁠ishihnaakwahk ahpii Kishemanitoo kiishihsitootc oTipencikewin, taapishkoo eh⁠pahkopii'ontc ahsap saaka'ikaniink, kiikooyak itahsh eh⁠pita'wewaatc. 
MAT.13.48	Ahpii tahsh e'⁠mooshkinepita'wewaatc kiikooyak, miihsh ininiwak eshi akwaahshimaawaatc ini ahsapiin. Miitahsh pepahkaan eshi ahsaawaatc i'i kiikooya'. Iki tahsh kaa⁠onishihshiwaatc ahkihkonk ishiahsaawak. Iki tahsh kaa⁠maanaatisiwaatc wepinikaniwiwak. 
MAT.13.49	Miitahsh mayaa ke⁠ishihnaakwahk ahpii ishkwaahsenikin ono noonkom kaa⁠pimihsekin o'omaa ahkiink. 
MAT.13.50	Miitahsh omaci ishiwepisiik keishi ishiwepinintwaa i'imaa kaaishi kishahkwanenik ishkoteni. Ta⁠mawiwak tahsh, oka matwentaanaawaan kaye wiipitiwaan.”
MAT.13.51	Ciisahs tahsh okii'-inaa': “Kinihsitohtaam ina kaa⁠ininakook?”
MAT.13.51	Miitahsh kaa'⁠ikotc: “Kekeht.”
MAT.13.52	Miitahsh kaa'⁠inaatc aanciko: “Miitahsh o'owe kaa⁠wiintamawinakook: entahshitc a'a 
MAT.13.53	Ahpii tahsh Ciisahs kaa'-ishkwaa kihkino'amaaketc ini aawehcikanan, kii'ani maacaa. 
MAT.13.54	I'iweti tahsh kii'‑ishaa kaakii'-onciitc ootenaank,
MAT.13.55	Mihtikonaape iitok ini okosihsan, Meri 
MAT.13.56	Shikwa otawemaa' kaye kahkina o'omaa ishitaawa'. Aanti tahsh wiin kaa'⁠ontinamokwen kahkina onoweniwan?” kii'‑ihkitowa'. 
MAT.13.57	 Miitahsh kaa'ishi aanawenimikotc.
MAT.13.57	Ciisahs tahsh kii'‑ihkito: “A'a hsa 
MAT.13.58	Kaawiin itahsh aahpici kii'⁠maamahkaacihcikehsii i'imaa, aaniihsh kaawiin okiih tepweyenimikohsii'.
MAT.14.1	Miihsh peshikwan ahpii Herat 
MAT.14.2	Miitahsh kaa'⁠inaatc otanohkii'aakana': “Mii hsa 'awe Cwaan 
MAT.14.4	 Cwaan tahsh kii'‑inaakopan ini Heratan: “Kaawiin kitaa ishihcikehsii i'i kaa⁠ishihcikeyan ci⁠otaahpinimatc kiicihkiwesi Pilap wiiwan,” mii'i kaa'⁠inaakopanen. 
MAT.14.5	Herat ihsa wii'⁠nihsaakopan Cwaanan shaakooc itahsh okiih kohsaa' Coowa' aaniihsh 
MAT.14.6	Ahpii tahsh Herat ekiih tipishkank, Hirootiyahs otaanihsan kii'⁠niimiwan enaahsamapiwaatc, Herat itahsh wiinke kii'⁠minwentam. 
MAT.14.7	Okii'-ahshotamawaan tahsh ini oshkiniikihkwen ewii miinaatc wekoneniko ke⁠kakwecimikotc.
MAT.14.8	Ekiih kihkino'amaakotc itahsh omaamaan a'a oshkiniikihkwe, mii'i kaa'⁠ihkitotc: “Cwaan Siika'antaakewinini ohtikwaan miishihshin o'omaa shemaak onaakanink ci⁠piicikaatek,” ekii'-ihkitotc.
MAT.14.9	Kihciokimaa tahsh wiinke kii'⁠mincinawesi. Aasha tahsh ekiih paahkaci ahshotamaaketc, eh⁠paahtiinonitc kaye kaakii'-mawatihsikotc, kii'‑ihkito pisaaniko ci⁠miinimintc ini oshkiniikihkwen kaakii'ishi kakwetwenitc. 
MAT.14.10	Kihciokimaa tahsh kii'⁠anoohkii ci⁠kiishkikweta'omintc Cwaanan i'imaa kipa'otiiwikamikonk. 
MAT.14.11	Onaakanink itahsh kii'ishi piitamawaa i'iweni ohtikwanimaa. Oshkiniikihkwe tahsh kii'⁠miinaakaniwi. Miitahsh kaa'ishi miinaatc ini omaamaan. 
MAT.14.12	Cwaan itahsh 
MAT.14.13	Ahpii tahsh Ciisahs kaa'⁠noontank, ciimaanink kiih⁠poosi pahkaan ekii'-ishaatc wiinehta keshi papeshikotc. Ekii'-noontamowaatc itahsh iki pemaatisiwaatc aanti eyaanitc Ciisahsoon, kii'‑inaashakaamewak ekii'-naasihkawaawaatc. Misiwe tahsh ootenaahkaank kiihpi onciiwak. 
MAT.14.14	Ekiih kapaatc itahsh ciimaanink, ekii'-waapamaatc pemaatisinitc ehpiihci paahtiinonitc, aahpici okiih kihcikoohpaatenimaa', ekii'-minoayaa'aatc kaye kahkina 'imaa kaakii'-aahkosinitc.
MAT.14.15	E'ani onaakohshininik ahpii 
MAT.14.16	Ciisahs tahsh okii'-inaa': “Kaawiin memwehc inkoci ta⁠ishaahsiiwak, kiinawaa ahshamihkok,” mii kaa'⁠inaatc.
MAT.14.17	Okii'ishi nahkwehtaakoo' itahsh: “Naanan (5) ohshehta nintayaawaanaanik pahkweshikanak, niishin (2) itahsh kiikooyak,” kii'‑ihkitowa'.
MAT.14.18	Ciisahs tahsh okii'-inaa': “O'omaa hsa pimiishihshik,” okii'-inaa'. 
MAT.14.19	Okiih kanoonaa' itahsh kahkina awiya' ci⁠namatapinitc i'imaa mashkohsiihkaank. Ekii'-otaahpinaatc itahsh ini naanan pahkweshikana', i'i kaye niishin kiikooya', ishpimink kii'‑inaapi ekii'-nanaahkomaatc Kishemanitoon. Miitahsh kaa'ishi pahpahkwepinaatc i'i pahkweshikana' ekii'-maamiinaatc okihkino'amawaakana', miitahsh kaa'ishi maamaata'oonaanitc kahkina kaakii'-namatapinitc. 
MAT.14.20	Kahkina tahsh awiya kiih⁠tewiihsini. Kihkino'amawaakanak tahsh okii'-maamooshakinaanaawaa kaakii'-ishkohsenik miicim. Mitaahshiniisho (12) wiikopiimahkahk minihk kii'‑ishkohseni. 
MAT.14.21	Komaa naanink mitaahswaahk (5,000) kiih⁠tahshiwa' ininiwa' kaakii'-ahshamaatc, shikwa kaye ihkwewa', apinoonciisha' kaye.
MAT.14.22	Ciisahs itahsh okiih poosinisha'waa' ekii'-niikaani nisha'waatc 
MAT.14.23	Ahpii tahsh kaah⁠pakitinaatc ci⁠maacaanitc, wakitatin kii'‑ishaa wiinehta ekii'anta anami'aatc. E'⁠onaakohshininik tahsh wiinehta Ciisahs kii'⁠mihcipeshiko i'iweti. 
MAT.14.24	O'o tahsh ahpii aasha waahsa mihshawakaam kii'ani ayaawak kihkino'amawaakanak i'imaa saaka'ikaniink, aahpici ekii'-ocaanima'okowaatc ekiih kihcinootininik, ekii'-oncishkawaanimaninik.
MAT.14.25	Ninkociko kekaa e'ani piitaapaninik, Ciisahs okii'-naasihkawaa' wakicinipiink itahsh ekiih pimohsetc. 
MAT.14.26	Kihkino'amawaakanak itahsh e'⁠waapamaawaatc eh⁠pinaakosinitc wakicinipiink, wiinke kiihkihci sekisiwak, “Ciipay!” ekii'-ihkitowaatc. Miitahsh kaa'ishi shaakowewaatc eh⁠sekisiwaatc.
MAT.14.27	Ciisahs itahsh shemaak okiih kanoonaa': “Mashkawentamok! Niin ohsha! Keko sekisihkek,” okii'-inaa'.
MAT.14.28	Okiih kanoonikoon itahsh Piitaroon 
MAT.14.29	Ciisahs tahsh okii'-inaan: “Aawihsa ampe!” Piitar tahsh kiih⁠kapaa ciimaanink ekiih pimohsetc wakicinipiink e'⁠naasihkawaatc Ciisahsoon. 
MAT.14.30	E'⁠waapantank itahsh eh⁠kihcinootininik, kiih⁠sekisi. Miitahsh kaakii'ani konsaapiitc. Kii'ishi shaakowe tahsh: “Tepencikeyan pimaaci'ihshin!” kii'‑ihkito.
MAT.14.31	Shemaak itahsh Ciisahs okiih tepinaan ekii'-wiihkopinaatc ekii'-inaatc kaye: “Kiin kaa/⁠akaahsink kitepweyentamowin, wekonen kaa'onci aanwehtaman?” okii'-inaan.
MAT.14.32	Ekiih poosiwaatc itahsh ciimaanink, mii hsa wiinke kaa'ishi ishkwaa kihcinootininik. 
MAT.14.33	Ini tahsh kaakiih poosinitc i'imaa ciimaanink, okii'-ociciinkwanapiihtaakoo' ekii'-ikotc: “Tepwe hsa kiin Kishemanitoo oKosihsan kitinow!” okii'-ikoo'.
MAT.14.34	Ahpii tahsh ekii'-ishkwaa aashawishkaawaatc i'iweni saaka'ikan, Kenehsaritihkaank
MAT.14.35	Ekii'-nihsitawinawaawaatc tahsh Ciisahsoon iki ininiwak i'imaa kaakii'-ayaawaatc, miihsh kaa'ishi maaciiyaacimowaatc. Miihsh kahkina otaahkosiik kaakiih piicikaniwiwaatc eshi ayaanitc Ciisahsoon. 
MAT.14.36	Miitahsh kaa'⁠inaawaatc Ciisahsoon: “Taka pakitin otaahkosiik pisaan ci⁠saaminamowaatc kaaishi naniihsiikikwaatenik kikashkiikiiwin,”
MAT.15.2	“Wekonenini tahsh 
MAT.15.3	Ciisahs itahsh kii'‑ihkito: “Wekonen itahsh kekiinawaa wenci tootansiwek Kishemanitoo okakiih kimiwewin, nawac ini kitaanihke kihkino'amaatiwiniwaa eh⁠kanawentamek? 
MAT.15.4	 Kishemanitoo tahsh kii'‑ihkito: ‘Kihtenim kitete, kimaamaa kaye. Kiishpin itahsh awiya maci inaatc oteten, omaamaan kaye, taka ta⁠nihsaakaniwi.’ 
MAT.15.5	Kiinawaa tahsh o'o kitishihcikem, awiya kekoonini e'⁠ayaatc kekii'onci wiici'aahpan ini oteten komaa kaye omaamaan, kiishpin tahsh ihkitotc, ‘Kekii'-miininaampaan aasha ninkii'-miinaa Kishemanitoo,’ 
MAT.15.6	miitahsh kaawiin memwehc oka kihtenimaahsiin ini oteten, ehkitoyek. Miitahsh eshi piikonamowek Kishemanitoo otihkitowin, i'iwe nawac ewiih piminisha'amek kiinawaa kitishihtwaawiniwaan. 
MAT.15.7	Kiinawaa ominwaatisiihshihtook! Aahpici kwayahk kikii'-ikowaakopan Aaiseya 
MAT.15.8	Ote'iwaank itahsh wiin nahpaac inahke inentamook kaa⁠inentamowak.
MAT.15.9	Anihshaa hsa nintanami'ehtaakook,
MAT.15.9	aaniihsh awahshime kihkino'amaakewak ini ininiiwi kihkino'amaakewinan
MAT.15.9	taapishkoo e'⁠inwaatamowaatc ihsa ini Kishemanitoon okihkino'amaakewinini.’ ”
MAT.15.10	Ciisahs itahsh okiih kanoonaa' awiya' ci⁠naasihkaakotc, ekii'-inaatc: “Pisintamok, nihsitohtamok o'o! 
MAT.15.11	Kaawiin wiin awiya kaa⁠inanciketc onci inakimaahsii eh⁠teahpiihtentaakosihsik ci⁠anami'ehtawaatc Kishemanitoon,
MAT.15.13	Ciisahs tahsh kii'‑ihkito: “Kihtikaanan kaakiih kihtikaatansik a'a ninTete kihcikiishikonk kaa‑ayaatc, kahkina ta⁠manipicikaatewan. 
MAT.15.14	 Keko papaa pisiskenimaahkekwaanik! Kaawiin ohsha waapihsiiwak mihsawaa aanakakwe niikaaniihtawaawaatc kaa⁠waapihsinik. Kiishpin kaa⁠waapihsik niikaaniihtawaatc ini kotak kaa⁠waapihsinik, minciniish ta⁠piintaanihkaanehsewak.”
MAT.15.15	Piitar 
MAT.15.16	Ciisahs tahsh okii'-inaa': “Kaawiin ina kekiinawaa mahshi kitoonihsitohtamaawinihsiim? 
MAT.15.17	Kaawiin ina kinihsitohtansiim? Kekoonini awiya kaa⁠miicitc omihsataank ishihseni, tani saaka'amoomakanini tahsh. 
MAT.15.18	 I'iweni tahsh kekoonini kaapi onciinik i'imaa ote'ink, miihsa i'iweni keonci teahpiihtenimikohsik Kishemanitoon. 
MAT.15.19	Miitahsh onoweniwan kaaonci ikin i'imaa awiya ote'ink, maci inentamowinan, nihshiwewin, kaa⁠pimenimaatc pahkaan awiyan owiitikemaakanini, anoociko awiya kaashi pihshikwaatisitc, kimootiwin, kiiwanimowin, macitashimiwewin. 
MAT.15.20	Miiwan itahsh ini kaaonciinakimintc awiya eh⁠teahpiihtenimikohsik Kishemanitoon. A'a tahsh wiin kaa⁠kisiininciihsik cipwaa wiihsinitc, kaawiin i'imaa i'i inahke taonci inakimaahsii,” kii'‑ihkito.
MAT.15.21	Ciisahs tahsh kii'anionci maacaa weti ekii'-ishaatc ahkiink 
MAT.15.22	A'a tahsh ihkwe i'imaa Kenan 
MAT.15.23	Ciisahs tahsh kaawiin okii'-nahkwehtawaahsiin. Okihkino'amawaakana' itahsh okii'-ikoo': “Inkoci ishinisha'o a'a ihkwe! Kinipaaci nisha'okonaan, ompiikisi kaye,” ekii'-ikotc.
MAT.15.24	Ciisahs tahsh kii'‑ihkito: “Iki ohsha kaa⁠pimaatisiwaatc i'imaa Isriyalihkaank 
MAT.15.25	O'o tahsh ahpii a'a ihkwe okiih pinaasihkawaan ekii'-ociciinkwanapiihtawaatc, ekii'-ihkitotc: “Taka naatamawihshin.”
MAT.15.26	Ciisahs tahsh kii'‑ihkito: “Iki hsa apinoonciishak omiicimimiwaa kaawiin taa⁠minonaakwahsinoon ci⁠otaahpinamawintwaapan ci⁠ahpakitamawintwaapan iki animohshak.”
MAT.15.27	Ihkwe tahsh kii'‑ihkito: “Tepwe i'i kaa⁠ihkitoyan, shaakooc itahsh animohshak omiicinaawaan ini ishkwancikanan wiihsiniwinaahtikonk kaaonci pankihsininikin kii⁠wiihsininitc i'i kaa⁠tipenimikowaatc.”
MAT.15.28	Ciisahs okii'-inaan: “Aahpici kimashkawitepweyentam! Miihsa ke⁠tootaakooyan kaashi mihsawentaman,” okii'-inaan. Miitahsh ahpii kaakii'-minoayaanitc ini otaanihsan a'a ihkwe.
MAT.15.29	Ciisahs tahsh kii'anionci maacaa. Weti tahsh saaka'ikaniink 
MAT.15.30	Kiih⁠paahtiinowa' itahsh kaakiih pinaasihkaakotc, ekiih piinaanitc kaa⁠maahkishkaanitc, kaa⁠waapihsinik, kaa⁠maahkisinitc, kaakii kitohsinik, kotak kaye otaahkosii', ekii'ishi pakitinimintc i'imaa eshi sitepitc. Miitahsh kaa'ishi minoayaa'aatc. 
MAT.15.31	Oko tahsh kaakii'-maamawi ayaawaatc wiinke kiih⁠kihci maamahkaatentamook ahpii e'⁠waapamaawaatc kaakii kitohsinik ehkiikitonitc, kaa⁠maahkisinitc kaye e'⁠minoayaanitc, kaa⁠pimohsehsinik kaye eh⁠pimohsenitc, kaa⁠waapihsinik kaye e'⁠waapinitc, e'⁠nanaahkomaawaatc ini Isriyalak 
MAT.15.32	Ciisahs tahsh okiih kanoonaa' 
MAT.15.33	Kihkino'amawaakanak tahsh kii'‑ihkitowak: “Pikwatahkamik itahsh e'⁠ayaayank, aanti tahsh inaa ke⁠ontinamankipan miicim ci⁠ahshamintwaapan oko kaa⁠paahtiinowaatc?”
MAT.15.34	Ciisahs kii'‑ihkito: “Aaniiminihk pahkweshikan eyaawek?”
MAT.15.34	Okii'-inaawaan tahsh: “Niishwaahso (7) pahkweshikanihkaanak pankii kaye kiikooyenhsak.” 
MAT.15.35	Ciisahs tahsh okiih kanoonaa' kahkina ci⁠namatapinitc i'imaa mihtahkamik. 
MAT.15.36	Okii'-otaahpinaa' itahsh i'i niishwaahso (7) pahkweshikanenhsihkaana', i'i kaye kiikooyenhsa', ekii'-nanaahkomaatc Kishemanitoon. Miitahsh kaa'ishi pahpahkwepinaatc ekii'-maamiinaatc i'i okihkino'amawaakana'. Oko tahsh kihkino'amawaakanak okii'-ahshamaawaa' i'imaa kaakii'-ayaanitc. 
MAT.15.37	Kahkina tahsh kiih⁠tewiihsiniwak. Kihkino'amawaakanak tahsh okii'-otaahpinaanaawaa niishwaahso mashkohsiimahkahk kaakii'-ishkohsenik miicimini. 
MAT.15.38	Niiwink mitaahswaahk (4,000) tahsh kiih⁠tahshiwak iki ininiwak kaakii'-ahshamintwaa, kaawiin tahsh wiin eh⁠takwakimintwaa iki ihkwewak, iki kaye apinoonciishak. 
MAT.15.39	Miitahsh Ciisahs kaa'ishi kiiwenisha'waatc i'i kaa⁠paahtiinonitc, ciimaanink itahsh kiih⁠poosi, weti hsa ekii'-ishaatc ahkiink Maakatanink 
MAT.16.2	Ciisahs tahsh okii'-inaa': “Kiishpin ihsa kii⁠miskwahkwahk e'ani onaakohshik, mii'i ehkitoyek: ‘Miihsa 'i ewii minokiishikahk.’ 
MAT.16.3	Kiishpin kaye kii⁠misko mahkatewaanahkwahk wiipa kikishep, mii'i ehkitoyek: ‘Wii'maashikiishikan noonkom.’ Kinihsitawinaam ihsa aaniin keani ishiwepahk e'⁠mihcikanawaapantamek i'i kiishik. Aana tahsh wiin waapantamek ono kekoonan mekwaa kaa⁠pimihsekin, shaakooc kaawiin i'imaa kitoonci nihsitohtansiim aaniin waani ishiwepahk. 
MAT.16.4	 Aahpici hsa macipimaatisiwak ekii'-wepinaawaatc Kishemanitoon noonkom kaa⁠pimaatisiwaatc. Kinantawenimihshim kihkinawaasinaakohcikan ci⁠waapanta'inakook kekoon waaonci kihkenimiyek. Miitahsh ehta kaakii'-ishihsekopanen a'a Coona 
MAT.16.4	Miitahsh kaa'ishi nakanaatc ekii'ani maacaatc.
MAT.16.5	Ahpii tahsh ekii'-mishakaawaatc weti akaamink, 
MAT.16.6	 Ciisahs tahsh okii'-inaa': “Ayaankwaamisik, keko papaamentankek otoompisikaniwaa iki 
MAT.16.7	Kihkino'amawaakanak tahsh kii'‑itiwak: “Pahkweshikanan ohsha ekiih pinawahpohsiwank, kaaonci ininank.”
MAT.16.8	Okiih kihkenimaa' itahsh enentaminitc, miitahsh kaa'⁠inaatc: “Wekonen wenci kakanoonitiyek ekiih pinawahpohsiwek pahkweshikan? Aahpici akaahsentaakwan kitepweyentamowiniwaa. 
MAT.16.9	 Kaawiin ina mahshi kinihsitohtansiim? Kaawiin ina aasha kimaamihkawihsiim, naanink mitaahswaahk 5,000 ininiwak ekii'onci wiihsiniwaatc i'imaa naanan pahkweshikanihkaanink? Aaniin minihk kaakii'-mooshkinahtooyek wiikopiimahkahkoon kii⁠maamooshakinamek ishkwancikanan? 
MAT.16.10	 Miinawaa tahsh niiwink mitaahswaahk 4,000 ininiwak ekii'onci wiihsiniwaatc i'imaa niishwaahso pahkweshikanihkaanink, aaniin minihk kaa'⁠mooshkinahtooyek mashkohsiimahkahkoon? 
MAT.16.11	Wekonen tahsh mahshi wenci nihsitohtawihsiwek? Kaawiin kitashintamawihsinooninim a'a pahkweshikan. Ayaankwaamisik keko ci⁠papaamentansiwek otoompisikaniwaa iki Perahsiik, iki kaye Saacahsiik.”
MAT.16.12	Miitahsh kihkino'amawaakanak kaa'ishi nihsitohtamowaatc, kaawiin wiin ci⁠ayaankwaamisiihkantamowaatc i'i pahkweshikaniwi ompisikanini, i'iweni hsa kaakii'ishi kihkino'ikenitc i'i Perahsii', i'i kaye Saacahsii'.
MAT.16.13	Ahpii tahsh Ciisahs kaahpi takohshink i'imaa Sehsariiya Pilipaayink
MAT.16.15	Ciisahs itahsh okii'-inaa': “Awenen tahsh kiinawaa ehkitoyek eh⁠tinowiyaan?”
MAT.16.17	Ciisahs tahsh okii'-inaan: “Saaiman, Cwaan 
MAT.16.18	O'o tahsh kitinin, Piitar, kiin ihsa ahsin, miihsa i'imaa kihtaapihkonk
MAT.16.19	 Kika miinin ini aapaapihka'ikanan keonci paahkinamawintwaa awiyak 
MAT.16.20	Miitahsh Ciisahs okii'-ayaankwaamimaa' okihkino'amawaakana' ci⁠tipaacimikohsik wiin e'⁠aawitc Kishemanitoon kaakiih kiishaaci onenimikotc ci⁠pimaaci'iwetc.
MAT.16.21	Miitahsh i'i ahpii Ciisahs kaakii'-maacii wiintamawaatc 
MAT.16.22	Piitar 
MAT.16.23	Ciisahs tahsh kiih⁠kwehkihtaa ekii'-inaatc Piitaran: “Setan 
MAT.16.24	 Ciisahs tahsh okii'-inaa' okihkino'amawaakana': “Kiishpin awiya wii'wiiciiwitc, mii ehta ko ci⁠aanawenintisotc, ci⁠pimiwinaatc otaashiteyaahtikoman, ci⁠piminisha'otc itahsh. 
MAT.16.25	 A'a hsa inini kaakakwe pimaacihtootc opimaatisiwin aanciko kaawiin ta⁠tepinamaasohsii tepwe cionci pimaatisitc, a'a tahsh wiin ke⁠pakitinank opimaatisiwin niin onci ta⁠tepinamaaso tepwe keonci pimaatisitc. 
MAT.16.26	Wekonenini ke⁠ontisihpan awiya mihsawaa ko aana tepinank kahkina kekoonini kekii'-ayaakaatenikipan, kiishpin tahsh tepinamaasohsik tepwe keonci pimaatisitc? Wekonenini meshkwac kemiikiwehpan ci⁠teahpiihtentaakwaninik i'i hsa keonci miinintipan tepwe ci⁠pimaatisitc? 
MAT.16.27	 Aaniihsh wiipa ninka pi takohshin, niin Inini oKosihsan kaatinowiyaan. Ninkapi wiiciiwaak iki 
MAT.16.28	Maamihkawik itahsh o'owe! Aaninta hsa o'omaa kaa‑ayaawaatc kaawiin tani pohsiiwak paanimaa waapamaawaatc ini Inini oKosihsan pitakohshininitc ci⁠kihci okimaawinitc.”
MAT.17.2	Mekwaa tahsh eh⁠kanawaapamikotc, pahkaan kii'ani ishinaakosi taapishkoo kiisihs kaa‑ahpiihci waahsenaakositc, miihshi'i kaa'‑ahpiihci waahsenaakositc a'a Ciisahs. Okikishkikanan kaye wiinke kii'⁠waapishkiwaahsenaakwaniniwan. 
MAT.17.3	Iki kaye nihsin kihkino'amawaakanak okii'-waapamaawaan Moosihsoon 
MAT.17.4	Piitar tahsh okii'onci kanoonaan Ciisahsoon: “Tepencikeyan, aahpici hsa mii'i kwayahk o'omaa kaa‑ayaayank, kiishpin ishi mihsawentaman, nihsin akawaahte'ikanan ninka patahkitoonan, kiin peshik ci⁠ayaayan, Moosihs kaye peshik, Ilaaica kaye peshik,” kii'‑ihkito.
MAT.17.6	Ekii'-noontawaawaatc tahsh awiyan ehkiikitonitc, wiinke kiihkihci sekisiwak kihkino'amawaakanak. Miitahsh kaa'ishi animihkopani'owaatc i'imaa mihtahkamik. 
MAT.17.7	Ciisahs okiih pinaasihkawaa' ekiih saaminaatc ekii'-inaatc: “Pasikwiik. Keko sekisihkek,” okii'-inaa'. 
MAT.17.8	E'⁠inaapiwaatc itahsh, kaawiin pahkaan awiyan okii'-waapamaahsiwaawaan, Ciisahsoon ehta.
MAT.17.9	Ehpi niihsaamaciwewaatc tahsh Ciisahs okii'-inaa': “Keko wiin wiintamawaahkek awiya o'owe kaa'ishi waapanta'ikoowisiyek, paanimaa hsa kii⁠kiiwepimaatisi'imintc ini Inini oKosihsan.”
MAT.17.11	Ciisahs tahsh okii'-inaa': “Ilaaica hsa nihtam tatakohshin ci⁠pi onahtootc kahkina kekoonini. 
MAT.17.12	 O'owe tahsh kiwiintamawininim: Ilaaica hsa aasha kiih⁠takohshin, pemaatisiwaatc tahsh kaawiin okii'-nihsitawinawaahsiwaawaan, okiih tootawaawaan kaye wiinawaa aaniin kaakii'ishi mihsawentamowaatc. Miitahsh peshikwan ke⁠tootawaawaatc ini Inini oKosihsan.”
MAT.17.13	Kihkino'amawaakanak itahsh kii'onci nihsitohtamook Cwaan 
MAT.17.14	Ahpii tahsh ekiih pinaasihkawaawaatc i'i kaa⁠paahtiinonitc, inini okiih pinaasihkawaan Ciisahsoon ekii'-ociciinkwanapiihtawaatc, 
MAT.17.15	ekii'-inaatc: “Tepencikeyan, kohpaatenim ninkosihs! Ocipinikowaahpine ohsha, kaye mooshak ehkihci ishiayaatc. Macohtehse mooshak, pahkopiihse kaye mooshak. 
MAT.17.16	Nintaa nakiihpiitamawaak ihsa iki kikihkino'amawaakanak, kaawiin tahsh okiih kashki'aahsiwaawaan ci⁠minoayaanitc.”
MAT.17.17	Ciisahs tahsh kii'‑ihkito: “O'omaa kahkina eyaayek, etatawe kaawiin kitepwehtansiim, kaawiin kaye kwayahk kitishi ayaahsiim! Kaanaka naa minihk ke⁠wiiciiwinakookipan? Kaanaka naa mii na kitaa shashiipenimininim! Piitamawihshin o'omaa a'a kwiiwisenhs!” 
MAT.17.18	Ciisahs tahsh okiih kanoonaan ini 
MAT.17.19	Kihkino'amawaakanak tahsh okiih kiimooci naasihkawaawaan ekii'-inaawaatc: “Wekonen kaa'onci pwaanawi'ankitc a'a maciahcaahk ci⁠saakiciwepinankitc?”
MAT.17.21	[“Awiya ohsha ehta anami'ehtawaatc Kishemanitoon, wiihsinihsik kii⁠anami'aatc, mii ehta 'imaa keonci saakiciwepinaahpan ono tino maciahcaahkwan,” okii'-inaa'.]
MAT.17.22	Ahpii tahsh iki kahkina kihkino'amawaakanak e'⁠maawaci'itiwaatc i'imaa Kaalaliink 
MAT.17.23	iki kaawii'-nihshiwaatc. Nihsokiishik itahsh ishihsek miinawaa ninka kiiwepimaatis,” kii'‑ihkito.
MAT.17.23	Kihkino'amawaakanak tahsh wiinke kii'⁠maanentamook.
MAT.17.25	“Miinanke,” tahsh Piitar kii'ishi nahkwehtam.
MAT.17.25	Ehpi piintiketc itahsh, cipwaa kiikitotc Ciisahsoon okii'-ikoon: “Saaiman 
MAT.17.26	Piitar tahsh kii'‑ihkito: “Kotak ihsa awiyak tipa'ike'aawak.”
MAT.17.26	Ciisahs tahsh okii'-inaan: “Tepwe hsa, kihciokimaa okosihsa' kaawiin memwehc otipa'ansiini. 
MAT.17.27	Kaawiin tahsh wiin kinantawenimaahsiwaanaanik ci⁠maanaapaminankwaa kaawiih tipa'ike'inankwaa Kihcianami'ewikamikonk kaa⁠onciiwaatc. Maacaan itahsh, antakwaashkwepiciken weti saaka'ikaniink. Nihtam itahsh ke⁠kwaashkwepinatc kiikooy, okatahkwamaan shooniyaanhsan. Miitahsh ci⁠tetipa'amank i'i anami'ewikamikonk kaawii'onci tipa'ike'ikooyank o'o kaaishi niishiyank. Ishiwitaaw ciawi miinatwaa i'iwe kitipa'ikewininaan,” okii'-inaan.
MAT.18.2	Ciisahs tahsh okii'-antomaan apinoonciishan, ekii'-niipawi'aatc enaahsamikaapawinitc, 
MAT.18.3	 ekii'-inaatc: “Tepwe kitinininim, kiishpin kwehkaatisihsiwek, ishi ayaahsiwek kaye kaaishi ayaawaatc apinoonciishak, kaawiin wiihkaa kikaonci tipentaakosihsiim Kishemanitoo oTipencikewinink. 
MAT.18.4	A'a hsa kaa⁠tapahsenimo'itisotc taapishkoo wa'a apinoonciish kaashi tapahsenimotc, miihsa a'a maawac kaa⁠kihci inentaakositc i'imaa Kishemanitoo oTipencikewinink. 
MAT.18.5	Awenen ihsa kaa⁠otaahpinaatc ono tino apinoonciishan nintishinihkaasowinink, niin ohsha kaa⁠otaahpinitc.”
MAT.18.6	“Awiya hsa kaa⁠wanishkwe'aatc peshik ono kaa‑akaahshiinshinitc kaa⁠tepweyeniminitc ci⁠poonihcikenitc, nawac taa⁠onishihshinini kaa⁠mihcaapihkisinitc piihsipoocikanahsiniin ci⁠tahko picikaniwinihpan ohkwekanink ci⁠nihsaapaawacikaniwihpan i'imaa kaashi kiishkaayawaanik kihcikamiink, ahpiihc wiin ci⁠pankihshimaahpan ini kaa⁠tepweyeniminitc. 
MAT.18.7	Koohpaasinaakwan ihsa o'omaa ahkiink, e'⁠ayaakin ini kaaonci macitootamink! Ishinaakwan kaye oncita piko ci⁠takohshinoomakahkin. Aahpici tahsh ta⁠koohpaasinaakosi a'a awiya wiin kaaonci otihshiwemakaninikin.
MAT.18.9	 Kiishpin kaye kishkiinshikonk oncimacitootaman otaahpinan, inkoci kaye ahpakitoon. Nawac taa⁠onishihshin ci⁠piintikeshkaayampan i'imaa pimaatisiwinink ci⁠mihcipeshikoshkiinshikweyan, ahpiihc wiin ci⁠kiki macohtewepinikooyan ini minciniish kishkiinshikoon i'imaa maci ishkotenk kaanehpici piskanenik.”
MAT.18.10	“Ayaankwaamisik itahsh ci⁠tapahsenimaahsiwek wa'a peshik oko tino kaa‑akaahshiinshiwaatc. Kitishiwiintamawininim itahsh, 
MAT.18.11	 [Inini oKosihsan kiih⁠piishaawan ci⁠pi maaci'aanitc i'i kaa⁠wanihshininitc.]
MAT.18.12	“Aaniin enentamek? Kiishpin inini ayaawaatc ninkotwaahk (100) maanahcaanihsha', peshik tahsh wanihshininitc, aaniin ke⁠ishihcikehpan? Otaanakanaa' maawiin i'i shaankahsimitanahshishaankahso (99) maanahcaanihsha' i'imaa aahsamatinaank ci⁠antone'waahpan ini peshik kaa⁠wanihshininitc. 
MAT.18.13	Kiwiintamawininim itahsh ahpii mihkawaatc, nawac ini taonci ciihkentam ahpiihc wiin i'i shaankahsimitanahshishaankahso kaakii'-wanihshinsinik. 
MAT.18.14	Miitahsh peshikwan kiTetewaa kihcikiishikonk kaa‑ayaatc kaawiin onantawenimaahsii' o'o kaa‑akaahshiinshinitc ci⁠wanihshininitc.”
MAT.18.16	 Kiishpin tahsh pisintawihsinohk, peshik maaciish komaa kaye kotak niishin ci⁠antawaapamek, aaniihsh ishipii'ikaate Kihcimasina'ikanink, kiishpin niishiwaatc komaa kaye nihsiwaatc awiyak, otihkitowiniwaa hsa ta⁠mincimencikaateni. 
MAT.18.17	Kiishpin tahsh pisintawaahsik, tipaatotamowaahk tahsh o'o i'imaa otepwehtamook kaaishi maawaci'itiwaatc. Kiishpin tahsh keyaapi pisintansik, taapishkoo hsa awiya kaa⁠kihkenimaahsik Kishemanitoon komaa kaye 
MAT.18.19	“Keyaapi tahsh kitinininim: kiishpin niishiyek kekoon peshikwan inentamek ewii anami'aayek, ninTete kihcikiishikonk kaa‑aayaatc oka tootaan kaaishi mihsawentamek. 
MAT.18.20	Aanti piko niishin komaa kaye nihsin eshi maawaci'itiwaatc nintishinihkaasowinink, mii'imaa keniin eyaawak eshi ayaawaatc.”
MAT.18.22	Ciisahs tahsh okii'-inaan: “Kaawiin wiin niishwaahcink ehta, niishwaahsimitana tahsink niishwaahcink ohsha. 
MAT.18.23	Miitahsh o'o eshinaakwaninik Kishemanitoo oTipencikewin, taapishkoo kihciokimaa ewiih sakahkakintank otanohkiiwinini i'i otanohkii'aakana'. 
MAT.18.24	Aasha tahsh ekii'-maacii sakahkakinciketc, kiih⁠piitamawaa hsa peshik ini kaakiih kayeshimikotc maawac iko niipowa' tahswaapihk shooniyaan. 
MAT.18.25	Ekii'-ayaawaahsinik tahsh ini shooniyaan ci⁠tipa'amaakotc, kihciokimaa tahsh kii'‑ihkito ci⁠ataawaakaaniwinitc ini otanohkii'aakanan, shikwa owiitikemaakanini, shikwa oniicaanihsini, kahkina kekoonini kaye kaakiih tipentaminitc, miihsa 'imaa cionci tipa'aminitc kaakiih kayeshimikotc. 
MAT.18.26	A'a tahsh anohkii'aakan kii'⁠ociciinkwanipani'o enaahsamapinitc ini otookimaaman ekii'-inaatc: ‘Taka shashiipenimihshin, kika tipa'amawin ihsa kahkina kekoon kaa⁠masina'amawinaan!’ 
MAT.18.27	Kihciokimaa tahsh okiih kohpaatenimaan, miitahsh kaa'ishi pakitinaatc, ekiih poonentamawaatc kaye i'iweni kaakii'-masina'amaakotc.
MAT.18.28	“Miitahsh kaa'ishi maacaatc a'a anohkii'aakan ekii'-nakishkawaatc ini owiitanohkiimaakanan kaakii'-masina'amaakotc pankii ehta tahswaahpihk. Miitahsh kaa'ishi sakaahkikanenaatc ekiih kipinewenaatc ekii'-inaatc kaye: ‘Tipa'amawihshin kahkina kaa⁠masina'amawiyan!’ 
MAT.18.29	Owiitanohkiimaakanan tahsh kii'⁠ociciinkwanapipani'owan ekii'-ikotc: ‘Shiipipii'ihshin kika kiiwetipa'amawin ihsa.’ 
MAT.18.30	Kaawiin tahsh kii'‑inentansii. Miitahsh kaa'ishi anoohkiitc ci⁠piintikekoonkowepinimintc i'imaa kipaahkwa'otiiwikamikonk, paamaa hsa tipa'ikenitc ci⁠pooni kipa'omintc. 
MAT.18.31	Iki tahsh kotak anohkii'aakanak ekii'-waapankewaatc aaniin enahkamikaninik, wiinke kii'⁠maanentamook. Miitahsh kaa'ishi wiintamawaawaatc ini kihciokimaan kahkina kekoonini kaakii'-waapantamowaatc. 
MAT.18.32	Kihciokimaa tahsh okii'-antomaan ini otanohkii'aakanan ekii'-inaatc: ‘Etatawe anoociko anohkii'aakan kitinow! Kikiih poonentamawin hsa minihk kaakiih kayeshimiyan, aaniihsh kikiih kakwecim. 
MAT.18.33	Miitahsh peshikwan kekii'ishi koohpaatenimatipan a'a kiwiitanohkiimaakan taapishkoo kaakii'ishi koohpaateniminaan.’ 
MAT.18.34	Wiinke tahsh kii'⁠nishkaatisi a'a kihciokimaa. Miitahsh kaa'⁠inaahkoniketc ci⁠kipa'omintc ini macianohkii'aakanan, ci⁠kakwaataki'imintc paanimaa hsa kii⁠misiwe tipa'amawintc minihk kaakiih kayeshimintipan.
MAT.18.35	“Miihsa peshikwan kaa⁠tahshiyek ke⁠tootawinek ninTete kihcikiishikonk kaa‑ayaatc kiishpin awiya ote'ink tepwe onci poonentamawaahsik ini wiitanami'aan.”
MAT.19.1	Ahpii tahsh Ciisahs ekii'-ishkwaakakitotc kii'anionci maacaa 
MAT.19.2	Aahpici tahsh kiih⁠paahtiinowa' pemaatisinitc kaakiih piminisha'okotc kaye ekii'-minoayaa'aatc otaahkosii'.
MAT.19.3	Perahsiik 
MAT.19.5	 Ekii'-ihkitotc kaye: ‘Miitahsh o'oweni keonci nakanaatc ini oteten, omaamaan kaye a'a inini, ci⁠wiiciiwaatc ihsa ini wiiwan. E'⁠niishiwaatc tahsh ta⁠peshikwakinteniwan owiiyawiwaan.’ 
MAT.19.6	Kaawiin tahsh niishihsiiwak, miitahsh eshi peshikowaatc. Awenena' ihsa kaakii'-maamawiniishopakitinaatc Kishemanitoo, kaawiin hsa awiya okapahkewiniti'aahsii'.”
MAT.19.8	Ciisahs tahsh okii'-inaa': “Moosihs hsa kikiih pakitinikowaa ci⁠pahkewinimek kiwiiwiwaa', aaniihsh wiinke kishashiipihtaam. Kaawiin tahsh wiin i'iwe kii'‑ishihsehsinoon nihtam kii⁠maacihsek kahkina kekoon. 
MAT.19.9	 Kiwiintamawininim itahsh, kiishpin inini wepinaatc wiiwan, mihsawaa ko aana pihshikwaatisihsinik, wiitikemaatc itahsh kotak ihkwewan, miihsa 'i ekiih pihshikwaatisitc.”
MAT.19.11	Ciisahs tahsh okii'-inaa': “O'o hsa kihkino'ikewin kaawiin kahkina awiya miinikoowisihsii, iki ehta kaashi miinikowaatc Kishemanitoon. 
MAT.19.12	Paahtiinatinininiwan ohsha aaninta ininiwak kaaonci wiitikehsikwaa. Aaninta ishi nihtaawikiwak, aaninta kaye ishihcikaniwiwak ci⁠wiitikehsikwaa, aaninta tahsh kaaonci wiitikehsikwaa miihsa i'iweni weweni ci⁠anohkiihtamowaatc Kishemanitoon oTipencikewinini. A'a tahsh kaa⁠kashkihtootc ci⁠otaahpinank o'o kihkino'ikewin, pisaaniko oka otaahpinaan.”
MAT.19.13	Ciisahs tahsh kiih⁠piitamawaa apinoonciisha' ci⁠saaminaatc, ci⁠anami'ehtamawaatc kaye. Kihkino'amawaakanak tahsh okiih kishiikanoonaa' i'i kaakiih piinaanitc. 
MAT.19.14	Ciisahs tahsh kii'‑ihkito: “Maano apinoonciishak ninka pi naasihkaakook. Keko wiin kipihtinaahkekwaanik. Aaniihsh miiwak ihsa iki tino pemaatisiwaatc oko kaa⁠inaatisiwaatc apinoonciishink ke⁠tipenimikowaatc Kishemanitoon.”
MAT.19.15	Miitahsh i'i kaa'ishi saahsaaminaatc, ekii'ani ishi maacaatc.
MAT.19.16	Aapitink tahsh inini okii'-naasihkawaan Ciisahsoon ekii'-inaatc: “Okihkino'amaake, wekonen sasekaa ishihcikewin ke⁠ishihcikeyaampaan keonci miinikooyaan pimaatisiwin wiihkaa ke⁠poonihsehsinok?”
MAT.19.17	Ciisahs okii'ishi nahkwehtawaan: “Wekonen wenci kakwecimiyan kekoon kaa⁠sasekaawank? Mihcipeshiko ohsha kaa⁠sasekaawentaakositc. Kiishpin ihsa antawentaman pimaatisiwin ci⁠miinikooyan, tootan Moosihs 
MAT.19.18	Ciisahs tahsh okii'-inaan: “Keko nihshiwehken, keko papaamenimimaahken pahkaan awiya wiiwan, keko kimootihken, keko kaye awiya noociko inaacimaahken tipaahkonintc, 
MAT.19.19	 kihci inenim kitete, kimaamaa kaye, saaki' kaye kiwiicitaamaakan taapishkoo kaashi saaki'itisoyan.”
MAT.19.20	Oshkiniiki tahsh kii'‑ihkito: “Kahkina ohsha ini onahshowewinan ni⁠nihtaa tootaanan. Aaniihsh awahshime ke⁠ishihcikeyaampaan?”
MAT.19.21	Ciisahs tahsh okii'-inaan: “Kiishpin wiinke wiih⁠kwayahkonaakosiyan, maacaan, awi ataawaaken kahkina kekoonan kaa‑ayaayan, ci⁠miinatwaa kaye shooniyaan okitimaakisiik. Wenootisiwin tahsh kika ayaan weti kihcikiishikonk. Miitahsh ishipiishaahkan ci⁠piminisha'oyan.”
MAT.19.22	Ekii'-noontank itahsh a'a oshkiniiki ekii'-icikaniwitc, kii'ani maacaa, ekii'-maanentank, aaniihsh wiinke kii'⁠wenootisi.
MAT.19.23	Ciisahs itahsh okii'-inaa' okihkino'amawaakana': “Kiwiintamawininim tepwewin: aahpici sanakanini kaa⁠wenootisitc ci⁠okimaahkantaakotc Kishemanitoon. 
MAT.19.24	Keyaapi kekoon kiwiintamawininim, nawac taa⁠wentanini pihkwaawikanemihtatim ci⁠shiipaashkaahpan i'iweni kaashi pakoneyaanik shaaponikanini, ahpiihc wiin kaa⁠wenootisitc inini ci⁠okimaahkantaakohpan Kishemanitoon.”
MAT.19.26	Ciisahs okiih kanawaapamaa' ekii'-inaatc: “Inini wiin kaawiin o⁠taa kashkihtoohsiin o'o ci‑ishihciketc, Kishemanitoo tahsh wiin kahkina kekoonini owencihtoon.”
MAT.19.27	Okii'-ikoon itahsh Piitaroon 
MAT.19.29	Awiya hsa kaa⁠nakatank owaahkaa'ikan, kaa⁠nakanaatc kaye wiicihkiweya', otawemaa' kaye, oteten kaye, omaamaan kaye, oniicaanihsa' kaye, komaa kaye okihtikaanahkamik, niin e'onci tootank, ninkotwaahk awahshime tahsink ta⁠miinaa, ta⁠tako miinaa kaye pimaatisiwin wiihkaa ke⁠poonihsehsininik. 
MAT.19.30	 Iki hsa noonkom kaa⁠niikaanisiwaatc, ishkwaac ta‑ayaawak, iki kaye noonkom ishkwaac kaa‑ayaawaatc ta⁠niikaanisiwak.”
MAT.20.1	“Ahpii Kishemanitoo kiishihsitootc oTipencikewin, miihsa 'iwe ke⁠ishihnaakwahk, taapishkoo kihtikewikimaa kaa⁠tipentank shoominaahtikoowi kihtikaanini ekii'ani maacaatc wiipa kikishep ekii'-nanaantawaapamaatc awiya' ci⁠anohkiinitc i'imaa okihtikaanink. 
MAT.20.2	Ekii'-ahshotamawaatc tahsh peshik 
MAT.20.3	Miinawaa tahsh eh⁠shaankahso tipa'ikaneyaanik kihtikewikimaa weti akwaciink kaatanataawenk kii'‑ishaa. Okii'-waapamaa' tahsh ininiwa' e'⁠naaniipawinitc. 
MAT.20.4	Miitahsh kaa'⁠inaatc: ‘Maacaak kekiinawaa, antawanohkiik ninshoominaahtikoowi kihtikaanink, kwayahk kaye kika tipa'amawininim.’ 
MAT.20.5	Shemaak tahsh kii'⁠antawanohkiiwa'. Miitahsh peshikwan kaa'⁠ishihciketc e'⁠naawahkwenik, e'⁠nihsotipa'ikaneyaanik (3) kaye. 
MAT.20.6	Kekaa tahsh e'⁠naanotipa'ikaneyaanik miinawaa kii'‑ishaa weti kaashi ataawenk. Okii'-waapamaa' tahsh kotak ininiwa' e'mihci naaniipawinitc. Miitahsh ekii'-inaatc: ‘Wekonen wenci kihtimikaapawiyek kapekiishik kekoon e'⁠ishihcikehsiwek?’ 
MAT.20.7	Miitahsh kaa'ishi nahkwehtaakotc: ‘Kaawiin awiya nintanohkii'ikohsiinaan.’ Okii'ani inaa' itahsh: ‘Maacaak, kekiinawaa antawanohkiik ninshoominaahtikoowi kihtikaanink.’
MAT.20.9	Iki tahsh otanohkiik kaakii'-maatanohkiiwaatc e'⁠naanotipa'ikaneyaanik kii'⁠ontisiwak pepeshik waapaapihko shooniyaanhsan. 
MAT.20.10	Iki tahsh nihtam kaakii'-maatanohkiiwaatc ewiih tipa'amawintwaa mii'i kaa'⁠inentamowaatc: ‘Nawac niinawint awahshime ninka tipa'amaakoomin.’ Kewiinawaa tahsh pepeshik ehta waapaapihko shooniyaanhsan kiih⁠tipa'amawaawak. 
MAT.20.11	Okii'-otaahpinaawaan tahsh oshooniyaamiwaan ekii'-maashikanoonaawaatc ini otookimaamiwaan: 
MAT.20.12	‘Oko hsa ishkwaac kaakii'-maatanohkiiwaatc peshikotipa'ikan ehta kii'-anohkiiwak. Niinawint tahsh kapekiishik aahsamaahtenk ninkii ishi kihci anohkiimin. Shaakooc itahsh peshikwan kitishi tipa'amawaak taapishkoo kaa'ishi tipa'amawiyaank!’ 
MAT.20.13	Kihtikewikimaa tahsh okii'-inaan ini peshik: ‘Niicii, pisintawihshin! Kaawiin kikii'-wayeshimihsinoon. Kikii'-inentam iitok ewii anohkiiyan ci⁠ontisiyan peshik waapaapihko shooniyaanhs. 
MAT.20.14	Otaahpin tahsh a'a kishooniyaam, anikiiwen kaye. Nin⁠kii'-inentam ohsha peshikwan ewii ishi tipa'amawak taapishkoo peshikwan kaakii'ishi tipa'amawinaan a'a ishkwaac kaakii'-maatanohkiitc. 
MAT.20.15	Niin ihsa ninshooniyaam, waahtootawak iko nintaa tootawaa. Mii nahsh kaaonci maanaapamiyan e'⁠minwaatisiyaan?’ ”
MAT.20.17	Ciisahs tahsh e'⁠ishaawaatc weti 
MAT.20.18	“Inashke pisintawihshik, o'o hsa kaa⁠ishaayank weti Ceroosalamink, miihsa'i niin Inini oKosihsan ci⁠pakitinikooyaan ci⁠otaahpiniwaatc iki 
MAT.20.19	Miinawaa tahsh weti nin⁠kashi pakitinikook ekaa kaaCoowiwihsinik ci⁠otaahpinimitc. Miiwa' itahsh i'i ke⁠maanenimimitc, ke⁠pahpahshanshe'omitc, miiwa'i'i kaye ke⁠akosaka'omitc aashiteyaahtikonk. Nihsokiishik tahsh ishihsek Kishemanitoo ninka kiiwepimaatisii'ik,” kii'‑ihkito.
MAT.20.20	Okiih pinaasihkaakoon tahsh Sepatiin 
MAT.20.21	Ciisahs tahsh okii'-inaan: “Wekonen entawentaman?”
MAT.20.21	Miitahsh kaa'⁠ikotc ihkwewan: “Ihkiton oko niishin (2) ninkosihsak ci⁠wiitapimihkwaa ahpii maaciiokimaawiyan. A'a hsa peshik kikihcinihkink inahke ci‑ishi apitc, a'a tahsh kotak kinamantinihkink,” okii'-ikoon.
MAT.20.22	Ciisahs tahsh kii'ishi nahkwehtam: “Kaawiin ihsa kikihkentansiim aaniin eshi kakwetweyek. Kitaa kashkihtoom ina niminihkwaakanink cionci minihkwaatamek i'i kaawii'ishi kakwaatakihtooyaan?”
MAT.20.22	Miihsh kaa'⁠ihkitonitc: “Miinanke nitaa kashkihtoomin.”
MAT.20.23	Ciisahs tahsh okii'-inaa': “Tepwe hsa kikaonci minihkwem i'imaa niminihkwaakanink. Kaawiin tahsh niin nintoonenimaahsiik awenenak ke⁠apiwaatc ninkihcinihkink inahke, ninamantinihkink inahke kaye. Aasha ohsha ninTete okii'-onenimaa' awenena' ke⁠apinitc.”
MAT.20.24	Ahpii e'⁠noontamowaatc iki kotak mitaahso kihkino'amawaakanak okii'-nishki'ikowaa' i'i niishin (2) kaa⁠owiicihkiwentinitc. 
MAT.20.25	 Ciisahs tahsh okii'-antomaa' i'i kahkina okihkino'amawaakana' ekii'-inaatc: “Kikihkentaanaawaa iitok iki kaa⁠tipenimaawaatc pemaatisinitc kaa⁠kihkenimaahsinik Kishemanitoon, wiinke otipenimaawaa', ikihsh kaye kaakihci inentaakosiwaatc wiinke o⁠mino tipenimaawaa' pemaatisinitc. 
MAT.20.26	 Kiinawaa tahsh wiin kaawiin i'i kika ishihcikehsiim. Kiishpin awiya mihsawentank wiih⁠kihci inentaakositc, miihsa 'awe ke⁠pami'inek kotak kaa⁠tahshiyek. 
MAT.20.27	Kiishpin ihsa awiya wii'niikaanentaakositc i'imaa kaa⁠tahshiyek, mii⁠hsa 'awe ke⁠inenintisotc kahkina awiyan e'⁠otookimaamitc. 
MAT.20.28	Mii niin eshihcikeyaan Inini oKosihsan kaa⁠tinowiyaan. Kaawiin wiin nin⁠kiih piishaahsii ci⁠pami'ikooyaan, ci⁠pami'iweyaan ihsa kaa'onci piishaayaan, ewiih pakitinamaan kaye nimpimaatisiwin ewiih tipa'wakwaa niipowa' pemaatisiwaatc ci⁠pimaaci'intwaa,” kii'‑ihkito.
MAT.20.29	Ekii'anionci maacaawaatc itahsh i'imaa 
MAT.20.30	Niishin (2) tahsh ininiwak kaakii'-waapihsikwaa ciikihkana e'⁠namatapiwaatc kii'⁠noontamook Ciisahsoon eh⁠pimiayaanitc. Miitahsh kaa'ishi shaakowewaatc: “Tepitink 
MAT.20.31	I'imaa tahsh kaa⁠paahtiinonitc kaakii'-ayaanitc okiih kishiikanoonikowaa': “Kitoompiikisim!” okii'-ikowaa'. Aanciko tahsh awahshime kiih⁠kishiiwewak: “Tepitink kaa⁠ontahkaanesiyan! Koohpaatenimihshinaam!”
MAT.20.32	Miitahsh kaa'ishi kipihciitc Ciisahs ekii'-antomaatc: “Aaniin eshi antawenimiyek ci⁠tootawinakook?” okii'-inaa'.
MAT.20.33	Miitahsh kaa'⁠ikotc: “Tepencikeyan, kinantawenimikoo ci⁠waapi'iyaank.”
MAT.20.34	Ciisahs tahsh okiih koohpaatenimaa', okiih saaminaa' oshkiinshikoniink. Shemaak itahsh kii'⁠waapiwa', miitahsh kaa'ishi piminisha'okotc.
MAT.21.1	Ahpii tahsh kekaa e'ani takohshinowaatc 
MAT.21.2	o'o ekii'-inaatc: “Ani niikaani‑ishaak kaa⁠matweayaak kaa⁠ishitaaniwank, kika waapamaawaa tahsh maashimihtatim ci⁠wiicisakaahkohpisoomaatc ini maashimihtatimoonhsan. Aapa'ohkwak tahsh piinaahkekwaanik. 
MAT.21.3	Kiishpin tahsh awiya kekoonini ininek, mii hsa ke⁠inek: ‘Nintookimaaminaan ohsha owii'-aapaci'aa',’ shemaak tahsh oka piicinisha'waa',” okii'-inaa'.
MAT.21.4	Miitahsh o'o kaa'onci ishihsek, ci‑ishihsenik kaakii'-ihkitonikopanen Kishemanitoo 
MAT.21.5	Inashke waapamihk kikihciokimaamiwaa, kipinaasihkaakowaa!
MAT.21.5	Aahpici noohkaatisi, eh⁠pimiwanaasotc i'imaa maashimihtatimonk,
MAT.21.5	eh⁠pimiwanaasotc i'imaa maashimihtatimoonhsink,
MAT.21.5	maashimihtatim otooshkaya'aanhsiman.”
MAT.21.6	Miitahsh iki kihkino'amawaakanak kaa'awi‑ishi ishihcikewaatc aaniin kaa'⁠ikowaatc Ciisahsoon. 
MAT.21.7	Okiih piinaawaan tahsh maashimihtatimoon, ini kaye maashimihtatimoonhsan. Miitahsh kaa'ishi wakitahtoowaatc okashkiikiiwiniwaan; miitahsh i'i kaa'ishi ahpapinitc Ciisahsoon. 
MAT.21.8	Pemaatisiwaatc ekiih paahtiinowaatc okiih tashwekihsitoonaawaan okashkiikiiwiniwaan i'imaa miihkanaank. Aaninta tahsh okiih kiishkika'aanaawaan watihkwanan ekii'-ahpakitoowaatc miihkanaank kaawiihpi ishaanitc Ciisahsoon. 
MAT.21.9	 Kaa⁠paahtiinowaatc tahsh kaakii'-niikaanishkawaawaatc, otaanaank kaye kaakiih pimohsewaatc kii'ishi shaahshaakowewak: “Hosaana!” kii'‑ihkitowak. “Ta⁠nanaahkomaa a'a 
MAT.21.10	Ahpii tahsh ekii'ani takohshink i'imaa Ceroosalamink, kahkina hsa awiyak kiih⁠kihci inwewi'itiwak ekii'-ihkitowaatc: “Awenen tahsh a'a?”
MAT.21.11	Kaa⁠paahtiinowaatc tahsh kaakiihpi wiiciiwaawaatc Ciisahsoon kii'⁠nahkweshaakowewak: “Mii hsa wa'a 
MAT.21.12	Ciisahs kiih⁠piintike i'imaa 
MAT.21.13	 Okii'-inaa' itahsh: “Mii hsa eshipii'ikaatek Kihcimasina'ikan Kishemanitoo ekii'-ihkitotc: ‘Niwaahkaa'ikan hsa ta⁠ishinihkaate anami'ewaahkaa'ikan,’ kiinawaa tahsh e'⁠ishinaakohtooyek taapishkoo ci⁠okaasowikamikowaatc omahkancweshkak!”
MAT.21.14	Kaa⁠waapihsinik i'i kaye kaa⁠maahkisinitc okiih pinaasihkaakoo' i'imaa piinci anami'ewikamikonk, miitahsh kaa'ishi minoayaa'aatc. 
MAT.21.15	'ewikimaak, iki kaye 
MAT.21.16	 Miitahsh kaa'⁠inaawaatc Ciisahsoon: “Kinoontawaak ina ehkitowaatc?”
MAT.21.16	Ciisahs tahsh okii'ishi nahkwehtawaa': “Miinanke ninoontawaak. Kaawiin ina kitoonci anamihtoohsiim o'o eshipii'ikaatek: ‘Kikii'ishi kihkino'amawaak ihsa iki apinoonciishak, pooshke kaye kaa⁠nooniwaatc, ci⁠nihtaakwayahk nanaahkomiwewaatc,’ ” okii'-inaa'.
MAT.21.17	Miitahsh i'i kaa'ishi nakanaatc, i'imaa ootenaank ekii'onci maacaatc. Weti tahsh 
MAT.21.18	E'ani waapaninik tahsh Ciisahs kiih⁠kiiweishaa weti kihci'ootenaank. Enipimi ayaatc tahsh kii'⁠noontewii'wiihsini. 
MAT.21.19	E'⁠waapamaatc itahsh shoomini kihtikaanaahtikoon pik 
MAT.21.22	Kiishpin tepwehtamek, kika miinikoowisim wekonen iko ke⁠kakwetweyek ahpii anami'aayek,” okii'-inaa'.
MAT.21.23	Miinawaa tahsh Ciisahs okiih pikiiwe naasihkaan i'i 
MAT.21.24	Ciisahs tahsh okii'ishi nahkwehtawaa': “Peshik tahsh kekoon keniin kiwiih kakwecimininim. Kiishpin nahkwehtawiyek, kika wiintamawininim tahsh wekonen tino kashki'ewisiwin kaaonci‑ishihcikeyaan o'o kaa⁠ishihcikeyaan. 
MAT.21.25	Aanti kaa⁠onciinik a'a Cwaan 
MAT.21.25	Miitahsh kaa'ishi maacii kakanoonitinitc ekii'-wawaanentaminitc. Miitahsh kaa'⁠ihkitonitc: “Kiishpin ihkitoyank ‘Kishemanitoonk’, kika ikonaan tahsh ‘Wekonen tahsh kaaonci tepwehtawaahsiwek a'a Cwaan?’ 
MAT.21.26	Kiishpin kaye ihkitoyank ‘Ininiihkaank’, kikohsaanaanik ihsa iki kaa⁠paahtiinowaatc, aaniihsh kahkina 
MAT.21.27	Miitahsh kaa'⁠ikotc Ciisahs: “Kaawiin ninkihkentansiimin.”
MAT.21.27	Miitahsh kaa'-inaatc: “Kaawiin tahsh keniin kika wiintamawihsinooninim wekonen tino kashki'ewisiwin kaa‑aapacihtooyaan o'o kaa⁠ishihcikeyaan.”
MAT.21.28	“Aaniin enentamek? Kii'-ayaa hsa inini ekii'-niishinitc 2 okosihsa'. Okii'-inaan tahsh ini kaakiih sasiihkisinitc: ‘Ninkosihs, taka antawanohkiin shoominaahtikowikihtikaanink noonkom kaa⁠kiishikahk.’ 
MAT.21.29	Miitahsh kaa'-ikotc: ‘Taka mii 'i.’ Naanaake tahsh kii⁠aantentamoon, ekii'anta wanohkiinitc. 
MAT.21.30	Otetemaa tahsh okii'-naasihkawaan ini kotak okosihsan ekii'-inaatc ci⁠antawanohkiinitc. Miitahsh kaa'⁠ikotc: ‘Haw, ninka ishaa.’ Kaawiin tahsh kii‑ishaahsiiwan. 
MAT.21.31	Aan enentamek a'aweti okosihsimaa kaa'⁠ishihciketc kaakii'ishi mihsawentaminitc oteten?”
MAT.21.31	Miitahsh kaa'-ikotc: “Kaa⁠sasiihkisitc maawiin.”
MAT.21.31	Ciisahs tahsh okii'ani inaa': “Tepwe kiwiintamawininim, 
MAT.21.32	 Cwaan 
MAT.21.34	Ahpii tahsh e'⁠ocihcihsenik ci⁠mawinswaasonitc i'i shoomina', okii'-ishinisha'waa' ihsa otanohkii'aakana' i'imaa kaaishi kihtikaasonitc shoomina' kewiin i'imaa ewii'-ontisitc minihk kekii'-ontisihpan. 
MAT.21.35	Kaakii'-awi'intwaa tahsh okii'-otihtinaawaa' i'i anohkii'aakana', ekiih kihciniiwana'waawaatc peshik, ekii'-nihsaawaatc ini kotak peshik, ekiih papiimwahsina'aawaatc kaye peshik. 
MAT.21.36	Miinawaa tahsh a'a kihtikewikimaa okii'-ishinisha'waa' otanohkii'aakana' awahshime ekiih paahtiinonitc, miitahsh iki kihtikewininiwak peshikwan kaah⁠tootawaawaatc. 
MAT.21.37	Ishkwaac tahsh okii'-ishinisha'waan okosihsan, ekii'-ihkitotc: ‘Oka kihtenimaawaan ihsa ini ninkosihsan.’ 
MAT.21.38	Ahpii tahsh kihtikewininiwak e'⁠waapamaawaatc ini okosihsimaan, miitahsh kaa'⁠ihkitowaatc: ‘Mii hsa ini kihtikewikimaa okosihsan. Ampeyohk taka nihsimaataanin, ci⁠ayaawank i'i kaawiih tipinawewisinitc!’ 
MAT.21.39	Miitahsh okii'-otihtinaawaan, ekiih saakiciwepinaawaatc i'imaa kihtikaanink, ekii'-nihsaawaatc kaye.
MAT.21.40	“Aaniin tahsh ke⁠tootawaatc a'a kihtikewikimaa kaa⁠tipentank shoomini kihtikaanini i'i kaakii'-awi'aatc ahpii takohshink?” okii'-inaa'.
MAT.21.41	Miitahsh kaa'-ikotc: “Kekeht ihsa maawiin oka kakwaatakinihsaa' i'i macikihtikewininiwa', kotak tahsh kihtikewininiwa' oka‑awi'aa' ke⁠miinikotc kekii'onci ontisihpan ahpii mawinswaaniwaninik,” kii‑ihkitowa'.
MAT.21.42	‘Ini hsa ahsiniin kaakii'-aanawenimaawaatc iki owaahkaa'ikek
MAT.21.42	mii hsa 'a maawac kaakiih kihci inentaakositc ahsin.
MAT.21.42	Aaniihsh kaaTipenciketc i'i otishihcikewin.
MAT.21.42	Aahpici tahsh maamahkaasinaakwan,’
MAT.21.42	ishipii'ikaate.
MAT.21.43	“Miitahsh o'owe wenci ininakook: Kika mahkamikoom ihsa i'i 
MAT.21.44	[“Awenen hsa ke⁠pankihshink i'imaa wakiciahsin tapi kishkihshin. A'a tahsh ke⁠patakoshkaakotc ini ahsiniin, wiinke ta⁠shikoshkooso, taapishkoo kekoon kaa⁠paashkinehsek ta⁠ishinaakosi.”]
MAT.21.46	Miitahsh kaa'ishi kakwetahkonaawaatc, shaakooc itahsh okiih kohsaawaa' i'i kaakiih paahtiinonitc, aaniihsh okii'-inakimaani ini Ciisahsoon 
MAT.22.1	Miinawaa hsa Ciisahs kii'⁠aawehcike eh⁠kakanoonaatc awiya': 
MAT.22.2	“Ahpii Kishemanitoo kiishihsitootc oTipencikewin, mii 'i ke⁠ishinaakwahk, taapishkoo kihciokimaa kaakii'-wiihkwanketc ewiih kihciwiitikenitc okosihsan. 
MAT.22.3	Okii'-maacinisha'waa' tahsh otanohkii'aakana' ci⁠papaa antonkenitc ci⁠pishaaniwaninik i'imaa kawii'ishi wiihkwantinaaniwaninik. Kaawiin tahsh kiiwiih piishaahsiiwa' i'i kaakii'-antomaahpan. 
MAT.22.4	Kotak itahsh otanohkii'aakana' okii'-maacinisha'waa' ekii'-inaatc: ‘Kanoonihkwak iki aasha kaakii'-antomintwaa: “Aasha ohsha kiih⁠kiishihcikaate kaawii'-wiihkwankaakeyaan. Nintaapepishihkiimak, iki kaye kaakii'-aanciponintwaa pishihkiinhsak aasha kiih⁠kiishishikaniwiwak. Aasha hsa kahkina kekoon kiih⁠kiishihcikaate. Haw pimianta wiihsinik kaawii'ishi wiihkwankeyaan!” ’ 
MAT.22.5	Iki tahsh kaakii'-antomintwaa kaawiin kiih⁠papaamihtansiiwak, aanciko hsa ekii'-anohkiiwaatc, peshik ekii'-ishaatc okihtikaanahkamikonk, kotak tahsh otataawewikamikonk; 
MAT.22.6	kotak tahsh ekii'-otihtinaawaatc i'i anohkii'aakana' kaakiih papaa antonkenitc, ekiih pahpahkihte'waawaatc, ekii'-nihsaawaatc kaye. 
MAT.22.7	Kihciokimaa tahsh wiinke kii⁠nishkaatisi, ekii'-ishinisha'waatc oshimaakanihshiima', ci⁠nihsaanitc i'i kaakii'-nihshiwenitc, ekiih sahka'aminitc kaye otootenaamini. 
MAT.22.8	Okiih kanoonaa' tahsh otanohkii'akana': ‘I'i hsa wiitikewiihkwantiwin aasha kiih⁠kiishihcikaate, shikwa tahsh i'i kaakii'-antomintwaapan kaawiin kiihte ahpiihtentaakosihsiiwak. 
MAT.22.9	Maacaak tahsh kihcimiihkanaank ci‑ishaayek, minihk iko ke⁠waapamekwaa pemaatisiwaatc, antomihkwak cipi wiihsiniwaatc kaawii'ishi wiihkwankeyaan,’ okii‑inaa'. 
MAT.22.10	Miitahsh iki anohkii'aakanak kaa'ishi ishaawaatc misiwe miihkanaank ekii'-antomaawaatc, aaninta hsa kwayahk ekiih pimaatisinitc, kotak kaye ekii'-macipimaatisinitc peshikwan okii'ishi maamawiantomaawaa', piinihsh wiinke kii⁠mooshkinepiwak kaakii'ishi kihciwiitikentinaaniwank.
MAT.22.11	“Kihciokimaa tahsh kiih⁠piintike ewii'-waapamaatc i'i kaakiihpianta wiihsininitc. Okii'-waapamaan tahsh peshik ininiwan kaakii'-mino'ohsinik. 
MAT.22.12	Okii'-inaan tahsh: ‘Niicii, aanti kaaonci piintikeyan e'⁠mino'ohsiwan?’ A'a tahsh inini kiih⁠kwiinawi ihkito. 
MAT.22.13	 Kihciokimaa tahsh okii'inaa' otanohkii'akana': ‘Mamaancikwahpinihk a'a inini oninciink, ositink kaye, akwaciink ishiwepinihk kaashi kashkiitipihkaninik! Miitahsh weti kaashi mawinaaniwank, mii kaye weti keshi mamatweyaapitehsenaaniwank ke⁠ahpiihci wiihsakentamonaaniwank.’ ”
MAT.22.14	Ciisahs kii'ani ihkito: “Niipowa' hsa aana antomaawak, ta‑akaahsiinowak tahsh ehta ke⁠otaahpinintwaa.”
MAT.22.16	'amawaakaniwaa' itahsh okii'-ishinisha'waawaa', ekiih takowiiciiwaanitc aaninta Heratan 
MAT.22.17	Wiintamawihshinaam tahsh aaniin enentaman: kekiinawint ina ishinaakwan ci⁠tipa'amank i'i taakihs 
MAT.22.18	Ciisahs tahsh okiih kihkenimaa' ekii'-maci inentaminitc, miitahsh kaa'⁠inaatc: “Kiinawaa ominwaatisiihshihtook! Wekonen wenci kakweci'iyek? 
MAT.22.19	Waapanta'ihshin a'a 
MAT.22.19	Okiih piitamaakoo' itahsh peshik waapaapihko shooniyaanhsan.
MAT.22.20	Miitahsh kaa'-inaatc: “Awenen wa'a kaa⁠masinihshink? Awenen o'oweni owiinsowin?” okii'-inaa'.
MAT.22.21	Okii'-ikoo' itahsh: “Maawac iko Kihciokimaa.”
MAT.22.21	Miitahsh kaa'-inaatc: “Miinihk hsa a'a Maawac iko Kihciokimaa kaa⁠tipentank, miinihk itahsh kaye wiin Kishemanitoo kaa⁠tipentank,” okii'-inaa'.
MAT.22.22	Ahpii tahsh e'⁠noontaakotc, wiinke kiih⁠kihcimaamahkaatentamoo'. Okii'-nakanikoo' itahsh ekii'ani maacaanitc.
MAT.22.24	 Okiih kakwecimaawaan: “Okihkino'amaake, Moosihs 
MAT.22.25	Inashke tahsh kii'⁠niishwaahciwak iki ininiwak ekii'-wiicihkiwentiwaatc o'omaa kaashi ayaayaank. Kaa⁠sasiihkisitc tahsh nihtam kii'⁠wiiwi, ekii'-nipotc tahsh ekii'-ayaawaahsik apinoonciisha'. Miitahsh kaa'⁠ishinaakwaninik ini kaakii'ani ohshiimenshitc ci⁠wiitikemaanitc ini kaakii'-wiiwitc. 
MAT.22.26	Miitahsh peshikwan a'a ohshiimenshimaa kaa'⁠ishihsetc ekii'-nipotc, a'a kaye kotak, piinihsh tahsh kahkina kaakii'-niishwaahciwaatc kaakii'-wiicihkiwentiwaatc ekii'-ishihsewaatc. 
MAT.22.27	Kewiin tahsh a'a ihkwe ishkwaac kii'⁠nipo. 
MAT.22.28	Kiiwepimaatisinaaniwank itahsh, awenen tahsh a'a mayaa ke⁠wiiwitc ini ihkwewan? Aaniihsh minciniishwaahso okii'-wiitikemaawaan.”
MAT.22.29	Ciisahs tahsh okii'-inaa': “Etatawe hsa kikihciwanikihkino'ikem i'i kaa⁠ihkitoyek awiya ci⁠kiiwepimaatisihsik. Miitahsh i'i nahke kaaonci‑ishikihkino'ikeyek eh⁠kihkentansiwek aaniin eshipii'ikaatek Kihcimasina'ikan, eh⁠kihkentamowaahsiwek kaye Kishemanitoo omashkawisiiwin. 
MAT.22.30	Ahpii hsa kiiwepimaatisiwaatc, kaa⁠nipowaatc ininiwak, ihkwewak kaye kaawiin ta⁠wiitikehsiiwak. Aaniihsh 
MAT.22.31	I'i tahsh kaa⁠kiiwepimaatisinaaniwank, kaawiin ina wiihkaa kitanamihtoohsiim aaniin kaakii'-ininek Kishemanitoo, ekii'-ihkitotc: 
MAT.22.32	 ‘Niin ihsa Eparahaam 
MAT.22.33	Ekii'-noontaakotc tahsh kaa⁠paahtiinonitc, okii'-maamahkaatenimikoo' i'i kaakii'ishi kihkino'iketc.
MAT.22.35	 Peshik tahsh 
MAT.22.36	“Okihkino'amaake, wekonen maawac kehci‑inentaakwahk i'imaa 
MAT.22.38	Mii ohsha i'iwe maawac kaa⁠niikaanentaakwahk kehci‑inentaakwahk onahshowewin. 
MAT.22.39	 Kotak itahsh eni aanihke kihci inentaakwahk onahshowewin, kekaa mii peshikwan eshihsink: ‘Ci⁠saaki'atipan kiicipimaatis taapishkoo kaaishi saaki'itisoyan.’ 
MAT.22.40	Ono ohsha niishin onahshowewinan kaa⁠wiintamaan, mii 'imaa eshi maamawahtenikin kahkina otOonahshowewin Moosihs, kaashi kihkino'ikenitc kaye 
MAT.22.41	Mekwaa tahsh e'⁠maawaci'itinitc 
MAT.22.42	“Aaniin enenimimek 
MAT.22.42	Okii'-ikoo' itahsh: “Tepitink 
MAT.22.43	Ciisahs tahsh kii'ihshi kakwetwe: “Wekonenini tahsh Tepit eh⁠kikishkaakotc ini Kishemanitoon otAhcaahkoni, kaa'onci‑ishinihkaanaatc, ‘Tepencikeyan’? Inashke Tepit kii'‑ihkito:
MAT.22.44	I'imaa ishinamatapin ninkihcinihkink inahke,
MAT.22.44	paanimaa hsa kika ishi'in ci⁠shaakooci'atwaa kaa⁠nishkenimihkwaa.’
MAT.22.45	Miihsh i'i a'a Onaapamaakan kaaonci‑ikotc Tepitan ‘Tepencikeyan’ e'⁠ikotc. Aaniin tahsh inaa ke⁠ishihsekipan ci‑ishi ontahkaanesitc Tepitink?” kii'‑ihkito.
MAT.22.46	Kaawiin tahsh awiyan aapiinc iko okii'-nahkwehtaakohsiin. Miitahsh i'i ahkonaak eh⁠kiishikaninik kaawiin awiyan miinawaa wiihkaa kekoonini awahshime okii'onci kakwecimikohsiin, aaniihsh kaawiin awiyan kiihte pakenimohsiiwan ci⁠kakwecimikotc.
MAT.23.1	Ciisahs tahsh okiih kakanoonaa' kaa⁠maamawiinonitc, i'i kaye 
MAT.23.2	ekii'-inaatc: “Iki hsa 
MAT.23.3	Ishihcikewaahk tahsh kaa⁠ininekwaa, tootamowaahk kaye kaashi anooninekwaa. Keko tahsh wiin ishihcikehkek kaa⁠ishihcikewaatc. Aaniihsh mihci‑inwaanitisowak, kaawiin tahsh ishihcikehsiiwak kaa⁠ihkitowaatc. 
MAT.23.4	Miitahsh kaye eshihcikewaatc, eh⁠kosikwaninik kekoonini opihciwane'aawaa' pemaatisinitc, e'⁠akohpitamawaawaatc ohpihkwaniniink kehcinaac iko ci⁠pimiwitoonitc. Kaawiin tahsh wiinawaa kanake peshik ciwii'-aapacihtoowaatc oniihsiikinincaaniwaa ciwii'-wiici'aawaatc eh⁠pimiwanenitc. 
MAT.23.5	 Kahkina kaye kekoonini ishihcikewak ci⁠waapamikowaatc pemaatisinitc. Inashke waapantamowaahk ehpiihci mihcaanikin ini anami'emashkimootenhsan kaa⁠naapishkamowaatc oskahtikowaank, onihkiwaank kaye. Inashke kaye ehpiihci kinwaapiikaninikin kaashi niihsiikikwaacikaatenikin okikishkikaniwaan.
MAT.23.6	Aahpici kaye ewii'-minwapiwaatc mooshak kii⁠wiihkwantinaaniwaninik, kaye mamayehc iko kaa⁠ishpentaakwaninikin apiwinan ehta ewii'ishi apiwaatc i'imaa 
MAT.23.7	Mii ehta eshi antawentamowaatc ci⁠kihtenimintwaa eh⁠pooshoo'intwaa ataawewikamikohkaank, mamayehc iko kaye ehta ci‑inintwaa ‘okihkentaahso’. 
MAT.23.8	Kiinawaa tahsh wiin kaawiin okihkentaahso kika ishinihkaanikoohsiim, aaniihsh kiinawaa kahkina kitoowiicihkiiwentim. Mihcipeshiko ehta kaa⁠kihkino'amawinek. 
MAT.23.9	Kaawiin kaye ‘ninTetenaan’ kika ishinihkaanaahsiwaawaa awiya o'omaa ahkiink. Aaniihsh mihcipeshiko kiTetewaa kihcikiishikonk kaa‑ayaatc. 
MAT.23.10	Keko kaye kika ishinihkaanikoohsiim kaa⁠niikaanishkaaketc. Aaniihsh mihcipeshiko a'a kaa⁠niikaanishkawinek, mii hsa 
MAT.23.11	 Awiya hsa kaa⁠kihci inentaakositc, mii hsa a'a ke⁠pami'inek. 
MAT.23.12	 Awiya hsa kaa⁠ishpenintisotc, ta⁠tapahsenimaa. Awiya hsa kaa⁠tapahsenintisotc, mii hsa 'awe ke⁠ishpentaakositc.”
MAT.23.13	“Aahpici hsa kika ocaanimisim, kiinawaa 
MAT.23.14	[Kika ocaanimisim Onahshowewikihkino'amaakek, Perahsiik kaye, kaa⁠minwaatisiihshihtooyek! Aaniihsh kitootaahpinamawaawaak owaahkaa'ikaniwaan iki kaa⁠kiiwaacihtoowaatc ihkwewak, miitahsh kinwesh eshi kaakiikitoyek kii⁠anami'aayek ci⁠waapamikooyek. Aahpici tahsh kika nankimiinikoom kakwaatakihtoowin.]
MAT.23.15	“Kika ocaanimisim, kaa⁠kihkino'amaakeyek Onahshowewin, kekiinawaa Perahsiik! Kiinawaa kaa⁠minwaatisiihshihtooyek! Misiwe kipapaaishaam kihcikamiink, misiwe kaye ahkiink, eh⁠kakwekashkimek awiya ci⁠piminisha'onek. Ahpii tahsh eh⁠kashkimek, miitahsh awahshime eshinaakositc ci‑ishaatc maci‑ishkotenk ahpiihc kiinawaa.
MAT.23.16	“Kika ocaanimisim, kiinawaa kaa⁠waapihsiwek e'⁠niikaaniihtamaakeyek tahsh, o'o hsa e'ishi kihkino'ikeyek: ‘Awiya hsa kii⁠ahpi ahshotamaaketc kaashi kohtaanentaakwahk piintik 
MAT.23.17	Kiinawaa kekiipaatisiyek, e'⁠waapihsiwek kaye! Aaniin i'iwe maawac kehci‑inentaakwahk? Osaawi shooniyaa, komaa kaye kaa⁠kohtaanentaakwahk Kihcianami'ewikamik kaashi aapatisitc osaawi shooniyaa? Mii iitok i'imaa kaaonci inencikaniwitc osaawi shooniyaa eh⁠tipenimikotc Kishemanitoon. 
MAT.23.18	E'⁠ihkitoyek kaye: ‘Kiishpin hsa awiya ahpi ahshotamaaketc i'iweni kaashi pakitinikenk, kaawiin memwehc ta⁠ishihcikehsii i'i kaakii'-ihkitotc. Awiya hsa kaa‑ahpi ahshotamaaketc miikiwewin i'imaa kaashi pakitinikenk kaa‑ahtenik, mii hsa 'awe ke⁠ishihciketc,’ e'⁠ihkitoyek. 
MAT.23.19	Kiinawaa kaa⁠waapihsiwek! Wekonen kehci‑inentaakwahk maawac, i'iwe na miikiwewin, komaa kaye kaashi pakitinikenaaniwank? Awahshime iitok kihci‑inentaakwan i'iwe kaashi pakitinikenk, aaniihsh mii 'imaa ahpii kiitashi miikiwaaniwank Kishemanitoo eshi maaciitipentank. 
MAT.23.20	Awiya hsa kaa‑ahpi ahshotamaaketc i'iweni kaashi pakitinikenk, mii hsa e'ishi ahshotamaaketc i'iweni kaashi pakitinikenaaniwaninik, iniweniwan kaye kahkina pakitinikewinan. 
MAT.23.21	Awiya kaye kaa‑ahpi ahshotamaaketc i'i kaashi kohtaanentaakwaninik Kihcianami'ewikamikonk, mii hsa e'ishi ahshotamaaketc i'iweni Kihcianami'ewikamikoni, ini kaye Kishemanitoon i'imaa kaa⁠ishitaanitc piintik. 
MAT.23.22	 Awiya kaye kaa‑ahpi ahshotamaaketc i'iweni kihcikiishikoni, mii hsa eshi ahshotamaaketc Kishemanitoon otookimaawapiwininiink, ini kaye i'imaa kaa‑apinitc.
MAT.23.24	Kiinawaa kaa⁠waapihsiwek, e'⁠niikaaniihtamaakeyek tahsh! Kisiiskoopiikinaam hsa nipi cipwaa minihkweyek ci⁠konaahsiwek pihkociinhsi, shaakooc tahsh kikonaawaa pihkwaawikanemihtatim.
MAT.23.25	“Kika ocaanimisim, kaa⁠kihkino'amaakeyek Onahshowewin, kekiinawaa Perahsiik! Kiinawaa kaa⁠minwaatisiihshihtooyek! Saakicaya'ii aaniihsh kitishi pehkihtoom kiminihkwaakaniwaan, kitoonaakaniwaan kaye. Piincaya'ii tahsh kimooshkinahtoom kekoonan kaakii'-ontinamek kimahkantwewiniwaank, kitayoonsaamisiwiniwaank kaye. 
MAT.23.26	Kiin kaa⁠waapihsiwan Perahsii! Pinamaa hsa pehkihtoon kiminihkwaakanink, kitoonaakanink kaye piincaya'ii kaa‑ayaakin, miitahsh i'i payesh ci⁠pehkinaakwahkin saakicaya'ii. 
MAT.23.27	 Kika ocaanimisim kaa⁠kihkino'amaakeyek Onahshowewin, kekiinawaa Perahsiik! Kiinawaa kaa⁠minwaatisiihshihtooyek! Taapishkoo hsa mii 'iwe enaatisiyek, kaa⁠waapishkipii'ikaatekin ini na'initiiwikamikoon, mii hsa ehpiihci minonaakwahkin akwaciink. Piintik tahsh wiinke mooshkinewan nipowikanan, wiinke kaye ehpishkanatahkin e'⁠wanaatahkin. 
MAT.23.28	Miitahsh peshikwan ehpiihci minonaakosiyek awiyak e'⁠waapaminekwaa. Piincaya'ii tahsh kitishite'em misiwe e'⁠minwaatisiihshihtooyek, wiinke kaye paahtiinatin macitootamowin.”
MAT.23.29	“Kika ocaanimisim kiinawaa 
MAT.23.30	Kaye hsa e'⁠ihkitoyek: ‘Kiishpin niinawint pimaatisiyankipan ahpii kii⁠pimaatisiwaatc iki mewisha kaakii'-okehteya'aamiyank, kaawiin niinawint nintaakii'-ishihcikehsiimin kaakii'-ishihcikewaahpan, ekii'-nihsaawaatc 
MAT.23.31	Miitahsh e'⁠wiintamek kiinawaa ekiihpi onciiyek i'imaa hsa iki kaakii'-nihsaawaatc kaakiih kanootamawaanihpan Kishemanitoon. 
MAT.23.32	Pisaan tahsh iko kiishihtook kaakii'-maacii ishihcikewaakopanen mewisha kikehteya'aamiwaak! 
MAT.23.33	 Kiinawaa hsa kinepikook, macikinepikook kaye kaa⁠nihtaawiki'inekwaa! Aanti tahsh enentamek keonci kashkihtooyek ci‑inaahkonikoohsiwek maci ishkotenk ci‑ishaahsiwek? 
MAT.23.34	Kiwiintamawininim tahsh, kika ishinisha'amawininim hsa iki otipaacimook, kaa⁠kakiihtaawentamowaatc kaye, okihkino'amaakek kaye. Aaninta tahsh kika nihsaawaak, aaninta kaye aashiteyaahtikonk kika akosaka'waawaak, aaninta tahsh kika pahpahshanshe'waawaak i'imaa kaashi ayayaanikin kitanami'ewikamikowaank ci⁠papaamaamohkiiyek eshi ayootenaawaninik. 
MAT.23.35	 Miitahsh o'o kiinawaa keonci nana'ahsikooyek, kaakiih tootawintwaa kahkina kaakiih kwayahkwaatisiwaatc kaakiih pinihsintwaa. Kaakiih kwayahkwaatisitc Epal 
MAT.23.36	Kekeht tahsh kitinininim: i'iweni hsa okakwaataki'ikoowiniwaa iki kahkina kaakii'-nihshiwewaatc, oka pakamishkaakonaawaa noonkom kaa⁠pimaatisiwaatc.”
MAT.23.37	“Oo 
MAT.23.38	Miitahsh kiKihcianami'ewikamikowaa ta⁠nakacikaate, ta⁠pishihshikwaa kaye. 
MAT.23.39	 Kitinininim, kaawiin tahsh wiihkaa miinawaa kika waapamihsiim, paamaa hsa ahpii ocihcihsek kii‑ihkitoyek: ‘Ta⁠shawentaakosi wa'a kaapi takohshink i'imaa otishinihkaasowininiink ini kaaTipencikenitc.’ ” Mii 'i kaa'⁠ihkitotc.
MAT.24.1	Ciisahs tahsh ekii'anionci maacaatc i'imaa 
MAT.24.2	Okii'-inaa' itahsh: “Pisaan iko waapantamohk ono ishimaaciiwinan. Kiwiintamawininim tahsh, iki hsa ahsiniik kaa⁠waapamekwaa i'imaa kaaishi apiwaatc kaawiin ta‑apihsiiwak, aaniihsh kahkina ta⁠naaniihsiwepinikaasowak.”
MAT.24.3	E'⁠namatapitc itahsh i'imaa pihkwatinaank 
MAT.24.4	Ciisahs hsa kii'‑ihkito: “Ayaankwaamisik, ci⁠waniwinihsinowinek awiya. 
MAT.24.5	Aaniihsh ta⁠paahtiinowak cipi takohshinowaatc i'imaa nintishinihkaasowinink ci‑ihkitowaatc: ‘Niin hsa 
MAT.24.6	Kika tepihtaam hsa 'i miikaatiwin, kika naanoontaam kaye e'⁠maamiikaatinaaniwank. Keko tahsh sekisihkek. Pinamaa hsa o'o ta⁠ishihse cipwaa ishkwaahsekin ono kekoonan mekwaa kaa⁠waapantamank. 
MAT.24.7	Takihci miikaatiwak hsa pepahkaan kaa⁠tahswewaanakisiwaatc o'omaa ahkiink, kaye kaa⁠tahsinkin okimaawiwinan. Pepahkaan misiwe miicim ta⁠naanoontehse, pepahkaan kaye ahkiink taishi kohkoshkohse. 
MAT.24.8	Ono tahsh kaa⁠wiintamaan mii keshinaakwahkin taapishkoo ihkwe kaa⁠maaciaahkositc ewii'-waapamaawahsotc.
MAT.24.10	Ta⁠paahtiinowak kaye ke⁠aanawencikewaatc i'i ahpii. Ta⁠mamishintiwak kaye, ta⁠shiinkenintiwak kaye. 
MAT.24.11	Miitahsh aahpici ta⁠paahtiinowak ke⁠inwaanitisowaatc kaa⁠kanootamawaawaatc Kishemanitoon. Miitahsh niipowa' keshi wanihshimaawaatc pemaatisinitc. 
MAT.24.12	Keni ahpiihci paahtiinatihk itahsh macitootamowin, i'i hsa niipowa' pemaatisiwaatc kaaishi saaki'itiwaatc, piinihsh kaawiin tani saaki'itihsiiwak. 
MAT.24.13	 Awiya hsa ke⁠shashiipentank piinihsh weti ishiahpii kaawii'-ishkwaahsek kekoonan noonkom kaa⁠waapancikaatek, mii hsa a'a ke⁠pimaaci'intc. 
MAT.24.14	Pinamaa hsa o'o kaashi minwaatotek o'o 
MAT.24.16	“Miihsh i'iwe ahpii, iki hsa kaataawaatc i'imaa 
MAT.24.17	 Awiya kaye kaashi napakaanik wakiciwaahkaa'ikan kaa‑ayaatc, kaawiin ta⁠ishihsehsii aniniihsaantawetc cini maaciitoohpan otaya'iiman i'imaa owaahkaa'ikanink. 
MAT.24.18	Awiya kaye kaa‑anohkiitc weti okihtikaanink kaawiin oka pikiiwenotansiin ci⁠pinaasihkank i'i kaakiih kiihcikoshkank okashkiikiiwin. 
MAT.24.19	I'iwe tahsh ahpii kiishikahk, aahpici ta⁠ocaanimisiwak iki ihkwewak kaa⁠kikishkawaawahsowaatc, iki kaye omaamaamaak kaa⁠nooni'aawaatc oniicaanihsiwaa'. 
MAT.24.20	Anami'ehtawihk tahsh Kishemanitoo, ci⁠pipoonsinok, ci⁠Anwepiiwi kiishikahsinok kaye i'i ahpii maaciipa'iweyek.
MAT.24.21	 I'iwe hsa maawac kaawiih kihci'ocaanimahkamikahk, kaawiin wiihkaa pimi‑ishiwepahsinoon ahpane kaaonci maaciahkiiwank piinihsh noonkom kaa⁠kiishikahk. Kaawiin kaye miinawaa wiihkaa tani‑ishiwepahsinoon. 
MAT.24.22	Kishemanitoo aasha okiih tahkwakintaan aaniin tahsokiishik kekihci ishikiishikaninik. Kiishpin tahsh i'i ishihcikehsikipan, kaawiin awiya taa⁠pimatisihsii. I'i tahsh aasha kaakii'-onaapamaatc ewiih pimaaci'aatc pemaatisinitc, miitahsh keonci tahkwakintank tahsokiishik kekihci ishikiishikaninik.
MAT.24.23	“Kiishpin tahsh awiya ininek: ‘Ina onoweniwan 
MAT.24.24	Ta⁠paahtiinowak ihsa ke⁠inwaanitisowaatc Kishemanitoon otOonaapamaakanini, iki kaye ke⁠inwaanitisowaatc 
MAT.24.25	Pisintawihshik! Kikiishaaci wiintamawininim hsa waa'⁠ishiwepahk.
MAT.24.27	Taapishkoo hsa waapanonk e'onci waahtehsek, ninkaapii'anonk itahsh e'⁠inaahsahkwanehsek, mii hsa ke⁠ishinaakwaninik ahpii pi⁠takohshink a'a Inini oKosihsan.
MAT.24.30	 Kekoon hsa ta⁠naakwan keonci nihsitawinikaatenik ewiih takohshink a'a Inini oKosihsan i'imaa kiishikonk. Entahswewaanakisiwaatc pemaatisiwaatc o'omaa ahkiink hsa ta⁠mawiwak ahpii waapamaawaatc ini Kishemanitoon Okashki'ewisiimini pimi‑ishi takohshininitc i'imaa wahkwiink ishpimink kaa‑akootenikin, eshi mashkawisiinitc kaye eshi kihciokimaawentaakosinitc. 
MAT.24.31	Kihcipootaacikan ihsa ta⁠noontaakwan, miitahsh a'a ke⁠pitakohshink keshi‑ishinisha'waatc i'i 
MAT.24.32	“Kekoon tahsh onci kihkentamohk a'a kaa‑aawehcikaasotc kihtikaanaahtik, pik 
MAT.24.33	Kekiinawaa tahsh waapantamek i'i kahkina kekoonan, mii hsa ci⁠kihkentamek aasha e'⁠ocihcihsek ci⁠maacihsekin ini kaa⁠ininakook. 
MAT.24.34	Maamihkawik tahsh o'o! Kaawiin hsa ta⁠caakinipohsiiwak oko kaa⁠pimaatisiwaatc, mii 'i aasha kahkina ci‑ishiwepahkin ono kaa⁠wiintamawinakook. 
MAT.24.35	Mihsawaa ko kiishik, ahki kaye ishkwaahsekin, nintihkitowinan tahsh wiin kaawiin wiihkaa ta⁠ishkwaahsehsinoonan kaashi tepwemakahkin.”
MAT.24.36	“Kaawiin hsa awiya okihkentansiin ahpii kiishikaninik, aaniin kaye ke⁠tahsotipa'ikaneyaanik i'i ahpii ocihcihsenik. Encalak kihcikiishikonk kaa‑ayaawaatc kaawiin okihkentansiinaawaa, kaye niin oKosihsimaa kaawiin ninkihkentansiin. Mii ehta a'a Weyoohsimintc kehkentank. 
MAT.24.37	 I'i hsa kaakii'-ishiwepahk mewisha ahpii Noowa 
MAT.24.38	Ahpii tahsh cipwaa nihkipiik i'i ahki mewisha pemaatisiwaatc kii'⁠waawiihsiniwak, kii'⁠minihkwewak kaye, kii'⁠wiitikentiwak kaye, piinihsh ahpane eh⁠kiishikaninik Noowa kii⁠poositc i'imaa kihciciimaanink. 
MAT.24.39	 Kaawiin tahsh okiih kihkentansiinaawaa aaniin kaa⁠inahkamikaninik, paanimaa hsa nipiini ekii'-nihkipanikowaatc ekii'-maaciiyaapokowaatc kahkina. Miitahsh peshikwan ke⁠ishiwepahk ahpii Inini oKosihsan pitakohshininitc. 
MAT.24.40	Niishin (2) hsa ininiwak anohkiiwaatc kihtikaanink, peshik hsa ta⁠maaciicikaniwi, kotak tahsh ta⁠nakacikaniwi. 
MAT.24.41	Niishin (2) ihkwewak pahkweshikanan kaa⁠pikishkataawanka'waawaatc, peshik hsa ta⁠maaciicikaniwi, kotak tahsh ta⁠nakacikaniwi. 
MAT.24.42	Ahshawaapik itahsh, aaniihsh kaawiin kikihkenimaahsiwaawaa ahpii kiishikaninik ke⁠takoshink kiTipencikemiwaa. 
MAT.24.43	 Maamihkawik tahsh o'o, kiishpin inini kaa⁠tipentank waahkaa'ikanini kihkenimaatc ahpii waah⁠pitakohshininitc okiimoocishkan, kaawiin taa⁠nipaahsii, kaawiin kaye otaa pakitinaahsiin ini okiimoocishkan ci⁠piikwa'aminitc ci⁠pipiintikenitc owaahkaa'ikanink. 
MAT.24.44	Miitahsh peshikwan kekiinawaa keshi oshiihtaayekipan mooshak, aaniihsh Inini oKosihsan ta⁠takohshinoon ahpii tipa'ikanink ke⁠pii'imaahsiwek.”
MAT.24.45	“Awenen hsa 'a kwayahk kaa⁠kakiihtaawentank anohkii'aakan? Mii hsa a'awe kaa⁠miinikotc otookimaaman kaa⁠maacaanitc, ci⁠tipenimaatc kotak anohkii'aakana' ci⁠ahshamaatc ahpii ocihcihsenik ci⁠wiihsininaaniwaninik. 
MAT.24.46	Aahpici hsa ta⁠minohse a'a anohkii'aakan ahpii takohshininitc otookimaaman e'⁠waapamikotc e'⁠ishihciketc kaakii'ishi anoonikohpan. 
MAT.24.47	Kekeht hsa kitinininim, a'a anohkii'aakan oka miinikoon otookimaaman kahkina otaya'iimini ci⁠naanaakacihtootc. 
MAT.24.48	Kiishpin tahsh wiin macianohkii'aakan tinowihpan taa⁠inentam: ‘Kaawiin hsa wiipa ta⁠takohshinsii nintookimaam.’ 
MAT.24.49	Miitahsh keshi maaciipahpahkihte'waatc owiitanohkiimaakana', ci⁠wiiciwiihsiniimaatc ci⁠wiiciminihkwemaatc kaye i'i ominihkwe'. 
MAT.24.50	A'a tahsh tino anohkii'aakan ta⁠takohshinoon otookimaaman ninkotink kiishikaninik ahpii eh⁠pii'aahsik, eh⁠kihkenimaahsik aaniin ahpii tahsotipa'ikaneyaanik ke⁠takohshininitc. 
MAT.24.51	Wiinke oka kakwaataki'ikoon otookimaaman, miitahsh kaye ke⁠tootaakotc taapishkoo kaa⁠tootawimintc ominwaatisiihshihtoo'. Miitahsh weti ke⁠tashimawitc, mii kaye weti ke⁠tashimatweyaapitehsetc ke⁠ahpiihcimincinawesitc.”
MAT.25.2	Naanan tahsh kiih⁠kakiihtaawentamook, iki tahsh kotak naanan kaawiin kii'⁠ehshaawaatisihsiiwak. 
MAT.25.3	Iki tahsh kaakii'-ehshaawaatisihsikwaa kii'⁠maaciitoowaatc opimitewaahsahkonencikaniwaan, kaawiin tahsh pimiteni okiih takomaaciitoohsiinaawaa. 
MAT.25.4	Iki tahsh wiin kaakiih kakiihtaawentamowaatc okiih takomaaciitoonaawaa pimiteni kii'⁠maaciitoowaatc ini owaahsahkonencikaniwaan. 
MAT.25.5	Kaawiih kihciwiitikenitc tahsh ininiwan kiih⁠pesihkaawan. Mekwaa tahsh eh⁠pii'aawaatc mii 'i kaaishi kawiinkwahshiwaatc iki oshkiniikihkwek.
MAT.25.6	“E'⁠aapihtaatipihkaninik tahsh awiya kiih⁠shaakowe: ‘Mii ohsha 'i aasha eh⁠takohshink a'a kaawiih kihciwiitiketc! Ampeyohk hsa, anta⁠mekwaashkawihk!’ 
MAT.25.7	Miitahsh kahkina oshkiniikihkwek kii'ishi wanishkaawak ekii'-nana'aanshenamowaatc owaahsahkonencikaniwaan. 
MAT.25.8	Kaa⁠kakiipaatisiwaatc tahsh okiih kanoonaawaa' i'i kaa⁠kakiihtaawentaminitc: ‘Taka miishihshinaam pankii kipimitemiwaa, niwaahsahkonencikaninaanin ohsha aniaahtawewan!’ kii'‑ihkitowak. 
MAT.25.9	Kaa⁠kakiihtaawentamowaatc tahsh kii'ishi nahkwehtamook: ‘Taka mii 'i! Kaawiin ohsha kitaa tepihsehsiimin mihsawaa ko miinikooyek pimite. Inashke ishaak ataawewininiwak cianta‑ataawehtamaasoyek,’ kii'‑ihkitowak. 
MAT.25.10	Mekwaa tahsh e'⁠ontentinitc, ekii'-naasihkaminitc pimiteni, mii hsa 'i ahpii ini kaa‑anta kihciwiitikenitc ininiwan kiihpi takohshinoon. Iki tahsh kotak oshkiniikihkwek kaakiih kiishiihtaawaatc okii'ani piintikewiiciiwaawaan i'imaa kaakii'ishi kihciwiitike wiihsininaaniwaninik. Ishkwaantem tahsh kiih⁠kipa'ikaate.
MAT.25.12	O'o tahsh okii'-ikowaan: ‘Kaawiin awaac nintaa tootansii, kaawiin kikihkenimihsinooninim,’ mii kaa'⁠ikowaatc.”
MAT.25.13	Ciisahs tahsh kii'ani‑ihkito: “Ayaankwaamiahshawaapik, aaniihsh kaawiin kikihkentansiim ahpii kiishikahk, tahsotipa'ikaneyaak kaye kepi takohshinaan.”
MAT.25.15	Miitahsh kaa'ishi kanawenta'aatc otanohkii'akana' aaniiminihk ke⁠kashkihtoonitc kekoonini ci⁠naakacihtoonitc. Peshik tahsh okii'-miinaan naanink mitaahswaahk 5,000 osaawaapihko shooniyaanhsa'. Kotak tahsh okii'-miinaan niishink mitaahswaahk 2,000 osaawaapihko shooniyaanhsa', kotak kaye mitaahswaahk 1,000 osaawaapihko shooniyaanhsa' okii'-miinaan. Miitahsh kaa'ishi maacaatc. 
MAT.25.16	A'a tahsh anohkii'aakan kaakiih kanawenta'intc naanink mitaahswaahk osaawaapihko shooniyaanhsa', shemaak kii'⁠maacaa ekiih pakitinaatc ini shooniyaan aanti keshi kashkihcikenitc miinawaa naanink mitaahswaahk osaawaapihko shooniyaanhsa'. 
MAT.25.17	Miitahsh peshikwan kaa'⁠ishihciketc a'a anohkii'aakan kaakiih kanawenta'intc niishink mitaahswaahk osaawaapihko shooniyaanhsa', ekiih kashki'aatc kotak niishink mitaahswaahk osaawaapihko shooniyaanhsa'. 
MAT.25.18	A'a tahsh anohkii'aakan mitaahswaahk kaakiih kanawenta'intc osaawaapihko shooniyaanhsa', kii'awi waanihke mihtahkamikonk, kaa'ishi kaanaatc otookimaaman oshooniyaamini.
MAT.25.19	“Naanaake tahsh wiihkaa e'⁠ishihsenik, okimaa kiihpi takohshin ewii'anta kihkenimaatc i'i anohkii'aakana' aaniin minihk kaa⁠kashkihcikenitc. 
MAT.25.20	A'a tahsh anohkii'aakan naanink mitaahswaahk osaawaapihko shooniyaanhsa' kaakiih kanawenta'intipan kii⁠matekaapawi ekii'-miinaatc otookimaaman ini kotak naanink mitaahswaahk tahswaapihk ekii'-ihkitotc: ‘Nintookimaam, iki tahsh naanink mitaahswaahk osaawaapihko shooniyaanhsak kaakiih kanawenta'ihshiyampan, naanink mitaahswaahk miinawaa 'imaa ninkii'onci kashkihcike,’ kii'‑ihkito. 
MAT.25.21	Okimaa tahsh okii'-inaan: ‘Aahpici hsa kwayahk kikii'-ishihcike! Aahpici kaye kwayahk kaa⁠tepweyenimintwaa anohkii'aakan kitinow. Kwayahk tahsh ekiih kanawaapantaman kekoonenhsan, kika miinin hsa kihcikekoonan ci⁠kanawaapantaman. Haw ampe piwiiciwiihsiniimihshin eshi wiihkwankeyaan kekiin ci⁠wiiciminwentamoomiyan!’ okii'-inaan. 
MAT.25.22	A'a tahsh anohkii'aakan kaakiih kanawenta'intipan niishink mitaahswaahk tahswaapihk kii⁠matekaapawi, ekii'-ihkitotc: ‘Nintookimaam, ekiih kanawenta'ihshiyampan niishink mitaahswaahk osaawaapihko shooniyaanhsak, inashke ninkiih kashki'aa kotak niishink mitaahswaahk!’ kii'‑ihkito. 
MAT.25.23	Okimaa tahsh okii'-inaan: ‘Aahpici hsa kwayahk kikii'-ishihcike! Aahpici kaye kwayahk kaa⁠tepweyenimintwaa anohkii'aakan kitinow. Kwayahk tahsh ekiih kanawentaman kekoonenhsan, kika miinin hsa kihcikekoonan ci⁠kanawaapantaman. Haw ampe piwiiciwiihsiniimihshin eshi wiihkwankeyaan, kekiin ci⁠wiiciminwentamoomiyan!’ okii'-inaan. 
MAT.25.24	A'a tahsh wiin kaakiih kanawenta'intc mitaahswaahk osaawaapihko shooniyaanhsa' ekii'-matekaapawitc, kii'‑ihkito: ‘Nintookimaam, kikiih kihkenimin hsa eh⁠kakwaanihsakisiyan, e'ishi mooshakinikeyan hsa kaakii'ishi kihtikehsiwan, e'⁠otaahpinaman kaye kihtikaanan kaakiih kihtikaatansiwan. 
MAT.25.25	Kikiih kohsin itahsh, miihsh kaakii'onci kaanak kishooniyaam i'imaa mihtahkamik. Inashke tahsh, ina wa'awe hsa kishooniyaam kaa⁠tipenimatc,’ kii'‑ihkito. 
MAT.25.26	Okimaa tahsh okii'-inaan: ‘Aahpici hsa kimaciayaa, kaa⁠kihtimiwaatc hsa anohkii'aakan kitinow. Ekiih kihkenimiyan hsa e'ishi mooshakinikeyaan hsa kaakii'ishi kihtikehsiwaan, e'⁠otaahpinamaan kaye kihtikaanan kaakiih kihtikaatansiwaan, 
MAT.25.27	kitaakiih pakitinaa ohsha a'a ninshooniyaam i'imaa shooniyaawikamikonk cikii'ani paahtiinohpan. Inashke tahsh kiipi takohshinaan kahkina nintaakii'-otaahpinaa,’ okii'-inaan. 
MAT.25.28	Miitahsh o'o kaa'ani‑ihkitotc: ‘Otaahpinamawihk hsa ini shooniyaan, a'a hsa mitaahcink mitaahswaahk osaawaapihko shooniyaanhsa' kaa‑ayaawaatc, oka ayaawaan ini shooniyaan. 
MAT.25.29	 Awiya hsa kekoonini kaa‑ayaatc, ta⁠miinaa kekoonini awahshime, weweni hsa ci⁠tepihsetc. A'a tahsh wiin kekoonini kaa‑ayaahsik, mihsawaa ko pankii kekoonenhsini ayaatc hsa ta⁠otaahpinamawaa. 
MAT.25.30	 A'a hsa kekoonini kaa⁠inaapatisihsik anohkii'aakan, ishiwepinihk i'imaa kaashi kashkiitipihkaninik. Miitahsh i'imaa ke⁠tashimoohkokitaasotc, ke⁠tashimamatweyaapitehsetc kaye.’ ”
MAT.25.32	Kahkina tahsh pemaatisiwaatc misiwehkamik kaa⁠tahswewaanakisiwaatc ta⁠ohkoayaawak aanti ke⁠ayaanitc. Mii hsa 'awe kaa⁠okimaawapitc niishwayek okaishi papaahpakitinaa' ini pemaatisinitc, taapishkoo hsa okanawimaanahcaanihshiwe pepahkaan kaaishi ahsaatc maanahcaanihsha' i'i kaye maanatihkwa'. 
MAT.25.33	Kaa⁠kwayahkwaatisinitc hsa okihcinihkink inahke okaishi ahsaa', kotak tahsh onamantinihkink okaishi ahsaa'. 
MAT.25.34	Kihciokimaa tahsh oka inaa' i'i pemaatisinitc okihcinihkink kaa‑ayaanitc: ‘Piishaak hsa kiinawaa kaa⁠shaweniminek ninTete, piishaak ci⁠tipentamek i'i okimaawiwin kaakiihpi oshiihtamaakooyek ahpii kii⁠maaciiahkiiwank. 
MAT.25.35	Aaniihsh ewii'-wiihsiniyaan, kikii'-ahshamihshim, ewii'-minihkweyaan kaye kikii'-mina'ishim. Eh⁠piiwitewiyaan kaye kikiih piintikashim kitaa winiwaank. 
MAT.25.36	Ekiih kikihkonayehsiwaan kaye kikiih pihcihkonaye'im, e'⁠aahkosiyaan kaye kikii'-naakaci'ihshim, ekiih kipa'okooyaan kaye kikii'-antawaapamihshim,’ oka⁠inaa'. 
MAT.25.37	Okwayahkwaatisiik tahsh okaishi kakwecimaawaan: ‘Tepencikeyan, aanahpii kaa'⁠waapamikooyan eh⁠kawaskateyan, ekii'-ahshamikooyan tahsh, e'⁠noontayaapaakweyan kaye, ekii'-mina'ikooyan tahsh? 
MAT.25.38	Aanahpii kaye kaa'⁠waapamikooyan eh⁠piiwitewiyan ekiih piintikanikooyan tahsh nintaawininaanink, ekiih kikihkonayehsiwan kaye ekiih pihcihkonaye'ikooyan tahsh? 
MAT.25.39	Aanahpii kaye kaa'⁠waapamikooyan e'⁠aahkosiyan, eh⁠kipa'okooyan kaye, miitahsh ekii'-antawaapamikooyan?’ oka inaawaan. 
MAT.25.40	Kihciokimaa tahsh taishi nahkwehtam: ‘Kiwiintamawininim hsa, ahpii hsa o'o kaakiih tootawek wa'a peshik kekoon kaa‑ahpiihtentaakosihsik, niicihkiwensi kaa⁠inak, niin hsa kaakiih tootawiyek,’ oka inaa'.
MAT.25.41	I'i tahsh onamantinihkink inahke kaa‑ayaanitc oka inaa': ‘Ninkoci kiinawaa ishaak, kaa⁠inakimikooyek ci⁠nihshiwanaatisiyek! Ishaak weti wiihkaa keshi aahtawehsinok ishkote, kaakiih kwayaanciihtamawintwaa maciaya'aa, i'i kaye otencalima'.
MAT.25.42	Aaniihsh e'⁠noonteskateyaan kaawiin kikii'-ahshamihsiim, e'⁠noontayaapaakweyaan kaye kaawiin kikii'-mina'ihsiim. 
MAT.25.43	Eh⁠piiwitewiyaan kaye kaawiin kikiih piintikashihsiim kitaa winiwaank, ekiih kikihkonayehsiwaan kaye kaawiin kikiih pihcihkonaye'ihsiim, e'⁠aahkosiyaan kaye, ekiih kipa'okooyaan kaye kaawiin kikii'-antawaapamihsiim,’ oka inaa'. 
MAT.25.44	Kewiinawaa tahsh okashi nahkwehtawaawaan: ‘Tepencikeyan, aanahpii hsa kaa'⁠waapamikooyan e'⁠noonteskateyan, e'⁠noontayaapaakweyan, eh⁠piiwitewiyan, ekiih kikihkonayehsiwan, ekii'-aahkosiyan, ekiih kipa'okooyan kaye, ekii'ishi wiici'ikoohsiwanen itahsh?’ oka inaawaan. 
MAT.25.45	Kihciokimaa tahsh okashi nahkwehtawaa': ‘Kiwiintamawininim hsa, i'i hsa kaakii'ishi wiici'aahsiwek peshik iko wa'a kekoon kaa‑ahpiihtentaakosihsik, niicihkiwensi kaa⁠inak, niin hsa kaakii'-wiici'ihsiwek,’ oka inaa'. 
MAT.25.46	 Miiwak itahsh oko ke⁠ishinisha'ontwaa i'imaa wiihkaa keishi ishkwaahsehsininik kakwaataki'ikoowin. Iki tahsh kaa⁠kwayahkwaatisiwaatc ta⁠ishaawak wiihkaa keishi ishkwaahsehsininik pimaatisiwin.”
MAT.26.1	Ekii'-ishkwaa kihkino'amaaketc tahsh Ciisahs kahkina kekoonini, okii'-inaa' tahsh 
MAT.26.2	 “Niishokiishikwakaanik ihsa eh⁠kihkentamek mii 'i aasha 
MAT.26.3	I'ihsh peshikwan ahpii, 
MAT.26.4	ekii'-onentamowaatc aaniin kekii'ishi kiimooci kaahcitinaawaatc Ciisahsoon ewii'-nihsaawaatc. 
MAT.26.5	“Kaawiin i'i kitaakii'-ishihcikehsiimin mekwaa e'⁠wiihkwantinaaniwank, maakishaa onsaam taa⁠ompwehkamikisinaaniwan,” kii'‑ihkitowak.
MAT.26.6	Mekwaa tahsh Ciisahs e'⁠ayaatc i'imaa Saaimanan 
MAT.26.7	 ihkwewan okiih pinaasihkaakoon ekiih piitoonitc poosiminaakwa'onini wiinke ekii'-aahkwakintenik, kaakii'ishi piintenik aalapaastar 
MAT.26.8	'amawaakanak ekii'-waapantamowaatc kii'‑ihkitowak ekii'-maanaapantamowaatc: “Etatawe kiih⁠kihciwanihcikem! 
MAT.26.9	I'i hsa minaakwa'on aahpici niipowa' taakii'-inakinte kiishpin ataawaakaniwankipan. Shooniyaan tahsh taakii'-miinaawak kaa⁠kitimaakisiwaatc.” Mii kaa'⁠ihkitowaatc.
MAT.26.10	Ciisahs okiih kihkenimaa' aaniin kaa'⁠ihkitonitc, miitahsh ekii'-inaatc: “Wekonen wencikakwewanaa'ek a'a ihkwe? Aahpici hsa onishihshin, minonaakwanini kaye i'i kaa⁠tootawihshitc. 
MAT.26.11	 Kaa⁠kitimaakisiwaatc ihsa mooshak kiwiiciiwaawaak, niin tahsh kaawiin mooshak kika wiiciiwihsiim. 
MAT.26.12	O'oweni hsa kaa⁠siikinank minaakwa'onini niwiiyawink, mii hsa piko taapishkoo eh⁠kwayaancihtootc niwiiyaw ewii'-ninkwa'okooyaan. 
MAT.26.13	Kekeht tahsh kitinininim, tashintek hsa i'i minwaacimowin misiwe ahkiink, ta⁠tipaacimaa hsa a'a ihkwe aaniin kaa'⁠ishihciketc ci⁠maamihkawinotawintc,” kii'‑ihkito.
MAT.26.14	Miitahsh i'i, peshik iki kaa⁠mitaahshiniishiwaatc 
MAT.26.15	ekiih kanoonaatc: “Wekonen ke⁠miishiyekipan ishiwininakook kaashi ayaatc Ciisahs?” okii'-inaa'. Miitahsh kaa'ishi sakahkakimaanitc ini shooniyaan, nihsimitana kihciwaapaapihko shooniyaanhsa'
MAT.26.16	Miitahsh i'i ahpii Cootahs kaa'ishi maaciiantawaapantank kiishpin ishihsenik ewii'-ishiwinaatc aanti eshi ayaanitc ini Ciisahsoon.
MAT.26.17	Nihtam itahsh e'⁠wiihkwantiwikiishikaninik ahpii kii'⁠amomintc pahkweshikanan kaakii'-ompisikaniwihsinik,
MAT.26.18	O'o tahsh okii'-inaa': “Antawaapamihk hsa peshik inini i'imaa ootenaank. O'o tahsh kika inaawaa: ‘Ninkihkino'amaakeminaan hsa ihkito: “Aasha pehshonaakwan i'i kaawii'-ishihseyaan, niwii'-wiitoohpamaak hsa ninkihkino'amawaakanak i'imaa kiwaahkaa'ikanink, ewii'-wiiciwiihsiniimakwaa o'o Pimaaci'ikoowi Wiihkwantiwin.” ’ ”
MAT.26.19	Kihkino'amawaakanak tahsh kii'‑ishihcikewak kaakii'-ikowaatc Ciisahsoon ekiih kwayaancihtoowaatc kaawii'ishi Pimaaci'ikoowi Wiihkwantiwaatc.
MAT.26.20	E'ani onaakohshininik itahsh kii'⁠oshihshinook Ciisahs, okihkino'amawaakana' kaye, ewii'-wiihsiniwaatc. 
MAT.26.21	Mekwaa tahsh e'⁠wiihsiniwaatc Ciisahs kii'‑ihkito: “Kitinininim, peshik o'omaa ninka tootaak ci⁠tahkonikoowak,” kii'‑ihkito.
MAT.26.22	Kihkino'amawaakanak tahsh kii'⁠maanentamook ekii'ishi kakwecimaawaatc memeshkwac: “Tepencikeyan, kaawiin iitok niin kaa⁠ishiyan?”
MAT.26.24	Kihcimasina'ikan hsa ishipii'ikaate ci⁠niponitc ini Inini oKosihsan. Tepwe hsa ninka nip. Aahpici hsa ta⁠koohpaasinaakosi a'a inini kaawiih tootawaatc ini Inini oKosihsan ci⁠tahkonimintc. Aahpici taakii'-onishihshinini wiihkaa nihtaawikihsikipan a'a inini,” kii'‑ihkito.
MAT.26.25	Cootahsan 
MAT.26.25	Ciisahs okii'-inaan: “Kiin iitok kaa⁠itisoyan.”
MAT.26.26	Mekwaa tahsh e'⁠wiihsiniwaatc Ciisahs okii'-otaahpinaan pahkweshikanan ekii'-nanaahkomotc. Miitahsh kaa'ishi pahpahkwepinaatc, ekii'-maamiinaatc 
MAT.26.27	Miinawaa tahsh okii'-otaahpinaan minihkwaakan, ekii'-nanaahkomotc, ekii'-miinaatc ekii'-inaatc: “Mii hsa 'imaa onci minihkwek kahkina kaa⁠tahshiyek. 
MAT.26.28	 Mii hsa 'iwe nimiskwiim. Mii 'imaa Kishemanitoo otAhshotamaakewin kaaonci maacianohkiimakaninik. Mii 'i kaa⁠paahtiinowaatc kaaonci siikinamawintwaa miskwiini ci⁠poonentamawintwaa omacitootamowiniwaan. 
MAT.26.29	Kiwiintamawininim itahsh, kaawiin hsa wiihkaa miinawaa ninka minihkwehsii o'o shoominaapo, paamaa hsa weti kika wiiciminihkwemininim ci⁠minihkweyank oshkishoominaapo ahpii ninTete kiishihsitootc oTipencikewin.”
MAT.26.30	Miitahsh kaa'ishi anami'enikamowaatc,
MAT.26.31	‘Kishemanitoo hsa oka pahkihte'waan okanawimaanahcaanihshiwen,
MAT.26.31	kaa⁠ohkoayaanitc tahsh maanahcaanihsha' ta⁠mihcipiiwipa'iwewa',’
MAT.26.31	ihkitoomakan. 
MAT.26.32	 Ahpii tahsh kiiwepimaatisiyaan, kika‑awipii'ininim weti 
MAT.26.33	Okii'-ikoon itahsh Piitaroon 
MAT.26.34	Ciisahs tahsh okii'-inaan: “Kitinin hsa, o'o hsa noonkom kaa⁠tipihkahk, cipwaa noontaakositc naapepaahka'aahkwaan, mii hsa aasha nihsink (3) ci‑ihkitoyan eh⁠kihkenimihsiwan,” okii'-inaan. 
MAT.26.35	Piitar tahsh kii'‑ihkito: “Kaawiin wiihkaa nintaa ihkitohsii i'i kaa⁠ishiyan, mihsawaa piko wii'wiici nipoominaan,” kii'‑ihkito.
MAT.26.35	Miitahsh peshikwan kotak 
MAT.26.36	Ciisahs tahsh okii'-ishiwinaa' 
MAT.26.37	Miitahsh o'o ehta kaa'⁠maaciinaatc, Piitaroon 
MAT.26.38	Miitahsh kaa'⁠inaatc: “Kekaa ohsha ninihsikon nimaanentamowin ehpiihci kakwaatakentamaan. Miitahsh o'omaa ayaak, keko kekiinawaa nipaahkek,” okii'-inaa'.
MAT.26.39	Naake tahsh wiin waahsa kii'‑ishaa ekii'-animihkohtaatc, ekii'ishi anami'aatc: “NinTete! Kiishpin hsa ishinaakwahkipan, taka otaahpinamawihshin o'o minihkwaakan kaawii'ishi kakwaatakihtooyaan. Kaawiin hsa niin eshi mihsawentamaan, kiin hsa eshi antawentaman ta⁠ishihcikaaniwan,” kii'‑ihkito.
MAT.26.40	Ekiih kiiwenaasihkawaatc tahsh i'i nihsin (3) okihkino'amawaakana', okii'-waapamaa' e'⁠nipaanitc. Piitaroon hsa okii'-inaan: “Wekonen itahsh wenci pwaanawihtooyek ci⁠nipaahsiwek kanake peshiko tipa'ikan? 
MAT.26.41	Ahshawaapik hsa, anami'aak kaye, ci⁠otihsikohsiwek i'i kaawii'ishi koci'ikoyek. Aanawiin e'⁠mihsawentamek ci⁠tootamekipan i'i kaa⁠kwayahkonaakwahk, kaawiin tahsh kiteahpiihcite'ehsiim i'i ci‑ishihcikeyek,” kii'‑ihkito.
MAT.26.42	Miinawaa tahsh Ciisahs kii'ani maacaa ekii'anta anami'aatc. “NinTete! Kiishpin ishinaakwahk ci⁠otaahpinikaatehsinok o'o minihkwaakan kaawii'ishi kakwaatakihtooyaan, ishinaakwahk itahsh ci⁠minihkwaatamaan, kitinentamowin hsa ta⁠toocikaate,” kii'‑ihkito. 
MAT.26.43	Ekiih kiiweantawaapamaatc itahsh okihkino'amawaakana', okii'-waapamaa' e'⁠nanipaanitc ekiih kawiinkwahshinitc.
MAT.26.44	Miinawaa tahsh Ciisahs okii'-nakanaa', nihsink (3) ekii'-anami'aatc, peshikwan ekii'awi ihkitotc. 
MAT.26.45	Miinawaa tahsh okii'-naasihkawaa' okihkino'amawaakana' ekii'-inaatc: “Keyaapi na kinipaam, e'⁠anwehshinek kaye? Inashke mii ohsha 'i aasha eh⁠pehshonaakwahk kaawii'-ishihseyaan. Inini oKosihsan ihsa ta⁠otaahpinikaniwiwan, miitahsh omacitootamook ci⁠tootawaawaatc aaniin iko eshi antawentamowaatc. 
MAT.26.46	Wanishkaak, ani maacaataa! Inaapik, mii hsa wa'a inini kaa⁠mamishi'itc!” kii'‑ihkito.
MAT.26.47	Mekwaa tahsh Ciisahs eh⁠kaakiikitotc, Cootahs 
MAT.26.48	Kaakii'-mamishimiwetc itahsh okii'-inaakopan: “A'a hsa inini ke⁠ociimak, mii hsa a'awe kaa‑antawenimek, otaahpinaahkek itahsh.”
MAT.26.49	Shemaak itahsh a'a Cootahs okii'-naasihkawaan Ciisahsoon ekii'-inaatc: “Pooshoo, okihkino'amaake!” okii'-inaan. Miitahsh kaa'ishi ociimaatc.
MAT.26.50	Ciisahs tahsh okii'-inaan: “Niicii, weyiip hsa ishihciken kaawii ishihcikeyan!” okii'-inaan.
MAT.26.50	Ininiwak itahsh kiih⁠piishaawak, ekii'-otaahpinaawaatc ekii'-mamaancikonaawaatc.
MAT.26.51	Peshik tahsh Ciisahs kaakii'-wiiciiwikotc, okii'-manipitooni pashipa'ikewihkomaanini, ekiih pahkihte'waanitc peshik otanohkii'aakanini ini 
MAT.26.52	Ciisahs tahsh okii'-inaan: “Piina'an hsa i'i kipashipa'ikewihkomaan aanti eshipiintek. Kahkina hsa kaa‑aapacihtoowaatc i'i pashipa'ikewihkomaan, mii hsa i'imaa keonci nihshiwanaatisiwaatc. 
MAT.26.53	Kaawiin ina kikihkentansiin ci⁠kanoonakipan ninTete ci⁠naatamawitc? Shemaak ihsa otaa piicinisha'waa' kaa⁠mitaahshiniishwewaanakisinitc kaa‑ayoohkopaahtiinonitc 
MAT.26.54	Kiishpin hsa 'i ishihcikeyaampaan, kaawiin hsa iinsan taa⁠ishihsehsinoon kaa⁠ishipii'ikaatek Kihcimasina'ikan, mii iitok kaa⁠ishipii'ikaatek ci‑ishihsekipan,” kii'‑ihkito.
MAT.26.56	Miitahsh i'i kaakii'onci ishihsek, mayaa hsa ko ci‑ishihsenik aaniin kaakii'-ishipii'ikewaatc iki 
MAT.26.56	Miitahsh kahkina okihkino'amawaakana' kaa'ishi nakanikotc ekiih tapasiinitc.
MAT.26.57	Keyahpahs 
MAT.26.58	Piitar 
MAT.26.59	'ewikimaak tahsh iki kaye kahkina 
MAT.26.60	Aana tahsh wiin ekiih paahtiinowaatc awiyak ekiihpi niminaawekaapawiwaatc ekiih kiiwanimowaatc noociko ekii'-inaawaatc Ciisahsoon, kaawiin hsa shaakooc kiih⁠tepimimaahsii aaniin kaa'⁠inimintc. Niishin itahsh ininiwak kiih⁠pasikwiiwak 
MAT.26.61	 ekii'-ihkitowaatc: “A'a hsa inini kii'‑ihkito: ‘Nintaa kashkihtoon hsa ci⁠piikopitooyaan i'i Kishemanitoo otAnami'ewikamik, ci⁠kiiwepatahkitooyaampaan tahsh nihsokiishikwakaak,’ kii'‑ihkito,” okii'-inaawaan.
MAT.26.62	Maawac Kihcianami'ewikimaa tahsh kiih⁠pasikwii ekii'-inaatc Ciisahsoon: “Kaawiin ina kekoon kiwii'-ihkitohsii o'o kaaishi anaamimikooyan?” okii'-inaan. 
MAT.26.63	Ciisahs tahsh kaawiin kii⁠noontaatihsii. Maawac Kihcianami'ewikimaan tahsh okiih kanoonikoon miinawaa. “Otishinihkaasowinink hsa Kaa⁠pimaatisitc Kishemanitoo kitishi kanoonin ci‑ishitepweyan! Wiintamawihshinaam kiishpin kiin entinowiwanen 
MAT.26.66	Aaniin hsa ke⁠tootawintipan?” okii'-inaa' kaa⁠onaahkonikenitc.
MAT.26.66	Miitahsh o'o kaa'-ikotc: “Mii hsa 'i eh⁠kashkihtamaasotc cikii'-nipohpan.”
MAT.26.68	okii'-inaawaan: “Kiin iitok Kishemanitoo kaa⁠onenimihk ci⁠pimaaci'iweyan! Wiintamawihshinaam hsa awenen a'a kaa⁠pahkihte'ohk!”
MAT.26.69	Piitar 
MAT.26.70	Kii'⁠aanwehtam itahsh ekiih kanawaapamikotc kahkina awiya'. Miitahsh kaa'⁠ihkitotc: “Anihshaa ohsha kitihkit kaa⁠ihkitoyan,” okii'-inaan. 
MAT.26.71	Ishkwaantenk itahsh kii'ani‑ishaa kaakii'onci piintikenaaniwaninik. Kotak itahsh anohkii'aakanan kaakii'-ihkwewinitc okii'-waapamikoon, ekii'-inaanitc i'imaa kaakii'-ayaanitc: “Kewiin ohsha wa'a okii'-wiiciiwaan ini Naasaratink 
MAT.26.72	Miinawaa tahsh Piitar kii'⁠aanwehtam ekii'-ihkitotc: “Tepwe hsa nintihkit kaa⁠ihkitoyaan! Kaawiin ninkihkenimaahsii a'a inini!” kii'‑ihkito.
MAT.26.73	Naanaake tahsh e'ani ishihsenik, ininiwa' i'imaa kaa⁠naaniipawinitc okiih pinaasihkaakoo' ekii'‑ikotc: “Kekeht hsa kiin peshik, aaniihsh kitishikiishwewinink kitoonci kihkenimikoo,” okii'‑ikoo'.
MAT.26.74	Piitar tahsh kii'‑ihkito: “Wiinke piko nintepwe kaa⁠ihkitoyaan! Kishemanitoo hsa ninka kakwaataki'ik kiishpin tepwehsiwaan. Kaawiin hsa ninkihkenimaahsii a'a inini!”
MAT.26.74	Miitahsh kaakii'-noontaakositc a'a naapepaahka'aahkwaan. 
MAT.26.75	Piitar tahsh kii'⁠maamihkawi kaakii'-ikotc Ciisahsoon: “Cipwaa noontaakositc hsa naapepaahka'aahkwaan, mii hsa aasha nihsink (3) ci‑ihkitoyan eh⁠kihkenimihsiwan,” ekii'-ikotc. Miitahsh kaa'ishi saaka'ank ekii'awi kihcimawitc.
MAT.27.1	Wiipa kikishep, kahkina 
MAT.27.2	Piiwaapihkweyaapiin tahsh kii'⁠aapataniniwan ekiih tahtahkopinintc, weti hsa ekii'-ishiwicikaniwitc kaakii'ishi ayaanitc 
MAT.27.4	Miihsh kaa'⁠inaatc: “Ninkii'-mamaashii hsa ekii'-mamishi'ak a'a inini kekoonini kaakii'ishi mamaashiihsik, ci⁠nihsintc,” okii'-inaa'.
MAT.27.4	O'o tahsh okii'ishi nahkwehtaakoo': “Kaawiin niinawint kekoon nintinentansiimin, aaniihsh kiin i'i kitishihcikewin,” okii'-ikoo'.
MAT.27.5	Miitahsh Cootahs kaa'ishi piintike pahkihtehsakihshimaatc i'imaa Kihcianami'ewikamikonk i'i kihciwaapaapihko shooniyaanhsa', ekii'ani maacaatc ekii'awi akoonitisotc.
MAT.27.6	Kihcianami'ewikimaak tahsh okii'-otaahpinaawaa' i'i shooniyaanhsa' ekii'-ihkitowaatc: “Mii hsa wa'a shooniyaa kaakii'-inaapatisitc cionci nihsintc awiya. Kaawiin hsa inahtehsinoon 
MAT.27.7	Miitahsh kaa'ishi onentamowaatc ewii'-inanohkaanaawaatc ini shooniyaan ci⁠ataawewaatc i'i ahki Otoonaakanihke otAhkiim
MAT.27.8	Miitahsh kaa'onci ishinihkaatek i'i pankii ahkiini, Kaaishi miskwiiwahkamikaak, piinihsh o'o ahpii noonkom kaa⁠kiishikahk.
MAT.27.10	Miitahsh kaa'⁠inaapaci'aawaatc ini shooniyaan ekii'-ataawewaatc i'i pankii ahkiini kaakii'-ontinaawaatc waapikanan onaakanihkek, taapishkoo kaaTipenciketc kaakii'-ishihpan ci‑ishihcikenaaniwaninik.” Mii kaakii'-ihkitonikopanen.
MAT.27.11	Ciisahs itahsh kii'⁠niipawi enaahsamiinitc ini 
MAT.27.11	Ciisahs tahsh kii'ishi nahkwehtam: “Kitepwe kaa⁠ihkitoyan,” okii'-inaan. 
MAT.27.12	I'i tahsh 
MAT.27.13	Paailat tahsh okii'-inaan: “Kaawiin ina kinoontawaahsiik i'i kahkina eshi anaamimihkwaa?” okii'-inaan.
MAT.27.14	Shaakooc tahsh Ciisahs kaawiin awaac pankii kiih⁠kiikitohsii, ekii nahkwehtansik aapiinc iko peshik kaakii'ishi anaamimintc. Aahpici tahsh kihci'onahshowewikimaa kiih⁠kihcimaamahkaatentam.
MAT.27.15	A'a tahsh kihci'onahshowewikimaa kii'⁠nihtaa ishihcike ekiih pakitinaatc peshik kipa'waakanan. Kiishaac awiyan okii'-onenimaawaan awenenan ke⁠pakitinimintc. Mii hsa 'o kaa⁠nihtaa'ishihciketc entahswaa 
MAT.27.16	I'i tahsh ahpii kii'⁠ayaa peshik kipa'waakan Paraapahs 
MAT.27.17	Ekii'-ohkwiinonitc tahsh awiya', 
MAT.27.18	Okiih kihkenimaa' aaniihsh i'i kaa⁠niikaanisinitc Coowa' ekii'-mihciontenimaanitc Ciisahsoon. Miitahsh kaakii'onci piitamawintc Ciisahsoon.
MAT.27.19	Mekwaa tahsh e'⁠namatapitc tipaahkonikewapiwinink, awiyan okiihpi kanoonikoon ekii'-inwehtamawaanitc wiiwan: “Keko papaamenimaahken a'a kwayahk inini, aaniihsh niipiwa' ninkiih kakwaatakihtoo ekiih pawaanak tipihkonk.”
MAT.27.21	Paailat tahsh okiih kakwecimaa': “Awenen hsa ke⁠pakitinak iki kaa⁠niishiwaatc?”
MAT.27.21	Miitahsh kaa'-ikotc: “Paraapahs pakitin!”
MAT.27.22	Paailat tahsh kii'ishi kakwetwe: “Aaniin tahsh wiin ke⁠tootawak Ciisahs, Kishemanitoo Kaa⁠onaapamaatc kaa⁠icikaniwitc?”
MAT.27.22	Miitahsh kaa'⁠ihkitonitc kahkina awiya': “Ta‑akosaka'waa!”
MAT.27.23	Paailat hsa miinawaa kii'ishi kakwetwe: “Aaniin tahsh kaa'ishi mamaashiitc?”
MAT.27.23	Miitahsh aanciko enikohk kaa'ishi maaciishaahshaakowenitc: “Ta‑akosaka'waa!” kii'ishi shaakowewa'.
MAT.27.25	Miitahsh o'o kahkina kaa'ishi nahkweshaakowaanikotc: “Taka niinawint pisaan ninka inakimikoomin, ekii'-nihsankitc, niniicaanihsinaanik kaye,” okii'-ikoo'.
MAT.27.26	Miitahsh Paailat kaa'ishi pakitinamawaatc i'i Paraapahsan. Ekii'-ishkwaa pahpahshanshe'omintc tahsh Ciisahsoon, miitahsh kaa'ishi pakitinamawaatc shimaakanihsa' ci⁠akosaka'waanitc.
MAT.27.27	Paailat 
MAT.27.28	Miitahsh iki shimaakanihshak kaa'ishi kiicihkonayepinaawaatc ekiih pihsihkamo'aawaatc e'⁠miskwekaninik naapishkikan. 
MAT.27.29	Okaawiminakashiink kaye ekii'onci oshihtoowaatc pahsihkwepison ekii naapinaakohtoowaatc kihciokimaawipahsihkwepisonink, ekiih pihsihkamo'aawaatc. Mihtikonhsini kaye okii'-miinaawaan ci⁠tahkonaminitc okihcinihkink. Miitahsh kaa'ishi ociciinkwanapiihtawaawaatc ekii'-maanenimaawaatc ekii'-ihkitowaatc: “Kikihci‑inenimikoo, kaa⁠kihciokimaahkantawatwaa Coowak!” 
MAT.27.30	Miitahsh kaa'ishi sasiihkwaanaawaatc, ekii'-mahkamaawaatc i'i mihtikoonhs kaakii'-miinaawaahpan, ekiih pahpahkihteyaahkohtikwaane'waawaatc. 
MAT.27.31	Miitahsh ekiih temiihkinci'aawaatc ekiih kiicihkonayepinaawaatc naapishkikan, kaa'ishi kiiwepihsihkamoonaawaatc ini okikishkikanini. Miitahsh kaa'ishi maaciinaawaatc ewii'-akosaka'waawaatc.
MAT.27.32	Ekii'ani maacaawaatc itahsh, okii'-nakishkawaawaan ininiwan Saaiman 
MAT.27.33	Weti tahsh eni otihtamowaatc hsa Kaalkahtaa 
MAT.27.34	Miitahsh i'imaa kaakii'ishiwii'-mina'aawaatc Ciisahsoon shoominaaponi kaakiih takwaakaminikaatek kekoonini kaa⁠wiihsakaninik. Ekii'-mansihpitank tahsh kaawiin kiiwii'-minihkwehsii.
MAT.27.36	Miitahsh kaa'ishi onapiwaatc ekiih kanawenimaawaatc. 
MAT.27.37	Enihkwekoocink itahsh kii'-akooteni oshipii'ikan otanaamimikoowin ekii'-ishipii'ikaatenik: “Mii hsa wa'a Ciisahs kaa⁠kihciokimaahkantawaatc Coowa'.” 
MAT.27.38	Niishin (2) hsa okiimoocishka' okiih takowiici akosaka'okoomaa', peshik okihcinihkink inahke ekii'ishi akoocininitc, kotak tahsh onamantinihkink.
MAT.27.40	 ekii'-ikotc: “Kiin ihsa kaawiih piikopitooyampan i'i Kihcianami'ewikamik, kaawiih kiishahkitooyampan kaye nihsokiishikwakaak! Pimaaci'itison! Kiishpin Kishemanitoo oKosihsan tenowiwanen, niihsaantawen i'imaa aashiteyaahtikonk!” okii'-ikoo'.
MAT.27.42	“Ekiih pimaaci'aatc tahsh kotak awiya', shikwa tahsh kaawiin okashkihtoohsiin ci⁠pimaaci'itisotc. Wiin iitok inaa eh⁠kihciokimaahkantawaatc i'i Isriyala'. Kiishpin hsa kashki'otc ci⁠niihsaantawetc i'imaa aashiteyaahtikonk, mii hsa 'i payesh ci⁠tepwehtawank. 
MAT.27.43	 Kishemanitoon iitok otahpenimonotawaan. Taka hsa shemaak oka naatamaakoon kiishpin entawenimikokwen. Mii iitok kaa'⁠ihkitotc: ‘Kishemanitoo nintooKosihsimik,’ ” kii'‑ihkitowak.
MAT.27.44	Iki hsa okiimoocishkak kaakii'-wiiciakoocinoomaawaatc, peshikwan okii'ishi miihkinsomaawaan.
MAT.27.45	E'⁠naawahkwek tahsh misiwe i'imaa ahkiink kiih⁠kashkiitipihkan nihsotipa'ikan minihk. 
MAT.27.46	 E'⁠nihsotipa'ikaneyaanik tahsh Ciisahs enikohk kii'‑ihkito: “Iilaai, Iilaai! Lamaa sapaahtaanii? 
MAT.27.47	Iki tahsh aaninta i'imaa kaakii'-niipawiwaatc e'⁠noontawaawaatc e'⁠ihkitonitc kii'‑ihkitowak: “Ilaaicawan 
MAT.27.48	 Peshik tahsh kii'⁠ahpahtoo ekii'-otaahpinaatc iska'ipaanan, shoominaapo kaa⁠wentakintek tino ekiih shaapopanaatc ekiih cehkipiinaatc, ekii'-niimaahkwa'amawaatc Ciisahsoon, ekiih kakwemina'aatc.
MAT.27.49	Kotak tahsh kii'‑ihkitowak: “Taka pii'imaataanin Ilaaicawan cipi⁠pimaaci'ikotc.”
MAT.27.50	Ciisahs tahsh miinawaa enikohk kiih⁠kishiiwe, miitahsh kaa'ishi poonipimaatisitc.
MAT.27.52	Ciipekamikoon kaye kiih⁠paahkihsewan, niipowa' tahsh Kishemanitoo okwayahkwaatisiima' kaakii'-niponihpan kiih⁠kiiwepimaatisi'aawa', 
MAT.27.53	ekiih saaka'amowaatc ciipekamikonk. Kii⁠kiiwepimaatisi'imintc Ciisahsoon kii'ishi piintikewak i'imaa Kishemanitoo otootenaamink.
MAT.27.54	Ahpii tahsh a'a shimaakanihshiiwikimaa, i'i kaye oshimaakanihshiima' kaakii'-wiiciiwikotc kaakiih kanawenimaanitc Ciisahsoon e'⁠waapantamowaatc ahkiini eh⁠koshkohsenik, kahkina kekoonini kaye kaakii'-ishihsenik, wiinke hsa kiih⁠kihcisekisiwak, ekii'-ihkitowaatc: “Tepwe hsa Kishemanitoo ini oKosihsan!”
MAT.27.56	Miiwak ihsa oko kaakiih takwiinowaatc i'imaa, Meri 
MAT.27.57	Ahpii tahsh e'ani onaakohshininik,
MAT.27.58	Okii'-naasihkawaan tahsh Paailatoon 
MAT.27.59	Okii'awi otaahpinaan tahsh wiiyawini ekiih tatipahpitootc oshki waapishkiikinooni ekii'-aapacihtootc. 
MAT.27.60	Miitahsh i'imaa kaakii'ishi na'inank na'initiiwikamikonk wiin hsa kaakii'-anoohkiikopanen ci⁠oshihtamawintc i'imaa kiishkaapihkaank. Kihciahsiniin hsa okii'ishi kipitihtipinaan i'imaa ishkwaantenk. Miitahsh kaa'ishi maacaatc. 
MAT.27.61	Kii'⁠ayaawak itahsh i'imaa Meri Maakatalawihkwe 
MAT.27.62	Ekii'ani waapaninik tahsh 
MAT.27.63	 ekii'-inaawaatc: “Kehci‑inentaakosiyan, nimaamihkawimin hsa ekii'-ihkitotc a'a okakiinawishk mekwaa kii⁠pimaatisitc. O'o hsa kii'‑ihkito: ‘Nihsokiishikwakaak (3) hsa ninka kiiwepimaatis.’ 
MAT.27.64	Inaahkoniken tahsh aahpici weweni ci⁠kanawencikaatek i'i ciipekamik piinihsh ci⁠nihsokiishikahk. Maakishaa hsa okihkino'amawaakana' ta⁠kimootiwa' i'i wiiyaw ci‑inaacimonitc hsa ekiih kiiwepimaatisitc. I'i tahsh keishi kiiwanimonitc nawac iitok i'i ta⁠maashipicikemakanini ahpiihc wiin nihtam i'i kaakii'-inwaanitisokopanen a'a okakiinawishk,” kii'‑ihkitowak.
MAT.27.65	Paailat hsa kii'‑ihkito: “Ayaawak iitok kaa⁠kanawencikewaatc, miiwak iki aapaci'ihkwak ci⁠aayiici kanawencikaatek aaniin i'i ke⁠ahkokashkihcikaatek,” okii'-inaa'.
MAT.27.66	Miitahsh kaa'ishi maacaawaatc ekii'-akwaskiwahsamowaatc awiyan ci⁠paahkinansinik. Iki tahsh kaa⁠kanawencikewaatc shimaakanihshak weweni okiih kanawentaanaawaa.
MAT.28.1	E'⁠ishkwaa Anwepiiwi kiishikaninik tahsh e'ani waapaninik e'⁠anami'ekiishikaninik,
MAT.28.2	Sesakooc tahsh kiih koshkwahkamikihseni. KaaTipenciketc 
MAT.28.3	Mii hsa taapishkoo kaa⁠waahtehsek kaa'‑ahpiihciwaahsenaakosinitc, okikishkikanini kaye taapishkoo koonink ekii'-ahpiihciwaapishkinaakwaninikin. 
MAT.28.4	Iki tahsh kaakiih kanawencikewaatc shimaakanihshak wiinke kii⁠nininkaanimisiwak kaa'ahpiihci sekisiwaatc, ekiih kawihsewaatc, taapishkoo ekii'-nipowaatc ekii'-ishinaakosiwaatc.
MAT.28.5	A'a tahsh encal okiih kanoonaa' i'i ihkwewa': “Keko sekisihkek,” okii'-inaa'. “Kikihkenimininim aaniihsh e'⁠nanaantawaapamek Ciisahs kaakii'-akosaka'ontc. 
MAT.28.6	Kaawiin hsa o'omaa ayaahsii. Kiih⁠kiiwepimaatisi ohsha taapishkoo kaakii'-ihkitotc. 
MAT.28.7	Weyiip tahsh anta wiintamawimihk 
MAT.28.8	Miitahsh shemaak kaa'ishi nakatamowaatc i'i ciipekamik ekiih kohtaaciwaatc. Shaakooc itahsh wiinke kiih⁠ciihkentamook, ekii'-ahpahtoowaatc ewii'-wiintamawaawaatc i'i kihkino'amawaakana'.
MAT.28.9	Sesakooc tahsh okii'-nakishkaakowaan Ciisahsoon: “Pooshoo,” e'⁠ikowaatc. Okiih sakisitenaawaan hsa ekii'-ociciinkwaniihtawaawaatc. 
MAT.28.10	Miitahsh kaa'⁠ikowaatc: “Keko sekisihkek! Maacaak hsa, awikanoonihkwak niicihkiweyak
MAT.28.11	Mekwaa tahsh e'ani pimiayaawaatc iki ihkwewak, aaninta tahsh shimaakanihshak kaakiih kanawentamowaatc ciipekamik, kiih⁠kiiweishaawak weti 
MAT.28.12	Kihcianami'ewikimaak, iki kaye kaa⁠niikaanisiwaatc Coowak kii'-onentamook aaniin ke⁠ishihcikewaatc. Miitahsh kaa'ishi miinaawaat niipowa' shooniyaan ini shimaakanihsha', 
MAT.28.13	e'⁠inaawaatc: “O'o hsa kika ihkitom: ‘Okihkino'amawaakana' kiihpi takohshinoo' eh⁠tipihkaninik mekwaa e'⁠nipaayaank, miitahsh iinsan kaa'ishi kimootinitc i'i owiiyaw.’ 
MAT.28.14	Kiishpin tahsh kihcionahshowewikimaa noontank o'oweni, niinawint hsa ninka kashkimaanaan kiinawaa kekoon ci⁠pakamishkaakohsiwek,” okii'-inaawaa'.
MAT.28.15	Iki tahsh okanawencikek okii'-otaahpinaawaan ini shooniyaan, ekii'-ishihcikewaatc kaakii'-inintwaa. Miitahsh Coowak keyaapi noonkom kaa⁠kiishikaninik o'o pepaaihkitowaatc.
MAT.28.17	Ahpii tahsh e'⁠waapamaawaatc okii'-ociciinkwaniihtawaawaan. Aaninta tahsh kaawiin okiih kwayahkwenimaahsiwaawaan. 
MAT.28.18	Ciisahs itahsh pehsho okiih pinaasihkawaa' ekii'-inaatc: “Kahkina hsa kashki'ewisiwin ninkii'-miinikoowis kahkina kekoon ci⁠tipentamaan kihcikiishikonk, ahkiink kaye. 
MAT.28.19	 Maacaak tahsh, naasihkawihkwak iki kahkina kaa⁠tahswewaanakisiwaatc pemaatisiwaatc, kihkino'amawihkwak ci⁠piminisha'owaatc. Siika'antawihkwak kaye otishinihkaasowininiink ini Weyoohsimimintc, ini kaye Wekosihsimimintc, ini kaye Kishemanitoo otAhcaahkwan. 
MAT.28.20	Ci⁠kihkino'amawekwaa kaye ci⁠tootamowaatc kahkina kekoonini kaakii'-ininakook. Mooshak tahsh eyaantahsokiishik kika wiiciiwininim piinihsh i'i ahpii ci‑ishkwaahsekin ono kaa⁠pimihsekin o'omaa ahkiink,” kii'‑ihkito.
MRK.1.1	Mii 'iwe minwaacimowin kaaishi tipaacimintc a'awe Ciisahs Christ weKosihsimikotc Kishemanitoon. Mii'iwe kaaishi maacihsek i'i tipaacimowin, 
MRK.1.2	 mayaa kaa⁠inahtenik otooshipi'ikewin Aaiseya 
MRK.1.2	“Niin Kishemanitoo niniikaaninisha'waa niwiintamaakewininiim.
MRK.1.2	Nahkawe kika kwayaancihtamaak miihkana keshi takwihshinan,”
MRK.1.2	ishipii'ikaate. 
MRK.1.3	 Shikwa kii'‑ihkito Aaiseya:
MRK.1.3	“Matweayaa awiya pikwatahkamikaank eh⁠shaahshaakowetc:
MRK.1.3	‘Kwayaancihtamawihk omiihkanaam a'a Tepenciketc,
MRK.1.3	ci⁠kwayahkwamoninik keishi pimiayaatc,’ ”
MRK.1.3	ihkitoomakan.
MRK.1.4	Paanimaa tahsh a'a Cwaan 
MRK.1.5	Misiwe ko kiihpi onciiwak awiyak i'imaa 
MRK.1.7	Shikwa kii'ishi wiintamaake o'owe: “Piayaahpiihtenti hsa piciinak ke⁠pitakwihshink inini, nawac ke⁠ishpentaakositc ahpiihc itahsh niin. A'awe hsa ko kaapi piminisha'otc, inashke ko kaawiin niin kanake ninteahpiihtentaakosihsii ci⁠nawakiiyaampaan ci⁠aapa'amowak omahkisineyaapiin. 
MRK.1.8	Kitishi siika'antawininim niin nipiink. Wiin itahsh wiin kika kikishkamoonikowaa Kishemanitoon otAhcaahkoni. Mii 'owe kaawii'ishi siika'antawinek,” kii'‑ihkito a'a Cwaan.
MRK.1.9	Kii'‑ishihse tahsh i'i ahpii, ekiih takwihshink a'awe Ciisahs, ekiihpi onciitc weti ootenawenhsink 
MRK.1.10	Piciinak itahsh e'⁠akwaasiitc a'a Ciisahs, okii'-waapantaan i'i kiishik eh⁠paahkihsenik. Shikwa okii'-waapamaan ini Kishemanitoon otAhcaahkoni eh⁠pinaashiinitc, omiimiinhsink e'⁠ishinaakosinitc ehpi pooniihsantaakotc ehpi piincishkaakotc ini Ahcaahkwan. 
MRK.1.11	 Shikwa kiih⁠tepihtaakwan inwewin kiishikonk: “Kiin ihsa ninKosihs siyaaki'inaan, kiin kaa⁠na'entami'iyan.”
MRK.1.12	Shemaak tahsh weti okii'ishi wiihkoshkaa'ikoon Ciisahs ini Ahcaahkwan, pikwatahkamikaank ekii'ishi maacaatc. 
MRK.1.13	Miitahsh i'imaa kaa'ishi niimitana tahsokonitc pikwatahkamikaank. Amiitahsh i'imaa 
MRK.1.14	Paanimaa tahsh kaah⁠kipa'ontc a'a Cwaan
MRK.1.15	 o'owe e'⁠ihkitotc: “Mii aasha e'⁠ocihcihsek! Aasha pehshonaakwanini 'i Kishemanitoo ci⁠okimaahkantaaketc! Kwehkipimaatisik, tepwehtamohk o'o minwaacimowin!” kii'‑ihkito.
MRK.1.16	Mekwaa tahsh ekiihpi pimaashakaametc Ciisahs 
MRK.1.17	Okiih kanoonaa' itahsh: “Haw ampeyohk, piwiiciiwihshik,” okii'-inaa'. “Inashke hsa kaapi inanohkiiyek eh⁠pakita'waayek, noonkom itahsh kika maaciikihkino'amawininim ci⁠piitamawiyek pemaatisiwaatc,” okii'-inaa'. 
MRK.1.18	Miitahsh shemaak kaa'ishi nakanaawaatc otahsapiiwaa', ekii'ani wiiciiwaawaatc ini Ciisahsoon.
MRK.1.19	Miinawaa tahsh iko naakewaahsa e'ani takwihshink Ciisahs, okii'-waapamaa' ini Ciimisan 
MRK.1.20	Shemaak itahsh Ciisahs okii'-antomaa'. Miitahsh kaa'ishi nakanaawaatc otetewaan Sepatiin, i'imaa ciimaanink e'⁠ayaanitc, i'iweniwa' kaye anohkii'akana'. Miitahsh kaa'ani ishi wiiciiwaawaatc ini Ciisahsoon.
MRK.1.21	Miitahsh weti kaani ishi takwihshinowaatc ootenaank, 
MRK.1.22	 Okii'-maamahkaasihtaakoo' itahsh i'i pemaatisinitc eshi kihkino'amaaketc. Wiin aaniihsh okii'ishi kihkino'amawaa' taapishkoo mii wa'awe e'⁠okimaawentaakositc. Kaawiin wiin taapishkoo kii'ishi ayaahsii oko 
MRK.1.23	Mii'i ahpii kiih⁠piintike 'imaa anami'ewikamikonk a'a peshik inini eh⁠kikishkawaatc 
MRK.1.24	“Kiin Ciisahs Naasaritink 
MRK.1.25	Ciisahs itahsh okiih kishiikanoonaan: “Pisaan! Keko kekoon ihkitohken! Nakash a'a inini!” okii'-inaan ini maciahcaahkwan.
MRK.1.26	Miitahsh ekii'-ocipinikoshkawaatc ini ininiwan a'a maciahcaahk, ekiih kihcinoontaakositc, mii'i kaa'ishi nakanaatc. 
MRK.1.27	Kiih⁠kihcikoshkwentamook itahsh kahkina iki pemaatisiwaatc, kaa'onci kakwecintiwaatc: “Wekonehsh o'owe? Mii hsa 'owe oshkikihkino'amaakewin! Taapishkoo e'⁠okimaawentaakositc otishikanoonaa' i'i maciahcaahkwa', kaye ona'ihtaakoo'!” kii'‑ihkitowak.
MRK.1.28	Miitahsh i'i weyiip ekiih papaatipaacimintc misiwe i'imaa 
MRK.1.29	Miitahsh i'i e'anionci maacaawaatc i'imaa Coowa' 
MRK.1.30	Ini tahsh Saaiman osikohsan kiih⁠kishisowaahpinewan ekiih pimihshininitc. Miitahsh i'i shemaak kaa'ishi wiintamawintc a'a Ciisahs e'ishi ayaanitc. 
MRK.1.31	Miitahsh kaa'ishi naasihkawaatc ekiih sakinihkenaatc ekii'ishi wanishkaapinaatc. Miitahsh shemaak kaa'ishi nakanikonitc i'i kishisowaahpinewin. Miitahsh kaa'ishi maaciipami'ikowaatc ini ihkwewan.
MRK.1.32	Ahpii tahsh wenaakohshininik, aasha ekiih pankihshimonitc kiisihsoon,
MRK.1.33	Piinihsh iko kahkina minihk eyaawaatc i'imaa ootenawenhsink kiihpi maawaci'itiwak i'imaa akwaci ishkwaantenk. 
MRK.1.34	Niipiwa' itahsh okiih pimaaci'aa' Ciisahs i'i aaniin iko enaahpinenitc. Kaye niipiwa' okiih saakicinisha'amawaa' maciahcaahkwa' kaa⁠kikishkawaanihpan awiya'. Kaawiin itahsh okiih pakitinamawaahsii' ci⁠kiikitonitc i'i maciahcaahkwa', aaniihsh okiih kihkenimikoo' e'⁠oKosihsimikotc Kishemanitoon.
MRK.1.35	Wiipa tahsh eh⁠kishepaawakaninik cipwaa piitaapaninik, kii'⁠wanishkaa, ekii'ani saaka'ank, ekii'-nihshihkeishaatc inkoci. Miitahsh i'imaa kaa'ishi anami'aatc. 
MRK.1.36	Paanimaa tahsh a'a Saaiman 
MRK.1.37	Miitahsh e'⁠mihkawaawaatc okiih kanoonaawaan: “Kahkina awiya kinaanaantonaak,” okii'-inaawaan.
MRK.1.38	Ciisahs itahsh okii'-inaa': “Taka weti ishi maacaataa ciikaya'ii eyaakin ayaawinan, i'imaa kaye ci⁠tashi wiintamaakeyaan Kishemanitoo otihkitowin. Aaniish mii'iwe kaaonci piishaayaan,” kii'‑ihkito.
MRK.1.40	Aapitink itahsh eh⁠kiishikaninik okiihpi otihsikoon Ciisahs peshik ininiwan 
MRK.1.41	Ciisahs itahsh wiinke ekiih kitimaakenimaatc, okiih shiipinihkehtawaan ekiih saaminaatc.
MRK.1.42	Miitahsh i'i shemaak kaa'ishi nakanikonitc i'i otinaahpinewinini ini ininiwan. Kii'⁠minoayaawan e'⁠naapinaakosinitc. 
MRK.1.43	Shemaak itahsh okii'-maaciinisha'waan a'a Ciisahs ini ininiwan. Ahkawe tahsh wiinke okii'-ayaankwaamimaan o'o: 
MRK.1.44	 “Ayaankwaamisin,” okii'-inaan. “Keko kekoon awiya wiintamawaahken. Ishaan itahsh anami'ewikimaa ci⁠waapamihk. Moosihs 
MRK.1.45	Wiin itahsh a'a inini kaakii'-minoayaa'intc, aanciko kii'ani tipaacimohtaake misiwe ekiih kihkentamooshiwetc. Miitahsh o'o onci, kaawiin kii'⁠mihcicehkishkaahsii ootenawenhsink a'a Ciisahs, ekaa ci⁠kihkenimaahsiwintc. Miitahsh intawaac i'imaa pikwacaya'ii ekaa kaa⁠ishitaaniwansininik kii'⁠ayayaa. Misiwe tahsh okiihpi ayonciotihsikoo' awiya'.
MRK.2.1	Paanimaa pankii kiih⁠tahsokoonakaanik miinawaa kii'anionci takohshin i'imaa 
MRK.2.2	Niipiwa' itahsh kiihpi maawaci ishaawa', piinihsh wiinke kiih⁠saakitashkinewa', ampooshke akwaci ishkwaantenk. Ciisahs itahsh mekwaa okiih kakakanoonaa' ekiih tashintank Kishemanitoon otihkitowinini. 
MRK.2.3	Kiih⁠piishaawak itahsh awiyak eh⁠piinaawaatc peshik e'⁠nipowaahpinenitc. Kii'⁠niiwiwak itahsh iki kaa⁠pimiwinaawaatc. 
MRK.2.4	Kaawiin itahsh okiih kashkihtoohsiinaawaa pehshoo ci⁠naasihkawaawaatc Ciisahsoon, kaa‑ahpiihci mooshkinenik i'i waahkaa'ikanini. Miitahsh i'i kaa'ishi ihkwaantawewaatc e'⁠napakaanik wakiic waahkaa'ikan ekiih pahpahkwacipitoowaatc ahpahkwaan tipishkoo Ciisahsoon kaaishi niipawinitc. Miihsh i'imaa kaa'ishi pakonepicikewaatc, kaa'ishi pakitaapiikinaawaatc ini kaa⁠nipowaahpinenitc ahpihshimonink kaa⁠pimihshininitc. 
MRK.2.5	Ahpii tahsh Ciisahs e'⁠waapantank e'⁠ishihcikenitc eh⁠tepweyenimikotc i'i ininiwa', miitahsh kaa'ishi kanoonaatc ini kaa⁠nipowaahpinenitc: “Niicii! Poonencikaatewan kimacitootamowinan,” okii'-inaan.
MRK.2.6	Aaninta tahsh iki 
MRK.2.7	“Aaniihsh wa'a wenci ishikiishwetc? Opaahpinenimaan ini Kishemanitoon!” kii'‑iinentamook. “Kaawiin pahkaan awiya otaa kashkihtoohsiin ci⁠poonentamawaatc awiyan omacitootamowinini; wiinehta Kishemanitoo okashkihtoon,” kii'‑inentamook.
MRK.2.8	Shemaak itahsh Ciisahs okiih kihkenimaa' o'owe e'ishi naanaakatawentaminitc. Okiih kanoonaa': “Wekonehsh wenci ishinaanaakatawentamek?” okii'-inaa'. 
MRK.2.9	“Aaniin tahsh eshi wentahkipan? Cikii inakipan a'a kaa⁠nipowaahpinetc: ‘Kipoonentamawin kimacitootamowinan,’ kemaa cikii inakipan: ‘Pasikwiin, otaahpinan kitahpihshimon, pimohsen?’ 
MRK.2.10	Niin ini Inini oKosihsan; kika kihkenimim e'⁠miinikooyaan kashki'ewisiwin o'omaa ahkiink e'⁠ayaayaan ci⁠poonentaawak awiya omacitootamowinan,” okii'-inaa'. Miitahsh okiih kanoonaan ini kaa⁠nipowaahpinenitc: 
MRK.2.11	“Haw pasikwiin, kitinin! Otaahpinan i'i kitahpihshimon, anikiiwen!” okii'-inaan.
MRK.2.12	Miitahsh kaa'ishi pasikwiitc a'a inini. Shemaak okii'onci otaahpinaan otahpihshimon ekii'ani saaka'ank, kahkina awiya' e'⁠waapamikotc. Kii'onci maamahkaatentamook itahsh kahkina. “Tepwe maamahkaasinaakwan Kishemanitoo kaa⁠tootank!” kii'‑ihkitowak. “Kaawiin wiihkaa kitishi waapantansiimin!” kii'‑ihkitowak.
MRK.2.13	Miitahsh i'i miinawaa kii'ani naasipii 
MRK.2.14	Miitahsh i'i kaa'ani ishi maacaatc, okii'ani waapamaan ininiwan kaa⁠otaahpinamawaanitc taakihs 
MRK.2.15	Naanaake tahsh kiih⁠tashiwiihsini a'a Ciisahs i'imaa eshitaanitc ini Liipayan. Niipiwa' itahsh i'imaa kii'⁠ayaawak iki 
MRK.2.16	Iki tahsh 
MRK.2.17	Okii'-noontaan itahsh a'a Ciisahs. Okiih kanoonaa' i'i kaa⁠kihkino'amaakenitc Onahshowewin: “Iki kaa⁠mino/ayaawaatc kaawiin onantawenimaahsiwaawaan ini mashkihkiiwininiwan, ikiweniwak ihsa kaa/⁠aahkosiwaatc. Kaawiin kaye niin ninkii'onci piishaahsii ci⁠piantomakwaapan iki kweyahkospimaatisiwaatc kaa⁠inakimintwaa ci⁠kwehkaatisiwaatc, iki hsa wiin kaa/⁠aanawentaakosiwaatc,” okii'-inaa'.
MRK.2.18	I'i tahsh ahpii Cwaan 
MRK.2.19	Ciisahs itahsh okii'ishi nahkwehtawaa': “Iki kaa⁠wiihkwamintaa eh⁠kihciwiitikentink, ta mantawii'itisowak ina mekwaa e'⁠wiiciiwikowaatc ini kaa⁠wiikihtoonitc ininiwan? Kaawiin kanake! Minihk hsa ko ke⁠wiiciiwikowaatc kaawiin kehcinaac ta⁠ishihcikehsiiwak. 
MRK.2.20	Inkotink itahsh ta⁠maaciinaa 'awe kaa⁠wiikihtootc inini. Miihsa ahpii ci⁠mantawii'itisowaatc,” okii'-inaa'.
MRK.2.21	Miinawaa kii'ani ihkito: “Kaawiin awiya otakohta'ansiin pakwa'ikan e'⁠oshki ishiikinowank kehtekikishkikanink,” kii'‑ihkito. “Kiishpin o'o ishihcikenk, i'i oshkipakwa'ikan ta⁠naanikishkikemakan i'imaa kehteishiikinonk. Miitahsh i'i nawac ci⁠piikoshkaak,” kii'‑ihkito. 
MRK.2.22	“Kaawiin kaye awiya opiina'ansiin oshkishoominaapo i'imaa kehte pashkwekinoahtoopaanink. Kiishpin o'o ishihcikenkipan, paanimaa ani mashkawaanik i'i shoominaapo, ta⁠taatoshkikemakan ini pashkwekino ahtoopaanan. Miitahsh i'i ci⁠nihshiwanaatahkin i'i shoominaapo kaye ini pashkwekinoahtoopaanan. Oshkipashkwekinoahtoopaanink ehta ta⁠ishipiina'ikaate 'iwe oshkishoominaapo,” kii'‑ihkito.
MRK.2.24	I'i tahsh 
MRK.2.26	 ekiih piintiketc i'imaa pakwaanekamikonk Kishemanitoon kaashi anami'ehtawimintc,
MRK.2.27	Miitahsh okii'-inaa': “Inashke Kishemanitoo okii'-inwaataan ci⁠Anwepiiwi kiishikaninik ci⁠wiici'ikowaatc iki pemaatisiwaatc. Kaawiin ohsha wiin ehta kii'‑inahsaasiiwak iki pemaatisiwaatc ci⁠mihci Anwepiiwi kiishikanohkewaatc. 
MRK.2.28	Niin ini Inini oKosihsan. Nintishiokimaahkantawaak iki pemaatisiwaatc, impooshke enakwaa e'⁠Anwepiiwi kiishikaninik ke⁠ishihcikewaatc,” kii'‑ihkito Ciisahs.
MRK.3.1	Miinawaa tahsh kii'ani piintike Ciisahs i'imaa Coowa' 
MRK.3.2	Aaninta tahsh i'imaa kii'⁠ayaawak kaawiih kakwe mamishimaawaatc ini Ciisahsoon. Okiih kanawaapamaawaan, taka ci⁠minoyayaa'aanikwen mekwaa 
MRK.3.3	Ciisahs itahsh okiih kanoonaan ininiwan kaashiikoshkaanik oninciini: “Piishaan o'omaa niikaanaya'iink,” okii'-inaan. 
MRK.3.4	Miitahsh kaa'ishi kakwecimaatc i'i pemaatisinitc: “Kii'‑inaahkonikaate na e'⁠Anwepiiwi kiishikahk ci⁠minohcikenk, kemaa ci⁠maashihcikenk? Kii'‑inaahkonikem ina ci⁠pimaaci'iwenk kemaa ci⁠nihshiwenk?” okii'-inaa'. Kaawiin itahsh kii'⁠nawiintaatihsiiwa'.
MRK.3.5	Ciisahs itahsh ekii'-waahkaayaapamaatc okii'-nishkaapamaa', ekii'onci wahsitaawenimaatc ekaa eh⁠kitimaakinaakehsinik. Miitahsh okiih kanoonaan ini ininiwan: “Niiminihkenin,” otinaan. Miitahsh ekii'-niiminihkeninitc kii'⁠minoyayaahseni 'iweni oninciini. 
MRK.3.6	Mii'i kaani ishi saaka'amowaatc iki 
MRK.3.7	Ciisahs itahsh kaye 
MRK.3.8	 ootenaank 
MRK.3.9	 Okiih kanoonaa' itahsh Ciisahs i'i okihkino'amawaakana' ci⁠wehpemihsitamaakotc ciimaanini, ekaa onsaam ci⁠siincishkaakohsik, ekii'-ahpiihci paahtiinonitc. 
MRK.3.10	Aaniihsh aasha okiih pimaaci'aa' niipiwa' awiya'. Miitahsh i'i kaakiihpi onci siincishkaakotc kahkina kaa‑aahkosinitc ekiihpi kakwesaaminikotc. 
MRK.3.11	Shikwa ahpii piko e'⁠waapamikotc ini maciahcaahkwa' kaa⁠kikishkaakonitc awiya', kii'ishi kawipani'owa' i'imaa Ciisahs enaahsamikaapawitc, eh⁠kishiiwenitc: “Kiin Kishemanitoo oKosihsan!” e'⁠ikotc. 
MRK.3.12	Ciisahs itahsh kihciweweni okii'-onci'aa': “Keko ihkitohkek ‘Kiin Kishemanitoo oKosihsan,’ ” okii'-inaa'.
MRK.3.13	Paanimaa tahsh kii'ani aamaciwe Ciisahs i'imaa eh⁠pihkwatinaanik. Shikwa okii'-antomaa' iniweniwa' wiin iko kaakii'-onaapamaatc. Shikwa tahsh okiih pinaasihkaakoo' otoonaapamaakana'. 
MRK.3.14	Okii'-onakimaa' itahsh mitaahshiniishin ininiwa', e'⁠inaatc: “Kiinawaa nintishinisha'waakanak. Kikii'-onakimininim ci⁠pimi wiiciayaamiyek. Kaye tahsh kika ishinisha'oninim ci⁠papaakakiihkweyek, 
MRK.3.15	kaye kika miinikoom kashki'ewisiwin ci⁠saakicinisha'amawekwaa 
MRK.3.16	Okii'-onaahkonaa' o'o mitaahshiniishin. Peshik ini kaakii'-onaahkonaatc Saaiman 
MRK.3.17	Shikwa kii'⁠ayaawak Ciimis 
MRK.3.18	Shikwa oko kii'⁠ayaawak, Entaroo 
MRK.3.19	Shikwa Cootahs Iskeriyat 
MRK.3.20	Miitahsh kaa'⁠ishkwaa onaahkonaatc o'o ininiwa', kii'ani kiiwe 'awe Ciisahs kaashitaatc. Miitahsh miinawaa kiihpi maawaci ishaawa' pemaatisinitc i'imaa eshi ayaawaatc Ciisahs, 
MRK.3.21	I'i tahsh otinawemaakana' Ciisahs, ahpii kaa'⁠noontaminitc, okiih kakwetepipinikoo', “Kiiwashkwe iitok,” ekii'-ikotc.
MRK.3.23	Ciisahs itahsh okii'-antomaa' i'i pemaatisinitc. Okiih kakanoonaa' ekii'-aawehciketc: “A'awe maciaya'aa 
MRK.3.24	Shikwa kiishpin nehpicimiikaatink i'imaa okimaawiwinink, kaawiin keyaapi taa⁠okimaahkantaatihsiim. 
MRK.3.25	Shikwa tahsh ikiweniwak kaa⁠peshikwewaanakitaawaatc, kiishpin nehpicimiikaatiwaatc kaawiin keyaapi ci⁠wiicitaantiwaatc, ci⁠miiwe'itiwaatc itahsh. 
MRK.3.26	Kiishpin tahsh kaye 'awe Setan miikaanaahpan otooshkiniikiima' kaye pepahkaanenintiwaatc, kaawiin keyaapi ta⁠mashkawisiihsii, mii'i ci⁠pooniyayaa'itisotc. 
MRK.3.27	Shikwa kaawiin awiya okashkitoohsiin ci⁠piintiketc otaawininiink ini kaa⁠mashkawisiinitc ci⁠mahkamaatc otaya'iimini, paanimaa ehta ahkawe mamaancikwahpinaatc ini kaa⁠mashkawisiinitc, miitahsh payesh ci⁠saakisihtoohpan otaya'iimini.
MRK.3.28	“Kwayahk kiwiintamawininim: kahkina macitootamowinan taakiih poonentamawaawak pemaatisiwaatc, kaye minihk iko kekii maci inaawaakwen ini Kishemanitoon eh⁠paahpinotawaawaatc takiih poonentamawaawak. 
MRK.3.29	 A'awe tahsh wiin ke⁠maci inaakwen ini Kishemanitoon otAhcaahkoni, kaawiin wiihkaa ta⁠poonentamawaahsii. Pishihshik itahsh iko ta⁠kikisi omacitootamowin,” okii'-inaa' 'awe Ciisahs. 
MRK.3.30	Aaniihsh okii'-inaawaan ini Ciisahsoon: “Okikishkawaan ini maciahcaahkwan.”
MRK.3.31	Kiih⁠pitakohshinoo' itahsh i'i wiicihkiweya' Ciisahs kaye ini omaamaan. Akwaciink itahsh kii'⁠niipawiwa' ekii'-ishinisha'owenitc eh⁠piantomikotc. 
MRK.3.32	Ciisahs itahsh mekwaa okii'-waawiitapimikoo' iniweniwa' kaa⁠maamawiinonitc. Miitahsh kaa'⁠inintc: “Na! Kimaamaa kaye kiicihkiweyak kipi antawenimikook i'imaa akwaciink,” kii'‑inaa.
MRK.3.33	O'o tahsh kii'ishi nahkwehtam: “Awenen a'a nimaamaa? Awenenak iki niicihkiweyak?” kii'‑ihkito. 
MRK.3.34	Okii'-waahkaayaapamaa' iniweniwa' kaa⁠wiitapimikotc ekii'-ihkitotc: “Mii hsa wiinawaa nimaamaa kaye oko niicihkiweyak. 
MRK.3.35	Awenenak iko ke⁠ishihcikewaatc i'i kaa⁠inentank a'a Kishemanitoo, miiwakoko ke⁠inakwaa, niicihkiwe, kaye nintawemaa, kaye nimaamaa,” kii'‑ihkito.
MRK.4.2	Niipiwa' itahsh kekoonan okii'onci wiintamawaa' e'⁠aawehciketc. Miitahsh ekiih kihkino'amaaketc okii'-inaa': 
MRK.4.3	“Inashke pisintamohk! Aapitink kii'-ishaa peshik kihtikewinini ekii'awi sasiihswewepinank kihtikaanenhsan.
MRK.4.4	Eh⁠sasiihswewepinank kihtikaanenhsan, kiih⁠pankihsinoon aanint i'imaa kaaishi mashkawamok miihkanenhs. Pinehshiinshak itahsh i'imaa kiihpi poonihsewak ekii'-anikitaawaatc. 
MRK.4.5	Shikwa aanint kaye kii'ishi pankihsinoon ini kihtikaanenhsan i'imaa shooshkwaapihkaank ehpi pakahkamikaanik. Shemaak itahsh kiih⁠pisaakahkiiwan. Aaniihsh kaawiin kiih⁠kipakahkamikaahsinoon. 
MRK.4.6	Ahpii tahsh eni ishpakoocink kiisihs, kii'ani paahtewan, kii'ani papiihkwaahkwatooshkaawan. Pankii aaniihsh ehta kii'⁠ociipihkowanoon. 
MRK.4.7	Shikwa aaninta kaye kii'ishi pankihsinoon ini kihtikaanenhsan i'imaa okaawiminakishiik kaashi nihtaawikiwaahpan. Ahpii tahsh miinawaa eshi saakahkiiwaatc oko okaawiminakishiik, okii'-wanaahtoonaawaan ini kaakiih kihtikaatenikin. Miitahsh kaawiin kiih⁠kiishi nihtaawikihsinoonan, kaawiin kaye miinawaa kihtikaanenhsan kii'onci nihtaawikihsinoonan i'imaa. 
MRK.4.8	Shikwa aanint kaye kiih⁠pankihsinoon i'imaa eshi onishihshink ahki. Miitahsh kiih⁠saakahkiiwan, piinihsh kaye kii'ani kiishikinoon; kaye keyaapi kii'onci nihtaawikinoon kihtikaanenhsan, piinihsh aanint nihsimitana tahsin kii'onci nihtaawikinoon, kaye aanint ninkotwaahsimitana, kaye aanint ninkotwaahk tahsin kii'onci nihtaawikinoon entahsink,” kii'‑ihkito.
MRK.4.9	Shikwa tahsh okii'-inaa': “Taka pisintamohk, minihk wehtawakaayek,” kii'‑ihkito.
MRK.4.10	Ahpii tahsh nihshihke kaa'‑ayaawaatc kaakii'-wiiciiwikotc, maamaw i'i mitaahshiniishin 
MRK.4.11	O'o tahsh okii'-inaa': “Kiinawaa kikihkentamo'ikowaa Kishemanitoo kaa⁠sanakaninikin kekoonan kaakiih kihkentaakwahsininikipaniin, mii'iweni 
MRK.4.12	 Mii 'owe kaaonci ishihcike'intwaa:
MRK.4.12	‘Mihsawaa hsa ko aana waawaapantamowaatc,
MRK.4.12	kaawiin oka nihsitaawentansiinaawaa.
MRK.4.12	Shikwa, mihsawaa hsa ko aana naanoontamowaatc,
MRK.4.12	kaawiin ta⁠nihsitohtansiiwak.
MRK.4.12	Kiishpin nihsitohtamowaahpan otaa pikiiwenotawaawaan Kishemanitoon,
MRK.4.12	miitahsh cikii poonentamaakowaatc,’ ”
MRK.4.12	kii'‑ihkito.
MRK.4.13	Shikwa tahsh okii'-inaa': “Kaawiin ina kinihsitohtansiim? Aaniin tahsh kekii'onci nihsitohtamekipan kahkina ini aawehcikanan kiishpin nihsitohtansiwek o'o peshik aawehcikan? 
MRK.4.14	A'a kihtikewinini, mii kaa⁠icikaasotc awiya eh⁠papaawiintank Kishemanitoon otipaacimowinini. 
MRK.4.15	Inashke aaninta awiyak taapishkoo ishi ayaawak i'iwe kaaishi mashkawamok i'imaa kihtikaanenhsan e'ishi pankihsinkin. Onoontaanaawaa 'iwe Kishemanitoon otipaacimowinini. Piciinak itahsh e'⁠noontamowaatc, opi otaahpinamaakowaan ini Setanan 
MRK.4.16	Shikwa aaninta awiyak inentaakosiwak taapishkoo kihtikaanenhsan eh⁠pankihsinkin i'imaa eshi pi pakahkamikaak eh⁠shooshkwaapihkaak. Kii⁠noontamowaatc tipaacimowin, shemaak iko otootaahpinaanaawaa e'⁠moocikentamowaatc. 
MRK.4.17	Miitahsh taapishkoo kaa⁠nihtaawikinkin e'⁠ociipihkaawansinokin, kaawiin kinwesh ayaahsiiwak. Acina ehta tepwehtamook. Paanimaa tahsh otoonci mikoshkaaci'ikowaan awiyan komaa kaye otoonci kakwaataki'ikowaan ekii'-otaahpinamowaatc Kishemanitoon otipaacimowinini. Miitahsh weyiip iko ishi pakiciiwak. 
MRK.4.18	Shikwa aanint taapishkoo ishi ayaawak ekii'ishi pankihsinkin kihtikaanenhsan i'imaa ahkiink eshi okaawiminakishiihkaak. Otaana noontaanaawaa Kishemanitoon otipaacimowinini. 
MRK.4.19	Otoonsaamentaanawaan itahsh ono kekoonan o'omaa ahkiink kaa/⁠ayaanikin, kaye ominwentaanaawaa wenootisiwin, kaye pahkaan kekoonan onanaantawentaanaawaan. Mii hsa ono kekoonan kaa⁠wanaa'ikowaatc ekaa ci⁠papaamihtansikwaa Kishemanitoon otipaacimowinini, miitahsh kaawiin kekoon ta⁠onciimakahsinoon. 
MRK.4.20	Aanint itahsh ishi/ayaawak taapishkoo ekii'ishi pankihsinkin kihtikaanenhsan i'imaa eshi minohkamikaak. Miiwak oko kaa⁠noontamowaatc i'i Kishemanitoon otipaacimowinini, e'⁠otaahpinamowaatc kaye. Miitahsh e'ani piicinishkaawaatc, taapishkoo kaa⁠nihtaawikinkin e'⁠ishinaakosiwaatc i'imaa keyaapi kaa⁠nihtaawikinkin kihtikaanenhsan, aanint nihsimitana (30) tahsin, aanint kaye ninkotwaahsimitana (60) tahsin, aanint kaye ninkotwaahk (100) tahsin, mii'i eshinaakosiwaatc,” kii'‑ihkito.
MRK.4.22	 Kahkina kekoon kaa⁠kaacikaatek, mii'iwe piciinak ci⁠mohsheyaapancikaatek. Shikwa kiishpin aanakii'-aakwana'ikaatekipan kekoon, mihsawaa ta⁠naakwan waahseyaank. 
MRK.4.23	Minihk wehtawakaayek, weweni pisintamohk!” kii'‑ihkito.
MRK.4.25	 A'awe hsa kaa⁠mino/aapacihtootc 'iwe kaa⁠nihsitohtank, mii'awe keyaapi ke⁠miinintc nihsitohtamowin. A'awe tahsh kaa⁠manaa/⁠aapacihtootc 'iwe kaa⁠nihsitohtank, ampooshke ta⁠otaahpinamawaa
MRK.4.26	O'o tahsh kaye kii'ani ihkito: “Mii hsa 'owe eshi ayaanik 
MRK.4.27	Nipaa eh⁠tipihkaninik, wanishkaa eh⁠kiishikaninik. Piinihsh iniwe kihtikaanenhsan ani saakahkiiniwan, e'ani nihtaawikininikin, aanawiin eh⁠kihkentansik a'a inini aaniin eshi maaciikinkin. 
MRK.4.28	Tipinawe aaniihsh o'o ahki nihtaawikihcikemakan, nihtam e'ani mashkohsiwank, piinihsh e'ani niiskanakihkink, miitahsh piinihsh eh⁠kiishikik. 
MRK.4.29	 Ahpii tahsh kaah⁠kiishikik, miitahsh weyiip eshi kiishkishiketc inini, aaniihsh mii 'o ahpii ci⁠maawacihciketc,” kii'‑ihkito.
MRK.4.30	Shikwa kaye kii'‑ihkito Ciisahs: “Wekonehsh miinawaa ke⁠wiintamawinakookipan ci⁠kihkentamooninakook Kishemanitoo otipencikewin? Wekonehsh tino pahkaan aawehcikan keonci waapanta'inakookipan aaniin i'i eshinaakwahk? 
MRK.4.31	Mii 'owe eshinaakwahk: taapishkoo 'iwe peshik kihtikaanenhs, 'iwe maawac kaa/⁠akaahsink o'omaa ahkiink kaa⁠pakitinikaatek kihtikaanenhs. 
MRK.4.32	Mii hsa 'o kaaonci piicinikik o'o maawac kaa⁠mihcaahkwahk, ini tahsh wiin kahkina kaa⁠mihcipimiayaamakahkin. Kihcimamaankatihkwanakisi. Iki tahsh pinehshiinshak pi ishiwasihswanihkewak eshi akawaahtenik,” kii'‑ihkito.
MRK.4.33	Niipiwa' ihsa ono tino aawehcikanan okii'ishi wiintamawaa' 'iwe Kishemanitoon otipaacimowinini, minihk ihsa kaaishi kashkihtoonitc ci‑ishi nihsitohtaminitc. 
MRK.4.34	Aawehcikewinink ehta okii'onci kakanoonaa'. Ahpii tahsh e'⁠nihshihkeayaawaatc okii'-nihsitohtamoonaa' kahkina kekoon i'i okihkino'amawaakana'.
MRK.4.35	Miitahsh i'i peshikwan eh⁠kiishikaninik, ahpii wenaakohshininik, okiih kanoonaa' i'i okihkino'amawaakana': “Haw ihsa ishaataa weti akaamink,” okii'-inaa'. 
MRK.4.36	Miitahsh i'i kaa'ishi nakanaawaatc i'i miyaamawenonitc, ekii'ishi maacii'oonaawaatc Ciisahsoon i'imaa kaakii'ishi namatapinitc piintoonak. Pahkaan itahsh kaye kii'⁠ayaawan ciimaanan kaa⁠wiita'oomikotc. 
MRK.4.37	Miitahsh ketahto kiih⁠kihcipakamaaniman ekiih kihcimamaankaashkaanik itahsh, kiih⁠saahsiika'okowak ekii'ani mooshkinepiik i'i ciimaan. 
MRK.4.38	Wiin itahsh Ciisahs i'imaa kiih⁠tashinipaa otaahkaanink, ahpapiwinink ekii'-ahpihkwehshink. Miitahsh okii'-aamaci'ikoo' e'⁠ikotc: “Okihkino'amaake! Kaawiin ina kiwiih papaamentansiin ewii'-nihsaapaaweyank?” okii'-ikoo'.
MRK.4.39	Miitahsh kaa'ishi wanishkaatc. Okiih kishiikanootaan nootin, kaye okiih kanootaan i'i nipi: “Mii'i minihk! Mii'i keshi aanwaahtink!” okii'-itaan. Miitahsh kaa'ishi kipihtaanimaninik, wiinke kaye kaa'ishi aanwaayaashkaanik. 
MRK.4.40	O'owe tahsh okii'-inaa' Ciisahs okihkino'amawaakana': “Aaniihshwiin wenci sekisiyek? Kaawiin ina mahshi kitahpenimonotawaahsiwaawaa Kishemanitoo?” kii'‑ihkito.
MRK.4.41	Aahpici tahsh kiih⁠kihcisekisiwak. O'owe tahsh kii'‑itiwak: “Awenen wa'a? Ampooshke nootin kaye saaka'ikan ona'ihtaakon!” kii'‑ihkitowak.
MRK.5.1	Miitahsh kaa'ani aashawa'amowaatc Ciisahs kaye 
MRK.5.2	Piciinak itahsh iko eh⁠kapaatc a'a Ciisahs, okiihpianta nakishkaakoon peshik ininiwan pikwacaya'ii kaapi onciinitc na'initiiwikamikoon eyaanikin kaashi wiimpahkamikaanikin, eh⁠kikishkawaanitc 
MRK.5.3	Mii'imaa kaa⁠ishitaatc a'a inini mekwe na'initiiwikamikohkaank. Kaawiin keyaapi okiih kashki'ikohsiin awiyan ci⁠mamaancikwahpinikohpan, ampooshke sakaapaanan aana aapataninikin. 
MRK.5.4	Sahsakwanaa kiih⁠tahtahkopinaa tahkopisonaapihkoon miina sakaapaanan, ositink kaye oninciink a'a inini. Okiih poohpoohkwaapihkipitoonan itahsh ini sakaapaanan, kaye tahkopisonaapihkoon ekii'-aapataninikin wiinke okiih piihsipitoonan. Shikwa kaawiin awiya kiih⁠teahpiihciihsii ci⁠waankawi'aahpan. 
MRK.5.5	Mii'imaa mooshak kaa‑ayaatc a'a inini mekwe na'initiiwikamikonk kaye eshi papiihkwatinaanik, kapekiishik, kapetipihk, anoociko eh⁠kihci inihtaakositc, eh⁠pehpehshisotisotc ahsinii'.
MRK.5.6	Miitahsh ehko tepinaakwaninik ekii'onci waapamaatc ini Ciisahsoon, kaa'ishi ahpahtootc, ekii'-ahpakisotc eshi sitekaapawinitc. 
MRK.5.7	Eh⁠piihtowetc itahsh okii'ishi shaakowaanaan: “Kiin Ciisahs weKosihsimihk Kishemanitoo maawac kaa⁠ishpentaakositc! Wekonen waah⁠tootawiyan? Kipakohsenimin ci‑inahshotamawiyan, ahpimon 'awe Kishemanitoo ekaa ci⁠kakwaataki'ihsiwan!” kii'‑ihkito. 
MRK.5.8	Aaniihsh Ciisahs aasha okiih kanoonaan ini maciahcaahkwan: “Nakash a'a inini, kiin maciahcaahk,” okii'-inaan. 
MRK.5.9	Shikwa tahsh okiih kakwecimaan: “Aaniin eshinihkaasoyan?” okii'-inaan.
MRK.5.9	Miitahsh eshi nahkwehtaakotc: “Opaahtiino nintishinihkaas, aaniihsh nimpaahtiinomin,” kii'‑ihkitowan. 
MRK.5.10	Enikohk itahsh okiih pakohsenimikoon a'a Ciisahs ini maciahcaahkwan: “Keko inkoci ishinisha'ohshinaahkaank o'omaa ayaawinink niwiicimaciahcaahkwak!” okii'-ikoon.
MRK.5.11	I'imaa tahsh newatatin kihciniipiwa' kii'ishi ohkwenowak koohkoohshak ekii'-ontancikewaatc. 
MRK.5.12	Okiih pakohsenimikoo' itahsh Ciisahs i'i maciahcaahkwa': “Mii'imaa ishinisha'ohshinaam koohkoohshak kaaishi ayaawaatc, ninka anta kikishkawaanaanik,” kii'‑ihkitowa'. 
MRK.5.13	Miitahsh kaa'ishi pakitinaatc a'a Ciisahs i'i maciahcaahkwa'. Miitahsh kaa'ishi nakanaanitc ini ininiwan, ekii'ani ishi piintikeshkawaawaatc itahsh i'i koohkoohsha'. Miitahsh kahkina koohkoohshak i'imaa kaa'ishi naasipiipa'itiwaatc eshi⁠kiishkaamatinaanik ekiih pahkopiipa'itiwaatc saaka'ikaniink. Kahkina tahsh kii'⁠nihsaapaawewak, niishink mitaahswaahk (2,000) kanapac ekiih tahshiwaatc.
MRK.5.14	Ikiweniwak itahsh kaakiih kanawikoohkoohshiwewaatc kii'⁠maaciipa'iwewak, ekii'awi wiintamawaawaatc iniweniwa' i'imaa ootenaank kaa‑ayaanitc kaye anoociko piko kaashitaaniwaninik kaa‑ayaanitc. Miitahsh kaahpi ishi waapantaminitc i'iwe kaa'⁠ishiwepaninik. 
MRK.5.15	Okiih pinaasihkawaawaan itahsh ini Ciisahsoon, ekii'-waapamaawaatc ini ininiwan kaakiih kikishkawaanihpan ini maciahcaahkwa', i'imaa e'ishi koshkwaawaatapinitc, ekiih kikihkonayenitc, ekwa' kwayahk ekii'-ishiayaatc otinentamowinink. Miihsh i'i kahkina kaa'ishi sekisiwaatc. 
MRK.5.16	Miitahsh iki nihtam kaakii'-waapantamowaatc, okii'-wiintamawaawaa' kahkina awiya' aaniin kaa'⁠ishiwepisinitc ini ininiwan kaakiih kikishkawaanihpan maciahcaahkwa', kaye 'iwe kaa'⁠ishiwepisinitc i'i koohkoohsha'. 
MRK.5.17	Miitahsh kaa'ishi maacii pakohsenimaawaatc ini Ciisahsoon cionci maacaanitc i'imaa otahkiimiwaank.
MRK.5.18	Miitahsh ekii'ishi kiiwepoositc a'a Ciisahs, okiihpi pakohsenimikoon kaakiih kikishkawaanihpan i'i maciahcaahkwa': “Ampe hsa kikani wiiciiwin!” okii'-ikoon. 
MRK.5.19	“Kaawiin,” okii'-inaan a'a Ciisahs. “Ishaan weti kiwaahkaa'ikanink, awi wiintamaw kitinawemaakanak i'iwe kaa⁠kihtootawihk kihcikekoon a'a Kishemanitoo, kaye kaakii'ishi shawenimihk,” okii'-inaan. 
MRK.5.20	Miitahsh kaa'ani ishi maacaatc a'a inini ekiih papaaishaatc i'imaa ahkiink, Mitaahso Ootenawi ahki
MRK.5.21	Miitahsh i'i kaani ishi kiiweaashawa'ank akaamink i'imaa ciimaanink a'a Ciisahs. Ekiih pimishakaatc itahsh wiinke kihciniipiwa' okii'-naasipiiwamikoo'. 
MRK.5.22	Peshik itahsh kiih⁠pitakohshin iki kaakii'-okimaahkantamowaatc i'i Coowa' 
MRK.5.23	“Nintaanihsenhs aasha akaawaa pimaatisi. Taka pitaankin ci⁠pimaaci'atc ci⁠nipohsik!” okii'-inaan.
MRK.5.24	Miitahsh kaani ishiwiiciiwaatc a'a Ciisahs ini Ceirahsan. Okii'ani kohpi siincishkaakoo' itahsh kihciniipiwa' awiya' kaapi ohkwenonitc.
MRK.5.25	Peshik itahsh ihkwe i'imaa mekweya'ii kii'⁠ayaa. Mitaahswahshiniishoyahki (12) kii'⁠miskwiiwi e'⁠nehpici ishiayaatc. 
MRK.5.26	Aanciko tahsh kii'⁠wiihsakaahpine aanakii'-antawi'ikotc niipiwaa mashkihkiiwininiwa'. Wiinke tahsh okihcaakinaan kahkina oshooniyaaman minihk eyaawaakopanen. Kaawiin itahsh awahshime kii'ani minoayaahsii, aaniihsh awahshime kii'ani aahkosi ahpiihc nihtam kii⁠maataahpinetc. 
MRK.5.27	Wa'a tahsh ihkwe kii'⁠noontam eh⁠piitaacimimintc ini Ciisahsoon. Miitahsh i'i ekiih pinaasihkawaatc i'imaa ishkweaya'iink e'⁠mekweyenowaatc ekiihpi saaminamawaatc okikishkikanini, 
MRK.5.28	e'⁠itisotc: “Kiishpin ehta saaminamawak okikishkikan, ninka minoayaa,” kii'‑ihkito.
MRK.5.29	Miitahsh shemaak iko kiih⁠kipiskwakisi. Okii'-mooshihtoon wiiyawink ekii'-minoayaatc i'i otinaahpinewin. 
MRK.5.30	A'a tahsh Ciisahs kiih⁠kihkenintiso ekiih saaka'amoomakaninik okashki'ewisiwin i'imaa wiiyawink. Kiih⁠kwehkikaapawi tahsh i'imaa mekweyenonitc e'⁠ihkitotc: “Awenen a'a kaah⁠saaminank i'i ninkikishkikan?” kii'‑ihkito.
MRK.5.31	O'owe tahsh okii'-ikoo' okihkino'amawaakana': “Kiwaapamaak iitok iki kaa⁠siincishkawihkwaa, kitihkit ina tahsh, Awenen kaah⁠saminitc?” okii'-ikoo'. 
MRK.5.32	Keyaapi tahsh kii'⁠ayinaapi 'awe Ciisahs ewii'-waapamaatc awenenan kaah⁠tootaminitc. 
MRK.5.33	Wa'a tahsh ihkwe okiih kihkentaan i'iwe kaakii'-ishihcike'intc. Miitahsh i'imaa kaahpi ishi ahpakisotc enaahsamikaapawinitc Ciisahsoon, eh⁠sekisitc e'onci nininkishkaatc. Shikwa tahsh okiih caakiwiintaan aaniin i'i mayaa kaakii'-ishiwepisitc. 
MRK.5.34	Miitahsh kaa'⁠inaatc a'a Ciisahs ini ihkwewan: “E'⁠ahpenimonotawiyan kitoonci minoayaa. Animaacaan, minwentan. Kaawiin keyaapi kika inaahpinehsii,” okii'-inaan.
MRK.5.35	Mekwaa tahsh ehtanwewehtootc Ciisahs, aanint awiya kiihpi ontohsewak i'imaa eshitaanitc ini ininiwan kaa⁠okimaahkantaminitc i'i anami'ewikamik. Okiih kanoonaawaan ini ininiwan: “Aasha kii'⁠nipo kitaanihs. Keko keyaapi ontami'aahken a'a okihkino'amaake,” okii'-inaawaan.
MRK.5.36	Kaawiin itahsh okiih papaamihtawaahsii' 'awe Ciisahs. Okiih kanoonaan itahsh ini Ceirahsan: “Keko sekisihken, ahpenimonotawihshin ehta,” okii'-inaan. 
MRK.5.37	Kaawiin awiya okii'-inaahsiin ci⁠wiiciiwikotc, mii ehta Piitaroon 
MRK.5.38	E'ani takwihshinowaatc itahsh i'imaa kaa⁠ishitaanitc ini anami'ewikamik kaa⁠okimaahkantaminitc, okii'ishi waapantaan a'a Ciisahs, wiinke ekiih kihci inahkamikaninik eh⁠kihcimawinaaniwaninik kaye eh⁠kihcinoontaakosinitc awiya'. 
MRK.5.39	Miitahsh ekiih piintiketc okiih kanoonaa' i'i kaa⁠mawihkaanaanitc ihkwesenhsan: “Aaniihshwiin wenci kihci inwewitamek eh⁠kihcimawiyek? Kaawiin nipohsii a'a ihkwesenhs, nipaa ohsha,” okii'-inaa'.
MRK.5.40	Miitahsh i'i kaa'ishi mihci kakaanci'ikotc kahkina. Miitahsh kaa'ishi saakicinisha'waat. Miitahsh kaa'ishi wiiciiwaat ini oteteni kaye omaamaani ini ihkwesenhsan, kaye iniweniwa' kaa⁠wiiciiwikotc a'a Ciisahs, i'imaa ekii'-ishaawaatc kaakii'ishi pimihshininitc ini ihkwesenhsan. 
MRK.5.41	Miitahsh kaa'ishi sakinihkenaatc ekii'-inaatc: “Taalihta kom!” Mii'iwe e'⁠ihkitotc: “Ihkwesenhs, wanishkaan, kitinin!” okii'-inaan.
MRK.5.42	Shemaak kii'⁠wanishkaa 'awe ihkwesenhs, kiih⁠pimohse. Kii'⁠mitaahswahshiniishopipoonwe (12). Wawiinke tahsh kiih⁠kihcimaamahkaatentamook ikiwe kaa⁠waapantamowaatc. 
MRK.5.43	Ciisahs itahsh okii'-ayaankwaamimaa': “Keko awiya kihkentamoonaahkek. Ahshamihk wa'a ihkwesenhs,” okii'-inaa'.
MRK.6.1	Kii'anionci maacaa tahsh a'a Ciisahs ekii'-ishaatc i'imaa otayaawinink kaakiih tashiompikitc,
MRK.6.2	Miitahsh ekii'-ishikiishikahk 
MRK.6.3	“Kaawiin ina mii wa'a mihtikonaape, kaa⁠okosihsimikotc Meriin 
MRK.6.4	Miitahsh kaa'⁠ihkitotc Ciisahs: “Awiya 
MRK.6.5	Kaawiin i'imaa okiih kashkihtoohsiin kihcianohkiiwin ci⁠tootank, mii ehta ci⁠mihci ishininciinitc pankii awiya' e'⁠aahkosinitc, ekii'-minoayaa'aatc. 
MRK.6.6	Kii'⁠maamahkaatentam itahsh awiyan ekiih tepweyenimikohsik.
MRK.6.6	Miitahsh i'i kiih⁠papaaishaa i'imaa ootenawenhsan ekiih kihkino'amaaketc. 
MRK.6.7	Okii'-antomaa' i'i kaa⁠mitaahshiniishinitc okihkino'amawaakana', ekii'-maacinisha'waatc ekii'-neniishinitc, ekii'-inaahkonaatc ci⁠shaakooci'aanitc 
MRK.6.8	Okii'-inaa' itahsh: “Keko kekoon pimiwitoohkek e'⁠maacaayek, mii ehta sahka'onan. Kaawiin kaye pahkweshikan, kaawiin kaye pakohsencikewipiina'ikan. 
MRK.6.9	Kika kikahkisinem itahsh. Keko tahsh niishwekihkonayehkek. Eshi'⁠oyek ehta ko ishi maacaak,” kii'‑ihkito. 
MRK.6.10	Mii 'o kaye kaa'⁠inaatc: “I'imaa keishi kiiyooteyek waahkaa'ikanink, mii'imaa peshikwan ayaak piinihsh i'imaa cionci maacaayek ootenaank. 
MRK.6.11	 Kiishpin itahsh inkoci ani takohshinek otaahpinikoohsiwek, nehpicipisintaakoohsiwek, inkoci 'imaa onci ishaak. Paahpaawisitehshimoonok cionci kihkentamowaatc e'⁠wanitootamowaatc,” okii'-inaa'.
MRK.6.12	Miitahsh kaa'ishi maacaawaatc iki kihkino'amawaakanak, ekii'ishi kakiihkwewaatc, i'i pemaatisinitc ci⁠kwehkaatisinitc. 
MRK.6.13	 Miitahsh niipiwa' okiih saakicinisha'amawaawaa' maciahcaahkwa' awiya', ekiih poosinaawaatc kaye niipiwa' kaa‑aahkosinitc ekii'-minoayaa'aawaatc.
MRK.6.15	Aanint tahsh wiin kii'‑ihkitowak: “Mii wa'a Ilaaica
MRK.6.16	Ahpii tahsh e'⁠noontank a'awe Herat, kii'‑ihkitoo: “Mii wa'a Cwaan Siika'antaakewinini kaakiih kiishkikweta'wak. Kiih⁠kiiwepimaatisi kehcinaac!” kii'‑ihkito. 
MRK.6.17	 Wiin aaniihsh Herat kii'⁠anoohkiipan ci⁠tepipinimintc ini Cwaanan kaye ci⁠tashimamaancikwahpisonitc kipaahkwa'otiiwikamikonk ci⁠ayaanitc. Mii hsa 'owe kaakii'onci ishihciketc Herat, ci⁠minwentaminitc ihkwewan Hirootiyahs 
MRK.6.18	Cwaan itahsh okii'-inaapaniin ini Heratan: “Kaawiin inahtehsinoon kiicihkiwe owiitikemaakanan ci⁠wiiciyayaamatipan,” okii'-inaan.
MRK.6.19	A'a tahsh ihkwe, mii 'awe Hirootiyahs, okiionci nishkenimaan ekiiwii'-nihsaac ini Cwaanan. Kaawiin itahsh okiih kashkihtoohsiin. 
MRK.6.20	A'awe aaniihsh Herat okiih kohsaan ini Cwaanan, ekiih kihkenimaatc kwayahk e'⁠ishiwepisinitc, kaye e'⁠onakimikonitc ini Kishemanitoon. Mii'i kaa'ishi kanawenimaatc. Okii'-minohtawaan ini Cwaanan eh⁠pisintawaatc. Ahpii tahsh iko e'⁠noontawaatc, kii'⁠mikoshkaatentam.
MRK.6.21	Inkotink itahsh kii'ani kashkihcikaateni 'iwe kaa⁠mihsawentank a'a ihkwe. Inkotink eh⁠kiishikaninik Herat kii'⁠wiihkwanke eh⁠tipishkank. Miitahsh ekii'-wiihkwamaatc iniweniwa' kaa⁠niikaanentaakosinitc okimaawiwinink, kaye shimaakanihshiiwikimaa', iniweniwa' kaye kaa⁠niikaanentaakosinitc 
MRK.6.22	Hirootiyahs itahsh otaanihsan kiihpi piintikewan ekii'-niimihtawaanitc, ekii'-minwentami'aanitc ini Heratan, iniweniwa' kaye kaakii'-wiihkwamimintc. Miitahsh kaa'⁠inaatc a'a Herat ini oshkiniikihkwen: “Wekonen iko mehsawentaman kakwecimihshin, kika miinin,” kii'‑ihkito. 
MRK.6.23	Shikwa tahsh kiih⁠kihciahshotamaake, ekii'-ahpimotc Kishemanitoon: “Wekonen iko ke⁠kakwecimiyan kika miinin, impooshke kakwecimiyan aapihta kaa⁠tipentamaan kika miinin,” okii'-inaan.
MRK.6.24	Miitahsh kaa'ishi saaka'ank a'a oshkiniikihkwe, ekii'awi kanoonaatc ini omaamaan: “Wekonen ke⁠kakwecimak?” okii'-inaan.
MRK.6.24	Miitahsh kaa'⁠ikotc: “Cwaan Siika'antaakewinini ohtikwaan, mii'iweni kakwetwen,” okii'-ikoon. 
MRK.6.25	Miitahsh weyiip kaa'ishi naasihkawaatc ini kihciokimaan e'⁠inaatc: “Shemaak ninantawentaan i'i Cwaan Siika'antaakewinini ohtikwaan kihcionaakanink ci⁠ahtenik, ci⁠miishiyan,” kii'‑ihkito a'a oshkiniikihkwe.
MRK.6.26	Miitahsh kaa'ishi kihci mincinawesitc a'a kihciokimaa. Kaawiin itahsh kii'‑inentansii ci⁠aanwehtawaatc, ekiih kihciahshotamawaatc ekii'-noontaakotc kahkina iniweniwa' kaakii'-wiihkwamaatc. 
MRK.6.27	Shemaak itahsh peshik okii'-antomaan shimaakanihshan ekii'-anoonaatc ci⁠piitoonitc i'i Cwaanan ohtikwaanini. Miitahsh shemaak kaa'ishi ishaanitc weti kipaahkwa'otiiwikamikonk ekii'awi kiishkikweta'waanitc. 
MRK.6.28	Miitahsh kaa'ishi piitoonitc i'i ohtikwaanimaa onaakanink, ekii'-miinaanitc ini oshkiniikihkwen. Mii'i kaa'ishi miinaatc omaamaan i'i ohtikwaanimaa, a'a oshkiniikihkwe. 
MRK.6.29	Ahpii tahsh kaa'⁠noontaminitc i'i Cwaan 
MRK.6.30	Iniweniwa' itahsh Ciisahs kaakii'-maacinisha'waahpan
MRK.6.31	Miitahsh kaa'-inaatc: “Ampeyohk, inkoci ishaataa kiinehtawint nihshihkeaya'ii ci⁠ayaayank pinamaa ci⁠anwepiyek,” okii'-inaa'. Aaniihsh niipiwa' okiih pinaasihkaakowaa' kaye kii'ani maamaacaawa', ekii'ishi ocaanimahkamikisiwaatc Ciisahs kaye okihkino'amawaakana'. Ampooshke kaawiin kiih⁠tawihsehsiiwak ci⁠wiihsiniwaatc. 
MRK.6.32	Miitahsh i'i ciimaanink kaa'ishi maacii'owaatc weti nihshihkeaya'iink ewii'-ishaawaatc wiinehtawaa.
MRK.6.33	Niipiwa' itahsh okii'-waapamikowaa' e'ani maahkwakomowaatc, ekiih kihkenimikowaatc. Miitahsh kaani ishi pimaashakaamepa'itinitc ekii'-aasihkaakowaat ekii'-onciinitc i'imaa kahkina ootenaank. 
MRK.6.34	 Ahpii eh⁠pimishakaatc aasha okii'-waapamaa' Ciisahs eh⁠paahtenonitc awiya' kaa⁠pimaawaci'itinitc. Okiih kitimaakenimaa' e'ishi ayaanitc maanahcaanihshink ekaa awiya eh⁠kanawenimikohsinik. Miitahsh kaa'ishi maacii kihkino'amawaatc niipiwa' kekoon. 
MRK.6.35	Aasha tahsh e'ani onaakohshininik okiihpi kanoonikoo' okihkino'amawaakana': “Pikwacaya'ii o'omaa, aasha tahsh naacionaakohshin. 
MRK.6.36	Taka maaciinisha'o weti eshi pehshowankin ayaawinan kaye ootenawenhsan, ciwii'-ataawewaatc ke⁠miiciwaatc,” okii'-ikoo'.
MRK.6.37	Miitahsh kaa'⁠inaatc: “Kiinawaa ko miinihkook ke⁠miiciwaatc,” okii'-inaa'.
MRK.6.37	O'o tahsh okii'-ikoo': “Aaniin tahsh niinawint keshi ataaweyaankipan a'a minihk pahkweshikan ci⁠ahshamankitwaa? Inkotwaahsokiisihs awahshime taakii'-anohkii awiya ini minihk ci⁠kashki'aahpan shooniyaan,” okii'-ikoo'. 
MRK.6.38	Miitahsh kaa'⁠inaatc: “Awi waapamihkook aaniin tahswaahtik pahkweshikan eyaawek,” ihkito.
MRK.6.38	Ahpii tahsh kaah⁠kihkenimaawaatc aaniin minihk eyaawaawaatc okiihpi inaawaan: “Naanan ayaawak, shikwa niishin (2) kinooshek,” ihkitowak.
MRK.6.39	Ciisahs itahsh okii'-inaa' kahkina ci⁠ayoohkwapinitc i'imaa eshi minwashkohsiwaninik. 
MRK.6.40	Miitahsh kaa'ishi ayoohkwapinitc, aanint neninkotwaahk, aanint nenaanimintana ekiih tetahsopiwaatc. 
MRK.6.41	A'a tahsh Ciisahs okii'-otaahpinaa' i'i naanan pahkweshikana' kaye i'i niishin kinooshe'. Ishpimink itahsh kii'‑inaapi, ekii'-nanaahkomotc, ekiih pahpahkwepinaatc pahkweshikana', ekii'-nenaawinamawaatc okihkino'amawaakana' ci⁠maamaata'oohkiinitc. Kaye ko 'i niishin kinooshe' okii'-nenawinamawaa' ci⁠maamaata'oonimintc entahshinitc. 
MRK.6.42	Miihsh i'i kahkina kaa'onci tewiihsininitc. 
MRK.6.43	Miitahsh kaa'ishi papaa maawantoonamowaatc ishkwancikanan ikiwe kihkino'amawaakanak, pahkeshikana' kaye kinooshe'. Mitaahshiniishin wiikopiimahkahkoon kii'⁠mooshkineniwan. 
MRK.6.44	Ikiweniwak itahsh kaakii'-wiihsiniwaatc, naanink mitaahswaahk (5,000) kiih⁠tahshiwak iki ininiwak.
MRK.6.45	Miihsh i'i shemaak kaa'ishi kanoonaatc okihkino'amawaakana' 'awe Ciisahs: “Mii'i kiinawaa ani ishimaacii'ok. Weti akaamink
MRK.6.46	Ahpii tahsh kaah⁠pooshoo'aatc, wiinehta kii'‑ishaa eh⁠pihkwatinaanik ekii'awi anami'aatc. 
MRK.6.47	Ahpii tahsh eni⁠mikiishikaninik aasha mihshawakaam kii'⁠ayaawa' okihkino'amawaakana' i'imaa ciimaanink. Wiin itahsh wiin Ciisahs nihshihke kii'⁠ayaa mihtahkamik. 
MRK.6.48	Okii'-waapamaa' itahsh okihkino'amawaakana' ekii'-ocaanima'okonitc eh⁠kakwe ashepoyenitc e'⁠oncishkawa'aminitc. Paanimaa tahsh ahpii paataapaninik okii'-naasihkawaa', ekiih pimohsetc wakicipiik ekiiwii'ani mayaashkawaatc. 
MRK.6.49	Ahpii tahsh kaa'⁠waapamaawaatc e'⁠wakicipiikinaminitc, “Ciipay maawiin a'awe,” kii'‑inentamook, ekiih shaakowewaatc. 
MRK.6.50	Aaniihsh kahkina okii'-waapamaawaan, kaakii'onci sekisiwaatc. Shemaak itahsh okiih kanoonikowaan Ciisahsoon: “Mashkawite'ek!” okii'-ikowaan. “Niin ohsha! Keko sekisihkek,” okii'-ikowaan. 
MRK.6.51	Miitahsh kaa'ishi poosinotaakowaatc. Mii kaa'ishi kipihtaanimahk. Wiinke tahsh kiih⁠kwiinawi inentamook. 
MRK.6.52	Kaawiin aaniihsh mahshi okii'-nihsitaawentansiinaawaa 'iwe kaah⁠toocikaniwinitc pahkweshikana', onsaam ekiih petentamowaatc.
MRK.6.53	Mii hsa kaa'ishi aashawa'amowaatc, ekii'ishi mishakaawaatc ahkiink Kenehsarit
MRK.6.54	Piciinak iko eh⁠kapaawaatc okii'-nihsitaawinaakoo' Ciisahs i'i pemaatisinitc. 
MRK.6.55	Misiwe ayaawinink awiyak okiih papaa ishi naacipa'aawaa' otaahkosii' ehpi ishiwinaawaatc otahpihshimoniniink eh⁠pimihshininitc i'imaa e'⁠noontamowaatc Ciisahsoon e'⁠ayaanitc. 
MRK.6.56	Miitahsh aanti ko kaa'⁠ishaatc Ciisahs, ootenawenhsink kaye kihciootenaank, kaye ohpimeya'ii, okii'ishi pimihshimaawaa' otaahkosii' i'imaa entashi ataawenk. Shikwa tahsh okiih pakohsenimaawaan Ciisahsoon: “Taka oka mihcisaaminaanaawaa wanahkwek kikikishkikanink,”
MRK.7.1	Inkotink itahsh eh⁠kiishikahk okiihpi otihsikoo' Ciisahs i'i 
MRK.7.2	Okii'-waapamaani aanint i'i Ciisahs 
MRK.7.3	Iki aaniihsh Perahsiiwininiwak kaye iki Coowak kahkina kaawiin wiihsinihsiiwak ekaa mahshi weweni eh⁠kisiininciihsikwaa, e'ishi kanawentamowaatc i'i kaa'ishi aayaanihke kihkino'amaatiwaatc iki mewisha kaah pimaatisiwaakopanen. 
MRK.7.4	Ahpii tahsh iko i'imaa kaapionci takohshinowaatc i'imaa ataawewikamikonk, kaa mahshi wiihsinihsiiwak, pinamaahsh ci⁠kisiiyaapaawanitisowaatc. Niipiwa' kaye kekoonan kaa'⁠otaahpinamowaatc ci⁠kanawentamowaatc, 'owe taapishkoo weweni ci⁠kisiihsipatoowaatc minihkwaakanan, ahtoopaanan, osaawaahpihkonaakanan, niipewinaahkoon kaye.
MRK.7.5	Miitahsh kaa'ishi kakwecimaawaatc iki Perahsiiwininiwak kaye kaa⁠kihkino'amaakewaatc onahshowewin: “Wekonehsh kaaonci ishihcikehsikwaa iki kikihkino'amawaakanak i'iwe kaakii'-aanihkekakanooniminankwaa iniweniwa' mewisha kaa⁠pimaatisinikopanen, mii ko kiki wiinininc e'⁠ishiwiihsiniwaatc?” kii'‑ihkitowak.
MRK.7.6	‘Kishemanitoo ihkito:
MRK.7.6	Wakicaya'ii nintaana ahpiihciminotashimikook oko pemaatisiwaatc,
MRK.7.6	Ote'iwaank itahsh ninaawaapamikook.
MRK.7.7	Anihshaa nintanami'ehtaakook,
MRK.7.7	Aaniihsh ishikihkino'amaakewak ininiinaank e'⁠onciimakaninikin inaahkonikewinan,
MRK.7.7	Taapishkoo e'⁠aawaninikin Kishemanitoo okihkino'amaakewinan,’
MRK.7.7	ishipii'ikaate. 
MRK.7.8	Mii'i kiinawaa ko kitaanawentaanaawaa 'iwe Kishemanitoo otinaahkonikewin. Meshkwac kikanawentaanaawaan ini ininiwak otaanihke kihkino'amaatiwiniwaan,” okii'-inaa'.
MRK.7.9	Shikwa tahsh kii'ani ihkito: “Maamahkaac kitishihcikem! Weweni e'⁠aanawentamek Kishemanitoo otinaahkonikewin, nawac ewiih kanawentamaatisoyek kiinawaa kitaanihke kihkino'amaatiwiniwaan! 
MRK.7.10	 Moosihs 
MRK.7.11	Kiinawaahsh wiin kitihkitom: ‘Inini oka inaan oteten komaa kaye omaamaan: “O'owe kaawii'-miininakookipan ci⁠wiici'ikoyekipan, mii 'owe Kwaarpaan 
MRK.7.12	Miitahsh 'owe nahke eshi kipihtinek awiya ekaa ci⁠wiici'aahsik ini oteten kaye omaamaan. 
MRK.7.13	Aaniihsh mii'iwe kaaonci aanihsihtooyek Kishemanitoo otihkitowin, kiinawaa ko eh⁠kihkino'amaakeyek kitaanihke kihkino'amaatiwiniwaa. Niipiwa' 'owe tino keyaapi kitishihcikem,” kii'‑ihkito Ciisahs.
MRK.7.14	Miitahsh miinawaa kaa'ishi antomaatc Ciisahs i'i kaa⁠maamawenonitc, ekii'-inaatc: “Pisintawihshik kahkina entahshiyek! Kakwenihsitohtawihshik waa'⁠ininakook. 
MRK.7.15	Kaawiin onci wiinaatisihsii awiya i'iweni kaa⁠miicitc. Inashke mii'iwe otinentamowin kaye otootamowin kaaonci wiinaatisitc,” kii'‑ihkito.
MRK.7.17	Paanimaa tahsh kii⁠nakanaatc Ciisahs o'o kaa⁠ohkwenonitc, ekiih pipiintiketc waahkaa'ikanink, okiih kakwecimikoo' okihkino'amawaakana': “Aaniihsh ecikaatek o'o kihkino'amaakewin?” okii'-ikoo'.
MRK.7.18	Okii'-inaa' itahsh: “Kaa mahshi kekiinawaa kinihsitohtansiim. Kaawiin ina mahshi kikihkentansiim? I'i miicim wakicaya'ii e'⁠onciimakahk, ahpii miicitc awiya, kaawiin otaa wiinaaci'ikohsiin. 
MRK.7.19	Aaniihsh kaawiin ishaamakahsinini i'i miicim i'imaa kaaonci naanaakatawentank, i'imaahsh wiin omihsataank ishaamakanini. Mii'imaa enionci saaka'amoomakaninik,” kii'‑ihkito. Mii 'owe kaa'⁠itank Ciisahs, kahkina ko tino miicim eh⁠pehkentaakwaninik. 
MRK.7.20	Shikwa kii'ani ihkito: “I'iwe kaa⁠inentank miina kaa⁠tootank awiya, mii'iwe kaaonci wiinaatisitc. 
MRK.7.21	Mii aaniihsh i'imaa wenci naakatawentamink wenciimakaninikin omaci inentamowiniwaan awiyak. Mii 'owe kaaonci macitootamowaatc. Pihshikwaatisiwak, kimootishkiwak, nihshiwewak, pahkaan awiya owiitikemaakanini opimentamawaawaa'. 
MRK.7.22	Shikwa omihsawentamawaawaa' pahkaan awiya' otaya'iimini, shikwa anoociko ishihcikewak. Wayeshinkewak, anoociko ominwentaanaawaa, ontentamook, tashimiwewak, ishpenintisowak, kakiipaatisiwak. 
MRK.7.23	Miiwanono kahkina wenciimakahkin wenci naakatawentank awiya. Mii'i kaaonci wiinentaakositc inini,” kii'‑ihkito Ciisahs.
MRK.7.24	Kii'anionci maacaa Ciisahs, weti nahke e'ani ishaatc ayaawinink, pehsho 'imaa kaaishi ootenawaninik, 
MRK.7.25	Peshik itahsh kii'⁠ayaa ihkwe, ekiih kikishkawaanitc 
MRK.7.26	Kaawiin Coo ahkiink kii'⁠onciihsii a'a ihkwe, i'imaa tahsh kii'⁠ayintaa Piniihshiya 
MRK.7.27	Ciisahs itahsh okii'-inaan ini ihkwewan: “Kaawiin kwayahkohcikenaaniwansinoon ci⁠otaahpinamawintwaapan iki apinoonciishak omiicimimiwaa ci⁠ahshamintwaapan iki animoonhsak.
MRK.7.28	Okii'-nahkwehtaakoon itahsh ini ihkwewan: “Kitepwe, ampooshkehsh wiinawaa animoonhsak omiicinaawaa apinoonciisha' kaa⁠piiwantaminitc shiipaawiihsiniwinaahtik,” okii'-ikoon.
MRK.7.29	Miitahsh kaa'⁠inaatc Ciisahs ini ihkwewan: “Pisaan anikiiwen, onci 'iwe ekii'-minonahkwehtaman. Mii'i kii⁠nakanikotc kitaanihs ini maciahcaahkwan,” okii'-inaan.
MRK.7.30	Miitahsh kaa'ani ishikiiwetc a'a ihkwe. Okii'-mihkawaan ini otapinoonciishiman eh⁠pimihshininitc nipewinink, ekii'-nakanikonitc ini maciahcaahkwan.
MRK.7.31	Miinawaa tahsh kii'anionci maacaa Ciisahs i'imaa ahkiink kaa⁠takoninik 
MRK.7.32	Kiihpi ishiwitawaa tahsh ininiwan kaa⁠kakiipihtenitc, pankii ehta e'⁠okakitowininitc, eh⁠pakohsenimintc ci⁠saaminaatc ci⁠minoayaa'aatc. 
MRK.7.33	Ohpimeya'ii tahsh okii'-ishiwinaan eshi ayaahsinik i'i kaaishi maamawenonitc. Miitahsh kaa'ishi papiincihtawakenaatc. Miitahsh kaa'ishi sihkwaatank a'a Ciisahs oninc, ekii'ishi saaminamawaatc otenaniwini. 
MRK.7.34	Miitahsh kihcikiishikonk inahke e'⁠inaapitc, kiih⁠kihcipakitanaamo. Okii'-inaan itahsh ini ininiwan: “Ehpaahtaa!” mii 'owe kaa⁠itank, “Shehsen!”
MRK.7.35	Shemaak kiih⁠shehtawakehse a'a inini, kaye otenaniw kii'⁠noohkanini. Miitahsh kaye kwayahk kii'⁠maaciikiikito. 
MRK.7.36	Miitahsh Ciisahs kaa'ishi ayaankwaamimaatc kahkina ekaa ci⁠wiintamawaahsinik awiyan. Aanakiih kihci ayaankwaamimaatc, aancikohsh awahshime kiih⁠kihciwiintamaakewa'. 
MRK.7.37	Wiinke tahsh kahkina kiih⁠kihcikoshkwentamook e'⁠ihkitowaatc: “Misiwe kii'⁠minohcike! Ampooshke okashki'aa' iniweniwa' kaa⁠kakiipihtenitc ci⁠noontamaanitc, kaye kaa⁠nihtaawehsinik ci⁠kakitonitc!” kii'‑ihkitowak.
MRK.8.1	Miitahsh paanimaa eni kiishikaninikin kihciniipiwa' kaa⁠maawaci'itiwaatc, kaawiin kekoon okii'-ayaahsiinaawaa ke⁠miiciwaatc. Okii'-antomaa' itahsh Ciisahs i'i 
MRK.8.2	“Ninkitimaakenimaak ihsa oko pemaatisiwaatc. Nihsokiishik aasha niwiiciiwikook, ekaa keyaapi kekoon e'⁠ayaahsikwaa ke⁠miiciwaatc. 
MRK.8.3	Kiishpin ishikiiwenisha'wakwaa, ekaa ahkawe wiihsinihsikwaa, ta⁠noontehshinook, aaniihsh waahsa aaninta kii'⁠onciiwak,” kii'‑ihkito.
MRK.8.4	Miitahsh kaa'ishi nahkwehtaakotc: “Aan tahsh teminihk keonci ahshamankwaapan pahkweshikana', o'omaa pikwatahkamikaank e'⁠ayaayank?” okii'-ikoo'.
MRK.8.5	Miitahsh okiih kakwecimaa': “Aaniin minihk eyaawek pahkweshikan?” okii'-inaa'.
MRK.8.5	“Niishwaahswaahtik,” okii'-ikoo'. 
MRK.8.6	Miitahsh kaa'⁠inaatc i'i kaa⁠maamawenonitc ci⁠onapinitc i'imaa mihtahkamik. Miitahsh kaa'ishi otaahpinaatc Ciisahs i'i pahkweshikana' niishwaahswaahtik, ekii'-nanaahkomotc, ekiih pahpahkwepinaatc, ekii'-maamiinaatc okihkino'amawaakana' ci⁠maata'oonaanitc i'i kaa⁠maamawenonitc. Miitahsh i'i kaa'⁠ishihcikenitc. 
MRK.8.7	Pankii kaye okii'-ayaawaawaa' kinooshenhsa'. Miitahsh kaa'⁠ishkwaananaahkomotc Ciisahs, okii'-inaa' okihkino'amawaakana' onoweniwa' kaye ci⁠ahtamawaanitc. 
MRK.8.8	Miitahsh kaa'ishi wiihsininitc kahkina. Wiinke kiih⁠tewiihsiniwa'. Inkoci ko niiwink mitaahswaahk (4,000) kiih⁠tahshiwa'. 
MRK.8.9	Miitahsh kaa'ishi mooshakinamowaatc ishkwancikanan iki kihkino'amawaakanak. Niishwaahso (7) kii'⁠mooshkineniwan mashkohsiimahkahkoon. Miitahsh kaa'ishi kiiwenisha'waatc Ciisahs kahkina awiya'. 
MRK.8.10	Wiin itahsh wiin kiih⁠poosi kaye okihkino'amawaakana', weti nahke Taalmanoohta ahkiink 
MRK.8.12	 Ciisahs tahsh wiinke kiih⁠kihciniihsanaamo ekii'-inamanci'otc, e'⁠ihkitotc: “Aaniihsh oko noonkom pemaatisiwaatc wenci antawaapantamowaatc kihkinawaacihcikan? Nintepwe e'⁠ininakook, kaawiin kekoon kihkinawaacihcikan ta⁠miinaahsiiwak oko noonkom pemaatisiwaatc,” kii'‑ihkito.
MRK.8.13	Miitahsh kaa'ishi nakanaatc ekii'-maacii'otc miinawaa akaamink.
MRK.8.14	Kaawiin itahsh kii'⁠maamihkawihsiiwa' Ciisahs 
MRK.8.15	 Okiih kanoonaa' itahsh okihkino'amawaakana': “Ayaankwaamisik!” okii'-inaa'. “Keko pimentankek i'i otoompisikanenhsimiwaa iki 
MRK.8.16	Miitahsh e'⁠nihsitohtansinik Ciisahs okihkino'amawaakana' kaa'ishi maacii tashintamaatinitc, e'⁠opahkweshikanimihsinik.
MRK.8.17	Ciisahs itahsh eh⁠kihkenimaatc ekaa e'⁠nihsitohtansinik okii'onci kanoonaa': “Aaniin eshi papaamintiyek e'⁠ayaawaahsiwek pahkweshikan? Kaawiin ina mahshi kikihkentansiim? Kaawiin ina kinihsitaawentansiim? Onsaam ina kipetentaam? 
MRK.8.18	 Kitayaanaawaan kishkiinshikowaan! Kaawiin ina kiwaapihsiim? Kaye kitoohtawakaam! Kaawiin ina kinoontansiim? Kaawiin ina kaye kimaamihkawihsiim 
MRK.8.19	naanink mitaahswaahk (5,000) ekiih tahshiwaatc, ekiih pahpahkwepitamawakwaa naanan pahkweshikana'? Aaniihsh minihk kaa'⁠ishkohsekin ishkwancikanan minihk kaa⁠mooshkinekin wiikopiimahkahkoon?” okii'-inaa'.
MRK.8.19	Miitahsh kaa'⁠ikotc: Mitaahshiniishin (12).
MRK.8.20	Shikwahsh okii'-inaa': “Miinawaa iki niiwink mitaahswaahk (4,000), niishwaahso (7) pahkweshikana' ekiih pahpahkwepitamawakwaa, aaniin minihk kaa⁠mooshkinekin ini mashkohsiimahkahkoon kaa⁠mooshakinamek ini ishkwancikanan?” okii'-inaa'.
MRK.8.20	“Niishwaahso (7),” kii'‑ihkitowa'.
MRK.8.21	“Kaawiin ina mahshi kinihsitaawentansiim?” okii'-inaa'.
MRK.8.22	Miitahsh i'imaa kiih⁠pimishakaawak ootenawenhsink 
MRK.8.23	Miitahsh kaa'ishi sakinihkenaatc ekii'-ishiwinaatc ohpimeya'ii ootenawenhsink. Miitahsh kaa'ishi sihkwaatamawaatc oshkiinshikoni, minciniish oninciin okiih saaminaan, eh⁠kakwecimaatc: “Kiwaapantaan ina kekoon?” okii'-inaan.
MRK.8.24	Miitahsh e'⁠inaapinitc, kii'‑ihkitowan: “Niwaapamaak pemaatisiwaatc. Mihtikook itahsh eh⁠papaamohsewaatc nintishinawaak,” okii'-ikoon.
MRK.8.25	Miitahsh miinawaa aapitink okiih saaminamawaan Ciisahs ini oshkiinshikoni ini ininiwan. Miitahsh kwayahk kii'‑inaapiwan, ekii'-minoayaanitc ini oshkiinshikoni. 
MRK.8.26	Miitahsh kaa'ishi kiiwenisha'waatc Ciisahs weti eshitaanitc ini ininiwan. “Keko ahkawe cehkishkanken ootenawenhs,” okii'-inaan.
MRK.8.27	Miitahsh kii'ani maacaa Ciisahs kaye okihkino'amawaakana', weti ekii'-ishaawaatc ootenawenhsink pehshoo 'imaa Sehsariiya Pilipaayink
MRK.8.29	Miitahsh kaa'ishi nahkwehtaakotc ini Piitaran 
MRK.8.30	Okii'-ayaankwaamimaa' itahsh Ciisahs i'i 
MRK.8.31	Miitahsh okii'-maacii kihkino'amawaa' ekii'-inaatc: “Niin Inini oKosihsan, oncita hsa ko niipiwa' ci⁠kakwaataki'ikoyaan, kaye ci⁠pahkeyaahkoniwaatc i'i Coowak oniikaanisiimiwaa', iki kaye 
MRK.8.32	Mii'iwe kwayahk okii'-wiintamawaa' Ciisahs okihkino'amawaakana'. Piitar 
MRK.8.33	Miitahsh eh⁠kwehkikaapawitc Ciisahs e'⁠waapamaatc kotak okihkino'amawaakana', okiih kihcikanoonaan Piitaran: “Inkoci hsa ishaan, Setan!” otinaan. “Kaawiin kiin kiwiici'aahsii Kishemanitoo enentank, ikihsh wiin kiwiici'aak ininiwak enentamowaatc,” okii'-inaan Ciisahs ini Piitaran.
MRK.8.35	 “Awenehsh iko waa'⁠manaacihtootc i'i opimaatisiwin, taishi tipa'amawaa ci⁠wanihtootc opimaatisiwin. Awenen itahsh ke⁠pakitinank opimaatisiwin niin onci kaye 'i minwaacimowin onci, oka pimaacihtoon opimaatisiwin,” okii'-inaa'. 
MRK.8.36	“Wekonehsh i'i ke⁠ontisihpan awiya kahkina kekoon aanakiih tepipitamaasotc o'omaa ahkiink, kiishpin wanihtootc i'i opimaatisiwin? Kaawiin kekoon ta⁠ontinamaasohsii. 
MRK.8.37	Wekonehsh ke⁠miikiwehpan miinawaa cikiiwe miinintipan i'i opimaatisiwin? Kaawiin kekoon,” okii'-inaa'. 
MRK.8.38	“Inashke niipiwa' oko noonkom pemaatisiwaatc okii'-nakanaawaan Kishemanitoon, e'⁠nihtaa maci‑ishiwepisiwaatc. Awenen itahsh iko noonkom pemaatisitc ke⁠akatenimitc kaye ke⁠akatentank nintihkitowinan, mii 'awe keniin ke⁠akatenimak pi takwihshinaan. Niin aaniihsh Inini oKosihsan eh⁠tinowiyaan ninka pikikis kihciwaahsesiwin taapishkoo eshi waahsesitc a'a ninTete, piwiiciiwimak kaye i'i Kishemanitoo 
MRK.9.1	Shikwa tahsh kii'ani ihkito 'a Ciisahs: “Nintepwe eh⁠kanooninakook. Aanint kiinawaa o'omaa kaa‑ayaayek kaawiin ta⁠nipohsiiwak, paanimaa waapantamowaatc i'i 
MRK.9.3	Wawiinke kii'⁠waahsikonayeso e'⁠ahpiihci waapishkaanikin okikishkikanan. Kaawiin awiya o'omaa ahkiink i'i taa‑ahpiihciwaapishkipiikinikehsii 'iwe kaa'ishi waapishkaanikin Ciisahs okikishkikanan. 
MRK.9.4	Okii'-waapamaa' itahsh e'⁠naakosinitc Ilaaicawan 
MRK.9.5	Piitar itahsh okiih kanoonaan Ciisahsoon: “Okihkino'amaake, onishihshin o'omaa e'⁠ayaayank. Taka ninka akawaahte'ikemin. Nihsin (3) ninka oshihtoomin, peshik kiin, kaye Moosihs peshik, kaye peshik Ilaaica.” 
MRK.9.6	Aaniihsh kiih⁠kwiinawi ihkito, ekiih sekisiwaatc.
MRK.9.8	Sesakooc itahsh kii'⁠ayinaapiwak. Kaawiin keyaapi awiyan okii'-waapamaahsiwaawaan, mii ehta Ciisahsoon kaa⁠wiiciiwikowaatc.
MRK.9.9	Paanimaa tahsh mekwaa e'⁠niihsaciwewaatc, weweni okii'-aayiisomaa' Ciisahs i'i nihsin okihkino'amawaakana': “Keko awiya wiintamawaahkek i'i kaa'⁠waapantamek, paanimaa kiih⁠kiiwepimaatisiyaan, niin Inini oKosihsan e'⁠aawiyaan,” kii'‑ihkito.
MRK.9.10	Miitahsh okii'-nana'ihtawaawaan i'iwe kaa'⁠ikowaatc, wiinawaa tahsh iko okiih tashintaanaawaa, wekonen itahsh o'owe kaa'⁠itaminitc Ciisahsoon, “Ninka kiiwepimaatis,” e'⁠ihkitonitc. 
MRK.9.11	 Okiih kakwecimaawaan itahsh: “Iki kaa⁠kihkino'amaakewaatc i'i Coowa' otoonahshowewinini ihkitowak o'o: ‘Ahkawe nihtam tapi takohshin a'a Ilaaica. Aaniihshwiin oko wenci ihkitowaatc?’ ” okii'-inaawaan.
MRK.9.12	Okii'-nahkwehtawaa' itahsh Ciisahs: “Tepwe kii'‑inahteni 'awe Ilaaica nihtam ci⁠takohshink ci⁠waawenahtootc kahkina kekoon. Aaniin tahsh enentamek i'iwe niin e'⁠ishipii'ikaasoyaan, Inini oKosihsan ciwiih kakwaataki'imintc ci⁠aanawenimimintc e'⁠ihkitoomakahk? 
MRK.9.13	Kiwiintamawininim itahsh, aasha tepwe kiih⁠pitakohshin a'a Ilaaica. Wekonen iko kaa'⁠inenimintc kiih⁠tootawaa. Mii'iwe mayaa kaa'⁠ishipii'ikaatenik ekiih tashimintc,” okii'-inaa'.
MRK.9.14	Ahpii tahsh kaahpi otihsaawaatc i'i kotak 
MRK.9.15	Ahpii tahsh e'⁠waapamikotc Ciisahs i'i kaa⁠maamawenonitc, kiih⁠ciihkentamohsewa', kii'⁠ahpa'itiwa' kahkina, ekiihpi pooshoo'ikotc. 
MRK.9.16	Ciisahs itahsh okiih kakwecimaa' okihkino'amawaakana': “Wekonen i'i kaa'ishi kanoonekwaa?” okii'-inaa'.
MRK.9.17	Peshik itahsh i'i kaa⁠ohkwenonitc okii'-nahkwehtaakoon: “Okihkino'amaake kitaanawiih piitamawin ninkosihs eh⁠kikishkawaatc 
MRK.9.18	Piko aanti e'⁠otihsikotc, opankihshimikoon. Piihtewitoone kaye mamaatweyaapiteshkaa e'⁠ocipinikoshkaakotc. Nintaanakiih kakwecimaak iki kikihkino'amawaakanak ci⁠saakicinisha'amawaawaatc ini maciahcaahkwan. Okiih pwaanawi'aawaan itahsh,” otikoon. 
MRK.9.19	Okiih kanoonaa' itahsh Ciisahs: “O'omaa kahkina eyaayek! Etatawe kaawiin kinihtaa tepweyentansiim! Kaanaka naa minihk ke⁠wiiciiwinakookipan cipwaa maacii tepweyentamek? Kaanaka naa minihk ke⁠shashiipeniminakook? Taka piitamawihshik a'a kwiiwisenhs,” okii'-inaa'. 
MRK.9.20	Miitahsh kaa'ishi piinaawaatc ini kwiiwisenhsan.
MRK.9.20	Ahpiihsh wiyaapamaatc a'a maciahcaahk ini Ciisahsoon, shemaak okii'-ocipinikoshkawaan ini kwiiwisenhsan. Miitahsh kaa'ishi kawihsenitc ekiih tihtihtipipani'onitc ekiih piihtewitoonenitc. 
MRK.9.21	Miitahsh Ciisahs okiih kakwecimaan ini weniicaanihsinitc: “Aanahpii 'i wenci ishiayaatc?” okii'-inaan.
MRK.9.21	Miitahsh kaa'⁠ikotc: “Ahpane ko wenci apinoonciishiwitc. 
MRK.9.22	Niipiwa'aank okii'-ahpakinikoon i'imaa ishkotenk kaye i'imaa nipiink ewii nihsikotc. Kiishpin itahsh kiin kekoon kashkihtooyan, kitimaakenimihshinaam, wiici'ihshinaam!” ihkitowan ini ininiwan.
MRK.9.23	Ciisahs itahsh okii'-inaan: “Kiishpin kiin kashkihtooyan kitinin! Awiya tepweyenimaatc Kishemanitoon, kahkina kekoon ta⁠kashkihcikaateni,” kii'‑ihkito.
MRK.9.24	Shemaak kiih⁠kishiiwe a'a wekosihsitc e'⁠ihkitotc: “Nintepweyenimaa! Wiici'ihshin onsaam pankii eh⁠tepweyenimak!” kii'‑ihkito.
MRK.9.25	Miitahsh e'⁠waapamaatc Ciisahs maamaw ehpiicipa'itinitc i'i pemaatisinitc, okiih kihcikanoonaan ini maciahcaahkwan: “Kiin nehtaawe'iwehsiwan kaye kekii pihte'iweyan maciahcaahk! Oncinakash a'a kwiiwisenhs kitinin! Keko miinawaa wiihkaa pi⁠kikishkawaahken!” okii'‑inaan.
MRK.9.26	Miitahsh kiih⁠kishiiwe a'a maciahcaahk, ekii'-ahpiihci ayocipinikoshkawaatc ini kwiiwisenhsan. Okii'-nakanaan itahsh. Taapishkoo tahsh ekii'-nipotc kii'‑ishinaakosi a'a kwiiwisenhs. Miitahsh kaa'⁠ihkitowaatc niipiwa': “Aasha nipo,” kii'‑ihkitowak. 
MRK.9.27	Ciisahs itahsh okiih sakinihkenaan ekiih pasikwii'aatc ini kwiiwisenhsan. Miitahsh kaa'ishi niipawinitc.
MRK.9.28	Ahpii tahsh kaah⁠piintiketc Ciisahs i'imaa waahkaa'ikanink, nihshihke okiih kanoonikoo' okihkino'amawaakana': “Aaniihsh niinawint kaa'onci kashkihtoohsiwaank ci⁠saakicinisha'amawankitc a'a kwiiwisenhs ini maciahcaahkwan?” okii'-ikoo'.
MRK.9.29	Miitahsh okii'-inaa': “Ono tino maciahcaahkwan kaawiin awiya otaa kashki'aahsiin ci⁠saakicinisha'waatc; mii ehta anami'ehtawaatc Kishemanitoon kekiionci saakicinisha'waatc awiya ini maciahcaahkwan,” kii'‑ihkito.
MRK.9.30	Miitahsh i'imaa kaa'anionci maacaawaatc ekii'ani shaaposhkaawaatc 
MRK.9.31	Aaniihsh okiih kihkino'amawaa' i'i okihkino'amawaakana' e'⁠inaatc: “Niin Inini oKosihsan ninkaishi pakitinikoowis ci⁠tahkoniwaatc ininiwak, kaye ninka nihsikook. Miitahsh kii⁠nihsokiishikwakaak miinawaa ninka kiiwepimaatis,” okii'-inaa'.
MRK.9.32	Wiinawaahsh wiin kaawiin kii'⁠nihsitohtansiiwak i'i kaakii'-itank. Kiih⁠shaakwenimowak itahsh ekii'onci manaasomaawaatc.
MRK.9.33	Weti tahsh kiih⁠pitakohshinook ootenawenhsink, 
MRK.9.35	 Miitahsh kaa'ishi onapitc, ekii'-antomaatc Ciisahs i'i kaa⁠mitaahshiniishinitc. Miitahsh kaa'⁠inaatc: “Awiya wii'⁠niikaanentaakositc, maamaw otaanaank ta⁠inenintiso, kahkina awiya' oka anohkiihtawaa',” okii'-inaa'. 
MRK.9.36	Miitahsh kaa'ishi sakinihkenaatc apinoonciishan, e'⁠inaatc itahsh i'i okihkino'amawaakana': 
MRK.9.37	 “Awenen iko ke⁠wiici'aatc peshik o'o apinoonciisha', niin onci e'onci ishihciketc, mii peshikwan keniin e'ishi wiici'itc. Awenen ihsa waaci'ikwen, kaawiin niin ehta niwiici'ikohsii, iniweniwan ihsa owiici'aan Kishemanitoon, miiwan ini kaapi ishinisha'onitc,” okii'-inaa'.
MRK.9.38	Miitahsh kaa'ishi kanoonikotc ini Cwaanan 
MRK.9.39	Ciisahs itahsh o'owe okii'-inaan: “Keko onci'aahkek. Awiya kaakii'ishi maamahkaacihciketc niin e'⁠ahpimotc nintishinihkaasowin, kaawiin wiipa ninka macitashimikohsii. 
MRK.9.40	 A'awe hsa wiin awiya ekaa kaa⁠kakwekipihtinihsinowank, kiwiici'ikonaan. 
MRK.9.41	 Tepwe kitinininim, awenen iko ke⁠mina'inowekwen peshikominihkwaakan nipi, eh⁠kihkeniminek niin Kishemanitoo oPimaaci'iwewininiiman kaa⁠piminisha'oyek, e'onci ishihciketc, ta⁠tipa'amawaa kehcinaac.”
MRK.9.42	“Shikwa kiishpin awiya macitootamo'aatc peshik onoweniwa' kaa‑akaahshiinshinitc kaa⁠tepwehtawinitc, nawac taa⁠onishihshin kaa⁠mihcaapihkisinitc ahsiniin ci⁠tahkopicikaniwinihpan ohkwekanink ci⁠pahkopiiwepinikaniwihpan kihcikamiink, ahpiihc wiin ci⁠macitootamo'aatc apinoonciishan. 
MRK.9.43	 Kiishpin wenci macitootamo'ikowanen 'iwe kaa⁠inaapacihtooyan kininc, kiishkata'an! Nawac taa⁠onishihshin napaneninciiyampan ci⁠otihtaman pimaatisiwin ke⁠pooni ayaahsinok, ahpiihc wiin niishoninciiyan ci‑ishaayampan maci ishkotenk, i'iwe ekaa wiihkaa iyaahtawehsinok.
MRK.9.45	Kiishpin kaye wenci macitootamo'ikowanen kisit kaa⁠inaapacihtooyan, kiishkishan! Nawac taa⁠onishihshin ci⁠maahkihseyan, ci⁠otihtaman i'i pimaatisiwin wiihkaa ke⁠pooni ayaahsinok, ahpiihc wiin minciniish ci⁠ayaayampan kisitan ci⁠ahpakinikooyan i'imaa maci ishkotenk.
MRK.9.47	 Kiishpin kaye wenci macitootamo'ikowanen kishkiinshik kaa⁠inaapacihtooyan, kicaapiwepa'otison! Nawac taa⁠onishihshin peshikwahk ehta kishkiinshik, ci⁠otihtaman 
MRK.9.48	 i'imaa wiihkaa eshi nipohsinik i'i oohkwe' kaa⁠panaaci'ikotc awiya, kaye wiihkaa kaaishi aahtawehsinok ishkote kaa⁠caakisokotc,” kii'‑ihkito.
MRK.9.49	Shikwa kii'‑ihkito: “Kahkina pakitinaahsowinan shiiwihtaakana'ikaatewan keonci pehkahkin keonci otaahpinikaatekin. Miitahsh peshikwan kahkina awiya eshinaakwaninik kakwaatakihtoowin ci⁠otihsaapantank taapishkoo ishkoteni eh⁠pehki'ikotc.
MRK.10.1	Kii'ani onci maacaa tahsh i'imaa ayaawinink. Weti kii'‑ishaa 
MRK.10.2	Aanint tahsh okiihpi kakwewanikiishwe'ikoo' i'i 
MRK.10.3	Ciisahs itahsh okii'-nahkwehtawaa': “Aaniin kaakii'-inaahkoninek Moosihs 
MRK.10.5	Ciisahs itahsh okii'-inaa': “Kikii'onci inaahkonikowaa Moosihs o'o kishashiipihtamowiniwaa onci. 
MRK.10.6	 Ahpii tahsh kaa'⁠oshihtootc kahkina kekoon Kishemanitoo, kii'‑ihkitom o'owe: ‘Okii'-oshi'aa' ci⁠naapeya'aawinitc kaye ci⁠noosheya'aawinitc.’ 
MRK.10.7	 Shikwa kii'‑ihkitom: ‘Mii 'owe keonci nakanaatc inini oteten kaye omaamaan, ci⁠nehpici wiiciyayaamaatc ini owiitikemaakanan, 
MRK.10.8	miitahsh noonkom ci⁠peshikwentaakwaninik opimaatisiwiniwaa,’ kii'‑ihkitom. Mii'i kaawiin keyaapi niishwentaakosihsiiwak a'a inini kaye owiitikemaakanan. Noonkom itahsh peshikwentaakosiwak. 
MRK.10.9	Mii'i awiya keonci pahkewinaahsik ini owiitikemaakanan, aasha Kishemanitoo ekiih peshiko'aatc ininiwan kaye owiitikemaakanini,” kii'‑ihkito Ciisahs.
MRK.10.10	Miinawaa piintik e'⁠ayaawaatc okiih kakwecimikoo' 
MRK.10.11	 Miitahsh o'o okii'-inaa': “Awiya owiitikemaakanan wepinaatc, miinawaahsh peshik otaahpinaatc ihkwewan, omacitootawaan ini nihtam kaakii'-wiitikemaatc. 
MRK.10.12	Komaa kiishpin ihkwe wepinaatc onaapeman, shikwa peshik miinawaa wiitikemaatc ininiwan, macitootam kaye wiin a'a ihkwe,” kii'‑ihkito.
MRK.10.13	Mii 'o ahpiihsh aanint awiyak okiih paapiitamawaawaan apinoonciisha' Ciisahsoon ci⁠saahsaaminaanitc. Iki tahsh 
MRK.10.14	Ciisahs itahsh ekii'-waapantank kii'⁠nishkaatentam. Okiih kanoonaa' itahsh okihkino'amawaakana': “Maano kika pakitinaawaak iki apinoonciishak ci⁠pinaasihkawiwaatc. Keko kipihtinaahkekwaanik. Ikiweniwak aaniihsh apinoonciishink enentaakosiwaatc, miiwak iki mayaa kaa⁠okimaahkantaakowaatc Kishemanitoon. 
MRK.10.15	 Tepwe kitinininim: Awiya wii'ishi otaahpinaahsik Kishemanitoon ci⁠okimaahkantaakotc taapishkoo apinoonciish e'ishi otaahpinaatc, kaawiin wiihkaa oka otihtansiin awiya i'imaa entashi okimaawinitc ini Kishemanitoon,” kii'‑ihkito. 
MRK.10.16	Miitahsh pepeshik okiih tahkonaa' i'i apinoonciisha' eh⁠saaminaatc, “Kishemanitoo kashawenimik ci⁠minohseyan,” ekii'-inaatc.
MRK.10.17	Miinawaa ekii'-ayaancimaacaatc Ciisahs, peshik okiih pinaacipahtwaanikoon, ekiihpi ociciinkwanapiihtaakotc ini ininiwan, eh⁠kakwecimikotc: “Kiin menwaatisiyan okihkino'amaake!” e'⁠ikotc. “Aaniin ke⁠ishihcikeyaan ci⁠otihsikoyaan pimaatisiwin ke⁠pooni ayaahsinok?” okii'-ikoon.
MRK.10.18	Ciisahs itahsh okii'-inaan: “Aaniin wenci ishiyan ominwaatisii? Kaawiin ohsha awiya minwaatisihsii, mii ehta 'awe Kishemanitoo kaa⁠minwaatisitc. 
MRK.10.19	 Kikihkentaanan ono onahshowewinan: ‘Keko nihshiwehken, keko pimentamawaahken pahkaan awiya owiitikemaakanan, keko kimootihken, keko kiiwanimohken ci⁠anaamimatc awiya tipaahkonitiwinink, keko wayeshihtaakosihken, kika kihci inenimaa kitete kaye kimaamaa,’ ” okii'-inaan.
MRK.10.20	Miitahsh kaa'⁠ikotc: “Okihkino'amaake, ono kahkina ninkiihpi onci naakacihtoonan ahpane pemi onci oshkiniikiiwiyaan,” okii'-ikoon.
MRK.10.21	Ciisahs okiih saaki'aan eh⁠kanawaapamaatc, e'⁠inaatc: “Peshik kekoon kinoontehse,” okii'-inaan. “Awi ataawaaken kahkina kaa⁠tipentaman. I'iwe tahsh kitoontisiwin kahkina miish iki ketimaakisiwaatc, weti kika ayaan wenootisiwin kihcikiishikonk. Miitahsh pipiminisha'ohshin ci⁠kihkino'amawinaan,” okii'-inaan Ciisahs ini ininiwan.
MRK.10.22	Miitahsh e'⁠noontank, kaa'⁠ishiniihsentamohsetc a'a inini. Miitahsh kii'⁠maacaa, ekii'onci kihcikashkentank. Aaniihsh kiih⁠kihciwenootisi.
MRK.10.23	Ciisahs itahsh okiih kanawaapamaa' i'i kaa⁠waahkaanikaapawinitc. Okiih kanoonaa' itahsh i'i 
MRK.10.24	Okii'-maamahkaasihtaakoo' itahsh okihkino'amawaakana'. Ciisahs itahsh kii'ani ihkito: “Siyaaki'inakook, wiinke ahpiihci sanakanini awiya ci⁠okimaahkantaakotc Kishemanitoon! 
MRK.10.25	Inashke otaapwaanawihtoon pihkwaawikanewimihtatim aana kakwe tepa'oosotc eshi pakoneyaanoweyaanik shaaponikan. Nawac itahsh awahshime oka pwaanawihtoon kaa⁠wenootisitc awiya ci⁠okimaahkantaakotc Kishemanitoon,” kii'‑ihkito.
MRK.10.26	Miitahsh kaa'‑ahpiihcimaamahkaatentamowaatc iki kihkino'amawaakanak, ekiih kakwecintiwaatc: “Miitahsh ci⁠kashkihtoohsikipan awiya ci⁠pimaaci'intc!” kii'‑ihkitowak.
MRK.10.27	Miihsh i'i kaa'ishi kanawaapamaatc a'a Ciisahs e'⁠inaatc: “Awiya hsa ko opwaanawihtoon. A'ahsh wiin Kishemanitoo kaawiin opwaanawihtoohsiin. Kishemanitoo kahkina kekoon okashkihtoon,” kii'‑ihkito.
MRK.10.28	Piitar 
MRK.10.29	“Tepwe,” kii'‑ihkito 'awe Ciisahs. “O'owe tahsh kiwiintamawininim: awenen iko kaa⁠nakatank otayaawin, komaa kaye nakanaatc wiicihkiweya', otawemaa', omaamaan, oteten, oniicaanihsa', komaa kaye okihtikewinan, niin kaye minwaacimowin e'onci ishihciketc, 
MRK.10.30	wa'a tino ta⁠kihcitipa'amawaa noonkom mekwaa pimaatisitc. Ta⁠miinaa inkotwaahk awahshime ayaawinan, wiicihkiweya', otawemaa', omaamaa', oniicaanihsa', kihtikewinan. Tako kaye ta⁠shiinkenimaa ci⁠onciihkikaniwitc i'iwe eh⁠piminisha'otc. Shikwa paanimaa weti niikaanaya'ii keni ishihsek ta⁠miinaa pishihshik ci⁠pimaatisitc. 
MRK.10.31	 Niipiwa' itahsh iki noonkom kaa⁠kihci inentaakosiwaatc ta‑akaahsentaakosiwak, kaye oko noonkom kaa‑akaahsentaakosiwaatc, mii ahpii weti ta⁠kihci inentaakosiwak,” kii'‑ihkito Ciisahs.
MRK.10.32	Kii'ani ishaawak weti miihkanaank kaa⁠inamoninik 
MRK.10.33	“Inashke noonkom iko kitani ishaamin weti Ceroosalamink. Niin Inini oKosihsan ninka ishihcike'ikoo ci⁠tahkoniwaatc iki 
MRK.10.34	Miitahsh ikiweniwak ninka nihshipaahpinotaakook kaye ninka sasiihkwaanikook, shikwa ninka pahshanshe'okook, shikwa ninka nihsikook. Paanimaa tahsh kii⁠nihsokiishikwakaak ninka kiiwepimaatis,” okii'-inaa'.
MRK.10.35	Miitahsh pehsho okiihpi kanoonikoo' Ciimisan 
MRK.10.36	Miitahsh kaa'⁠inaatc a'a Ciisahs: “Aaniin eshi antawentamek ci‑ishihcike'inakook?” otinaa'. 
MRK.10.37	Miitahsh okii'-ikoo': “Taka keniinawint ci⁠ayokimaawapiyaank, peshik kikihcinihkink inahke, peshik kaye kinamantinihkink, ahpii kii⁠ahpiihci okimaawiyan,” okii'-ikoo'.
MRK.10.39	Kii'⁠nahkwehtamook itahsh Ciimis, Cwaan: “Eha', ninka kashkihtoomin.”
MRK.10.39	Ciisahs itahsh okii'-inaa': “Tepwe hsa kikaonci minihkwem kaawiih sakaakamik i'imaa minihkwaakanink kaawii'onci minihkweyaan, kekiinawaa kikaishi siika'antaakoom keniin kaawii'ishi siika'antaakooyaan. 
MRK.10.40	Niin itahsh kaawiin awiya nintoonaapamaahsii ke⁠namatapitc i'imaa ninkihcinihkink inahke, ninamantinihkink kaye. Iki hsa ehta kaakii'-ahtwaakanihkawintwaa, ta⁠namatapiwak,” okii'-inaa'.
MRK.10.41	Iki tahsh mitaahso kotak kihkino'amawaakanak, ekii'-noontamowaatc okii'-nishkaatenimaawaa' Ciimisan kaye Cwaanan. 
MRK.10.42	 Ciisahs itahsh maamaw okii'-antomaa' kahkina 
MRK.10.43	 Kaawiin itahsh kekiinawaa kitaa⁠ishihcikehsiim. Awenen iko i'imaa kaa⁠tahshiyek waahkihci inentaakositc, oncita hsa ko kika anohkiihtaakowaa awiya. 
MRK.10.44	A'awe kaye kaawii'-niikaanentaakositc, oncita hsa ko kahkina awiyan ci⁠anohkii'ikotc ekaa memwehc ci⁠ontisihsik. 
MRK.10.45	Aaniihsh niin Inini oKosihsan e'⁠aawiyaan, kaawiin niin ninkii'onci piishaahsii ci⁠anohkiihtawiwaatc kotak awiyak, i'i tahsh wiin ci⁠anohkiihtawakwaa, kaye ninka pakitinitisohkantawaak ci⁠tipa'ikaakewak nimpimaatisiwin niipiwa' awiyak kewiinawaa cionci pimaaci'intwaa,” kii'‑ihkito.
MRK.10.46	Kiih⁠takohshinook i'iweti 
MRK.10.47	Wa'a tahsh Paartimiiyahs okii'-noontaan mii 'awe Ciisahs Naasaritiiwinini 
MRK.10.48	Miitahsh okii'onci'-ikoo' niipiwa': “Etatawe kinipaatwewitam!” okii'-ikoo'. Nawac itahsh aanciko enikohk kiih⁠shaakowe: “Kiin Tepitink kaa⁠Ontahkaanesiyan, kitimaakinawihshin!” e'⁠ihkitotc.
MRK.10.49	Miitahsh kaa'ishi kipihcikaapawitc Ciisahs. “Antomihk,” kii'‑ihkito.
MRK.10.49	Miitahsh kaa'ishi antomaawaatc ini wiyaapihsinik: “Mashkawite'en! Pasikwiin, kinantomik,” okii'-inaawaan.
MRK.10.50	Miitahsh kaa'ishi pakiciwepinank okashkiikiiwin a'a wiyaapihsik, ekiih pasikwincihsetc ekii'-ishaatc Ciisahsoon.
MRK.10.51	Miitahsh Ciisahs okiih kakwecimaan: “Wekonehsh ke⁠ishihcike'inaan?” okii'-inaan.
MRK.10.51	Okii'-ikoon itahsh ini kaa⁠waapihsinik: “Okihkino'amaake, ampehsh miinawaa waapiyaan!” ihkitowan.
MRK.10.52	Miitahsh kaa'⁠inaatc Ciisahs: “Amii'i pisaaniko ani maacaan. Kimino/ayaa'ikon i'i kaashi ahpenimonotawiyan,” okii'-inaan. Shemaak itahsh kii'⁠waapi a'a inini. Okiih piminisha'waan itahsh Ciisahsoon i'imaa miihkanaank.
MRK.11.1	E'ani pehsho ishaawaatc 
MRK.11.2	e'⁠inaatc: “Ishaak i'imaa weti ootenawenhsink kaa⁠pehshoayaak,” otinaa. “Ani ahpiihcitakohshinek iko kika waapamaawaa maashimihtatimoonhs, wiihkaa awiyan ekiih tehsapinotaakohsik. Mii 'awe aapa'waahkek, piinaahkek itahsh. 
MRK.11.3	Kiishpin awiya ininek: ‘Wekonen i'i wenci ishihcikeyek?’ o'o kika ihkitom: ‘KaaTipenciketc onantawenimaan, shemaak itahsh oka pikiiwenisha'waan,’ inihk,” okii'-inaa' Ciisahs i'i niishin okihkino'amawaakana'.
MRK.11.4	Miitahsh kaa'ishi ishaawaatc. Miitahsh kaakii'-waapamaawaatc ini maashimihtatimoonhsan eh⁠sakaakwahpisonitc i'imaa ciikishkwaant naawihkana. Miitahsh kaa'ishi aapa'waawaatc. 
MRK.11.5	Awiya' itahsh i'imaa kaa⁠naaniipawinitc okiih kanoonikowaa': “Aan eshihcikeyek e'⁠aapa'wek a'a maashimihtatimoonhs?” okii'-ikoowaa'.
MRK.11.6	Miitahsh kaa'ishi nahkwehtawaawaatc kaakii'-ikowaatc Ciisahsoon. Miitahsh kaa'ishi poonimikowaatc. 
MRK.11.7	Miitahsh i'i kaa'ishi piitamawaawaatc Ciisahsoon ini maashimihtatimoonhsan. Owakiicihkonayaaniwaan okii'-ahpakitoonaawaan wakitaawikan. Miitahsh kaa'⁠ishitehsapitc Ciisahs. 
MRK.11.8	Niipiwa' kaye okiih tashwekihsitoonaawaan owakiicihkonayaaniwaan miihkanaank. Aanint kaye okii'onci kiishkiishkika'aanaawaan weti ohpimeya'ii watihkwanenhsan kaa/aniipiihshiwaninikin, ekiih tashwekipakihsitoowaatc miihkanaank. 
MRK.11.9	 Iki tahsh kaa⁠niikaaniiwaatc kaye otaanaank kaa⁠pimi/ayaawaatc kii'ani shaahshaakowewak: “Nanaahkomihk Kishemanitoo!” kii'‑ihkitowak. “Ta⁠shawentaakosi 'awe kaa⁠pitakohshink ehpi oncinisha'okotc kaaTipencikenitc!” kii'‑ihkitowak. 
MRK.11.10	“Kishemanitoon oka shawentamaakoon otaanihkekimaawiwin a'a 
MRK.11.11	Miitahsh ekiih cehkishkaatc i'imaa Ceroosalamink, kiih⁠piintike Ciisahs i'imaa Coowa' 
MRK.11.12	Miitahsh eni waapaninik e'anionci maacaawaatc Pehtaniink 
MRK.11.13	Okiih tepaapamaan itahsh eh⁠patahkisonitc kihtikaanaahtikoon, pik 
MRK.11.14	Okii'onci kanoonaan itahsh ini mihtikoon: “Keko miinawaa wiihkaa awiya taonci amominehsii,” okii'-inaan. Okii'-noontaakoo' itahsh 
MRK.11.15	Ahpii tahsh miinawaa eni takohshinowaatc Ceroosalamink 
MRK.11.16	Kaawiin kaye okiih pakitinamawaahsiin awiyan ci⁠shaapowitoonitc opiina'ikanini i'imaa Kihcianami'ewikamikonk. 
MRK.11.17	 Mii kaa'ishi kihkino'amawaatc i'i kaatanenonitc e'⁠ihkitotc: “Ishipii'ikaate ohsha, Kishemanitoo e'⁠ihkitotc: ‘Niin niwaahkaa'ikan ta⁠ishinihkaate anami'ewikamik kahkina awiya entahswewaanakisitc ahkiink ci⁠tashi anami'aatc,’ ishipii'ikaate. Kiinawaa tahsh wiin kikii'-aancihtoom, taapishkoo ci⁠okaasowikamikowaatc omahkantwek!” okii'-inaa'.
MRK.11.18	Iki tahsh 
MRK.11.19	Ahpii tahsh eni tipihkaninik kii'⁠maacaawak Ciisahs kaye 
MRK.11.20	Eni kishepaawakaninik itahsh ehpimi/⁠ayaawaatc okii'-waapamaawaan ini kihtikaanaahtikoon aasha eh⁠paahsonitc wiinke, ampooshke i'imaa ociipihkaanink. 
MRK.11.21	Piitar 
MRK.11.22	Ciisahs itahsh okii'-inaa' 
MRK.11.23	 Tepwe kiwiintamawininim, awenen iko ke⁠itamokwen o'o pihkwatinaa: ‘Awi pahkopiihsen i'imaa kihcikamiink!’ e'⁠itank, ekaa niishwayakentansik, tepweyentank i'i ci‑ishiwepaninik otihkitowin, tepwe taishi waapanta'ikoowisi. 
MRK.11.24	Mii'iwe kaaonci ininakook: Anami'aayek, wekonen iko ke⁠kakwetweyek, tepweyentamohk aasha ekiih tepinamek, kika waapanta'ikoom. 
MRK.11.25	 Shikwa ahpii niipawianami'aayek kaye awiya nishkenimek, ahkawe poonentamawihk. Miitahsh kiTetewaa kihcikiishikonk kaa/ayaatc ci⁠poonentamawinek kekiinawaa kimacitootamowiniwaan.”
MRK.11.27	Miinawaa tahsh kiih⁠pitakohshinook i'imaa Ceroosalamink 
MRK.11.28	Miitahsh okakwecimikoo': “Aanti wenci inaahkonikooyan ci‑ishihcikeyan ono kekoonan? Awenen kaa'⁠inaahkonihk ci⁠tootaman?” okii'-ikoo'.
MRK.11.29	Miitahsh kaa'⁠inaatc Ciisahs: “Keniin peshik kikakwecimininim, nahkwehtawihshik. Miitahsh kika wiintamawininim aanti o'o wenci ishihcikeyaan. 
MRK.11.30	Awenenan kaakii'-inaahkonikotc 'awe Cwaan 
MRK.11.31	Miitahsh kiih kakwecintiwak e'⁠ihkitowaatc: “Kishemanitoo kaakii'-inaahkonikotc aana inank, kitaa ikonaan: ‘Aaniihsh kaa'onci tepwehtawaahsiwek?’ 
MRK.11.32	Kaawiin itahsh kitaa⁠ihkitohsiimin ‘Ininiwa' okii inaahkonikoo' a'a Cwaan,’ ” kii'‑ihkitowak. Aaniihsh okiih kohsaawaa' i'i pemaatisinitc, kahkina awiya ekii'-inakimaanitc Cwaanan eh⁠tinowinitc peshik 
MRK.11.33	Miitahsh kaa'ishi nahkwehtawaawaatc ini Ciisahsoon: “Kaawiin ninkihkenimaahsiwaanaan, awekwenan kaakii'-inaahkonikotc a'a Cwaan ci⁠siika'antaaketc,” okii'-inaawaan.
MRK.11.33	Miitahsh kaa'⁠ikowaatc: “Miihsh i'i kaawiin keniin kika wiintamawihsinooninim aanti kaaonci inaahkonikooyaan ci‑ishihcikeyaan,” okii'-ikowaan.
MRK.12.2	Ahpii tahsh wecihcihsek ci⁠mawinswaanintwaa shoominak e'⁠mekwaatihsowaatc, okii'-ishinisha'waan ini peshik otanohkii'aakanan ci⁠pahkwenamaakotc kihtikewininiwa' otoontisiwinini, minihk wentinaminitc i'imaa e'⁠ataawaakenitc i'i shoomina'. 
MRK.12.3	Iki tahsh kihtikewininiwak okii'-otihtinaawaan ini anohkii'aakanan ekiih pahpahkihte'waawaatc. Miitahsh pishihshikwaya'ii kaa'ishi kiiwenisha'waawaatc ekaa kekoon ekii'-miinaahsikwaa. 
MRK.12.4	Miitahsh miinawaa peshik okii'-anoonaan anohkii'aakanan a'a inini kaa⁠tipentank kihtikewin. Iki tahsh kihtikewininiwak okiih kihci pahpahkihteyaahkohtikwaane'waawaan kaye eh⁠kihci akaciwinaakwaninik okiih tootawaawaan ini anohkii'aakanan. 
MRK.12.5	Shikwa miinawaa peshik okii'-ishinisha'waan a'a inini. Miitahsh kaa'⁠ishinihsikonitc kihtikewininiwa'. Niipiwa' keyaapi okii'-anoonaa' anohkii'aakana' 'awe kaa⁠tipentank. Aanint itahsh okiih pahpahkihte'okoni, aanint kaye okii'-nihsikoni i'i kihtikewininiwa'. 
MRK.12.6	Piinihsh itahsh peshik ehta awiyan okii'-ayaawaan, miiwanini kaakiih saaki'aatc okosihsan a'a inini. Miiwan itahsh ini kekahpii okii'-ishinisha'waan, ‘Kehcinaac oka kihci inenimaawaan ninkosihsan,’ e'⁠ihkitotc. 
MRK.12.7	Miitahsh aanciko kii'‑ihkitowak kihtikewininiwak: ‘Miiwan ohsha ono okosihsan a'a kaa⁠tipentank 'owe kihtikewin! Taka nihsimaataanin, ci⁠tepipitaawank kaawiih tipinawewisinihpan,’ kii'‑ihkitowak. 
MRK.12.8	Miitahsh tepwe kaa'ishi kaahcitinaawaatc ini kaa⁠tipentank okosihsan, ekii'-nihsaawaatc, weti ohpimekihtikewin ekii'-ahpakitoowaatc i'i miiyaw.
MRK.12.9	“Aaniin itahsh kiinawaa enentamek ke⁠ishihcikehpan a'a kaa⁠tipentank kihtikewin? Tapi takwihshin hsa ci⁠pinihsaatc i'i kihtikewininiwa', shikwa oka/⁠aawi'aa' pahkaan awiya' i'i shoominikihtikewin ci⁠kanawentamaakotc. 
MRK.12.10	 Kehcinaac kikii'-anamihtoom o'owe eshipii'ikaatenik Kishemanitoo otihkitowin:
MRK.12.10	‘Iki kaa⁠waahkaa'ikewaatc anihshaa okii'-wepinaawaan ini peshik kaa⁠onishihshinitc ahsiniin,
MRK.12.10	miiwanini mayaa kaa⁠/aapaci'aatc kaaTipenciketc ci⁠kiishihcikaatek i'i waahkaa'ikan.
MRK.12.11	Mii'owe kaa⁠maamahkaaci ishihciketc a'a kaaTipenciketc,’
MRK.12.11	ihkitoomakan,” kii'‑ihkito Ciisahs.
MRK.12.12	Ikiweniwak itahsh kaa⁠niikaanakinsowaatc Coowak otaanawiih tahkonaawaapaniin Ciisahsoon. Okiih kihkenimaawaan aaniihsh e'⁠aawehcikenitc wiinawaa eh⁠tashimikowaatc. Onsaam itahsh okiih kohsaawaa' i'i kaa⁠maamawenonitc. Miitahsh kaani ishinakanaawaatc ekii'ani maacaawaatc.
MRK.12.13	Miitahsh kii'⁠anoonaawak iki aanint 
MRK.12.14	Ahpii tahsh wetihsaawaatc okii'-inaawaan: “Okihkino'amaake, ninkihkentaamin e'⁠nihtaatepweyan kaye ekaa wiihkaa awiya eh⁠papaapisiskenimaahsiwatc aaniin ke⁠inenimihk. Taapishkoo kahkina awiya kitishi kanoonaa. Kaawiin aaniihsh kipapaapisiskentamowaahsiin awiya wakicaya'ii eshi ayaatc. Kwayahk itahsh kikihkino'amaake Kishemanitoo kaashi antawenimaatc awiyan ci‑inaatisinitc. Wiintamawihshinaam itahsh: Inahte na ci⁠tipa'amawank taakihs shooniyaan a'awe Maawac iko Kihciokimaa,
MRK.12.15	Kika tipa'amawaanaan ina, kemaa kaawiin?” okii'-inaawaan.
MRK.12.15	Ciisahs itahsh eh⁠kihkenimaatc eh⁠kakwewayeshimikotc, okii'-inaa': “Aaniihsh wenci koci'iyek? Taka piitamawihshik peshik waapaapihko shooniyaanhs
MRK.12.16	Okiih piitamaakoo' itahsh. Miitahsh kaa'⁠inaatc: “Awenehsh wa'a kaa⁠masinihsininik ohtikwaan, awenehsh kaye 'owe owiinsowin?” okii'-inaa'.
MRK.12.16	Miitahsh kaa'ishi nahkwehtaakotc: “Maawac iko Kihciokimaa 'awe,” okii'-ikoo'. 
MRK.12.17	Miitahsh kaa'⁠inaatc: “Kitaa miinaawaa ohsha a'awe Maawac iko Kihciokimaa kaa⁠tipinawewisitc, kaye 'awe Kishemanitoo kitaa miinaawaa i'i wiin kaa⁠tipinawewisitc,” okii'-inaa'.
MRK.12.17	Okii'-maamahkaasihtaakoo' itahsh.
MRK.12.19	 “Okihkino'amaake, kikii'-oshipii'amaakonaan o'owe onahshowewin a'a Moosihs 
MRK.12.20	Aapitink itahsh kii'⁠niishwaahciwak (7) e'⁠owiicihkiweyintiwaatc. Shikwa kii'⁠wiitike a'a kaa⁠sasiihkisitc. Miitahsh kaa'ishi noontenipotc ekii'-oniicaanihsihsik. 
MRK.12.21	Miitahsh miinawaa 'a kotak i'imaa kaakii'ani onci ohshiimenshimaawitc kaa'ishi wiitikemaatc ini ihkwewan. Miitahsh kewiin peshikwan kaa'ishi nipotc. Kaawiin kewiin kii'⁠oniicaanihsihsii. Miitahsh miinawaa peshikwan kaa'⁠ishiwepisitc a'a ehkonihsiwaatc. 
MRK.12.22	Miitahsh piinihsh iki kaa⁠niishwaahciwaatc kaakii'-wiitikemaawaatc kiih⁠caakinipowak, kaawiin kii'⁠oniicaanihsihsiiwak. Miitahsh kekahpii kaa'ishi nipotc kewiin a'a ihkwe ishkwaac. 
MRK.12.23	Awenen itahsh ke⁠owiitikemaakanihpan ini ihkwewan paanimaa pi kiiwepimaatisiiwikiishikahk?” kii'ishi kakwetwewak iki Saacahsiiwininiwak.
MRK.12.24	Ciisahs itahsh okii'-nahkwehtawaa': “Mii ohsha 'iwe wenci wanikiishweyek, ekaa eh⁠kihkentansiwek Kishemanitoo otihkitowin, kaye eshi kashki'ewisitc Kishemanitoo. 
MRK.12.25	Ahpii tahsh kiiwepimaatisink, kaawiin awiya inini ta⁠wiitikehsii, kaawiin kaye ihkwe ta⁠wiitikemaahsii. Taapishkoo ta⁠ishipimaatisiwak 
MRK.12.26	 Shikwa tahsh 'iwe kaa⁠nipowaatc ci⁠kiiwepimaatisi'intwaa, kehcinaac kikii'-anamihtoom i'i masina'ikan Moosihs kaakii'-oshipii'ank, i'imaa entashintenik i'i pihkohkohpaanhs ekiih sahkitenik ekii'-ankwaahkitehsininik, kaakii'ishi kaanoonikotc Kishemanitoon: ‘Niin oManitooman Eparahaam 
MRK.12.27	Mii'owe ehkitonk, oko kaa⁠oKishemanitoomiwaatc, mihsawaa aana inintwaa e'⁠nipowaatc, keyaapi ohsha pimaatisiwak. Wawiinke kiwanikihkino'amaakem e'⁠ihkitoyek ekaa kiiwepimaatisiwin e'⁠ayaamakahsinok,” okii'-inaa' Ciisahs i'i Saacahsiiwininiwa'.
MRK.12.30	Misiwe tahsh kite'iwaank kika saaki'aawaa 'awe kaaTipenciketc kiKishemanitoomiwaa. Kika saaki'aawaa minihk ke⁠pimaatisiyek. Shikwa kahkina kekoon eshi naakatawentamek, kaye kahkina kekoon eshihcikeyek minihk keshi kashkihtooyek, kika saaki'aawaa kaaTipenciketc.’ 
MRK.12.31	 O'o miinawaa peshik kehci inentaakwahk onahshowewin: ‘Kika saaki'aawaak kiicipimaatisiiwaak, aaniin ehpiihci saaki'itisoyek, mii'i ci⁠ahpiihci saaki'ekwaa,’ ihkitoomakan. Kaawiin awahshime ahpiihtentaakwahsinoon onahshowewin ahpiihc wiin ono,” okii'-inaan.
MRK.12.33	 Kaye kika saaki'aanaan Kishemanitoo eni kohkote'eyank kaye kahkina kekoon eshi naakatawentamank, kaye minihk eshi kashkihtooyank. Kaye kika saaki'aanaan a'a kiicipimaatisiinaan taapishkoo eshi saaki'itisoyank. Awahshime kihci inentaakwan ishihcikeyank ono niishin onahshowewinan, ahpiihc wiin kahkina piinankwa awahkaanak ci⁠caakisontwaa eh⁠pakitinikaakaaniwiwaatc, kaye ahpiihc wiin pahkaan kekoonan pakitinikewinan aana miinank Kishemanitoo,” kii'‑ihkito 'awe inini.
MRK.12.34	Ciisahs itahsh e'⁠waapantamawaatc weweni e'⁠nahkwehtaminitc, otinaan: “Aasha kekaa ci⁠otookimaamiyan Kishemanitoo,” okii'-inaan.
MRK.12.34	Miitahsh kaawiin awaac kii'‑inamanci'ohsiiwak awiyak keyaapi ci⁠kakwecimaawaatc Ciisahsoon kekoon.
MRK.12.35	Paanimaa tahsh eh⁠kihkino'amaaketc Ciisahs i'imaa Kihcianami'ewikamikonk, o'owe kii'ani ihkito: “Iki 
MRK.12.36	 Wiin Tepit kaakiih kihci'okimaawikopanen, ekiih kanootamawaatc Kishemanitoon, kii'‑ihkitoopan o'owe:
MRK.12.36	‘KaaTipenciketc okii'-inaan ini kaa⁠Tipeniminitc:
MRK.12.36	“I'imaa ishi namatapin ninkihcinihkink inahke,
MRK.12.36	piciinak kika ishi'in wiinke ci⁠shaakooci'atwaa ci⁠tahkohkaanatwaa iki kaa⁠nishkenimihkwaa,” ’
MRK.12.36	mii'i kaa'⁠ihkitokopanen. 
MRK.12.37	Wiin Tepit eh⁠tashimaatc ini Kishemanitoon kaakii'-onaapamaanitc, ‘Mii'awe kaa⁠Tipenimitc,’ otinaan. Kaawiin tahsh awiya opiiwesiiman eh⁠tashimaatc, ‘Nintipenimik’ otaa inaahsiin,” kii'‑ihkito Ciisahs.
MRK.12.37	Iki tahsh kaa⁠maamawenowaatc okii'-minohtawaawaan ini Ciisahsoon. 
MRK.12.38	Shikwa tahsh ekii'ani kihkino'amaaketc o'o kii'‑ihkito: “Ahshowinihkook iki 
MRK.12.39	Ahpii tahsh kaye eshaawaatc i'imaa 
MRK.12.40	Shikwa owayeshimaa' i'i kaakiiwaatisinitc ihkwewa' cikii'-mahkamaawaatc kahkina ataaya'iimini. Miitahsh i'i kakaanwesh enikohk kaaonci anami'aawaatc oko kaa⁠kihkino'amaakewaatc onahshowewin, eh⁠kwayahkohcikehkaasowaatc. Wiinke tahsh awahshime ta⁠kihci tipaahkonikaniwiwak,” kii'‑ihkito Ciisahs.
MRK.12.41	Ciisahs itahsh kii'⁠onapi i'imaa ishitipishkoo eshi ahtenik i'i eshi pakitinikenk 
MRK.12.42	Kiihpi/ayaa tahsh peshik okiiwaatisiihkwe ekiih kitimaakisitc, ehpi pakitiniketc niishin osaawaapihkoonhsa', maakishaa peshik piiwaapihkoonhs e'⁠inakinsonitc. 
MRK.12.43	Miitahsh kaa'ishi antomaatc Ciisahs okihkino'amawaakana' e'⁠inaatc: “Ina wa'aweti! Tepwe kekoon kiwiintamawininim. Wa'aweti okiiwaatisiihkwe eh⁠kitimaakisitc, nawac kihtakinteni 'owe wiin kaakiih pakitiniketc, ahpiihc iki minihk kaa⁠pakitinikewaatc. 
MRK.12.44	Ikihsh wiin kahkina kiih⁠pakitinikewak eh⁠kihci inashkina'aawaatc oshooniyaamiwaan. A'ahsh wiin okiiwaatisiihkwe, aana kitimaakisitc okii'ishi pakitinaan kahkina, ampooshke ko kekii'onci pimaatisihpan,” kii'‑ihkito.
MRK.13.1	Ahpii Ciisahs eni saaka'ank i'imaa Coowak 
MRK.13.2	Ciisahs itahsh okii'-inaan: “Kiwaapantaan ina ono kehci ishinaakwahkin waahkaa'ikanan? Kaawiin kanake awaac peshik ahsin ta/akwiihtawaapihkihshinsii. Kahkina ta⁠niihsiwepa'ikaniwiwak,” kii'‑ihkito.
MRK.13.3	Miitahsh ekii'ishi namatapitc Ciisahs i'imaa newatatink eh⁠pihkwatinaak 
MRK.13.4	“Wiintamawihshinaam, aanahpii ono ke⁠ishihwepahkin? Wekonehsh ke⁠kihkinawaacihsek i'i ahpii waa⁠ocihcihsekin?” ekii'-ikotc.
MRK.13.5	Miitahsh okii'-maaciikihkino'amawaa' Ciisahs: “Ayaankwaamisik, keko awiya kika wayeshimikohsiiwaa. 
MRK.13.6	Niipiwa' ihsa okapi aapacihtoonaawaa niwiinsowin i'iwe ci‑ihkitowaatc: ‘Niin a'a nintaaw.’ Niipiwa' awiya' oka wayeshimaawaa'. 
MRK.13.7	Shikwa ahpii noontamek pehsho e'⁠matwemiikaatink, kemaa kaye mihcitipaatotek waahsa e'⁠miikaatink, keko mikoshkaatentankek. Aaniihsh kehcinaa'owentaakwanoon ci⁠ocihcihsekin. Kaawiin itahsh mahshi ta⁠ishkwaahsehsinoon o'o kaa⁠pimihsek ahki. 
MRK.13.8	Ta⁠kihci miikaatiwak awiyak pepahkaan kaa⁠tahswewaanakisiwaatc kaye kaa⁠tahsinkin okimaawiwinan. Ayaanint ayaawinink ta⁠koshkwahkamikihse i'i ahki, shikwa ta⁠mantawiinaaniwan. Ono tahsh kepi ishiwepahkin taapishkoo inentaakwanoon emaacii wiihsakaahpinetc ihkwe ewii waapamaawahsotc.
MRK.13.10	O'o tahsh minwaacimowin ahkawe ta⁠wiintamawaawak kahkina kaa⁠tahswewaanakisiwaat pemaatisiwaat. 
MRK.13.11	Ahpii tahsh tahkonikooyek kaye ishiwinikooyek i'imaa tipaahkonitiwinink, keko kiishaac naanaakatawentankek aaniin keishi nahkwehtamek. Wekoneniko ke⁠miinikoowisiyek i'i ahpii e'⁠ishihsek, mii'i ihkitok. Kaawiin kiinawaa kitihkitowiniwaa kika/⁠aapacihtoohsiim. Ini hsa wiin Kishemanitoo otAhcaahkwan okiikitowinini kika/⁠aapacihtoom. 
MRK.13.12	Ininiwak oka mamishimaawaa' ini wiicihkiweyiwaa' ci⁠nihsimintc. Iki kaye otetemaak oka tootawaawaa' oniicaanihsiwaa', shikwa iki apinoonciishak oka shiinkenimaawaa' oniiki'ikoowaa'. Oka ishihcike'aawaa' i'i ci⁠nihsimintc. 
MRK.13.13	 Kaye kiinawaa eh⁠tepwehtawiyek kikaonci shiinkenimikowaa kahkina awiya. A'a hsa wiin ke⁠shashiipentank piinihsh kahkina kekoon ci‑ishkwaahsenik, ta⁠pimaaci'aa.”
MRK.13.15	 Awiya tahsh ke⁠ayapitc eshi tahtakwaanik wakiciwaahkaa'ikan i'i ahpii, shemaak iko ta⁠kishiiniihsaantawe ci⁠maaciipa'iwetc. Kaawiin ahkawe ta⁠piintikehsii owaahkaa'ikanink ci⁠manipitootc kekoon ci⁠maaciitootc. 
MRK.13.16	Shikwa awiya mekwaa e'⁠anohkiitc kihtikewinink i'i ahpii, keko ahkawe ta⁠kiiwehsii owaahkaa'ikanink ci⁠manipitootc opiinsihkawaakan. 
MRK.13.17	Ta⁠ocaanimisiwak itahsh iki ke⁠kikishkawaawahsowaatc kaye ke⁠nooni'aawahsowaatc i'i ahpii keni ishiwepaninik! 
MRK.13.18	Ishi anami'aak itahsh ekaa cini ishiwepahsinok mekwaa eh⁠pipoonk. 
MRK.13.19	 I'iwe ke⁠ahpiihci kakwaataki ishiwepahk, kaawiin wiihkaa kii'onci kihkentaakwahsinoon, ahpane kaakii'-oshihtootc Kishemanitoo i'i ahki, piinihsh kaye noonkom 'owe ahpii, kaawiin kaye miinawaa wiihkaa taishi kihkentaakwahsinoon. 
MRK.13.20	A'a tahsh wiin kaaTipenciketc tipinawe, okii'onci onentaan acina ehta ci‑ishikiishikaninik. Kiishpin o'owe kii'‑ishihsehsikipan, kaawiin awiya taakiih shaapwiihsii. I'i tahsh wiin otoonaapancikana' kaakii'onci onakimaatc tipinawe, okii'onci onentaan ekaa onsaam kinwesh ci‑ishikiishikahsininikin.
MRK.13.21	“Kiishpin awiya i'i ahpii ininek: ‘Inashke 'omaa ayaawan ini 
MRK.13.22	Tepwe tapiyayaawak awiyak ‘Niin Kishemanitoo kaa⁠piicinisha'otc ci⁠pimaaci'iwewak,’ ke⁠inwaanitisowaatc. Komaa kaye ‘Niin 
MRK.13.23	Kiinawaa tahsh ahshwiik! Aasha kahkina kekoon kikii'-niikaanaacimohtawininim keni ishiwepahk.”
MRK.13.25	 Iki tahsh wanankohshak ta⁠matwe pankihshinook i'imaa onci kiishikonk. Shikwa ini kekoonan kaa⁠soonkentaakwahkin kiishikonk kaayayaakin, ta⁠washkihsewan i'imaa onci eshi kishipaashkaamakahkin. 
MRK.13.26	 Shikwa mii'i ahpii ci⁠payahtenaakosiyaan niin Inini oKosihsan, ci⁠piyayaayaan i'imaa wahkwiihkaank. Kihcimashkawisiiwin kaye waahsesiwin ninkapi kikinaakos. 
MRK.13.27	Miitahsh i'i ahpii ninkapi ishinisha'waak 
MRK.13.28	“Taka kakwekihkentamohk e'ishi kihkinawaasinaakositc a'a kihcishominaahtik pik 
MRK.13.29	Miihsako taapishkoo, ani ishi waapantamek ono keni ishiwepahkin, kikaonci kihkentaanaawaa aasha eh⁠pehshwentaakwahk ci⁠ocihcihsek. 
MRK.13.30	Tepwe kiwiintamawininim: kahkina ono kekoonan tani ishiwepanoon cipwaa nipowaatc oko noonkom kaa⁠pimaatisiwaatc. 
MRK.13.31	Kiishik miina ahki kahkina ta/ankwanoon, inihsh wiin niin nintihkitowinan kaawiin ta⁠ishkwaahsehsinoonan, pishihshik ta⁠tepwewiniwanoon.”
MRK.13.33	Ayaankwaamisik, ahshawaapik. Kaawiin aaniihsh kikihkentansiim aanahpii ke⁠ocihcihsek. 
MRK.13.34	 Taapishkoo ta⁠ishinaakwan a'a peshik inini waahsa kaa⁠ishaatc, kaa⁠nakatank otaawin, eh⁠kanawenta'aatc otanohkii'aakana' entahsopeshik ci‑inanohkiinitc, e'⁠inaatc ini kaa⁠kanawentaminitc ishkwaantem ci⁠ahshawaapinitc. 
MRK.13.35	Kekiinawaa tahsh ahshawaapik. Niin taapishkoo nintinentaakos a'a inini kaa⁠tipentank waahkaa'ikan. Kaawiin kikihkenimihsiim aanahpii ke⁠takwihshinaan, komaa ani onaakohshik, komaa aapihtaa tipihkahk, komaa kaye ani piitaapank, komaa kaye wiipa kikishep. 
MRK.13.36	Ahshawaapik, sesakooc takohshinaan ekaa ci⁠mekwaanipaahsiwek ahpii pi otihsinakook. 
MRK.13.37	O'o tahsh kaa⁠ininakook, mii'i kahkina awiya enak: Ahshawaapik!” kii'‑ihkito Ciisahs.
MRK.14.2	Kii'‑ihkitowak itahsh: “Kaawiin kitaa⁠tahkonaahsiwaanaan mekwaa e'⁠wiihkwantinaaniwank, maakishaa ta⁠kihci ompwehkamikisiwak, ci⁠piikwahkamikisiwaahpan,” kii'‑ihkitowak.
MRK.14.4	Aanint itahsh i'imaa piintik kaayayaawaatc kii'⁠wahsitaawentamook e'⁠aayitiwaatc: “Aaniihshwiin wenci nihshiwanaacihtootc i'i minaakwa'on? 
MRK.14.5	Niipiwa' shooniyaa taakii'-inataawaakaaniwan. Kekaa peshikoahki taayanohkii awiya ci⁠kashki'aatc ini minihk shooniyaan. Taakii'onci miinaapaniik ketimaakisiwaatc kii'‑inataawaakaaniwankipan minaakwa'on,” kii'‑ihkitowak. Mii'i ekiih kishiikanoonaawaatc ini ihkwewan.
MRK.14.6	Ciisahs itahsh kii'‑ihkito: “Poonimihk! Aaniihshwiin wenci mikoshkaasomek? kehcionishihshininik kaakiih tootawitc,” okii'-inaa'. 
MRK.14.7	 “Mooshak ayaawak o'omaa kaashi ayayek iki ketimaakisiwaatc, piko ahpii ci⁠minohcike'ekwaapan inentamek. Niin itahsh kaawiin pishihshik kika/⁠ayaawihsiim. 
MRK.14.8	Kii'‑ishihcike hsa wa'a ihkwe 'iwe minihk eshi kashkihtootc. Kiishaac okiih siikinaan i'i minaakwa'on i'imaa niiyawink ewii na'ahsikooyaan. 
MRK.14.9	Tepwe kiwiintamawininim: Aanti ko keshi tipaatocikaatek i'i minwaacimowin misiwehkamik, kaye o'o kaakii'-ishihciketc ta⁠tashimaa wa'a ihkwe ci⁠maamihkoomintc,” kii'‑ihkito.
MRK.14.10	Miitahsh kaa'ishi maacaatc a'a peshik iki kaakii'-mitaahshiniishiwaatc 
MRK.14.11	Wiinke tahsh kii'⁠minwentamook iki Kihcianami'ewikimaak, ekii'-inahshotamawaawaatc shooniyaan ci⁠tipa'amawaawaatc ini Cootahsan. Miitahsh kaa'ishi antone'ank a'a Cootahs aaniin keshi kaahcitinimintc ini Ciisahsoon.
MRK.14.12	Maawac itahsh iko nihtam eh⁠kiishikahk e'⁠maatahkamikahk wiihkwantiwin mii'i ahpii e'⁠maaciiamontc pahkweshikan ekaa e'⁠ompisikaniwihsik, kaye mii'i ahpii kaaishi nihsintwaa maanahcaanihshensak kaawii'-amontwaa 
MRK.14.13	Miitahsh kaa'ishi anoonaatc niishin okihkino'amawaakana' e'⁠inaatc: “Ishaak ootenaank, kika mekwaashkawaawaa inini ekii'-naata'ipiitc otahtoopaan. Mii 'awe piminisha'ohk. 
MRK.14.14	Aanti tahsh iko keishi piintiketc a'a inini, mii'imaa ishi kakwecimihk a'a kaa⁠tipentank waahkaa'ikan: ‘Okihkino'amaake ihkito: “Aanti eyaak taawin ke⁠tashiwiihsiniyaank ninkihkino'amawaakanak ehPimaaci'ikoowi Wiihkwantink” kitik,’ mii'iwe inihk. 
MRK.14.15	Kika waapanta'ikowaa tahsh i'imaa ishpimink e'⁠mihcaak pahkehcikan aasha ehtashi waweshihcikaatenik kaye kahkina kekoon eh⁠kwayaantahtek. Mii'imaa ishi oshiihtaak ci⁠wiihsiniyank,” okii'-inaa'.
MRK.14.16	Miitahsh kaa'ishi maacaawaatc ekii'ishi takohshinowaatc ootenaank. Mayaa tahsh okii'ishi mihkaanaawaa 'iwe kaa'ishi wiintamaakowaatc Ciisahsoon. Miitahsh kaa'ishi oshiihtaawaatc ci⁠wiihsiniwaatc eh⁠Pimaaci'ikoowi Wiihkwantink.
MRK.14.17	Ahpii tahsh wenaakohshininik okiihpi wiicitakohshinoomaa' Ciisahs i'i mitaahswahshiniishin okihkino'amawaakana'. 
MRK.14.18	 Mekwaa tahsh e'⁠ohpimehshinowiihsiniwaatc, okii'-inaa' Ciisahs: “Pisintamohk o'o: peshik a'a ninka ishihcike'ik kiinawaa kaa⁠wiiciwiihsiniiminakook ci⁠tahkonikooyaan,” kii'‑ihkito.
MRK.14.19	Miitahsh kaa'ishi mikoshkaatentaminitc kahkina, ekii'onci kakwecimaawaatc pepeshik e'⁠inaawaatc: “Kaa maawiin niin, ina?” okii'-ikoo'. 
MRK.14.20	Okii'-nahkwehtawaa' itahsh a'a Ciisahs: “Peshik kiinawaa kaa⁠mitaahswahshiniishiyek, peshik kaa⁠kintaanaatc opahkweshikaniman e'⁠wiitoohpamitc, mii'awe ke⁠ishihcike'itc. 
MRK.14.21	Niin Inini oKosihsan, tepwe nintawinip taapishkoo kaa⁠ishipii'ikaatenik Kishemanitoo otihkitowin, e'⁠inaacimikooyaan. Kakwaanihsakahkamik itahsh a'a inini ke⁠ishihcike'itc! Nawaciko taa⁠onishihshin ekaa wiihkaa cikii'-nihtaawikihsikopanen a'a inini,” okii'-inaa'.
MRK.14.22	Mekwaahsh e'⁠wiihsiniwaatc okii'-otaahpinaan Ciisahs ini pahkweshikanan, ekii'-nanaahkomotc, ekiih pahpahkwepinaatc, e'ishi maamiinaatc 
MRK.14.23	Miitahsh kaa'ishi otaahpinank minihkwaakan, e'⁠nanaahkomotc. Miitahsh kaa'ishi miinaatc. Kahkina kii'onci minihkwewa'. 
MRK.14.24	 Miitahsh e'⁠ihkitotc: “Miihsa 'owe nimiskwiim, kaawii'-oncikawik ahpii nipohtamawakwaa niipiwa' awiyak. Mii 'owe cikihtahtek i'i ahshotamaatiwin kaa⁠miinaatc Kishemanitoo i'i pemaatisinitc. 
MRK.14.25	Weweni pisintamohk o'o: Kaawiin keyaapi nanaash ninka minihkwaatansiin shoominaapo, paanimaa weti eh⁠kiishikahk ci⁠minihkwaatamaan i'i oshkishoominaapo, weti ahpii kii kiishi oshihsitootc 
MRK.14.26	Miitahsh kaa'⁠ishkwaa nanaahkomiwewi nikamowaatc kii'⁠maacaawak weti pihkwatinaank 
MRK.14.28	 Paanimaa tahsh Kishemanitoo kiih⁠kiiwepimaatisi'itc, kika awi pii'ininim 
MRK.14.29	Okiih kanoonikoon itahsh Piitaroon 
MRK.14.30	Ciisahs itahsh okii'-inaan: “Weweni maamihkawin! Noonkom kaa⁠tipihkahk, cipwaa ahkawaapanwetc niishwaa (2) a'a naapepaahka'aahkwaan, ‘Kaawiin ninkihkenimaahsii,’ nihswaa (3) kika ish,” okii'-inaan.
MRK.14.31	Nawac miinawaa enikohk kii'ishi nahkwehtam a'a Piitar: “Mihsawaa aana wiicinipoominaan, kaawiin wiihkaa niin nintaa ihkitohsii ekaa ci⁠kihkenimihsinowaan!” okii'-inaan. Miihsa ko peshikwan kahkina kaa'‑ayihkitowaatc iki kihkino'amawaakanak.
MRK.14.32	Kii'ani takoshinook itahsh i'imaa ayaawinink, Kehsemani 
MRK.14.33	Okii'-wiiciiwaa' itahsh Piitaroon 
MRK.14.34	Shikwa 'owe okii'-inaa': “Aasha taapishkoo e'⁠nihsikoyaan i'i nimaanentamowin,” okii'-inaa'. “O'omaa ayaak, ahshawaapik,” okii'-inaa'.
MRK.14.35	Pankii ko awahsweti kii'ani ishaa Ciisahs. Kii'ani mihkopani'o mihtahkamik ekii'-anami'aatc, eh⁠pakohsenimotc, kiishpin ishihsekipan, ampehsh ci⁠pakitinaahsiwintc i'imaa ci‑ishaatc kakwaatakihtoowinink kaawii'-ocihcihsenik. 
MRK.14.36	“Aapa 
MRK.14.37	Miitahsh okiih pikiiwenotawaa' Ciisahs i'i nihsin (3) okihkino'amawaakana'. Okii'-waapamaa' e'⁠nipaanitc. Okii'-inaan itahsh Piitaroon: “Saaiman 
MRK.14.38	“Ahshawaapik,” okii'-inaa'. “Anami'aak ekaa ciani kakweci'ikoohsiwek. Aanawii'-mashkawentamek, kaawiin teahpiihciimakahsinoonan kiwiiyawiwaan,” okii'-inaa'.
MRK.14.39	Miinawaa kii'‑ishaa Ciisahs kaakiih tashianami'aatc, peshikwan ekii'-ihkitotc. 
MRK.14.40	Miitahsh miinawaa eh⁠pikiiwetc okii'-waapamaa' e'⁠nipaanitc, ekiih kawinkwahshinitc. Okiih kwiinawi ikoo' itahsh.
MRK.14.41	Miitahsh nihswaa (3) ekiihpi kanoonaatc okihkino'amawaakana': “Keyaapi na kinipaam? Kitanwehshinim inahsh? Mii kishke minihk nipaak! Mii aasha e'⁠ocihcihsek! Na! Aasha niin Inini oKosihsan nimpakitinikoowis ci⁠tahkoniwaatc omacitootamook,” okii'-inaa'. 
MRK.14.42	“Haw pasikwiik, ishaataa! Na 'aweti! Aasha takohshin a'a kaa⁠kihkinowinaatc i'i ke⁠tahkonimitc!” kii'‑ihkito.
MRK.14.43	Miitahsh mekwaa eh⁠kakitotc Ciisahs, kiih⁠pitakohshin a'a Cootahs 
MRK.14.44	A'awe tahsh Cootahs, mii 'awe kaakiihpi ishiwinaatc i'i ke⁠tahkonaanitc Ciisahsoon, okiih kiishaaci kihkino'amawaa': “Mii 'awe ke⁠ociimak otihtinaahkek, weweni maaciinaahkek,” okii'-inaapanii' 'awe Cootahs iniweniwa' kaa⁠wiiciiwikotc.
MRK.14.45	Miitahsh piciinakiko e'⁠otihtank i'i ayaawin opikanoonaan Ciisahsoon: “Okihkino'amaake!” otinaan, e'⁠ociimaatc. 
MRK.14.46	Miitahsh okiih tepipinaawaan Ciisahsoon, ekii'-mamaancikonaawaatc. 
MRK.14.47	Peshik itahsh a'a kaa⁠ciikikaapawiwaatc okiih kihcikopitoon pashipa'ikewihkomaan ekiih pahkihte'waatc ini otanohkii'aakanini ini 
MRK.14.48	Ciisahs itahsh okiih kanoonaa' iniweniwa' kaa⁠tahkonikotc: “Kipi kaahcitinim ina taapishkoo kiimoocishkiiwinini eh⁠tinowiwaanen, eh⁠kikisiyek kihcimoohkomaanan kaye pakamaakanan? 
MRK.14.49	 Tahsokiishik kikii'-wiiciiwininim i'imaa Kihcianami'ewikamikonk ekiih kihkino'amaakeyaan. Kaawiinhsh wiihkaa kikiih tahkonihsiim. Miitahshiko 'i ci⁠ocihcihsek i'i kaa⁠ishipii'ikaatenik Kishemanitoo Otihkitowin,” okii'-inaa'.
MRK.14.50	Miitahsh kahkina kii'⁠maaciipa'iwewa' okihkino'amawaakana', ekii'-nakanikotc.
MRK.14.51	Peshik itahsh okiih piminisha'waan Ciisahsoon oshki inini, waapishkiikin ehta ekiih kashkiikiitc. Okii'-otihtinikoo' i'i ininiwa' ewiih kakwe tahkonikotc. 
MRK.14.52	Miitahsh kaa'ishi nakacipahtwaatc oshki inini i'i waapishkiikin, ekii'-maaciipa'iwetc kekoon e⁠kiihkikishkansik.
MRK.14.53	Miitahsh eni ishiwinintc Ciisahs weti e'⁠ayaanitc ini kaa⁠niikaanentaakosinitc Kihcianami'ewikimaan. I'imaa tahsh aasha kii'⁠maawaci'itiwak iki 
MRK.14.54	Ahpii tahsh kaah⁠pimiwinimintc Ciisahsoon, a'a Piitar 
MRK.14.55	Weti tahsh piintik iki Kihcianami'ewikimaak kaye kahkina iki onahshowewininiwak okii'-nanaantaontinaanaawaa keishi maanaahkonaawaahpan ini Ciisahsoon keonci nihsaawaatc. Kiih⁠kwiinawi ontinikewak itahsh. 
MRK.14.56	Aaniihsh niipiwa' awiyak okiih kakiinawishki inwe'aawaan Ciisahsoon, kaawiin itahsh peshikwan kii'‑inaacimohsiiwak.
MRK.14.57	Aanint itahsh kiih⁠pipasikwiiwak ekiih kakiinawishkiwaatc e'ishi tipaacimaawaatc Ciisahsoon e'⁠inaawaatc: 
MRK.14.58	 “Ninkii'-noontawaanaan e'⁠ihkitotc: ‘Ninka piikopitoon o'o Kishemanitoo kaashi anami'ehtawintc ininiink kaakii'onci oshihcikaatenik. Kii⁠nihsokiishikwakaak (3) itahsh ninka kiishi oshihtoon peshik mehci oshihcikaatehsinok,’ kii'‑ihkito,” okii'-inaawaan. 
MRK.14.59	O'o hsa wiin kaawiin peshikwan kii'‑ihkitohsiiwak kewiinawaa.
MRK.14.60	Miitahsh kaa'ishi pasikwiitc a'a Maawac Kihcianami'ewikimaa. Naawaya'ii kii'⁠niipawi ekiih kanoonaatc ini Ciisahsoon: “Kaawiin ina kekoon kiwii'ishi nahkwehtansii kaaishi macaacimihkwaa?” okii'-inaan.
MRK.14.61	Ciisahs itahsh kaawiin awaac kekoon kii'‑ihkitohsii. Kaawiin kii'⁠nahkwehtansii. Miinawaa tahsh a'a Maawac Kihcianami'ewikimaa okiih kakwecimaan ekii'-inaatc: “Kiin ina 'awe 
MRK.14.62	 Ciisahs itahsh okii'-inaan: “Mii 'awe nintinow. Niin Inini oKosihsan kika waapamim ci⁠okimaawapiyaan okihcinihkink inahke a'a kaa⁠MaamawiMashkawentaakositc. Mekwe wahkwiink ninka pinaakos kiishikonk,” kii'‑ihkito.
MRK.14.63	Miitahsh eshi taashkipitootc okikishkikanan a'a Maawac Kihcianami'ewikimaa e'⁠nishkaatisitc, e'⁠ihkitotc: “Awenen awahshime kekii'-ihkitohpan? 
MRK.14.64	 Aasha kikii'-noontaanaawaa ekii'-macikiishwaanaatc Kishemanitoon. Aaniihsh kiinawaa enentamek?” okii'-inaa'. Miitahsh kahkina kaa'ishi paahtaayaahkonaawaatc ini Ciisahsoon, e'⁠inaawaatc eh⁠kashkihtamaasonitc nipowin.
MRK.14.65	Shikwa aanint okii'-maacii sasiihkwaanaawaan ini Ciisahsoon. Shikwahsh ekiih kipwaapahpinaawaatc, okiih pahpahkihte'waawaan. “Kiin okihkentamaa!” okii'-inaawaan. “Wiinsh awenen kaa⁠pahkihte'ohk!” okii'-inaawaan. Shikwa iki kaye kanawencikewi shimaakanihshak okiih pahpahsiinkwekanaamaawaan.
MRK.14.66	Piitar 
MRK.14.67	Miitahsh e'⁠waapamikotc e'⁠awansotc, okiih kanawaapamikoon: “Kaye kiin iitok kikii'-wiiciiwaa 'awe Ciisahs, 'awe Naasaritiiwinini 
MRK.14.68	Miitahsh kaa'ishi aanwehtank a'a Piitar: “Aaniin ehkitoyan? Kaawiin ninkihkentansiin,” okii'-inaan. “Kaawiin kinihsitohtawihsinoon i'i kaa⁠ihkitoyan,” okii'-inaan ini oshkiniikihkwen. Miihsh eni ishi saaka'ank i'imaa nahsawaya'ii kaani onci saakitamok.
MRK.14.69	Miitahsh i'imaa miinawaa kaa'ishi waapamikotc ono anohkii'aakanihkwen, shikwa miinawaa ekiih kanoonaanitc iniweniwa' i'imaa kaa⁠wiicikaapawiihtawaanitc: “Mii wa'a peshik kaa⁠wiiciiwaawaatc,” kii'‑ihkitowan. 
MRK.14.70	Miinawaa tahsh kii'⁠aanwehtam a'a Piitar.
MRK.14.70	Naakeyihsh miinawaa okii'-ikoo' iniweniwa' kaa⁠wiicikaapawiihtaakotc: “Tepwe ohsha kiin peshik kitaaw! 
MRK.14.71	Miitahsh kaa'ishi mashkawikiishwetc a'a Piitar: “Maano kekoon Kishemanitoo ninka tootaak kiishpin tepwehsiwaan! Kaawiin ninkihkenimaahsii wa'a inini kaa⁠tashimek!” okii'-inaa'.
MRK.14.72	Miitahsh i'i shemaak kii'⁠noontaakosi miinawaa a'a naapepaahka'aahkwaan. Miitahsh kaa'ishi maamihkawihsetc Piitar i'i kakii'-ikohpan Ciisahsoon: “Cipwaa noontaakositc a'a naapepaahka'aahkwaan niishwaa (2), aasha nihswaa (3) ci⁠aanwehtaman ci⁠kihkenimiyan,” ekii'-ikotc. Miitahsh kaa'ishi moohkwentank kaa'ani ishi kihcimawitc.
MRK.15.1	Piciinak itahsh eh⁠pimoohka'aminitc, eh⁠papaashiink, kii'⁠maawaci'itiwak iki 
MRK.15.2	Miitahsh eshi kakwecimaatc a'a Paailat ini Ciisahsoon: “Kiin ina iki Coowak okihciokimaamiwaan?” okii'-inaan.
MRK.15.2	Ciisahs okii'ishi nahkwehtawaan: “Mii'iwe ehkitoyan,” okii'-inaan.
MRK.15.3	Iki tahsh Kihcianami'ewikimaak niipiwa' kekoonini okakwecimaawaan ini Ciisahsoon. 
MRK.15.4	Miinawaa tahsh kii'onci kakwetwe a'a Paailat: “Kaawiin ina kekoon kiwii'ishi nahkwehtansii? Inashke minihk eshi anaamimikooyan!” okii'-inaan.
MRK.15.5	Keyaapi tahsh Ciisahs kaawiin kekoon kii'⁠nahkwehtansii. Maamahkaac okii'onci inenimikoon ini Paailatan.
MRK.15.6	Tahsink itahsh e'ishi ciikahkamikisinaaniwank 
MRK.15.7	I'i ahpii kiih⁠kipaahkwa'ikaniwi a'a peshik inini, Paraapahs 
MRK.15.8	Miitahsh kaahpi ishi maawaci ishaawaatc niipiwa' awiyak i'imaa Paailatan owaahkaa'ikaniniink, e'⁠maaciikakwecimaawaatc: “Ishihcike'ihshinaam taapishkoo mooshak eshihcike'iyaank o'o ahpii!” kii'‑ihkitowak.
MRK.15.9	Miitahsh kaa'ishi nahkwehtawaatc a'a Paailat: “Kika pakitinamawininim ina ini Coowak okihciokimaamiwaan?” okii'-inaa'. 
MRK.15.10	Aaniihsh Paailat wiinke okiih kihkenimaa' i'i 
MRK.15.11	Iki tahsh Kihcianami'ewikimaak okiih kakaansomaawaa' i'i kaa⁠ohkwenonitc ci⁠kakwe tepimaanitc ini Paailatan, meshkwac ci⁠pakitinamawintwaa ini Paraapahsan. 
MRK.15.12	Miitahsh miinawaa kaa'ishi kanoonaatc a'a Paailat i'i kaa⁠ohkwenonitc: “Aaniin tahsh enentamek ci‑ishihcike'ak a'awe kaa⁠inek okihciokimaamiwaan iki Coowak?”
MRK.15.13	Miitahsh kaa'ishi nahkweshaakowewaatc: “Saka'o aashiteyaahtikonk!”
MRK.15.14	Kii'ishi nahkwehtam itahsh Paailat: “Aaniin itahsh? Aaniihsh kaa'ishi macihciketc?” okii'-inaa'.
MRK.15.14	Nawac itahsh awahshime kiih⁠kihcishaahshaakowewak, “Saka'o aashiteyaahtikonk!” e'⁠ihkitowaatc.
MRK.15.15	Miitahsh i'i kaa'ishi pakitinaatc a'a Paailat ini Paraapahsan, e'⁠inentank ci⁠minwentaminitc i'i kaa⁠ohkwenonitc. Miitahsh kaa'ishi anoohkiitc ci⁠pahshanshe'omintc ini Ciisahsoon. Shikwa okiih pakitinamawaa' shimaakanihsha' ci⁠saka'waanitc aashiteyaahtikonk.
MRK.15.16	Iki tahsh shimaakanihshak
MRK.15.17	Miitahsh ekiih kiicihkonaye'aawaatc ini Ciisahsoon, kaa'ishi pihsihkamo'aawaatc i'i kaa⁠mahkatemiskwekaninik kashkiikiiwin. Shikwa okii'-ahpihkaanaawaa' e'⁠oshihtoowaatc okaawiminakashii' wiiwahkwaan, ekiih pihsihkamo'aawaatc. 
MRK.15.18	Miitahsh kaa'ishi anamihkawaawaatc e'⁠inaawaatc: “Pooshoo kiin kehciokimaahkantawatwaa Coowak!” okii'-inaawaan. 
MRK.15.19	Miitahsh kaa'ishi pahpahkihte'waawaatc i'imaa ohtikwaaniniink i'i wiihsikop, kaye eh⁠sasiihkwaanaawaatc kaye e'⁠ociciinkwanapiihtawaawaatc, e'⁠nanaawakiihtawaawaatc kaye. 
MRK.15.20	Miitahsh kaa'⁠ishkwaa nihshipaahpinotawaawaatc okiih kiicihkonaye'aawaan i'i kaa⁠mahkatemiskwekaninik kashkiikiiwin, miinawaa wiin iko okikishkikanini ekiih pihsihkamo'aawaatc. Miitahsh kaa'ishi maaciinaawaatc ekii'anta akosaka'waawaatc aashiteyaahtikonk.
MRK.15.22	Miitahsh weti kaa'⁠ishiwinintc Ciisahs i'imaa eshi pihkwatinaanik Kaalkahtaa 
MRK.15.23	Otaanakiiwii'-mina'aawaan i'i shoominaapo ekii'-waninaweyaakaminikaatenik kekoon ekaa keonci nihsitosihsinik, mar 
MRK.15.24	 Miitahsh ekiih kiicihkonayepinaawaatc kaa'ishi akosaka'waawaatc aashiteyaahtikonk. Miitahsh kaa'ishi ahpakicikewaatc keonci kihkentamowaatc wekonen i'i kikishkikan ke⁠otaahpinamowaatc entahsopeshikowaatc. Mii'i nahke kaa'ishi nenaawa'oonitiwaatc okikishkikanini. 
MRK.15.25	Kiih⁠shaankahso tipa'ikaneyaani eh⁠kishepaawakaninik, mii'i ahpii kaakii'-akosaka'waawaatc. 
MRK.15.26	Shikwa kii'⁠oshipii'ikaate kihkinawaacihtamaakewin, wekonen kaaonci akosaka'ontc a'a Ciisahs. “Mii wa'a Coowak okihciokimaamiwaan,” kii'‑ihkitoomakan. 
MRK.15.27	Shikwa niishin (2) omahkantweshkak kewiinawaa kii'⁠akosaka'ikaasowak, keyaapi e'⁠niishinitc aashiteyaahtikoo', peshik i'imaa okihcinihkiniink inahke, peshik itahsh kaye onamantinihkiniink inahke eshi'-akoocininitc Ciisahsoon.
MRK.15.29	 Miitahsh iki kaa⁠mayaashkawaawaatc okii'-nihshipaahpi'aawaan ekii'-nanaamihkweniwaatc e'⁠inaawaatc: “Yohoo! Kiwiih piikopitoonaapan iitok i'i Kishemanitoo kaashi anami'ehtawintc, miinawaa kii⁠nihsokiishikwakaak ewiih kiiwe oshihtooyampan! 
MRK.15.30	Kiin pimaaci'itison! Piniihsaantawen i'imaa aashiteyaahtikonk!” kii'‑ihkitowak e'ishi miihkinsomaawaatc.
MRK.15.31	Shikwa peshikwan iki 
MRK.15.32	Mii 'awe kaa⁠itisotc Kishemanitoo kaa'⁠onenimaatc ci⁠pimaaci'iwenitc e'⁠aawitc, kaye ke⁠kihciokimaahkantawaatc Isriyalininiwa' 
MRK.15.32	Iki kaye niishin ininiwak kaakii'-wiici akosaka'okoomaawaatc Ciisahsoon, kaye wiinawaa peshikwan okii'ishi kakaansomaawaan.
MRK.15.33	Miitahsh e'⁠aapihta kiishikahk kii'⁠maacii kashkiitipihkan misiwe ahkiink, piinihsh e'⁠nihsotipa'ikaneyaak. 
MRK.15.34	 E'nihsotipa'ikaneyaak itahsh kiih⁠kishiiwe a'a Ciisahs: “Ilooi! Ilooi! Lamaa sapaahtanii?” kii'‑ihkito. Mii'i ehkitonk: “NiManitoom! NiManitoom! Aaniin tahsh kaaonci nakashiyan?” 
MRK.15.35	Miitahsh kaa'⁠ihkitowaatc aanint i'imaa kaa⁠ciikikaapawiwaatc: “Ina tahsh, onantwewemaan Ilaaicawan 
MRK.15.36	 Miitahsh peshik inini kaa'ishi piicipahtwaatc iska'ipaan ekiih kintaapiikinank shoominaapoonk, ekii'-niimaahkwa'ank mihtikoonhsink, ekii'-inaahkwa'amawaatc otooniniink ini Ciisahsoon ewii mina'aatc, e'⁠ihkitotc: “Taka ci⁠piniihsinikotc ini Ilaaicawan!”
MRK.15.37	Ciisahs itahsh kiih⁠kihcikishiiwe. Miitahsh kaa'ishi poonipimaatisitc.
MRK.15.39	I'imaa tahsh pehsho aashiteyaahtikonk kaakii'-niipawitc okimaawishimaakanihsh kaa⁠inaahsamikaapawiihtawaatc ini Ciisahsoon, ahpii e'⁠waapamaatc eshi poonipimaatisinitc, kii'‑ihkito: “Tepwe iinsan wa'a inini Kishemanitoon okii'-oKosihsimikoon!” kii'‑ihkito.
MRK.15.41	Miiwakoko ihkwewak kaakiih piminisha'waawaatc ini Ciisahsoon 
MRK.15.42	Aasha kii'ani onaakohshin, ekaa mahshi eh⁠pankihshimohsik ekiih pahkweshikanikiishikahk. Mii'i ahpii ekii'-waweshiihtaawaatc Coowak cipwaa 
MRK.15.43	Kii'⁠ayaa tahsh peshik eh⁠kihci inentaakositc onahshowewinini, Coosap 
MRK.15.44	Kiih⁠koshkwentam itahsh a'a Paailat aasha e'⁠niponitc ini Ciisahsoon e'⁠wiintamawintc. Shikwa kii'⁠anoohkii ci⁠pinaasihkaakotc ini okimaawishimaakanihshan. Miitahsh eh⁠kakwecimaatc: “Aasha na kinwesh kaakii nipotc Ciisahs?” okii'-inaan.
MRK.15.45	“Eha', aasha kii'⁠nipo,” okii'-ikoon.
MRK.15.45	Miitahsh kaa'ishi kanoonaatc a'a Paailat ini Coosapoon: “Haw kika na'inaan i'i miiyaw,” okii'-inaan. 
MRK.15.46	Miitahsh kaa'awi ishi ataawetc Coosap i'i waapishkiikin. Miitahsh kaa'ishi onci pina'ank i'i wiiyawini Ciisahsoon kaakii'ishi akootenik aashiteyaahtikonk, shikwa ekiih titipeyiikinank waapishkiikinonk. Miitahsh kaa'ishi na'inank i'imaa na'initiiwikamikonk kaa'ishi wiimpaapihka'ikaatenik. Miitahsh kaa'⁠ishitihtipinaatc ini kihciahsiniin kaa⁠kipa'ikaakaaniwinitc i'imaa eshi ishkwaantemiwaninik na'initiiwikamik. 
MRK.15.47	Shikwa kaye kii'⁠ayaawak Meri Maakatalawihkwe 
MRK.16.1	Kaa'-ishkwaahsenik itahsh kaakii'-Anwepiiwi kiishikaninik
MRK.16.2	Miitahsh weyaapaninik e'⁠anami'ekiishikaninik,
MRK.16.3	Kii'ani kakwecintiwak itahsh: “Awenehsh inkoci keshi tihtipinamawinank ini ahsiniin kaa⁠kipihshininitc na'initiiwikamikonk?” kii'‑itiwak. 
MRK.16.4	Aaniihsh wiinke kii'⁠mihcaapihkisiwan. Ahpii tahsh weti e'⁠inaapiwaatc, okiih tepaapamaawaan aasha inkoci ekii'-matwe apinitc. 
MRK.16.5	Miitahsh eh⁠piintikewaatc okii'-waapamaawaan oshki ininiwan i'imaa nahke okihcinihkiwaank e'⁠namatapinitc, eh⁠kinwaapiika'ashenitc e'⁠waapishki'onitc. Wiinke kiih⁠sekisiwak.
MRK.16.6	Okiih kanoonikowaan itahsh: “Keko sekisihkek. Kipi antawaapamaawaa 'awe Ciisahs 
MRK.16.7	 Ani maacaak itahsh, awi wiintamawihkook i'i okihkino'amawaakana' kaye wiin Piitar 
MRK.16.8	Miitahsh kaa'ishi saaka'amowaatc na'initiiwikamikonk, ekii'-maaciipa'iwewaatc ekii'-nininkihsewaatc ekiih kihcisekisiwaatc. Kaawiin awiya kekoon okii'-inaahsiwaawaan kaa‑ahpiihci sekisiwaatc.
MRK.16.10	Wiin a'a ihkwe okii'awi kanoonaa' i'i Ciisahs kaakii'-nihtaawiiciiwaatc, mekwaa ehtanatemonitc e'⁠mawinitc. Okii'-wiintamawaa' o'owe kaa'⁠ishiwepaninik. 
MRK.16.11	Ahpii tahsh kaa'⁠noontamowaatc eh⁠pimaatisinitc Ciisahsoon kaye ekii'-waapamikonitc Meriin 
MRK.16.12	Paanimaa tahsh naake kii'ani ishaawa' niishin Ciisahs 
MRK.16.13	Miitahsh kaa'ishi kiiwewaatc iki niishin kihkino'amawaakanak, ekii'awi wiintamawaawaatc i'i kotak kihkino'amawaakana'. Kaawiin itahsh okiih tepwehtaakohsiiwaa'.
MRK.16.14	Paanimaa miinawaa Ciisahs okii'-naakosiihkantawaa' i'i mitaahshipeshik okihkino'amawaakana' mekwaa e'⁠wiihsininitc. Okii'onci kishiikanoonaa' i'iwe ekiih tepweyentansinik, eh⁠peci nihsitohtaminitc kaye, aaniihsh kaawiin okii'-nehpici tepwehtawaahsiini i'iweniwa' kaakii'-waapamikotc kii⁠kiiwepimaatisi'intc. 
MRK.16.15	 Okii'-inaa' itahsh Ciisahs: “Ishaak i'imaa misiwehkamik. Wiintamawihkook kahkina pemaatisiwaatc o'o minwaacimowin. 
MRK.16.16	Awenen iko ke⁠tepwehtank, ke⁠siika'antaasotc kaye, ta⁠pimaaci'aa. Awenen itahsh iko ke⁠tepwehtansik ta⁠tipaahkonikaniwi. 
MRK.16.17	Iki tahsh otepwehtamook oka wiiciiwikonaawaan ono maamahkaacihcikewinan ci⁠kihkenimintwaa eh⁠tepwewaatc: niin niwiinsowin ahpiwiintamowaatc oka saakicinisha'amawaa' maciahcaahkwa' awiya', shikwa ta⁠oshki ishikiishwewak. 
MRK.16.18	Shikwa kiishpin otaahpinaawaatc kinepikoo' kaawiih sakiciihsowenitc, kaawiin inkotano oka tootaakohsiiwaa'. Kiishpin kaye kekooniniko minihkwewaatc pehcipowaakamininik, kaawiin awaac oka maanishkaakohsiinaawaa. Kaye saaminaawaatc otaahkosii', ta⁠minoayaawa',” kii'‑ihkito.
MRK.16.20	Iki tahsh 
LUK.1.1	Kiin Tiyaahpilahs 
LUK.1.1	Pipaahtiinowak ihsa kaapi oshipii'ikewaatc ehtipaatotamowaatc onoweniwan kekoonan kaakii ayishihsekin o'omaa kaaishi ayaayaank. 
LUK.1.2	Wiinawaa ekii'-ishipii'ikewaatc aaniin kaakiihpi'-ishi wiintamaakowaatc i'i kaawiintamaakenitc Kishemanitoon ehkitonitc kaakii'-waapantaminitc nihtam kekoonan kiimaacihsenikin. 
LUK.1.3	Kiin kehci'inentaakosiyan, keniin ohsha weweni nimpikakwe kihkentaanan kahkina onoweniwan kaakiih pionci maacihsekin. Miihsh kaakii'-inentamaan cioshipii'amawinaan weweni ciwiintamawinaan mayaa eshihsekin. 
LUK.1.4	Miitahsh kaaonci'-ishihcikeyaan kekiin cimisiwe kihkentaman kahkina kekoonan kaakiihpi'-ishi kihkino'amaakooyan.
LUK.1.5	Mekwaa kihciokimaa Herat
LUK.1.6	Minciniish itahsh kiihkwayahkwaatisiwak enaahsamiinitc Kishemanitoon, kekoon ekii'ishi anaamentaakosihsikwaa eshi pimaatisiwaatc. Ekii'-ishihcikewaatc kahkina eshihsininikin onahshowewinan, enaahkonikenitc kaye kaaTipencikenitc. 
LUK.1.7	Kaawiin tahsh apinoonciishan cikii'-ayaawaawaatc, aaniihsh wiin Ilisipahtan kaawiin okiih kashkihtoohsiini ciayaawaanitc apinoonciishan. Minciniish itahsh kiihkihci aya'aawiwak.
LUK.1.8	Peshikwaa tahsh ehkiishikaak Sehkaraaya kii'anami'ewanohkii Kihcianami'ewikamikonk, ekii'ishi kiishikaninik wiin nihtam i'i ci'inanohkiitc. 
LUK.1.9	I'iwe kaakii'-ahpakicikewaatc e'⁠anta kihkencikewaatc anami'ewikimaak wiin mayaa kiimiihkohse cipiintiketc 
LUK.1.10	Kiipaahtiinowa' itahsh awiya' akwaciink Kihcianami'ewikamikonk enami'aanitc mekwaa eminaahsiketc. 
LUK.1.11	Miitahsh kaakii'-otihsikotc ekii'-naakosinitc Tepencikenitc otencalimini eniipawinitc kihcinihkink inahke minaahsikan eshi pakitinaahswaatenik. 
LUK.1.12	Ahpii tahsh Sehkaraaya ewaapamaatc kiimikoshkaatentam ekiih sekisitc. 
LUK.1.13	Okii'ikoon tahsh encalan: “Sehkaraaya, keko sekisihken. Kishemanitoo ohsha kinoontaak kaaishi pakohsenimoyan. Inahshke tahsh kiwiiw Ilisipaht kika nihtaawikihtamaak ciokosihsiyan. Cwaan 
LUK.1.14	Wiinke hsa kika ciihkentam ciminwentaman. Niipiwa' tahsh awiyak taminwentamok ahpii nihtaawikinitc. 
LUK.1.15	A'a kikosihs okakihci'-inenimikoon kaaTipencikenitc. Kaawiin taminihkwehsii shoominaapo, komaa kaye kaamashkawaakamininik minihkwewin. Ahpii piko nihtaawikitc oka mooshkineshkaakoon Kishemanitoon otAhcaahkoni. 
LUK.1.16	Okakwehkaaci'aa' ihsa niipiwa' awiya' Isriyalihkaank 
LUK.1.17	Wiin taniikaani takohshin cipwaa takohshininitc kaaTipencikenitc. Taapishkoo Ilaaica 
LUK.1.18	Miitahsh Sehkaraayah kaa'inaatc ini encalan: “Aaniin tahsh keonci kihkentamaan tepwe o'o ci‑ishiwepahk, aaniihsh ekihci aya'aawiyaan niwiiw tahsh kewiin tepwe ekihciaya'aawitc.”
LUK.1.19	Miitahsh kaa'ikotc encalan: “Niin ohsha Kepariyal 
LUK.1.20	Shaakooc tahsh kaawiin kitepwehtansiin o'owe kaainaacimohtawinaan, i'i kehcinaac kaawii'-ishiwepahk ahpii ocihcihsek. Ehtepwehtansiwan itahsh, kaawiin kika kashkihtoohsiin cikakitoyan, kaawiin kaye kika noontaakosihsii. Paanimaa piko kiishikaak ocihcihsek kaainahshotamawinaan ci'ishiwepahk, miihsh miinawaa cikashkihtooyan cikakitoyan,” okii'ikoon encalan.
LUK.1.21	Sehkaraaya hsa okiih pii'ikoo' pemaatisinitc, ekii'-wawaanentaminitc wekonen wentami'ikotc i'imaa Kihcianami'ewikamikonk. 
LUK.1.22	Ahpii tahsh kiipi saaka'ank kaawiin okiih kashkihtoohsiin cikakanoonaatc. Miihsh kaakiih kihkenimikotc kekoon ekii'-waapantank Kihcianami'ewikamikonk. Kaawiin okii kashkihtoohsiin kekoon ci'ihkitotc, mii ehtako ekii'mihci ayishinihkenitc.
LUK.1.23	Sehkaraaya tahsh kaa'ishkwaahsenik otanami'ewanohkiiwin i'imaa Kihcianami'ewikamikonk, mii 'i kaa'ani'-ishi kiiwetc. 
LUK.1.24	Naanaake tahsh e'⁠ani'-ishihsek, mii 'i wiiwaan Ilisipahtan kaakiih kikishkawaawahsonitc. Kaawiin ninkoci kii'ishaahsiiwan naanokiisihs minihk. 
LUK.1.25	Miihsh kaa'ihkitotc: “Miitahsh o'owe nahke kaaTipenciketc eshihcikehtamawitc e'⁠minwaapamitc noonkom kaakiishikaninik. Kaawiin tahsh miinawaa wiihkaa ninka'-akacihsii awiyak ci'ishiwaatc ehkashkihtoohsiwaan iinsan ciayaawak apinoonciish,” kii'ihkito.
LUK.1.26	Ahpii tahsh aasha ninkotwaahsokiisihs Ilisipaht 
LUK.1.27	Ekii'-ishinisha'ontc a'a encal eshiayaanitc ini pehki oshkiniikihkwewan Meri 
LUK.1.28	Miitahsh encal kaakiihpi naasihkawaatc ini oshkiniikihkwewan ekii'inaatc: “Kipooshoo'in, kaaTipenciketc ohsha kiwiiciiwik kaye tahsh aahpici kikihci shawenimik,” okii'inaan.
LUK.1.29	Meri tahsh kii'onci mikoshkaatentam i'i kaakii'ikotc encalan, kii'wawaanentam kaye wekonen i'i nahke kaakii'ishi pooshoo'ikotc. 
LUK.1.30	Miitahsh o'o encalan kaa'ikotc: “Meri, keko i'iwe onci sekisihken Kishemanitoo ohsha kimino kanawaapamik. 
LUK.1.31	Inahshke tahsh kika kikishkawaawahs cinihtaawiki'atc keokosihsiyan. Ciisahs tahsh kika ishinihkaanaa. 
LUK.1.32	Wiinke hsa takihci'-inentaakosi, miihsh kaye keshinihkaanintc Maawac kaaIshpentaakositc Kishemanitoo oKosihsan. KaaTipencikenitc Kishemanitoon kaye oka kihciokimaawi'ikoon taapishkoo peshikwan Tepitan okehteya'aamipaniin kaakii'ishi kihciokimaawinitc. 
LUK.1.33	Wiin itahsh kaye nehpic oka okimaahkantawaa' Cekapoonk 
LUK.1.34	Miitahsh Meri kaa'inaatc ini encalan: “Aaniin tahsh i'i ke'onci'-ishihsek? Keyaapi iitok pehki oshkiniikihkwe nintinow,” okii'inaan.
LUK.1.35	Miitahsh encalan kaa'ishi nahkwehtaakotc: “Kishemanitoo otAhcaahkwan kikapi naasihkaak kaye tahsh omashkawisiiwin a'awe Maawac kaaIshpentaakositc kikapi akawaahteshkaakowaan. Miitahsh o'oweni onci, a'a kaawii nihtaawiki'atc, misiwe kaawiih tipenimikotc Kishemanitoon ciaapaci'ikotc, Kishemanitoo oKosihsan taishinihkaacikaniwi. 
LUK.1.36	Inahshke a'a kitinawemaakan Ilisipaht 
LUK.1.37	Aaniihsh kaawiin kekoon Kishemanitoo opwaanawihtoohsiin kaawii'-ishihciketc,” okii'ikoon encalan.
LUK.1.38	“Kinoontawin, niin hsa kaaTipenciketc otanohkii'aakanan,” kii'ihkito Meri. “Maano ninka ishihsewaan aaniin ehkitoyan.”
LUK.1.38	Miitahsh ahpan encalan kaa'ishinakanikotc.
LUK.1.39	Miitahsh iko weyiip Meri 
LUK.1.40	Miitahsh kaakii'ani piintiketc i'imaa Sehkaraayawan 
LUK.1.41	Ahpii tahsh Ilisipaht e'⁠nootawaatc Meriin ehpooshoo'ikotc, miihsh kaakii'matwe toohkipani'onitc apinoonciishan anaamink omihsataank, miitahsh Ilisipaht kaakii'-mooshkineshkaakotc Kishemanitoon otAhcaahkoni. 
LUK.1.42	Miitahsh kaa'ihkitotc ekiih kishiiwetc: “Kiin maawac kitoonci kihci shawentaakos kaatahshiwaatc ihkwewak kaye tahsh ehkihci shawentaakositc apinoonciish kenihtaawiki'atc. 
LUK.1.43	Wekonen itahsh o'o kihcikekoon wenci'-ishihseyaan, ninTipencikem omaamaan ehpi mawatihshimitc? 
LUK.1.44	Ahpii piko kaa'noontawinaan kaakiihpi pooshoo'iyan mii 'i a'a apinoonciish kaakikishkawak kaakiih toohkipani'otc ehpiihci ciihkentank. 
LUK.1.45	Aahpici shawentaakosi a'a ihkwe kaatepwehtank kahkina cimoshkinehsenik kaakii'ikotc kaaTipencikenitc.”
LUK.1.46	Meri 
LUK.1.46	“Ninte'ink nintooncinanaahkomaa kaaTipenciketc,
LUK.1.47	Nintahcaahkonk nintooncitepinawe'ik Kishemanitoo nintOopimaaci'iwem!
LUK.1.48	Aaniihshwiin kaamaamihkawinotawitc niin kaatapahsentaakosinitc otanohkii'aakanihkweman ehtinowiyaan.
LUK.1.48	Miitahsh noonkom kahkina awiyak kemaacii ishinihkaashiwaatc ‘kaashawentaakositc’!
LUK.1.49	Tepwe hsa kihcikekoonan a'a Kehcimashkawisiitc Kishemanitoo ninkii'-ishihcikehtamaak.
LUK.1.49	Miihsh eshinihkaasotc ‘Kehtentaakositc.’
LUK.1.50	Oshawenimaan iniweniwan kaakohtaanenimikotc,
LUK.1.50	iniweniwa' kaye kahkina keani aayaanihkepimaatisinitc.
LUK.1.51	Tetako soonkentaakosi ekii'-mashkawitootank,
LUK.1.51	ekii'-ohswenisha'waatc kahkina kaakihtenimonitc ote'iniink.
LUK.1.52	Okii'niihsinaan kaamashkawisiinitc kihciokimaan i'imaa onci kaakii'ishi okimaawapinitc.
LUK.1.52	Okii'ompinaan tahsh iniweniwan kaatapahsentaakosinitc.
LUK.1.53	Okiih tewiihsini'aan iniweniwan kaawiiwiihsininitc
LUK.1.53	pishihshik e'⁠ahshamaatc wenishihshininikin kekoonan,
LUK.1.53	Ini tahsh wiin kaawenootisinitc piniskwe inkoci otishinisha'waan.
LUK.1.54	Kii'ishihcike kaye kaakii'ishi ahshotamawaatc kikehteya'aaminaapanii',
LUK.1.54	ekiihpi ishaatc cipiwiici'aatc otanohkii'aakana' Isriyalink wenci tipentaakosinitc.
LUK.1.55	Okii'ishimaamihkwentaan okishewaatisiwinink ciwiici'aatc Eparahaaman
LUK.1.55	i'i kaye kahkina keniopiiwesiiminitc nehpic iko.”
LUK.1.55	Mii 'oweni kaa'ishinanaahkomotc Meri.
LUK.1.56	Meri okii'-wiiciayaamaan ninkoci ko ninkotwaahsokiisihs Ilisipahtan 
LUK.1.57	Ahpi tahsh kaa'ocihcihsenik Ilisipaht 
LUK.1.58	E'⁠noontaminitc tahsh owiicitaamaakana', i'i kaye otinawemaakana' kaa'ahpiihci minotootaakotc kaaTipencikenitc, kahkina hsa okii'wiici ciihkentamoomikoo'. 
LUK.1.59	Nihswaahsokiishik (8) itahsh e'⁠ishihsenik, okiih kihkinawaatashakeshwaawaan ini oshkapinoonciishan. Miihsh kaye kaa'inentamowaatc ci'ishinihkaanimintc Sehkaraaya 
LUK.1.60	“Kaawin,” kii'ihkitowan omaamaan. “Cwaan 
LUK.1.61	Miitahsh kaa'inaawaatc Ilisipahtan: “Kaawiin iitok awiya kitinawemaakan i'i ishinihkaasohsii!” 
LUK.1.62	Miitahsh ekii'-ayishinihkehtawaawaatc ini otetemaan ehkakwecimaawaatc aaniin keshi antawenimaanitc okosihsan ci'ishinihkaasonitc.
LUK.1.63	Sehkaraaya tahsh kii'antotamaake keshi oshipii'iketc, miitahsh kaa'ishipii'iketc: “Cwaan ishinihkaaso.” Aahpici tahsh kahkina kiihkoshkwentamoo'. 
LUK.1.64	Miitahsh shemaak Sehkaraaya ekiih kashkihtootc miinawaa cikakitotc kaye ekiimaacii kihcinanaahkomaatc Kishemanitoon. 
LUK.1.65	Aahpici tahsh kahkina owiicitaamaakana' kiihsekisiwa'. Misiwe hsa tahsh kiihtashincikaate i'i kaakii'-ishiwepahk i'imaa Cootiiya 
LUK.1.66	Kahkina hsa awiyak kaakii'-noontamowaatc o'o okii'-naanaakatawentaanaawaa ekii'ishi kakwetwewaatc: “Kaanaka awekwen kenitinowikwen a'a apinoonciish?” Kiihpayahtenaakwanini kaaTipencikenitc eshi mashkawisiinitc ewiiciiwikotc a'a apinoonciish.
LUK.1.67	Miihsh Cwaan 
LUK.1.68	“Taka tananaahkomaakaniwi kaaTipenciketc kaaoKishemanitoomiwaatc Isriyalak
LUK.1.68	wiin ekiih piishaatc, ekiihpi antanaatamawaatc opimaatisiima' cipimaaci'imintc.
LUK.1.69	Wiin hsa piko kii'miikiwe meshkawentaakosinitc Opimaaci'iwen
LUK.1.69	wentahkaanesinitc Tepitihkaank kaakii'-otanohkii'aakanimikopanen.
LUK.1.70	Mewisha o'o kikii'-ahshotamaakonaan Kishemanitoo
LUK.1.70	ekii'-aapaci'aatc kweyahkwaatisinitc kenootamaakotc,
LUK.1.71	ewii'-naatamawinank onci kaamiikaaniyamintwaa,
LUK.1.71	i'i kaye eshimashkawisiinitc kaashiinkenimiyamintwaa.
LUK.1.72	Kii'ihkitokopan cikohpaatenimaatc iniweniwa' kikihciaya'aaminaapanii',
LUK.1.72	kaye tahsh cikanwiihketc kaakihci'inentaakwaninik otahshotamaakewin.
LUK.1.73	Ekii'aayiiciahshotamawaakopanen kikihciaya'aaminaapaniin Eparahaaman,
LUK.1.74	ewiinaatamawinank i'i onci kaashiinkenimiyamintwaa,
LUK.1.74	kaye tahsh pisaan cikashkihtaawankitc anohkiihtawankitc memwehc cisekisihsiwaank.
LUK.1.75	Miitahsh kiinawint cipehkentaakosiyank,
LUK.1.75	cikwayahkwaatisiyank kaye Kishemanitoo enaahsamiitc,
LUK.1.75	minihk hsako entahso kiishik keani pimaatisiyank.
LUK.1.76	Kiin, niniicaanihs,
LUK.1.76	kika ishinihkaanikoo kaakanootamawaatc Maawac kaaIshpentaakosinitc Kishemanitoon.
LUK.1.76	Kiwii niikaani'-ishinisha'on hsa nintipaacimowininiim,
LUK.1.76	mii hsa 'awe kekwayaancihtamawatc aanti keni'-ishaatc.
LUK.1.77	Ciwiintamawimatc opimaatisiima' pimaaci'ikoowisiwin,
LUK.1.77	tako cipoonencikaatenikin omacitootamowiniwaan.
LUK.1.78	KiKishemanitoominaan aahpici koohpaatenimiwe ehkishewaatisitc.
LUK.1.78	Eshinaakwaninik taapishkoo kaapi saakaahtek kesaakaahsokoyank.
LUK.1.79	Tasaakaahtenamawaawak hsa iki kaaishi pimaatisiwaatc kaashi kashkiitipihkaninik,
LUK.1.79	kaa ayaawaatc kaye kaaishi aakawaahtehsininik nipowin,
LUK.1.79	kaye tahsh cikihkinowinikoyank miihkana kaainamok peyahtakenimowinink.”
LUK.1.80	Miitahsh a'a apinoonciish kii'ani mintito, kii'ani mashkawisii kaye owiiyawink, otahcaahkonk kaye. Pikwatahkiink tahsh kiihtashi pimaatisi, paanimaa piko ekii'-ocihcihsenik mekweya'ii cinaakositc kaaishi ayaanitc Isriyalihkaank.
LUK.2.1	Mekwaa ahpii kiikihciokimaawitc Akastahs 
LUK.2.2	Miitahsh o'owe nihtam ekii'-ishihcikaaniwank masina'ikanink cioshipii'omintc awiya' mekwaa Kwiriiniyahs 
LUK.2.3	Kahkina tahsh awiyak kii'ishaawak ootenaank kaaonci tipentaakosiwaatc cioshipii'ikaniwiwaatc.
LUK.2.4	Coosap 
LUK.2.5	Coosap tahsh okii'-wiiciiwaan Meriin 
LUK.2.6	Mekwaa tahsh e'⁠ayaawaatc i'imaa Pehtalihemiink mii 'i kaakiih tipihsenik cinihtaawikinaawahsonitc. 
LUK.2.7	Miitahsh kaakii'-nihtaawiki'aatc nihtam okosihsan. Miihsh kaakiih kashkiikinaatc tahkopisoniikinonk kaye ekiih pimihshimaatc pishihkiwa' nehtaatashi wiihsininitc. Kaawiin kiihtawaahsinini ninkoci nipewikamikonk.
LUK.2.8	Miitahsh i'imaa inahkehkamik kii'ayaawak okanawi maanahcaanihshiwek niikateya'ii eshi mashkohsiihkaanik e'⁠niipaa kanawenimaawaatc omaanahcaanihshimiwaa' eayoohkwiinonitc. 
LUK.2.9	Sesakooc itahsh okii'onci waapamaawaan kaaTipencikenitc otencalimini, kaye tahsh misiwe ekii'-waahseshkaakowaatc kaaTipencikenitc owaahseyaasiwinini, aahpici tahsh kiihsekisiwak. 
LUK.2.10	Miitahsh kaa'ikowaatc encalan: “Keko sekisihkek! Nimpiitoon minwaacimowin kewiintamawinakook, aanti keonci kihci ciihkentamowaatc kahkina pemaatisiwaatc. 
LUK.2.11	Noonkom kaakiishikahk weti ootenaank kaakiihtashi nihtaawikikopanen 
LUK.2.12	Miitahsh o'o keonci kehcinaa'oyek: kika mihkawaawaa oshkapinoonciish cikashkiikahpisotc cipimihshink i'imaa pishihkiwak kaanihtaa tanancikewaatc,” kii'ihkito a'a encal.
LUK.2.13	Miitahsh kwetahto kaakii naakosiwaatc aahpici ehpaahtiinowaatc kihcikiishikowi encalak enanaahkomaawaatc Kishemanitoon, o'o ekii'-ihkitowaatc:
LUK.2.14	“Tawiihkihci'-inentaakosi Kishemanitoo kihcikiishikonk maawac ishpimink,
LUK.2.14	tamiinikoowisiwak kaye pisaanisiwin iki ahkiink eyaawaatc,
LUK.2.14	awenenan ihsa piko Kishemanitoo keminwaapamaatc,”
LUK.2.14	kii'ihkitowan.
LUK.2.15	Ahpii tahsh kaanakanikowaatc ini encalan kihcikiishikonk ekii'ishi kiiwenitc, miitahsh kaa'ayitiwaatc okanawi maanahcaanihshiwek: “Taka hsa ishaataa weti 
LUK.2.16	Miitahsh iko shemaak kaa'ani ishimaacaawaatc. Ekii'-mihkawaawaatc Meriin 
LUK.2.17	Ahpii tahsh kaawaapamaawaatc, kiihtipaacimowak aaniin encalan kaakii'ikowaatc iniweniwan apinoonciishan onci. 
LUK.2.18	Kahkina tahsh awiyak kaakii'-noontamowaatc kiimaamahkaatentamowak i'iweni kaakii'-wiintamaakowaatc okanawi maanahcaanihshiwe'. 
LUK.2.19	Meri tahsh okiimanaa wanihkenotaanan kahkina onoweniwan, mooshak ekii'-naanaakatawentank. 
LUK.2.20	Miitahsh kaa'ani'-ishi kiiwewaatc okanawi maanahcaanihshiwek ekiihkihci inenimaawaatc, enanaahkomaawaatc kaye Kishemanitoon i'iwe kahkina kekoonan kaakii'ishi noontamowaatc. Ekii'-waapantamowaatc kaye mayaa ekii'-ishihsenik encalan kaakii'ishi wiintamaakowaatc.
LUK.2.21	Nihshwaahsokiishik tahsh e'⁠ishihsenik, mii 'i ekii'-ocihcihsenik a'a oshkapinoonciish 
LUK.2.22	Miitahsh ekii'-ocihcihsek Coosap 
LUK.2.23	Aaniihsh mii 'i eshipii'ikaatenik otinaahkonikewinink kaaTipenciketc: “Maawac iko nihtam kwiiwisenhs kaanihtaawikitc, kaaTipencikenitc otipenimikoon tainakimaakaniwi,” e'⁠ihkitoomakahk. 
LUK.2.24	Kaye tahsh kii'anta pakitinaahsowak ekii'-ishihcikewaatc aaniin kaa'ihkitoomakaninik kaaTipenciketc otinaahkonikewin cipakitinaawaatc niishin (2) omiimiisiwa' kaa akaahshiinshinitc tino, komaa kaye niishin omiimiinhsenhsa'.
LUK.2.25	Peshik itahsh inini kii'ayaa i'imaa Ceroosalamink, Simiyan 
LUK.2.26	Okiih kihkentamoo'ikoon iinsan Kishemanitoo otAhcaahkoni cinoonte nipohsik, paanimaa piko kii'waapamaatc kaaTipencikenitc kaakiih piitaacimimintc Opimaaci'iwen.
LUK.2.27	Simiyan tahsh okii'-ishinihsha'okoon Kishemanitoo otAhcaahkoni kihcianami'ewikamikonk ciantawi piintiketc. Ahpii a'a apinoonciish Ciisahs kaapi piintikanikotc oniiki'ikoo', e'⁠ishihsenik citootaminitc inaahkonikewin eshihsininik. 
LUK.2.28	Miihsh Simiyan kaakii'-otaahpinaatc apinoonciishan ehtahkonaatc pehkihsh enanaahkomaatc Kishemanitoon ekii'-ihkitotc:
LUK.2.29	“Tepencikeyan, miitahsh pisaan ishi pakitinihshin
LUK.2.29	kitanohkii'aakan kaatinowiyaan ci'ishkwaa pimaatisiyaan,
LUK.2.29	ci'ishihsek kaakii'-ihkitoyan.
LUK.2.30	Aaniihsh tipinawe piko niin nishkiinshikonk
LUK.2.30	nintoociwaapantaan kipimaaci'iwewin,
LUK.2.31	i'iwe kaakii'-kwayaancihtamawatwaa ikiweniwak kahkina pemaatisiwaatc awiyak.
LUK.2.32	Miitahsh o'oweni kewaahseshkaakowaatc kaaCoowiwihsikwaa
LUK.2.32	cikihkentamowaatc kitinentamowin,
LUK.2.32	kaye tahsh keonci kihci'-inentaakosiwaatc kipimaatisiimak Isriyalak,”
LUK.2.32	kii'ihkito.
LUK.2.33	Ini tahsh oteten, omaamaan kaye a'a apinoonciish kiihkihci maamahkaatentamoo' kekoonan Simiyanan kaakii'inaanitc Ciisahsoon. 
LUK.2.34	Simiyan tahsh okii'inaa': “KaaTipenciketc kika shawenimikowaa.” Miihsh o'o kaa'inaatc Meriin a'a apinoonciish omaamaan: “Wiin Kishemanitoo okii'-onenimaan ini apinoonciishan niipiwa' awiya' ke⁠onci pwaanawihcikenitc, kaye tahsh niipiwa' awiya' keonci pimaaci'imintc Isriyalink kaa‑ayaanitc. Wiin cikihkinawaacinaakohtootc otinentamowinini Kishemanitoon. Tapaahtiinowa' itahsh kaye keaanawenimikotc. 
LUK.2.35	Miitahsh kaapaahtiinatininikin okiimooci inentamowiniwaan cinaakohcikaatenikin. Kekiin itahsh kika inentam ehpashipa'okooyan pashipa'ikewihkomaan keahpiihci mincinawesiyan.”
LUK.2.36	Kii'ayaa tahsh kaye i'imaa ihkwe kaakanootamawaatc Kishemanitoon, Aana 
LUK.2.37	Nihshwaahsimitanahshi niiwi pipoon (84) aasha ekiih kiiwaacihkwewitc. Mii 'imaa pishihshik kaa'ayaatc kihcianami'ewikamikonk ehtipihkaninik, kaye tahsh ehkiishikaninik ehpamiihtawaatc Kishemanitoon, ekii'-mantawii'itisotc, ehta ko anami'aatc. 
LUK.2.38	Miitahsh mayaa kewiin peshikwan kaakiihpi takohshink, miihsh kaa'ishi nanaahkomaatc Kishemanitoon. Okiih tashimaan ini apinoonciishan, ekii'-wiintamawaatc kahkina iniweniwa' kaapiihtoonitc Kishemanitoon cipimaacihtoonitc Ceroosalam kaaishi maashihsenik.
LUK.2.39	Ahpii tahsh Coosap 
LUK.2.40	A'a hsa apinoonciish kii'ani ompiki kaye ekii'ani mashkawisiitc, kaye kakiihtaawentamowin okii'ani mooshkineshkaakon, Kishemanitoon kaye okii shawenimikoon.
LUK.2.41	Entahsopipoon Ciisahs oniiki'ikoo' kii'ishaawa' 
LUK.2.42	Ahpii tahsh Ciisahs mitaahshiniishin (12) kiitahso pipoonwetc, kii'ishaawak maamaw entashi Pimaaci'ikoowi Wiihkwantinaaniwaninik. 
LUK.2.43	Ahpii tahsh kaa'ishkwaa wiihkwantiiwahkamikaninik, mii 'i kaa'ani ishi kakiiwewaatc. A'a tahsh wiin kwiiwisenhs Ciisahs kii'ayaa i'imaa Ceroosalamink. Kaawiin tahsh oniiki'ikoo' okii kihkentansiini o'o. 
LUK.2.44	“Mii maawiin iko kewiin i'imaa mekweya'ii piayaatok,” okii'-inenimikoo'. Aasha tahsh kapekiishik ekiihpimi'-ayaanitc, miitahsh payesh ekii'maacii nanaantawaapamikotc i'imaa kaaishi ayaanitc otinawemaakanini ini kaye kaanakatenimaanitc. 
LUK.2.45	Kaawiin itahsh okii'-mihkawaahsiwaawaan. Miihsh kaaishi kiiwewaatc Ceroosalamink ekii'ishi nanaantawaapamaawaatc. 
LUK.2.46	Paanimaa tahsh nihsokiishik (3) eishihsenik piintik Kihcianami'ewikamikonk okii'ishi mihkawaawaan, e'⁠wiitapimaanitc Coowikihkino'amaake'. Ekiih pisintaakonitc, ekiih kakwecimikonitc kaye kekoonan. 
LUK.2.47	Kahkina tahsh awiya' kaakii'-noontaakonitc okii'-maamahkaasihtaakoni aaniin kaa'ahpiihci kwayahko nihsitohtank kaye ehkakiihtaawi nahkwehtank.
LUK.2.48	Oniiki'ikoo' tahsh wiinke kiimaamahkaatentamoo' ahpii e'⁠waapamikotc. Miitahsh kaa'ikotc omaamaan: “Ninkosihs, wekonen tahsh o'o wenci tootawiyaank? Etatawe ohsha ninkii'-mikoshkaatentaamin kitete ehkakwe mihkaakooyan,” okii'ikoon.
LUK.2.49	Miitahsh kaaishi nahkwehtaakotc: “Wekonen tahsh wenci nanaantawaapamiyek? Kaawiin ina kikihkenimihsiim ci'ishihcikewak ninTete opapaamisiwin?” okii'ikoon. 
LUK.2.50	Kaawiin tahsh okii'-nihsitohtaakohsii' i'i kaa'inaatc.
LUK.2.51	Miitahsh Ciisahs kaaishikiiwe wiiciiwaatc weti 
LUK.2.52	Ciisahs tahsh kii'ani ompiki owiiyawink, awahshime kaye ekii'ani kakiihtaawentank. Kishemanitoon okii'-minwaapamikoon, i'i kaye kahkina awiya'.
LUK.3.1	Mii hsa 'i mitaahshinaanopipoon (15) Taaipiiriyahs 
LUK.3.2	Aanahs 
LUK.3.3	Miitahsh Cwaan kaakii'-ishaatc i'imaa misiwe nahkehkamik Cwaartan 
LUK.3.4	Mii'owe eshipii'ikaatenik masina'ikan kaakii'-ihkitokopanen Aaiseya 
LUK.3.4	“Awiya weti pikwatahkiink kii'matweshaakowe:
LUK.3.4	‘Kiishihtamawihk kaaTipenciketc omiihkanaam,
LUK.3.4	oshihtamawihk cikwayahkwaanik miihkana keishi pimi ayaatc.
LUK.3.5	Kahkina kaashi waawaanatinaakin tamooshkinahcikaatewan,
LUK.3.5	kahkina pimatinaan kaye kaakihci'-ishpatinaakin tatapahsanikaatewan,
LUK.3.5	kaawaawaakaashkamokin miihkanaan takwayahkohcikaatewan,
LUK.3.5	kaamaanamokin miihkanaan tashooshkohcikaatewan.
LUK.3.6	Kahkina tahsh awiyak kaapimaatisiwaatc
LUK.3.6	okawaapantaanaawaa Kishemanitoon eshi pimaaci'iwenitc,’ ”
LUK.3.6	ishipii'ikaate.
LUK.3.7	Niipiwa' tahsh awiyak okiihpi antawaapamaawaan Cwaanan cisiika'antaakowaatc. “Kiinawaa kinepikook,” ekii'inaatc. “Awenen kaakii wiintamawinek cikashkihtooyek cishaapooshkamek Kishemanitoo otipaahkonikewin, aasha kekaa o'owe kaawiih takohshinoomakaninik? 
LUK.3.8	 Ishihcikek kekoonan keonci naakwahk ekii'-nakatamek kimacitootamowiniwaan. Keko kaye itisohkek: ‘Eparahaam 
LUK.3.9	 Aasha waakaahkwat aapatan keonci kiishkika'ontwaa mihtikook ociipihkowaank. Entahsopeshikotc itahsh mihtik kaaonci nihtaawikihtoohsik wenishihshininikin miinenhsan, cikiishkata'waakaniwitc cimacihtewepinikaniwitc,” kii'ihkito.
LUK.3.10	Miitahsh awiya' kaaishi kakwecimikotc: “Aaniin tahsh keishihcikeyaank?”
LUK.3.11	Miitahsh kaaishi nahkwetawaatc: “Piko awenen eyaakwen niishin (2) naapishkikanan, peshik okamiinaan awiyan eyaahsinik naapishkikan. Awiya kaye eyaakwen miicim oka'-ahshamaan eyaahsinik miicim.”
LUK.3.13	“Keko paashitc awahshime tipa'ike'iwehkek, kaaikooyek ehta ishi tipa'ike'iwek,” okii'inaa'.
LUK.3.14	Aaninta kaye shimaakanihshak
LUK.3.14	Miitahsh kaa'inaatc: “Keko wiin awiya mahkamaahken oshooniyaaman, keko kaye awiya ishianihshaa anaamimaahken. Mii piko 'i ishina'entamok kitoontisiwiniwaa,” okii'inaa'.
LUK.3.15	Awiyak tahsh pemaatisiwaatc kii'ocaanimipii'owak, kaye tahsh ekii'-naanaakatawenimaawaatc Cwaanan, “Mii maawiin a'awe Kishemanitoo kaakii'-ahshotamaaketc kepimaaci'iwenitc,” e'⁠inenimaawaatc. 
LUK.3.16	Miitahsh Cwaan kaa'inaatc kahkina: “Nipi nintaapacihtoon ehsiika'antawinakook. A'a tahsh wiin kaawiih piishaatc nawac kihci‑inentaakosi ahpiihc niin. Kaawiin awaac nintepakentaakosihsii kanake ciaapa'amowak omahkisinan. Wiin tahsh siika'antawinek oka aapa ci'aan Kishemanitoon otAhcaahkoni, kaye tahsh ishkoteni. 
LUK.3.17	Taapishkoo inentaakosi kihtikewinini kaatahkonank opawiwepa'ikanaahtik, ewiih pawaahshimaatc opahkweshikaniman. Oka na'inaan tahsh opahkweshikaniman ahtaahsowikamikonk. Oka macohte wepinaanan itahsh wiin ohkonoyaanan i'imaa ishkotenk wiihkaa kaashi aahtawehsininik,” okii'inaa'.
LUK.3.18	Cwaan itahsh niipiwa' inahke okii'ishi ayaankwaamimaa' pemaatisinitc ekii'-waawiintamawaatc minwaacimowin. 
LUK.3.19	 Shaakooc itahsh Cwaan okiih kanoonaan Herat 
LUK.3.20	Piko tahsh nawac keyaapi kiimaci'-ishihcike Herat kipa'otiiwikamikonk ekiih kipa'waatc Cwaanan.
LUK.3.21	Ahpii tahsh kahkina awiyak kaaishkwaa siika'antaakoowisiwaatc, Ciisahs kewiin kiihsiika'antaakoowisi. Mekwaa e'⁠anami'aatc kihcikiishik kiihpaahkinteshkaani. 
LUK.3.22	 Miitahsh Kishemanitoon otAhcaahkoni kaakiihpi naasihkaakotc taapishkoo omiimiink eishinaakosinitc kaye tahsh kihcikiishikonk awiyan eonci kiikitonitc: “Kiin tipinawe kaasaaki'inaan ninkosihs, kiin kaana'entami'iyan,” kii'ihkitowan.
LUK.3.23	Nihsimitana 30 maawiin ehtahsopipoonwetc Ciisahs kaakiimaacii kihkino'amaaketc. Miihsh awiyak kaakii'-inentamowaatc Coosapoon 
LUK.3.24	Hiilaai kii'otete Maahtatoon 
LUK.3.25	Coosap kii'otete Maatahtaayahsoon 
LUK.3.26	Naakaai kii'otete Meyaahtoon 
LUK.3.27	Coota kii'otete Coohenanoon 
LUK.3.28	Niiraai kii'otete Melhkaayoon 
LUK.3.29	Ehr kii'otete Caahshowaahoon 
LUK.3.30	Liipaai kii'otete Simiyanan 
LUK.3.31	Ilaayahkim kii'otete Meliiyawan 
LUK.3.32	Tepit kii'otete Cehsiwan 
LUK.3.33	Nahshan kii'otete Aminataapoon 
LUK.3.34	Coota kii'otete Cekapoon 
LUK.3.35	Nehor kii'otete Siiraakoon 
LUK.3.36	Shiila kii'otete Kiinanoon 
LUK.3.37	Lemehk kii'otete Miihtoosalawan 
LUK.3.38	Kenan kii'otete Iinoshoon 
LUK.4.1	Ciisahs tahsh kiihkiiwe 
LUK.4.2	Mii weti kaakiihtashi kakweci'ikotc maciaya'aan niimitana (40) tahsokiishik minihk. Kaawiin kekoon okii'onci miicihsiin i'iwe minihk. Ahpii tahsh kaaishkwaahsenik, wiinke kii'noontehskate.
LUK.4.3	Miitahsh kaa'ikotc maciaya'aan: “Kiishpin Kishemanitoo oKosihsan tenowiwanwen, anoosh a'a ahsin cipahkweshikaniwitc.”
LUK.4.5	Miinawaa tahsh maciaya'aan okii'ishi wiiciiwikoon wakitatin, kiishaatap iko ekii'-waapanta'ikotc kahkina kaakihci okimaawentaakwaninik o'omaa ahkiink kaa'ayaanikin. 
LUK.4.6	Miitahsh kaa'ikotc: “Kika miinin o'o kahkina kashki'ewisiwin, i'i kaye citipentaman eshi wenootisiimakahk o'o ahki. Niin kahkina ninkii'-miinikoo ono, cikashkihtooyaan awenen iko enenimak cimiinak. 
LUK.4.7	Miiwan itahsh onoweniwan kahkina ketipinawewisiyan kiishpin niin ociciinkwaniihtawiyan cianami'ehtawiyan,” okii'ikoon.
LUK.4.9	Miinawaa tahsh maciaya'aan 
LUK.4.10	 Aaniihsh Kihcimasina'ikan ishipii'ikaate: ‘Kishemanitoo hsa oka'-anoonaa' otencalima' cinaanaakaci'imihk, cikanawenimimihk aaniin piko keni ishihcikewatc.’ 
LUK.4.11	 Ihkitoomakan kaye: ‘Miiwak itahsh iki keminciminihkwaa ciwiihsakisitehshinowaahsiwatc i'imaa kaashi ahsiniihkaanik,’ ” okii'ikoon.
LUK.4.13	Ahpii tahsh Ciisahs kaakii'ishkwaa kakweci'ikotc maciaya'aan misiwe kekoonink, mii 'i pinamaa acina kaaishi nakanikotc.
LUK.4.14	Miitahsh Ciisahs kaaishi kiiwetc weti 
LUK.4.15	Miitahsh kaakii'-maacihtaatc ekiih kihkino'amaaketc i'imaa Coowa' otanami'ewikamikoniink,
LUK.4.16	Ciisahs tahsh kiihpitakohshin i'imaa 
LUK.4.17	Miihsh kaakii'-miinintc titipiikinoomasina'ikan Aaiseyawan 
LUK.4.18	Niin aaniihsh ninkii'-onenimik cipiitamawakwaa kaakoohpaatisiwaatc minwaacimowinini.
LUK.4.18	Ninkiih piicinisha'ok ciwiintamawakwaa kipa'waakanak cipakitinintwaa,
LUK.4.18	kaye cikiiwe ontinamowaatc owaapiwiniwaan ikiweniwak kaawaapihsikwaa,
LUK.4.18	cipakitinakwaa ikiweniwak kakakwaataki'intwaa,
LUK.4.19	kaye tahsh ciwiintamaan i'iwe aasha eishihsek
LUK.4.19	ahpii kaaTipenciketc keshawenimaatc opimaatisiima'.”
LUK.4.20	Ciisahs tahsh okiihkiiwe titipiikinaan i'i masina'ikan ekii'-miinaatc ini owiici'iwen i'imaa kaa‑anohkiinitc. Miitahsh i'imaa niikaanaya'ii kaaishi onapitc ewii kihkino'amaaketc. Kahkina awiya' i'imaa kaa ayaanitc anami'ewikamikonk okiih kanawaapamikoo'. 
LUK.4.21	Miitahsh kaa'inaatc emaacii kakanoonaatc: “Mii 'i noonkom kaakiishikaak o'o kaanoontamek ekii'-ocihcihsek i'i kaaihkitoomakahk kihci oshipii'ikewin.”
LUK.4.22	Kahkina tahsh okii'-minwaapamikoo' ekii'-maamahkaasihtaakotc kaye kaa'ahpiihci minohtaakositc kaakii'-ihkitotc. Miitahsh kaa'ihkitonitc: “Kaawiin ina wiin Coosap 
LUK.4.23	Miitahsh kaa'inaatc: “Kehcinaac iko kika wiintamawihshim i'iwe kakiihtaawi kiishwewin, ‘Haw kiin mashkihkiiwinini, antawi'itison.’ Kaye tahsh kikaishim, ‘Taka o'omaa kaaonciiyan ootenaank ishihciken ini peshikwan kaanoontamaank kekoonan kaaishihcikewanen 
LUK.4.24	 Miihsh kaa'ani inaatc: “Tepwe o'owe kaawiintamawinakook, kaawiin wiihkaa minwenimaakaniwihsii awiya kaakanootamawaatc Kishemanitoon otootenaamink kaaonciitc. 
LUK.4.25	 Inashke pisintawihshik: tepwe aahpici kiipaahtiinowak kiiwaacihkwek Isriyalink 
LUK.4.26	 Kaawin tahsh Ilaaica kii'ishinisha'waahsii kanake peshik cianta wiici'aatc. Mii ehta 'imaa kaakii'-ishinisha'ontc eshiayaanitc peshik kiiwaacihkwen ciawi wiici'aatc Serahpat 
LUK.4.27	 Aahpici kaye kiipaahtiinowak awiyak 
LUK.4.28	Ikiweniwak itahsh i'imaa anami'ewikamikonk kaa‑ayaawaatc ahpii e'⁠noontamowaatc o'o, aahpiciko kahkina kii'nishkaatisiwak. 
LUK.4.29	Miihsh kaa'ishi pasikoncihsewaatc ekiih saakici wepinaawaatc Ciisahsoon i'imaa ootenaank, ekii'-ishiwinaawaatc wakitatin i'imaa eshiayaanik otootenaamiwaa, ewii piniwepinaawaatc kaashi kiishkatinaanik. 
LUK.4.30	Shaakooc itahsh Ciisahs kii'ani shaaposhkaa mekweya'ii awiya' eshi paahtiinonitc, ekii'ani maacaatc.
LUK.4.31	Miitahsh Ciisahs kii'ishaa weti 
LUK.4.32	 Tepwe hsa kahkina awiya' okii'-maamahkaasihtaakoo' i'iweni eshi kihkino'amawaatc, aaniihsh i'i otihkitowin kii'inihtaakwanini ekii'-miinikotc Kishemanitoon kashki'ewisiwin. 
LUK.4.33	Peshik itahsh inini kii'ayaakopan i'imaa piintikamik anami'ewikamikonk, ekiih kikishkaakotc maciahcaahkwan kaapehkentakosihsinik, enikohk ekii'-noontaakosinitc ehshaakowenitc, 
LUK.4.34	o'o e'⁠ihkitonitc: “Aai! Aaniin waahtootawiyaank, Ciisahs 
LUK.4.35	Ciisahs tahsh okiih kanoonaan iniweniwan maciahcaahkwan: “Kitoompiikihs, onci saaka'an i'imaa a'a inini opimaatisiwinink,” okii'inaan. Miitahsh a'a maciahcaahk kaaishi ahpakinaatc ini ininiwan i'imaa mekwe eshiayaanitc pemaatisinitc, kaye ekii'-nakanaatc. Kaawiin tahsh kekoon okiih tootawaahsiin ini ininiwan.
LUK.4.36	Kahkina tahsh kii'maamahkaatentamook o'o ekii'-ayitiwaatc: “Wekonen tahsh o'o tino kihkino'ikewin, e'⁠ayaatc a'a inini kashki'ewisiwin, tako kaye mashkawisiiwin ekashki'maatc kaapehkisihsinik maciahcaahkwa', cisaaka'aminitc!” kii'ihkitowak. 
LUK.4.37	Ciisahs tahsh otinaacimikoowin misiwehkamik kii'ani kihkentaakwanini.
LUK.4.38	Miitahsh Ciisahs kaa'ishisaaka'ank i'imaa anami'ewikamikonk, Saaimanoon 
LUK.4.39	Miitahsh Ciisahs kaaishianta waapamaatc ihkwewan, ekii'-niipawitc ciiki nipewinink. Miitahsh kaaishi kanootank i'iweni kishisowaahpinewin. Miitahsh a'a ihkwe kaakii'-nakanikotc otaahkosiwin. Miihsh shemaak ekii'-wanishkaatc ekiih pami'aatc Ciisahsoon, i'i kaye kaakii wiiciiwikonitc.
LUK.4.40	Ahpii e'⁠ani pankishimotc kiisihs, kahkina awiyak kaakiih kanawenimaawaatc kaa‑aahkosinitc pepahkaani aahkosiwin enaahpinenitc okiih piitamawaawaan Ciisahsoon. Kahkina tahsh okiih saaminaani entahso peshikonitc ekii'-minoayaanitc. 
LUK.4.41	Kiipaahtiinowa' kaye maciahcaahkwa' kaakii'-nakanaanitc pemaatisinitc, “Kiin Kishemanitoo oKosihsan,” ekii'ishi shaakowaanikotc.
LUK.4.41	Ciisahs tahsh okii'-onci'aa' kekoon ci'ihkitohsinik, aaniihsh okiih kihkenimikoo' ekii'-onenimikotc Kishemanitoon ciPimaaci'iwewininiiwitc.
LUK.4.42	Ahpii e'⁠ani kiishikaninik Ciisahs i'imaa ootenaank kii'onci maacaa ekii'-ishaatc eshinihshihke ayaanik. Awiya' itahsh okii'maaci nanaantawaapamikoo'. Ahpii tahsh kaa'mihkaakotc otaanakiih kakwe kihciwimikoo' cimaacaahsik. 
LUK.4.43	Miitahsh kaa'inaatc: “Ishihse kaye oncita kotak ini ootenawan ciwiintamaakeyaan i'iweni minwaacimowin Kishemanitoo kaawii'ishi oshihsitootc oTipencikewin, mii 'i Kishemanitoo kaakiihonci piicinisha'otc ci'ishihcikeyaan,” kii'ihkito.
LUK.4.44	Miitahsh kaa'ishi papaakakiihkwetc 
LUK.5.2	Okii'-waapantaanan niishin (2) ciimaanan ecehkihsininikin ciikipiik, opakitawaa' ekii'-nakataminitc iinsan, ekii'anta kisiihsipanaanitc otahsapiini. 
LUK.5.3	Miitahsh kaa'ishi poositc i'i peshik ciimaan, Saaimanoon 
LUK.5.4	Ahpii tahsh kaaishkwaa kakitotc, mii 'i kaa'inaatc Saaimanoon: “Niminaaweya'ii kaa‑ahkokiishkaayawaak, mii weti ishi pahkopii'o kitahsapiim, cipita'anaayan kiikooyak.”
LUK.5.6	 Miitahsh kaa'ishi pakita'waawaatc. Niipiwa' kiikooya' ekiih pita'anaawaatc, miihsh kaakii'maacii piikoshkoosonitc otahsapiiwaa'. 
LUK.5.7	Okii'-waahta'amawaawaa' itahsh owiiciiwaakaniwaa' kotak ciimaanink metwe ayaanitc cipiantawi wiici'ikowaatc. Miitahsh kaa'ishi piishaanitc ehpi wiici'ikowaatc emaamawi anohkiiwaatc e'⁠kii mooshkina'aawaatc kiikooya' niishoonak. Miihsh kaakii'ani konsaapiinikin ociimaaniwaan, kaa'ahpiihci kihci pita'anaawaatc. 
LUK.5.8	Ahpii tahsh Saaiman Piitar 
LUK.5.9	Aaniihsh wiinke kiikihci maamahkaatentam, i'i kaye kahkina kaakiihpi wiici'ikotc, aaniin minihk kaa'ahpiihci kihci pita'anaawaatc. 
LUK.5.10	Miitahsh peshikwan iki kaa'inentamowaatc Ciimis 
LUK.5.11	Miitahsh kaaishi ihkopitoowaatc ociimaaniwaa i'imaa mihtahkamik. Kahkina kekoon ekii'-nakatamowaatc, ekiih piminisha'waawaatc Ciisahsoon.
LUK.5.12	Peshikwaa tahsh Ciisahs e'⁠ayayaatc peshik kihci otenaank, kii'ayaawan i'imaa peshik ininiwan misiwe enihshimikiinitc. Ahpii ewaawaapamikotc mii 'i kaakiihpi ahpakinitisonitc enaahsamiitc ehpakohsenimikotc ekii'ikotc: “Tepencikeyan, kiishpin inentaman kitaa kashkihtoon cikiih pehki'iyampan.”
LUK.5.13	Miitahsh Ciisahs kaa'ishi niiminihkenitc ehsaaminaatc ekii'inaatc: “Mii 'i tepwe enentamaan, kika pehki'ikoowis,” okii'inaan. Miitahsh iko shemaak kaakii'-nakanikonitc i'iweni eshi omikiiwinihpan. 
LUK.5.14	 Miihsh Ciisahs kaa'ishi onci'aatc ekii'inaatc: “Keko awiya wiintamawaahken o'o. Maacaan ishaan antawaapam anami'ewikimaa ciwaapamihk, cipakitinaahsoyan kaye ekiih pehki'ikooyan. Ishihciken mayaa enahtenik Moosihs 
LUK.5.15	Shaakooc itahsh Ciisahs otipaacimikoowin aanciihke waahsa kiiani ompweshkaamakanini. Niipiwa' kaye awiya' kiihpiishaawa' ehpianta pisintaakotc, kaye tahsh ciminoayaa'aatc i'iweni otaahkosiwinini. 
LUK.5.16	Ciisahs itahsh wiin ehta kii'nihtaaishaa i'imaa pikwatahkamik ekii'awi anta anami'aatc.
LUK.5.17	Peshikwaa ehkiishikaninik mekwaa Ciisahs ekihkino'amaaketc aaninta 
LUK.5.18	Aaninta tahsh ininiwak kiihpiishawak ekii'ishi pimiwinaawaatc onipewininiink ininiwan kaanipowaahpinenitc, ekiih kocihtoowaatc cipiintikanaawaatc i'imaa waahkaa'ikanink, ewiih pimihshimaawaatc i'imaa pehsho Ciisahsoon eshi ayaanitc. 
LUK.5.19	Onsaam tahsh epaahtiinonitc awiya' kaawiin okii'-mihkansiinaawaa aanti keani ishiwinaawaatc. Miitahsh wakitapahk enapakaanik waahkaa'ikan kaaishi ishiwinaawaatc waapikani apahkwaan ekiih pakonepitoowaatc. Miihsh i'imaa kaaishi pakitaapiikinaawaatc mekweya'ii eshi paahtiinonaaniwaninik Ciisahsoon enaahsamikaapawinitc. 
LUK.5.20	Ahpii tahsh Ciisahs e'⁠waapamaatc ehpiihci tepweyentaminitc, miihsh kaa'inaatc ini ininwan: “Niicii, kimacitootamowinan kipoonentamaakoo.”
LUK.5.22	Ciisahs okiih kihkenimaa' eshi naanaakatawentaminitc, miihsh kaa'inaatc: “Wekonen itahsh i'i nahke wenci'ishi naanaakatawentamek? 
LUK.5.23	Nawac ina taawentan ci'ihkitoyaampaan: ‘Kimacitootamowinan kipoonentamaakoo,’ komaa kaye ci‑ihkitoyaampaan: ‘Pasikwiin cipimohseyan’? 
LUK.5.24	Cikihkentamek itahsh Inini oKosihsan eyaatc kashki'ewisiwin o'omaa ahkiink cipoonentamaaketc macitootamowinan.” Miitahsh kaaishi kanoonaatc iniweniwan ininiwan kaanipowaahpinenitc: “Miitahsh eninaan, pasikwiin, otaahpinan kitahpihshimon, miitahsh ishikiiwen,” okii'inaan.
LUK.5.25	Miitahsh iko shemaak kaaishi pasikwiinitc i'imaa kahkina enaahsamiiwaatc. Ekii'-otaahpinaminitc otahpihshimonini eshi pimihshininihpan, miihsh kaa'ani ishikiiwenitc ekihci nanaahkomaanitc Kishemanitoon. 
LUK.5.26	Kahkina tahsh i'imaa kaakii'-ayaawaatc okiihkihci maamahkaatentaanaawaa o'oweni, kaye tahsh ekii'-mooshkineshkaakowaatc sekisiwin. Miihsh kaa'ishi kihci nanaahkomaawaatc Kishemanitoon ekii'-ihkitowaatc: “Tepwe hsa maamahkaac kekoonan kiwaapantaamin noonkom kaakiishikahk.”
LUK.5.27	Ahpii tahsh o'o e'⁠ishkwaahsek Ciisahs kiihsaaka'am, ekii'ani maacaatc. Miihsh kaakii'-waapamaatc ininiwan enamatapinitc i'imaa eshi tipa'ikewintc 
LUK.5.28	Miitahsh Liipaayan kaaishi pasikwiinitc kahkina kekoon ekii'-nakataminitc ekiih piminisha'okotc.
LUK.5.29	Miitahsh Liipaai kaaishi kihci ahshanketc ekii'-ahshamaatc Ciisahsoon i'imaa piintik owaahkaa'ikanink. Kiipaahtiinowak itahsh iki kaamaawantoonaawaatc taakihs shooniyaan i'imaa ekii'-ayaawaatc, iki kaye kotak awiyak ekii'-wiitapimaawaatc. 
LUK.5.30	 Aaninta 
LUK.5.31	Miitahsh Ciisahs kaaishi nahkwehtawaatc: “Awiyak kaaminoayaawaatc kaawiin onantawenimaahsiwaawaan mashkihkiiwininiwan, ikiweniwak ehta kaa‑aahkosiwaatc. 
LUK.5.32	Kaawiin wiin kaakii'onci piishaayaan ciantomakwaa ikiweniwak kaakwayahkwaatisiwaatc, iki hsa piko omacitootamook cikwehkaatisiwaatc.”
LUK.5.33	Aaninta awiyak okii'inaawaan Ciisahsoon: “Cwaan wiin okihkino'amawaakana' eskam kaawiin onci wiihsinihsiiwa', kaye tahsh e'⁠anami'aanitc. Mii peshikwan 
LUK.5.34	Ciisahs tahsh kii'ishinahkwehtam: “Kitinentaam ina cikashki'ekwaapan ciwiihsinihsikwaapan ikiweniwak awiyak kaa‑antomintwaa i'imaa kaashi wiitike wiihsininaaniwank mekwaa wiiciiwaawaatc ini ininiwan kaaoshki wiitikenitc? Kaawiin iitok. 
LUK.5.35	Ninkotink hsa taishi kiishikanini ahpii keotaahpinamawintwaa iniweniwan ininiwan kaaoshki wiitikenitc. Miitahsh ahpii kewiinawaa ciwiihsinihsikwaa.”
LUK.5.36	Ciisahs tahsh kii'wiintamaake ekii'ishi awehciketc: “Kaawiin awiya otaaonci pahkwepitoohsiin oshki kikishkikanink cipakwa'ank kehte kikishkikan. Kiishpin i'i tootank otaa piikopitoon i'iweni oshki kikishkikan, kaye tahsh i'iwe oshki pakwa'ikan kaawiin mihsawaa mayaa taishinaakwahsinoon kehte kikiskikanink.
LUK.5.37	“Kaawiin kaye awiya otaaishi siikinansiin oshki shoominaaponi i'imaa kehte shoominaapo pashkwekinowashink. Kiishpin i'i tootank taatamakohseniwan iniweniwan pashkwekinowashan. Miihsh cisiikihsekipan oshki shoominaapo, kaye tahsh pashkwekinowashan tanihshiwanaatanoon. 
LUK.5.38	Nawac oshki shoominaapo ishinaakwan ci'ishi siikinikaatekipan oshki pashkwekinowashink. 
LUK.5.39	Kaawiin kaye awiya onantawentansiin oshki shoominaapo kii'ishkwaa minihkwaatank kehte shoominaapo. Kehteya'ii nawac minohpokwan taihkito,” okii'inaa'.
LUK.6.2	Aaninta tahsh 
LUK.6.4	 Ekiih piintiketc kihci pakwaanekamikonk Kishemanitoon kaaishi anami'ehtawimintc ekii'-otaahpinaatc pahkweshikanan ekii'-amwaatc, ekii'-ahshamaatc kaye kaawiiciiwikotc kaapakitinamawimintc Kishemanitoon Kaawiin iitok Inaahkonikewin ihkitoomakahsinoon i'iwe cikii'-ishihcikehpan. Anami'ewikimaak iitok ehta cikii'-amwaawaahpan ini pahkweshikanan,” okii'inaa'.
LUK.6.5	Miitahsh eni'inaatc: “
LUK.6.6	Miinawaa kotak 
LUK.6.7	Iki tahsh 
LUK.6.8	Ciisahs itahsh okiih kihkenimaa' i'i kaa'ishi naanaakatawentaminitc. Miihsh kaakiih kanoonaatc ini ininiwan kaamamaancikoshkaanik oninciini: “Pasikwiin, piishaan o'omaa niikaanaya'ii,” okii'inaan. Miitahsh kaaishi pasikwiinitc ekiihpi niipawinitc. 
LUK.6.9	Miitahsh kaaishi kanoonaatc kaakihkino'amaakenitc Onahshowewin i'i kaye Perahsii': “Miitahsh eshi kakweciminakook, aaniin enahtek Inaahkonikewin keishihcikenaaniwankipan Anwepiiwi kiishikahk? Awiya ciminotootawintipan, komaa kaye cimaanshi tootawintipan. Cipimaacihcikaatekipan pimaatisiwin, komaa kaye cinihshiwanaacihcikaatenik?” okii'inaa'. 
LUK.6.10	Miitahsh misiwe kaakii'-ayinaapitc kahkina ekiih kanawaapamaatc i'imaa kaa‑ayaanitc miihsh kaa'inaatc ini ininiwan: “Niiminihkenin.” Miitahsh kaa'ishi niiminihkeninitc, wiinke ekii'-minoayaanik oninciini.
LUK.6.11	Miitahsh kaaishi mooshkineshkaakonitc kihci nishkaatisiwin ekii'ani maacii tashintaminitc aaniin kekiih tootawaawaahpan Ciisahsoon.
LUK.6.12	Mii 'iwe ahpii Ciisahs kaakii'-ishaatc wakitatin ekii'-antawi anami'aatc. Kapetipihk tahsh weti kii'ayaa ekii'-anami'ehtawaatc Kishemanitoon. 
LUK.6.13	Ahpii tahsh e'⁠ani kiishikaninik okii'-antomaa' pehshoo cipiishaanitc 
LUK.6.14	Miitahsh o'o kaa'ishi nihkaasowaatc kaakii'-oneninimtwaa. Saaiman 
LUK.6.15	Maahtiyo 
LUK.6.16	A'a kaye Cootahs 
LUK.6.17	Ahpii tahsh Ciisahs ehpi niihsaamaciwe wiiciiwaatc 
LUK.6.18	Okiihpi anta pisintawaawaan Ciisahsoon, kaye tahsh ciminwaaci'intwaa aaniin kaa'ishi aahkosiwaatc. Miihsh kaye ikiweniwak kaamacitootaakowaatc 
LUK.6.19	Kahkina tahsh awiyak okiih kakwe saaminaawaan Ciisahsoon. Aaniihsh esaaminaawaatc mii 'imaa kaa'onciimakaninik mashkawisiiwin kaakii'-antawi'ikowaatc.
LUK.6.20	Miitahsh Ciisahs kaa'ihkitotc ehkanawaapamaatc okihkino'amawaakana':
LUK.6.20	“Kishawentaakosim kiinawaa kaakitimaakentamek
LUK.6.20	kiinawaa kitipinawewisim Kishemanitoo otookimaawiwin.
LUK.6.21	“Kishawentaakosim kiinawaa noonkom kaanoonteskateyek,
LUK.6.21	piciinak kika tewiihsinim.
LUK.6.21	“Kishawentaakosim kiinawaa noonkom kaamawiyek,
LUK.6.21	piciinak kika paahpim.
LUK.6.23	 Minwentamok ahpii o'owe ishihseyek, kaye tahsh ciniimiyek keahpiihci ciihkentamek aaniihsh kihci ontisiwin kikanawentamaakoom kihcikiishikonk. Aaniihsh mii'iwe peshikwan kaahpi tootawintwaa okehte kihciaya'aamiwaapanii' ikiweniwak kaakiih kanootamawaanitc Kishemanitoon.
LUK.6.24	“Aaniin iitok keahpiihci kakwaatakentaakosiyek,
LUK.6.24	kiinawaa noonkom kaawenootisiyek;
LUK.6.24	aasha kaawentahk pimaatisiwin ekiihpi ayaayek.
LUK.6.25	“Aaniin iitok keahpiihci kakwaatakentaakosiyek
LUK.6.25	kiinawaa noonkom kaatewiihsiniyek:
LUK.6.25	piciinak ahpii kika noonteskatem.
LUK.6.25	“Aaniin iitok keahpiihci kakwaatakentaakosiyek
LUK.6.25	kiinawaa noonkom kaapaahpiyek:
LUK.6.25	piciinak ohsha kika moohkonem, kika mawim kaye.
LUK.6.26	“Aaniin iitok kiinawaa keahpiihci kakwaatakentaakosiyek kahkina awiyak minotashiminekwaa. Mii 'i iitok peshikwan kaa'inaawaatc okehte kihciaya'aamiwaa' kaakii'-inwaasonitc ehkanootamawaanitc Kishemanitoon.”
LUK.6.27	“Miitahsh eninakook kaapisintawiyek: saaki'ihkwak iki kaashiinkeniminekwaa, minotootawihkwak kaye iki kaanishkeniminekwaa. 
LUK.6.28	Kiishpin awiya inihk: ‘Kinantawenimin cimacihseyan,’ kiin tahsh kikainaa: ‘Kinantawenimin Kishemanitoo cishawenimihk.’ Anami'ehtamawihkwak iki kaamacitootawinekwaa. 
LUK.6.29	Kiishpin awiya pahsiinkwekanaamihk pakitinamaw pisaan kaye kwehkinahke ci‑ishi pahsiinkwekanaamihk. Kiishpin awiya mahkamihk kipinsihkawaakan, pisaan kaye kika miinaa kipapakiwayaan. 
LUK.6.30	Miinsh kahkina awiya kekoon kakwecimihk. Kiishpin awiya mahkamihk kekoon kaatipentaman keko kiiwe antotamawaahken. 
LUK.6.31	 Ishitootamawihkwak kotak awiyak kaaishi antawenimekwaa citootawinekwaa.
LUK.6.32	“Kiishpin ehta ehsaaki'ekwaa ikiweniwak kaasaaki'inekwaa, wekonen tahsh keonci shawentaakosiyekipan? Inashke kewiinawaa kaamacitootamowaatc osaaki'aawaan ini kaasaaki'ikowaatc. 
LUK.6.33	Kiishpin kaye minotootawekwaa ehta ikiweniwak kaaminotootawinekwaa wekonen tahsh keonci shawentaakosiyekipan? Mii hsa kewiinawaa peshikwan kaamacitootamowaatc eshihcikewaatc. 
LUK.6.34	Kiishpin kaye awi'ekwaa ehta ikiweniwak kaatanenimekwaa cikiiwenamawinekwaa, wekonen tahsh keonci shawentaakosiyekipan. Miihsh kewinawaa kaamacitootamowaatc eshi awi'aawaatc kotak kaamacitootaminitc peshikwan ci'ishi kiiwe miinintwaa minihk kaakii'-awi'iwewaatc. 
LUK.6.35	Saaki'ihkwak itahsh iki kaashiinkeniminekwaa, minotootaakek kaye. Pisaan kaye awi'iwek, keko kekoon kiiwe antawentankek. I'i tahsh kitipa'amaakoowiniwaa takihci wenootan. Miihsh keikooyek e'⁠oniicaanihsiminek Maawac kaaIshpentaakositc Kishemanitoo. Wiin iitok kaye kaaminotootawaatc awiya' kaatepinawewisihsinik, i'i kaye kaamaci ishiwepisinitc. 
LUK.6.36	Koohpaatenimiwe Koohsiwaa, miitahsh kekiinawaa ishi koohpaatenimiwek.”
LUK.6.37	“Keko onahkonaahkekwaanik awiyak, kaawiin itahsh Kishemanitoo kika onaahkonikohsiiwaa. Keko kaye inaahkekwaanik awiyak Kishemanitoon cinipoomikowaatc, kaawiin itahsh kekiin Kishemanitoo kika nipoomikohsii. Poonentamaw kotak awiyak, miitahsh kekiin cipoonentamawihk Kishemanitoo. 
LUK.6.38	Miikiwek, miitahsh cikiiwe miinikoowisiyek. Tamino mooshkine i'i kemiinikooyek, cikinikawi wepinikaatek, kaye tahsh cimaamaakonikaatek, cionsaamashkinek i'iwe kaashina'inikeyek. Aaniihsh minihk iko awiyak kaatootamawekwaa mii 'iwe kewiin minihk Kishemanitoo ketootamawinek.”
LUK.6.40	 Kihkino'amawaakan kaawiin nawac kihkentaasohsii ahpiihc wiin ini kaakihkino'amaakotc. Shaakooc tahsh wiin a'a kaakihkino'amawintc ahpii tekiishihtootc okihkino'amaakoowin, miihsh peshikwan kewiin keahpiihci kihkentaasotc taapishkoo ini kaakihkino'amaakotc.
LUK.6.41	“Wekonen wenci kanawaapantamowatc kaapisinitc kiicihkiwensi oshkiinshikonk, kiin itahsh wiin ekihkentansiwan kihcimihtik e'⁠ayaak kishkiinshikonk? 
LUK.6.42	Aaniin tahsh wenci kashkihtooyan e'⁠inatc kiicihkiwensi: ‘Niicihkiwensi pakitinihshin ciotaahpinamaan i'iwe kaapisiniyan,’ kiin itahsh e'⁠waapantansiwan i'i kihcimihtik kishkiinshikonk kaa'ayaak? Kiin kaaminwaatisiihkaasoyan pinamaa otaahpinan i'i mihtik kishkiinshikonk kaa'ayaak, miihsh payesh ciwaapiyan ciotaahpinamowatc kaapisinitc kiicihkiwensi oshkiinshikonk.”
LUK.6.43	“Kaaminonihtaawikitc mihtik kaawiin macimiiniwihsii. Kaamacinihtaawikitc mihtik kaawiin onihtaawikihtoohsiinan minomiinan. 
LUK.6.44	 Entahshitc mihtik onci kihkenimaakaniwi aaniin eshinaakwaninik omiiniman kaanihtaawikihtootc. Kaawiin pemaatisiwaatc otoontinansiinaawaan pik tinowiminan i'imaa kawiminakishiiwaahtikonk, komaa kaye shoominaahtikonk. 
LUK.6.45	 Minokekoon onciimakanini i'imaa opimaatisiwinink a'awe inini kaamino pimaatisitc aaniihsh kaaishi mooshkineshkaakotc mino kekoon ote'ink naakwanini. Miinawaa maci kekoon tahsh wiin onciimakanini i'imaa awiya kaamaci pimaatisitc aaniihsh kaaishi mooshkineshkaakotc maci kekoonan ote'ink kaanaakwaninik aniihsh inini ihkitoomakanini otoon kaaishi mooshkinenik ote'ink.”
LUK.6.46	“Wekonen wenci ishinihkaashiyek ‘Tepencikeyan, Tepencikeyan!’ e'⁠ishihcikehsiwek itahsh kaaininakook? 
LUK.6.47	Awenen hsa piko kaapinaasihkawitc, kaa'ishihciketc itahsh aaniin eshi noontank nintihkitowinan, miihsh o'o eshinaakositc. 
LUK.6.48	Taapishkoo inini kaaoshihtootc waahkaa'ikan, anaamink kaainaanihketc eshi ahsiniihkaanik. Miihsh i'imaa kihtahsiniink eshi onaahkosiciketc. Ahpii tahsh siipi kiimooshka'ank, kaawiin ciwahkawisek i'i waahkaa'ikan ahpii aanakiiocihcipiik aaniihsh kwayahk kii'onahkicikaate. 
LUK.6.49	A'a tahsh wiin kaanoontank nintihkitowinan kaa'ishihcikehsik itahsh ehkitowak, mii 'i eshinaakositc taapishkoo inini kaaonaahkohsitootc waahkaa'ikan eshi ahsiniihkaahsininik. Ahpii tahsh kiinihkipiik, kiiani ocihcipiik i'iwe waahkaa'ikan shemaak iko takawihse cipiisihsek.”
LUK.7.1	Ahpii Ciisahs kaakii'ishkwaa wiintamawaatc kahkina onoweniwa' pemaatisinitc kii'ishaa 
LUK.7.2	Kii'ayaakopan peshik shimaakanihshiiwikimaa
LUK.7.3	Ahpii shimaakanihshiiwikimaa enoontank pehsho ehtanaacimimintc Ciisahsoon okii'-ishinisha'waa' aaninta kaaniikaanentaakosinitc Coowa' cikakwecimaanitc Ciisahsoon cipiishaanitc cipiminwaaci'aanitc otanohkii'aakanan. 
LUK.7.4	Ekiihpi naasihkawaawaatc Ciisahsoon enikohk okiih pakohsenimaawaan: “Tepwe teahpiihtentaakosi o'o ci'ishihcikehtamawatc. 
LUK.7.5	Aaniihsh wiin nisaaki'ikonaan kaaCoowiwiyaank, wiin kaye kaakii'-oshihtamawiyamintc anami'ewikamikoni,” okii'inaawaan.
LUK.7.6	Miitahsh Ciisahs kaakii'ani wiiciiwaatc aasha pehsho e'⁠ani otihtaminitc waahkaa'ikanini. Miihsh shimaakanihshiiwikimaa kaakii'-ishinisha'waatc seyaaki wiiciiwaatc o'o ci'awi inaanitc: “Tepencikeyan, keko wiin keyaapi mikoshkaaci'itisohken. Kaawiin iitok nintepakentaakosihsii cikii piintikeyan o'omaa niwaahkaa'ikanink. 
LUK.7.7	Kaawiin kaye nintinenitisohsii ehtepakentaakosiyaan cikiihpi naasihkawinaan. Mihci ihkiton ehta, miihsh ciminoayaatc nintanohkii'aakan. 
LUK.7.8	Mii 'i keniin eshinaakosiyaan inini ekii'-miinshitc tipencikewin nintookimaamak itahsh ninkanawaapamikook. Nintayaawak kaye shimaakanihshak kaakanawaapamakwaa. O'o peshik kii'inak: ‘Maacaan,’ mii 'i eshimaacaatc. Miinawaa kotak kii'inak: ‘Piishaan,’ mii 'i eshi piishaatc. Nintanohkii'aakan kaye kii'inak: ‘O'o ishihciken,’ mii piko 'i entootank.”
LUK.7.9	Ciisahs tahsh kii'maamahkaatentam ahpii kaa'noontank o'oweni. Okiih kwehkikaapawihtawaa' ekii'inaatc kaapaahtiinonitc kaapiminisha'okotc: “Kiwiintamawininim, kaawiin wiihkaa awiya nimpimihkawaahsii o'o nahke cishi tepweyentank o'omaa Isriyal ahkiink.”
LUK.7.10	I'i tahsh kaakiih piicinisha'ontwaapan ahpii ehkiiwewaatc owaahkaa'ikaniniink shimaakanihshiiwikimaan, miihsh kaakii'-mihkawaawaatc ini anohkii'aakanan eminoayaanitc.
LUK.7.11	Wiipa naake Ciisahs kii'ishaa ootenaank Nen 
LUK.7.12	Aasha tahsh e'⁠ani otihtank eshi ishkwaantemiwaninik i'i ootena, na'itaak okii'-mekwaashkaan ena'inikewintc. A'a hsa tahsh inini kaakii'-nipotc iinsan kii'mihci peshiko e'⁠okosihsimikotc kiiwaacihkwewan. Kiihpaahtiinowa' awiya' e'⁠wiiciiwikonitc ootenaank wenciinitc. 
LUK.7.13	Ahpii tahsh kaaTipenciketc ewaapamaatc ini ihkwewan aahpici okiih koohpaasinawaan, miihsh kaa'inaatc: “Keko mawihken.” 
LUK.7.14	Miitahsh pehsho kaakii'-ishaatc, ekiih saaminank pimaahkwa'ikan. Miihsh kaakiih kipihciinitc i'i kaapimiwitoonitc pimaahkwa'ikan. Ciisahs tahsh kii'ihkito: “Oshkiniiki, wanishkaan kitinin.” 
LUK.7.15	Miitahsh ini kaakii'-niponihpan kiionci mayaawapiwan, kaye tahsh ekii'maacii kakitonitc. Ciisahs tahsh okii'ishi pakitinaan ini ininiwan eshi ayaanitc omaamaani.
LUK.7.16	Kahkina tahsh okii'-mooshkineshkaakonaawaa kohtaanentamowin, ekii'-nanaahkomaawaatc Kishemanitoon ekii ihkitowaatc: “Kishemanitoo kimiinikonaan kehci inentaakosintc kenootamaakotc eshi ayaawank,” miihsh kaye kaaihkitowaatc: “Kishemanitoo kiihpiishaa ewiih pimaaci'aatc opimaatisiima'.”
LUK.7.17	I'i hsa tahsh Ciisahs enaacimintc kii'noontaakaaniwanini misiwe 
LUK.7.18	Okihkino'amawaakana' itahsh Cwaan 
LUK.7.19	Miihsh kaakii'-antomaatc niishin (2) okihkino'amawaakana' ekii'-ishinisha'waatc ciawi kakwecimaanitc kaaTipencikenitc: “Kiin ina a'a kaaikooyan kaawiihpi takohshink, komaa kaye kotak awiya cipii'intipan?”
LUK.7.20	Ahpii ehpi naasihkawaawaatc Ciisahsoon kii'ihkitowak: “Cwaan Siika'antaakewinini ninkiih piicinisha'okonaan cikakwecimikooyan kiishpin kiin a'a kaaikooyan kaawiihpi takohshink komaa kaye kotak awiya cipii'intipan?”
LUK.7.21	Mii'iwe ahpii Ciisahs kaakii'-minwaaci'aatc niipiwa' pemaatisinitc entahso inaahpinenitc, aaniin kaye eshi aahkosinitc. I'i kaye kekishkaakonitc maciahcaahkwa'. Kaye tahsh ekii'-waapi'aatc niipiwa' awiya' kaawaapihsinik. 
LUK.7.22	 Okii'aashitemaa' Cwaanan kaakiih piicinisha'waanitc: “Kiiwek, wiintamawihk Cwaan wekonen kaakii'-waapantamek, kaakii'-noontamek kaye. Ewaapi'intwaa iki kaawaapihsikwaa, iki kaye ehpimohse'intwaa kaapimohsehsikwaa, iki tahsh kaye wemikiiwaahpinewaatc epehki'intwaa. Ehkiiwe pimaatisii'intwaa kaye kaanipowaatc, iki kaye ketimaakisiwaatc e'⁠wiintamawintwaa minwaacimowin. 
LUK.7.23	Aaniin keahpiihci minwentamowaatc ikiweniwak kaa aanwehtansikwaa ehtashimikoowak.”
LUK.7.24	Ahpii tahsh Cwaanan kaakiih piicinisha'waatc ekii'-maacaanitc Ciisahs okii'maacii wiintamawaa' kaapaahtiinonitc awiya' ehtashimaatc Cwaanan: “Ahpii kaakii'-ishaayek Cwaan kaashi ayaatc pikwatahkiink wekonen kaa'inentamek ciwaapantamek, cipeshikwahkitek ina mashkohsi ewahkawaahsink? 
LUK.7.25	Wekonen tahsh kaa'anta waapantamek kii ishaayek? A'a ina inini wenishihshininikin okikishkikanan? Miiwak iitok iki tino kaakihci minohkonayewaatc kaawenooci pimaatisiwaatc eshitaawaatc okimaawikamikonk. 
LUK.7.26	Wiintamawihshik, wekonen kaa'anta waapantamek weti kii‑ishaayek? Awiya na kaakanootamawaatc Kishemanitoon? Miitahsh eshi wiintamawinakook, kikii'-waapamaawaa iitok awiya nawac kehci inentaakositc ahpiihc wiin iki kenootamawaawaatc Kishemanitoon. 
LUK.7.27	 Cwaan ohsha kaatashimintc aaniin Kihcimasina'ikan kaaihkitoomakahk: ‘Kishemanitoo ihkito, ninka ishinisha'waa ninka noocikehtamaake ciniikaaniitc ciahpiihci oshihtamawihk keani ishaawatc,’ ihkitoomakan. 
LUK.7.28	Kiwiintamawininim tahsh Cwaan maawac kihci inentaakosi ahpiihc kotak ininiwak kaakiihpi pimaatisiwaatc. Shaakooc tahsh a'a maawac pankii kaainentaakositc Kishemanitoo otipencikewinink nawac kihci inentaakosi ahpiihc wiin ini Cwaanan,” kii'ihkito.
LUK.7.30	Iki tahsh 
LUK.7.31	Ciisahs kii'ani-'ihkito: “Aaniin itahsh keihkitoyaampaan iinsan e'⁠ishinaakosiwaatc oko ininiwak noonkom kaapimaatisiwaatc? Aaniin tahsh enentaakosiwaatc? 
LUK.7.32	Miihsh enentaakosiwaatc taapishkoo apinoonciishak kaa‑apiwaatc kaashi ataawaaniwaninik. Miihsh o'o eshi shaahshaakowaanitiwaatc: ‘Kikiih kitohcikehtamaakoom wiitikewi kitohcikewin kaawiin cikii'onci niimiyek, kaye tahsh ninkii'-nikamomin na'inikewi nikamowinan kaawiin tahsh cikiiwii'-mawiyek,’ ihkitowak. 
LUK.7.33	Inashke Cwaan Siika'antaakewinini kiihpiishaatc kaawiin kii'onci wiihsinihsii, kaawiin kaye kii'onci minihkwehsii shoominaapo. Miitahsh kaakii'inek: ‘Okikishkaakoon maciahcaahkwan.’
LUK.7.34	Ini tahsh wiin Inini oKosihsan kiihpiishaawan ehpi wiihsininitc, kaye tahsh ehpi minihkwenitc. Miihsh enimek: ‘Kanawaapamihk a'a maawac enihtaa wiihsinitc, kaye enihtaa minihkwetc, ehsaaki wiiciiwaatc kaamaawantoonaanitc tipa'ikewishooniyaan, i'i kaye omacitootamoo',’ mii'i enek. 
LUK.7.35	Ikiweniwak tahsh kaaotaahpinamowaatc Kishemanitoon okakiihtaawentamowinini, miiwak iki kaanaakohtoowaatc ehkwayahkwaanik,” okii'inaa'.
LUK.7.36	Peshik tahsh 
LUK.7.37	 I'imaa tahsh ootenaank kii'ayaa ihkwe maci ishiwepisiwinink eshi pimaatisitc. Kii'noontam iinsan a'a ihkwe Ciisahsoon ewiihsininitc i'imaa Perahsiin owaahka'ikaniniink. Miihsh kaakiih piitootc minaako'on ahsiniiwi waapaapihko omootayaapihkonk emoshkinenik. 
LUK.7.38	Kiihpiishaa, otaanaank inahke ekii'ishi niipawitc Ciisahsoon eshi sitehshininitc. Kii'mawi, otooncikawaapiwinan ekii'-aapacihtootc ehkisiipiikisitenaatc. Wiinisihsan itahsh okii'-aapacihtoonan ehpaankwa'ank ositini. Miihsh kaa'ishi ociimaatc ositiniink, ekiih siikinank kaye minaako'on ositiniink.
LUK.7.39	Iniweniwan itahsh Perahsiin Ciisahs kaakii'-antomikotc ciwiici wiihsiniimaatc ahpii ewaapamaanitc ihkwewan eshihcikenitc kii'inentamoon: “Kiishpin wa'a inini tinowihpan Kishemanitoon kaakanootamawaatc otaa kihkenimaan aweneniwinitc ini ihkwewan kaasaaminikotc. Otaa kihkenimaan iitok e'⁠maci ishi wepisinitc.”
LUK.7.40	Miitahsh Ciisahs o'o kaa'inaatc: “Saaiman 
LUK.7.40	“Haw, wiintamawihshin waa'ishiyan,” okii'ikoon.
LUK.7.41	Miihsh kaa'inaatc: “Kii'ayaawak iinsan niishin (2) ininiwak ekii'-masina'amawaawaatc kaamasina'ike'iwenitc shooniyaan. A'a peshik okii'-masina'amawaan minihk naanwaahk (500) waapaapihko shooniyaanhsa', a'a tahsh kotak naanimitana (50) ehta. 
LUK.7.42	Kaawiin tahsh okiih kashkihtoohsiinaawaa cikiiwe tipa'amawaawaatc. Miihsh kaamasina'ike'iwenitc kaakiih kisii'amaakowaatc ehpoonentamaakowaatc omasina'ikewiniwaan. Awenen itahsh enentaman maawac kesaaki'aatc,” okii'inaan.
LUK.7.43	Miitahsh kaa'ikotc: “Mii 'i enentamaan, a'a maawiin peshik niipiwa' kaakiih poonentamawintc.”
LUK.7.43	“Kitepwe,” kii'ihkito Ciisahs. 
LUK.7.44	Miitahsh kaa'ishi kwehkihkwenitc ekiih kanawaapamaatc ini ihkwewan. Miihsh kaa'inaatc Saaimanoon: “Kiwaapamaa na wa'a ihkwe? Ninkiihpi piintike kiwaahkaa'ikanink kaawiin tahsh kitoonci miinshihsii nipi cikisiipiikisiteyaan.
LUK.7.45	Kaawiin kaye kikii'onci ociimihsii ahpii kaapiintikeyaan. Wa'a tahsh wiin ihkwe kaawiin onci kipihciihsii e'⁠ayociintank nisitinan ahpii kaahpiintikewak. 
LUK.7.46	Kaawiin kanake kikiihsiikinansiin Aalip 
LUK.7.47	Kiwiintamawin tahsh i'iweni okihci saaki'iwewin mii 'imaa wenci kihkentaakwaninik ekiih poonentamawintc niipiwa' omacitootamowinan. Awiya tahsh wiin pankii ehta kaapoonentamawintc, pankii ehta onaakohtoon saaki'iwewin,” kii'ihkito.
LUK.7.48	Miihsh kaa'inaatc ini ihkwewan: “Kimacitootamowinan kipoonentamaakoo.” 
LUK.7.49	Kotak tahsh iki kaakii'-apiwaatc toohpowinaahkonk kii'ayitiwak: “Awenen itahsh wa'a kaapoonentamaaketc macitootamowinan?” kii'ihkitowak.
LUK.7.50	Miitahsh Ciisahs kaa'inaatc ini ihkwewan: “Kitepwewakentamowin kipimaaci'ikoon. Mii 'i pisaan anishi maacaan,” okii'inaan.
LUK.8.1	Naanaake tahsh e'⁠ani ishihsenik, Ciisahs kiihpapaa ishaa otenaahkaank, eshi kakapehshiwintc kaye. Kiihpapaa wiintamaake minwaacimowin, i'iweni kaye 
LUK.8.2	 I'i kaye aaninta ihkwewa' okiih piminisha'okoo' kaakiihpi minwaaci'aatc aahkosiwinink, aaninta kaye maciahcaahkwa' kaakiih saakicinisha'amawaatc. Mii 'awe peshik Meri Maakatalawihkwe 
LUK.8.3	A'a tahsh peshik Coaana 
LUK.8.4	Wiinke tahsh kiihpaahtiinowak pemaatisiwaatc ekii'-ohkwiino'itiwaatc ekiihpi anta waapamaawaatc Ciisahsoon. Pepahkaan ootenaank ekiihpi ayonciinitc. Miihsh Ciisahs kaakii'-wiintamawaatc o'o awehcikewin:
LUK.8.5	“Kii'ayaa hsa inini ekiih kihtikaatank kihtikaanenhsan. Mekwaa tahsh e'⁠ohswe wepinank kihtikaanenhsan,
LUK.8.6	Aaninta tahsh kihtikaanenhsan, eshi ahsiniihkaak kaa'ishi tapahsahkamikaak kii'ishi pankihsinoon. Wiipa tahsh kii'nihtaawikinoon kihtikaanan. Miihsh kaa'ani ishi paahtekin kaawiin aaniihsh kii'nipiiwansinoonan. 
LUK.8.7	Aaninta tahsh kihtikaanenhsan okaawiminakashiihkaank kii'ishi pankihsinoon. Okaawiminakashiin tahsh e'⁠ompikihkin okiih kipishkaanaawaan ini kihtikaanenhsan, miihsh kaa'ishi nipoomakaninikin. 
LUK.8.8	Aaninta tahsh kihtikaanenhsan, maawac iko eshi minohkamikaak kii'ishi pankihsinoon. Wiinke tahsh kii'minokinoon ini kihtikaanan. Ninkotwaahk (100) tahsink kii'ontinikaatewan minihk kaakii kihtikaatekopanen ini kihtikaanan.” Miihsh kaa'ani ihkitotc: “Awenen hsa piko wenoontamaawinitc taka tapisintam,” kii'ihkito.
LUK.8.9	Miitahsh okihkino'amawaakana' kaakiih kakwecimikotc aaniin ehkitoomakaninik i'iweni awehcikewin. 
LUK.8.10	 Miihsh Ciisahs kaa'ishi nahkwehtawaatc: “Kiinawaa ohsha kipakitinamaakoom cikihkentamek ini kaakiih kihkencikaatehsinokin kekoonan Kishemanitoo oTipencikewin kaatashintekin. Wiinawaa tahsh wiin awehcikewinan nintaapacihtaawaanan ehkanoonakwaa: mihsawaa aana inaapiwaatc, kaawiin waapihsiiwak; mihsawaa aana noontamowaatc, kaawiin nihsitohtansiiwak.”
LUK.8.11	“Mii'owe ehkitoomakahk o'o awehcikan, i'i hsa kihtikaanenhs, mii 'iweni Kishemanitoo otihkitowin. 
LUK.8.12	Awiya kaanoontank ehtipaatotenik Kishemanitoon oTipencikewinini, e'⁠nihsitohtansik itahsh, mii taapishkoo eshinaakositc ini kaakiih pankihsinkin kihtikaanenhsan i'imaa miihkanaank. Maciaya'aa pitakohshin e'⁠otaahpinank ini aasha kaakiih kihtikaatenikin ote'imaank awiyan citepwehtansinik, kaye tahsh cipimaaci'aahsiwimintc. 
LUK.8.13	Ini tahsh kaakiih pankihsinkin kihtikaanenhsan kaashi ahsiniihkaak, mii 'i eshinaakositc a'a shemaak kaaotaahpinank Kishemanitoo otipaacimowin ahpii e'⁠noontank, aahpici e'⁠minwentank. Kaawiin itahsh waahsa cikotaawikiink. Aahpici tahsh acina ehta tepwehtam. Ahpii tahsh koci'ikoowisiwin e'otihsikotc, mii 'i eshi pakiciitc. 
LUK.8.14	Ini tahsh kaakiih pankihsinkin kihtikaanenhsan kaashi okaawiminakashiihkaak, mii 'i eshinaakositc a'a kaanoontank Kishemanitoo otipaacimowin. E'⁠ani pimaatisitc itahsh onsaam e'⁠ocaanimentank, onsaam kaye ehsaakihtootc wenootisiwin, i'iweni kaye ahkiiwi ciihkentamowin, mii 'i kaawiin cini kiishikitc. 
LUK.8.15	Ini tahsh kaakiih pankihsinkin kihtikaanenhsan i'imaa kaashi minohkamikaak mii 'i eshinaakositc awiya kaanoontank Kishemanitoo otipaacimowin. Miiwak iki weweni kaakihciwentamowaatc, kaamino kanawentamowaatc kaye ote'iwaank. Ehshashiipentamowaatc itahsh, mii 'i kaaonci nihtaawikihtoowaatc shiiwimiicim.”
LUK.8.17	 Kahkina kekoon kaakaacikaatek, mii 'iwe piciinak cimohsheyaapancikaatek. Kiishpin kaye aanakii'-akwana'ikaatekipan kekoon, mihsawaa tanaakwan waahseyaank. 
LUK.8.18	 Ayaankwaamisik itahsh aaniin eshi pisintamek. Awiya hsa kekoonini kaa ayaatc, tamiinaa kekoon awahshime. A'a tahsh wiin kekoonini kaa ayaahsik, mihsawaa ko pankii kekoonenhsini eyaatc taotaahpinamawaa.”
LUK.8.19	Ciisahs tahsh omaamaan, wiicihkiweya' kaye kiihpi takohshinoo' ewii'-waapamikotc, kaawiin kiikashki'ohsiiwa' onsaam aaniihsh kiihpaahtiinowa' awiya'. 
LUK.8.20	Peshik itahsh awiyan okii'ikoon: “Taka pinamaa, kimaamaa, kiicihkiweyak kaye akwaciink niipawiwak ewii'-waapamihkwaa,” okii'ikoon. 
LUK.8.21	O'o tahsh Ciisahs kii'ishinahkwehtam: “Miiwak ohsha oko nimaamaa, niicihkiweyak kaye kaaishihcikewaatc aaniin eshinoontamowaatc Kishemanitoon ehkitonitc. Iki ohsha kaana'ihtawaawaatc kaaishihcikewaatc kaye ehkitonitc Kishemanitoon, mii ohsha 'awe nimaamaa, niicihkiweyak kaye.”
LUK.8.22	Aapintink tahsh ehkiishikaninik Ciisahs kiihpoosi ciimaan ekii'-wiiciiwikotc okihkino'amawaakana'. Miihsh kaa'inaatc: “Haw, taka ishaataa weti akaamink,” okii'inaa'. Miihsh kaa'ishi aashawa'amowaatc. 
LUK.8.23	Mekwaa tahsh ehpimaashiwaatc Ciisahs kii'nipaa piintoonak. Miitahsh ketahto kiihkihci pakamaaniman ekiihkihci mamaankaashkaanik. Kiihsaahsiika'okowak ekii'ani mooshkinepiik i'i ciimaan. Kahkina kii'naniisaanisiwak. 
LUK.8.24	Kii'ishaawak tahsh eshi nipaanitc Ciisahsoon ekii'-amaci'aawaatc e'⁠inaawaatc: “Okihkino'amaake aasha kekaa ninka nihsaapaawemin,” okii'inaawaan.
LUK.8.24	Ciisahs tahsh kiihpasikwii ekiih kanootank kihci noontin, nipiini kaye kehci mamaankaashkaanik. Miitahsh kaa'ani ishi anwaanoowenik, wiinke tahsh kii'anwaahtin. 
LUK.8.25	Miihsh kaa'inaatc okihkino'amawaakana': “Aanti tahsh i'i kitepwehtamowiniwaa?”
LUK.8.25	Wiinke tahsh kii'maamahkaatentamoo', ekiih sekisinitc ekii'-ayitinitc: “Kaanaka awenen tenowikwen wa'a inini. Ehkanootank kihci nootin, kaamamaankaashkaanik kaye, miihsh eshi na'ihtaakotc!”
LUK.8.26	Miitahsh kaa'ishi aashawa'amowaatc i'i Kaalaliiwi Saaka'ikan, ekii'ishi mishakaawaatc i'imaa Kerahsaawahkiink
LUK.8.27	Ciisahs tahsh ehpi kapaatc, okiihpi anta nakishkaakoon peshik ininiwan ehkikishkaakonitc maciahcaahkwan i'imaa ootenaank e'⁠onciinitc. Aasha kinwesh ekiihpi onci kikihkonayehsinik, kaawiin kaye waahkaa'ikanink kii'ishitaahsiiwan. Ciipekamikonk kii'ishitaawan, eshi na'inimintc kaaniponitc kii'ishitaa. 
LUK.8.28	Ahpii tahsh a'a ini ewaapamaatc Ciisahsoon ehpiihtowetc kii'ishi shaakowe: “Kiin Ciisahs weKosihsimihk Kishemanitoo maawac kaaishpentaakositc. Aaniin waahtootawiyan? Kipakohsenimin cikakwaataki'ihsiwan,” okii'ikoon. 
LUK.8.29	Ciisahs iitok okiih kanoonaan ini maciahcaahkwan cisaakici nakanaanitc ini ininiwan. Mooshak ekii'-otihtinikonitc, mooshak kaye ekiih kanawencikaniwinitc. Kaye tahsh ekii'-mamaancikwahpinimintc sakaapaanan e'⁠aapataninikin, ekiih kihciosite'omintc kaye mihtikonk. Mooshak itahsh okiih piikopitooni. Maciahcaahkwan ekii'ishi wiihkoshkaa'ikonitc pikwacaya'iink.
LUK.8.30	Ciisahs tahsh okii'ishi kakwecimaan: “Aaniin eshinihkaasoyan?” Miihsh kaa'ikotc: “Opaahtiino nintishinihkaas, aaniihsh nimpaahtiinomin,” okii'ikoon.
LUK.8.31	Ciisahs tahsh okiih pakohsenimikoo' ci‑ishinisha'waahsik kaashi wiimpaanik kaashi mishahkiiyaahsininik.
LUK.8.32	I'imaa tahsh newatatin kiihpaahtiinowak koohkoohshak ekii'-ontancikewaatc. Okiih pakohsenimikoo' itahsh Ciisahs cipakitinaatc i'i maciahcaahkwa' i'imaa koohkoohshink cishi piintikeshkaanitc. Miihsh kaakiih pakitinaatc. 
LUK.8.33	Miitahsh kaa'ishi nakanaanitc ini ininiwan, ekii'ani ishi piintikeshkawaanitc i'i koohkoohsha'. Miitahsh kahkina koohkoohshak i'imaa kaa'ishi naasipiipa'itiwaatc eshi kiishkaamatinaanik ekiih pahkopiipa'itiwaatc saaka'ikaniink. Kahkina tahsh kii'nihsaapaawewak.
LUK.8.34	Ikiweniwak itahsh kenawenimaawaatc koohkoohsha' e'⁠waapantamowaatc o'o, kii'maaciipa'itiwak ekii'awi papaa tipaacimowaatc, ootenaahkank, i'imaa kaye waahkaaya'ii ahkiink. 
LUK.8.35	Pemaatisiwaatc tahsh kii'ishaawak ekii'anta waapantamowaatc aaniin kaa'inahkamikaninik. Okiihpi naasihkawaawaan Ciisahsoon, okii'-waapamaawaan kaye ini ininiwan kaakiih kikishkawaanihpan ini maciahcaahkwa' e'⁠namatapinitc eshi sitekaapawinitc Ciisahsoon. Kiihkikihkonayewan, kwayahk ekii'-inentaminitc. Miihsh kahkina kaakiih sekisiwaatc. 
LUK.8.36	Miitahsh iki kaakii'-waapantamowaatc o'o e'⁠inahkamikaninik okiih tipaacimaawaan ini ininiwan kaakiih kikishkawaanihpan maciahcaahkwan aaniin kaye kaa'ishi pimaaci'imintc. 
LUK.8.37	Miitahsh kahkina i'imaa kaakii'-ayaanitc Kerahsaa 
LUK.8.38	Ciisahs tahsh okiihpi pakohsenimikoon ini ininiwan maciahcaahkwa' kaakii'onci saakicinisha'omintc opimaatisiwininiink ekii'ikotc: “Taka pakitinihshin ciwiiciiwinaan,” okii'ikoon.
LUK.8.38	Ciisahs tahsh okii'-maacinisha'waan ekii'inaatc: 
LUK.8.39	“Maacaan anikiiwen, cini wiintamaakeyan aaniin Kishemanitoo kaa'ishihcikehtamawihk,” okii'inaan.
LUK.8.39	Miitahsh kaa'ani ishi maacaanitc ini ininiwan ekiih papaa tipaacimotc i'imaa misiwe ootenaank aaniin kaa'ishihcikehtamaakonitc Ciisahsoon.
LUK.8.40	Ahpii kaahpikiiwe aashawa'ank i'i saaka'ikan, kiihpaahtiinowa' pemaatisinitc menwentaminitc e'⁠mishakaatc, aaniihsh kahkina okiih pii'ikoo'. 
LUK.8.41	Peshik itahsh kiihpi takohshinoon ininiwan kaaniikaaniskaminitc i'i Coowa' otanami'ewikamikoni, Ceirahs 
LUK.8.42	Kii'mihci peshikowan iitok otaanihsan a'a inini ekii'-mitaahshiniisho pipoonwenitc (12), ewii'ani niponitc.
LUK.8.42	Ciisahs tahsh e'⁠ani pimi ayaatc, wiinke okiih siincishkaakoo' kaakiih paahtiinonitc awiya'. 
LUK.8.43	Peshik itahsh ihkwe i'imaa mekweya'ii kii'ayaa mitaahshiniisho pipoon (12) ekii'-wiihsakentank emiskwiiwaahpinetc. Aanciko tahsh kii'wiihsakaahpine aanakii'-antawi'ikotc mashkihkiiwininiwa', ekiih caakinaatc kaye oshooniyaaman minihk eyaawaakopanen. Kaawiin awiyan okii kashki'ikohsiin ciminoayaatc. 
LUK.8.44	Wa'a tahsh ihkwe otaanaank inahke okii'ishi naasihkawaan Ciisahsoon ekii saaminank wanahkweyiik owakici kashkiikiiwinini. Miitahsh iko shemaak kaakiihpooni miskwiiwitc. 
LUK.8.45	Miihsh Ciisahs kaa'ishi kakwetwetc: “Awenen kaahsaaminitc?”
LUK.8.45	Kahkina awiya' okii'-aanwehtaakoo'. Piitaroon 
LUK.8.46	Miihsh Ciisahs kaa'ihkitotc: “Awiya ohsha ninkiih saaminik; ninkihkentaan nimashkawisiiwin ehsaaka'amoomakahk,” kii'ihkito. 
LUK.8.47	Wa'a tahsh ihkwe okiih kihkentaan awahshime ehkaaci ayaahsik, miihsh kaakiih piishaatc ehsekisitc ekii'-ahpakisotc enaahsamiinitc. Kiihtipaacimo kahkina awiya' enaahsamiinitc wekonen kaa'onci saaminaatc Ciisahsoon, aaniin kaye shemaak kaa'ishi minoayaatc. 
LUK.8.48	Miitahsh Ciisahs kaa'inaatc ini ihkwewan: “Nintaanihs, kitepwehtamowinink kitoonci minoayaa, mii 'i pisaan anishi maacaan.”
LUK.8.49	Mekwaa tahsh Ciisahs ehtanwewehtootc, awiyan kiihpionci takohshinoon eshitaanitc ini ininiwan kaaniikaanishkaminitc i'i anami'ewikamik ekii'-ihkitonitc: “Aasha kii'nipo kitaanihs. Keko awahshime ontami'aahken a'a okihkino'amaake,” kii'ihkitowan.
LUK.8.50	Ciisahs tahsh e'⁠noontank o'o, okii'inaan ini Ceirahsan: “Keko sekisihken, mihci tepwehtan, miihsh ciminoayaatc,” okii'inaan. 
LUK.8.51	Ahpii tahsh ehtakohshinowaatc owaahkaa'ikaniniink, kaawiin awiyan okiih pakitinaahsiin ciwiici piintikemikotc, mii ehta Piitaroon 
LUK.8.52	Kahkina i'imaa kaakii'-ayaawaatc okii'-mawimaawaan ekii'onci mincinawesiwaatc ini ihkwesenhsan. Miihsh Ciisahs kaa'inaatc: “Keko mawihkek, kaawiin ohsha nipohsii, mihci nipaa iitok,” ekii'inaatc. 
LUK.8.53	Kahkina tahsh okiih paahpinotaakoo' aaniihsh okii kihkenimaani ekii'-niponitc ini ihkwehsenhsan.
LUK.8.54	Miitahsh Ciisahs kaakiih sakinihkenaatc ihkwesenhsan ekii'inaatc: “Ihkwesenhs, wanishkaan,” ekii'inaatc. 
LUK.8.55	Shemaak tahsh kiihkiiwe pimaatisiwan ekii'-wanishkaanitc. Ciisahs tahsh okii'-anoonaa' i'imaa eyaanitc ciahshamaanitc ini ihkwesenhsan. 
LUK.8.56	Oniiki'ikomaa' itahsh kiikihci maamahkaatentamoo'. Ciisahs itahsh okiih kanoonaa' awiyan ciwiintamawaahsinik o'o kaakii'-ishihsenik.
LUK.9.1	Ciisahs tahsh okii'-antomaa' mitaahshiniishin (12) okihkino'amawaakana' ekii'-miinaatc mashkawisiiwin, kashki'ewisiwin kaye cisaakicinisha'waanitc maciahcaahkwa', cikashkihtoonitc kaye ciminoayaa'iwenitc. 
LUK.9.2	Miitahsh kaakii'ishi maacinisha'waatc cipapaawiintamaakenitc i'i Kishemanitoon ewii'oshihsitoonitc oTipencikewinini, kaye tahsh ciminwaaci'aanitc kaa‑aahkosinitc. 
LUK.9.3	 Miitahsh Ciisahs kaa'inaatc: “Keko kekoon maaciitoohkek ahpii ani maacaayek, sahka'onaahtik, pashkwewash, kemiiciyek, shooniyaa, kekoon kaye kemeshkocishkamek. 
LUK.9.4	Piko aanti keshi antomikooyek cipiintikeyek, mii 'imaa ishi kapehshik, miihsh i'imaa kenionci maacaayek. 
LUK.9.5	 Aaniinti tahsh iko keshi piintike antomikoohsiwek, ahpii tahsh ani nakatamek i'i ootena, miihsh ishi paahpawisitehshimoonok cionci kihkentamowaatc e'⁠wanitootamowaatc.”
LUK.9.6	Miitahsh okihkino'amawaakana' kaaishi maacaanitc ekii'-ishaanitc misiwe eshi ayishitaaniwaninik ewiintamaakenitc minwaacimowin, kaye tahsh eminwaaci'aanitc awiya' piko aanti eyaanitc.
LUK.9.8	Kotak tahsh ekii'-ihkitonitc: “Ilaaica 
LUK.9.9	Miitahsh Herat kaa'ihkitotc: “Cwaan wiin ninkiih kiishkikweta'waa, awenen tahsh a'a tino inini kaanaanoontamaan.” Miitahsh mooshak kaakiihkakwe waapamaatc Ciisahsoon.
LUK.9.10	Ishinisha'waakanak tahsh ekiih pikiiwewaatc, okii'-wiintamawaawaan Ciisahsoon kahkina kekoon kaakii'-ayishihcikewaatc. Miitahsh kaa'ishi maacii wiiciiwaatc otishinisha'waakana' wiinehtawaa ko ekii'-ishaawaatc ootenaank Pehseta 
LUK.9.11	Okiih kihkenimikoo' tahsh kaapaahtiinonitc pemaatisinitc weti ekii'-ishaatc, miihsh kaa'ishi piminisha'okotc. Miitahsh Ciisahs kaakii'inaatc e'⁠minwentank ehpiishaanitc, ekiih tashintamawaatc kaye 
LUK.9.12	Ahpii tahsh e'⁠ani onaakohshininik, okiihpi naasihkaakoo' i'i kaamitaahshiniishinitc (12) okihkino'amawaakana' ekii'ikotc: “Kanoosh pemaatisiwaatc cimaacaawaatc ci‑ishaawaatc eshi ootenaahsiwaninik, kaashi ayaaniwaninik kaye, ciawi nanaanta waapantamowaatc miicim, aaniinti kaye keshi nipaawaatc. Pikwacaya'ii iitok kitayaamin,” ekii'ikotc.
LUK.9.13	Miihsh Ciisahs kaa'inaatc: “Kiinawaa miinihkwak kekoonini kemiiciwaatc.”
LUK.9.13	Miihsh kaa'ikotc: “Naanan ehta pahkweshikanihkaanenhsak nintayaawaanaanik, niishin kiikoyak. Kinantawenimihshinaam ina ciawi ataaweyaank miicim citepihsek kahkina oko ciwiihsiniwaatc?” 
LUK.9.14	Ninkociko naanan mitaahswaahk (5,000) kiihtahshiwa' ininiwa' i'imaa.
LUK.9.14	Miihsh Ciisahs kaa'inaatc okihkino'amawaakana': “Nenaanimitana (50) ishi ayoohkwapi'ihkwak,” okii'inaa'.
LUK.9.15	Miitahsh o'o kaahtootaminitc. Kahkina tahsh kii'onapiwa' i'imaa kaakii'-ayaanitc. 
LUK.9.16	Miitahsh Ciisahs kaakii'-otaahpinaatc ini naanan pahkweshikanihkaanenhsa', ini kaye niishin kiikooya' kihcikiishikonk ekii'-inaapitc ekii'-nanaahkomaatc Kishemanitoon iniweniwa' onci. Miihsh kaa'ishi pahkwepinaatc, ekii'-miinaatc okihkino'amawaakana', cimaamaata'oonaanitc ini i'imaa kaakii'-ayaanitc. 
LUK.9.17	Kahkina hsa kiihtewiihsiniwak. Kihkino'amawaakanak tahsh okii'-maawantoonaanaawaa i'i miicim kaakii'-ishkohsenik mitaahshiniishin (12) mashkohsiiwi miicimiwashan, ekii'-mooshkinekin.
LUK.9.18	Aapintink itahsh Ciisahs wiin ehta e'⁠anami'aatc, ewiiciiwikotc okihkino'amawaakana', miihsh kaa'ishikakwecimaatc: “Awenenan ehkitowaatc awiyak ehtinowiwak?”
LUK.9.20	Saaiman Piitar 
LUK.9.21	Ciisahs tahsh okiih kanoonaa' okii'-aayicikanoonaa' ciwiintamawaahsinik o'oweni awiyan. 
LUK.9.22	Miitahsh kaye kaa'inaatc: “Oncita piko Inini oKosihsan takihcikakwaatakihtoowan, oka aanawenimikoo' kaye kaaniikaanisinitc, i'i kaye anami'ewikimaa', i'i kaye onahshowewiniwaa' kaakihkino'amaakenitc onahshowewin. Miihsh cinihsimintc. Nihsokiishik tahsh ishihsenik takiiwe pimaatisii'aawan.”
LUK.9.24	 A'a tahsh kemanaa wanihtootc opimaatisiwin, aanciko kaawiin tatepinamaasohsii tepwe keonci pimaatisitc. A'a tahsh kepakitinank opimaatisiwin niin onci, tatepinamaaso tepwe keonci pimaatisitc. 
LUK.9.25	Wekonen kekashkihtamaasohpan awiya kiishpin aanatepinamaasotc kahkina kekoon o'omaa ahkiink, wiin itahsh iko nihshiwanaaci'itisotc, kaye tahsh onci kakwaatakihtootc? 
LUK.9.26	Awenen hsa piko keonci akacitc niin onci, ini kaye nikihkino'amaakewinan, miihsa'we keakaciihtaakotc kehci inentaakosinitc Inini oKosihsini ahpii pitakohshininitc, kaye tahsh okihci inentaakosiwininiink Weyoohsimimintc, i'i kaye kehtentaakosinitc encala'. 
LUK.9.27	Tepwe tahsh o'o kaaininakook. Aaninta hsa o'omaa kaaniipawiwaatc kaawiin tanipohsiiwak paanimaa kii'waapantamowaatc i'i Kishemanitoon otookimaawinini.”
LUK.9.29	Mekwaa tahsh e'⁠anami'aatc pahkaan kii'ani ishinaakosi owiikwaank, okikishkikanan wiinke kii'waapishkiwaahsenaakwaniniwan. 
LUK.9.30	Miitahsh kihkino'amawaakanak kaakii'-waapamaawaatc niishin ininiwa' ehkakanoonikonitc. Moosihsoon 
LUK.9.31	Wiinke kiikihci waahsenaakosiwa', ekiih tashintaminitc aaniin keshi nihsimintc Ciisahsoon aasha kekaa kaawii'-ishihsenik i'imaa Ceroosalamink 
LUK.9.32	Piitar tahsh i'i kaye kaakii'-wiiciiwikotc kiikihpakikwashiwak. Ahpii tahsh ekoshkosiwaatc okii'-waapamaawaan Ciisahsoon eshikihci inentaakosinitc, i'i kaye niishin kaakii'wiici kapawihtaakonitc. 
LUK.9.33	Aasha tahsh kekaa ewii'ani nakanikonitc, Piitar o'o okii'inaan Ciisahsoon: “Tepencikeyan, aahpici hsa mii 'i kwayahk o'omaa kaa‑ayaayank, kiishpin ishimihsawentaman, nihsin akawaahte'ikanan ninka patahkitoomin, kiin peshik ciayaayan, Moosihs kaye peshik, Ilaaica kaye peshik,” kii'ihkito. (Kaawiin iitok okii kihkentansiin aaniin kaa'ihkitotc.)
LUK.9.34	Mekwaa tahsh ehkakitotc, wahkwiini okii'-akawaahteshkaakonaawaa. Kihkino'amawaakanak itahsh kiihsekisiwak ekii'-aakawishkaakowaatc wahkwiini. 
LUK.9.35	 Miitahsh kaakii'-noontawaawaatc awiyan wahkwiink e'⁠onci kiikitonitc: “Mii ohsha wa'a Ninkosihs, kaakii'-onaapamak; pisintawihk.”
LUK.9.36	Ahpii tahsh awiyan kaa'ishkwaa kiikitonitc, Ciisahsoon ehta i'maa kii'ayaawan. Kihkino'amawaakanak kaawiin kii'noontaatihsiiwak. Kaawiin kaye awiyan okii'-wiintamawaahsiwaawaan o'o kaakii'-inaapihshinowaatc.
LUK.9.37	Miitahsh o'o kaa'ishihsenik e'⁠aniwaapaninik ahpii Ciisahs, i'i kaye nihsin okihkino'amawaakana' ishpatinaank ehpionci niihsaciwewaatc. Kiihpaahtiinowa' pemaatisinitc kaakii'-nakishkaakowaatc. 
LUK.9.38	Peshik tahsh ininiwan i'imaa mekweya'ii eshi paahtiinonaaniwaninik kii'onci kishiiwe kiikitowan ekii'-ihkitonitc: “Okihkino'amaake, kipakohsenimin cikanawaapamatc ninkosihs, miiehta'awe niniicaanihs. 
LUK.9.39	Ketahto onihtaa otihtinikoon ini maciahcaahkwan, miihsh eshishaakowetc. Ocipiniko kaye piinihsh ehpiihtewaninik otoon. Owiihsakentami'ikoon kaye, kaawiin nanaash cipooni'ikotc. 
LUK.9.40	Nintaanakiihpakohsenimaak kikihkino'amawaakanak cisaakicinisha'waawaatc ini maciahcaahkwan, kaawiin tahsh okiih kashki'aahsiwaawaan,” okii'ikoon.
LUK.9.41	Ciisahs tahsh kii'ihkito: “Etatawe kaawiin kitepwehtansiim, kaawiin kaye kwayahk kitishiayaahsiim! Kaanaka naa minihk kewiiciiwinakookipan? Kaanaka naa miina kitaashashiipenimininim?” Miitahsh Ciisahs kaa'inaatc ini ininiwan: “Piitamawihshin o'omaa a'a kwiiwisenhs.” 
LUK.9.42	Miitahsh kaakiih piishaanitc ini kwiiwisenhsan. Miihsh kaakii'-otihtinikonitc maciahcaahkwan mitahkamik ekii'ishi kawiwepinikonitc, tako kaye ekii'-oncipinikonitc. Ciisahs tahsh okiih kanoonaan ini 
LUK.9.43	Kahkina tahsh i'imaa kaakii'-ayaawaatc kii'maamahkaatentamook aaniin ehpiihci kihci inentaakosinitc Kishemanitoon.
LUK.9.43	Mekwaa tahsh awiya' emaamahkaatentaminitc o'o kahkina Ciisahs kaakii'-ishihciketc, miihsh o'o kaa'inaatc okihkino'amawaakana'. 
LUK.9.44	Weweni pisintawihshik o'o kaawii'-ininakook, Inini oKosihsan ohsha tashi pakitinikaasowan ininiihkaank. 
LUK.9.45	Kihkino'amawaakanak itahsh kaawiin okii'-nihsitohtansiinaawaa o'o ihkitowin, kaawiin aaniihsh o'o kii'ishi miinikoowisihsiiwak cinihsitohtamowaatc o'oweni. Kiihshaakwenimowak kaye cikakwecimaawaatc o'oweni.
LUK.9.47	Ciisahs tahsh okiih kihkentaan aaniin enentaminitc. Miitahsh kaakii'-otaahpinaatc apinoonciishan ekii'-niipawi'aatc ciwiicikaapawihtaakotc. 
LUK.9.48	 Miitahsh o'o kaa'inaatc: “Awenen iko kewiici'aatc peshik o'o apinoonciisha', niin onci e'⁠onci ishihciketc, mii peshikwan keniin e'⁠ishiwiici'itc. Awenen ihsa waaci'ikwen, kaawiin niinehta niwiici'ikohsii, iniweniwan ihsa owiici'aan Kishemanitoon, miiwan ini kaapi ishinisha'omitc. Awenen hsako maawac pankii enentaakosikwen kaatahshiyek, mii hsa 'awe kehci inentaakositc,” okii'inaa'.
LUK.9.49	Miitahsh kaa'ishi kanoonikotc ini Cwaanan 
LUK.9.50	Ciisahs itahsh o'owe okii'inaan: “Keko onci'aahkek. Awiya kaanakaashkawihsonowinankitc ohsha kiwiici'ikonaan,” okii'inaan.
LUK.9.51	Aasha tahsh kekaa e'⁠ocihcihsenik Ciisahs ci ishiwinintc kihcikiishikonk, kii'inentam ewii'ishaatc Ceroosalamink 
LUK.9.52	Okii'niikaaninisha'waa' tahsh keniniikaanaacimonitc kaawii'ani ishaatc ci‑ishaanitc Sameriya 
LUK.9.53	I'i tahsh pemaatisinitc i'imaa eyaanitc kaawiin okii'minwaapamikohsii', aaniihsh kii'mihci pimiayaa i'imaa ekii'-ishaatc Ceroosalamink. 
LUK.9.54	 Ahpii tahsh kihkino'amawaakanak Ciimis 
LUK.9.55	Ciisahs tahsh kiihkwehkihtaa ekiihkishii kanoonaatc, [ekii'inaatc: “Kaawiin kikihkenimaahsiwaawaa eshiayaanitc Kishemanitoo otAhcaahkwan wenci tipentaakosiyek, aaniihsh niin Inini oKosihsan kiihpiishaawan cipi pimaaci'iwenitc, kaawiin wiin cinihshiwanaaci'iwenitc,” okii'inaa'.]
LUK.9.56	Miitahsh pahkaan eyaawinik kaakii'-ishaawaatc.
LUK.9.57	E'anipimiayaawaatc itahsh miihkanaank, peshik ininiwan okii'ikoon: “Kihkino'amaake, kika wiiciiwin aanti piko keishaayan.” 
LUK.9.58	Miitahsh o'o Ciisahs kaa'ishinahkwehtawaatc: “Iki waakohshak owaashiwak, iki kaye pinehshiinshak owasihswaniwak. Niin tahsh Inini oKosihsan kaawiin nintayaahsiin aanti keshi pimihshinaan cianwehshinaan,” kii'ihkito. 
LUK.9.59	Ciisahs tahsh kotak ininiwan okii'inaan: “Piminisha'ohshin.”
LUK.9.59	Miihsh kaa'ishi nahkwehtaakotc: “Pakitinihshin pinamaa cikiiweyaan ciantawi na'inak nintete.” 
LUK.9.60	Miihsh o'o Ciisahs kaa'ishi nahkwehtawaatc: “Taka wiinawaa piko okatashiihkaanaawaa cina'inaawaatc otinawemaakaniwaa' kaawii'niponitc, kiin itahsh wiin maacaan cipapaawiintamaakewatc Kishemanitoo otookimaawiwin,” okii'inaan. 
LUK.9.61	 Miinawaa tahsh awiyan okii'ikoon: “Tepencikeyan, kika piminisha'on. Pinamaa tahsh nihtam pakitinihshin cikiiweyaan ciawi pooshoo'akwaa nintaawinink eyaawaatc,” okii'ikoon. 
LUK.9.62	Miihsh Ciisahs kaa'ihkitotc: “Piko awiya kaamaacii ompwehkamikipiciketc kiishpin itahsh ishi aapanaapitc kaawiin tateahpiihtentaakosihsii Kishemanitoon oTipencikewininiink cishi aapatisitc.”
LUK.10.1	Ahpii kaaTipenciketc kaa'ishkwaa kakanoonaatc, miihsh kaakii'-onakimaatc niishwaahsimitanashiniishin
LUK.10.2	 O'o ekii'inaatc: “Paahtiinat kemanishikaatekipan, aahpici tahsh akaahsiinowak otanohkiik. Kakwecimihk Kishemanitoo kaatipentank manishikewin ci‑ishinisha'waatc otanohkii' cimaamooshakinikenitc okihtikewinink. 
LUK.10.3	 Miitahsh ishi maacaak. Mii 'i eshinaakosiyek taapishkoo maanahcaanihshak kaaishaawaatc mekwe ma'iinkanihkaank. 
LUK.10.4	 Keko maaciitoohkek kishooniyaawashiwaan, kipiina'ikaniwashiwaan kaye, kaakikishkamek ehta kimahkisiniwaan kikamaaciitoom. Keko kipihciihkek ciontamwewehtooyek kiishpin awiya nakishkawek. 
LUK.10.5	Aanti tahsh iko keshi piintikeyek waahkaa'ikanink, mii 'owe nihtam keihkitoyek: ‘Kikashawentaakosim o'omaa waahka'ikaniink eyaayek.’ 
LUK.10.6	Kiishpin tahsh minowiiciiwinekwaa i'imaa kaa‑ayaawaatc waahkaa'ikanink, i'imaa ishinakatamok i'iwe kaakii'-ihkitoyek kiipipiintikeyek: ‘Pisaan pimaatisik.’ Kiishpin tahsh inaatisihsikwaa i'imaa waahkaa'ikanink, kiiwe otaahpinamok i'iwe kaakii'-ihkitoyekipan. 
LUK.10.7	 Miihsh i'imaa kaakii'ishi piintikanikooyek keshi ayaayek, pisaan iko inancikek, ishiminihkwek kaye aaniin iko enahshamikooyek, aniihsh citipa'amawintipan awiya kaa‑anohkiitc. Keko wiin paapiintikehkek pepahkaan owaahkaa'ikanihkaank. 
LUK.10.8	Aanti piko ootenaahkaank eshi piintikeshkaayek, kiishpin tahsh iki pemaatisiwaatc ineniminekwaa pisaan cipiishaayek, pisaan iko miicik kekoon keahshamikooyek. 
LUK.10.9	Minwaaci'ihkwak kaa‑aahkosiwaatc i'imaa ootenaank kaa‑ayaawaatc o'o cishi wiintamawekwaa: ‘Aasha kipehshawaapantamowaam Kishemanitoo citipeniminek.’ 
LUK.10.10	 Ahpii tahsh ani piintikeshkaayek ootenaank, awiyak tahsh inentansikwaa i'imaa cipiishaayek, miihkanaank ishaak o'o ci‑ihkitoyek: 
LUK.10.11	‘I'i hsa kaapaashkinehsek kitootenaamiwaank kaa‑akohkek nisitinaank nintooci paahpaawisitehshimoonomin cionci kihkinawaacinaakohtooyaank enaatisiyek. Keko tahsh waniihkehkek aasha ehpeshwaapantamowek Kishemanitoo citipeniminek.’ 
LUK.10.12	 Kiwiintamawininim ahpii tipaahkonikewikiishikahk Kishemanitoo nawac okakoohpaasinaan i'i Swaatam 
LUK.10.14	Maamihkawik itahsh o'o: Ahpii tipaahkonikewi kiishikahk, Kishemanitoo nawac oka koohpaasinawaa' i'i Tayarink, Saaitanink kaye kaaishi ayaanitc ahpiihc kiinawaa. 
LUK.10.15	 Kiinawaa tahsh 
LUK.10.17	Iki tahsh niishwaahsimitanahshiniishin ininiwak kaah⁠pikiiwewaatc wiinke kiihpi ciihkentamook ekii'-ihkitowaatc: “Tepencikeyan, maciahcaahkwak hsa kiihpatapiiwak cisaaka'amowaatc ahpii kiikanoonankitwaa kiwiinsowinink onci,” kii'ihkitowak.
LUK.10.18	Miitahsh Ciisahs kaa'inaatc: “Ninkii'-waapamaa Setan 
LUK.10.19	 Pisintawihshik, kikii'-miinininim ohsha kashki'ewisiwin citahkohkaanekwaa kaakohtaanentaakosiwaatc kinepikook, iki kaye osowiwaank kaaonci ciihsowewaatc, kaye tahsh cishaakoocihtooyek misiwe eshi mashkawisiitc a'a Setan kaanakaaniwetc. Kaawiin kekoon kika wiihsakaahpinanikohsiim. 
LUK.10.20	Keko tahsh wiin onci ciihkentankek ehpisintawinekwaa maciahcaahkwak, nawac onci minwentamok kiwiinsowiniwaan e'⁠oshi'pii'ikaatekin kihcikiishikonk.”
LUK.10.21	Miitahsh i'i peshikwan tipa'ikan Ciisahs okii ciihkentamoshkaakoon Kishemanitoon otAhcaahkoni. Miihsh kaa'ihkitotc: “NinTete, miikwehc kitinin, kaatipentaman kiishik, ahki kaye, aaniihsh kaawiin kikiih kihkentamoonaahsiik ono kekoonan ikiweniwak kaakakiihtaawentamowaatc kaakihkentaahsowaatc kaye, iki tahsh wiin aahpici kaakihkentansikwaa kekoon kikii'-waapanta'aak. NinTete, mii 'owe eshi minwaapantaman.”
LUK.10.23	Ciisahs okiih kwehkikaapawihtawaa' okihkino'amawaakana' e'⁠inaatc: “Etatawe kiinawaa kishawentaakosim ewaapantamek o'o kaawaapantamek. 
LUK.10.24	Kiwiintamawininim pipaahtiinowak Kishemanitoon kenootamawaawaatc, iki kaye kihciokimaak ekii'ishi mihsawentamowaatc ciwaapantamowaatc noonkom kiinawaa kaawaapantamek, kaawiin itahsh okii'-waapantansiinaawaa. Kaye tahsh cinoontamowaatc kekoonan kiinawaa kaanoontamek, kaawiin tahsh okii'-noontansiinaawaa,” okii'inaan.
LUK.10.26	Miihsh Ciisahs kaa'inaatc: “Aaniin tahsh eshipii'ikaatek i'i kehte Onahshowewin? Aaniin eshinihsitohtaman?”
LUK.10.28	 Miihsh Ciisahs kaa'inaatc: “Kwayahk kitishinahkwehtam. Mii 'owe ishihciken, miihsh ciayaayan pimaatisiwin,” okii'inaan. 
LUK.10.29	Ini tahsh kaakihkino'amaakenitc Onahshowewin kiiwiihkakwe kehcina'owaan, miihsh kaa'ishi kakwecimikotc: “Awenen tahsh a'a niicipimaatis?”
LUK.10.30	Miitahsh o'o Ciisahs kaa'inaatc: “Peshikwaa inini Ceroosalamink 
LUK.10.31	Na'itaak tahsh anami'ewikimaa kewiin kiihpipima'atoo i'i miihkanaani. Ahpii tahsh e'⁠waapamaatc ehpimihshininitc ini kaakii'-miikaacikaniwinitc, mii 'i nahpaac inahke kaa'ishi wemaashkawaatc. 
LUK.10.32	Miitahsh kewiin a'a 
LUK.10.33	Peshik tahsh inini 
LUK.10.34	Miihsh kaakii'-naasihkawaatc epimihshininitc. Okiih siikinaan shoominaapooni, pimiteni kaye ekii'-aapacihtootc ekiih poosinaatc kaaishi nameyaahpinanimintc. Miihsh kaye kaa'ishi siitoohpinaatc, ekii'ani wakicishimaatc i'imaa mihtatimoonhsink. Okii'-ishiwinaan kaye kapehshiiwikamikonk, ekii'awi naanaakaci'aatc. 
LUK.10.35	Ahpii tahsh e'⁠ani waapaninik ewii'ani maacaatc, okiih kitinaa' niishin (2) 
LUK.10.36	Miitahsh Ciisahs kaa'ishikakwecimaatc: “Aaniin kiin enentaman ikiweniwak nihsin (3) kaakiihpimi ayaawaatc, awenen a'a kaakiih tootank taapishkoo ewiicipimaatisiimaatc iniweniwan ininiwan kaakii miikaanikonitc okiimoocishka'?” okii'inaan. 
LUK.10.37	Miitahsh kaa'ikotc: “A'awe hsa kaakiih koohpaasinawaatc ini ininiwan,” okii'ikoon.
LUK.10.37	Miihsh Ciisahs kaa'inaatc: “Mii 'i anishi maacaan, peshikwan o'o ci‑ishihcikeyan,” okii'inaan.
LUK.10.39	Maarhta kii'ayaawan wiicihkwen Meri 
LUK.10.40	Maarhta kiionci ocaanimentam wiin ehta cianohkiitc ehpamiihtaaketc. Pehsho kiihpiishaa ekiihpi-'ihkitotc: “Tepencikeyan, kaawiin ina kekoon kitinentansii ewiici'ihsik nicihkwe o'owe anohkiiwin kaatootamaan. Wiintamaw cipi wiici'itc,” kii'ihkito.
LUK.10.41	Miihsh kaaTipenciketc kaa'ishi nahkwehtawaatc: “Maarhta, Maarhta, etatawe niipiwa' kekoon kimikoshkaaci'ikon, ewanashkwe'ikoyan kaye. 
LUK.10.42	Peshik ehta shaakooc kekoon niikaanentaakwan. Meri tahsh wiin okii'-otaahpinaan ewii'-ishihciketc kaaminonaakwaninik, kaawiin tahsh tamahkamaahsii i'iweni,” okii'inaan.
LUK.11.1	Aapitink tahsh Ciisahs kii'anami'aa peshik ayaawinink. Ahpii kaa'ishkwaa anami'aatc peshik okihkino'amawaakanan okii'ikoon: “Tepencikeyan, kihkino'amawihshinaam aaniin keshi anami'aayaank taapishkoo Cwaan 
LUK.11.2	Miitahsh kaa'inaatc: “Ahpii anami'aayek, mii 'owe keihkitoyek:
LUK.11.2	Kaaoyoohsimikooyan,
LUK.11.2	Kahkina awiyak okakihci inentaanaawaa kitishinihkaasowin,
LUK.11.2	Pioshihsitoon kiTipencikewin.
LUK.11.3	Miinshihshinaam entahso kiishihk keonci pimaatisiyaank.
LUK.11.4	Poonentamawihshinaam kaye nimacitootamowininaanan,
LUK.11.4	Aaniihsh niinawint nimpoonentamawaanaanik, ikiweniwak kaawanitootawiyamintwaa.
LUK.11.4	Keko ishiwishihshinaahkaank kakweci'ikoowinink.”
LUK.11.5	Miitahsh Ciisahs kaa'inaatc okihkino'amawaakana': “Kiishpin o'omaa kaatahshiyek peshik ayaawaakwen kaasaaki wiiciiwaatc, anta waapamaatc itahsh owaahkaa'ikaniniink aapihtaa tipihkaninik o'o inaatc: ‘Kaasaaki wiiciiwinaan, taka awi'ihshin nihsin (3) pahkweshikanak? 
LUK.11.6	Nisaaki wiiciiwaakan ohsha kiihtakohshin ehpimi ayaatc, kaawiin tahsh kekoon nintayaahsiin keahshamak,’ e'⁠inatc. 
LUK.11.7	O'o tahsh kiicipimaatis piintik matweonci kanoonihk: ‘Keko mikoshkaaci'ihshihken. Ishkwaantem aasha ninkiih kipa'aan. Aasha kaye ninkiih kawihshimomin nintapinoonciishimak. Kaawiin ninka wanishkaahsii cimiininaan kekoon,’ e'⁠inihk. 
LUK.11.8	Miitahsh eshi wiintamawinakook, kaawiin iitok tainentansii ciwanishkaatc cimiinihk kekoonini mihsawaa iko esaaki wiiciiwihk. Shaakooc itahsh tawanishkaa cimiinihk aaniin eshi nootehsewatc aaniihsh kaawiin kipakiciiwaahsiin ehkakwecimatc.
LUK.11.9	“Miitahsh eninakook: Kakwetweyek ihsa, kika miinikoom. Nanaantonikeyek, kika mihkikem itahsh. Matweaahkwa'ikeyek, kika paahkintenamaakoom itahsh. 
LUK.11.10	Awenen a'a kaakakwetwetc, mii 'awe kemiinintc. A'a kaananaantoniketc omihkaan. Kaye 'awe kaapaahpaawa'iketc tapaahkintenamawaa. 
LUK.11.11	Kiinawaa kaaotetemaawiyek kiishpin kikosihs kakwecimihk kiikooyan, meskwac ina kitaa miinaa kinepikoon? 
LUK.11.12	Komaa kaye kikosihs kakwecimihk waawan, meshkwac ina kitaamiinaa kaaciihsowenitc manicoohshan? 
LUK.11.13	Nashke kiinawaa aana ishimaci ininiiwiyek, eniwehk kikihkentaam kaaonishihshininikin keishi miinekwaa kiniicaanihsiwaak. Kehcinaatc awahshime kiTetewaa kihcikiishkonk kaa‑ayaatc tamiikiwe otAhcaahkwan, cimiinaatc awenenan iko kekakwecimikotc,” kii'ihkito Ciisahs.
LUK.11.14	Ciisahs tahsh okiih saakicinisha'waan maciahcaahkwan kanihtaawehsinik. Ahpii 
LUK.11.16	 Kotak itahsh okiih kakweci'ikoo' ekiih kakaansomikotc Ciisahs cimaamahkaacihciketc kihcikiishikonk cipi onciinik. Cinaakohtootc Kishemanitoon ekii'-onaapamikotc. 
LUK.11.17	Ciisahs tahsh okiih kihkenimaa' aaniin enentaminitc, miitahsh kaa'inaatc: “Kiishpin hsa tipencikewinink awiyak kaa‑ayaawaatc wiihpepahkaanihtoowaatc cimiikaatiwaatc, aahpici wiipa tanihshiwanaatan i'i tipencikewin. Kiishpin kaye taawin pepahkaani'itisoomakahk aahpici wiipa tapankihsin. 
LUK.11.18	Kiishpin Setan 
LUK.11.19	Kiishpin itahsh iinsan wiici'itc Pi'elsipol kiisaakici wepinimak maciahcaahkwa', aanti tahsh iki kaapiminisha'onekwaa wentinamowaatc mashkawisiiwin cisaakici wepinaawaatc maciahcaahkwa'? Iki hsa kaapiminisha'onekwaa onaakohtoonaawaa kiinawaa aanihshaa e'ishiyek. 
LUK.11.20	Kiishpin itahsh wiin aapacihtaawak Kishemanitoo omashkawisiiwin esaakicinisha'wakwaa iki maciahcaahkwak, miitahsh iinsan kehcinaac e'⁠otihsikowek Kishemanitoo oTipencikewin.
LUK.11.21	“Ahpii kaamashkawisiitc inini, weweni piko ehkikiitc omiikaasoowi aapacihcikanan ehkanawentank owaahkaa'ikan, kaatipentank pisaan ayaaniwan. 
LUK.11.22	Kaawiin kaye awiya otaa kashkihtoohsiin cipiintiketc cikii mahkamaatc otaya'iimini owaahkaa'ikaniniink ini kaamashkawisiinitc ininiwan. Pinamaa ehta tahkopinaatc ini ininiwan mii 'i paanimaa cikashkihtoohpan cikii mahkamaatc otaya'iimini owaahkaa'ikaniniink. 
LUK.11.23	 Awenen hsa piko kaawiiciiwihsik mii 'awe kaanakashkawitc, awenen kaye kaawiici'ihsik kiimaawantoonikeyaan, mii 'awe iinsan kaaohswe wepiniketc.”
LUK.11.24	“Ahpii 
LUK.11.25	Miitahsh eshi kiiwetc e'⁠mihkank owaahkaa'ikan wiinke ekiih pehkihcikaatenik, kaye tahsh ehsakahkihcikaatenik. 
LUK.11.26	Miitahsh eshikiiwe takohshink ehtako piinaatc niishwaahso maciahcaahkwa' nawac e'⁠macaatisinitc ahpiihc wiin. Miitahsh eshi piintikewaatc i'imaa e'⁠ishitaawaatc. A'a tahsh inini nawac kihci ishiayaa ahpiihc wiin kaakii'ishi ayaahpan nihtam.”
LUK.11.27	Mekwaa tahsh Ciisahs o'o e'⁠ihkitotc, peshik ihkwewan okii'onci kanoonikoon i'imaa mekweya'ii eshi paahtiinonaaniwaninik e'⁠ikotc: “Kaanaka ehpiihci shawentaakosikwen a'a ihkwe kaakii'-nihtaawiki'ihk, kaakii'-nooni'ihk kaye,” okii'ikoon. 
LUK.11.28	Miihsh o'o Ciisahs kaa'ishi nahkwehtawaatc: “Nawac iitok iki shawentaakosiwak kaanoontamowaatc Kishemanitoon ehkitonitc, kaye tahsh kaana'ihtamowaatc.”
LUK.11.30	 Taapishkoo Coona kaakii'-inwaanintc maamahkaacihcikewinink keonci waapinitc kaakii'-ayaanitc Ninipa 
LUK.11.31	 Ahpii tahsh tipaahkonikewi kiishikahk kihciokimaahkwe shaawanonk kaakii'-onciitc tapasikwii cianaamiminek. Aaniihsh wiin waahsa kiihpi ishaa otahkiimink ekiihpi onciitc ewii'noontank Swaalamanan 
LUK.11.32	 Ahpii tipaahkonikewi kiishikahk pemaatisiwaatc Ninipa ootenaank kaaonciiwaatc tipaahkonitiwinink taishaawak cianaamiminekwaa noonkom kaapimaatisiyek. Kiihkwehkaatisiwak iitok wiinawaa ahpii enoontawaawaatc Coonawan ehkakiihkwenitc. Tepwe tahsh o'o kaaininakook, kitayaawaawaa awiya nawac kehci‑inentaakositc ahpiihc wiin a'a Coona,” kii'ihkito Ciisahs.
LUK.11.34	Kishkiinshikoon hsa taapishkoo waahsahkonencikan ishinaakwanoon e'⁠waahsenamaakoyan kiwiiyawink. Ahpii kishkiinshikoon minoayaamakahkin misiwe kiwiiyawink mooshkinemakan waahseyaa. Kiishpin tahsh kwayahk anohkiimakahsinokin kishkiinshikoon, misiwe iinsan kiwiiyawink mooshkinemakan waniitipihkan. 
LUK.11.35	Ayaankwaamisin tahsh i'iwe kaawaahseyaak kaakikishkaakoyan citinowansinok kaakashkii tipihkahk. 
LUK.11.36	Kiishpin misiwe kiwiiyawink mooshkinemakahk waahseyaa, awaac iko pankii ayaahsinok kaakashkii tipihkahk, mii'i misiwe cimooshkinek waahseyaa kiwiiyawink taapishkoo waahsahkonencikan kaapakahkaahtek kaawaahtenamaakoyan.”
LUK.11.37	Kaa'⁠ishkwaa kakitotc tahsh Ciisahs, peshik 
LUK.11.38	Wiinke tahsh ini Perahsiin kiikoshkwentamoon ewaapamikotc pinamaa ehkisiininciihsik cipwaa wiihsinitc. 
LUK.11.39	Miitahsh kaaTipenciketc kaa'⁠inaatc: “Tepwe hsa kiinawaa Perahsiik kikisiiyaapihkinaanaawa saakicaya'ii nahke onaakan i'i kaye minihkwaakan, piincaya'ii tahsh e'⁠mooshkinemakahk onsaamisiwin, i'i kaye macaatisiwin. 
LUK.11.40	Aaniin ehpiihci kakiipaatisiyek? Kishemanitoo iitok kaakii'-oshihtootc saakicaya'ii kaa‑ayaanik, i'iweni kaye piincaya'ii kaa‑ayaanik. 
LUK.11.41	Miinihkwak itahsh kaakitimaakisiwaatc i'iweni eyaanik piincaya'ii kiminihkwaakaniwaank, kitoonaakaniwaank kaye, miitahsh kahkina kekoon cipehkinaakwahk kiinawaa onci.
LUK.11.43	“Kika ocaanimisim kiinawaa Perahsiik, esaakihtooyek e'⁠ishi apiyek kaakihtakintek apiwin anami'ewikamikonk, kaye tahsh e'⁠minwentamek kiipooshoo'ikoyek citako kihtenimikooyek i'imaa kaatashi ataawenaaniwank. 
LUK.11.44	Kika ocaanimisim, kiinawaa kitishinaakosim taapishkoo kaakihkinawaacihcikaatehsinokin ninkwa'ahkaanan. Pemaatisiwaatc tahsh i'imaa e'⁠ishi pimohsewaatc ekihkentansikwaa,” kii'ihkito.
LUK.11.45	Peshik tahsh kaamisiwe kihkentaminitc onahshowewin okii'ikoon: “Okihkino'amaake ahpii o'oweni kii‑inatwaa Perahsiik keniinawint ohsha nintoonci macihtaamin,” okii'ikoon.
LUK.11.46	O'o tahsh Ciisahs okii'ishi nahkwehtawaan: “Kekiinawaa kika ocaanimisim kaamisiwe kihkentamek onahshowewin, aaniihsh kitoonahtamawaawaak pemaatisiwaatc kaakosikwaninikin kepimiwitoowaatc, kaawiin itahsh kiinawaa peshikwaahkoninc kitaapacihtoohsiinaawaa ciwiici'ekwaapan iki kaapimiwitoowaatc kaakosikwaninikin.
LUK.11.47	“Aahpici kika ocaanimisim aaniihsh kimino naakohtoom kaakii'ishi na'inintwaa Kishemanitoo kenootamaakotc. Kikehteya'aamiwaapaniik iitok okii'-nihsaawaa' i'i okanootamaake'. 
LUK.11.48	Kiinawaa iitok kikihkentaam, kitishi na'entaam kaye aaniin kaa'ishihcikewaatc kikehteya'aamiwaapaniik ekii'-nihsaawaatc kenootamaakenitc. Miihsh kaakii'onci oshihtooyek keshi na'inintwaa. 
LUK.11.49	Miitahsh o'oweni onci Kishemanitoo kekiihtaawentank kaa'onci ihkitotc: ‘Ninka ishinisha'amawaak hsa kekanootamawimitc, i'i kaye kepimiwitoonitc tipaacimowin. Miiwa' itahsh i'i aaninta kenihsaawaatc.’ 
LUK.11.50	Inashke tahsh wiinawaa awiyak noonkom kaapimaatisiwaatc oka pakamishkaakonaawaa i'iweni kaakiihpi nihsimintc kenootamawaanitc Kishemanitoon ahpii kaakii'-oshihcikaatek o'o ahki piinihsh o'o ishiahpii. 
LUK.11.51	 I'imaa onci ahpii Epal 
LUK.11.52	“Aaniin keahpiihci ocaanimisiyek kiinawaa kaamisiwe kihkentamek onahshowewin. Kiinawaa iitok kaakii'-otaahpinamek aapaapihka'ikan kaaonci kihkencikaatek kekoon, kaawiin kiinawaa kikiiwiih piintikehsiim, ehkipishkawekwaa tahsh iki kaawiih piintikewaatc.” 
LUK.11.53	Ahpii Ciisahs kaaonci maacaatc i'imaa ayaawinink, 
LUK.11.54	Ekiih pii'ikotc iniweniwa' ewii kaahcici'ikotc, kiishpin kekoon ishi wanikiishwetc ewii'onci kihci nooci'ikotc.
LUK.12.2	 Kekoon hsa piko kaa‑akwana'ikaatek tamohshe naakohcikaate, kekoon kaye kaakiimootentaawahk takihkentaakwan. 
LUK.12.3	Aaniin ihsa ko ehkitoyek kiitipihkahk tanoontaakaaniwan kiishikahk. Aaniin kaye eshikiimooci kiikitoyan pahkehcikanink wakici waahkaa'ikanihkaank taonci kishiiwe tashincikaate.”
LUK.12.4	“Miitahsh eninakook, keko tahsh wiin kohsaahkekwaanik iki kaanihtoowaatc wiiyawimaa, ekashkihtoohsikwaa tahsh awahshime ci⁠ani ishihcikewaatc. 
LUK.12.5	Kiwiintamawininim itahsh awenen kekohsekipan. Kohsihk Kishemanitoo, wiin iitok kaakashkihtootc kii‑ishkwaa nihsaatc awiyan ci‑ishi wepinaatc maci ishkotenk. Tepwe tahsh kiwiintamawininim cikohsek Kishemanitoo. 
LUK.12.6	Kaawiin ina naanan miskominihkehsiwak
LUK.12.7	Inashke tahsh kiinawaa kaatahso peshikwahkin kiinisihsiwaan kahkina kihkencikaatewan entahsinkin. Keko tahsh kiinawaa sekisihkek, nawac kiinawaa kikihci inentaakosim ahpiihc wiin iki miskominihkehsiwak!”
LUK.12.8	“Miitahsh eninakook, a'awe hsa kewiinshitc ekihkenimitc enaahsamiinitc pemaatisinitc, mii 'i keniin Inini oKosihsan ninka wiinaa ekihkenimak enaahsamiinitc Kishemanitoon otencalimini. 
LUK.12.9	A'a tahsh wiin kaa‑aanawenimitc enaahsamiinitc pemaatisinitc, miitahsh kewiin peshikwan keshi aanawentaakositc enaahsamiinitc Kishemanitoon otecalimini.
LUK.12.12	Kishemanitoo otAhcaahkwan ohsha kika kihkino'amaakowaa aaniin keihkitoyek i'i ahpii.”
LUK.12.13	Peshik tahsh ininiwan kii'onci kiikitowan i'imaa eshi paahtiinonaaniwaninink ekii'ikotc: “Okihkino'amaake, taka kanoosh niicihkiwensi cinenaawinamawitc i'iweni minihk kekoon kaakii'-nakatamawiyamintc nintetenaan ahpii kaakii'-ishkwaa pimaatisitc.”
LUK.12.14	Ciisahs tahsh okii'ishi nahkwehtawaan: “Niicipimaatis, awenen kaa'inakimitc citipaahkoniweyaan, komaa kaye cionentamaan aaniin keshi nenaawinamaatiyek ini kaakii'-nakatamaakooyek?” 
LUK.12.15	Miitahsh kaa'inaatc kahkina i'imaa kaakii'-ayaanitc: “Ayaankwaamisik, kanawenintisok ciayonsaamisihsiwek, aaniihsh kaawiin awiya onci pimaatisihsii aaniin minihk kekoon eyaatc, mihsawaa ko aana kihci wenootisitc.”
LUK.12.16	Ciisahs tahsh okii'-wiintamawaa' o'o awehcikan: “Aapitink kii'ayaa inini ekii'-wenootisitc, okihtikewahkamik ekii'mino nihtaawikihcikemakaninik. 
LUK.12.17	Miihsh iinsan kaa'inentank: ‘Aaniin tahsh keishihcikeyaan? Kaawiin awahshime nintayaahsiin ahtaahsowikamik keshi ahtooyaan kaanihtaawikihkin nikihtikewahkamikonk.’ 
LUK.12.18	Miihsh iinsan kaa'itisotc: ‘Mii'owe keishihcikeyaan, ninka piikopitoonan nintaahtaahsowikamikoon, miihsh cioshihtooyaan kotak nawac cimamihcaakin keshi kanawentamaan kahkina kaanihtaawikihkin ninkihtikewahkamikonk, ini kaye kotak kekoonan kaatipentamaan. 
LUK.12.19	Mii hsa keitisoyaan: “Oowa, etatawe kiminohse, niipiwa' kekoonan e'⁠ayaayan kaaonishihshinkin, kinwesh tahsopipoon wiihkaa cinoontehsehsiwan. Miihsh ishi mihci ayayaan, ciwiihsiniyan, ciminihkweyan kaye tahsh ciciihkentaman ehpimaatisiyan,” ’ kii'‑ihkito. 
LUK.12.20	Miitahsh Kishemanitoon kaa'ikotc: ‘Kiin kaakakiipaatisiyan. Noonkom kaawiih tipihkahk kipimaatisiwin taotaahpinikaate. Awenen tahsh keayaatc iniweniwan kiin kaakiih kwayaancihtamaasoyan ewii'ayaayan?’ ” okii'ikoon.
LUK.12.21	Miihsh Ciisahs kaa'‑ani ihkitotc: “Mii 'owe keishinaakositc a'awe kaakwayaancihtamaasotc wenootisiwin, kaawiin wenootisihsii enaahsamiinitc Kishemanitoon.”
LUK.12.22	Miitahsh o'o Ciisahs kaa'inaatc okihkino'amawaakana': “Keko onci mikoshkaatentankek kipimaatisiwiniwaan, wekonen kemiiciyek, wekonen kaye keminihkweyek. Keko kaye onci ocaanimentankek kiwiiyawiwaan, wekonen kaye kekikishkamek. 
LUK.12.23	Nawac ohsha pimaatisiwin kihci inentaakwan ahpiihc wiin miicim, i'i kaye miiyaw nawac kihci inentaakwan ahpiihc wiin kikishkikanan. 
LUK.12.24	Inashke kaakaakiwak kaapapaamihsewaatc, kaawiin kihtikehsiiwak, kaawiin kaye maawacihcikehsiiwak. Kaawiin kaye otayaahsiinaawaa miicimikamik, ahtaahsowikamik kaye. Shaakooc tahsh Kishemanitoon otahshamikowaan. Kaawiin ina kiinawaa awahshime kitahpiihtentaakosihsiim ahpiihc iki pinehshiinshak? 
LUK.12.25	Kinwesh ina kitaaonci pimaatis e'⁠mikoshkaatentaman? Kekeht ina kinwesh tapimaatisi?
LUK.12.26	“Kiishpin tahsh ekashkihtoohsiwek citootamek i'iwe kaa‑akaahsink, wekonen tahsh weci ocaanimentamek kotak kekoonan? 
LUK.12.27	 Inashke waapantamok waapikwaniin ehpimikihkin. Kaawiin anohkiimakahsinoonan, kaawiin kaye oshihtamaatisoomakahsinoonan kikishkikanan. Kiwiintamawininim itahsh, ampooshke 'awe kihciokimaa Swaalaman 
LUK.12.28	Kishemanitoo iitok kaapihcikonayehtootc mashkohsiin eyaanikin pikwacaya'ii. Noonkom kaakiishikahk eyaanikin ini mashkohsiin, waapaninik tahsh e'⁠macohte wepinikaatekin. Nawac itahsh kiinawaa kika pihcikonaye'ikowaa. Etatawe akaahsentaakwan kitepwehtamowiniwaa. 
LUK.12.29	Keko tahsh onci mikoshkaatentankek wekonen kemiiciyek, keminihkweyek kaye? Keko ocaanimentankek. 
LUK.12.30	Miiwan ono mooshak kaananaantone'amowaatc iki kaakihkenimaahsikwaa Kishemanitoon. Koohsiwaa ohsha okihkentaan e'⁠noontehseyek onoweniwan. 
LUK.12.31	Nawac tahsh antone'amowaahk otookimaawiwin, kika miinikoowisim tahsh onoweniwan kaye.”
LUK.12.32	“Keko tahsh sekisihkek, kiinawaa kaa‑akaahsiinoyek maanahcaanihshenhsak Koohsiwaa ohsha otishi minwaapantaan cimiininek kekiinawaa citipencikeyek i'imaa oTipencikewinink. 
LUK.12.33	Ataawaakek kahkina kitaya'iimiwaan cimiinekwaa tahsh shooniyaan iki kaakitimaakisiwaatc. Kwayaancihtamaasok tahsh shooniyaawashan wiihkaa kenoonte nihshiwanaatansinokin. Ciahtamaasoyek kaakihci inentamek kihcikiishikonk wiihkaa keshi caakihsehsinok. Kaawiin weti okiimoocishk taotihtansii, kaawiin kaye miikwanashk oka nihshiwanaacihtoohsiinan. 
LUK.12.34	Aanti hsa piko keayaak kaakihci inentamek, mii hsa 'imaa keayaakin kite'iwaan.”
LUK.12.36	 Taapishkoo anohkii'aakanak kaaniipepiwaatc ehpii'aawaatc kaatipenimikowaatc cipikiiwenitc kaakii'-ishaanitc kihci wiitike wiihsiniwinink. Ahpii tahsh ehpi takohshininitc ehpi paahpaawa'ikenitc shemaak iko opaahkintenamawaawaan ishkwaantem. 
LUK.12.37	Aahpici hsa tashawentaakosiwak iki anohkii'aakanak mihkaakowaatc kaatipenimikowaatc ehpii'aawaatc cipitakohshininitc. Kiwiintamawininim tahsh, miihsh keshi pihsihkaminitc aakoopison ewii'-ahshamikowaatc. Oka api'ikowaan tapahsi toohpowinaahkonk ewiih pami'ikowaatc ciwiihsiniwaatc. 
LUK.12.38	Aahpici hsa tashawentaakosiwak iki anohkii'aakanak e'⁠mihkaakowaatc ehkwayaanciiwaatc, mihsawaa ko aapihtaa tipihkaninik pitakohshininitc, mihsawaa ko kaye paanimaa nawac naake wiihpi takohshininitc! 
LUK.12.39	 Kihkentamok itahsh o'o, kiishpin inini kaatipentank waahkaa'ikan kihkenimaatc ahpii tipa'ikan waahpi takohshininitc okiimoocishkan, kaawiin otaa pakitinaahsiin ini okiimoocishkan cipiikwa'aminitc cipi piintikenitc owaahkaa'ikanink. 
LUK.12.40	Miitahsh peshikwan kekiinawaa keshi oshiihtaayekipan mooshak, aaniihsh Inini oKosihsan tapi takohshinoon ahpii tipa'ikanink kepii'imaahsiwek.”
LUK.12.41	Piitar 
LUK.12.42	Miihsh kaaTipenciketc kaa'⁠ihkitotc: “Awenen hsa 'a kwayahk kaakakiihtaawentank anohkii'aakan? Mii hsa a'awe kaamiinikotc otookimaaman kaamaacaanitc, citipenimaatc kotak anohkii'aakana' ciahshamaatc ahpii ocihcihsenik ciwiihsininaaniwaninik. 
LUK.12.43	Aahpici hsa tashawentaakosi a'a anohkii'aakan mihkaakotc otookimaaman pikiiwenitc e'⁠ishihciketc kaakii'-inanohkii'intipan. 
LUK.12.44	Kekeht hsa kitinininim, a'a anohkii'aakan oka miinikoon otookimaaman kahkina otaya'iimini cinaanaakacihtootc. 
LUK.12.45	Kiishpin tahsh wiin a'a anohkii'aakan inentank: ‘Kaawiin hsa wiipa tatakohshinsii nintookimaam.’ Miitahsh ishimaacii pahpahkihte'waatc owiitanohkiimaakana' kaa⁠ininiiwinitc, i'i kaye kaa⁠ihkwewinitc. Miihsh eshi wiihsinitc, eshi minihkwetc kaye, tako kaye ehkiiwashkwepiitc. 
LUK.12.46	A'a tahsh anohkii'aakan tatakohshinoon otookimaaman ninkotink kiishikaninik ahpii ehpii'aahsik, ehkihkenimaahsik aaniin ahpii tahso tipa'ikaneyaanik ketakohshininitc. Otookimaaman tahsh oka piihsishokoon ci ishiwepinikotc eshi ayaanitc kaatepwehtansinik. 
LUK.12.47	A'a tahsh anohkii'aakan kaakiih kihkentank otookimaaman aaniin kaashi nantawenimikotc citootank, ishi kwayaanciihsik tahsh ciwiih tootank, eshi antawenimikotc otookimaaman ci‑ishihciketc tawiih kakwaataki'aa paahtiinwaa cikihci pahpahshanshe'ontc. 
LUK.12.48	A'a tahsh wiin anohkii'aakan kaakihkentansik aaniin eshi antawenimikotc otookimaaman, tootank itahsh kekoon kekiionci pahpahshanshe'ontipan, shaakooc pankii ehta tapahshanshe'waa. A'a hsa niipiwa' kaamiinikoowisitc antawenimaa niipiwa' cipakitiniketc. A'a kaye kihci niipiwa' kaamiinintc antawentaakosi awahshime wiin niipiwa' cipakitiniketc.”
LUK.12.49	“Ninkiih piishaa ewiih sahka'amaan o'owe ahki, aaniin ehpiihci mihsawentamaan aasha cipiskanekipan! 
LUK.12.50	 Ayaa kakwaatakentamowin kaawiih siika'antaakooyaan, etatawe tahsh nintoonci mikoshkaatentam ehpiihtooyaan ci‑ishkwaahsek. 
LUK.12.51	Kitinentam ina ekiih piitooyaan pisaanisiwin o'omaa ahkiink? Kaawiin pisaanisiwin ninkiih piitoohsiin, i'i mawineshkotaatiwin ninkiih piitoon. 
LUK.12.52	O'o tahsh ishinoonkom naananiwaatc (5) awiyak peshik taawinink ishitaawaatc tamawineshkotaatiwak. Nihsin (3) iki oka mawineshkawaawaa' i'i kotak niishin (2) eyaanitc. Iki kaaniishiwaatc (2) oka mawineshkawaawaa' i'i kaanihsinitc (3). 
LUK.12.53	 Otetemaa oka mawineshkawaan okosihsan, okosihsimaa oka mawineshkawaan oteten. Omaamaamaa oka mawineshkawaan otanihsan, otaanihsimaa oka mawineshkawaan omaamaan. Osikohsimaa oka mawineshkawaan ohshimihsan, ohshimihsimaa oka mawineshkawaan osikohsan.”
LUK.12.54	Ciisahs tahsh okii'inaa' pemaatisinitc: “Ahpii ewaapantamek wahkwi ehpi saakaanahkwahk ninkaapii'anonk inahke, mii 'i ehkitoyek ewiih kimiwank, miihsh tepwe eshi kimiwank. 
LUK.12.55	Ahpii kaye ehkihkentamek shaawanonk eoncinowek, mii 'i miinawaa ehkitoyek ewiih kishaahtek, miihsh tepwe eshi kishaahtek. 
LUK.12.56	Kiinawaa kaawiin ninihsitohtansiimin kaainwaanitisoyek, ehkanawaapantamek o'owe ahki, kaye tahsh ishpimink kiishikonk e'⁠inaapiyek kitoonci kihkentaam kaawii'-ani ishiwepahk. Aaniin tahsh wiin wenci kihkentansiwek aaniin keitamek o'owe noonkom kaa‑ani ishiwepahk!”
LUK.12.57	“Wekonen itahsh kiinawaa piko wenci onentansiwek kwayahk cikii'-ishihcikeyekipan? 
LUK.12.58	Kiishpin awiya wiihtipaahkonihk e'⁠nehpitasina'amawatc, ishiwinihk tahsh i'imaa tipaahkonikewikamikonk, minihk iko ehko kashkihtooyan kocihtoon cikwayahkohtamawatc cipwaa ishiwinihk weti tipaahkonikewikamikonk. Kiishpin o'owe ishihcikehsiwan kika ishiwinik enaahsamiinitc tipaahkonikewininiwan miitahsh keishi pakitinamawaatc shimaakanihshan kaye cipiinci wepinikoyan kipa'otiiwikamikonk. 
LUK.12.59	Miihsh i'imaa keayaayan, kaawiin kika saaka'ansii paanimaa ishkwaa tipa'ikeyan tahso piiwaapihkoonhs kaakii'-inaahkonikooyan,” kii'ihkito Ciisahs.
LUK.13.1	I'iwe ahpii e'⁠ishihsek aaninta i'imaa kii'⁠ayaawak kaakii'-wiintamawaawaatc Ciisahsoon aaniin kaa'ishihsenitc 
LUK.13.2	O'o tahsh Ciisahs kii'‑ishi nahkwehtam: “Kitinentam ina iki kaakii'-nihsintwaa 
LUK.13.3	 Kaawiin i'iweni kaakii'-onci ishihsewaatc. Miitahsh wiin eshi wiintamawinakook, kiishpin onci kwehkipimaatisihsiwek cinakatemek kimacitootamowiniwaan mii 'i kekiinawaa kahkina cinihshiwanaatisiyek. 
LUK.13.4	Iki tahsh wiin mitaahshinihshwaahso (18) pemaatisiwaatc kaakii aapisihkoosowaatc kiikawihsenik i'i ishpahkicikan i'imaa Siloowamiink 
LUK.13.5	Kaawiin i'iweni kaakiionci ishihsewaatc. Miitahsh wiin eshi wiintamawinakook, kiishpin onci kwehkipimaatisihsiwek cinakatemek kimacitootamowiniwaan mii 'i kekiinawaa kahkina cinihshiwanaatisiyek.”
LUK.13.6	Ciisahs kii'⁠wiintamaake o'oweni awehcikewin: “Kiiayaa peshik inini ekii'-ayaawaatc miinishaahtikoon oshoominikihtikewinink. Okii'-antawaapamaan ini mihtikoon taka cinihtaawikihtoonikwen miinishan. Kaawiin tahsh okii'-mihkansiinan. 
LUK.13.7	Miitahsh kaa'⁠inaatc okihtikewanohkii'aakanan: ‘Inashke aasha nihso pipoon (3) mooshak ehpi anta waapantamaan miinishan o'omaa miinishaahtikonk, kaawiin tahsh wiihkaa nimihkansiinan. Kawa'ohk a'a mihtik. Anihshaa okipishkaan i'i kihtikewahkiini.’ 
LUK.13.8	A'a tahsh kihtikewanohkii'aakan kii'‑ishi nahkwehtam: ‘Okimaa, keko papaamenimaahken. Taka maano peshiko pipoon tapatahkiso a'a mihtik. Ninka piikwahkamikiwepa'ike waahkaaya'ii mihtikonk, kaye tahsh ninka ahtoon kaamino nihtaawikihcikemakahk. 
LUK.13.9	Kiishpin a'a mihtik miinihshiwitc miinawaa ani niipininik, aahpici taonishihshin. Kiishpin tahsh wiin miinihshiwihsik, miihsh intawaa cikawa'ontc kaashi antawentaman,’ ” okii'inaan.
LUK.13.10	Peshikwaa 
LUK.13.11	Ihkwe i'imaa kii'ayaa ekiih kikishkaakotc maciahcaahkwan ekii'-mamaancikonikotc, kaye tahsh ekii'-miinikotc aahkosiwin mitaahshinihshwaahso (18) tahso pipoon. Kiipihskiiciishkaa, kaawiin kaye okii kashkihtoohsiin citashohtaatc. 
LUK.13.12	Ahpii tahsh Ciisahs e'⁠waapamaatc ini ihkwewan okiih kanoonaan cipiishaanitc ekii'inaatc: “Noonkom kaashi aahkosiyan kika minoayaa, kaawiin keyaapi kika aahkosihsii.” 
LUK.13.13	Miihsh Ciisahs kwehkwehkininc kaaishi saaminaatc ihkwewan, miitahsh shemaak ini ihkwewan kaa'ishi tashwaahkokaapawinitc kaye tahsh ekii'-nanaahkomaanitc Kishemanitoon.
LUK.13.15	KaaTipenciketc tahsh okii'ishi nahkwehtawaan: “Kiinawaa kaa‑anami'ehkaasoyek, kiinawaa kaatahshiyek, kiiAnwepiiwi kiishikahk iitok kitaapa'aawaa kipishihkiimiwaa, komaa kaye kimaanshimihtatimoomiwaa aanti eshi kanawentaakosiwaatc e'⁠ishiwinekwaa aanti keonci minihkwewaatc. 
LUK.13.16	Inashke tahsh wa'a peshik ihkwe Eparahaamink 
LUK.13.17	Ciisahs tahsh kaa'⁠ishi nahkwehtawaatc i'i kaa‑aanwaapamikotc okii'-kakaansomaa'. I'i tahsh wiin kotak awiya' kii'⁠onci minwentamoo' kahkina maamahkaacihcikewinan kaakii'-ishihcikenitc.
LUK.13.18	Ciisahs tahsh kiihkakwetwe: “Aaniin tahsh 
LUK.13.19	Miitahsh eshinaakwahk taapishkoo inini kaakihtikaatank kaa akaahsininik kihtikaanenhs okihtikewahkiink i'i kihtikaanenhs kii'ani ompikin, piinihsh ekii'ani mihtikowank. Miitahsh i'imaa watihkwanink pinehshiinshak kaa'ishi akoosiwaatc ekii'-oshihtoowaatc owasihsaniwaan.”
LUK.13.20	Miinawaa Ciisahs kii'ishi kakwetwe: “Aaniin keshi tipihsitaawak Kishemanitoo oTipencikewin? 
LUK.13.21	Mii 'i eshinaakwahk taapishkoo ihkwe kaaotaahpinank pankii ompihsicikan e'⁠ishi kinikawinank i'imaa naanimitana tahso tipaapiishkoocikan pahkweshikaniwashink piinihsh misiwe ini pahkweshikanihkaanan e'⁠ompihshininitc.”
LUK.13.22	Ciisahs kii'⁠ani ishaa inahke kaashi waootenaawaninik, i'imaa kaye kaa‑ayishitaaniwaninik ekihkino'amawaatc pemaatisinitc ekii'-ani ishaatc tahsh 
LUK.13.23	Peshik tahsh awiyan okii'-onci kakwecimikoon: “Tepencikeyan, ta akaahsiinowak ina pemaatisiwaatc kepimaaci'ikoowisiwaatc?”
LUK.13.23	Miihsh Ciisahs kaa'⁠ishi nahkwehtawaatc: 
LUK.13.24	“Maawac kocihtook cikakwe piintikeyek i'iwe kaa‑akaahsateyaak ishkwaantem. Paahtiinowak ohsha pemaatisiwaatc i'imaa kaakakwe piintikewaatc, kaawiin tahsh oka kashkihtoohsiinaawaa. 
LUK.13.25	Ahpii a'a kaatipentank waahkaa'ikan kiihpasikwiitc kiikipa'ank tahsh ishkwaantem, miihsh akwaciink ciniipawiyek cimatwe yaahkwa'ikeyek cimatwe pakosentamowihtaakosiyek kaye o'o ci'‑ihkitoyek: ‘Tepencikeyan, paahkinamawihshinaam.’ Miihsh kematwe ininek: ‘Kaawiin kikihkenimihsinooninim, aanti kaye kaahpi onciiyek’. 
LUK.13.26	Miitahsh keinek: ‘Kikii'-wiici wiihsiniimikoo iitok, kikii'-wiici minihkwemikoo kaye. Kikiihpi kihkino'amaake kaye nintaawininaanink.’ 
LUK.13.27	 Miihsh o'o keininek: ‘Kaawiin kikihkenimihsinooninim, aanti kaye wenciiwekwen. Ninkoci 'omaa onci ishaak, kahkina kiinawaa omacitootamook.’ 
LUK.13.28	 Miitahsh cikihci mawiyek cikaciishkantamek kaye kiipitiwaan ahpii waapamek Eparahaam 
LUK.13.29	 Pemaatisiwaatc hsa tapi onciiwak waapanonk, ninkaapii'anonk, kiiwetinonk, shaawanonk kaye cipi apiwaatc i'imaa eshi wiihkwantiwintc Kishemanitoon oTipencikewinink. 
LUK.13.30	 Miitahsh ikiweniwak ishkwaac kaakiihpi ayaawaatc nihtam ta‑ayaawak, iki tahsh wiin nihtam kaakiihpi ayaawaatc ishkwaac ta‑ayaawak.”
LUK.13.31	Mekwaa i'iwe eshihsenik aaninta 
LUK.13.32	Ciisahs tahsh okii'ishi nahkwehtawaa': “Awi wiintamawihk a'a waakohsh ehsaakicinisha'wakwaa 
LUK.13.33	Miitahsh wiin iko aasha eshihsek ciani maacaayaan noonkom kaakiishikahk, waapank kaye, miinawaa tahsh kotak ani waapank. Kaawiin wiin taaishihsehsinoon awiya kaakanootamawaatc Kishemanitoon piko anti citashi nihsintipan, mii ehta ko 
LUK.13.34	“Kiinawaa eyaayek Ceroosalamink. Kikii'-nihsaawaak kaakanootamawaawaatc Kishemanitoon, kikiih papiimwahsina'aawaak kaye ikiweniwak Kishemanitoo kaakiih piicinisha'amaawinek. Aaniin tahsink kaa'⁠ishi antawentamaan cikii'-maamawininakook taapishkoo nooshe ahpaahka'aahkwaan kaashi maawaci'aatc oniicaanihsa' shiipaaya'ii oninkwiikanink. Kaawiin tahsh kikii'-onci inentansiim cimaamawi ininakook. 
LUK.13.35	Miitahsh Kishemanitoo cinakatank kitanami'ewikamikowaa cipapaapisiskentansik. Tepwe tahsh wiin kaaininakook kaawiin kika onci waapamihsiim paanimaa ocihcihsek o'o ci‑ihkitoyek: ‘Kishemanitoo oka shawenimaan iniweniwan kaapi ishaanitc kaaTipencikenitc otishinihkaasowininiink.’ ”
LUK.14.1	Peshikwaa 
LUK.14.2	Kii'⁠ayaa tahsh i'imaa peshik inini ohkaatan, onihkan kaye ekiih paakihsenikin. Miiwan itahsh ini kaakiihpi naasihkaakotc Ciisahs, 
LUK.14.3	Ciisahs tahsh kiihkiikito ehkakwecimaatc kaakihci kihkentaminitc 
LUK.14.4	Kaawiin tahsh kii'⁠noontaatihsiiwa'. Ciisahs okiih tepinaan ini ininiwan ekii'-minwaaci'aatc, miihsh kaa'ishi maacinisha'waatc. 
LUK.14.5	 Miitahsh o'o kaa'‑ani inaatc: “Kiishpin kikosihsiwaa komaa kaye kipishihkiimiwaa piincihsetc waanihkaanink Anwepiiwi kiishikaninik kaawiin ina tahsh shemaak kitaa kakwe kashki'aahsiwaawaa?” 
LUK.14.6	Kaawiin tahsh kekoon okii'-ayaahsiini keshi nahkwehtaakotc.
LUK.14.7	Ciisahs tahsh ehkanawaapamaatc okii'-nihsitawinaan aaninta antomaakana' e'⁠ishi api'itisonitc maawac kehtakintenikin apiwinan toohpowinaahkonk. Miitahsh Ciisahs kaa'⁠ishi wiintamawaatc awehcikewin kahkina i'imaa kaa‑ayaanitc: 
LUK.14.8	 “Ahpii piko awiya antomihk ci‑ishaawatc wiitike wiihkwantiwinink keko wiin ishi onapihken kaashi kihtentaakwahk apiwin. Maakisha ta⁠ishihse kotak awiya nawac ehkihtentaakositc iinsan ekii'-antomintc ahpiihc kiin. 
LUK.14.9	A'a tahsh kaakii'-antomihk maakishaa kikapi naasihkaak o'o ci‑inihk: ‘Taka tawihskaw wa'a inini i'imaa kaashi apiyan.’ Miihsh ciakaciyan cishi apiyan kaashi tapahsentaakwahk apiwin. 
LUK.14.10	Ahpii tahsh antomikooyan, ishi onapin kaashi tapahsentaakwahk apiwin. Miitahsh a'awe kaakii'-antomihk kikapi naasihkaak o'o ci inihk: ‘Niici piishaan weti kwayahk apiwin kaaishi ayaak.’ Miitahsh kiin ciwaapamihkwaa emiinikooyan kihtenimikoowin enaahsamiiwaatc kahkina kotak antomaakanak. 
LUK.14.11	 Awiya hsa kaaishpenintisotc, tatapahsenimaa. Awiya hsa kaatapahsenintisotc, mii hsa 'awe keishpentaakositc.”
LUK.14.12	Miitahsh o'o Ciisahs kaa'⁠inaatc ini ininiwan kaakii'-antomikotc: “Ahpii ahshankeyan, komaa kaye wiihkwankeyan, keko wiin antomaahken kaasaaki'atwaa, kiicihkiwensiwak, pehsho kaainawematwaa, iki kaye kaawenootisiwaatc pehsho kaawiicitaamatwaa. Kiishpin i'i ishihcikeyan, kikakiiwe antomikook ohsha, miihsh iinsan ci‑ishinaakwahk ehkiiwe tipa'amaakooyan. 
LUK.14.13	Kiin tahsh ahpii wiihkwankeyan, antom ikiweniwak kaakitimaakisiwaatc, kaamaahkisiwaatc, kaapimohsehsikwaa, iki kaye kaawaapihsikwaa. 
LUK.14.14	Kika shawentaakos. Kaawiin iitok okashkihtoohsiinaawaa cikiiwe tipa'amawihkwaa. Kika tipa'amaakoowis ohsha ahpii kiishikahk kaawiih kiiwe pimaatisi'intwaa okwayahkwaatisiik,” okii'-inaan.
LUK.14.15	Peshik tahsh kaawiitapimikotc i'imaa toohpowinaahkonk e'⁠noontaminitc o'oweni mii 'i kaaikotc: “Aahpici shawentaakosiwitok awiya kaatashi wiihsinitc 
LUK.14.16	Miihsh Ciisahs kaa'⁠inaatc: “Kii'⁠ayaa peshik inini ekiih kihci wiihkwanketc niipiwa' awiya' ekii'-antomaatc cipi wiihsininitc. 
LUK.14.17	Ahpii tahsh e'⁠ocihcihsek ciwiihsiniwaatc okii'-ishinisha'waan otanohkii'aakanan ciantawi wiintamawaanitc kaakii'-antomaatc: ‘Piishaak, aasha kahkina kekoon kwayaantahte.’ 
LUK.14.18	Miitahsh kahkina kaakiih tahshinitc kaakii'-maaci ihkitonitc e'⁠ontamihsenitc. Ini nihtam ininiwan okii'-inaani anohkii'aakanan: ‘Ninkii'-ataawe kihtikewahki, oncita ko ishinaakwan cikii ishaayaan cianta waapantamaan. Kipakohsenimin kekoon ci'‑inenimihsiwan o'owe kaashi ontamihseyaan.’ 
LUK.14.19	Ini tahsh kotak kii'‑ihkitowan: ‘Ninkii'-ataawe naanan pishihkiwak. Miihsh e'⁠ani maacaayaan e'⁠anta kakweci'akwaa. Kipakohsenimin tahsh kekoon ci'inenimihsiwan o'owe kaashi ontamihseyaan.’ 
LUK.14.20	Miinawaa kotak kii'ihkitowan: ‘Noonkom iko ninkii'-ishkwaa kihciwiitike. Kaawiin tahsh ishihsehsinoon cikiih piishaayaampaan.’
LUK.14.21	“A'a tahsh anohkii'aakan kiihkiiwe ekii'-awi wiintamawaatc otookimaaman kahkina kaakii'-inintc. Miitahsh a'a kaatipentank waahkaa'ikan kii'⁠nishkaatisi. Miihsh miinawaa kaa'⁠inaatc otanohkii'aakanan: ‘Taka weyiip ishaan i'imaa kaaishi pimamohk kihci miihkana, i'imaa kaye kaashi pahpahkemohkin miihkanan ootenaank. Piish ikiweniwak kaakitimaakisiwaatc, kaamaahkihsewaatc, kaawaapihsikwaa, iki kaye kaakashkihtoohsikwaa cipimohsewaatc,’ okii'inaan. 
LUK.14.22	Wiipa tahsh iko anohkii'aakan okiihpi kanoonaan otookimaaman: ‘Aasha kii'ishihcikenaaniwan kaakii'ishi anoohkiiyan. Keyaapi tahsh tawaa keshi apinaaniwank,’ okii'inaan. 
LUK.14.23	Miitahsh a'a Okimaa kaa'inaatc otanohkii'aakanan: ‘Taka ishi maacii'atoon miihkanaank kaamaaciimohkin, ishaan kaye kaapahpahkemohkin cipiicinisha'watwaa awiyak, miitahsh o'owe ishihcikeyan niwaahkaa'ikan cimooshkinek. 
LUK.14.24	Miitahsh eshi wiintamawinakook kahkina ikiweniwak nihtam kaakii'-antomintwaa kaakiih piishaahsikwaa kaawiin oka kocihpontansiinaawaa miicim eshi wiihkwankewak,’ ” kii'‑ihkitoo.
LUK.14.25	Peshikwaa Ciisahs ehpimi wiiciiwikotc kaapaahtiinonitc awiya' kii'onci kwehki kaapawi ekiih kanoonaatc: 
LUK.14.26	 “Kiishpin awiya kaapi naasihkawitc shiinkenimaahsik tahsh oteten, omaamaan kaye, wiiwan, oniicaanihsa' kaye, komaa kaye wiicihkiwensiwan, otawemaan kaye, kiishpin kaye shiinkentansik opimaatisiwin kaawiin a'a tatinowihsii ninkihkino'amawaakan. 
LUK.14.27	 Awiya kepimiwinaahsik otaashiteyaahtikoman, kaapiminisha'ohsik kaye, kaawiin tatinowihsii ninkihkino'amawaakan. 
LUK.14.28	Kiishpin kiinawaa kaatahshiyek peshik inentank ewii'-oshihtootc kaaishpahkitenik ahshawaapiwin, pinamaa na taaonapi cikakwe kihkentank aaniin minihk keinakintenik kaawii'-oshihtootc, taka ciayaawaakwen shooniyaan cikiishihtootc i'i kaawii'-oshihtootc? 
LUK.14.29	Kiishpin tahsh ehta ekii'-mihci onahtootc waa'⁠ishi oshihtootc otahshawaapiiwikamik, kiishihtoohsik itahsh, miihsh kahkina kaawaapantaminitc aaniin kaaishi maaciitc cipaahpi'ikotc. 
LUK.14.30	Miihsh o'o ke'⁠ikotc: ‘Inakiniin wa'a inini ekii'-maacii oshihciketc, kaawiin tahsh okiih kiishihtoohsiin kaakii maacihtootc.’ 
LUK.14.31	Kiishpin kihci okimaa ayaawaatc mitaahcink mitaahswaahk (10,000) shimaakanihsha' ewii'-anta miikaanaatc tahsh kotak kihciokimaan eyaawaanitc niishtana mitaahswaak (20,000) shimaakanihsha', pinamaa na tanamatapi cionentank taka cite ahpiihciikwen cishaakooci'aatc ini kotak kihciokimaan? 
LUK.14.32	Kiishpin tahsh tepakenimohsik miihsh keshi ishinisha'waatc tipaacimowininiwa' ci⁠anta nakishkawaanitc ini kihciokimaan mihsawaa ko enaawinaakosinitc, eishi pakohsenimaatc pisaan ciwiiciiwikotc. 
LUK.14.33	Miitahsh peshikwan eshinaakwahk, awiya kaapakitinansik kahkina kekoonan otaya'iiman kaawiin tatinowihsii ninkihkino'amawaakan.”
LUK.14.34	“Aahpici onishihshin shiiwihtaakan. Kiishpin tahsh ani nihsitohpokwahsinok, aaniin itahsh miinawaa keshi kiiwe shiiwihtaakaniwankipan? 
LUK.14.35	Kaawiin ahpiihtentaakwahsinoon ci aapatahkipan kihtikewahkiink, komaa kaye kaashi ohkohsink moow, mii ehta ko ciwepinikaatekipan. Taka awiya kaaohtawakaatc tapisintam.”
LUK.15.2	Miitahsh iki 
LUK.15.3	Miitahsh Ciisahs kaakii'-wiintamawaatc o'oweni awehcikewin:
LUK.15.4	“Kiishpin kiinawaa awiya ayaawaatc ninkotwaahk (100) maanahcaanihsha', peshik tahsh wanihshininitc, aaniin keishihcikehpan? Otaa nakanaa' maawiin i'i shaankahsimitanahshi shaankahso (99) maanahcaanihsha' i'imaa mihshawahkamik ciantone'waahpan ini peshik kaawanihshininitc, ekiih pakiciihsik paanimaa kaa'⁠mihkawaatc. 
LUK.15.5	Ahpii tahsh mihkawaatc, taciihkentam, miihsh keshi wakitahsaatc otinimaakanink, 
LUK.15.6	miihsh kenishi kiiwewinaatc. Oka maamawi antomaa' tahsh kaasaaki wiiciiwaatc, i'i kaye pehsho owiicitaamaakana' o'o ci'‑inaatc: ‘Wiici minwentamoomihshik, ninkii'-mihkawaa kaakii'-wanihshink nimaanahcaanihshim!’ 
LUK.15.7	Miitahsh eshi wiintamawinakook, miihsh peshikan eshi ciihkentamonaaniwank weti kihcikiishikonk a'a onci kaamacitootank kiikwehkaatisitc, ahpiihc wiin iniweniwa' shaankahsimitanahshi shaankahso (99) kweyahkwaatisinitc memwehc kekwehkaatisihsinik.”
LUK.15.8	“Inashke ihkwe kiiayaawaatc mitaahso waapaapihko shooniyaanhsa', peshik tahsh wani'aatc, aaniin tahsh keishihciketc? Mii 'i keshi sahka'ank owaahsahkonencikan, ewepa'iketc kaye owaahkaa'ikanink, weweni ehkakwe mihkawaatc ehpakiciihsik paanimaa ekii'-mihkawaatc. 
LUK.15.9	Ahpii tahsh kaa'mihkawaatc, mii 'i eshi maamawi antomaatc kaasaaki wiiciiwaatc, i'i kaye pehsho kaawiicitaamikotc o'o e'⁠inaatc: ‘Wiici minwentamoomihshik, ninkii'-mihkawaa ohsha kaakii'-wani'ak niwaapaapihko shooniyaanhsim.’ 
LUK.15.10	Miitahsh peshikwan weti kihcikiishikonk Kishemanitoo otencalima' eshi ciihkentaminitc ini onci peshik omacitootamoon kaakwehkaatisinitc.”
LUK.15.11	Ciisahs tahsh kii'⁠ani ihkito: “Kii'⁠ayaa inini ekii'-niishinitc (2) okosihsa'. 
LUK.15.12	Ini kaaohshiimenshimaawinitc okii'ikoon: ‘Nintete, taka noonkom kiishaac miinshihshin minihk kekoon kaawii'-miinshiyan kitipencikewinink onci ketipentamaan.’ Miitahsh a'a otetemaa kaaishi nenaawinank i'i owenootisiwin ekii'-maamiinaatc kaaniishinitc okosihsa'. 
LUK.15.13	Kaawiin tahsh tashi naanaake, mii 'i aasha kaakii'-ataawaaketc minihk kaakiih tipentank. Miitahsh kaa'⁠ishi maacaatc waahsa pahkaan ahkiink ekii'-ishaatc. Miitahsh weti kaahtashi caakinaatc oshooniyaaman, ekiih kiiwashkwe pimaatisitc. 
LUK.15.14	Kahkina tahsh kekoon kaakii'-ayaatc kiihcaakihse. Miihsh i'i ahpii kaakiikihci noontehsek miicim i'imaa misiwe ahkiink. Wiinke kewiin kiihkoohpaaci noontehse. 
LUK.15.15	Miitahsh kaakii'-ishaatc ekii'-awi anohkiihtawaatc ininiwan i'imaa ahkiink eyaanitc. Miihsh kaakii'-ishinisha'ontc i'imaa kihtikewikamikonk cipami'aatc ciahshamaatc koohkoohsha' ciwiihsininitc. 
LUK.15.16	Okii'-mihsawentaan tahsh kewiin cikii'-miicihpan i'iweni koohkoohsha' kaamiicinitc. Kaawiin tahsh awiyan okii'-miinikohsiin kekoon kemiicitc. 
LUK.15.17	Ahpii tahsh kaa'‑ani pakahkentank o'o kii'itiso: ‘Inashke wiin nintete ehpaahtiinonitc otanohkii'aakana tewiihsiniwa', ishkohsewa' kaye miicim, niin tahsh wiin ehkawaskateyaan. 
LUK.15.18	Taka hsa ninka maacaa cikiiweyaan ci‑ishaayaan nintetehkaank o'o ci‑inak: “Nintete, ninkii'-macitootawaa Kishemanitoo, kekiin kaye kikii'-macitootawin. 
LUK.15.19	Kaawiin tahsh nintepakentaakosihsii ninkosihs ci‑ishinihkaamihshiyan. Kipakohsenimin tahsh kitanohkii'aakanak kaatootawatwaa keniin citootawiyan,” ’ kii'‑inentam ewii'-inaatc. 
LUK.15.20	Miitahsh tepwe kaa'⁠ishi pasikwiitc ekii'-maacaatc ekiih kiiwenotawaatc oteten.
LUK.15.20	“Keyaapi tahsh enaawinaakwaninik cipwaa otihtank oteten otayaawinini, mii 'i aasha ekii'-waapamikotc oteten ehpi naakositc ekiih koohpaasinaakotc. Miihsh kaakii'-ahpatoonitc ehpi naakositc ekiih kihkinciciinikotc e'⁠ociimikotc. 
LUK.15.21	Okosihsimaa tahsh kii'‑ihkito: ‘Nintete, ninkii'-macitootawaa Kishemanitoo, kekiin kaye kikii'-macitootawin. Kaawiin tahsh nintepakentaakosihsii ninkosihs ci‑ishinihkaamihshiyan,’ kii'ihkito. 
LUK.15.22	A'a tahsh otetemaa okii'-inaa' otanohkii'aakana': ‘Taka weyiip piitook maawac wenishihshik kikishkikan, pisihkamo'ihk. Pisihkamo'ihk kaye naapininciipisonan oninciink, mahkisinan kaye pitahkisine'ihk. 
LUK.15.23	Miitahsh ishi maacaak cinaasihkawek kaaminonaakositc kaa‑aancipotc pishihkiinhs cinihsek. Maawaw kikakihci wiihsinimin ehpiihci minwentamank. 
LUK.15.24	Wa'a hsa ninkosihs ekii'-nipohpan noonkom tahsh pimaatisi. Ekii'-wanihshinkipan noonkom tahsh ekii'-mihkawintc.’ Miitahsh kaa'⁠ishi maaci kihci wiihsiniwaatc.
LUK.15.25	“Mekwaa tahsh ekihci inahkamikaninik a'a wiin kaaohsayensimaawitc okosihsimaa kii'⁠anohkii kihtikewahkiink. Ahpii tahsh ehpikiiwetc pehsho e'⁠ani otihtank waahkaa'ikan, okii'-noontaan ematwe kitohcikaaniwaninik, kaye ematwe niiminaaniwaninik. 
LUK.15.26	Miitahsh kaakii'-antomaatc peshik anohkii'aakanan ehkakwecimaatc aaniin eshihcikaaniwaninik. 
LUK.15.27	Miitahsh kaa'ikotc: ‘Kihshiimensh ohsha kiihtakohshin. Kitete tahsh okii'-nihsaan ini maawac kaaminonaakosinitc, kaawiininonitc pishihkiinhsan aaniihsh minwentam ehpikiiwenotaakotc okosihsan ehpimaatisinitc kaye tahsh e'⁠minoayaanitc.’ 
LUK.15.28	A'a tahsh kaaohsayensimaawitc kii'nishkaatisi ekiiwiih piintikehsik waahkaa'ikanink. Oteten tahsh okiihpi naasihkaakoon ekiihpi kaakiinsomikotc pisaan cipiintiketc. 
LUK.15.29	Miitahsh kaa'⁠inaatc ini oteten: ‘Inashke aaniin tahso pipoon aasha kaapi anohkiihtawinaan taapishkoo a'awe peshik kitanohkii'aakan kaa‑anohkiihtawihk, mooshak ehpi ishihcikeyaan kaashi antawenimiyan. Wekonen tahsh kaapi miinihshiyan? Kaawiin kanake peshik kikii'-miinshihsii maanahcaanihshenhs cikiiwiici wiihsinimakwaapan nisaaki wiiciiwaakanak! 
LUK.15.30	A'a tahsh wiin kikosihs ekii'-nihshiwanaacihtootc kahkina kitipinawewisiwin ekii'-mihci caakiniketc ehpapaa nootihkwewetc. Ahpii tahsh ehpikiiwetc mii 'i kaaishi nihtamawatc kaaonishihshinitc, kaawiininonitc pishihkiinhsan!’ 
LUK.15.31	O'o tahsh okii'ishi nahkwehtaakoon oteten: ‘Ninkosihs, mooshak o'omaa kipiwiici ayaamihsh. Minihk hsa kekoon kaatipinawewisiyaan mii hsa 'iwe kekiin tepinawewisiyan. 
LUK.15.32	Oncita tahsh iko ishi na'inaakwan cikihci wiihsiniyankipan, ciminwentamankipan kaye aaniihsh kihshiimensh ekii'-nipohpan, noonkom tahsh ehpimaatisitc. Ekii'-wanihshinkipan kaye, noonkom tahsh ekii'-mihkawintc,’ okii'ikoon.”
LUK.16.1	Ciisahs okii'-inaa' okihkino'amawaakana': “Peshikwaa kii'⁠ayaa inini aahpici ekii'-wenootisitc kaye tahsh ekii'-ayaawaatc anohkii'aakanan kaakiih kanawentamaakotc otipentaahsowinan. A'a tahsh inini kiihpi wiintamawaa kaakanawentamaakotc kwayahk ekii'-inaapacihtoohsinik otaya'iiman kaatipentank. 
LUK.16.2	Miitahsh kaakiih kanoonaatc cipiintikenitc o'o ekii'-inaatc: ‘Wekonen o'o kaaishi noontamaan e'⁠ishihcikewanwen? Piwaapanta'ihshin misiwe aaniin enaapacihtooyan nintipentaahsowinan. Kaawiin tahsh awahshime kika kanawentansiinan nintipentaahsowinan.’ 
LUK.16.3	A'a tahsh anohkii'aakan kii'‑itiso: ‘Nintookimaam kaa‑anohkiihtawak niwiih pakitinik i'i enanohkiiwak. Aaniin tahsh keishihcikeyaan? Onsaam niniinamaatis ciwaanihkeyaampaan, nintaa akac kaye cipapaa pakohshi'iweyaan. 
LUK.16.4	Aasha ninkihkentaan aaniin keishihcikeyaan kaasaaki wiiciiwiwaatc keonci piintikashiwaatc otaawiniwaank ahpii pakitinikooyaan o'o enanohkiiyaan.’
LUK.16.5	“Miitahsh kaa'⁠ishi kanoonaatc kahkina awiya' iniweniwa' kaamasina'amawaanitc otookimaaman. Miihsh kaa'⁠ishi kakwecimaatc ini nihtam ininiwan: ‘Aaniin minihk mesina'amawatc nintookimaam?’ okii'inaan. 
LUK.16.6	Miitahsh kaa'ikotc ini ininiwan: ‘Nihshwaaswaahk (800) tahso tipa'oopaan aalip 
LUK.16.7	Miinawaa tahsh kotak okii'-ishi kakwecimaan: ‘Kiin tahsh wiin aaniin minihk mesina'amawatc?’ okii'inaan. ‘Mitaahswaahk (1,000) tahso mahkahk pahkweshikanan nimasina'amawaa,’ okii'ikoon. Miihsh kaa'inaatc: ‘Ina 'owe kimasina'ikewin, nihshwaahswaahk (800) ishipii'an,’ okii'inaan.
LUK.16.8	“Miitahsh a'a okimaa kaakii'-antomaatc ini kaakanawentamaakotc otaya'iiman kaakii'-wayeshihcikenitc: ‘Wiinke kikakiihtaawihcike ehkanawaapantisoyan,’ okii'inaan. Inashke wiin iko pemaatisiwaatc noonkom ahkiink kaaonci tipentaakosiwaatc nawac kwayahk okanawentaanaawaa kaashi anohkiiwaatc ahpiihc wiin ikiweniwak waahseyaank kaaonci tipentaakosiwaatc.”
LUK.16.9	Miihsh Ciisahs keyaapi kaa'‑ani ihkitotc: “Miitahsh o'owe eshi wiintamawinakook. Ahkiiwi wenootisiwin aapacihtook ciontinamaasoyek kesaaki wiiciiwinekwaa, ahpii hsa tahsh kiihcaakihsek, miitahsh ciminwentamonaaniwank cipiintikanikooyek taawinink wiihkaa keishkwaahsehsinok. 
LUK.16.10	Piko awenen keayaankwaamisiihkantamokwen kaa‑akaahsentaakwaninik mii peshikwan keshi ayaankwaamisiihkantank kaakihci inentaakwaninik kekoon. Awenen kaye keonci wayeshi'iwekwen mihsawaa akaahsentaakwaninik mii peshikwan keishi wayeshi'iwetc i'iweni kaakihci inentaakwaninik. 
LUK.16.11	Kiishpin tahsh tepweyentaakosiyek cinanaakacihtooyek ayaankwaamisiihkantansiwek eshi aapacihtooyek ahkiiwi wenootisiwin, aaniin tahsh wiin keshi pakitinamaakooyekipan kaakwayahkwahk wenootisiwin? 
LUK.16.12	Kiishpin tahsh tepweyentaakosihsiwek cinaakacihtooyek ekiionci ayaankwaami aapacihtooyek kotak awiya otaya'iiman, aaniin itahsh kekii'-ishi pakitinamaakooyekipan kekoon citipentamek?
LUK.16.14	Ahpii tahsh iki 
LUK.16.15	Miitahsh Ciisahs kaa'inaatc: “Kiinawaa ohsha kaakakwe minonaako'itisoyek enaahsamiiwaatc pemaatisiwaatc, Kishemanitoo tahsh wiin kikihkenimikowaa enaatisiyek kite'iwank. I'iweni ohsha awiyak kaakihci inentamowaatc, mii 'iweni Kishemanitoo kaashiinketank.
LUK.16.17	 Nawac wentan i'iwe kiishik, ahki kaye cipoonihsek, ahpiihc i'we peshik cahkipii'ikan ciotaahpinikaatek Onahshowewinink onci.
LUK.16.19	“Peshik kii'⁠ayaa inini aahpici ekii'-wenootisitc ehkikishkank kaye maawac kaa‑aahkwakintenikin kikishkikanan. Maawac iko ekiikihci wenootaatisitc entahso kiishihk. 
LUK.16.20	Kii'⁠ayaa tahsh kaye ehkitimaakisitc inini Laasarahs 
LUK.16.21	Kii'‑ishi mihsawentam cimiicitc ishkwancikanan kaaonci pankihsininikin otoohpowinaahkoniink ini kaawenootisinitc. Animoo' itahsh kiihpiishaawaa' ekiihpi nooskwaata'aminitc Laasarahs kaashi omikiiwitc. 
LUK.16.22	Kaakitimaakisitc inini kii'ishkwaa pimaatisi. Encala' tahsh okii'-maaciinikoo' ekii'-ishiwinikotc kihcikiishikonk ciawi wiitapimaatc Eparahaaman 
LUK.16.23	I'imaa hsa tahsh kii'‑ishi ayaa kaashi kanawentaakosiwaatc kaanipowaatc. Wiinke kiihkakwaataki wiihsakentam. Ishpimink tahsh e'⁠inaapitc okii'-waapamaan Eparahaaman waahsa ematwe ayaanitc, e'⁠matwe wiitapimaanitc Laasarahsan. 
LUK.16.24	Miitahsh kaakiih shaakowaanaatc: ‘Nintete Eparahaam koohpaasinawihshin, taka piicinisha'o Laasarahs cicehkipiininciinitc nipiink cipi tahkaapaawatootc nintenaniw, etatawe ohsha niwiihsakaahkis o'omaa ishkotenk.’ 
LUK.16.25	O'o tahsh Eparahaaman okii'ikoon: ‘Ninkosihs, maamihkwentan mekwaa kiipimaatisiyan kaaonishihshinkin kekoonan kikii'-ayaanan. A'a tahsh wiin Laasarahs kaaonishihshinsinikin okii'-ayaanan. Noonkom tahsh wiin minwentami'aa, kiin tahsh win ekihci wiihsakentaman. 
LUK.16.26	Kaawiin tahsh ehta i'i minihk, ayaamakan hsa 'iwe emishahkiiyaahsinok waana'ikan o'omaa nahsaw kaashi ayaayank. Miitahsh o'omaa kaashi ayaayaank kaaonci kashkihtoohsikwaa weti ci‑ishaatc kaashi ayaayek, miihsh kaye weti kaa'ayaawaatc eshi ayaayek kaaonci kashkihtoohsikwaa o'omaa nahke cipiishaawaatc.’ 
LUK.16.27	Kaawenootisitc inini tahsh kii'ihkito: ‘Nintete, Eparahaam kipakohsenimin ehkakweciminaan ci‑ishinisha'watc Laasarahs ninteten owaahkaa'ikaniniink. 
LUK.16.28	Mii ohsha weti eyaawaatc naanan niicihkiwensiwak. Pakitin ci‑ishaatc ciantawi wiintamawaatc, cipiishaahsinik o'omaa kakwaataki wiihsakentamowin eshi ayaanik,’ okii'inaan. 
LUK.16.29	Miitahsh o'o kaa'ikotc Eparahaaman 
LUK.16.30	Miihsh kaa'-ishi nahkwehtawaatc: ‘Nintete Eparahaam kaawiin i'iwe teminihk. Kiishpin hsa awiyan nipowinink pionci naasihkaakowaatc, mii 'i kehcinaac cikwehkaatisiwaatc,’ okii'inaan. 
LUK.16.31	Miitahsh kaa'ikotc Eparahaaman: ‘Kiishpin wiihpisintawaahsikwaa Moosihsoon, i'i kaye kaakanootamawaanitc Kishemanitoon, kaawiin taakashkimaahsiiwak mihsawaa ko awiyan nipowinink onci wanishkaanitc,’ okii'ikoon.”
LUK.17.1	Miitahsh Ciisahs kaa'inaatc okihkino'amawaakana': “Kekoonan hsa tatakohshinoomakanoon keonci macitootamink. Aahpici tahsh takohpaasinaakosi a'a awiya wiin kaaonci otihshiwemakaninikin. 
LUK.17.2	Nawac iitok taaonishihshinini kaamihcaapihkisinitc piihsipoocikanahsiniin citahkopicikaniwinihpan ohkwekanink cinihsaapaawacikaniwihpan i'imaa kaashi kiishkaayawaanik kihcikamiink, ahpiihc wiin cipankihshimaahpan ini kaatepweyenimimitc. 
LUK.17.3	 Kanawenintison tahsh eshihcikeyan.
LUK.17.3	“Kiishpin kiicihkiwensi macitootank, kitaa kanoonaa ohsha, kiishpin tahsh wiihpoonihtootc otishihcikewin, kika poonentamawaa. 
LUK.17.4	Kiishpin tahsh macitootawihk niishwaahcink aapitink ehkiishikaninik, niishwaahcink tahsh pinaasihkawihk o'o inihk: ‘Taka poonentamawihshin.’ Pisaan hsa kika poonentamawaa.”
LUK.17.6	KaaTipenciketc tahsh kii'‑ishi nahkwehtam: “Kiishpin ayaayekipan tepwewakentamowin taapishkoo peshikomin maawac kaa‑akaahsink kihtikaanenhs kitaainaawaa wa'aweti kihci mihtik: ‘Pahkwaciciipihkepinitison antawi patahkison kihcikamiink,’ kita na'ihtaakowaa ohsha,” okii'inaa'.
LUK.17.7	“Kaanika wiin kiinawaa peshik ayaawek anohkii'aakan e'⁠ompwehkahkamikipitootc kihtikewahkiini, kaye tahsh e'⁠nanaakaci'aatc maanahcaanihsha'. Ahpii tahsh ehpi onci takohshink kihtikewahkamikonk kitaainaa na: ‘Taka weyiip kakihtaahtapiin ciwiihsiniyan’? 
LUK.17.8	Kaawiin i'iwe kitishihcikehsii. Nawac o'oweni kitaainaa: ‘Kwayaancihtamawihshin keonaakohshi miiciyaan. Pihsihkan aakoopison cipami'iyan ewiihsiniyaan, kaye tahsh eminihkweyaan. Paanimaa tahsh ishkwaa wiihsiniyaan, mii kiin i'i payesh ciwiihsiniyan,’ kikainaa. 
LUK.17.9	Kaawiin ina tahsh miikwehc taaicikaniwihsii a'a anohkii'aakan ekii'-ishihciketc kaakii'-ishi anoonintc? 
LUK.17.10	Miitahsh peshikwan kekiinawaa keishihcikeyekipan. Ahpii kii'‑ishkwaa ishihcikeyek kahkina kaakii'ikooyek, mii 'i keihkitoyekipan: ‘Niinawint hsa piko anohkii'aakanak nimihci tinowimin, ekii'mihci ishihcikeyaank ehta kekii'inanohkiiyaankipan.’ ”
LUK.17.11	Ciisahs tahsh e'⁠anipimi ayaatc 
LUK.17.12	Aasha tahsh kekaa e'⁠ani otihtank eshitaaniwaninik, mitaahso ininiwa' wemikiiwaahpinenitc okiihpi anta nakishkaakoo'. Waahsayiihsh iko kii'matwe niipawiwa'. 
LUK.17.13	Miitahsh kaa'⁠matweikotc: “Ciisahs Okihkino'amaake, taka koohpaasinawihshinaam!”
LUK.17.14	Mekwaa tahsh e'⁠ani pimi ayaawaatc, mii 'i kaakiih pehki'ikoowisiwaatc
LUK.17.15	Peshik itahsh a'a ewaapantank ehpehki'ikoowisitc, okiihkiiwe naasihkawaan Ciisahsoon, ekiihkishiiwetc e'⁠nanaahkomaatc Kishemanitoon. 
LUK.17.16	Eshisitekaapawinitc Ciisahsoon kii'‑ishi animihkopani'o ekii'-nanaahkomaatc. A'a hsa tahsh inini 
LUK.17.17	Miitahsh Ciisahs kaa'ihkitotc: “Mitaahso ohsha ininiwak kiihpehki'ikoowisiwak, Aanti tahsh wiin iki kotak shaankahso? 
LUK.17.18	Aaniin tahsh wiin ehta wa'a pahkaan ahkiink kaaonciitc wenci pikiiwetc ehpi nanaahkomaatc Kishemanitoon?” 
LUK.17.19	Miihsh kaa'⁠inaatc ini ininiwan: “Pasikwiin mii 'i ishi maacaan. Kitepwewakentamowin kikii'-minwaaci'ikon,” okii'-inaan.
LUK.17.20	Aaninta 
LUK.17.21	Kaawiin kaye awiya taaihkitohsii: ‘Inashke, mii 'oweni, komaa kaye ina 'iweni Kishemanitoo oTipencikewin.’ Kishemanitoo oTipencikewin ohsha ayaamakan kipimaatisiwiwaank.”
LUK.17.22	Miitahsh Ciisahs kaa'⁠inaatc 
LUK.17.23	Tani ayaawak tahsh o'o keininekwaa: ‘Inashke weti inaapin.’ ‘Inashke 'omaa inaapin.’ Keko tahsh weti ishaahkek ciawi inaapiyek. 
LUK.17.24	Taapishkoo kaashi waahtehsek weti ishpimink, kwehkwehk itahsh inahke weti ishpimink e'⁠ishi mamishahkii waahseyaak, miihsa keishinaakwaninik ahpii pitakohshininitc Inini oKosihsan. 
LUK.17.25	Pinamaa tahsh nihtam niipiwa' tashi kakwaatakihtoo, ciaanawenimikotc pemaatisinitc o'o noonkom kaakiishikaninik. 
LUK.17.26	 I'iwehsa kaakiihpi ayishihsenik mekwaa ahpii Noowa 
LUK.17.27	 Pemaatisiwaatc kii'⁠wiihsiniwak, kii'⁠minihkwewak kaye. Ininiwak, ihkwewak kaye ekii'-waawiitikentiwaatc piinihsh ahpii Noowa kaakiih poositc kihci ciimaan. Miitahsh kaakii'-nihkipiik misiwe ahkiink kahkina pemaatisiwaatc kii'⁠nihshiwanaatisiwak. 
LUK.17.28	 Miitahsh i'iwe keishihsek kaakiihpi ishihsek mekwaa Laat 
LUK.17.29	Ahpii tahsh ehkiishikaninik Laat i'imaa kiionci maacaatc Swaatam 
LUK.17.30	Miitahsh i'iwe peshikwan keishinaakwahk kiishikahk ahpii Inini oKosihsan naakosinitc.
LUK.17.32	 Maamihkwenimihk kaakii'-ishiwepisinitc Laat wiiwan. 
LUK.17.33	 Awenen hsa piko kekakwe kihciwinank opimaatisiwin kaawiin oka ontinansiin cipimaatisitc. A'a tahsh kaye kepakitinank opimaatisiwin niin onci, mii 'awe kepimaatisitc. 
LUK.17.34	Miihsh eshi wiintamawinakook. Niishin awiyak tanipaawak nipewinaahkonk ehtipihkaninik. Peshik taonci otaahpinaa, kotak itahsh tanakanaa. 
LUK.17.35	Niishin ihkwewak ta‑anohkiiwak ehpiihsipoocikewaatc. Peshik taonci otaahpinaa, a'a tahsh kotak tanakanaa.” 
LUK.17.36	[Niishin hsa ininiwak ta‑ayaawak ishipeshikwan mihshawahkamik, peshik taonci otaahpinaa, a'a tahsh kotak tanakanaa.”]
LUK.17.37	Okihkino'amawaakana' itahsh okii'-ishi kakwecimikoo': “Tepencikeyan, aanahpii i'iwe keishihsek?”
LUK.17.37	O'o tahsh Ciisahs kii'‑ishinahkwehtam: “Aanti hsa piko keshiahtek kaanipoomakahk miiyaw, mii hsa 'imaa ketashi maawaci'itiwaatc iki mihtaskihtikwaanehsiwak.”
LUK.18.1	Ciisahs okii'-wiintamawaa' 
LUK.18.2	“Kii'⁠ayaa iinsan inini ootenaank ekiih kohtaanenimaahsik Kishemanitoon, ekiih papaa pisiskenimaahsik kaye ininiwa'. 
LUK.18.3	Kiiwaacihkwe kaye i'imaa kii'⁠ayaa peshikwan ootenaank ekii'-nihtaa naasihkawaatc ini otipaahkoniwen ekiih kakwecimaatc e'⁠antawentank kwayahk citootawintc o'o ekii'-inaatc: ‘Wiici'ihshin cishaakooci'ak kaakakwe macihse'ihshitc!’ 
LUK.18.4	Kaawiin tahsh nanaansh otipaahkoniwe kii'‑inentansii. Kekahpii tahsh o'o kii'‑inentam: ‘Aanawiin ekohtaanenimaahsiwak Kishemanitoo, ehpapaa pisiskenimaahsiwakwaa kaye awiyak 
LUK.18.5	shaakooc itahsh a'a kiiwaacihwe nimikoshkaasomik, intawaa hsa ninka wiici'aa citepinank i'i kaashi antawentank. Kehcinaac maawiin ninka noonte caakii'ik e'⁠nipaaci piishaatc.’ ”
LUK.18.6	Miihsh Tipenciketc kaa'‑ani ihkitotc: “Inashke pisintamok aaniin ehkitotc a'a kaakwayahkohcikehsik otipaahkoniwe. 
LUK.18.7	Miitahsh i'i nahke Kishemanitoo kwayahk keshi onaahkonaatc i'i kaakii'-onaapamaatc kaashaakowaanikotc ciwiici'aatc entahso kiishik, entahso tipihk kaye. Tapwaahtawii na ciwiici'aatc? 
LUK.18.8	Miihsh eninakook, aahpici ohsha takitaahtapii kwayahk cishi wiici'imintc. Ahpii tahsh pitakohshink a'a Inini oKosihsan, oka mihkaan ina tepweyentamowin o'omaa ahkiink?”
LUK.18.9	I'imaa tahsh kii'⁠ayaawaa' aaninta awiya' kaakiih kwayahkwaatisiiwi tepakenintisonitc, ekii'-aanwaapamaanitc tahsh kotak awiya' eshihcikenitc. Miitahsh Ciisahs o'o kaakii'-ishi awehciketc. 
LUK.18.10	“Aapitink kii'⁠niishiwak ininiwak ekii ishaawaatc Kihcianami'ewikamikonk ekii'-anta anami'aawaatc. Peshik 
LUK.18.11	A'a tahsh Perahsii kii'⁠niikatekaapawi o'o ekii'ishi anami'aatc: ‘Kishemanitoo miikwehc hsa kitinin ehtinowihsiwaan taapishkoo kotak awiyak kaakimootiwaatc, kaamacitootamowaatc, kaapihshikwaatisiwaatc kaye. A'a kaye kaatipa'ike'iwetc taakihs shooniyaan kaamatwe ayaatc. 
LUK.18.12	Niishokiishik entahso tawahte kaawiin nintoonci wiihsinihsii piko e'⁠anami'aayaan. Kaye tahsh peshik mitaahso ehpakitinikeyaan misiwe minihk kaakashkihcikeyaan,’ kii'‑ihkito. 
LUK.18.13	A'a tahsh wiin kaatipa'ike'iwetc taakihs shooniyaan nawac waahsa kii'⁠matwe niipawi. Kaawiin kaanake ishpimink kii'‑inaapihsii. Kiihpahkihte yaahkikane'otiso ehkihci mincinawesitc e'⁠ihkitotc: ‘Kishemanitoo koohpaasinawihshin, niin emacaatisiyaan,’ kii'‑ihkito. 
LUK.18.14	 Miitahsh eninakook, wa'a tahsh kaatipa'ike'iwetc taakihs shooniyaan ahpii ani kiiwetc nawac okii'-minwaapamikoon Kishemanitoon ahpiihc wiin a'a Perahsii. Awiya hsa kaaishpenintisotc, tatapahsenimaa. Awiya hsa kaatapahsenintisotc, mii hsa 'awe keishpentaakositc.”
LUK.18.15	Aaninta tahsh awiyak okiih piinaawaa' apinoonciisha' eshi ayaanitc Ciisahsoon cisaaminaanitc. Kihkino'amawaakanak tahsh o'o ewaapantamowaatc, okiih kishii kanoonaani i'i kaakiih piinaanitc. 
LUK.18.16	Ciisahs tahsh okii'-antomaa' apinoonciisha' cinaasihkaakotc o'o ekii'-ihkitotc: “Maano apinoonciishak ninkapi naasihkaakook. Keko wiin kipihtinaahkekwaanik. Miiwak iitok iki kaatipentami'ikoowisiwaatc Kishemanitoon oTipencikewinini. Aaniihsh miiwak ihsa iki tino pemaatisiwaatc oko kaainaatisiwaatc apinoonciishink ketipenimikowaatc Kishemanitoon. 
LUK.18.17	Tepwe hsa kaaininakook, awenen hsa piko keotaahpinansik Kishemanitoon oTipencikewinini taapishkoo kaaishi otaahpinank wa'a apinoonciish, kaawiin wiihkaa oka kashkihtoohsiin cipiintiketc. Kishemanitoo oTipencikewinink.”
LUK.18.18	Aapitink tahsh inini okii'-naasihkawaan Ciisahsoon ekii'-inaatc: “Osasekaakihkino'amaake, wekonen sasekaa ishihcikewin keishihcikeyaampaan keonci miinikooyaan pimaatisiwin wiihkaa kepoonihsehsinok?”
LUK.18.19	Ciisahs okii'-ishi nahkwehtawaan: “Wekonen wenci ishiyan ehsasekaawiyaan. Kaawiin awiya sasekaawihsii, mii ehta ko Kishemanitoo. 
LUK.18.20	 Kikihkentaanan iitok ini onahshowewinan: ‘Keko papaamenimimaahken pahkaan awiya wiiwan, keko nihshiwehken, keko kimootihken, keko kaye awiya noociko inaacimaahken tipaahkonintc, kihci inenim kitete, kimaamaa kaye.’ ”
LUK.18.21	Oshkiniikiwan okii'ikoon: “Kiipi oshkaatisiyaan ohsha piko ono kahkina onahshowewinan nimpi na'ihtaanan.”
LUK.18.22	Ciisahs tahsh o'o e'⁠noontank, mii 'i kaa'-inaatc: “Peshik kekoon kinoontehse kekii'-ishihcikeyampan. Ataawaaken kahkina kekoonan kaa‑ayaayan, cimiinatwaa shooniyaan ketimaakisiwaatc. Wenootisiwin tahsh kika ayaan weti kihcikiishikonk. Miitahsh ishi piishaahkan cipiminisha'oyan.”
LUK.18.23	E'⁠noontaakotc itahsh ini ininiwan o'o e'⁠inaatc, wiinke kii'maanentamoon aaniihsh kikihci wenootisiwan.
LUK.18.24	Ahpii tahsh Ciisahs e'⁠waapamaatc e'⁠maanentaminitc mii 'i kaa'ihkitotc: “Aahpici sanakanini kaawenootisitc cikiih piintikehpan Kishemanitoon eshi tipencikenitc. 
LUK.18.25	Nawac sanakanini kaawenootisitc cipiintikehpan Kishemanitoon eshi tipencikenitc, ahpiihc wiin pihkwaawikanemihtatim cishiipaashkaahpan i'iweni kaashi pakoneyaanik shaaponikan.”
LUK.18.26	I'i tahsh pemaatisinitc e'⁠noontaakotc o'o e'⁠ihkitotc mii 'i kaa'ihkitonitc: “Awenen tahsh inaa kekiihpimaaci'ikoowisihpan?”
LUK.18.27	Miihsh Ciisahs kaa'⁠ishi nahkwehtank: “Inini wiin kaawiin otaa kashkihtoohsiin o'o ci‑ishihciketc, Kishemanitoo tahsh wiin kahkina kekoon owencihtoon.”
LUK.18.28	Okii'-ikoon itahsh Piitaroon 
LUK.18.29	Miitahsh Ciisahs kaa'⁠ihkitotc: “Tepwe o'owe kaawiintamawinakook, awenen iko kenakatank otayaawin, kenakanaatc kaye wiiwan, wiicihkiwensiwan kaye, oniiki'ikoo' kaye, kaye tahsh otapinoonciishima' cikiih tipenimikoohpan Kishemanitoon. 
LUK.18.30	Mii 'awe awahshime tahsink kemiinintc mekwaa o'omaa pimaatisiwinink. Miihsh kaye citako miinintc pimaatisiwin wiihkaa kepoonihsehsininik.”
LUK.18.31	Ciisahs tahsh pahkeya'ii okii'-ishiwinaa' mitaahshi niishin (12) 
LUK.18.32	A'a tahsh Inini oKosihsan tashi pakitinaa eshi ayaanitc kaaCoowiwihsinik. Miitahsh cipaahpi'intc, cimaanshi tootawintc kaye, miihsh kaye cisasiihkwaanintc. 
LUK.18.33	Miitahsh kaye cipahpahshanshe'ontc, miihsh kaye keshi nihsintc. Nihso kiishihk (3) tahsh ishihsenik, takiiwe pimaatisi,” okii'-inaa'.
LUK.18.34	Kihkino'amawaakanak tahsh kaawiin cikii'-nihsitohtamowaatc kekoon kaakiih tashintaminitc aaniihsh kiihtootawaawak cinihsitohtansikwaa ini ihkitowinan. Kaawiin kaye cikii kihkentamowaatc wekonen kaakiih tashintaminitc.
LUK.18.35	Aasha Ciisahs pehsho e'⁠ani otihtank Cerahko 
LUK.18.36	Ahpii tahsh a'a inini e'⁠noontank ehpaahtiinonitc awiya' ehpimi ayaanitc kiihkakwetwe aaniin enahkamikaninik.
LUK.18.37	Miihsh kaa'⁠inintc: “Ciisahs 
LUK.18.38	Miitahsh kaa'⁠ishi shaakowetc: “Ciisahs, 
LUK.18.39	I'i tahsh awiya' kaaniikaaniinitc okiih kishii kanoonikoo' ekii'-ikotc ciompiikisihsik. Aanciko tahsh enikohk kiihshaakowe ekii'-ihkitotc: “Tepitink kaaontahkaanesiyan koohpaasinawihshin.”
LUK.18.40	Miitahsh Ciisahs kaakiih kipihciitc ekii'-anoohkiitc cipiitamawintc ini ininiwan Ahpii tahsh pehsho ehpi ayaanitc mii 'i kaa'⁠ishi kakwecimaatc: 
LUK.18.41	“Aaniin eshi antawenimiyan ci‑ishihcikehtamawinaan?” okii'-inaan.
LUK.18.41	“Tepencikeyan, ninantawentaan ciwaapiyaan,” okii'-ikoon.
LUK.18.42	Miitahsh kaa'⁠inaatc: “Miitahsh ishiwaapin. Kitepwewakentamowin hsa kiminwaaci'ikon.”
LUK.18.43	Shemaak tahsh a'a inini okiikashkihtoon ciwaapitc, ekiih piminisha'waatc Ciisahsoon. Kaye tahsh ekii'-nanaahkomaatc Kishemanitoon. Ahpii tahsh iki kaapaahtiinowaatc awiyak ewaapantamowaatc o'oweni, mii 'i kewiinawaa kahkina kaa'⁠ishi nanaahkomaawaatc Kishemanitoon.
LUK.19.1	Ciisahs okiihpi otihtaan Cerahko 
LUK.19.2	Kii'⁠ayaa tahsh i'imaa inini Saahkiiyahs 
LUK.19.3	Okiihkakwe waapamaan aweneniwinitc Ciisahsoon. Kaawiin tahsh okii'-waapamaahsiin aaniihsh kiitahkoosii, onsaam kaye kiipaahtiinowa' pemaatisinitc. 
LUK.19.4	Miitahsh kii'⁠niikaanipahtoo ehpimohsenaaniwaninik kaye tahsh ekii'-ahkwaantawetc Sikamwariwaahtikonk 
LUK.19.5	Ahpii Ciisahs kaapi otihtank eshi akoosinitc Saahkiiyahsan, ishpimink kii'‑inaapi ehkanoonaatc: “Saahkiiyahs, weyiip piniihsaantawen. Noonkom kaakiishikahk oncita ninkapi ayaa i'imaa kitayaawinink,” okii'inaan.
LUK.19.6	Saahkiiyahs tahsh kiihpapaashii e'⁠niihsaantawetc, kaye tahsh ekii'-minwentank Ciisahsoon pisaan cipiintikaakotc. 
LUK.19.7	Kahkina tahsh awiyak o'o e'⁠ishi waapankewaatc kii'⁠maacii kihci kaakiikitowak ekii'-ihkitowaatc: “Mii 'i ahpan Ciisahs e'⁠anta mawahtihsaatc otaawininiink omacaatisan,” kii'‑ihkitowak.
LUK.19.8	Saahkiiyahs tahsh kiihpasikwii ehkanoonaatc kaaTipencikenitc: “Inashke Tepencikeyan aapihta ninka pakitinaanan nintaya'iiman cimiinakwaa kaakitimaakisiwaatc. Minihk kaye kaakiihpi wayeshimakwaa awiyak niiwink (4) awahshime minihk ninkashi kiiwe tipa'amawaak,” okii'-inaan.
LUK.19.9	Miitahsh Ciisahs kaa'⁠inaatc: “Pimaaci'ikoowisiwin otootihsikonaawaa o'omaa kaa‑ayaawaatc taawinink noonkom kaakiishikahk aaniihsh kewiin a'a inini Eparahaamink 
LUK.19.10	 Niin aaniihsh Inini oKosihsan ninkiih piishaa ehpi antone'wakwaa, kaye tahsh ewiih pimaaci'akwaa kaawanihshinowaatc,” kii'ihkito.
LUK.19.12	Miitahsh kaa'⁠ihkitotc: “Peshikwaa kii'ayaa inini maawac ehkihci inentaakositc. Kiihkwayaancii waahsa ahkiink ewii'-ishi maacaatc, weti ewii'-awi tashi kihciokimaawi'intc. Ahpii tahsh kii'‑ishkwaa onakimintc, ewiih pikiiwetc ciokimaahkantank ahkiink kaaonciitc. 
LUK.19.13	Cipwaa maacaatc tahsh okiih kanoonaa' mitaahso otanohkii'aakana' kahkina ekii'-maamiinaatc pehpeshik osaawi shooniyaanhsa'.
LUK.19.14	A'a tahsh inini kaashiinkenimikotc owiici pemaatisiimaakana' okii'-ishinisha'waani kaatipaacimonitc o'o ciawi ihkitonitc: ‘Kaawiin ninantawenimaahsiwaanaan wa'a inini cikihci otookimaamiyaank.’ 
LUK.19.15	Shaakooc itahsh a'a inini kiihkihciokimaawi'aa, miihsh kaah⁠pishi kiiwetc. Shemaak itahsh kii'‑inaahkonike otanohkii'aakana' cipi niipawinitc enaahsamiitc ewii'-anta kihkentank aaniin minihk kaahkashkihcikenitc. 
LUK.19.16	Ini nihtam kaapiishaanitc kii'‑ihkitowan: ‘Nintookimaam, kotak mitaahso nintayaawaak osaawi shooniyaanhsak kaakii'onci kashkihcikeyaan a'a peshik kaakii'-miinshiyan onci,’ okii'ikoon. 
LUK.19.17	Miitahsh kaa'⁠inaatc: ‘Mii 'iwe ekii'-minohcikeyan, kiin kwayahk anohkii'aakan kitinow. Ehkwayahko tootaman tahsh mihsawaako kaa akaahsentaakwahk, kimiinin cinaanaakacihtooyan mitaahso kihciootenawan,’ okii'inaan. 
LUK.19.18	Ini kotak otanohkii'aakanan kiihpiishaawan ekii'ikotc: ‘Nintookimaam kotak naanan nintayaawaak osaawi shooniyaanhsak kaakii'-onci kashkihcikeyaan a'a peshik kaakii'-miinshiyan onci,’ okii'ikoon. 
LUK.19.19	Miitahsh wiin ini kaa'⁠inaatc: ‘Kiin tahsh wiin kika miinin naanan cinaanaakacihtooyan kihci ootenawan,’ okii'inaan. 
LUK.19.20	Iniweniwan itahsh kotak anohkii'aakanan kiihpiishaawan ekii'ikotc: ‘Nintookimaam, ina wa'a kitoosaawi shooniyaanhsim. Aapihkaakanink ninkii'-kashkiikinaa ekiih kanawenimak, 
LUK.19.21	ekiih kohsinaan aaniihsh kikihkenimin aaniin ehpiihci aahkwaatisiyan e'⁠otaahpinaman kiin kaatipentansiwan, kaye tahsh e'⁠maawantoonaman e'⁠manishiman kiin kaakiih kihtikaatansiwan,’ okii'ikoon. 
LUK.19.22	Miitahsh kaa'⁠ikotc otookimaaman: ‘Kiin maawac noociko anohkii'aakan. Kitihkitowinan ninka aapacihtoonan keonci onaahkoninaan. Kikihkentaan aahpici e'⁠aahkwaatisiyaan, e'⁠otaahpinamaan kaye kaatipentansiwaan, e'⁠manishamaan kaye kaakiikihtikaatansiwaan. 
LUK.19.23	Wekonen tahsh kaa'⁠onci ahsaahsiwaatc nishooniyaam kekii'-onci kashkihcikeyaampaan ahpii tahsh kiipitakohshinaan cikii saakisi'akipan nishooniyaam, minihk kaye kaa‑aanihke kashkihciketc?’ 
LUK.19.24	Miitahsh kaa'⁠inaatc i'imaa kaakii'-niipawinitc: ‘Otaahpinimihk ini osaawi shooniyaanhsan kaa‑ayaawaatc, ini tahsh miinimihk anohkii'aakanan mitaahso osaawi shooniyaanhsa' kaa‑ayaawaanitc.’ 
LUK.19.25	Miihsh kaa'⁠inintc a'a kihciokimaa: ‘Nintookimaaminaan, aasha iitok wiin mihtaahso shooniyaanhsa' otayaawaa',’ kii'inaa. 
LUK.19.26	 Kihciokimaa tahsh kii'‑ihkito: ‘Kiwiintamawininim o'o, kahkina awiya kekoon kaa‑ayaatc aanciihke awahshime tamiinaakaniwi, a'a tahsh wiin kekoon kaa‑ayaahsik, taotaahpinamawaa mihsawaa ko pankii kekoon kaa‑ayaatc. 
LUK.19.27	Ikiweniwak tahsh wiin kaashiinkenimiwaatc kaakii'-antawenimihsikwaa ciokimaahkantawakwaa, piinihkwak o'omaa eshi ayaawak. Nihsihkwak enaahsamiiwak,’ ” kii'ihkito.
LUK.19.28	O'o tahsh Ciisahs kaa'⁠ishkwaa ihkitotc, kii'⁠ani niikaani maacaa 
LUK.19.29	Ahpii tahsh kekaa e'⁠ani takohshink Pehpaci 
LUK.19.30	o'o ekii'inaatc: “Ani niikaani ishaak kaa⁠matwe ayaak kaaishitaaniwank. Ahpii tahsh ani piintikeshkaayek kika waapamaawaa maanshimihtatim cisakaakwahpisotc mahshi awiyan ehpoosonotaakohsik. Aapa'waahkek tahsh cipiinek. 
LUK.19.31	Kiishpin tahsh awiya o'o ishi kakweciminek: ‘Wekonen wenci aapa'wek a'a maanshimihtatim?’ O'o hsa kika inaawaa: ‘KaaTipenciketc owii'-aapaci'aan,’ ” okii'inaa'.
LUK.19.32	Iki tahsh kaakii'-niikaaninisha'ontwaa kii'‑ishaawak ekii'-ishi mihkamowaatc kahkina kaakii'-inintwaa. 
LUK.19.33	Mekwaa tahsh e'⁠aapa'waawaatc ini maanshimihtatimoon, tepenimikonitc okii'-ikowaan: “Wekonen tahsh wenci aapa'wek maanshimihtatim.”
LUK.19.34	Miihsh kaa'⁠inaawaatc: “KaaTipenciketc owii'-aapaci'aan,” okii'-inaawaan. 
LUK.19.35	Okiih piinaawaan tahsh ini maanshimihtatimoon eshi ayaanitc Ciisahsoon. Miitahsh kaa'⁠ishi wakitahtoowaatc okashkiikiiwiniwaan, miihsh i'imaa kaa'⁠ishi ahpapinitc Ciisahsoon. 
LUK.19.36	E'⁠ani pimi ayaatc itahsh, pemaatisinitc okiih tashwekiikihsitooni okashkiikiiwinini i'imaa miihkanaank. 
LUK.19.37	Ahpii pehsho e'⁠ani otihtank Ceroosalam eshi niihsaciwemoninik miihkana kaashi ishpatinaanik Aalip Kihtikaanaahtikohkaank ecikaatenik, aahpici kiihpaahtiinowa' kaapiminisha'okotc ekii'-maacii ciihkentaminitc enikohk ekiih shaakowenitc e'⁠nanaahkomaanitc Kishemanitoon kahkina maamahkaacihcikewinan kaakii'-waapantaminitc: 
LUK.19.38	 “Shawentaakosi a'a kihciokimaa kaapi takohshink otishinihkaasowininiink kaaTipencikenitc. Pisaanisiwin ayaamakan kihcikiishikonk, kaye tahsh maawac kihci inentaakosiwin otayaan Kishemanitoo maawac ishpimink kaa‑ayaatc,” kii'‑ishi shaakowewak. 
LUK.19.39	Aaninta tahsh 
LUK.19.40	Ciisahs tahsh kii'‑ishi nahkwehtam: “Kiwiintamawininim, kiishpin wiinawaa noontaatihsikwaa, ahsiniik ohsha tashaahshaakowewak.”
LUK.19.41	Ahpii Ciisahs aasha pehsho e'⁠ani otihtank Ceroosalam 
LUK.19.42	ekii'-ihkitotc: “Kiishpin tahsh kiikihkentamekipan noonkom kaakiishikahk aanti keonci miinikooyekipan pisaanisiwin; kaawiin tahsh kikii waapanta'ikoohsiim iniweniwan. 
LUK.19.43	Kika otihsaapantaam ohsha kiishikahk, ahpii kaa⁠shiinkeniminekwaa ciwaahkaa pihkwahkamika'ikewaatc keonci miikaaninekwaa. Kika waahkaashkaakowaak kaye, misiwe kaye inahke kika onciihkaakowaak. 
LUK.19.44	Wiinke hsa ko oka nihshiwanaacihtoonaawaa kitootenaamiwaa. Kika nihsikoom, apinoonciisha' kaye oka nihsaawaa'. Kaawiin kanake peshik ahsin tainapihsii kaakii'-ishi kihtapihpan, onsaam aaniihsh kaawiin kikii'-nihsitawinansiim ahpii kiishikaninik Kishemanitoo kekiih pimaaci'inekipan.”
LUK.19.45	Ciisahs kiih⁠piintike i'imaa 
LUK.19.46	 Miihsh o'o kaa'⁠inaatc: “Mii hsa eshipii'ikaatek Kihcimasina'ikan Kishemanitoo ekii'-ihkitotc: ‘Niwaahkaa'ikan hsa taishinihkaate anami'e waahkaa'ikan,’ kiinawaa tahsh e'⁠ishi naakohtooyek taapishkoo ciokaasoowikamikowaatc omahkantweshkak.”
LUK.19.48	Kaawiin okiih kihkentansiini aaniin kekii'-onci nihsikohpan aaniihsh kahkina pemaatisinitc okii kihciwentamini kaakii'-ihkitotc. Kiikihciwi ayaawa' ekiih pisintaakotc aaniin ehkitotc.
LUK.20.1	Aapitink ehkiishikaninik Ciisahs kii'⁠ayaa 
LUK.20.2	miitahsh kaa'⁠ikotc: “Wiintamawihshinaam, wekonen tino kashki'ewisiwin kaa‑aapacihtooyan ono kaaishihcikeyan? Awenen kaye kaamiinihk i'i kashki'ewisiwin?”
LUK.20.3	Ciisahs tahsh okii'-ishi nahkwehtawaa': “Peshik tahsh kekoon keniin kiwiih kakwecimininim. Nahkwehtawihshik itahsh. 
LUK.20.4	Aanti kaa'⁠onciinik a'a Cwaan 
LUK.20.5	Miitahsh kaa'⁠ishi maacii kakanoonitinitc ekiih tashintamaatinitc ekii'-ihkitonitc: “Kiishpin ihkitoyank ‘Kishemanitoonk,’ kika'-ikonaan tahsh ‘Wekonen tahsh kaa'⁠onci tepwehtawaahsiwek a'a Cwaan?’ 
LUK.20.6	Kiishpin tahsh ihkitoyank ‘Ininiihkaank,’ kahkina iki kaapaahtiinowaatc kika papiimwahsina'ikonaanik aaniihsh kahkina otinakimaawaan ini Cwaanan 
LUK.20.7	Miitahsh kaa'⁠ikotc: “Kaawiin ninkihkentansiimin aanti weciimakanokwen.”
LUK.20.8	Miitahsh kaa'⁠inaatc: “Kaawiin tahsh keniin kika wiintamawihsinooninim wekonen tino kashki'ewisiwin kaa‑aapacihtooyaan o'o kaaishihcikeyaan.”
LUK.20.10	Ahpii tahsh e'⁠ocihcihsenik cimawinswaasonitc i'i shoomina', okii'-ishinisha'waan ihsa otanohkii'aakana' i'imaa kaaishi kihtikaasonitc shoomina' kewiin i'imaa ewii'-ontisitc minihk kekii'-ontisihpan. Kaakii'⁠awi'intwaa tahsh okii pahpahkihte'waawaan ini anohkii'aakanan, kekoon aapiinc ekii'-maaciitoohsinik. 
LUK.20.11	Miinawaa tahsh a'a kihtikewikimaa okii'-ishinisha'waan kotak otanohkii'aakanan, miitahsh kaakii'-awi'intwaa peshikwan kaa'⁠ishi pahpahkihte'waawaatc, ekii'-maanshi tootawaawaatc kaye, kekoon aapiinc ekii'-maaciitoohsinik. 
LUK.20.12	Miinawaa kotak otanohkii'aakanan okii'-ishinisha'waan, miihsh kaa'⁠ishi maahki tootawimintc ekiih saakici wepinikaniwinitc kaye. 
LUK.20.13	Miitahsh a'a kihtikewikimaa kaa'⁠ihkitotc: ‘Aaniin tahsh inaa keishihcikeyaan? Ninkosihsan ninka ishinisha'omaan kaasaaki'imak, maakishaa tahsh oka kihtenimaawaan.’ 
LUK.20.14	Ahpii tahsh kaakii'-awi'intwaa ewaapamaawaatc ini okosihsimaan, miitahsh kaa'⁠ihkitowaatc: ‘Mii hsa ini kihtikewikimaa okosihsan. Ampeyohk taka nihsimaataanin, ciayaawank i'i kaawiih tipinawewisinitc!’ 
LUK.20.15	Miitahsh kaakii'-otihtinaawaatc ekiih saakici wepinaawaatc i'imaa shoominiwi kihtikaanink, ekii'-nihsaawaatc kaye.
LUK.20.15	“Aaniin tahsh ketootawaatc a'a kihtikewikimaa kaatipentank shoomini kihtikewin i'i kaakii'-awi'aatc? 
LUK.20.16	Tapi takohshin iitok cipi nihsaatc i'i kaakii'-awi'aahpan shoominiwi kihtikewin, kotak awiya' cimiinaatc,” okii'inaa'.
LUK.20.16	E'⁠noontaakotc itahsh pemaatisinitc o'o kii'ihkitowa': “Taka kaawiin wiihkaa i'i taishihsehsinoon!”
LUK.20.17	‘Ini hsa ahsiniin kaawaahkaa'ikewaatc kaa‑aanawenimaawaatc,
LUK.20.17	miiwan ihsa ini maawac kaaniikaanentaakosinitc ahsiniin.’
LUK.20.18	Awenen itahsh iko 'imaa keshi pankihshink ahsiniink, tapiisihshin. A'a tahsh kaye kepihsihkoosotc ini ahsiniin tashikociishkooso.”
LUK.20.19	Iki tahsh kaakihkino'amaakewaatc Onahshowewin, iki kaye kihcianami'ewikimaak shemaak okiihkakwe kaahcitinaawaan Ciisahsoon aniihsh okiih kihkentaanaawaa wiinawaa ehtashimikowaatc kiiawehcikenitc. Okiih kohsaawaa' itahsh pemaatisinitc. 
LUK.20.20	Wiinke tahsh okii'-naakaci'aawaan ekii'-ishinisha'waawaatc kaye awiya' ci'‑inwaanitisonitc kwayahk tino enaatisinitc kekiimooci naakaci'aanitc Ciisahsoon. Okii'-ishi antawentaanaawaa ewiih kaahcici'aawaatc kekoon ihkitonitc, ewii'-ishi pakitinaawaatc itahsh cionaahkonikonitc keshki'ewisinitc, meshkawisiinitc kaye kihci onahshowewininiwan Oroomink 
LUK.20.21	Iki tahsh kaakii'-ishinisha'ontwaa okiimooci naanaakatisiik o'o okii'-ishi kakwecimaawaan Ciisahsoon: “Okihkino'amaake, kikihkenimikoo kwayahk e'⁠ihkitoyan, kwayahk kaye e'⁠ishi kihkino'amaakeyan. Kikihkenimikoo kaye kahkina awiya peshikwan ehtootawatc kaatootawatc a'a peshik awiya. Tepwewin kaye ekihkino'amaakeyan aaniin Kishemanitoo kaashi antawenimaatc awiyan ci‑ishi pimaatisinitc. 
LUK.20.22	Wiintamawihshinaam tahsh aaniin enentaman: kekiinawint ina ishinaakwan citipa'amank i'i taakihs 
LUK.20.23	Ciisahs tahsh okiih kihkenimaa' ekii'-maci inentaminitc, miitahsh kaa'⁠inaatc: 
LUK.20.24	“Waapanta'ihshin a'a 
LUK.20.24	“Maawac iko kihciokimaa,” okii'ikoo'.
LUK.20.25	Miitahsh kaa'⁠inaatc: “Miinihk hsa a'a Maawac iko Kihciokimaa kaatipentank, miinihk itahsh kaye wiin Kishemanitoo kaatipentank,” okii'inaa'.
LUK.20.26	Kaawiin tahsh okii kashkihtoohsiinaawaa cionci kaahcici'aawaatc aaniin keihkitonitc. Wiinke kiikihci maamahkaatentamook kaakii'-ishi nahkwehtaakowaatc, kaawiin tahsh cikii'-noontaatiwaatc.
LUK.20.28	 Okiih kakwecimaawaan: “Okihkino'amaake, Moosihs 
LUK.20.29	Inashke tahsh kii'niishwaahciwak iki ininiwak ekii'-wiicihkiwentiwaatc. Kaasasiihkisitc tahsh nihtam kii'⁠wiiwi, ekii'-nipotc tahsh ekii'-ayaawaahsik apinoonciisha'. 
LUK.20.30	A'a tahsh eniohshiimenshimaawitc kewiin kii'⁠ani wiiwi ini ihkwewan. 
LUK.20.31	Miitahsh peshikwan a'a ani aanihke ohshiimenshimaa kaa'⁠ishihsetc. Kahkina iki kaakii'-niishwaahciwaatc kaakii'-wiicihkiwentiwaatc peshikwan kii'‑ishihsewak ekii'-nipowaatc, ekii'-onci ayaawaahsikwaa tahsh apinoonciisha'. 
LUK.20.32	A'a tahsh ihkwe ishkwaac kii'nipo. 
LUK.20.33	Ahpii tahsh kiiwe pimaatisinaaniwank, awenen tahsh a'a mayaa kewiiwitc ini ihkwewan? Aaniihsh minciniishwaahso okii'-wiitikemaawaan.”
LUK.20.34	O'o tahsh Ciisahs okii'inaa': “Ininiwak, ihkwewak kaye waawiitikentiwak o'o noonkom kaapimihsek ahki. 
LUK.20.35	Iki tahsh ininiwak, iki kaye ihkwewak kaatepakentaakosiwaatc takiiwe pimaatisiwak. Ta‑ani pimaatisiwak kaye weti niikaanaya'ii keni pimihsenik kaawiin iitok tawiitikenaaniwansinoon. 
LUK.20.36	Miitahsh encalink citinowiwaatc, kaawiin wiihkaa tanipohsiiwak. Kishemanitoon otooniicaanihsimikowaan, aaniihsh nipowinink kii'⁠onci kiiwe pimaatisiwak. 
LUK.20.37	 I'imaa hsa kaashi tashintek i'i kaakiih pihskanek eshi pihkwahkopaak, mii 'imaa Moosihs eshi pehtenaakohtootc iki kaanipowaahpan ehkiiwe pimaatisiwaatc. Moosihs kii'‑ihkitokopan: ‘KaaTipencikenitc hsa oKishemanitoomi Eparahaam 
LUK.20.38	Kaapimaatisinitc ihsa otooKishemanitoomikoo', kaawiin wiin i'i kaaniponitc. Wiin iitok kahkina awiyan kaaonci pimaatisinitc,” kii'ihkito. 
LUK.20.39	Aaninta tahsh kehkino'amaakenitc onahshowewin okii'ikoo': “Okihkino'amaake, kwayahk i'i kaaihkitoyan.” 
LUK.20.40	Kaawiin tahsh kiikashkite'ehsiiwa' awahshime kekoon cikakwecimikotc.
LUK.20.41	Miitahsh Ciisahs kaa'⁠inaatc: “Aaniin tahsh wenci ihkitonaaniwank 
LUK.20.42	 Wiin iitok iko Tepit ihkito i'imaa Nikamonink kehte masina'ikanink:
LUK.20.42	‘KaaTipenciketc okii'inaan ini kaaTipenimimitc:
LUK.20.42	I'imaa ishinamatapin ninkihcinihkink inahke,
LUK.20.43	Paanimaa hsa kikaishi'in cishaakooci'atwaa kaanishkenimihkwaa.’
LUK.20.44	Tepit tahsh ekii'-ishinihkaanaatc: ‘KaaTipenciketc.’ Aaniin tahsh inaa Kishemanitoon kaakii'-onaapamikotc keshi okosihsimikohpan Tepitan?”
LUK.20.45	Mekwaa tahsh kahkina pemaatisinitc ehpisintaakotc Ciisahs okii'inaa' 
LUK.20.46	“Ayaankwaamisiihtawihkwak iki kaakihkino'amaakewaatc Onahshowewin. Ominwentaanaawaa ehpapaamohsewaatc ehkikishkamowaatc kenwaapiikaninikin kashkiikiiwinan. Ominwentaanaawaa kaye ehpoosho'intwaa akwaciink kaatanataawenk. Kaye tahsh e'⁠ishi apiwaatc maawac kehci inentaakwaninikin apiwinan i'imaa 
LUK.20.47	Miiwak iitok iki kaawehsaani'aawaatc kiiwaacihkwewa' ehkimootimaawaatc otayaawinini, kaye tahsh kinwesh e'⁠anami'aawaatc ciwaapamintwaa. Awahshime tahsh wiinawaa oka onci ayaanaawaa kakwaataki'ikoowin,” kii'ihkito.
LUK.21.1	Ciisahs e'⁠ayinaapitc okii'-waapamaa' kaawenootisinitc awiya' ehpakitinaminitc opakitinikewinini kaaishi kanawenimimintc shooniyaan 
LUK.21.2	Miitahsh kaakii'-waapamaatc ekitimaakisinitc kiiwaacihkwewan ehpakitinaanitc niishin 2 osaawaapihkoonhsa'. 
LUK.21.3	Miitahsh kaa'⁠ihkitotc: “Tepwe 'owe kaawiintamawinakook, a'awe kaakitimaakisitc kiiwaacihkwe nawac niipiwa' pakitinike ahpiihc wiin iki kahkina kotak awiyak. 
LUK.21.4	Ikiweniwak hsa wiin kotak owenootisiwiniwaank onci pakitinikewak, a'a tahsh wiin ihkwe ehkitimaakisitc omisiwe pakitinaan otoontaatisiwin.”
LUK.21.5	Aaninta tahsh 
LUK.21.6	“Onoweniwan tahsh kaawaapantamek, ninkotink iko taocihcihse, awaaciko peshik ahsin ci‑ishi apihsik kaakii'-ishi apihpan. Kahkina ohsha ahsiniik ta⁠naaniihsi wepinikaasowak.”
LUK.21.7	Miitahsh okihkino'amawaakana' kaa'⁠ishi kakwecimikotc: “Okihkino'amaake, wiintamawihshinaam aaniin ahpii keishihsek i'iwe kaa'⁠ihkitoyan. Aaniin kaye niiyaak keonci nihsitawinaakwahk i'iwe ahpii wii'‑ishiwepahk?”
LUK.21.8	Miihsh Ciisahs kaa'⁠inaatc: “Ayaankwaamisik, ciwaniwinihsinowininek awiya. Aaniihsh tapaahtiinowak awiyak cipi takohshinowaatc i'imaa nintishinihkaasowinink ci‑ihkitowaatc: ‘Niin hsa 
LUK.21.9	Kika noontaam hsa 'i miikaatiwin, kika naanoontaam kaye e'⁠maamiikaatinaaniwank. Keko tahsh sekisihkek. Pinamaa hsa o'o taishihse cipwaa ishkwaahsekin ono kekoonan mekwaa kaawaapantamank.”
LUK.21.10	Miitahsh kaa'‑ani inaatc: “Tamaamiikaatiwak hsa pepahkaan kaatahswewaanakisiwaatc o'omaa ahkiink, okimaawiwinan kaye tamaamiikaatiimakanoon. Pepahkaan ahkiin tamaamiikaatiimakanoon. 
LUK.21.11	Taishiwepan cikakoshkohsek ahki, misiwe kaye miicim tanaanoontehse, pepahkaan ahkiink. Ta‑ayaamakan kaye kihci aahkosiwin misiwe pepahkaan ahkiink. Keishiwepahk kaye takohtaanentaakwan, kiishikonk kaye tapionci maamahkaasinaakwan. 
LUK.21.12	O'o tahsh kahkina cipwaa ishihsek kika tahkonikoom, kaye tahsh cikakwaataki'ikooyek. Kikashi pakitinikoom Coowi anami'ewikamikohkaank, kipa'otiiwikamikonk kaye. Kikaishiwinikoom kaye enaahsamiiwaatc kihciokimaak, iki kaye kaaniikaanisiwaatc nintishinihkaasowinink onci. 
LUK.21.13	Miitahsh i'i ahpii kena'ihsek ciwiintamaakeyek minwaacimowin. 
LUK.21.14	 Kiishaac itahsh onentamok cimikoshkaatentansiwek aaniin keihkitoyek naatamaasoyek. 
LUK.21.15	Niin hsa piko kika miinininim ihkitowinan, kakiihtaawentamowin kaye. Kaawiin tahsh oka kashkihtoohsiinaawaa iki kaashiinkeniminekwaa cipapaamihtansikwaa ehkitoyek, kaawiin kika shaakoosomikohsiiwaak. 
LUK.21.16	Kikamamishi'ikowaak kiniiki'ikowaak, kiicihkiwensiwaak, kitinawemaakaniwaak, iki kaye kaasaaki wiiciwinekwaa. Aaninta tahsh kiinawaa kika nihsikoom. 
LUK.21.17	Kahkina awiya kika shiinkenimikowaa niin onci. 
LUK.21.18	Kaawiin tahsh kanake awaac peshik kiinisihsiwaa kihtikwaaniwank tawanihsehsinoon. 
LUK.21.19	Aayiicikaapawik itahsh, miitahsh i'imaa keonci pimaatisiyek.”
LUK.21.20	“Ahpii tahsh waapamekwaa shimaakanihshak waahkashkamowaatc Ceroosalam mii 'i cikihkentamek aasha ehpehshonaakwahk cinihshiwanaacihcikaatek Ceroosalam. 
LUK.21.21	Iki hsa kaataawaatc i'imaa 
LUK.21.22	 Miitahsh o'owe kiishikan kaaishinihkaatek: ‘Kishemanitoo Onana'ahshiwewin.’ Miitahsh i'i ahpii cimooshkinehsek kahkina kaaishipii'ikaatek Kihcioshipii'ikanink. 
LUK.21.23	I'iwe tahsh ahpii kiishikahk, aahpici takoohpaacihsewak iki ihkwewak kaakikishkawaawahsowaatc, iki kaye omaamaamaak kaanooni'aawaatc oniicaanihsiwaa'. Wiinke hsa takihci wahsitaawentaakwan o'omaa ahkiink, Kishemanitoo onihskaatisiwin oka pakamishkaakonaawaa oko pemaatisiwaatc. 
LUK.21.24	Aaninta kaye taonci nihsaawak pashipa'ikewihkomaanink, aaninta kaye tamaaciicikaniwiwak ehtahkonintwaa ciayishiwicikaniwiwaatc misiwe pepahkaan ahkiink. Wiinke okapi tahtahkohkaataanaawaa Ceroosalam iki kaaCoowiwihsikwaa piinihsh kewiinawaa ciocihcihsenik ci‑ishkwaa tipentamowaatc.”
LUK.21.26	Pemaatisiwaatc tawaniihkewak keahpiihci sekisiwaatc aaniihsh okakihkentaanaawaa aaniin wa'‑ani ishiwepaninik o'omaa misiwe ahkiink. Kiishikonk kaye eyaamakahkin meskawentaakwahkin takoshko wepinikaatewan. 
LUK.21.27	 Miitahsh i'i ahpii Inini oKosihsan kenaakosinitc i'imaa wahkwiink cipi pimi ayaanitc cipi kikiinitc kihci mashkawisiiwin, kaye tahsh kihci kihtentaakosiwin. 
LUK.21.28	Ahpii onoweniwan maacii ishihsekin, mii 'i ishi pasikwiik ishpimink ci‑inaapiyek, aasha pehshonaakwan kipimaaci'ikoowiniwaa.”
LUK.21.29	Ciisahs tahsh okii'-wiintamawaa' o'oweni awehcikewin: “Kanawaapamihk a'a miinishaahtik pik 
LUK.21.30	Ahpii ewaapamekwaa ehsaakipakiiwaatc, mii 'i ekihkentamek aasha wiipa ewii'-niipink. 
LUK.21.31	Miitahsh i'i peshikwan, ahpii ani waapantamek ono ani ishihsekin, mii 'i cikihkentamek aasha ehpehshonaakwaninik Kishemanitoo oTipencikewin.
LUK.21.32	“Tepwe 'owe kaaininakook, kaawiin hsa tacaaki nipohsiiwak oko kaapimaatisiwaatc, mii 'i aasha kahkina ci‑ishiwepahkin ono kaawiintamawinakook. 
LUK.21.33	Mihsawaa ko kiishik, ahki kaye ishkwaahsekin, nintihkitowinan tahsh wiin kaawiin wiihkaa taishkwaahsehsinoonan kaashi tepwemakahkin.”
LUK.21.34	“Ayaankwaamisik onsaam ci'⁠ontamentansiwek kakiipaatisiwin, i'i kaye minihkwewin. Keko kaye onsaamentankek o'o ahkiiwi pimaatisiwin, maakishaa i'iwe kaawii'-ishi kiishikahk kika kwetahto otihsikom, cikaahcitinikoyek taapishkoo wanii'ikan. 
LUK.21.35	Kahkina hsako pemaatisiwaatc o'omaa ahkiink eyaawaatc okaotihsikonaawaa o'oweni. 
LUK.21.36	Ahshawaapik, mooshak kaye cianami'aayek ciayaayek mashkawisiiwin cikashkihtooyek cishaaposhkamek i'i kahkina kaawii'-ishiwepahk, cikashkihtooyek kaye ci⁠niipawiyek enaahsamiinitc Inini oKosihsan,” kii'ihkito. 
LUK.21.37	 Entahso kiishik tahsh Ciisahs kiikihkino'amaake i'imaa 
LUK.21.38	Wiipa tahsh ehkishepaawakaninik kahkina pemaatisiwaatc kii'‑ishaawak Kihcianami'ewikamikonk ewiih pisintawaawaatc Ciisahsoon.
LUK.22.2	Kihcianami'ewikimaak, iki kaye kaakihkino'amaakewaatc Onahshowewin okiih kohsaawaa' pemaatisinitc, miitahsh kaa'⁠ishikakwe mihkamowaatc aaniin inahke keshi kiimooci nihsaawaatc Ciisahsoon.
LUK.22.3	Miitahsh Setanan 
LUK.22.4	Miitahsh Cootahs kaa'⁠ishi maacaatc ekii'-awi kanoonaatc kihcianami'ewikimaa', i'i kaye shimaakanihshan kaanihtaa kanawentaminitc Kihcianami'ewikamikoni
LUK.22.5	Wiinke hsa kii'⁠minwentamoo', miihsh kaakii'-ahshotamaakotc ewii'-miinikotc shooniyaan. 
LUK.22.6	Cootahs tahsh okii na'entaan, miihsh kaa'⁠ishi maacii naanaakaci'aatc aaniin ahpii kena'ihsenik cikaahcitinaatc Ciisahsoon, ahpii kaye ewii'-mamishi'maatc cikihkentansinik pemaatisinitc.
LUK.22.7	Kiihpi ocihcihse ekii'-ishi kiishikahk ahpii kiiamontc kaaompihsikaniwihsik pahkweshikan. Mii 'iitok i'i ahpii kaakii'-nihsintwaa maanahcaanihshensak keaapatisiwaatc Pimaaci'ikoowi Wiihkwantink.
LUK.22.8	Ciisahs tahsh okii'-ishinisha'waan Piitaroon 
LUK.22.9	“Aanti eshi antawentaman ci‑ishi kwayaancihtooyaank?” okii'ikoo'.
LUK.22.10	Miihsh kaa'⁠inaatc: “Ahpii ani piintikeshkaayek kihci ootena kika waapamaawaa cimekwaashkawek inini iinsan ekii naata'ipiitc ahtoopaanink. Kika piminisha'waawaa tahsh aanti piko enishi piintiketc waahkaa'ikanink. 
LUK.22.11	O'owe kika'-inaawaa: ‘Okihkino'amaake kitik, aanti mawatihshiwewikamik eyaak ketahshi wiici wiihsiniimakwaa 
LUK.22.12	Kika waapanta'ikowaa ishpimink eyaanik e'⁠mihcaanik mawatihshiwewikamik kahkina kekoon i'imaa ehkwayaantahtenik. Miitahsh i'imaa keshi kwayaantahtooyek kahkina kekoon,” okii'-inaa'. 
LUK.22.13	Miitahsh kihkino'amawaakanak kaa'⁠ishi maacaawaatc ekii'-ishi mihkamowaatc kahkina kekoon i'iweni Ciisahsoon kaakii'-ishi wiintamaakowaatc. Miihsh i'imaa kaahtashi kwayaanciiwaatc ketashi Pimaaci'ikoowi Wiihkwantiwaatc.
LUK.22.14	Ahpii tipa'ikan e'⁠ishihsenik
LUK.22.15	Miitahsh kaa'⁠inaatc: “Maawac ekii'-antawentamaan o'owe ciwiici wiihsiniiminakook o'owe kaatootamank Pimaaci'ikoowi Wiihkwantiwan cipwaa kakwaatakihtooyaan. 
LUK.22.16	Tepwe 'owe kaawiintamawinakook, kaawiin miinawaa o'o ninkaishi wiihsinihsii kaawiihkwantiyank paanimaa kiihtipi kiishinaakwaninik Kishemanitoo oTipencikewin.”
LUK.22.17	Miitahsh Ciisahs kaakii'-otaahpinank minihkwaakan ekii'-nanaahkomaatc Kishemanitoon kaye tahsh ekii'-ihkitotc: “Otaahpinamok o'owe kaatahshiyek cionci maamawi minihkweyek. 
LUK.22.18	Miihsh eshi wiintamawinakook, kaawiin miinawaa ninkaonci minihkwehsii o'o tino shoominaapo paanimaa Kishemanitoo oTipencikewin pitakohshinoomakaninik.”
LUK.22.19	Okii'-otaahpinaan kaye pahkweshikanan ekii'-nanaahkomotc ekiih pahkwepinaatc ekii'-maamiinaatc ciamwaanitc ekii'-inaatc: “Mii 'owe niiwiyaw kaapakitinamaakooyek. Mooshak o'o ishihcikek cimaamihkawinotawiyek.” 
LUK.22.20	 Kaa'⁠ishkwaa wiihsiniwaatc tahsh, mii 'i peshikwan Ciisahs kaa'⁠ishi miinaatc i'i minihkwaakan ekii'-ihkitotc: “Mii 'owe minihkwaakan Kishemanitoo otooshki ahshotamaakewin nimiskwiimink kaaonci aayiicinaakwahk kaasiikinikaatek kiinawaa onci.
LUK.22.22	Ini hsa Inini oKosihsan taishihsewan taapishkoo Kishemanitoo kaakii'-ishi onentank. Aahpici tahsh takihci koohpaacihsewan iniweniwan kemamishi'mikotc.”
LUK.22.23	Miitahsh kaakii'-maacii kakwecintinitc kaanika awenen o'owe keishihcikekwen.
LUK.22.25	Miitahsh o'o Ciisahs kaa'⁠inaatc: “Iki hsa kaatipenimaawaatc pemaatisinitc kaakihkenimaahsinik Kishemanitoon, wiinke otipenimaawaa', iki tahsh kaaokimaahkantaakewaatc ishinihkaanitisowak kaaminohse'iwewaatc. 
LUK.22.26	 Kiinawaa tahsh wiin kaawiin i'i kika ishihcikehsiim. Tekwac hsa kiin kehci inentaakosiyan cikii'-inentaakosiyampan taapishkoo maawac kaaoshkaatisitc. A'a tahsh kaye kaatipenimiwetc cikii'-inentaakosihpan taapishkoo kaapamiihtaaketc. 
LUK.22.27	 Awenen tahsh nawac kehci inentaakositc? A'a na kaanamatapitc kaawii wiihsinitc, komaa kaye a'a kaapamiihtaaketc? A'awe iitok kaanamatapitc. E'⁠wiiciiwinakook tahsh niin kipamiihtawininim. 
LUK.22.28	Kiinawaa tahsh kaapi wiiciiwiyek i'i kahkina kaapishi kakweci'ikooyaan. 
LUK.22.29	Taapishkoo Noohs kaakii'-ishi miinshitc ciokimaahkantaakewak, miihsh peshikwan kekiinawaa eshi miininakook. 
LUK.22.30	 Kiinawaa tahsh kikatashi wiihsinim, kikatashi minihkwem kaye nintoohpowinaahkonk kaatashi tipencikeyaan. Kiinawaa kikashi apim kihciokimaawapiwinink cionaahkonekwaa mitaahshi niishin (12) kaatahswewaanakisiwaatc Isriyalak 
LUK.22.31	“Saaiman 
LUK.22.32	Saaiman, aasha tahsh kikii'anami'ehtamawin, cipwaanawihcikemakahsinok kitepwehtamowin. Ahpii tahsh kaye pikiiwenotawiyan, wiici'aahkan kiwiici kihkino'amawaakanak cimashkawisiiwaatc.”
LUK.22.33	O'o tahsh Piitar 
LUK.22.34	Miitahsh Ciisahs kaa'⁠inaatc: “Kiwiintamawin Piitar, cipwaa noontaakositc aape ahpaahka'aahkwaan noonkom kaatipihkahk, mii 'i aasha nihsink (3) ci ihkitoyan ekihkenimihsiwan,” okii'inaan.
LUK.22.35	“Kaawiin kekoon ninkii'noontehsehsiimin,” okii'ikoo'.
LUK.22.36	Miitahsh kaa'⁠inaatc: “Noonkom itahsh awenen iko eyaakwen shooniyaawash, komaa kaye pashkwewash pisaan oka maaciitoon. Awenen itahsh iko eyaahsik pashipa'ikewihkomaan, oka ataawaaken okashkiikiiwin ci'⁠ataawetc pashipa'ikewihkomaan. 
LUK.22.37	 Miitahsh eshipii'ikaatek: ‘Kewiin iitok kii‑inakintiso ewiiciiwaatc omacitootamoo'.’ Miihsh eshi wiintamawinakook niin i'i kaatashimikooyaan citipihsek. I'i hsa tepwe kaashi tashimikooyaan mii 'i aahsa cimooshkinehsek.”
LUK.22.38	Miitahsh kaa'⁠ikotc 
LUK.22.38	“Mii 'i teminihk,” kii'‑ihkito.
LUK.22.39	Ciisahs tahsh kiiani maacaa ekii'-ishaatc kaakii'-nihtaa ishaawaatc kaashi ishpatinaanik 
LUK.22.40	Ahpii weti kaatakohshink kaakii'-nihtaa ishaawaatc, o'o okii'‑inaa' okihkino'amawaakana': “Anami'aak cinaasihkaakohsiwek kakweci'ikoowin.”
LUK.22.41	Miitahsh wiin keyaapi awahshime kii'⁠ani maacaa ekii'-nakanaatc okihkino'amawaakana'. Ehko tepi wepinikaaniwank minihk kii'‑ishaa, ekii'-ociciinkwanapihtaatc ekii'-anami'aatc: 
LUK.22.42	“Noohs, kiishpin hsa ishinaakwahkipan, taka otaahpinamawihshin o'o minihkwaakan kaawii'-ishi kakwaatakihtooyaan. Kaawiin hsa niin eshi mihsawentamaan, kiin hsa eshi antawentaman taishihcikaaniwan,” kii'‑ihkito. 
LUK.22.43	Encalawan tahsh kihcikiishikonk okiihpi onci naasihkaakoon emiinikotc siitonikoowi mashkawisiiwin. 
LUK.22.44	Wiinke hsa kiikihci wiihsakentam ekii'-anami'aatc tepwe piko, miihsh otaapwesowin kaakiih pimaashikawininik taapishkoo miskwi kaapankikawink ahkiihkaank.
LUK.22.45	Kiihpasikwii tahsh kaa'⁠ishkwaa anami'aatc ekii'-ishaatc eshi ayaanitc okihkino'amawaakana'. Okii'-otihsaa' e'⁠nipaanitc, aaniihsh kii'⁠ayehkosiwa' kaa'‑ahpiihci mincinawesinitc. 
LUK.22.46	Miihsh kaa'⁠inaatc: “Wekonen wenci nipaayek? Wanishkaak, anami'aak cinaasihkaakohsiwek kakweci'ikoowin.”
LUK.22.47	Mekwaa tahsh Ciisahs ehkakiikitotc, kiihpionci takohshinoo' ehpaahtiinonitc awiya' Cootahs 
LUK.22.48	Miitahsh Ciisahs kaa'⁠inaatc: “Cootahs, kitoociimimaan ina Inini Okosihsan cimamishi'imatc?”
LUK.22.49	Ahpii tahsh kihkino'amawaakanak ewaapantamowaatc aaniin waa'⁠ishihsenik mii 'i kaa'⁠ihkitowaatc: “Tepencikeyan, nimpashipa'ikewihkomaaninaanin ina ninka aapacihtoomin cimiikaasoyaank.” 
LUK.22.50	Peshik tahsh Ciisahs okihkino'amawaakanan okiih pahkihte'waani ini peshik otanohkii'aakanini ini 
LUK.22.51	Ciisahs tahsh kii'‑ihkito: “Mii 'i minihk!” Miihsh kaa'⁠ishi saaminaatc ohtawakaaniink ini anohkii'aakanan ekii'-minwaaci'aatc.
LUK.22.52	Miitahsh Ciisahs kaa'⁠inaatc Kihcianami'ewikimaa', i'i kaye kenawentaminitc Kihcianami'ewikamik, i'i tahsh kaye kaaniikaanentaakosinitc kaakiihpi naasihkaakotc: “Niin ina okiimoocishk, epiishaayek ehpi kikiiyek pashipa'ikewihkomaanan, ini kaye pahkihte'ikanaahtikoon? 
LUK.22.53	 Entahso kiishik iitok kikii'-wiiciiwininim Kihcianami'ewikamikonk, kaawiin tahsh kikiih papaamenimihsiim. Miitahsh o'owe kiinawaa kitipa'ikaniwaa, ahpii kaakashkii tipihkahk kiimaacii tipencikemakahk.”
LUK.22.54	Miihsh kaakii'-otaahpinaawaatc Ciisahsoon ekii'-ishiwinaawaatc owaahkaa'ikaniniink Maawac Kihcianami'ewikimaan. Piitar 
LUK.22.55	Akwaciink tahsh kiihpootawewa' Maawac Kihcianami'ewikimaan owaahkaa'ikaniniink naawaya'ii kaashi waahkaa menikanaahkoonikaatenik ekii'-waahkaanapinitc. Miihsh kewiin i'imaa Piitar kaahtakwapitc. 
LUK.22.56	Peshik tahsh ini oshkiniikihkwewi anohkii'aakanan okii'-waapamikoon i'imaa e'⁠namatapitc ciikishkote. Weweni okiih kanawaapamikoon miihsh kaa'⁠ihkitonitc: “Wa'a hsa inini kewiin okii'-wiiciiwaan Ciisahsoon.”
LUK.22.57	Piitar tahsh kii'⁠aanwehtam: “Ihkwe, kaawiin ohsha ninkihkenimaahsii,” okii'-inaan.
LUK.22.58	Naanaake tahsh e'⁠ani ishihsek ininiwan Piitar 
LUK.22.58	Miihsh Piitar kaa'⁠inaatc: “Inini, kaawiin niin nintaawihsii!”
LUK.22.59	Naanaake tahsh peshiko tipa'ikan e'⁠ishihsenik kotak ininiwan kiihkakwe tepwewan ekii'-ihkitonitc: “Wa'a hsa inini kewiin okii'-wiiciiwaan Ciisahsoon, kewiin iitok Kaalaliiwininiiwi 
LUK.22.60	Miitahsh kaa'⁠ishi nahkwehtawaatc: “Kaawiin kanake ninkihkentansiin i'i kaatashintaman.”
LUK.22.60	Mekwaa tahsh ehkiikitotc, aape aahpahka'aakwaanan kiionci noontaakosiwan. 
LUK.22.61	KaaTipenciketc kiikwehkikaapawi ekiih kanawaapamaatc Pittaroon. Miitahsh Piitar kaakii'-maamihkawitc kaakii'ikotc kaaTipencikenitc: “Cipwaa noontaakositc naape ahpaahka'aahkwaan noonkom kaatipihkahk, mii 'i aasha nihsink (3) ci‑ihkitoyan ekihkenimihsiwan.” 
LUK.22.62	Piitar tahsh kiihsaaka'am ekii'-awi wiihsakatemotc.
LUK.22.63	Iki tahsh ininiwak kaakiih kanawenimaawaatc Ciisahsoon okii'-maacii miihkinsomaawaan kaye tahsh ekii pahpahkihte'waawaatc. 
LUK.22.64	Okii'-aakawaapahpinaawaan ekiih kakwecimaawaatc: “Antakihkentan, wiintamawihshinaam awenen kaapahkihte'ohk.” 
LUK.22.65	Niipiwa' kaye kotak kekoonan okii'-ayinaawaan ekii'-maanenimaawaatc.
LUK.22.66	Ahpii e'⁠ani kishepaawakaninik kaaniikaanisiwaatc onahshowewinink, 
LUK.22.67	Miihsh kaa'⁠inaawaatc: “Wiintamawihshinaam, kiin ina Kishemanitoo kaakii'-onaapamaatc cipimaaci'iwenitc?”
LUK.22.67	Miitahsh kaa'⁠ishi nahkwehtawaatc: “Kiishpin aana wiintamawinakook, kaawiin kitaa tepwehtawihsiim. 
LUK.22.68	Kakweciminakook kaye kekoon kaawiin kitaa nahkwehtawihsiim. 
LUK.22.69	O'o tahsh ishiahpii mii 'i cimaacihsek Inini oKosihsan ci'⁠apinitc okihcinihkiniink inahke kaakihci inentaakosinitc Kishemanitoon,” Ciisahs kii'ihkito.
LUK.22.70	Miihsh kahkina kaa'⁠ihkitonitc: “Kiin ina tahsh Kishemanitoo oKosihsan?”
LUK.22.70	O'o tahsh kii'‑ishi nahkwehtam: “Mii 'i ehkitoyek Niin eaawiyaan.”
LUK.22.71	Miitahsh kaa'⁠ihkitonitc: “Kaawiin awiyan awahshime otaa tipaacimikohsiin aaniihsh kiinawint iko kinoontawaanaan aaniin i'iweni kaa'⁠ihkitotc.”
LUK.23.1	Kahkina hsa kaaonahshowewaatc maamaw kiihpasikwiiwak ekii'-ishiwinaawaatc Ciisahsoon enaahsamiinitc 
LUK.23.2	Miitahsh i'imaa kaakii'-maacii anaamimaawaatc Ciisahsoon ekii'-ihkitowaatc: “Ninkiih kaahcitinaanaan ohsha wa'a inini e'⁠wanimaatc kipimaatisiiminaani', e'⁠wiintamaaketc citipa'amawaahsiwimintc Maawac Kihciokimaan taakihs shooniyaan. Miitahsh kaye enwaanitisotc wiin e'⁠aawitc 
LUK.23.3	Paailat tahsh okiih kakwecimaan Ciisahsoon: “Kiin ina okihci otookimaamiwaan Coowak?”
LUK.23.3	Miitahsh kaa'⁠ikotc: “Mii kwantosha 'i ehkitoyan.”
LUK.23.4	Miitahsh Paailat kaa'⁠inaatc 
LUK.23.5	Aanciko tahsh kiihkakwe shaakoosohtaakosiwa' ekii'-ihkitonitc: “Wa'a inini eshi kihkino'amaaketc kii'⁠onci ompwehkamikanini misiwe Cootiiya ahkiink. Weti hsa kii'‑ishi maacihtaa 
LUK.23.6	Ahpii tahsh Paailat kaa'⁠noontank o'o kiihkakwetwe: “A'awe inini 
LUK.23.7	Ahpii Paailat kaakihkentank Ciisahsoon e'⁠onciinitc Heratan
LUK.23.8	Wiinke tahsh Herat kii'⁠minwentam ewaapamaatc Ciisahsoon. Aasha kinwesh kiihpionci naanoontam ehtashimimintc, okii'-ishi mihsawentaan kaye ewii'-waapamaatc Ciisahsoon maamahkaacihcikenitc. 
LUK.23.9	Niipiwa' itahsh kekoonan okiih kakwecimaan, kaawiin tahsh Ciisahsoon okii'-onci nahkwehtaakohsiin. 
LUK.23.10	Iki tahsh Kihcianami'ewikimaak iki kaye kaakihkino'amaakewaatc Onahshowewin kii'⁠mate kaapawiwak ekiihkakwe mashkawi anaamimaawaatc. 
LUK.23.11	Miihsh Herat i'i kaye oshimaakanihshiima' okiih paahpinotawaawaan Ciisahsoon kaye tahsh ekiih miihkinsomaawaatc. Okii pihsihkamoonaawaan kaye maawac wenishihshininik kashkiikiiwin. Miihsh kaa'⁠ishi kiiwenisha'waawaatc miinawaa eshi ayaanitc Paailatoon. 
LUK.23.12	Miitahsh i'i ahpii ehkiishikaninik Herat a'a kaye Paailat kaakii'-mino wiiciintiwaatc, otaanaank iitok kiihshiinkenintiwak.
LUK.23.13	Paailat 
LUK.23.14	Miihsh kaa'⁠inaatc: “Kikiih piitamawihshim wa'a inini ekii'-ihkitoyek e'⁠wanimaatc pemaatisinitc kaaonci ompwehkamikisinitc. Enaahsamiiyek tahsh kii'⁠antakihkenimaa, kaawiin tahsh kekoon nintishi mihkamowaahsiin keonci tepimekipan i'iweni kaainek. 
LUK.23.15	Kaawiin tahsh kaye Herat 
LUK.23.16	Miitahsh keishihcikeyaan cipahpahshanshe'ontc, miihsh keshi pakitinak,” kii'ihkito.
LUK.23.17	Mii 'i iitok kaa'⁠ishihsenik oncita ko peshik tahkonikanan cikiih pakitinaahpan i'i ahpii ewiihkwantiiwahkamikisiwintc.
LUK.23.18	Iki tahsh kahkina kaamaawaci'itiwaatc kiimaamawi shaakowewak: “Nihsihk wiin a'a inini. Pakitinamawihshinaam a'a Paraapahs 
LUK.23.19	A'a iitok Paraapahs kiihpiinci wepinaa kipa'otiiwikamikonk ekii'-mamaanshiitc ekii'-ompwehkamisikopanen i'imaa ootenaank. Kaye tahsh ekii'-nihshiwekopanen.
LUK.23.20	Paailat okii'-antawentaan cikiih pakitinaahpan Ciisahsoon, miihsh miinawaa kaakiih kanoonaatc kaapaahtiinonitc pemaatisinitc. 
LUK.23.21	Miitahsh enikohk kaakiih shaakowenitc ekii'-ihkitonitc: “Akosaka'o, akosaka'o!”
LUK.23.22	Miitahsh o'o nihsink Paailat kaa'inaatc: “Aaniin tahsh kaa'⁠ishi mamaanshiitc? Kaawiin kekoon nimihkamowaahsiin keonci nihsintipan. Ninka anoohkii cipahpahshanshe'ontc, miihsh keshi pakitinintc,” kii'ihkito.
LUK.23.23	Aanciko tahsh enikohk kiihkishiiwewa' ehshaakowenitc ekii'-ihkitonitc ciakosaka'omintc Ciisahsoon, piinihsh ekii shaakoosohtaakosinitc. 
LUK.23.24	Paailat tahsh okii'-inaahkonaan Ciisahsoon i'i kaakii'-ishi kakwetwenitc. 
LUK.23.25	Miitahsh kaakiih pakitinaatc ini ininiwan kaakii'-antawenimimintc kaakii'-mamaanshiinihpan e'⁠ompwehkamikisinitc i'imaa ootenaank. Okiih pakitinaa' pisaan iko enentaminitc citootawaanitc Ciisahsoon.
LUK.23.26	Shimaakanihshak tahsh okii'-maaciinaawaan Ciisahsoon. Mekwaa e'⁠ani pimi ayaawaatc okii'-mekwaashkawaawaan ininiwan Sairiiniink 
LUK.23.27	Aahpici tahsh kiihpaahtiinowak pemaatisiwaatc ehpiminisha'waawaatc Ciisahsoon. Aaninta kaye ihkwewak ekii'-mawiwaatc, ekii'-mincinawesiwaatc kaye. 
LUK.23.28	Ciisahs tahsh kiihkwehki kaapawi ekii'-inaatc: “Kiinawaa ihkwewak 
LUK.23.29	Ninkotink ohsha taocihcihse cishi kiishikahk ahpii pemaatisiwaatc ci‑ihkitowaatc: ‘Aahpici shawentaakosiwak iki ihkwewak kaapwaanawi otapinoonciishimiwaatc, iki kaye kaanihtaawiki'aahsikwaa apinoonciisha', wiihkaa kaye kaapi nooni'aawahsohsikwaa.’ 
LUK.23.30	 Miitahsh i'i ahpii pemaatisiwaatc keitamowaatc kihci waciin: ‘Patakoshkawihshinaam. Miihsh kaye ci itamowaatc kaapihkwatinaanikin: Aakawishkawihshinaam.’ 
LUK.23.31	Kiishpin tahsh o'oweni ishihcikewaatc mekwaa mihtikoon e'⁠ashkaahtikowinitc, aaniin tahsh wiin keishiwepahk ahpii paahsotc a'a mihtik?”
LUK.23.32	Niishin tahsh (2) kotak ininiwak kaakiih kihci mamaanshiiwaatc kewiinawaa kii'‑ishiwicikaniwiwak ciwiici nipoomaawaatc Ciisahsoon. 
LUK.23.33	Ahpii kaa'⁠otihtamowaatc i'imaa Ohtikwaanikekanihkaank eshinihkaatenik mii 'imaa Ciisahs kaakiihtashi akosaka'ontc, i'i kaye niishin omamaanshii'. Peshik okihci nihkink inahke, kotak itahsh onamanti nihkink inahke kii'‑ishi akosaka'omaawa'. 
LUK.23.34	 Miihsh Ciisahs kaa'⁠ihkitotc: “Noohs, poonentamaw, kaawiin okihkentansiinaawaa aaniin eshihcikewaatc.”
LUK.23.34	Shimaakanihshak tahsh kiihkakwe pahkinaatiwak ekii'-ahpakicikewaatc ekii'-nenaawinamaatiwaatc i'i okikishkikanini. 
LUK.23.35	Ikiweniwak tahsh pemaatisiwaatc, iki kaye kaaniikaaniihtamaakewaatc Coowak kii'⁠niipawiwak ehkanawaapiwaatc okiih pahpinotawaawaan Ciisahsoon ekii'-inaawaatc: “Okiih pimaaci'aa' iitok kotak awiya'. Taka tahsh tapimaaci'itiso kiishpin wiin tepwe ayaawikwen Kishemanitoo otonaapamaakanan cipimaaci'iwenitc.”
LUK.23.36	Shimaakanihshak tahsh kewiinawaa okiih paahpinotawaawaan. Ekiihpi naasihkawaawaatc ekiiwi'-mina'aawaatc shoominaapo kaawiihsakaakamininik 
LUK.23.37	ekii'-inaawaatc: “Pimaaci'itison kiishpin kiin okihciotOokimaamiwaan Coowak,” okii'-inaawaan.
LUK.23.38	Ishpimink inahke kaaishi akoocink kii'⁠akooteni oshipii'ikan ekii'-ishipii'ikaatenik: “Miiwan ono okihciotOokimaamiwaan Coowak.”
LUK.23.39	Peshik tahsh omamaashiin kaakii'-wiici akosaka'okoomaatc okii'-onci kanoonikoon: “Kaawiin ina kiin kaaonaapamintc cipimaaci'iwetc? Pimaaci'itison, keniinawint tahsh pimaaci'ihshinaam.”
LUK.23.40	Ini tahsh kotak omamaashiin okiih kishii kanoonaani: “Kaawiin ina kikohsaahsii Kishemanitoo? Kahkina o'o kaashi nihsiyank (3) peshikwan kikii'-ishi onahshowaanikoomin keshi kakwaataki'ikooyank. 
LUK.23.41	Kiinawint wiin kwayahk kitinaahkonikoomin, kitishihcikewininaanink e'⁠onci kashkihtamaasoyank o'o. Wiin tahsh kaawiin kekoon kii'‑ishi wanitootansii.” 
LUK.23.42	Miihsh kaa'⁠inaatc Ciisahsoon: “Ciisahs, maamihkawenimiihshiihkan ahpii pitakohshinan kitookimaawiwinink.”
LUK.23.43	Ciisahs tahsh okii'inaan ini ininiwan: “Kitahshotamawin, noonkom kaakiishikahk kika wiiciiwihsh i'imaa Parataaisink 
LUK.23.44	Miitahsh i'iwe ninkoci ko ahpii eaapihta kiishikahk kii'⁠ani kashkii tipihkan misiwe ahkiink piinihsh ekii'-ani nihsotipa'ikaneyaak (3). 
LUK.23.45	 Kiisihs kaye kiihpooni saakaahsike. Miitahsh i'i kihcianami'ewikamikonk kihcikipiika'ikan naawaya'ii kaakiih taashkiikihsek. 
LUK.23.46	 Miitahsh Ciisahs enikohk kaakiih shaakowetc e'⁠ihkitotc: “Noohs, kikanawenta'in nintahcaahk!” Ahpii 'i kaa'⁠ishkwaa ihkitotc, mii 'i kaa'⁠ishi nipotc.
LUK.23.47	A'a tahsh shimaakanihshiiwikimaa kaawaapantank aaniin kaa'⁠ishihsenik okii'-nanaahkomaan Kishemanitoon ekii'-ihkitotc: “Tepwe iinsan kwayahk kii'‑ininiiwi wa'a!”
LUK.23.48	Iki tahsh pemaatisiwaatc kaakiih paahtiinowaatc emaawaci'itiwaatc e'⁠waapantamowaatc o'oweni, aaniin kaye kaaishihsenik, kii'⁠ani kiiwewak ekiih pahpahkihte yaahkikane'otisowaatc kaa‑ahpiihci mincinawesiwaatc. 
LUK.23.49	 Kahkina iki kaakii kihkenimaawaatc Ciisahsoon, iki kaye ihkwewak 
LUK.23.50	Kii'⁠ayaa inini Coosap 
LUK.23.51	Eramahtiiya 
LUK.23.52	Kii'‑ishaa enaahsamiinitc 
LUK.23.53	Miitahsh kaakiih pina'ank, ekii'-wiihkweyiikinank waapishkiikinonk. Miihsh kaa'⁠ishi ahtootc na'initiiwikamikonk kaakii'-ishi wiimpaapihka'ikaatenik ahsiniihkaank, wiihkaa ekiih pionci aapatahsininik. 
LUK.23.54	Mii 'i ekii'-ishi kiishikahk Kaanihtaa kwayaanciiwaatc, aaniihsh aasha kekaa kiimaacihse 
LUK.23.55	Ikiweniwak tahsh ihkwewak kaakiihpi onci piminisha'waawaahpan Ciisahsoon 
LUK.23.56	 Miitahsh kaa'⁠ishi kiiwewaatc ekiih kwayaancihtoowaatc minaako'onan, kaye tahsh tino menomaakwaninik poosiiwin kaa‑ahcikaatek wiiyawimaank.
LUK.23.56	E'⁠Anwepiiwi kiishikaninik kii'⁠anwepiwak Onahshowewin kaainahtek citoocikaatek.
LUK.24.1	Wiipa kikishep e'anami'ekiishikaninik,
LUK.24.2	Okii'-mihkawaawaan ahsiniin ekii'-maaci tihtipinikaasonitc i'imaa kaakiih kipapinihpan kaaonci piintikaaniwank na'initiiwikamikonk. 
LUK.24.3	Miitahsh kaaishi piintikewaatc, kaawiin tahsh okii'-mihkansiinaawaa owiiyawini kaaTipencikenitc Ciisahsoon. 
LUK.24.4	Mekwaa tahsh eniipawiwaatc i'imaa emaamahkaatentamowaatc o'o kaakii'-ishihsenik, miitahsh ketahto niishin (2) ininiwa' ewaahseyaanikin okikishkikanini kaakii'onci wiici kaapawihtaakowaatc. 
LUK.24.5	Emooshkineshkaakowaatc tahsh sekisiwin iki ihkwewak mii 'i kaakii'-animihkohtaawaatc mihtahkamik. Miihsh o'o kaa'⁠ikowaatc ini ininiwa': “Wekonen wenci nanaantawaapamek kaapimaatisitc i'imaa mekweya'ii kaaishiayaanitc kaaniponitc? 
LUK.24.6	 Kaawiin o'omaa ayaahsii. Aasha kiihkiiwe pimaatisi. Kaawiin ina kimaamihkawihsiim kaakii'-ininekipan mekwaa kiiwiiciiwek weti 
LUK.24.7	‘Inini oKosihsan tashi pakitinimaawan eshi ayaanitc cionahshowaanikonitc kaamacitootaminitc ininiwa', ciakosaka'ontc kaye. Nihso kiishik (3) tahsh ishihsenik cikiiwe pimaatisitc.’ ”
LUK.24.8	Miitahsh ihkwewak kaakii'-maamihkawiwaatc kaa'ihkitonihpan Ciisahsoon. 
LUK.24.9	Miihsh i'imaa iki ihkwewak kaa'⁠onci kiiwewaatc na'initiiwikamikonk ekii'-awi wiintamawaawaatc kaamitaahshi peshikonitc (11) kihkino'amawaakana' kahkina kekoon kaakii'-ishi waapantamowaatc. I'i kaye kahkina kotak okii'-wiintamawaawaa'. 
LUK.24.10	Miiwak tahsh oko ihkwewak kaakii'-ishaawaatc Meri Maakatalawihkwe 
LUK.24.11	Iki tahsh Ishinisha'waakanak kaawiin okiih tepwehtawaahsiwaawaa' i'i ihkwewa' aaniihsh okiih kakiipaasihtawaawaa'.
LUK.24.12	Piitar 
LUK.24.13	I'iwe tahsh peshikwan ehkiishikahk, niishin (2) Ciisahs 
LUK.24.14	Kiihkakanoonitiwa' ehpapimohsenitc ekiih tashintaminitc kahkina kekoon kaakii'-ishihsenik. 
LUK.24.15	Mekwaa tahsh ehkakanoonitinitc ehtashintamaatinitc onoweniwan, Ciisahs okiihpi atimaa', ekii'-ani wiita'atoomaatc. 
LUK.24.16	Okii'-waapamikoo', kaawiin tahsh okii'-onci nihsitawinaakohsii'. 
LUK.24.17	Miitahsh Ciisahs kaa'⁠ishi kakwecimaatc: “Wekonen i'i kaapimi tashintamaatiyek ehpimohseyek?”
LUK.24.17	Miihsh kaa'⁠ishi kipihciinitc ekii'-maanentamowinaakosinitc. 
LUK.24.18	Ini peshik Kaliiyahpahs 
LUK.24.19	“Wekonenan kaaitaman,” okii'inaan?
LUK.24.19	Miitahsh kaaishi nahkwehtakootc: “I'iweni aaniin kaakiih tootawintc Ciisahs 
LUK.24.20	'ewikimaak, iki kaye kaatipenimiyamintwaa okii'-ishi pakitinaawaan cionahshowaanimintc cinihsimintc. Miitahsh kaakii'-akosaka'waawaatc. 
LUK.24.21	Mii hsa 'i kaa'⁠ishi pakohsenimoyaankipan wiin cikiih pimaaci'aahpan Isriyala'
LUK.24.22	Aaninta tahsh kaye ihkwewak kaawiiciiwiyamintwaa ninkii'-maamahkaatentami'ikonaanik. Wiipa kikishep kii'‑ishaawak na'initiiwikamikonk. 
LUK.24.23	Kaawiin tahsh okii'-mihkansiinaawaa owiiyawini. Miihsh ehpikiiwewaatc kaa'⁠ihkitowaatc ekii'-waapamaawaatc iinsan encala', ekii'-ikowaatc ehpimaatisinitc Ciisahsoon. 
LUK.24.24	Aaninta tahsh kaye kaawiiciiwiyamintwaa kii'‑ishaawak na'initiiwikamikonk. Miitahsh kaakii'-mihkamowaatc mayaa ekii'-ishinaakwaninik kaakii'-ihkitonitc ihkwewa', kaawiin tahsh wiin okii'onci waapamaahsiwaawaan,” okii'ikoon.
LUK.24.25	Miitahsh Ciisahs kaa'⁠inaatc: “Aaniin ehpiihci kakiipaatisiyek. Etatawe kipapeciim kite'iwaank citepwehtamek kahkina kaakiihpi ihkitowaatc kenootamawaawaatc Kishemanitoon. 
LUK.24.26	Kaawiin ina oncita pinamaa Christ o'onahke cikii'-ishi kakwaatakihtoohpan, cikii'-anishi piintikehpan tahsh okihci inentaakosiwinink?” 
LUK.24.27	Miitahsh Ciisahs awahshime kaa'‑aniishi wiintamawaatc wiin ekiih tashimintc i'imaa misiwe KihciOshipii'ikewinink. I'imaa ekii'-onci maacii tashimintc 
LUK.24.28	Aasha e'⁠ani pehshonaakwaninik i'imaa ayaawinink kaaishaawaatc, Ciisahs okii'-ishinaakohtoon taapishkoo keyaapi waahsa ewii'-ani ishaatc. 
LUK.24.29	Okiihkakwe kashkimaawaan tahsh ekii'-inaawaatc: “Mii 'omaa ishinipaan kaawii'-ishi nipaayaank. Aasha iitok ani ahpiihcinaakohshin, aasha kaye kekaa tatipihkan,” okii'-inaawaan. Miihsh Ciisahs kaaishi piintiketc ciwiici kapehshimaatc. 
LUK.24.30	Ciisahs tahsh kii'⁠onapi ewii'-wiitoohpamaatc. Okii'-otaahpinaan pahkweshikanan kaye tahsh ekii'-nanaahkomotc. Okii pahkwepinaan tahsh pahkweshikanan ekii'-ani ahshamaatc. 
LUK.24.31	Miitahsh kaakiih paahkaapi'intwaa ekii'-nihsitawinawaawaatc. Ciisahs tahsh kii'⁠onci ankonaakosi. 
LUK.24.32	Miitahsh kaa'‑ayitiwaatc: “Kaawiin ina taapishkoo ishkote kaapiskanek kikii'-onci inamanci'ohsiimin kite'inaank mekwaa i'i kaapi kakanooninank miihkanaank kaye tahsh kaapi wiintamawinank ehkitoomakaninik kihciOshipii'ikan?”
LUK.24.33	Shemaak tahsh kii'⁠wanishkaawak Ceroosalamink 
LUK.24.34	Miihsh kaa'⁠ihkitonitc: “Tepwe kaaTipenciketc kiihkiiwe pimaatisi. Okii'naakosiihtawaan tahsh Saaimanoon 
LUK.24.35	Iki tahsh kaashi niishiwaatc kii'⁠wiintamaakewak aaniin kaakii ayishihsenik mekwaa ehpimohsewaatc miihkanaank, aaniin kaye kaa'⁠ishi nihsitawinawaawaatc kaaTipencikenitc ahpii kaapahkwenaanitc pahkweshikanan.
LUK.24.36	Mekwaa tahsh i'i niishin 2 e'⁠waawiintamaakenitc o'oweni ketahto kaaTipenciketc wiin kii'⁠onci niipawi i'imaa mekweya'ii eshi ayaanitc ekii'-maamawi inaatc: “Pisaanentamowin kika wiiciiwikom!”
LUK.24.37	Kiikihci sekisiwa' ciipay niwaapamaanaan e'⁠inentaminitc. 
LUK.24.38	Miitahsh Ciisahs kaa'⁠inaatc: “Wekonen wenci mikoshkaatentamek? Wekonen kaye wenci aanwehtamek kitinentamowiniwaank? 
LUK.24.39	Inashke waapantamok nininciin, nisitan kaye. Niin ohsha piko niin. Inashke saaminihshik. Kaawiin iitok ciipay wiiyaasiwihsii, kaawiin kaye ohkaniwihsii i'iwe niin kaashi waapamiyek.”
LUK.24.40	O'o tahsh kaa'⁠ishkwaa ihkitotc, mii 'i kaa'⁠ishi waapanta'aatc oniciin, ositan kaye.
LUK.24.41	Kaawiin keyaapi kiihtepwehtansiiwa' kaa'‑ahpiihci minwentaminitc kaye tahsh kaa'‑ahpiihci maamahkaatentaminitc. Miihsh o'o Ciisahs kaa'⁠inaatc: “Kitayaam ina kekoon kemiiciyaan?” 
LUK.24.42	Okii'-miinaawaan tahsh kiikooyan aasha kaakiih kiishisonitc. 
LUK.24.43	Miitahsh i'i kaakii'-otaahpinaatc ekii'-amwaatc mekwaa ehkanawaapamikotc okihkino'amawaakana'.
LUK.24.44	Miitahsh o'o kaa'⁠inaatc: “Mii hsa 'owe kaakii'-wiintamawininakook mekwaa kaapi wiiciiwininakook. Kahkina kekoon kaaoshipii'ikaatek ehtashimikooyaan i'imaa otoonahshowewinink Moosihs 
LUK.24.45	Miitahsh kaakii'-miinaatc cinihsitohtaminitc kihcioshipii'ikewinan. 
LUK.24.46	Miihsh kaa'‑ani inaatc: “Miitahsh o'o eshipii'ikaatek, ekii'-ishinaakwahk Kishemanitoo kaakii'-onaapamaatc cikiih kakwaatakihtoonitc kaye tahsh nipowinink cionci kiiwe pimaatisinitc nihso kiishihk (3) ishihsenik. 
LUK.24.47	Kwehkaatisiwin, i'i kaye awiya kaapoonentamawintc omacitootamowinan cikakiihkwaatenik owiinsowinink onci ciwiintamawintwaa kahkina kaapepahkaanwewaanakisiwaatc pemaatisiwaatc i'imaa 
LUK.24.48	Kiinawaa tahsh kiwaapantaanaawaan onoweniwan. 
LUK.24.49	 Niin itahsh iko kika piicinisha'amawininim Noohs kaakii'-ahshotamaaketc. I'imaa tahsh kihci ootenaank
LUK.24.51	Mekwaa tahsh ehshawenimaatc, okiionci nakanaa' ekii'-ompishkaatc kihcikiishikonk e'⁠ishiwinintc. 
LUK.24.52	Miitahsh kaa'⁠ishi anami'ehtawaawaatc, Ceroosalamink 
LUK.24.53	I'imaa tahsh mooshak kii'⁠ayaawak 
JHN.1.1	Maawac nihtam cipwaa maacihsek ahki aasha kii'ayaa a'a Ihkitowin kaaishinihkaasotc. Wa'a tahsh Ihkitowin okii'wiiciyayaamaan ini Kishemanitoon, shikwahsh wa'a Ihkitowin kiihKishemanitoowi. 
JHN.1.2	Mii hsa ko wa'a maawac nihtam kaahpiwiiciiwaatc Kishemanitoon. 
JHN.1.3	A'a tahsh Ihkitowin kii'aapatisi kahkina kekoon kiioshihcikaatenik. Wiin anohkiihsikipan kaawiin kekoon taakii'oshihcikaatehsinoon i'i minihk kaakii'oshihcikaatek. 
JHN.1.4	Wiin kaaoncipimaatisinaaniwaninik. O'o tahsh pimaatisiwin okiihpiitamaakonaawaa waahseyaa kahkina pemaatisiwaatc. 
JHN.1.5	I'i tahsh waahseyaa saakaahte i'imaa kashkiitipihkisiwinink. Shikwahsh i'iwe kashkiitipihkisiwin kaawiin wiihkaa okiihpiaahtawe'ansiin i'i waahseyaa.
JHN.1.7	Mii hsa wa'a kaakiihpiayaatc ciwiintamaaketc aweneniwinitc ini Waahseyaan, kahkina tahsh pemaatisinitc wiin cioncitepweyentaminitc. 
JHN.1.8	Kaawiin Cwaan kii'aawihsii i'iwe waahseyaa. Wa'a tahsh inini kiihpi‑ishinisha'waa citipaacimaatc ini Waahseyaan. 
JHN.1.9	Mii hsa wa'a tepaacimintc tepwe mayaa kwayahk Waahseyaa ehpitakwihshink omaa ahkiink, mii 'awe kaawaahseshkawaatc kahkina kaapimaatisinitc ahkiink.
JHN.1.10	O'omaa ahkiink kii'ayaa a'a Ihkitowin. Wiin kii'oncioshihcikaateni ahkiini. Kaawiin tahsh okiihkihkenimikohsii' o'omaa ahkiink kaa‑ayaanitc. 
JHN.1.11	Okiihpiotihtaan tipinawe otanahkiiwin, wiin tipinawe owiicionciimaakana' kaawiin okii'otaahpinikohsii'. 
JHN.1.12	Kahkina tahsh kaakii'otaahpinikotc, miiwa' kaakiihtepweyenimikotc, okii'miinaa' cioniicaanihsimikonitc Kishemanitoon. 
JHN.1.13	I'iwe tahsh e'oniicaanihsimikowaatc Kishemanitoon, kaawiin i'imaa ininiinaank kii'onciimakahsinoon, pemaatisiwaatc e'ayaanihkenihtaawiki'itiwaatc. Kaawiin i'imaa omihsawencikewinink inini ewii'oniicaanihsitc kii'oncinihtaawikihsiiwak. Wiin Kishemanitoon okii'miinikowaan cioyOohsimaawaatc.
JHN.1.14	Wa'a Ihkitowin kiihpi‑ininiiwi, shikwahsh kikiihpiwiiciyayaamikonaan e'mooshkinetc kishewaatisiwin, tepwewin. Okihtakinsowin kaye kikii'waapantamowaamin, mii 'iwe okihtakinsowin kaaoncimiinikotc ini Weyoohsimimintc, e'mihcipeshikotc kaaoKosihsimikotc ini oTeten.
JHN.1.15	Cwaan okiihtipaacimaan e'matweshaakowetc: “Miitahsh 'aweti kaakiihtipaacimak e'ihkitoyaan: ‘Piayaahpiihtenti kepinaapishkawitc awiya awahshime kaakihci‑inentaakositc ahpiihc niin. Aasha aaniihsh kii'ayaa cipwaa nihtaawikiyaan,’ ” kii'ihkito.
JHN.1.16	Wiin e'ishipaahtiinatininik okishewaatisiwin kahkina kiinawint kikii'oncishawenimikonaan, ayaakwiihtaw ekiihpishaweniminank. 
JHN.1.17	Kishemanitoo okii'aapaci'aan ini Moosihsoon 
JHN.1.18	Kaawiin awiya wiihkaa okii'onciwaapamaahsiin Kishemanitoon. A'a ehta piyeshikotc kaaoKosihsimaawitc, wiin ehKishemanitoowitc kaye kaasaaki'ikotc ini Weyoohsimimintc, wiin mayaa kwayahk okiihtipaacimaan Kishemanitoon.
JHN.1.19	Aapitink itahsh kaaniikaanisiwaatc Coowak Ceroosalamink 
JHN.1.20	Miihsh i'i kaa'ishitipaacimotc Cwaan, kaawiin kii'manaaihkitohsii, kwayahk kii'ihkito: “Kaawiin niin ini 
JHN.1.21	Miitahsh kaa'inaatc: “Kaawiin nintaawihsii.”
JHN.1.21	Miinawaahsh okii'ikoo': “Kiin ina kaa‑ahshawaapamintc kaawiihpiTipaacimowininiiwitc?”
JHN.1.21	Kii'nahkwehtam itahsh: “Kaawiin.”
JHN.1.22	Miinawaa tahsh okii'ikoo': “Wiintamawihshinaam awenen eyaawiyan, ninkawiintamawaanaanik itahsh kaapi‑ishinisha'oyamintwaa. Aaniin keishiwiinitisoyan?”
JHN.1.23	“Niin a'a kaamatwetepihtaakositc pikwatahkiink:
JHN.1.23	Kwayahkwamohtawihk Tepenciketc otishaawin!”
JHN.1.23	Mii peshikwan kaakii'ihkitokopanen Aaiseya 
JHN.1.24	Okoweniwak itahsh kaakiihpikakwetwewaatc okiihpianoonikowaa' i'i 
JHN.1.25	Miitahsh miinawaa kaa'ishikakwecimaawaatc Cwaanan: “Kiishpin eyaawihsiwanen Kishemanitoo kaa'onaapamaatc cipimaaci'iwenitc, kemaa Ilaaica kemaa Kishemanitoo oTipaacimowininiiman, wekonen wencisiika'antaakeyan?” kii'ihkitowak.
JHN.1.26	Cwaan okii'ishiwiintamawaa': “Nipi hsa niin nintaapacihtoon ehsiika'antaakeyaan. Peshik itahsh kiwiicikaapawihtaakowaa, ekaa kaakihkenimaahsiwek. 
JHN.1.27	Mii hsa wa'a kepikihkentaakositc cikihci‑inentaakositc ishkwaawanentaakosiyaan. Kaawiin tahsh niin ninteinakinsohsii ciaapa'amowakipan omahkisineyaap,” kii'ihkito.
JHN.1.28	I'imaa tahsh kiihpiayishiwepan 
JHN.1.29	Miinawaa tahsh eniwaapaninik Cwaan 
JHN.1.30	Mii hsa wa'a kaakii'inak: ‘Ninkapinaapishkaak a'awe inini kepikihkentaakositc, awahshime ehkihci‑inentaakositc ahpiihc itahsh niin.’ Aaniihsh aasha wiin kii'ayaa cipwaa nihtaawikiyaan. 
JHN.1.31	Kaawiin itahsh mahshi ninkiihkihkenimaahsii awenen a'awe ketinowitc. O'o tahsh kaakiihpioncisiika'antaakeyaan nipi, cikihkentamoonakwaa Isriyal 
JHN.1.32	Shikwahsh okii'ishitipaacimaan Cwaan: “Ninkii'waapamimaan Kishemanitoon otAhcaahkoni ekiihpioncinaashahkiinitc kihcikiishikonk, omiimiinhsink e'ishinaakosinitc ekiihpooniihsantaakonitc, miihsh kaa'ishinehpicikikishkaakonitc. 
JHN.1.33	Keyaapi kaawiin nintaakiihkihkenimaahsii awenen kaatinowitc. A'a tahsh kaakiihpi‑ishinisha'otc cisiika'antaakeyaan nipiini, aasha mii 'owe ninkii'ik: ‘Kikawaapamaa awiya cipooniihsantaakotc ini Ahcaahkwan, nehpic i'imaa ciayaanitc, mii wa'a kesiika'antaakaaketc Kishemanitoon otAhcaahkoni,’ ninkii'ik. 
JHN.1.34	Ninkii'waapantaan, miitahsh wencitipaacimak mii 'awe kaaoKosihsimikotc Kishemanitoon,” kii'ihkito Cwaan.
JHN.1.35	Miinawaahsh eniwaapaninik Cwaan 
JHN.1.36	Okiihkanawaapamaan Ciisahsoon i'imaa ehpimohsenitc. Miitahsh kaa'ihkitotc Cwaan: “Ina iniweniwan oMaanahcaanihshenhsiman Kishemanitoo kaaontinamaaketc!” kii'ihkito.
JHN.1.37	Iki niishin kihkino'amawaakanak okii'noontawaawaan Cwaanan ehtipaacimaanitc Ciisahsoon, miihsh kaani‑ishipiminisha'waawaatc Ciisahsoon. 
JHN.1.38	Miitahsh Ciisahs kaapi‑ishikwehkikaapawitc, ehkanawaapamaatc ehpiminisha'okotc, shikwa okii'inaa': “Wekonen nentawaapantamek?”
JHN.1.38	Miihsh kaa'ikotc: “Oraapaai 
JHN.1.39	“Piishaak, waapantamohk,” okii'inaa'. Kanapac aasha kii'niiyotipa'ikaneyaa 'i ahpii. Okii'aniwiiciiwaawaan itahsh e'awiwaapantamowaatc eshitaanitc. Piinihsh i-naakohsh itahsh okii'wiiciiwaawaan.
JHN.1.40	Oko niishin ininiwak kaa'noontawaawaatc Cwaanan kaye kaahpiminisha'waawaatc Ciisahsoon, mii 'awe peshik Entaroo 
JHN.1.41	Kwayahk hsa okii'mihkawaan Saaimanan wiicihkiweyan ekii'inaatc: “Ninkii'mihkawaanaan a'a Kishemanitoon kaakii'onaapamikotc cipimaaci'iwetc,” okii'inaan. Mii 'owe Christ kaaicikaatek Kishemanitoo kaakii'onaapamaatc. 
JHN.1.42	Miitahsh kaa'ishi‑ishiwinaatc ini Saaimanan eshiayaanitc Ciisahsoon. Ciisahs itahsh okiihkanawaapamaan Saaimanan, miitahsh ekii'inaatc: “Kiin Saaiman okosihsan Cwaan. Mii 'omaa ahkonaak kikaishinihkaas Siihpahs
JHN.1.43	Miinawaa eniwaapaninik Ciisahs kiiwii'ishaa 
JHN.1.44	A'ahsh Pilap kii'oncii i'imaa ootenawenhsink 
JHN.1.45	Pilap itahsh okii'mihkawaan ini Nahtaaniyalan 
JHN.1.46	Okii'ikoon itahsh ini Nahtaaniyalan: “Kekoon ina taaonciimakan i'iwe wenishihshink i'imaa Naasaritink?” okii'ikoon.
JHN.1.46	“Inashke piwaapam,” itahsh okii'inaan a'a Pilap.
JHN.1.47	Miihsh Ciisahs ekii'waapamaatc Nahtaaniyalan ehpinaasihkaakotc, okii'inaan: “Mii wa'a tepwe Isriyal 
JHN.1.48	Miihsh kaa'ishikanoonikotc Nahtaaniyalan: “E, aanti wencikihkenimiyan enaatisiyaan?”
JHN.1.48	Miihsh eshinahkwehtawaatc: “Cipwaa antomihk Pilap, kikii'waapamin kaakii'namatapiyan i'imaa eshiaakawahkisotc shoominaahtik,” okii'inaan.
JHN.1.49	Miihsh kaa'ikotc: “Okihkino'amaake! Kiin Kishemanitoo oKosihsan! Kiin Isriyalak keokihciokimaamiwaatc!” kii'ihkito.
JHN.1.50	Ciisahs itahsh okii'inaan: “Kitooncitepweyentam ina ekii'ininaan ekii'waapaminaan i'imaa eshiaakawahkisotc shoominaahtik? Awahshime tahsh kikawaapantaanan kehci‑inentaakwahkin ahpiihc itahsh wiin o'o kaawaapantaman.” 
JHN.1.51	 Shikwahsh okii'inaa': “Tepwe kiwiintamawininim o'o: piciinak kikawaapantaam kihcikiishik cipaahkinikaatek, kaye kikawaapamimaawaa' Kishemanitoo 
JHN.2.1	Eniniishokiishikwakaanik itahsh kiihkihciwiitikenaaniwan i'imaa ootenawenhsink 
JHN.2.2	Kewiinawaa ekii'antomintwaapan Ciisahs kaye 
JHN.2.3	Ahpiihsh e'aninoontehsenik shoominaapo, Ciisahs omaamaan okiihkanoonikoon: “Kaawiin tepihsehsinoon shoominaapo,” okii'ikoon. 
JHN.2.4	Ciisahs kii'ihkito: “Aaniin niin eshipapaamimiyan,” okii'inaan. “Kaa mahshi tipihsehsinoon cimaatanohkiiyaan,” okii'inaan omaamaan.
JHN.2.5	Miitahsh kaa'ishikanoonaanitc omaamaan i'i anohkii'aakana': “Aaniin iko keininek, mii 'i ishihcikek,” okii'inaa'.
JHN.2.6	Kii'ayaawan i'imaa ninkotwaahso ahsiniiwi ahtoopaanan e'mihshaakin, nipi kaashiahtek tino. Wiinawaa Coowak otanami'aawiniwaank okii'inwaataanaawaan ahsiniiwi ahtoopaanan ekiihpehkaapaawacikaakewaatc kaye ehkisiiyaapaawasowaatc. Kanapac niishtana tahso tipa'oopaaneyaa
JHN.2.7	Ciisahs itahsh okiihkanoonaa' ini anohkii'akana': “Mooshkinepatook nipi ahsiniiwi ahtoopaanink.” Wiinkehsh okiihtipi⁠mooshkinepatoonaawaa. 
JHN.2.8	Miihsh okii'inaa': “Haw kwaapa'amohk, awimiinihk itahsh awe wiihkwankewikimaa,” okii'inaa'. Okii'ishiwitawaawaan itahsh i'i nipi 
JHN.2.9	aasha ekiihshoominaapowaninik. Miihsh ehkocihpitank a'a wiihkwankewikimaa, kaawiin okiihkihkentansiin aanti kaaonciinik i'i shoominaapo. Ikihsh wiin kaakiihkwaapa'amowaatc anohkii'aakanak okiihkihkentaanaawaa kaaonciinik. A'a tahsh wiihkwankewikimaa okiihkanoonaan ini wiikihtoowininiwan: 
JHN.2.10	“Kotak awiya e'wiihkwanketc, niikaan kaaonishihshininik mina'iwe shoominaapo, paamaahsh niipiwa' e'animinihkwenitc, kaawentakintek shoominaapo ishkwaac okamina'aa',” okii'inaan. “Kiin itahsh kikiihkanawentaan wenishihshink shoominaapo, noonkom o'owe ishkwaac mena'iweyan,” kii'ihkito.
JHN.2.11	Mii 'owe nihtam maamahkaacihcikewin Ciisahs kaa'ishihciketc i'imaa Kenaank Kaalaliink ekii'ayaatc. Mii 'omaa kaa'ishinaakohtootc okihci‑inentaakosiwin. Shikwahsh okii'oncitepweyenimikoo' okihkino'amawaakana'.
JHN.2.14	Miihsh i'imaa okii'otihsaa' Ciisahs iniweniwa' ehtanataawaakenitc
JHN.2.15	Miihsh okii'oncioshihtoon pahshanshe'ikan piiminahkwaanink, ekiihsaakicipahshanshe'waatc i'imaa Kihcianami'ewikamikonk kahkina, maanahcaanihsha' kaye pishihkiwa'. Shikwahsh okiihkwanapowepinamawaa' ini wiihsiniwinaahtikoon kaatashimeshkwatoonikenitc, ekii'ohswewepinamawaatc kaye oshooniyaamini. 
JHN.2.16	Miihsh kaa'inaatc i'i ininiwa' omiimiinhsa' kaakii'ataawaakenitc: “Maaciinihkook! Saakisi'ihkook! Keko ishihtoohkek ninTete owaahkaa'ikan citashiataawewikamikohkeyek!” okii'inaa'. 
JHN.2.17	 Kii'maamihkawiwa' 
JHN.2.18	Miitahsh kaa'ishikakwecimikotc Ciisahs ini Coowa' oniikaanisii': “Wekonen tino maamahkaacihcikewin ketootaman kewaapanta'iyaank ehtepakentaakosiyan o'o kaatootaman?” okii'ikoo'.
JHN.2.20	Miihsh okii'ikoo': “Niimitana hshi ninkotwaahso (46) ahki ohsha kiihtashiihkikaate 'o Kihcianami'ewikamik, nihsokiishikahk (3) itahsh kiin ewiihkiiwepatahkitooyan?” okii'ikoo'.
JHN.2.21	Wiin itahsh i'i wiiyaw kaakii'itank Kihcianami'ewikamik. 
JHN.2.22	Paanimaahsh ekiihkiiwepimaatisi'intc kii'ishkwaanipotc, kii'maamihkawiwa' okihkino'amawaakana' 'iwe kaakii'ihkitotc. Miihsh i'i kiihtepweyentamowaatc i'i kaaishihsink kihcioshipii'ikewin, kaye kaakii'ihkitonitc Ciisahsoon.
JHN.2.23	Ahpii e'ayaatc i'imaa Ciisahs Ceroosalamink ehPimaaci'ikoowi Wiihkwantinaaniwank, okiihtepweyenimikoo' niipiwa' e'waapantaminitc omaamahkaacihcikewinan. 
JHN.2.24	Kaawiin tahsh Ciisahs okiihtepwewakenimaahsii' ciwiiciiwaatc, aaniihsh kahkina wiinke okiihkihkenimaa' eshiayaanitc. 
JHN.2.25	Kaawiin kaye awiyan okii'antawenimaahsiin ciwiintamaakotc eshiayaanitc i'i pemaatisinitc. Wiin kahkina okiihkihkenimaa' wekonen kekishkaakonitc ote'iniink.
JHN.3.1	Kii'ayaa 'a peshik 
JHN.3.2	Amii wa'a okii'naasihkawaan Ciisahsoon ehtipihkaninik, mii 'iwe ekii'inaatc: “Okihkino'amaake, kikihkenimikoo e'okihkino'amaakewiyan Kishemanitoo ekiihpiicinisha'ohk. Kaawiin awiya inini taatootansii ono maamahkaacihcikewinan kiin kaatootaman, Kishemanitoon ehta wiiciiwikotc taatootam.”
JHN.3.3	Ciisahs okii'nahkwehtawaan: “Tepwe kiwiintamawin, kiishpin ekaa awiya miinawaa nihtaawikihsik,
JHN.3.4	Nihkatiimahs kii'ihkito: “Aaniihsh keishinihtaawikihpan inini aasha ehkihtaatisitc? Kehcinaac kaawiin otaakashkihtoohsiin cipiinsihkawaahpan ini omaamaan miinawaahsh cinihtaawikihpan.”
JHN.3.5	Ciisahs itahsh okii'nahkwehtawaan: “Tepwemakan o'o kaawiintamawinaan, kiishpin ekaa awiya nipiink kaye Kishemanitoon otAhcaahkoniink oncinihtaawikihsik, kaawiin tapiintikehsii Kishemanitoon oTipencikewininiink. 
JHN.3.6	Awiya oniiki'ikoo' kaaoncinihtaawikitc, mii 'imaa wentinank wiiyawink ehpimaatisitc. Shikwa tahsh Kishemanitoon otAhcaahkoniink e'oncinihtaawikitc awiya, mii 'imaa keontinank tepwe cipimaatisinitc otahcaahkwan. 
JHN.3.7	Keko maamahkaatentanken e'ininaan oncita piko miinawaa cinihtaawikiyek.
JHN.3.8	Inashke tahsh waa'ayishinoowek nootin ayishinoowe. Kinoontaan e'matwenoowek, kaawiin itahsh kikakii'wiintansiin aanti wenciik kaye aanti eshaamakahk. Mii 'iwe eshiayaatc kahkina awiya Kishemanitoon otAhcaahkoniink
JHN.3.9	Nihkatiimahs okii'nahkwehtawaan: “Aaniihsh o'o keishiayaak kaaihkitoyan?”
JHN.3.10	Ciisahs itahsh okii'inaan: “Kiin kikihkino'amawaak Isriyalak 
JHN.3.11	Tepwe kiwiintamawin, niwiintaamin ini kaakihkentamaank, nintipaatotaamin kaye kaakii'waapantamaank. Kaawiin tahsh kiwii'otaahpinansiinaawaa nintipaacimowininaan. 
JHN.3.12	Kiishpin tepweyentansiwek ahpii wiintamawinakook ahkiink kaa‑ayishiwepahk, aaniihsh keshitepweyentamekipan wiintamawinakook kihcikiishikonk kaa‑ayishiwepahk? 
JHN.3.13	Kaawiin awiya wiihkaa kihcikiishikonk kii'ishimaacaahsii, mii ehta 'a kihcikiishikonk kaakiihpionciniihsiitc, mii 'awe Inini oKosihsan, weti kihcikiishikonk kaa‑ayaatc.
JHN.3.15	Miitahsh o'owe keoncitoocikaniwitc, piko awiya ehtepweyenimaatc pishihshik ciayaatc pimaatisiwin ekaa wiihkaa keishkwaahsehsinok. 
JHN.3.16	Aaniihsh Kishemanitoo ehpiihcishawenimaatc pemaatisinitc ahkiink, kii'miikiwe ehpeshikonitc oKosihsan, awenenan itahsh iko ketepweyenimaatc, ekaa cinihshiwanaatisihsik, ciayaatc itahsh i'iweni pimaatisiwin wiihkaa keishkwaahsehsininik. 
JHN.3.17	Kishemanitoo okiihpi‑ishinisha'waan oKosihsan omaa ahkiink, kaawiin wiin cipitipaahkonaanitc i'i ahkiink kaa‑ayaanitc, wiin cioncipimaatisinitc i'i ahkiink kaa‑ayaanitc. 
JHN.3.18	A'a tahsh tiyepweyenimaatc ini oKosihsimaan kaawiin tatipaahkonaahsii. A'a tahsh ekaa kaatepweyenimaahsik, mii wa'a aasha kiihtipaahkonikaniwi, ekiihtepwehtawaahsik eshinihkaasonitc kaaopeshikoKosihsaamikonitc Kishemanitoon. 
JHN.3.19	Amii 'owe eshihsek i'i tipaahkonikoowin, waahseyaa ekiihpimi takwihshinoomakaninik omaa ahkiink, iki tahsh pemaatisiwaatc nawac okiihsaakihtoonaawaa kashkiitipihkan. Kaawiin okii'minwentansiinaawaa 'iwe waahseyaa, aaniihsh otootamowiniwaank kii'maci‑ishiwepisiwak. 
JHN.3.20	Tahsin awiyak kaamacitootamowaatc oshiinkentaanaawaa 'i waahseyaa. Kaawiin owii'naasihkansiinaawaa 'i waahseyaa, ekaa cinaakwahsininik otishihcikewiniwaan. 
JHN.3.21	A'awehsh wiin kwayahk kaatootank onaasihkaan 'i waahseyaa cinaakwaninik otishihcikewinan, Kishemanitoonk kaakii'onciimakaninik ekii'nana'ihtawaatc.”
JHN.3.22	Ahpii 'owe e'ishkwaaishihsek, Ciisahs kaye 
JHN.3.23	Cwaan 
JHN.3.24	 Kaa mahshi o'o ahpii kiihkipa'waahsii Cwaan.
JHN.3.25	Aanint Cwaan okihkino'amawaakana' kaye peshik Coo kii'ishikakwe shaakoosontiwak aaniin e'inentamowaatc i'iweni kiikisiiyaapaawacikenk kaye kiikisiiyaapaawasonk i'imaa kaaishianami'aawaatc. 
JHN.3.26	Okii'naasihkawaawaan ini Cwaanan ekii'inaawaatc: “Okihkino'amaake, kikihkenimaa na a'a kaakii'wiiciiwihk akaamink 
JHN.3.27	Cwaan okii'nahkwehtawaa': “Kaawiin awiya okakashkihtoohsiin kekoon ciayaatc, paanimaa ehta Kishemanitoon miinikotc. 
JHN.3.28	 Kiinawaahsh iko kikatipaacimim ekii'ihkitoyaan: ‘Kaawiin niin Kishemanitoo oPimaaci'iwewininiiman. Niin tahsh ninkiihpi niikaaninisha'okoo kepi‑ishaatc,’ ninkii'ihkit. 
JHN.3.29	A'a kaakihciwiikihtootc inini, mii wa'a waatikemaatc ini ihkwewan. Inihsh owiiciiwaakanan a'a kaaoshkihkwewetc owiicikaapawiihtaakoon ehpisintaminitc. Minwentamoon itahsh e'noontaakotc a'a weshkihkwewetc. Mii 'owe peshikwan keniin nimooshkine minwentam. 
JHN.3.30	Nawac wiin awahshime taishpentaakosi, niin itahsh wiin pankii ninkani‑inentaakos.”
JHN.3.31	“A'a tahsh ishpimink kaaonciitc amii 'awe maawac kehci‑inentaakositc. A'awe tahsh ahkiink kaaonciitc, ahkiink oncitipentaakosi, kaye ahkiink kaaishihsenikin otashintaanan. A'a tahsh kihcikiishikonk kaaonciitc amii 'awe maawac kihci‑inentaakosi ahpiihc kahkina awiya'. 
JHN.3.32	'Iwe kaakii'waapantank kaye kaakii'noontank, amii 'owe tepaatotank. Kaawiin tahsh awiyan otootaahpinamaakohsiin otipaacimowin. 
JHN.3.33	Awenen itahsh iko kaaotaahpinamawaatc otipaacimowinini, amii 'imaa eshikihkinawaacihtootc ehtepweyenimaatc Kishemanitoon ehtepwewiniwinitc. 
JHN.3.34	A'awe Kishemanitoon kaakiihpi‑ishinisha'okotc otashintaan Kishemanitoon otihkitowinini, aaniihsh wiinke piko eshi mooshkine ishiayaanitc otAhcaahkoni okii'miinikoon Kishemanitoon. 
JHN.3.35	 A'a Weyoohsimintc osaaki'aan oKosihsan, kahkina hsa ko kekoon ekii'miinaatc citipentaminitc. 
JHN.3.36	A'a tahsh tiyepweyenimaatc ini weKosihsimimintc otayaan pimaatisiwin wiihkaa keishkwaahsehsininik. A'a tahsh ekaa kaatepweyenimaahsik ini oKosihsimaan kaawiin wiihkaa okawaapantansiin pimaatisiwin. Kishemanitoon onishkaatisiwinini okapatakoshkaakon mooshak pishihshik.”
JHN.4.1	Kii'noontamook iki 
JHN.4.2	Kaawiin wiin Ciisahs okiihsiika'antawaahsiin awiyan, okihkino'amawaakana' ehta kiihsiika'antaakewa'. 
JHN.4.3	Ahpiihsh Ciisahs kaa'noontank i'i kaaicikaniwitc, miihsh kaa'ishimaacaatc ekii'nakatank i'i 
JHN.4.4	Weti e'ani‑ishaatc oncita piko cini‑ishishaapopimohsetc i'imaa 
JHN.4.6	Kii'ayaani i'imaa onta'ipaan kaakiihtipentank a'a Cekap. Ciisahs kii'onapi pehsho 'imaa onta'ipaanink e'ayehkositc ekiihkihcipimohsetc. Komaa kii'aapihtakiishikan 'i ahpii.
JHN.4.7	Kiihpitakohshin tahsh imaa Sameriyaawihkwe 
JHN.4.8	Mekwaahsh okihkino'amawaakana' e'ontentinitc ootenaank e'anta‑ataawenitc kemiiciwaatc.
JHN.4.10	Ciisahs tahsh okii'nahkwehtawaan ini ihkwewan: “Kiishpin kiikihkentamowatc Kishemanitoo kaamiikiwetc kaye kiikihkenimatc awenen tenowitc ‘mina'ihshin’ kaainihk, kitaanantotamawaa, kitaamiinik itahsh i'i nipiini tino kaapimaatisiishkaakemakaninik,” okii'inaan.
JHN.4.11	Ihkwe tahsh kii'ihkito: “Kaawiin kekoon kitayaahsiin cikwaapa'ikaakeyan, naawinaakwan nipi onta'ipaanink! Aanti tahsh kiin keontinaman i'i nipi kepimaatisiishkaakemakahkipan kaawiintaman?” okii'inaan. 
JHN.4.12	“Noohsinaapan Cekap wiin ninkii'miinikonaapan 'owe onta'ipaan. O'omaa kaakii'ontinank nipi kii'minihkwe, kaye okosihsa', otawahkaana' kaye, kahkina ko kii'minihkwewa' kaa'ontinikaatek nipi. Awahshime na kiin kikihci‑inentaakos ahpiihc wiin Cekap?” okii'ikoon.
JHN.4.13	Ciisahs itahsh okii'nahkwehtawaan: “Awenen iko 'omaa keonciminihkwekwen o'o nipi miinawaa tanoontayaapaakwe. 
JHN.4.14	Awenen itahsh iko keminihkwekwen nipi niin kemina'ak kaawiin miinawaa wiihkaa tanoontayaapaakwehsii. I'ihsh nipi kemiinak, okakikishkaan onta'ipaan e'moohkiciwanipiinik. Okaontinaan i'imaa kaapimaatisiishkaakemakahk nipi. Okamiinikon itahsh i'iweni pimaatisiwin ekaa wiihkaa keishkwaahsehsininik,” okii'inaan.
JHN.4.15	Miihsh 'iwe ihkwe kii'ihkito: “Miishihshin 'i nipi, ekaa miinawaa wiihkaa cinoontayaapaakwehsiwaan, kaye ekaa cipinaasihkansiwaan nipi 'omaa,” okii'ikoon.
JHN.4.16	Ciisahs itahsh kii'ihkito: “Awiantom kinaapem, miinawaahsh piishaahkan omaa.”
JHN.4.17	Okii'nahkwehtaakoon tahsh ini ihkwewan: “Kaawiin awiya ninaapem,” okii'ikoon.
JHN.4.17	Ciisahs tahsh kii'ihkito: “Kwayahk kitihkit, ‘Kaawiin awiya ninaapem,’ kaaihkitoyan. 
JHN.4.18	Aaniihsh aasha kii'naananiwak kinaapemak, a'ahsh noonkom kaawiiciiwatc kaawiin mayaa kinaapem, wiinke piko ehtepweyan kaaihkitoyan.”
JHN.4.19	Okii'ikoon tahsh ini ihkwewan: “Ninihsitawinaan kiin peshik 
JHN.4.20	“Noohsinaapaniik kiihtashianami'aawak omaa waciink. Kiinawaa tahsh kitihkitom Ceroosalamink 
JHN.4.21	Ciisahs kii'ihkito: “Tepwehtawihshin. Taocihcihse 'i ahpii kaawiin keyaapi tatashianami'ehtawaahsii 'a Weyoohsimintc omaa waciink, kaawiin kaye 'imaa Ceroosalamink. 
JHN.4.22	Kiinawaa Sameriyaank kaaonciiyek kitanami'ehtawaawaa 'awe ekaa kaakihkenimaahsiwek. Niinawint kaaCoowiwiyaank wiin ninkihkenimaanaan kaa‑anami'ehtawankitc. Aaniihsh pimaaci'iwewin Coowinaank onciimakan. 
JHN.4.23	Piciinak tawii'ocihcihse, aasha hsa ko ocihcihse 'i ahpii ikiweniwak kwayahk keanami'aawaatc okashiwiitoohkaakowaan Kishemanitoon otAhcaahkoni cianami'ehtawaawaatc ini Weyoohsimimintc. Shikwa kaye kwayahkiko eshiayaanitc okainenimaawaan e'anami'ehtawaawaatc. Aaniihsh miiwa' i'i tino awiya' Weyoohsimintc kaa‑antawenimaatc cianami'ehtaakotc. 
JHN.4.24	Aaniihsh ahcaahkowi Kishemanitoo, mii ehta 'owe nahke weweni awiyak keshianami'ehtawaawaatc Kishemanitoon otAhcaahkoni kaawiitoohkaakowaatc, mii 'imaa kaaoncikihkenimaawaatc tepwe eshiayaanitc,” okii'inaan.
JHN.4.25	Okii'ikoon itahsh ini ihkwewan: “Ninkihkentaan citakoshink Kishemanitoo kaakii'onaapamaatc cipimaaci'iwenitc, Christ keishinihkaasotc. Ahpii takwihshink ninkawiintamaakonaan kahkina kekoon.”
JHN.4.26	Ciisahs okii'inaan: “Niin a'a kaa'ikooyaan o'o kaakanooninaan.”
JHN.4.27	Miihsh i'i ahpii kiihpitakohshinoo' okihkino'amawaakana'. Kii'maamahkaatentamoo' e'wiicikakitoomaatc ihkwewan. Kaawiin tahsh awiya okii'inaahsiin ini ihkwewan: “Wekonehsh entawentaman?” Kaawiinhsh kaye okii'inaahsiwaawaan Ciisahsoon: “Wekonehsh wenciwiicikakitoomatc?”
JHN.4.28	Okii'nakataan a'a ihkwe otahtoopaan ekii'ishaatc ootenaank ekii'awi'inaatc ini pemaatisinitc: 
JHN.4.29	“Ampe piishaak,” okii'inaa'. “Piantawaapamihk a'a inini kaawiintamawitc kahkina kekoon kaakiihpiayishihcikeyaan. Kaawiin ina mii wa'a Kishemanitoo kaakii'ahshotamaaketc cipimaaci'iwenitc?” 
JHN.4.30	Kaakii'wiintamawaatc itahsh ootenaank kiihpioncimaacaawa' ehpiantawaapamaawaatc ini Ciisahsoon.
JHN.4.31	Mekwaa tahsh i'i kaainahkamikaninik okihkino'amawaakana' okiihkanoonikoo': “Okihkino'amaake, wiihsinin!” okii'ikoo'.
JHN.4.32	Ciisahs itahsh okii'inaa': “Nintayaan miicim cimiiciyaan ekaa kiinawaa kaakihkentansiwek.”
JHN.4.33	'Owehsh kii'ishikakwecintiwak kihkino'amawaakanak: “Koonike awiya kekoon okiihpiitamaakoon cimiicitc?”
JHN.4.34	Ciisahs o'owe kii'ihkito: “Amii 'owe niin nimiicimim, ci‑ishihcikeyaan otinentamowin a'a kaahpi‑ishinisha'otc kaye anohkiiwin cikiishihtooyaan kaakii'miishitc. 
JHN.4.35	Kaawiin ina kinihtaaihkitohsiim: ‘Keyaapi niiyokiisihs, miitahsh i'i cimanishikenk’? Inashke kitinininim, inaapik weti, kanawaapantamohk kihtikewinan! Aasha waapashkohsiwahtewan ehkiishikikin, aasha ishinaakwan ciawimanishikenk! 
JHN.4.36	A'awe kaamanishiketc anitipa'amawaa e'anohkiitc. Omaawacihtoonan ini kaakihtikaatenikin pishihshik pimaatisiwinink ciayaanikin. Maamaw itahsh a'a kaakihtiketc miinawaa 'a kaamanishiketc taminwentamook. 
JHN.4.37	Mii 'owe tiyepwemakahk ihkitowin: ‘Peshik kihtike, kotak kaye manishike.’ 
JHN.4.38	Kikii'maacinisha'oninim ciawimanishikeyek ekaa mahshi kaakiihtashianohkiihsiwek. Kotak awiya kii'ishianohkiiwak, kiinawaahsh kitooncikashkihcikem i'i otanohkiiwiniwaa.”
JHN.4.39	Niipiwa' Sameriyaawininiwa' 
JHN.4.40	Ahpii Sameriyaawininiwa' kaahpiotihsikotc okiihpakohsenimikoo' ciwiiciyayaamaatc. Shikwa kii'ayaa 'imaa keyaapi niishokiishik (2) minihk. 
JHN.4.41	Keyaapi niipiwa' awahshime okiihtepweyenimikoo' wiin otihkitowinink onci. 
JHN.4.42	Miihsh i'i okii'inaawaan ini ihkwewan: “Ekwa' nintepwehtaamin, kaawiin kiin i'iwe kitihkitowin. Aaniihsh niinawint tipinawe ninoontawaanaan, ninkihkentaamin tepwe mii wa'a kaawiihpimaci'aatc ahkiink kaa‑ayaanitc.”
JHN.4.43	Niishokiishik (2) i'imaa kaa'ayaatc, mii 'imaa kaanioncimaacaatc ekii'ishaatc i'imaa 
JHN.4.44	 Wiin tipinawe Ciisahs kii'ihkitoopan, awiya 
JHN.4.45	 Ahpii kaahtakwihshink imaa Kaalaliink, Kaalaliiwininiwak kii'minwentamook e'otihsikowaatc, aasha ekii'waapantamowaatc kahkina kekoon kaakii'ayintootaminitc Ceroosalamink 
JHN.4.47	Ahpii kaa'noontank ekiihpitakwihshininitc Ciisahsoon Kaalalii ahkiink, Cootiiyaank 
JHN.4.48	Ciisahs okii'inaan: “Kiishpin ekaa waapantansiwek maamahkaacihcikewinan kaye kaamaamahkaatentaakwahkin kaawiin kikatepwehtansiim,” okii'inaan.
JHN.4.49	Okii'ikoon tahsh ini kaaokimaawentaakosinitc: “Taka hsa piishaan cipwaa nipotc nintapinoonciishim.”
JHN.4.50	Ciisahs itahsh owe okii'inaan: “Pisaan anikiiwen, tapimaatisi kikosihs.” A'a tahsh inini okiihtepwehtaan i'i Ciisahsoon kaakii'ikotc, miihsh kaani‑ishimaacaatc ekii'anikiiwetc. 
JHN.4.51	Mekwaa tahsh iko e'anikiiwetc okii'nakishkawaa' otanohkii'aakana' ehpiwiintamaakotc: “Tapimaatisi ohsha kikosihs,” ekii'ikotc.
JHN.4.52	Okiihkakwecimaa' aaniin mayaa e'ishihsenik ahpii kaa'animinoayaanitc okosihsan. 'Owehsh kii'ihkitowa': “Piciinaako eni‑ishkwaa‑aapihtakiishikahk ehpeshikotipa'ikaneyaanik, mii ahpii kaa'nakanikotc okishisowaahpinewin,” okii'ikoo'. 
JHN.4.53	Okiihkihkentaan a'a otetemaa mayaa mii 'iwe ahpii kaakii'ikotc Ciisahsoon 'iwe, “Tapimaatisi kikosihs,” kaakii'ikotc. Miitahsh i'i wiin kaye kahkina entaatc kaakii'ayaanitc kiihtepwehtamoo'.
JHN.4.54	Miitahsh aasha niishwaa Ciisahs ekiihpionciitc Cootiiyaank ekiihpitakwihshink i'imaa Kaalaliink ekiihtootank i'imaa maamahkaacihcikewinan.
JHN.5.1	Ahpii e'ishkwaaishiwepahk kii'maacaa Ciisahs weti 
JHN.5.2	I'imaa tahsh Ceroosalamink ayaa peshik saaka'ikanihkaanenhs i'imaa waahkaaya'ii e'ayaakin e'naanwewaanakahkin kaashitapinawahkitekin. Mii 'imaa takwan i'i saaka'ikanihkaanenhs i'imaa pehsho KihciMaanahcaanihshiwi Ishkwaantemink.
JHN.5.3	Mii 'imaa kaa'ishipimihshinowaatc kaakiihpaahtiinowaatc otaahkosiik, ekaa kaakii'waapihsikwaa kaye kaamaahkishkaawaatc kaye kaanipowiayaawaatc.
JHN.5.5	Kii'ayaa 'imaa peshik inini aasha nihsimitanahshinihshwaahso (38) tahsoahki e'aahkositc. 
JHN.5.6	Ciisahs itahsh okii'waapamaan ehpimihshininitc, shikwahsh ehkihkenimaatc aasha kinwesh mii 'iwe ekii'ishiayaanitc, okiihkanoonaan: “Kinantawentaan ina ciminoayaayan?” okii'inaan.
JHN.5.7	Miitahsh kaa'ikotc ini kaa‑aahkosinitc: “Kaawiin awiya nintayaawaahsii cipahkopii'otc ahpii e'maataakamishkaak nipi. Mekwaa tahsh iko ehpiishaayaan, aasha kotak awiya nintaacinaa'ik ehpahkopiitc.”
JHN.5.8	Ciisahs itahsh okii'inaan: “Wanishkaan, otaahpinan kitahpihshimon, pimohsen,” okii'inaan. 
JHN.5.9	Shemaak a'a inini kii'minoayaa. Okii'otaahpinaan otahpihshimon ekiihpimohsetc.
JHN.5.9	Mii 'iwe 
JHN.5.10	 Miitahsh i'i kaa'oncikanoonikotc oniikaanisiiwi Coowa': “Anwepiiwi kiishikan ohsha,” okii'ikoo'. “Kaawiin inahtehsinoon 
JHN.5.11	Miihsh kaa'ishinahkwehtawaatc: “A'awe kaakiihpimaaci'itc mii 'owe kaakii'ishitc: ‘Otaahpinan kitahpihshimon, pimohsen, ninkii'ik.’ ”
JHN.5.12	Miihsh okihkakwecimikoo': “Awenen a'a kaakii'inihk?”
JHN.5.13	A'a tahsh kaakiihpimaaci'intc kaawiin okiihkihkenimaahsiin awenenan ini. Aasha aaniihsh Ciisahs i'imaa kii'oncimaacaa, mii 'imaa eshipaahtiinonitc mekweya'ii ekii'ishiwaninaako'itisotc.
JHN.5.14	Naake tahsh miinawaa Ciisahs okii'mihkawaan 
JHN.5.15	Miihsh kaa'ishi‑ishaatc a'a inini ekii'awiwiintamawaatc i'i oniikaanisiiwi Coowa', Ciisahsoon iniweniwan kaakiihpimaaci'ikotc. 
JHN.5.16	Miitahsh o'omaa onci oniikaanisiik kaa'oncimaaciimikoshkaaci'aawaatc ini Ciisahsoon, ekiihtootaminitc i'iwe ekiihpimaaci'iwenitc e'Anwepiiwi kiishikaninik. 
JHN.5.17	O'o tahsh Ciisahsoon okii'ishinahkwehtaakowaan: “NinTete ahpane piko pitootam 'owe anohkiiwin, miihsh keniin eshinaakwahk ci‑inanohkiiyaan.”
JHN.5.18	Miihsh o'owe onci ekii'ihkitonitc, oniikaanisiiwi Coowak awahshime okii'nanaantone'aanaawaa ewii'nihsaawaatc Ciisahsoon, kaawiin wiin ehta 'iwe ekiihpiikonaminitc Anwepiiwi kiishikani Onahshowewin, i'iwe ohsha kaye “Kishemanitoo ninTete” ekii'ihkitonitc; mii 'iwe “Kishemanitoo kaashiahpiihtentaakositc, kaye niin peshikwan nintahpiihtentaakos” ekii'ishikiishwenitc.
JHN.5.19	Miihsh imaa 'owe okii'inaa': “Tepwemakan i'i kaawiintamawinakook. A'awe oKosihsimaa kaawiin tipinawe kekoon taatootansiin, piko eshiwaapamaatc oTeten e'ayintootaminitc. 'Iwe kaa‑ayishihciketc Weyoohsimintc, amii kewiin mayaa peshikwan 'iwe kaa‑ayintootank a'a oKosihsimaa. 
JHN.5.20	A'a tahsh Oyoohsimaa osaaki'aan ini oKosihsimaan, shikwa kahkina kekoon owaapanta'aan eshihciketc. Shikwa keyaapi awahshime kaakihci‑inentaakwaninikin okawaapanta'aan kihcianohkiiwinan citootaminitc ahpiihc ono kaahtoocikaatekin, cimaamahkaatentamek. 
JHN.5.21	Shikwa 'awe Weyoohsimintc kaaishi kiiwepimaatisi'aatc kaaniponitc awiya' e'miinaatc pimaatisiwin, kewiin peshikwan oKosihsimaa omiinaa' pimaatisiwin awenena' iko kaainenimaatc. 
JHN.5.22	Shikwa 'awe Oyoohsimaa kaawiin wiin awiyan otipaahkonaahsiin. Okii'miinaan tahsh kahkina tipaahkoniwewin ini oKosihsimaan wiin citipaahkoniwenitc. 
JHN.5.23	Mii peshikwan kahkina iki pemaatisiwaatc cikihci‑inenimaawaatc ini oKosihsimaan taapishkoo kaaishi kihci‑inenimaawaatc ini Oyoohsimaan. A'a tahsh kaakihci‑inenimaahsik oKosihsimaan kaawiin okihci‑inenimaahsiin kaye Oyoohsimaan kaakiihpi‑ishinisha'okonitc.
JHN.5.24	“Tepwemakan o'o kaawiintamawinakook: awenen iko kenoontank nintihkitowinan kaye tiyepweyenimaatc ini kaakiihpi‑ishinisha'onitc, otayaan pimaatisiwin wiihkaa keishkwaahsehsinok. Kaawiin tatipaahkonikaniwihsii, aasha 'imaa nipowinink ekii'onciaashawishkaatc, weti e'ayaatc pimaatisiwinink. 
JHN.5.25	Tepwewin kiwiintamawininim: piciinak hsa tapiocihcihse, aasha hsa ko ocihcihse ahpii, ikiweniwak aasha kaanipowaatc cinoontamowaatc otinwewinini ini Kishemanitoo oKosihsan. Ikiweniwak itahsh kaanoontamowaatc tapimaatisiwak. 
JHN.5.26	Shikwa 'awe Weyoohsimintc kaashikashkihtamawaatc pimaatisiwin awiya', mii peshikwan okii'inahsaan ini oKosihsan kewiin cikashkihtamawaanitc pimaatisiwin. 
JHN.5.27	Kaye okii'miinaan ini oKosihsimaan citipaahkoniwenitc, aaniihsh Inini oKosihsan tinowiwan. 
JHN.5.28	Keko maamahkaatentankek o'o kaaininakook, aaniihsh aasha weyiip taishihse ahpii kahkina kaakii'ishkwaapimaatisiwaatc kenoontamowaatc nintinwewin. 
JHN.5.29	 Tapionciwanishkaawak i'imaa kaa'ishina'inintwaa. Iki kaakii'minoishihcikewaatc tawanishkaawak cikiiwepimaatisiwaatc tepwe pimaatisiwinink. Ikihsh kaye kaakii'macihcikewaatc taishikiiwepimaatisiwak wiinawaa wiin cionahshowaanintwaa.”
JHN.5.30	Shikwa kii'ani‑ihkito: “Kaawiin niin kekoon e'mihcipeshikoyaan nintaakashkihtoohsiin. Eshinoontawak ehta 'a ninTete, nintishitipaahkonike. Kwayahkwan hsa kaaishitipaahkonikeyaan, aaniihsh kaawiin ninantonansiin niin nintinentamowin, otinentamowin hsa 'a kaakiihpi‑ishinisha'otc.
JHN.5.31	“Kiishpin niinehta tipaacintisoyaan cikanootamaatisoyaan, kaawiin iinsan tepwe kitaainihtawihsiim. 
JHN.5.32	Ayaa tahsh kotak kaatipaacimitc. Ninkihkentamowaan otipaacimowin kaainaacimitc ehtepwemakaninik. 
JHN.5.33	 Kikii'ishinisha'waawaak awiyak cikakwecimaawaatc Cwaanan 
JHN.5.34	Kaawiin wiin awiya inini nimpakohsenimaahsii citipaacimitc, mii 'iwe ehta wencitipaacimak Cwaan kaakii'ishitashimitc, kiinawaa cipimaaci'ikooyek. 
JHN.5.35	Waahsahkonencikan e'minwaahsahkonek kii'inwaanaa 'a Cwaan citinowitc. Kikii'inentaanaawaa noomake cionciminwentamek owaahsesiwin. 
JHN.5.36	Nawac itahsh nintayaan kihcitipaacimikoowin ahpiihc a'a Cwaan kaa'inaacimitc. Ini hsa anohkiiwinan kaakii'miishitc a'a ninTete cikiishihtooyaan, miiwan ono anohkiiwinan noonkom entootamaan kaatipaacimikoyaan tepwe ekiihpi‑ishinisha'otc a'a Weyoohsimintc. 
JHN.5.37	 Wiin a'a Weyoohsimintc kaakiihpi‑ishinisha'otc kaye wiin nintipaacimik. Kaawiin wiihkaa kikii'oncinoontansiinaawaa otinwewin, kaye kaawiin kikii'onciwaapamaahsiwaawaa eshinaakositc. 
JHN.5.38	Kaye kaawiin kikiih kikishkaakohsiinaawaa otihkitowin, aaniihsh kaawiin kitepwehtawimaahsiwaawaan ini kaakiihpi‑ishinisha'waatc. 
JHN.5.39	Kinanaantone'ike i'imaa kihcioshipii'ikewinink aaniihsh mii 'imaa nintoonciayaamin pimaatisiwin keishkwaahsehsinok kitinentaam. Mii ohsha 'imaa kihcioshipii'ikewinink kaaishitipaacimikooyaan. 
JHN.5.40	Kaawiin itahsh kiwiihpinaasihkawihsiim ciayaayek pimaatisiwin.
JHN.5.41	“Kaawiin wiin 'imaa ininiink nintoonciantone'ansiin kihci‑inentaakosiwin. 
JHN.5.42	Kikihkenimininim itahsh aaniin entinowiyek, ekaa ehkikishkansiwek Kishemanitoo cisaaki'ek. 
JHN.5.43	NinTete otishinihkaasowin ninkiihpikikis, kaawiin itahsh kiwii'otaahpinihsiim. Kiishpin tahsh kotak awiya tipinawe wiiniko otishinihkaasowin pikikisitc, amii wa'a kikaotaahpinaawaa. 
JHN.5.44	Kiinawaa kiminwentaanaawaa e'miinitiyek i'i minwakimikoowin, kaawiin itahsh kitoonciantone'ansiinaawaa minwakimikoowin 'awe kaashipeshikotc Kishemanitoo kemiininekipan. Aaniihsh i'i keshitepwehtawiyek i'iwe kaaishiayaayek?
JHN.5.45	“Keko niin inenimihshihkek cimaci‑inaacimohtawak a'a ninTete kiinawaa enaatisiyek. Ayaa hsa peshik e'maashitipaaciminek, amii wa'a Moosihs 
JHN.5.46	Kiishpin tepwe kiitepwehtawaawekopanen a'a Moosihs, keniin kitaakiihtepwehtawim. Niin aaniihsh kaakiihtipaacimitc i'imaa otooshipii'ikewinink.
JHN.5.47	Iniwe tahsh ekaa ehtepwehtansiwek otooshipii'ikewinan, aaniin itahsh niin kekii'ishitepwehtamek nintihkitowin?” okii'inaa' Ciisahs i'i niikaanisiiwi Coowa'.
JHN.6.1	Paanimaahsh naake Ciisahs kii'maacaa akaamink i'i 
JHN.6.2	Kiihkihcipaahtiinowa' kaakii'ayoohkwenonitc kaakiihpapaaminisha'okotc, aaniihsh ekii'waapantaminitc omaamahkaacihcikewinan kaakii'ayintootawaatc i'i kaa/⁠aahkosinitc. 
JHN.6.3	Ciisahs kii'aamaciwe pihkwatinaank, miihsh i'imaa ekii'wiitapimaatc 
JHN.6.4	Mii aasha kekaa cianiocihcihsenik Coowak kaawii'ishi⁠ciihkahkamikisiwaatc 
JHN.6.5	Ciisahs itahsh e'ayinaapitc okii'waapamaa' ehpipaahtiinonitc ehpinaasihkaakotc. Miitahsh kaa'ishikanoonaatc Pilapoon 
JHN.6.6	O'owe kaa'onci‑ihkitotc ewiihkoci'aatc Pilapoon, aaniihsh wiin okiihkihkentaan aasha waa'ishihciketc.
JHN.6.7	Pilap itahsh okii'nahkwehtawaan: “Mihsawaa niishwaahk (200) waapaapihko shooniyaanhsak
JHN.6.8	Peshik itahsh kii'oncikiikito kihkino'amawaakan Entaroo 
JHN.6.9	“Ayaa 'omaa oshkiniiki naanan e'ayaawaatc pahkweshikanihkaanenhsa' parlii 
JHN.6.10	Ciisahs itahsh kii'ihkito: “Kanoonihkook onapi'ihkook oko kahkina,” okii'inaa'. Kii'mashkohsiihkaani tahsh i'imaa. Miihsh kaa'ishionapiwaatc kahkina, naanink mitaahswaahk (5,000) ininiwak ekiihtahshiwaatc kanapac. 
JHN.6.11	Ciisahs itahsh okii'otaahpinaa' ono pahkweshikanihkaanenhsa'. Miitahsh kaa'ishinanaahkomotc ekii'nenaawinamawaatc i'i kaanamatapinitc aaniin minihk kaawii'amwaanitc. Miihsh peshikwan miinawaa i'i niishin kinooshenhsa' kaahtootawaatc ekii'nenaawinaatc, minihk kaa‑antawenimaanitc. 
JHN.6.12	Miihsh i'i kahkina kaahtewiihsiniwaatc, okiihkanoonaa' okihkino'amawaakana': “Maamooshakinamohk ini kaaishkohsekin, miinawaa cimiicinaakaatekin,” okii'inaa'. 
JHN.6.13	Okii'maamooshakinaanaawaan itahsh. Mitaahshiniishin (12) wiikopiimahkahkoon okii'mooshkinahtoonaawaan kaakii'ishkwamaanitc i'i naanan parlii pahkweshikanihkaanenhsa' iki kaakii'wiihsininitc.
JHN.6.14	Okoweniwak itahsh kaawaapantamowaatc omaamahkaacihcikewinini Ciisahsoon kaakiihtootaminitc, kii'ihkitowak: “Wa'a tepwe Kishemanitoo oTipaacimowininiiman
JHN.6.15	Ciisahs tahsh okiihkihkenimaa' ketahto ewii'otaahpinikotc ewiihkakwe kihciokimaahkaaniwi'ikotc aana⁠inentansik. Kii'ishaa tahsh weti papiihkwatinaak ekii'awipeshikotc weti.
JHN.6.16	Kii'anionaakohshininik 
JHN.6.17	Kiihpoosiwak itahsh i'imaa ciimaanink ekii'aniaashawa'amowaatc i'imaa 
JHN.6.18	Aasha kii'anikihcinootin, ekiinimamaankaashkaak 'i saaka'ikan. 
JHN.6.19	Aasha maawiin nihsin komaa niiwin tahsotipa'ikan
JHN.6.20	Okiihkanoonikowaan itahsh: “Niin ohsha! Keko sekisihkek!” okii'ikowaan. 
JHN.6.21	Shemaak kii'inentamook ewiihpoosi'aawaatc. Shemaak itahsh weti kii'mishakaawak i'imaa kaawii'ishaawaatc.
JHN.6.22	Miinawaa e'anikishepaawakaninik weti nahke nahpaac inahkekaam saaka'ikaniink weti Ciisahs kaakiihpionciitc, ekiihpaahtiinowaatc awiyak ekii'ayaawaatc, ekiihkihkentamowaatc ekii'mihcipeshikwaninik ciimaanini ekii'ayaanik i'imaa, shikwahsh okiihkihkenimaawaan Ciisahsoon ekii'anipoosihsinik, ekii'nakata'okonitc itahsh 
JHN.6.23	Kotak itahsh miinawaa kiihpionci takwihshinoomakanoon ciimaanan, weti Taaipiiriyahs 
JHN.6.24	Ahpii tahsh ikiweniwak kaakiihpaahtiinowaatc kaakii'waapantamowaatc ekaa e'ayaahsinik i'imaa Ciisahsoon kaye okihkino'amawaakanini, miitahsh kewiinawaa kaa'ani‑ishipoosiwaatc i'imaa ini ciimaanink, ekii'ani‑ishiaashawa'amowaatc weti Kaparniyamiink, ekii'nanaantonawaawaatc Ciisahsoon.
JHN.6.25	Ahpii tahsh kaamihkawaawaatc i'imaa akaamink, miihsh okiihkakwecimaawaan: “Okihkino'amaake, aanahpii 'omaa kaahtakwihshinan,” okii'inaawaan.
JHN.6.26	Ciisahs okii'nahkwehtawaa': “Nintepwe e'wiintamawinakook: kaawiin kitooncinanaantone'ohsiim ekii'nihsitawentamek nimaamahkaacihcikewinan. O'ohsh kitooncinanaantonawim, ekii'amwek pahkweshikan kaye ekiihtewiihsiniyek. 
JHN.6.27	Keko wiin ishianohkiihkek i'iwe miicim kaawii'nihshiwanaatahk cikakwekaahcicihtooyek, i'iwehsh kotak miicim kenehpici onciinik pimaatisiwin keishkwaahsehsinok, mii 'iwe kaahcicihtook. Mii 'owe miicim niin Inini oKosihsan kemiininakook. Niin aaniihsh ninkiihkihkinawaaci'ik a'a Weyoohsimintc Kishemanitoo, ekiihtepakenimihshitc,” okii'inaa'.
JHN.6.28	Miitahsh kaa'ihkitonitc: “Wekonen ketootamaank cianohkaatamaank Kishemanitoo eshiantawentank?” okii'ikoo'.
JHN.6.29	Ciisahs tahsh okii'inaa': “Mii 'owe anohkiiwin kaashiantaweniminek Kishemanitoo: tepweyenimimihk ini kaakiihpiicinisha'waatc,” okii'inaa'.
JHN.6.30	Miihsh kaa'ikotc: “Wekonehsh maamahkaacihcikewin ketootaman cionciwaapantamaank, cioncitepwehtaakooyan kaye? Aaniin tahsh ketootaman? 
JHN.6.31	 Koohsinaapaniik iitok mewisha pikwatahkamikaank okii'amwaawaapaniin ini Mena 
JHN.6.32	Ciisahs o'owe kii'ihkito: “Tepwemakan o'owe kaaininakook: kwayahk pahkweshikan kaakii'onciitc kihcikiishikonk, kaawiin wiin a'awe pahkweshikan Moosihs 
JHN.6.33	Amiiwan ini Kishemanitoo opahkweshikaniman kaapimiikiwetc, mii 'awe kihcikiishikonk kaapionciitc kaye kaamiinaatc pimaatisiwin i'i ahkiink kaa‑ayaanitc,” kii'ihkito.
JHN.6.34	O'owehsh okii'ikoo': “Mii 'i pishihshik ishimiishihshinaam wa'a pahkweshikan,” kii'ihkitowa'.
JHN.6.35	Ciisahs itahsh 'owe kii'ihkito: “Niin pahkweshikan kaamiikiwetc pimaatisiwin. Awiya tahsh kaapinaasihkawitc, kaawiin wiihkaa tanoonteskatehsii; kaye kaatepweyenimitc kaawiin wiihkaa tanoontayaapaakwehsii. 
JHN.6.36	O'owe tahsh kikii'wiintamawininim: kitaanapiwaapamim, shaakooc itahsh kaawiin kiwiihtepweyenimihsiim. 
JHN.6.37	Iniweniwa' itahsh kaakii'miishitc a'a Noohs, kahkina ninkapinaasihkaakook. 'Awehsh kaapinaasihkawitc kaawiin wiihkaa ninka/⁠aanawenimaahsii. 
JHN.6.38	Aaniihsh kihcikiishikonk ninkiihpioncii, kaawiin niin i'i enentamaan cipi‑ishihcikeyaan, otinentamowin tahsh a'a kaakiihpiicinisha'otc citootamaan. 
JHN.6.39	Amii o'o otinentamowin a'a kaakiihpi‑ishinisha'otc: kahkina ini kaakii'miishitc ekaa awiya ciwani'aahsiwak, miinawaahsh kahkina cikiiwepimaatisi'akwaa ishkwaac kiishikahk. 
JHN.6.40	Aaniihsh mii o'owe otinentamowin a'a Noohs, minihk awiya nehsitawinawitc Kishemanitoon e'oKosihsiminitc kaye tiyepweyenimitc, mii 'awe keayaatc pimaatisiwin wiihkaa keishkwaahsehsininik; kaye ninkakiiwepimaatisi'aa ishkwaac kiishikaninik,” kii'ihkito.
JHN.6.41	Oko tahsh kaakii'noontawaawaatc okii'oncitashimaawaan i'i ehkitonitc: “Niin a'a pahkweshikan kihcikiishikonk kaaonciitc,” ekii'ihkitonitc. 
JHN.6.42	O'owe tahsh kaye kii'ihkitowak: “Kaawiin ina mii wa'a Ciisahs, Coosap 
JHN.6.43	Ciisahs okii'nahkwehtawaa': “Keko nishkikakanoonitihkek, poonihtook! 
JHN.6.44	Kaawiin awiya ninkapinaasihkaakohsii, kiishpin paanimaa ehta Noohsan wiihkopinikotc ninkapinaasihkaakook; shikwahsh mii 'awe ninkakiiwepimaatisi'aa ishkwaac kiishikahk. 
JHN.6.45	 Mii 'owe kaakii'ishipii'ikenitc Kishemanitoo otipaacimowininiima': ‘Kahkina awiya kaatahshiwaatc okakihkino'amaakowaan Kishemanitoon,’ ishipii'ikaate. Mii kahkina ninkapinaasihkaakook kaanoontawaawaatc ini Weyoohsimimintc kaye kaakihkino'amaakowaatc. 
JHN.6.46	Kaawiin wiin i'i kaaitamaan awiya ekii'waapamaatc ahpii piko Weyoohsimimintc. Niin kaakiihpionciiyaan Kishemanitoonk, niin itahsh ehta kaakii'waapamak Weyoohsimintc. 
JHN.6.47	Tepwemakan o'owe kaaininakook: kaatepweyenimitc otayaan pimaatisiwin wiihkaa keishkwaahsehsinok. 
JHN.6.48	Niin pahkweshikan kaamiikiwetc pimaatisiwin. 
JHN.6.49	Mihsawaac kikihciaya'aamiwaapaniik aanakii'amwaawaatc Mena 
JHN.6.50	Wa'a tahsh wiin pahkweshikan kihcikiishikonk kaakiihpionciitc, awiya amwaatc kaawiin tanipohsii. 
JHN.6.51	Niin ihsa wa'a pahkweshikan pemaatisiishkaaketc kihcikiishikonk kaakiihpionciitc. Piko awenen iko amwaatc pishihshik tapimaatisi. Ono tahsh pahkweshikanan kemiinak, mii 'owe niwiiyaw kemiikiweyaan cipimaatisiwaatc ahkiink kaa‑ayaawaatc,” kii'ihkito.
JHN.6.52	Okii'nishkimikonaawaan tahsh kaakii'ihkitonitc ekii'oncikiihkaantiwaatc Coowak: “Aaniin itahsh wa'a inini keishikashkihtoohpan cimiininank owiiyaw cimiiciwankipan,” kii'itiwak.
JHN.6.53	Ciisahs itahsh o'owe okii'inaa': “Tepwemakan kaaininakook: kiishpin ekaa miicihsiwek owiiyawini a'a Inini oKosihsan kaye minihkwehsiwek omiskwiini, kaawiin kika⁠kikishkaakohsiinaawaa pimaatisiwin. 
JHN.6.54	Awenen iko kaamiicitc niwiiyaw kaye kaaminihkwetc nimiskwi, otayaan pimaatisiwin wiihkaa keishkwaahsehsininik. Ninkakiiwepimaatisi'aa tahsh kaye cipimaatisitc ishkwaac kiishikahk. 
JHN.6.55	Aaniihsh niwiiyaw amii 'owe tepwe tinowan ciwiihsinink, kaye nimiskwi, mii 'owe tepwe tinowaakamin ciminihkwenk. 
JHN.6.56	Piko awiya kaamiicitc niwiiyaw kaye kaaminihkwetc nimiskwi ninkikishkaak, kaye niin tahsh ninkikishkawaa. 
JHN.6.57	A'awe kaapimaatisitc Weyoohsimintc kaakiihpi‑ishinisha'otc. Mii 'awe kaye niin wencipimaatisiyaan. Miihsh peshikwan iko awiya amotc, mii kewiin i'imaa keoncipimaatisitc niin onci e'miinak pimaatisiwin. 
JHN.6.58	Mii hsa wa'a kaatashimak pahkweshikan kihcikiishikonk kaakiihpionciitc. Kaawiin wiin taapishkoo ishinaakosihsii kikihciaya'aamiwaapaniik ini kaakii'amwaawaatc Mena 
JHN.6.59	Amii 'owe kaakii'ayihkitotc a'a Ciisahs mekwaa ehkihkino'amaaketc i'imaa Coowa' 
JHN.6.60	Niipiwa' i'imaa 
JHN.6.61	Ciisahs itahsh ekii'nihsitawentank o'o okihkino'amawaakana' ehtashintaminitc, miihsh o'owe kaa'inaatc: “Kitoonciwii'⁠aanawencikem ina o'o kaa'ihkitoyaan? 
JHN.6.62	Aaniin itahsh keinentamek waapamimek Inini oKosihsan ani‑ishiompishkaanitc weti kaakii'ishiayaanihpan? 
JHN.6.63	Kishemanitoo otAhcaahkwan miiwan ini kaamiikiwenitc pimaatisiwin. Awiya wiin iko otishiayaawin, kaawiin kanake kekoon inaapatahsinini. Ono tahsh niin nintihkitowinan kaakii'wiintamawinakook, keonciotihsinek a'a Kishemanitoo otAhcaahkwan, pimaatisiwin kemiininek. 
JHN.6.64	Aaninta tahsh kiinawaa kaawiin kitepwehtansiinaawaa,” okii'inaa'. Aaniihsh aasha weti ahpane kaa'ahkopimiwiiciiwaatc okiihkihkenimaa' 'awe Ciisahs awenena' i'i kaawiihtepwehtaakohsik. Okiihkihkenimaan kaye awenenan ini kemamishimikotc. 
JHN.6.65	Miihsh kaa'ani‑ihkitotc: “Mii hsa 'owe kaa'onciwiintamawinakook, kaawiin awiya okakashkihtoohsiin cipinaasihkawitc, kiishpin ehta miinikotc ninTeten okakashkihtoon.”
JHN.6.66	Miitahsh i'i ahpii ahpane niipiwa' okihkino'amawaakana' okii'nakanikoo', kaawiin itahsh miinawaa okiihpionci⁠wiiciiwikohsii'. 
JHN.6.67	Miitahsh i'i kaa'oncikakwecimaatc i'i kaa⁠mitaahshiniishinitc okihkino'amawaakana': “Kiinawaa tahsh wiin, kekiinawaa na kiwii'nakashim?” okii'inaa'.
JHN.6.69	Nintepweyentaamin kaye kikehcinaa'enimikoo kiin e'aawiyan Kishemanitoo kaakiihpi‑ishinisha'waatc kaaKihtentaakositc,” okii'inaan.
JHN.6.70	Miitahsh kaa'ihkitotc Ciisahs: “Niin iitok kikii'onenimininim kiinawaa kaamitaahshiniishiyek, peshik itahsh iinsan kaatahshiyek maciaya'aa tinowi,” okii'inaa'. 
JHN.6.71	Miiwan ini Cootahsan 
JHN.7.1	Kaaishkwaahsek o'o Ciisahs kiihpapaamohse i'imaa 
JHN.7.2	 Aasha kekaa kii'aniocihcihseni Coowak ewii'ishi⁠wiihkwantiwahkamikisiwaatc akawaahte'ikiwaamink ekii'ayishitaawaatc acina.
JHN.7.3	Okiihkanoonikoo' Ciisahs wiicihkiweya': “'Omaa oncimaacaan, ishaan weti Cootiiyaank, wiinawaa weti kaakiihpiminisha'ohkwaapan ciwaapantamowaatc ini kimaamahkaacihcikewinan kaatootaman,” okii'ikoo'. 
JHN.7.4	“Awiya misiwe wiihkakwekihkenimintc kaawiin okaatoohsiin ominohcikewinan. Kiishpin aaniihsh ono eshihcikewanen, naakosin misiwe ahkiink ehtootamowanen,” okii'ikoo'. 
JHN.7.5	Aaniihsh ampooshke kewiinawaa wiicihkiweya' kaawiin okiihtepweyenimikohsii'.
JHN.7.6	Ciisahs itahsh 'owe okii'inaa': “Kaawiin niin mahshi na'ihsehsinoon ci‑ishaayaan. Kiinawaa wiin aaniin iko 'iwe ahpii taishihse,” okii'inaa'. 
JHN.7.7	“Kaawiin aaniihsh kiinawaa kikashiinkenimikohsiiwaak ahkiink kaaoncitipentaakosiwaatc. Niin itahsh wiin ninshiinkenimikook, aaniihsh nintipaatotamowaan otishihcikewiniwaan e'maci‑ishiwepaninikin. 
JHN.7.8	Ishaak kiinawaa 'imaa kaashiwiihkwantiwahkamikisinaaniwank. Kaa mahshi niin ninkaishaahsii 'imaa kaawii'inahkamikisinaaniwank. Kaa mahshi niin ishihsehsinoon ci‑ishaayaan,” okii'inaa'. 
JHN.7.9	Ahpii 'owe kaa'ihkitotc keyaapi 'imaa kii'ayayaa Kaalaliink 
JHN.7.10	Ahpiihsh i'i wiicihkiweya' kaa'animaacaanitc ekii'ishaanitc kaawii'ishiwiihkwantiwahkamikisinaaniwaninik, kewiin tahsh kii'ishaa, kiimoociko, kaawiin wiin mohsheya'ii, cikihkenimikohsik awiya' aweneniwitc. 
JHN.7.11	Weti tahsh kaashiwiihkwantiwahkamikaninik okii'nanaantonikoo' i'i Coowa' oniikaanisiimini, 'iwe ekii'ihkitonitc: “Aanti eyaatc?”
JHN.7.12	Niipiwa' i'imaa kiihkiimooci kanoonitiwak iki piyaahtenowaatc wiin onci: “Kwayahk ininiiwi,” kii'ihkitowak aaninta. Kotak itahsh: “Kaawiin,” kii'ihkitowak, “owayeshimaa' ini pemaatisinitc.” 
JHN.7.13	Kaawiin iko awiya mohshe okiihtashimaahsiwaawaan, aaniihsh okiihkohsaawaa' oniikaanisiiwi Coowa'.
JHN.7.14	Ahpii kekaa aapihta e'ani‑ishihsek kaashiwiihkwantiwahkamikaninik, kii'ishaa Ciisahs i'imaa 
JHN.7.15	Oniikanisiiwi Coowak itahsh kii'maamahkaatentamook: “Aaniin itahsh wencikihkentaahsotc wa'a inini, wiihkaa e'oncikihkino'amawaahsiwintc,” kii'ihkitowak.
JHN.7.16	Ciisahs okii'nahkwehtawaa': “Kaawiin niin ninkihkino'amaakewin, a'awe hsa kaakiihpiicinisha'otc, mii'awe okihkino'amaakewin,” okii'inaa'. 
JHN.7.17	“Kiishpin awiya wiihtootank kaainahtenik otinentamowinini Kishemanitoon, okakihkentaan kiishpin Kishemanitoonk wenciimakanokwen ninkihkino'amaakewin, kemaa niin piko wenciimakanokwen ninkiikitowin. 
JHN.7.18	A'awe wiin iko i'imaa kaaoncikiikitotc, wiin iko onantonaan okihci‑inentaakosiwin. A'ahsh wiin kaa‑anohkiitc cioncikihci‑inentaakosinitc ini kaakiihpi‑ishinisha'okotc, mii wa'a wiinke misiwe kaakwayahkotepwetc inini. Kaawiin tahsh kekoon wayeshinkewin otayaahsiin kaaishihciketc,” okii'inaa'. 
JHN.7.19	“Moosihs 
JHN.7.20	Okii'nahkwehtaakoo' itahsh i'i kaapaahtiinonitc: “Kehcinaac iitok 
JHN.7.21	Ciisahs itahsh okii'nahkwehtawaa': “Peshik kihcianohkiiwin ninkii'ishihcike e'Anwepiiwi kiishikahk, kahkina tahsh kikii'maamahkaatentaanaawaa. 
JHN.7.22	 Moosihs 
JHN.7.23	 Kiishpin awiya kwiiwisenhs ishihcike'intc e'Anwepiiwi kiishikaninik ekaa cipoonihcikaatehsininik Moosihs otInaahkonikewin, wekonen itahsh wencinishkenimiyek misiwe ekii'minoayaa'ak a'a inini e'Anwepiiwi kiishikaninik?” okii'inaa'. 
JHN.7.24	“Keko wiin ehta wakicaya'ii eshiwaapantamek ishionahshowaashiwehkek, i'iwe eshikwayahkwahk ishionahshowaashiwek,” okii'inaa'.
JHN.7.25	Mekwaa aaninta kii'ihkitowak i'imaa Ceroosalamink kaa‑ayaawaatc: “Kaawiin ina miiwan ono kaawiihkakwenihsaawaatc kiniikaanisiiminaanik? 
JHN.7.26	Nashke pisaaniko mohshe piko kiikito! Kaawiin awiya' kekoon otikohsii'. Koonike mii 'i ehkihkenimaawaatc oniikaanisiik miiwan ono Kishemanitoo kaakii'onaapamaatc cipimaaci'iwenitc e'aawinitc? 
JHN.7.27	Ahpii tahsh takwihshink a'a kaakii'Onaapamintc, kaawiin awiya okakihkenimaahsiin aanti wenciitc. Kahkina tahsh kiinawint kikihkenimaanaan a'a inini wenciitc,” kii'itiwak.
JHN.7.28	Mekwaa tahsh ehkihkino'amaaketc Kihcianami'ewikamikonk Ciisahs kiihshaakowe e'ihkitotc: “Tepwe na kikihkenimim? Kikihkentaanaawaa na wenciiyaan? Kaawiin niin tipinawe nintinentamowinink nintooncipiishaahsii. A'awe tahsh kaahpi‑ishinisha'otc tepwewiniwi, kaawiin tahsh kiinawaa kikihkenimaahsiwaawaa. 
JHN.7.29	Niin itahsh wiin ninkihkenimaa. Wiin kaashiayaatc nimpioncii, ninkiihpi‑ishinisha'ok itahsh,” kii'ihkito.
JHN.7.30	Miihsh miinawaa okiihkakwe tahkonaawaan. Kaawiin tahsh awiya okii'otihtinaahsiin. Kaawiin aaniihsh mahshi kwayahk kii'ocihcihsehsinini i'iwe ci‑ishiwepisitc. 
JHN.7.31	Niipiwa' itahsh iki kaakii'maawaci'itiwaatc okiihtepweyenimaawaan i'iwe e'ihkitowaatc: “Ahpii takwihshininitc Kishemanitoo kaakii'onaapamaatc cipimaaci'iwenitc, awahshime na tamaamahkaacihcikewan ahpiihc wiin wa'a inini aasha kaa'ishihciketc?” kii'itiwak.
JHN.7.32	Iki aaninta 
JHN.7.33	Ciisahs itahsh kii'ihkito: “Kaawiin aahpici kinwesh kikawiiciiwihsinooninim, aasha kekaa e'ocihcihsek cimaacaayaan cinaasihkawak a'awe kaakiihpiicinisha'otc. 
JHN.7.34	Kikananaantonawim itahsh 'i ahpii, kaawiin tahsh kikamihkawihsiim. Aaniihsh weti niin keshiayaayaan kaawiin kiinawaa kikakashkihtoohsiim cipiishaayek,” okii'inaa'.
JHN.7.35	Kiihkakwecintiwak itahsh iki oniikaanisiiwi Coowak: “Tipi waa'ishaakwen, cimihkawaahsiwank itahsh? Koonikehsh weti wii'ishaatok Kariihka' 
JHN.7.36	Wekotokwen o'o tino kaaitank: ‘Kikananaantonawim, kaawiin itahsh kikamihkawihsiim,’ shikwa: ‘I'imaa keshiayaayaan kaawiin kiinawaa kikapiishaahsiim,’ kaaininank?” kii'itiwak.
JHN.7.38	 Mayaa kaaihkitoomakahk 'iwe kihcioshipii'ikewin: ‘A'a hsa kaatepweyenimitc, i'imaa ote'ink taonciciwaniniwan siipiiwan kaapimaatisiishkaakemakaninik nipi,’ ” kii'ihkito. 
JHN.7.39	Kishemanitoon otAhcaahkwan ini kaa'inaatc a'a Ciisahs, miiwan ini Ahcaahkwan keotaahpinaanitc awenena' iko ketepweyenimikotc. Kaawiin aaniihsh mahshi kii'oncimiikiwaaniwihsii a'a Ahcaahk, aaniihsh kaa mahshi Ciisahs kii'ompinaahsii okihci‑inentaakosiwinink.
JHN.7.40	Niipiwa' itahsh i'imaa okii'noontawaawaan i'i kaa'ihkitonitc, miihsh i'i ehkitowaatc: “Amii wa'a tepwe kaa‑ahshawaapamimintc Kishemanitoo oTipaacimowininiiman!”
JHN.7.41	Kotak itahsh kii'ihkitowak: “Kehcinaac amii wa'a 
JHN.7.41	Aaninta miinawaa kii'ihkitowak: “Kaawiin ohsha tapionciihsii Kaalaliink 
JHN.7.42	 Kaawiin ina kihcioshipii'ikewin ihkitoomakahsinoon a'a kaakii'Onaapamintc ciontahkaanesitc Tepitink 
JHN.7.43	Miihsh i'imaa pepahkaan okii'ayinenimaawaan oko kaapaahtiinowaatc, awenen eyaawinikwen. 
JHN.7.44	Aanint awiya okiiwiihtahkonaawaan, kaawiin tahsh awiya kekoon okiihtootawaahsiin.
JHN.7.45	Miitahsh 
JHN.7.46	Iki tahsh shimaakanihshak okii'nahkwehtawaawaa': “Kaawiin wiihkaa inini ishikiikitohsii o'o kaashikiikitotc wa'a inini,” kii'ihkitowak.
JHN.7.47	Perahsiik 
JHN.7.48	Wiihkaa na awiya onahshowewinini komaa kaye Perahsiik okiihtepweyenimaawaan? Kaawiin awiya! 
JHN.7.49	Oko pemaatisiwaatc kaawiin okihkentansiinaawaa Moosihs 
JHN.7.51	“Kaawiin inahtehsinoon 
JHN.7.52	Kii'nahkwehtamook itahsh: “Kekiin ina kitooncii 
JHN.7.53	[Miitahsh kahkina i'imaa entahshiwaatc kaani‑ishikakiiwewaatc entaawaatc.
JHN.8.1	Ciisahs itahsh kii'ishaa 
JHN.8.2	Wiipa kikishep miinawaa kiihpiishaa 
JHN.8.3	Iki tahsh 
JHN.8.4	Miihsh 'iwe kaa'ihkitowaatc: “Okihkino'amaake! Wa'a ihkwe kii'mihtinaa pihshikwaatisiwinink. Kii'mihkawaa mekwaa e'ishihciketc ekii'wiiciiwaatc ininiwan kaaonaapemihsik. 
JHN.8.5	 Moosihs 
JHN.8.6	O'owehsh wenci‑inaawaatc, ewiihkakwe⁠kashki'aawaatc ciwanikiishwenitc, ewii'ontinamowaatc keonci⁠tipaahkonaawaatc Ciisahsoon. Ciisahs itahsh kii'nawakikaapawi, oninc ekii'oshipii'ikaaketc 'imaa mihtahkamik. 
JHN.8.7	Keyaapi tahsh ehkakwecimikotc kiihtashokaapawi, mii 'iwe ekii'inaatc: “Awiya kiinawaa ekaa wiihkaa meci‑ishihcikehsikwen maano miiwa'a niikaan okapimwahsina'aan,” okii'inaa'. 
JHN.8.8	Miinawaa kii'nawakikaapawi ekii'oshipii'iketc mihtahkamik. 
JHN.8.9	Iki tahsh ahpii kaanoontawaawaatc kiinioncimaamaacaawak eshipepeshikowaatc, nihtam kaakehteyaatisiwaatc piinihsh ekiihcaakimaacaawaatc. Piinihsh Ciisahs kii'mihcipeshiko, ini kaye ihkwewan i'imaa e'niipawinitc. 
JHN.8.10	Ciisahs ehtashokaapawitc okii'inaan ini ihkwewan: “Aanti ahpan iki kaawiihtipaahkonihkwaapan? Kaawiin inahsh awiya nipowinink kikainakimikohsii?”
JHN.8.11	Miihsh kaa'ikotc ini ihkwewan: “Kaawiin awiya.”
JHN.8.11	Ciisahs itahsh 'owe kii'ihkito: “Kaawiin tahsh keniin kikainakimihsinoon. Animaacaan,” okii'inaan. “Keko miinawaa wiihkaa maci‑ishihcikehken.”]
JHN.8.14	Ciisahs itahsh o'owe okii'inaa': “Aanawiin niin nintipaacintis, eniwehk itahsh tepwemakan nintipaacimowin. Aaniihsh ninkihkentaan pemionciiyaan miinawaa kaye eshaayaan. Kiinawaa kaawiin kitaawiintansiinaawaa wenciiyaan miinawaa kaye eshaayaan. 
JHN.8.15	Ininiiwi inentamowinink itahsh kiinawaa kiwii'onci⁠tipaahkoniwem. Kaawiin niin awiya niwiihtipaahkonaahsii. 
JHN.8.16	Kiishpin itahsh niin tipaahkoniweyaampaan, taatepwemakan keshitipaahkoniweyaan, aaniihsh kaawiin nimpeshikohsii. Niwiiciiwik a'awe Weyoohsimak kaakiihpi‑ishinisha'otc. 
JHN.8.17	Miihsh 'owe eshipii'ikaatek 
JHN.8.18	Niin peshik kaatipaacintisoyaan, miinawaa Weyoohsimintc kaakiihpi‑ishinisha'otc kewiin nintipaacimik,” kii'ihkito.
JHN.8.19	Okii'ikoo' itahsh o'oweniwa': “Aaniin a'a Weyoohsimatc?”
JHN.8.19	Ciisahs itahsh okii'nahkwehtawaa': “Kaawiin kikihkenimihsiim, kaawiin kaye kikihkenimaahsiwaawaa 'a Weyoohsimak. Kiishpin kiikihkenimiwekopanen, Noohs kaye kitaatako‑⁠kiihkihkenimaawaa,” okii'inaa'.
JHN.8.20	Miiwan onoweniwan kahkina kaakiihtashi⁠kihkino'amaaketc i'imaa e'ayaatc Kihcianami'ewikamikonk. Pehsho na'itaak kii'ayaa 'imaa shooniyaanhsak kaatashipakitinintwaa. Kaawiin mahshi okii'onciotihtinikohsiin awiyan. Kaawiin mahshi kii'ocihcihsehsinini i'i ci⁠shiwepisitc.
JHN.8.21	Ciisahs miinawaa okii'inaa': “Nimaacaa, kikananaantonawim. Shikwa kika⁠kikinipom ini kimacihcikewiniwaan. Shikwa weti eshaayaan kaawiin kikakashkihtoohsiinaawaa cipiishaayek.”
JHN.8.22	Kii'ihkitowak itahsh niikaanisiiwi Coowak: “Wii'nihsitiso maawiin kaaonci‑ihkitotc: ‘Weti eshaayaan kaawiin kikakashkihtoohsiinaawaa cipiishaayek.’ ”
JHN.8.23	Ciisahs itahsh 'owe kii'ihkito: “O'omaa niihsaya'iink kiinawaa kitoonciim,” okii'inaa'. “Niin itahsh ishpimink ninkiihpioncii. Kiinawaa tahsh wiin ahkiink kitooncitipentaakosim,” okii'inaa'. “Kaawiin niin ahkiink nintooncitipentaakosihsii. 
JHN.8.24	Mii 'owe kaaonci‑ininakook, kika⁠kikinipom kimacihcikewiniwaan. Kiishpin ekaa tepweyentansiwek niin A'awe mayaa ehTinowiyaan,
JHN.8.25	Miihsh i'i kaa'inaawaatc: “Awenen a'a ehtinowiyan?”
JHN.8.25	Ciisahs itahsh o'owe kii'ihkito: “Mii 'awe peshikwan kaakiihpiwiintamawinakook ehtinowiyaan, taapishkoo kaakiihpi‑ishimaaciiwiintamawinakook. 
JHN.8.26	Niipiwa' kekoon nintayaan ci‑ininakook kaye cioncitipaahkoninakook. A'awe kaahpi‑ishinisha'otc tepwewiniwi. Mii 'awe kaashinoontawak ehta niwiintamawaak 'omaa ahkiink kaa‑ayaawaatc,” kii'ihkito.
JHN.8.27	Kaawiin itahsh okii'nihsitohtawaahsiwaawaan ehtipaacimaanitc Weyoohsimimintc, “a'a kaahpi‑ishinisha'otc” ehkitotc. 
JHN.8.28	Miihsh i'i kaa'onci‑ihkitotc: “Paamaa ahpii kiiompaahkonimek
JHN.8.29	A'a kaakiihpi‑ishinisha'otc niwiiciiwik. Kaawiin tahsh nimpeshikohsii, kaawiin wiihkaa ninakanikohsii. Aaniihsh mooshak nintootamowaan i'iwe kaaminwaapantank,” okii'inaa'.
JHN.8.30	'Oweni tahsh Ciisahs e'ishikakitotc, niipiwa' awiya' kaakii'noontaakotc okiihtepweyenimikoo'.
JHN.8.31	Okii'inaa' i'i Coowa' kaatepweyenimikotc: “Kiishpin 'iwe anitootamek ninkihkino'amaakewin, mii 'iwe tepwe 
JHN.8.32	Kikakihkentaanaawaa tahsh i'i tepwewin, tepwewin itahsh kikapakitinikom keyaapi citipenimaakaniwihsiwek,” okii'inaa'.
JHN.8.34	Ciisahs tahsh okii'inaa': “Tepwemakan o'o kaaininakook, awiya e'maci‑ishihciketc otipenimikon i'i macihcikewin. 
JHN.8.35	Kaawiin awiya anohkii'aakan ahpane tatipentaakosihsii i'imaa owaahkaa'ikaniniink ini kaatipenimikotc. A'awe wiin okosihsimaa pishihshik tatipentaakosi oteten owaahkaa'ikaniniink. 
JHN.8.36	Kiishpin itahsh Kishemanitoo oKosihsan pakitininek onci 'iwe kaawiihkakwetipenimikoyek, miitahsh i'i tepwe keishinaakosiyek taapishkoo awiya kaatipenimikohsik awiyan. 
JHN.8.37	Kikihkenimininim Eparahaamink e'ontahkaanesiyek. Kikii'nanaantonaanaawaa tahsh ewii'nihshiyek, aaniihsh ninkihkino'ikewinan kaawiin kiwii'otaahpinansiinaawaa. 
JHN.8.38	Iniweniwan niiniko kaakii'waapantamowak Noohs ekii'wiiciiwak, mii 'owe tepaatotamaan. Kekiinawaa tahsh koohsiwaa kaakii'ishinoontawek kitishihcikem,” okii'inaa'.
JHN.8.39	Okii'nahkwehtaakoo' itahsh: “Eparahaam nintooyoohsimin kaaontahkaanesiyaank.”
JHN.8.39	Ciisahs itahsh okii'inaa': “Kiishpin tepwe Eparahaam weyoohsiwekwen, kitaakii'naapitootaam a'a Eparahaam kahkina kaakii'ishihciketc. 
JHN.8.40	Noonkom itahsh waa'ishihcikeyek kikakwenihshim, niin kaakii'wiintamawinakook ehta tepwewin kaakii'ishinoontawak Kishemanitoo. Kaawiin wiin Eparahaam okiihtootansiin o'owe kaaishihcikeyek. 
JHN.8.41	I'iwehsh kitishihcikem kiinawaa piko koohsiwaa kaatootank,” okii'inaa'.
JHN.8.41	O'owehsh kii'ihkitowak: “Kaawiin wiin niinawint i'imaa pikwatooshaaniwiwinink ninkii'oncinihtaawikihsiimin. Peshiko a'awe nOohsinaan, mii 'awe ehta Kishemanitoo,” kii'ihkitowak. “Tepwe piko nintookosihsimikonaan.”
JHN.8.42	Ciisahs i'iwe okii'inaa': “Kiishpin Kishemanitoo kiioyOohsiyekipan kitaakiihsaaki'im, aaniihsh Kishemanitoonk ninkiihpioncii, miihsh noonkom o'omaa kaaonciayaayaan. Kaawiin niin enentamaan ninkiihpioncipiishaahsii. Wiin ninkiihpi‑ishinisha'ok. 
JHN.8.43	Wekonen itahsh 'iwe kaaonci⁠nihsitohtansiwek nintipaacimowin? Kaawiin kiwiihpisintansiinaawaa ini nintihkitowinan, mii 'i wencinihsitohtansiwek. 
JHN.8.44	Kiinawaa kitooncitipentaakosim a'a koohsiwaa kaaishiayaatc, amii wa'a maciaya'aa. I'iwe kaawiihtootank, miihsh kekiinawaa waahtootamek. Weshkac pishihshik kiihpionci⁠nihtaa⁠nihshiweshki. Kaawiin wiihkaa tepwewin okiihpiwiicihtoohsiin, aaniihsh kaawiin kanake kekoon tepwewin okikishkansiin. Ahpii ewiihkiiwanimotc, mii piko ehta ehtootank i'iwe kaainaatisitc. Aaniihsh pishihshik kakiinawishki. Otootetemikon kahkina kiiwanimowin. 
JHN.8.45	Niin itahsh kiikiikitoyaan ehtepweyaan, amii 'iwe kaawii'onci⁠tepwehtawihsiwek. 
JHN.8.46	Awenen itahsh kaatahshiyek ketipaacimitc ‘kikii'macihcike’ cikii'ishihpan? Kiishpin tahsh tiyepwewaanen, wekonen tahsh i'i wencitepwehtawihsiwek? 
JHN.8.47	Kishemanitoonk kaaonciitc opisintaanan Kishemanitoon otihkitowinini. Kiinawaa tahsh wiin wencipisintansiwek, aaniihsh Kishemanitoonk kaawiin kitooncitipentaakosihsiim,” okii'inaa'.
JHN.8.48	Okiihkakwecimaawaan tahsh iki Coowak: “Kaawiin ina kwayahk nintihkitohsiimin 
JHN.8.49	Ciisahs okii'inaa': “Kaawiin, kaawiin nintayaawaahsii maciahcaahk. Ninkihci‑inenimaa 'a Noohs; kiinawaa tahsh anoociko kitishim. 
JHN.8.50	Kaawiin niin tipinawe ninantone'ansiin ninkihci‑inentaakosiwin. Ayaa 'awe entone'ank i'iwe kaakihci‑inentaakosiyaan, kaye kwayahk enaahkoniwetc. 
JHN.8.51	Tepwemakan 'owe kaawiintamawinakook: kiishpin awiya tootank ini ninkihkino'ikewinan, kaawiin wiihkaa tanipohsii.”
JHN.8.52	Miinawaa okii'nahkwehtaakoo' ini Coowa': “Miitahsh i'i ehkihkentamaank e'ayaawatc maciahcaahk,” kii'ihkitowa'. “
JHN.8.53	Awahshime nahsh kiin kikihci‑inentaakos ahpiihc a'a noohsinaapan Eparahaam kaakii'nipotc, kaye Kishemanitoo otipaacimowininiima' kaakii'niponitc? Awenehsh kiin enenintisoyan?” okii'ikoo'.
JHN.8.54	Ciisahs okii'nahkwehtawaa': “Kiishpin niin kihci‑inakintisoyaampaan kaawiin kekoon taainaapatahsinoon ninkihci‑inakimikoowin. Noohs itahsh a'a kaakihci‑inakimitc, mii 'awe kaainek ‘ninKishemanitoominaan’. 
JHN.8.55	Kaawiin wiihkaa kitooncikihkenimaahsiwaawaa. Niin tahsh wiin ninkihkenimaa. Kiishpin ‘Kaawiin ninkihkenimaahsii’ ihkitoyaampaan ninkamihcikiiwanim taapishkoo kiinawaa kaaishihcikeyek. Tepwe tahsh niin ninkihkenimaa kaye ninkanawentamowaanan otihkitowinan. 
JHN.8.56	A'a tahsh Eparahaam koohsiwaapan kiih⁠ciihkentam piciinak ewii'waapantank ninkiishikaam ahpii ketakwihshinowak. Tepwe okii'niikaaniwaapantaan, kii'minwentam itahsh,” okii'inaa'.
JHN.8.57	O'owehsh okii'ikoo' Coowa': “Kaawiin iitok mahshi naanimitana kitahsopipoonwehsii. Aanti tahsh inaa kekii'onsaapamatipan Eparahaam?” okii'ikoo'.
JHN.8.58	Ciisahs tahsh kii'ihkito: “Nintepwe e'wiintamawinakook: cipwaa ayaatc Eparahaam, aasha o'o kaaTinowiyaan ninkiihTinow,”
JHN.8.59	Okii'otaahpinaawaa' itahsh ahsinii' iki Coowak ewiih⁠papiimwahsina'aawaatc. Ciisahs itahsh kiihtapasii ekii'anionci⁠maacaatc i'imaa 
JHN.9.1	Ciisahs enipimohsetc okii'waapamaan peshik ininiwan ekaa e'waapihsinik ekii'ishinihtaawikinitc. 
JHN.9.2	'amawaakana' okiihkakwecimikoo': “Okihkino'amaake 
JHN.9.3	Ciisahs okii'nahkwehtawaa': “Kaawiin wiin wa'a inini ekii'macitootank kaye i'i oniiki'ikoo'. Mii 'iwe kaaonci‑ishiayaatc ciwaapancikaatenik Kishemanitoo omashkawisiiwin aaniin i'i keshiwiici'ikotc. 
JHN.9.4	Nantawentaakwan citootamank otanohkiiwin a'a kaapi‑ishinisha'otc mekwaa hsa kaakiishikahk. Tapitipihkan ihsa, miitahsh i'i ahpii awiya keanohkiihsik. 
JHN.9.5	 Minihk keayaayaan o'omaa ahkiink niwaahseshkawaak o'omaa kaa‑ayaawaatc ahkiink,” okii'inaa'.
JHN.9.6	Ahpii 'o kaa'ihkitotc, kiihsihko 'imaa mihtahkamik, ashishki okii'oncioshihtoon osihkowinink, ekiihshishoonamawaatc oshkiinshikoniink ini ekaa kaawaapihsinik ininiwan. 
JHN.9.7	O'owehsh okii'inaan: “Maacaan, awikisiiyiinkwen 'imaa saaka'ikanihkaanenhsink Siloowam 
JHN.9.8	I'i kaawiicitaamaanitc i'i kaye kayahte kaakii'nihtaa⁠waapamikonitc i'imaa ekiihpakohsenimonitc, mii 'owe kiihkakwetwewa': “Kaawiin ina mii wa'a kaakii'namatapitc ehpakohsenimotc?” kii'ihkitowa'.
JHN.9.9	Aanint kii'ihkitowak: “Eha', mii wa'a.” Kotak miinawaa kii'ihkitowak: “Kaawiin wiin a'a, mihci‑ishinaakosi ohsha.”
JHN.9.9	Wiin itahsh kii'ihkito: “Niin ohsha wa'a,” kii'ihkito.
JHN.9.10	Miinawaa tahsh kii'ishikakwetwewa': “Aaniin itahsh kaaonciwaapiyan?” okii'ikoo'.
JHN.9.11	Miihsh okii'nahkwehtawaa': “A'a inini Ciisahs kaaishinihkaasotc, ashishki okii'oshihtoon ekiihshishooyaapinitc, amiitahsh ninkii'ik: ‘Ishaan 'imaa Siloowam saaka'ikanihkaanenhsink, kisiiyiinkwen,’ ninkii'ik. Ninkiihtootam ekii'awikisiiyiinkweyaan, shemaak itahsh ninkii'waap,” kii'ihkito.
JHN.9.12	“Aanti tahsh eyaatc?” okii'ikoo'.
JHN.9.12	“Kaawiin ninkihkenimaahsii eyaatc,” kii'ihkito.
JHN.9.13	Okii'ishiwinaawaan itahsh ini kaakii'waapihsinik, i'imaa 
JHN.9.14	'Anwepiiwi kiishikaninik mii 'i ahpii Ciisahs kaakii'oshihtootc ashishki kaye kaakii'waapi'aatc ini ininiwan. 
JHN.9.15	Iki tahsh Perahsiik okiihkakwecimaawaan: “Aaniin itahsh wenciwaapiyan?” okii'inaawaan.
JHN.9.15	Miihsh 'iwe kaa'ihkitotc: “Ninkiihshishooyaapinik ashishki, amii ninkiihkisiiyiinkwe, miihsh iko noonkom eshiwaapiyaan,” kii'ihkito.
JHN.9.16	Aaninta tahsh Perahsiik kii'ihkitowak: “A'awe inini kaawiin Kishemanitoonk kii'onciihsii, aaniihsh kaawiin okanawentansiin onahshowewin kaainahtenik aaniin kekii'ishihcikehsikipan e'Anwepiiwi kiishikaninik.”
JHN.9.16	Kotak itahsh kii'ihkitowak: “Aaniin tahsh wa'a inini keishikashkihtoohpan ono tino maamahkaacihcikewinan, kiishpin anoociko e'ishipimaatisitc?” kii'ihkitowak. Miihsh i'i pepahkaan okii'ayinenimaawaan.
JHN.9.17	Miinawaahsh 'owe okii'inaawaan ini kaakii'waapihsinikipan ininiwan: “Aaniin tahsh enenimatc kiin a'a kaakii'waapi'ihk?”
JHN.9.17	O'ohsh kii'ihkito: “Mii 'awe tinowi peshik 
JHN.9.18	Oniikaanisiiwi Coowak itahsh kaawiin kiiwiihtepwehtansiiwak kaainaacimimintc ini ekaa kaakii'waapihsinik, ekii'miinintc waapiwin, paanimaa piko kaa'nantomaawaatc oniiki'ikoni ini ininiwan. 
JHN.9.19	Okiihkakwecimaawaa': “Tepwe na mii wa'a kikosihsiwaa? Wa'a na kaainek ekaa ekii'waapihsik ekii'ishinihtaawikitc? Aaniin tahsh ekwa' wenci⁠waapitc?”
JHN.9.20	Oniiki'ikoo' itahsh kii'ishinahkwehtamoo': “Ninkihkentaamin niinawint wa'a ninkosihsinaan, kaye ekii'waapihsik ekii'ishinihtaawikitc. 
JHN.9.21	Kaawiin tahsh ninkihkentansiimin wenciwaapitc. Kaawiin ninkihkenimimaahsiwaanaanin awenenan kaakii'minoayaa'ikotc oshkiinshikonk. Aasha kiishaapewi, kakwecimihk! Wiin kikawiintamaakowaa.” 
JHN.9.22	Amiihsh 'owe kaakii'onci‑ihkitonitc oniiki'ikoo', ekiihkohsaawaatc oniikaanisiiwi Coowa', aaniihsh aasha ekii'inaahkonikenitc, kiishpin awiya inaatc Ciisahsoon mii wa'a 
JHN.9.23	Mii 'owe kaa'onci‑ihkitonitc oniiki'ikoo' kaakii'waapi'intc: “Aasha kiishaapewi, kakwecimihk!”
JHN.9.24	Miinawaa iki Coowak okii'antomaawaan ini ininiwan kaakii'waapihsinikipan. “Kishemanitoo ahshotamaw citepweyan!” okii'inaawaan. “Ninkihkenimaanaan wa'a inini anoociko e'ishipimaatisitc.”
JHN.9.25	O'owe okii'inaa': “Kiishpin anoociko eshipimaatisikwen komaa kaawiin, kaawiin ninkihkenimaahsii. Peshik ehta kekoon ninkihkentaan: kaawiin ninkii'waapihsii, shikwa noonkom niwaap!” kii'ihkito.
JHN.9.26	O'o tahsh okii'ikoo': “Aaniihsh kaahtootawihk? Aaniihsh kaa'ishiminoyayaa'ihk ini kishkiinshikoon?” okii'ikoo'.
JHN.9.27	Okii'nahkwehtawaa' itahsh: “Aasha ohsha kitaanakii'wiintamawininim,” okii'inaa'. “Kaawiin tahsh kikiihpisintansiinaawaa. Wekonehsh waa'oncinoontamek miinawaa? Kekiinawaa na kinantawentaam ciokihkino'amawaakaniminek?”
JHN.9.28	Okiihkihci⁠nooci'aawaan itahsh: “Kiin peshik 
JHN.9.29	Ninkihkentaamin Kishemanitoo ekiihkanoonaatc Moosihsoon. Wa'a tahsh inini kaawiin ninkihkentamowaahsiimin aanti kaahtashinihtaawikitc ootenaank,” kii'ihkitowak.
JHN.9.30	A'a tahsh inini okii'nahkwehtawaa': “Maamahkaac tepwe 'owe, ekaa ehkihkenimaahsiwek aanti wenciitc, eniwehk itahsh ekii'waapi'itc! 
JHN.9.31	Kikihkentaamin Kishemanitoo ehpisintawaahsik awiyan anoociko kaaishipimaatisinitc. Kiishpin tahsh awiya kaakihci‑inenimaatc Kishemanitoon, tootank itahsh kaye otinentamowinini, mii 'awe pesintaakotc Kishemanitoon. 
JHN.9.32	Ahpan kaapionciahkiiwank kaawiin wiihkaa kii'onciahko⁠noontaakwahsinoon awiya ciwaapi'aatc awiyan ekii'ishinihtaawikinitc e'waapihsinik. 
JHN.9.33	Kiishpin wa'a inini Kishemanitoonk onciihsikipan, kaawiin kekoon otaakiihkashkihtoohsiin citootank.”
JHN.9.34	Okii'nahkwehtaakoo' itahsh: “Wawiinke anoociko kikiihpi‑ishipimaatis ahpane kaakii'nihtaawikiyan! Kiwiihkakwe⁠kihkino'amawinaam inahsh!” Miitahsh kaa'ishisaakiciwepinaawaatc anami'ewikamikonk onci.
JHN.9.35	Ahpii tahsh Ciisahs kaa'noontank ekiihsaakiciwepinimintc, okii'awimihkawaan, ekii'inaatc: “Kitepweyenimaa na Inini oKosihsan kaainintc?” okii'inaan.
JHN.9.36	O'o tahsh okii'ikoon: “Awenen a'a? Wiintamawihshin, keniin citepweyenimak.”
JHN.9.37	Ciisahs o'owe okii'inaan: “Kikii'waapamaa, mii wa'a kaakakanoonihk.”
JHN.9.38	O'o kii'ihkitowan: “Tepencikeyan! Nintepweyentam!” Amiihsh i'i kaashiociciinkwanapiihtaakotc.
JHN.9.39	Ciisahs kii'ihkito: “Mii 'owe kaakii'oncipiishaayaan o'omaa ahkiink, oko pemaatisiwaatc cinaakwaninikin omacitootamowiniwaan; miitahsh ikiweniwak kaawaapihsikwaa ciwaapiwaatc, iki tahsh kaawaapiwaatc ciwaapihsikwaa,” kii'ihkito.
JHN.9.40	Aanint iki 
JHN.9.41	Ciisahs o'owe kii'ihkito: “Kiishpin waapihsiwekipan kaawiin kitaaonci‑inakimikoohsiim cikikishkaakoyek macihcikewin. Niwaapimin itahsh e'ihkitoyek, mii'iwe kaaonci‑inentaakosiyek keyaapi ehkikishkaakoyek macihcikewin,” okii'inaa'.
JHN.10.1	Miitahsh kaa'ihkitotc: “Tepwewiniwan 'owe kaawiintamawinakook: awiya ekaa kaapiintikehsik e'ishi‑ishkwaantemiwaninik ahsiniiwi⁠waahkaayaapihkihsicikan maanahcaanihsha' kaashipiinsonitc, pahkaan itahsh kaaoncipaashitaantawetc, mii wa'a kiimoocishkiiwinini komaa omahkantwe. 
JHN.10.2	A'a tahsh ishkwaantemink kaaoncipiintiketc, mii wa'a okanawimaanahcaanihshiwe. 
JHN.10.3	Wiin kaapaahkintenamaakotc ini okanawishkwaantawen, shikwa eshipepeshikonitc e'ishinihkaasonitc otishiantomaa' wiin tipinawe omaanahcaanishima'. Onoontaakoo' itahsh kaainihtaakositc. Miihsh i'i eshisaakisi'aatc. 
JHN.10.4	Ahpii tahsh siyaakisi'aatc, aniniikaani‑ishaa. Miihsh enipiminisha'okotc omaanahcaanihshima', wiin e'nihsitohtaakotc enihtaakositc a'a kaakanawenimaatc. 
JHN.10.5	Pahkaan awiyan kaawiin owiihpiminisha'waahsiwaawaan, tapasiiwak itahsh, aaniihsh opahkaanihtawaawaan enihtaakosinitc,” kii'ihkito.
JHN.10.6	Mii 'owe aawehcikan Ciisahs kaakii'wiintamawaatc. Kaawiin tahsh okii'nihsitohtaakohsii' wekonen kaakii'wiintamawaatc.
JHN.10.7	Miitahsh 'i miinawaa kaa'ishiwiintamawaatc Ciisahs. “Tepwewiniwan 'owe kaawiintamawinakook: niin 'iwe otishkwaantemiwaa maanahcaanihshak. 
JHN.10.8	Kahkina iki kaakiihpiayaawaatc cipwaa ayaayaan, okiimoocishkak, omahkantweshkak kiihtinowiwak. Maanahcaanihshak itahsh kaawiin okiihpisintawaahsiwaawaa'. 
JHN.10.9	Niin ishkwaantem. Kiishpin niin awiya oncipiintiketc, mii 'awe kepimaatisitc. Tapiintike miinawaa tasaaka'am. Okamihkaan itahsh keontanciketc. 
JHN.10.10	A'a tahsh okimootishk, amii ehta 'o wencipiishaatc, ewiihkimootitc, ewii'nihshiwetc, ewiihpinihshiwanaaci'iwetc kaye. Niin itahsh ninkiihpiayaa cionciayaayek pimaatisiwin, cionciwenoociayaayek itahsh kaye.
JHN.10.11	“Niin a'a kaakwayahkokanawenimaatc omaanahcaanihshima'. A'a kwayahk kaakanawimaanahcaanihshiwetc kaawiin inkotano wanihtootc opimaatisiwin cipimaaci'aatc omaanahcaanihshima'. 
JHN.10.12	A'a tahsh kaamihcianohkiitc, ekaa kaatinowihsik ciokanawimaanahcaanihshiwewitc, ekaa wiin ehtipinawewisihsik i'i maanahcaanihsha', e'waapamaatc ma'iinkanan ehpiicipahtoonitc, amii eshitapasiitc, amii eshinakacipa'aatc i'i maanahcaanihsha'. Miihsh a'a ma'iinkan eshikaahcitinaatc i'i maanahcaanihsha' e'ompwenisha'waatc. 
JHN.10.13	'Awe kaamihtanohkiitc, mii eshimaaciipa'iwetc. Kaawiin weweni onaakatawenimaahsii', aaniihsh mihcianohkii. 
JHN.10.14	Niin tahsh kwayahk kaakanawimaanahcaanihshiwetc. Ninkihkenimaak nimaanahcaanihshimak, kaye ninkihkenimikook iki kaa‑ayaawakwaa, 
JHN.10.15	 taapishkoo kaashikihkenimitc a'a ninTete, kaye niin tahsh kaashikihkenimak ninTete. Kaye nintinentam kaawiin inkotano wanihtooyaan nimpimaatisiwin cioncipimaatisiwaatc nimaanahcaanihshimak. 
JHN.10.16	Ayaawak itahsh kotak maanahcaanihshak kaatipenimakwaa, o'omaa kaa‑ayaahsikwaa waahkaayaapihkihsicikanink kaashikanawenimintwaa maanahcaanihshak. Miiwak okoweniwak kaye ninkapiinaak, ninkapisintaakook enwewak. Maamaw itahsh tamihcipeshikwewaanakisiwak, shikwa tamihcipeshikowan ini kekanawenimikowaatc.
JHN.10.17	“Mii 'owe wencisaaki'itc ninTete, aaniihsh nintinentam ewiihpakitinamaan nimpimaatisiwin, miinawaahsh ewiihkiiwepimaatisiyaan. 
JHN.10.18	Kaawiin awiya okakashkihtoohsiin ciotaahpinamawitc nimpimaatisiwin. Niin aaniihsh e'inentamaan iko nimpakitinaan. Nintayaan itahsh kashki'ewisiwin cipakitinamaan, shikwahsh nintayaan kashki'ewisiwin miinawaa cikiiwepimaatisiyaan. Mii 'owe kaakii'ishikanooshitc a'a ninTete citootamaan,” kii'ihkito.
JHN.10.19	Mii miinawaa pepahkaan kii'ayinenintiwak iki Coowak, onoweniwan kaakii'ihkitonitc Ciisahsoon. 
JHN.10.20	Niipiwa' itahsh kii'ihkitowak: “Okikishkawaan maciahcaahkwan, kiiwashkweyentam!”
JHN.10.21	Kotak itahsh kaye kii'ihkitowak: “Kaawiin i'i taainihtaakosihsii awiya maciahcaahkwan kaa‑ayaawaatc! Aaniin o'o kekii'ishikashkihtoohpan maciahcaahk ciwaapi'aatc ini kaawaapihsinik?” kii'ihkitowak.
JHN.10.22	Kiihpipoon 'iwe ahpii. Kii'wiihkwantiwahkamikisinaaniwan
JHN.10.23	Ciisahs itahsh kiihpimohse 'imaa Swaalaman 
JHN.10.24	Coowak itahsh kiihpiwaahkaakaapawi'itiwak i'imaa eshiayaanitc ehpikakwecimaawaatc: “Aaniin minihk keyaapi kewawaanentami'iyaank? Kwayahk wiintamawihshinaam! Tepwe na kiin a'a kitaaw 
JHN.10.25	Ciisahs okii'nahkwehtawaa': “Aasha ohsha kikii'wiintamawininim. Kaawiin tahsh kikiiwiihtepwehtawihsiim. Ini anohkiiwinan kaakiihtootamaan ninTete kaakii'ishikanooshitc, amiiwan ono kaatipaacimikoyaan ehtepwewiniwiyaan. 
JHN.10.26	Kaawiin tahsh kiwiihtepwehtawihsiim, aaniihsh kaawiin kiinawaa kitinowihsiim nimaanahcaanihshimak. 
JHN.10.27	Inashke nimaanahcaanihshimak opisintaanaawaa nintinwewin, kaye ninkihkenimaak, kaye nimpimiwiiciiwikook. 
JHN.10.28	Nimiinaak 'iwe wiihkaa keishkwaahsehsininik pimaatisiwin. Kaawiin wiihkaa tanipohsiiwak. Kaawiin awiya otaakashkihtoohsiin cimahkamitc ehkanawenimimak. 
JHN.10.29	Shikwa 'awe ninTete kaakii'miishitc nimaanahcaanihshima', mii 'awe awahshime meshkawentaakositc ahpiihc wiin kahkina kekoon, kaye kaawiin awiya okakashkihtoohsiin ciotaahpinamawaatc ninTeten ehkanawenimaanitc. 
JHN.10.30	Niin kaye ninTete mii eshipeshikwentaakosiyaank,” kii'ihkito.
JHN.10.31	Coowak itahsh miinawaa okii'otaahpinaawaa' ahsinii' ewiihpapiimwahsina'aawaatc ewii'nihsaawaatc. 
JHN.10.32	Ciisahs itahsh okii'inaa': “Niipiwa' minoanohkiiwinan kikii'waapamim ekii'ishihcikeyaan, ninTete kaakii'miishitc ini citootamaan. Wekonehsh ono waa'oncipimwahsina'iyek?” okii'inaa'.
JHN.10.35	Kaawiin ohsha wiihkaa tapoonitepwewiniwansinoon 'iwe Kihcioshipii'ikewin. Ikiweniwak itahsh Kishemanitoon otihkitowinini kaa'otihsikowaatc, ‘Kimanitoowim’ kii'inaawak. 
JHN.10.36	Niin a'a Kaakii'onenimikotc ini Wetetemimintc, kayehsh a'a ekiihpiicinisha'okotc o'omaa ahkiink. Kitishim ina tahsh, ‘Kipaahpinotawaa Kishemanitoo’, i'iwe ekii'ihkitoyaan, ‘Kishemanitoo oKosihsan nintaaw’? 
JHN.10.37	Kiishpin ekaa entootansiwaanen otanohkiiwinan ninTete kaashiantawenimitc citootamaan, amii 'iwe ci‑ishinaakwahk citepwehtawihsiwek. 
JHN.10.38	Kiishpin tahsh tepwe ehtootamowaanen, aanawiin niin ehtepwehtawihsiwek, eniwehk itahsh kitaatepwehtaam ini anohkiiwinan kaatootamaan, miihsh cikehcinaa'entamek tepwe ehkikishkawitc ninTete, kaye niin itahsh ehkikishkawak,” kii'ihkito.
JHN.10.39	Miinawaa tahsh keyaapi okiihkakwetahkonikoo'; okiihpaninikoo' itahsh.
JHN.10.41	Niipiwa' itahsh 'imaa okiihpinaasihkaakoo', o'owehsh ekii'ihkitonitc: “Cwaan kaawiin wiin kii'maamahkaacihcikehsii. Kahkina tahsh kekoon kaakii'ishitipaacimaatc ono ininiwan kiihtepwe!” kii'ihkitowa'. 
JHN.10.42	Niipiwa' itahsh i'imaa okii'oncitepweyenimaawaan Ciisahsoon.
JHN.11.2	 Mii wa'a Meri kepoosisitenaatc Ciisahsoon i'iwe minaakwa'on kaye kekaahsisite'waatc wiinisihsan keaapacihtootc. Miiwan ini kaakii'aahkosinitc Laasarahsan kaakii'otawemaatc. 
JHN.11.3	Oko ihkwewak okii'ishinisha'waawaan awiyan ciawiwiintamawaanitc Ciisahsoon, citipaacimaanitc otawemaawaan. “Tepencikeyan, aahkosi kaasaaki'atc,” okii'inaawaan.
JHN.11.4	Ahpii tahsh kaa'noontank, mii 'iwe kii'ihkito Ciisahs: “O'owe kaashiaahkositc kahkina 'iwe kii'ishkwaahsenik kaawiin tanipohsii. Cionciwaapancikaatenik itahsh okihci‑inentaakosiwin Kishemanitoo 'owe onci‑ishiayaa, kayehsh Kishemanitoo oKosihsan cioncikihci‑inencikaniwinitc.”
JHN.11.5	Ciisahs aaniihsh okiihsaaki'aa' ini Maarhtawan kaye ini wiicihkweni kaye ini Laasarahsan. 
JHN.11.6	'Iwehsh ahpii kaakii'noontank e'aahkosinitc, keyaapi niishokon i'imaa kii'ayaa kaakii'ishiayaatc. 
JHN.11.7	Miitahsh kekahpii okiihkanoonaa' 
JHN.11.8	Okihkino'amawaakana' itahsh okii'ikoo': “Okihkino'amaake!” okii'ikoo'. “Mii weti Coowak kii'inentamook ewiihpimwahsina'ihkwaa! Kiwii'ishaa na miinawaa weti?” okii'ikoo'.
JHN.11.9	Ciisahs itahsh okii'nahkwehtawaa': “Kaawiin ina mitaahswahshiniisho tipa'ikaneyaahsinoon ehpeshikokiishikahk? Awiya piko ehpimohsetc ehkiishikaninik kaawiin tapisohshinsii, e'waapantank e'waahseyaanik o'o ahki. 
JHN.11.10	Kiishpin tahsh niipaapimohsetc tapisohshin. Aaniihsh kaawiin owiiciiwikohsiin i'i waahseyaa ehtipihkaninik,” kii'ihkito. 
JHN.11.11	O'owehsh kii'ani‑ihkito: “Kiiciinaan Laasarahs nipaa. Niwii'ishaa tahsh, niwii'anta‑amaci'aa,” kii'ihkito.
JHN.11.12	Okihkino'amawaakana' itahsh kii'ihkitowa': “Kiishpin hsa nipaakwen taminoayaa,” okii'ikoo'.
JHN.11.13	Ciisahs itahsh okii'itaan 'iwe ekii'ishkwaapimaatisinitc Laasarahsan, wiinawaa tahsh okii'inihtawaawaan Ciisahsoon ekii'inaanitc e'mihciaahtehshininitc e'nipaanitc. 
JHN.11.14	Miitahsh Ciisahs kwayahk okii'wiintamawaa': “Laasarahs kii'nipo,” okii'inaa'. 
JHN.11.15	“Niminwentam itahsh kiinawaa onci i'imaa ekii'ayaahsiwaan, cioncitepweyentamek. Haw itahsh, antawaapamaataa,” okii'inaa'.
JHN.11.16	Twaamahs 
JHN.11.17	Ahpiihsh weti tekwihshink a'a Ciisahs, okii'noontaan aasha niiyokon ahpan ekii'na'inikaniwinitc Laasarahsan 
JHN.11.18	'Iwe tahsh 
JHN.11.19	Niipiwa' 'imaa 
JHN.11.20	Piciinak iko Maarhta ekii'noontank ehpitakwihshininitc Ciisahsoon, shemaak kii'anisaaka'am e'antanakishkawaatc ini Ciisahsoon. A'ahsh Meri keyaapi kii'ayapi 'imaa owaahkaa'ikaniwaank. 
JHN.11.21	Maarhta tahsh okiihkanoonaan Ciisahsoon: “Tepencikeyan!” okii'inaan. “Kiishpin o'omaa kiiayaayampan, kaawiin taakii'nipohsii nintawemaa,” okii'inaan. 
JHN.11.22	“Ninkihkentaan tahsh ampooshke noonkom iko keyaapi, piko kekoon kakwecimatc Kishemanitoo, kikamiinik,” okii'inaan.
JHN.11.23	“Takiiwepimaatisi kitawemaa,” okii'inaan Ciisahs ini Maarhtawan.
JHN.11.24	Miihsh kaa'ikotc: “Ninkihkentaan miinawaa cikiiwepimaatisitc ishkwaac kiishikaninik,” okii'ikoon. 
JHN.11.25	Ciisahs itahsh kii'ihkito: “Niin wa'a kaakiiwepimaatisi'akwaa awiyak, niin kemiikiwetc pimaatisiwin. 'Awehsh kaatepweyenimitc, aana nipotc, keyaapi tapimaatisi. 
JHN.11.26	Awiya ehpimaatisitc tepweyenimitc, kaawiin wiihkaa tanipohsii. Kitepweyentaan inahsh o'o?” okii'inaan.
JHN.11.27	“Eha',” okii'ikoon. “Nintepweyentaan, Tepencikeyan. Kiin wa'a kitaaw 
JHN.11.28	Ahpii tahsh o'o kaa'ishkwaaihkitotc Maarhta 
JHN.11.29	Ahpiihsh kaa'noontaakotc, shemaak kiihpasikwincihsewan ekii'awinaasihkawaanitc Ciisahsoon. 
JHN.11.30	Ciisahs itahsh kaa mahshi i'imaa kiihpi‑ishaahsii ootenawenhsink. Keyaapi weti kii'ayaa Maarhtawan kaakii'ishinakishkaakotc. 
JHN.11.31	Iki tahsh Coowak kaakii'wiitapimaawaatc Meriin owaahkaa'ikaniniink ewiihpisaani'aawaatc itahsh ekiihpasikwincihsenitc e'animaacaanitc, okii'anipiminisha'waawaan. “Ishaatok kaashina'initink e'awimawitc weti,” kii'inentamook.
JHN.11.32	Meri ahpii tekwihshink i'imaa e'ayaanitc Ciisahsoon, e'waapamaatc kii'ahpani'o kaashisitekaapawinitc. “Tepencikeyan,” okii'inaan, “kiishpin 'omaa ayaayampan, kaawiin taakii'ishkwaapimaatisihsii nintawemaa,” okii'inaan.
JHN.11.33	Ciisahs itahsh ekii'waapamaatc e'mawinitc, i'i kaye Coowa' kaakiihpiwiiciiwikonitc e'mawinitc, kii'wiihsakamanci'o. Wiinke kii'mikoshkaatentam otahcaahkonk. 
JHN.11.34	“Aanti tahsh kaa'ishina'inek?” okii'inaa'.
JHN.11.34	“Piwaapantan, Tepencikeyan,” okii'ikoo'.
JHN.11.35	Ciisahs kii'oncikawaapi. 
JHN.11.36	Miihsh 'iwe kii'ihkitowak: “Inashke kaa'ahpiihcisaaki'aatc!” kii'itiwak.
JHN.11.37	Aaninta tahsh kii'ihkitowak: “Mii wa'a inini kaakii'waapi'aatc ini kaawaapihsinik. Koonike tahsh otaakiihkashkihtoon cikiinipohsinikipan kaakii'niponitc?”
JHN.11.38	Ciisahs miinawaa ahpii ekii'mikoshkaatentank piincinaw, kii'ishaa tahsh kaaishina'inimintc. Kii'wiimpahkamikaa 'imaa, ahsin itahsh i'imaa kiihkipapi e'ishkwaantemiwank. 
JHN.11.39	Ciisahs itahsh okiihkanoonaa': “Tawihshimihk a'a ahsin!” okii'inaa'.
JHN.11.39	Maarhta 
JHN.11.40	Ciisahs kii'ihkito: “Kaawiin ina kikii'inihsinoon, kiishpin tepweyentaman kikawaapamaa Kishemanitoo cinaakohtootc okihci‑inentaakosiwin?” okii'inaan. 
JHN.11.41	Miitahsh kaa'ishitawihshimaawaatc ahsiniin. Ciisahs itahsh ishpimink ekii'inaapitc kii'ihkito: “NinTete! Kimiikwehciwi'in ehpisintawiyan! 
JHN.11.42	Ninkihkentaan mooshak ehpisintawiyan. Oko tahsh kaaniipawiwaatc 'omaa kaaonci‑ihkitoyaan, citepweyenimiwaatc kiin ekiihpiicinisha'oyan.” 
JHN.11.43	Ahpiihsh 'owe kaa'ihkitotc, kiihshaakowe: “Laasarahs! 
JHN.11.44	Miihsh kiihpisaaka'amoon ini kaakii'ishkwaapimaatisinitc, onihkiniink, ositiniink keyaapi e'mincimahpisonitc na'initiiwi titipeyiikinikanan, kaye e'akawaapahpisonitc waapishkiikinooni. Miitahsh Ciisahs kii'ihkito: “Aapiskonihk, pakitinihk!” okii'inaa'.
JHN.11.45	Niipiwa' iki awiyak kaakiihpimawatihsaawaatc Meriin 
JHN.11.46	Aaninta tahsh kii'animaacaawak ekii'antawaapamaawaatc i'i 
JHN.11.47	Miihsh kii'maamawi maawaci'itiwak Perahsiik kaye 
JHN.11.48	“Kiishpin iko ishipakitinamawank, kahkina awiya' okanitepweyenimikoo'! Iki tahsh Oroomink 
JHN.11.49	Peshik itahsh a'a, Keyahpahs 
JHN.11.50	“Kaawiin ina kiwaapantansiinaawaa? Nawac i'i taaminoaapatanini meshkwac peshik a'a inini cinipoohtamawaahpan i'i pemaatisinitc, kahkina tahsh wiin kaatahshiyank o'omaa kitahkiiminaanink cinihshiwanaatisihsiwank,” kii'ihkito. 
JHN.11.51	Kaawiin aaniihsh wiin iko i'imaa kii'oncikiikitohsii i'iwe ekii'ihkitotc. Maawac ekiihKihcianami'ewikimaawitc i'iwe kaakii'ahkiiwank, kii'miinikoowisi Kishemanitoonaank cioncikiikitotc, ekii'onciniikaanitipaacimaac Ciisahsoon cinipoohtamawaanitc kahkina Coowa' kaatahswewaanakisinitc. 
JHN.11.52	Kaawiin itahsh iniweniwa' ehta cinipoohtamawaanitc, kahkina hsa wiin Kishemanitoo oniicaanihsa' misiwe pepahkaan ahkiink kaashiayohswe‑⁠otayaawininitc, cimaamawi'aanitc cipeshikwentaakosinitc oniicaanihsa'.
JHN.11.53	Miihsh 'owe onci ahpii ehkiishikaninik, okii'ani‑ishioonentaanaawaa oniikaanisiik cinihsaawaatc Ciisahsoon. 
JHN.11.54	Miihsh 'owe onci, Ciisahs kaawiin keyaapi 'imaa kiiwiihpapaanaakosihsii i'imaa 
JHN.11.55	Aasha kekaa kii'aniocihcihseni ewii'ishi⁠ciihkahkamikisiwaatc Coowak 
JHN.11.56	Okii'nanaantawaapamaawaan Ciisahsoon; shikwahsh e'naaniipawiwaatc iko Kihcianami'ewikamikonk kii'ishikanoonitiwak: “Aaniin kiin enentaman? Kaa maawiin tapi‑ishaahsii 'omaa wiihkwantiwinink,” kii'ihkitowak. 
JHN.11.57	Kihcianami'ewikimaak itahsh kaye Perahsiik aasha kii'ishionahshowewak: “Kiishpin awiya kihkentank aanti eyaanitc ini Ciisahsoon, tatipaacimo, ninkapiwiintamaakonaan, ninkatahkonimaanaanin,” kii'ihkitowak.
JHN.12.1	Keyaapi ninkotwaahsokon cipwaa maatahkamikaninik 
JHN.12.2	'Imaa kii'oshiihtamawaa wiihsiniwin ewii'maamawiwiihsiniwaatc. Miihsh 'imaa Maarhta 
JHN.12.3	 A'a tahsh Meri 
JHN.12.4	Peshik itahsh 'imaa kii'ayaawan Ciisahs 
JHN.12.5	“Wekonen tahsh wenciataawaakaaniwansinok o'o minaakwa'on?” kii'ihkito. “Nihswaahk (300) ohsha minihk taakii'ishihsewak 
JHN.12.6	O'owe tahsh kaa'ihkitotc, kaawiin okii'naakatawenimaahsii' i'i ketimaakisinitc, aaniihsh kiihkimootishki, aaniihsh wiin okiihkanawentaan i'i oshooniyaawashiwaa. Wiin iko 'imaa kii'anioncikimooti ini shooniyaan.
JHN.12.7	Ciisahs itahsh kii'ihkito: “Poonimihk! Mii 'iwe citashikanawentank kaa‑ayaatc a'a ihkwe onci ahpii kiishikahk na'inikooyaan. 
JHN.12.8	 Mooshak kiwiiciiwikowaak iki ketimaakisiwaatc. Kaawiin tahsh niin mooshak o'omaa kikawaapamihsiim,” kii'ihkito.
JHN.12.9	Niipiwa' itahsh iki Coowak kii'oncinoontamook i'imaa e'ayaanitc Ciisahsoon. Kiihpi‑ishaawak itahsh kaawiin ehta piko ini Ciisahsoon ciwaapamaawaatc, tako piko ini Laasarahsan 
JHN.12.10	Miitahsh 'iwe 
JHN.12.11	Aaniihsh kiihpaahtiinowak iki Coowak ekii'aanawenimaawaatc kihcianami'ewikimaa', miitahsh meshkwac kaa'ishimaaciitepweyenimaawaatc Ciisahsoon.
JHN.12.12	Eniwaapaninik itahsh niipiwa' ekiihpitakwihshinowaatc ewii'ishiciihkahkamikisiwaatc 
JHN.12.13	 Okii'otaahpinaanaawaan itahsh ini watihkwanan, a'a paam 
JHN.12.14	Ciisahs itahsh okii'mihkawaan oshki maashimihtatimoonhsan. Kiihpimitehsapi tahsh. Mii 'iwe kaaishipii'ikaatek kihcioshipii'ikewin:
JHN.12.15	Waapamihk kiKihciokimaamiwaa ehpitakwihshink, ehpimitehsapitc ini oshki maashimihtatimoonhsan.”
JHN.12.16	Kaawiin 'iwe ahpii okii'ishinihsitawinansiini 
JHN.12.17	Okoweniwak kaakii'wiiciiwaawaatc Ciisahsoon ahpii kaakii'antomaanitc Laasarahsan 
JHN.12.18	Mii 'owe kaakii'onciantanakishkawaawaatc kaapaahtiinowaatc, ekii'noontamowaatc i'i kaakiihtootaminitc i'iwe ekii'maamahkaacihcikenitc. 
JHN.12.19	Miitahsh 
JHN.12.20	Aaninta tahsh kiihtakoayaawak i'imaa Kariihkak
JHN.12.21	Okoweniwak itahsh okii'awikanoonaawaan ini Pilapoon 
JHN.12.22	Pilap itahsh okii'awiwiintamawaan Entaroon 
JHN.12.23	Ciisahs okii'nahkwehtawaa': “Aasha hsa ocihcihse 'i ahpii Inini oKosihsan cimiinimintc otishpentaakosiwinini. 
JHN.12.24	Tepwewiniwan 'owe kaawiintamawinakook: peshikomin pahkweshikani‑⁠kihtikaanenhs pakitinikaatek, ninkwa'ikaatek ahkiink taapishkoo kaanipotc awiya, niipiwa' tanihtaawikihcikemakan. Kiishpin itahsh ishinipoomakahsinok, tamihcipapeshikoayaa. 
JHN.12.25	 Shikwa 'awe kaakihciwinamaasotc opimaatisiwin, okawanihtoon. A'a tahsh kaapakitinamaaketc opimaatisiwin 'omaa ahkiink, okaishikanawentaan pishihshik cipimaatisitc. 
JHN.12.26	Kiishpin awiya piko inentank cipami'itc, maano cipiminisha'otc. Iweti tahsh keishiayaawak, miihsh weti kaye wiin keayaatc a'a kaapami'itc. Awenen itahsh iko kewiihpami'itc, amiitahsh a'awe kekihci‑inentaakosi'ikotc ninTeten.”
JHN.12.27	“Noonkom iko nimikoshkaatentam,” kii'ihkito. “Aaniin itahsh keihkitoyaan? ‘NinTete,’ inahsh ninkainaa, ‘pimaaci'ihshin ekaa ciotihtansiwaan 'owe kaawii'ishihsek noonkom’? Amiihsh 'owe onci kaahpioncipiishaayaan cishaaposhkamaan 'owe waa'ishiwepisiyaan. 
JHN.12.28	NinTete, maano kihci‑inentaakohtoon kiwiinsowin!” kii'ihkito.
JHN.12.28	Miihsh kihcikiishikonk kii'oncinoontaakwan inihtaakosiwin: “Aasha ninkiihkihci‑inentaakohtoon, miinawaahsh ninkaishihcike cikihci‑inentaakohtooyaan,” kii'inwemakan.
JHN.12.29	Iki piyaahtiinowaatc i'imaa kaakii'niipawiwaatc okii'noontaanaawaa 'iwe inihtaakosiwin. Miihsh, “Intiko naa kiihpinehsihkaa,” kii'ihkitowak aaninta. Kotak itahsh kaye, “
JHN.12.30	Ciisahs itahsh okii'inaa': “'Owe inihtaakosiwin kaawiin niin onci ciwiici'ikoyaan kii'ishinoontaakwahsinoon. Kiinawaa ohsha kii'oncikiikito kekoon cikihkentamek. 
JHN.12.31	Noonkom o'o ishihse Kishemanitoo ciwiintank keshitipaahkonimintc 'omaa ahkiink kaa‑ayaanitc. Amiihsh i'i noonkom cimaaciiyaamohkaanimintc iniweniwan kaaokimaahkantaminitc o'o ahkiini,
JHN.12.32	Niin itahsh ahpii ahkiink onciompinikooyaan,
JHN.12.33	Mii 'owe kaa'ihkitotc cikihkencikaatek keishinaakwaninik onihsikoowin.
JHN.12.35	Ciisahs itahsh okii'inaa': “Keyaapi acina kiwiiciiwikonaawaa 'i waahseyaa. Ishipimohsek keyaapi eshkwaa‑ayaayek i'i waahseyaa, ekaa cinoontetipihkihshinsiwek. 'Awe hsa kashkiitipihkanonk kaapimohsetc, kaawiin onihsitawinansiin aanti eshaatc. 
JHN.12.36	Mekwaa tahsh keyaapi e'ayaayek i'i waahseyaa, tepweyentamohk i'i waahseyaa. Miitahsh i'iwe ketinowiyek i'imaa cioncitipentaakosiyek waahseyaank,” okii'inaa'.
JHN.12.36	'Owehsh kaa'ishkwaawiintank Ciisahs, inkoci ko 'imaa kii'ani‑ishaa ekiihkaasoohtawaatc cimihkaakohsik. 
JHN.12.37	Aanawiin aasha niipiwa' omaamahkaacihcikewinan ekii'ayintootank ehkanawaapamikotc, kaawiin shaakooc okiihtepweyenimikohsii' aanakii'waapamikotc. 
JHN.12.38	 Mii 'owe cioncitipihsek i'i kaakii'ihkitohpan Aaiseya 
JHN.12.38	“Tepencikeyan, awenen kaatepwehtank nintipaacimowininaan?
JHN.12.38	Awenenan kaakiih kihkentamoonaatc kaaTipenciketc omashkawisiiwin ciwaapantaminitc?”
JHN.12.39	Mii 'owe ekaa kaakii'oncikashkihtoohsikwaa citepweyentamowaatc, aaniihsh miinawaa pahkaanonk kii'ihkito Aaiseya:
JHN.12.40	ekaa ciwaapantansikwaa oshkiinshikowaank,
JHN.12.40	ekaa cioncinihsitohtansikwaa onaakatawentamowiniwaank.
JHN.12.40	Ninkii'ishihcike'aak ciwiihpikwehkiinotawihsikwaa.
JHN.12.40	Nintaakii'minoayaa'aak itahsh ishihcikewaahpan, ihkito Kishemanitoo.”
JHN.12.41	Miihsh 'owe kaakii'onci‑ihkitotc Aaiseya, 'iwe kaakii'niikaaniwaapantamawaatc Ciisahsoon okihci‑inentaakosiwinini, miihsh ini kaakiihtipaacimaatc. 
JHN.12.42	Eniwehk itahsh niipiwa' iki kaakii'niikaanakinsowaatc okiihtepweyenimaawaan Ciisahsoon. 
JHN.12.43	Awahshime aaniihsh okiihsaakihtoonaawaa e'mihciminwaacimikowaatc ininiwa', ahpiihc itahsh wiin Kishemanitoon cikihtakimikowaahpan.
JHN.12.44	Ciisahs itahsh kiihkishiiwe e'ihkitotc: “A'a kaatepweyenimitc, kaawiin niin ehta nintepweyenimikohsii, ini hsa mayaa kaakiihpi‑ishinisha'onitc. 
JHN.12.45	Awenen itahsh iko wiyaapamitc owaapamaan kaye ini kaapiicinisha'onitc. 
JHN.12.46	Niin nintinow ciwaahseshkawakwaa ahkiink kaa‑ayaawaatc. Miitahsh piko awiya kaatepweyenimitc ekaa keyaapi i'imaa tipihkanonk ciayaahsik. 
JHN.12.47	Kiishpin awiya noontank nitipaacimowin, ekaa tahsh kanawentansik, kaawiin niin ninkatipaahkonaahsii. Kaawiin nimpioncipi‑ishaahsii cionaahkonakwaa iki ahkiink pemaatisiwaatc, cipimaaci'akwaa tahsh. 
JHN.12.48	A'a tahsh kaa‑aanawenimitc, ekaa kaye otaahpinansik nintipaacimowin, ayaawan peshik keonaahkonikotc. Onowe nintihkitowinan kaakii'wiintamaan, mii 'oweni ketipaahkonikotc ishkwaac kiishikahk. 
JHN.12.49	Kaawiin niin kaainentamaan ninkii'oncikiikitohsii. A'awe hsa wiin ninTete kaakiihpi‑ishinisha'otc, wiin ninkiihkihkino'amaak keayihkitoyaan, kayehsh ketashintamaan. 
JHN.12.50	Ninkihkentamowaan i'iwe otinahshowewinink e'onciimakaninik pimaatisiwin keishkwaahsehsininik. Mii hsa ko mayaa eshikiishweyaan a'a ninTete kaakii'ishitc ciayihkitoyaan.”
JHN.13.1	Noonkom itahsh miihsh i'i aniwaapank 
JHN.13.2	Mekwaa kii'onaakohshiwiihsiniwak Ciisahs kaye 
JHN.13.3	Ciisahs itahsh okiihkihkenimaan ini Weyoohsimimintc misiwe ekii'miinikotc cikashki'ewisitc. Kaye okiihkihkentaan weti ekiihpionciitc Kishemanitoonk, miinawaahsh ewiihkiiwenaasihkawaatc Kishemanitoon. 
JHN.13.4	Miitahsh kaa'oncipasikwiitc 'imaa kaaishiohpimeyaahkohshink
JHN.13.5	Amiihsh kaa'ishisiikinank nipiini kisiinkwaninaakanink, ekii'maacii kisiipiikisitenaatc
JHN.13.6	Miitahsh piinihsh itahsh okii'aninaasihkawaan Saaiman Piitaroon 
JHN.13.7	Ciisahs okii'nahkwehtawaan: “'Owe kaatootawinaan kaawiin noonkom kikihkentansiin. Paanimaa tahsh kikakihkentaan,” okii'inaan.
JHN.13.8	“Kaawiin!” okii'ikoon. “Kaawiin wiihkaa kikakisiipiikisitenihsii,” okii'ikoon ini Piitaroon.
JHN.13.8	Miitahsh kaa'inaatc: “Kiishpin ekaa kisiipiikinihsinowinaan, kaawiin iinsan awaac kitaawiitoohkawihsii,” okii'inaan a'a Ciisahs. 
JHN.13.9	Miitahsh kaa'ikotc ini Saaiman Piitaroon: “Tepencikeyan, kaawiin ehta ninsitan kikakisiipiikinansiinan, nininciin kaye, nihtikwaan kaye,” okii'ikoon. 
JHN.13.10	Ciisahs itahsh okii'inaan: “'Awe aasha kaakiihkisiipiikiitc, kaawiin memwehc miinawaa onantawentansiin cikisiipiikiitc, piko ositan ehta, aasha misiwe ehpehkisitc,” okii'inaan. “Kiinawaa hsa kipehkisim,” okii'inaan. “Kaatahshiyek peshik kaawiin pehkisihsii,” kii'ihkito. 
JHN.13.11	Aaniihsh okiihkihkenimaan iniweniwan waa'ishihcike'ikotc citahkonintc. Mii 'iwe wenci‑ihkitotc: “Kaatahshiyek peshik kaawiin pehkisihsii.”
JHN.13.13	“Okihkino'amaake kaye Tepencikeyan kitishinihkaashim. Kwayahk ihsa kitihkitom. Mii wa'a aaniihsh entinowiyaan. 
JHN.13.14	Noonkom iko niin kikiih kisiipiikisitenininim, niin Tepencikeyan kaye Okihkino'amaake kaaishiyek,” kii'ihkito. “Kekiinawaa tahsh kitaaishi kisiipiikisitenitim. 
JHN.13.15	Aaniihsh ninkii'ishihcike kekihkinawaapantamek, peshikwan tahsh ciayintootamek taapishkoo 'owe kaahtootawinakook. 
JHN.13.16	 Nintepwe kaaininakook: a'a anohkii'aakan kaawiin awahshime inentaakosihsii ahpiihc ini otookimaaman. Kaawiin awahshime inentaakosihsii opiitaacimo ahpiihc ini kaapi‑ishinisha'okotc. 
JHN.13.17	Aasha tahsh ono ekiihpikihkentamek, wawiinke kikashawentaakosim ono tootamek,” okii'inaa'.
JHN.13.19	Noonkom kiishaac kiwiintamawininim cipwaa ishiwepahk. Ahpii tahsh kii‑ishiwepahk kikatepweyenimim niin A'awe mayaa ehTinowiyaan.
JHN.13.20	 Tepwemakan o'o kaawiintamawinakook: a'awe wetaahpinaatc awiyan kaapi‑ishinisha'omak, niin nintootaahpinik. A'awehsh wetaahpinitc otootaahpinaan ini ninTeten kaakiihpi‑ishinisha'onitc.”
JHN.13.21	Kaa'ishkwaaihkitotc itahsh o'o Ciisahs kiihkihcimikoshkaatentam. Miitahsh okii'mihcitipaatotaan o'owe e'ihkitotc: “Tepwemakan o'owe kaaininakook: peshik iko 'omaa kaatahshiyek ninkamamishimik citahkonikoowak.”
JHN.13.23	Peshik itahsh kihkino'amawaakan, onoweniwan Ciisahs nawac kaakiihsaaki'aatc, pehsho 'imaa okii'wiitaahkohshinoomikoon.
JHN.13.24	Miitahsh Saaiman Piitar 
JHN.13.25	Miitahsh a'a kihkino'amawaakan kaa'ishi‑inihtaatc pehsho ohkaahkikaniniink Ciisahsoon, ehkanoonaatc: “Tepencikeyan, awenen a'a ketootawihk?” okii'inaan.
JHN.13.26	Ciisahs itahsh okii'nahkwehtawaan: “Kiikintaanak a'a pahkweshikan 'imaa apoopiink, mii 'awe ninkamiinaa. Mii 'awe ketootawitc.” Miihsh okiihpahkwepinaan ini pahkweshikanan. Miihsh kaahkintaanaatc okii'miinaan Cootahsan 
JHN.13.27	Ahpii kaa'amwaatc ini pahkweshikanan a'a Cootahs, okiihpiincinaweshkaakoon ini Setanan 
JHN.13.28	I'iweniwa' itahsh kaawiiciwiihsiniimikotc kaawiin awaac peshik awiyan okii'nihsitohtansiini wekonen i'i kaaonci‑inaatc. 
JHN.13.29	Aaniihsh mii 'oweni kaa'inentamowaatc aaninta: okii'inaatokenan Cootahsan: “Awiataawen keaapacihtooyank e'mekwaawiihkwantiwahkamikisink.” Maakishaa kaye, “Awimiish kekoon kaakitimaakisiwaatc,” ekii'inaakwen, kii'inentamook. Aaniihsh okii'inanohkii'aawaan Cootahsan cikanawentaminitc oshooniyaawashiwaa. 
JHN.13.30	Kaa'otaahpinaanitc itahsh ahpii ini kaakiihkintaanimintc pahkweshikanan, amiihsh i'i shemaak kaa'ani ishi saaka'aminitc. Aasha ehtipihkaninik.
JHN.13.31	Ahpii tahsh kaa'animaacaanitc Cootahsan Ciisahs kii'ihkito: “Mii aasha ciwaapancikaatenik okihci inentaakosiwin Inini oKosihsan. Kishemanitoo tahsh kaye taonci waapancikaateni okihci inentaakosiwin i'iwe kaawii'ishihcikenitc oKosihsan. 
JHN.13.32	Kiishpin tahsh Kishemanitoo okihci‑inentaakosiwin ishiwaapancikaatenik 'iwe oKosihsan kaatootaminitc, kaye wiin Kishemanitoo tipinawe okanaakohtamawaan okihci‑inentaakosiwinini ini oKosihsan. Shemaak itahsh taishihcike. 
JHN.13.33	 Kiinawaa niniicaanihsak kaashaweniminakook! Acina ehta keyaapi kikawiiciiwininim. Piciinak kikananaantone'ohshim. Miihsh o'owe mayaa kaakii'inakwaa oniikaanisiiwi Coowak: ‘'Iweti waa'ishaayaan kaawiin kikapiishaahsiim,’ ekii'inakwaa, peshikwan o'owe noonkom kekiinawaa eninakook. 
JHN.13.34	 Oshki‑inaahkonikewin itahsh kimiinininim: cisaaki'itiyek. Mayaa kaakii'ishisaaki'inakook, amiitahsh kekiinawaa ci‑ishisaaki'itiyek. 
JHN.13.35	Miitahsh o'owe kahkina kikaoncikihkenimikowaak niin 
JHN.13.36	Okii'ikoon itahsh Saaiman Piitaroon 
JHN.13.36	Ciisahs okii'nahkwehtawaan: “'Iweti waa'ishaayaan, kaawiin noonkom kikapiminisha'ohsii. Paanimaa tahsh kikapiminisha',” okii'inaan. 
JHN.13.37	Miihsh 'iwe kaa'ikotc: “Tepencikeyan, wekonen tahsh ekaa keoncipiminisha'ohsinoowaan noonkom? Ninkapakitinaan nimpimaatisiwin kiin onci,” okii'ikoon. 
JHN.13.38	Ciisahs itahsh okii'nahkwehtawaan: “Kikapakitinaan ina kipimaatisiwin niin onci? Tepwehtan o'o kaaininaan: naapepaahka'aahkwaan noontaakositc, mii aasha nihswaa (3) kaawiin ninkihkenimaahsii ci‑ishiyan,” okii'inaan.
JHN.14.1	“Keko wiin mikoshkaatentankek. Nashke tepweyenimihk Kishemanitoo. Kaye niin itahsh tepweyenimihshik. 
JHN.14.2	NinTete kaashiayaatc paahtiinatinoon ayaawinan. Amii ohsha e'animaacaayaan e'antakwayaancihtooyaan i'imaa keshiayaayek. Kaawiin ohsha kitaaishiwiintamawihsinooninim kiishpin o'owe ishinaakwahsinokipan. 
JHN.14.3	Paamaa kiimaacaayaan kiiawikwayaancihtooyaan keshiayaayek, ninkapikiiwe miinawaa cipiotaahpininakook. 'Imaa tahsh niin kaawii'ishiayaayaan, amii 'imaa kaye kiinawaa ciayaayek. 
JHN.14.4	Kikihkentaam iitok i'iwe keni‑ishaayek keni‑ishitakwihshinek weti niin kaawii'ishaayaan,” okii'inaa'.
JHN.14.5	Twaamahsoon 
JHN.14.6	Ciisahs itahsh okii'nahkwehtawaan: “Niin ohsha ishaawin. Niin tepwewin. Niin kaye pimaatisiwin. Niinehta awiya okaoncikashkihtoon ci‑ishaatc ini Weyoohsimimintc. 
JHN.14.7	Niin aasha ehkihkenimiyek, miitahsh i'imaa keoncikihkenimek a'a ninTete. Noonkom itahsh tepwe kimaaciikihkenimaawaa, aasha tahsh kikii'waapamaawaa.”
JHN.14.8	Okii'ikoon itahsh Pilapoon 
JHN.14.9	'Owe tahsh okii'inaan: “Pilap, aasha ohsha mewisha kipionciwiiciiwininim. Keyaapi nahsh kaawiin kikihkenimihsii aweneniwiyaan? Awenen ihsa 'awe kaawaapamitc, owaapamaan Weyoohsimimintc. Aaniihshwiin wenci‑ihkitoyan, ‘Waapanta'ihshinaam Weyoohsimintc’? 
JHN.14.10	Kaawiin ina mahshi kitepwehtansii, maawac pehsho e'wiiciiwak a'a Weyoohsimintc, kaye wiin itahsh pehsho e'wiiciiwitc? Ini ihkitowinan kaakiihpi‑ishikanooninakook, kaawiin niin ini nintihkitowinan. A'awe ohsha Weyoohsimintc kaawiiciiwitc, wiin ohsha otootaanan tipinawe otanohkiiwinan. 
JHN.14.11	Tepwehtawihshik maawac pehsho e'wiiciiwak a'a Weyoohsimintc, kaye wiin peshikwan e'ishiwiiciiwitc. Kiishpin o'o ishitepwehtansiwek, taka kanake tepwehtamohk ono anohkiiwinan kaatootamowak. 
JHN.14.12	Tepwemakan o'o noonkom kaawiintamawinakook: awenen ketepweyenimitc, kewiin okatootaanan ini tino anohkiiwinan niin kaatootamaan. Ampooshke nawac wiin kehci‑inentaakwahkin okatootaanan, aaniihsh nintishaa 'iweti Weyoohsimintc kaaishiayaatc. 
JHN.14.13	Shikwa wekonen iko keshikakwetweyek niin niwiinsowinink, mii hsa ko 'iwe ketootamaan. Shikwa tahsh Weyoohsimintc taoncikihci‑inentaako'aa niin Kishemanitoo oKosihsan i'i ehtootamowak. 
JHN.14.14	Kiishpin kekoon iko ishikakwecimiyek niwiinsowinink, mii 'iwe ketootamaan.”
JHN.14.15	“Kiishpin saaki'iyek, kikakanawentaanaawaa kaaininakook,” okii'inaa'. 
JHN.14.16	“Niin tahsh ninkakanoonaa 'awe Weyoohsimintc, kikamiinikowaa tahsh kotak kepiwiici'inek, ahpan iko kewiiciiwinek wiihkaa kenakanihsinowek. 
JHN.14.17	Mii 'awe Ahcaahk kaawaapanta'iwetc i'i tepwewin eshikihkenimintc Kishemanitoo. Iki tahsh ahkiink kaa‑ayaawaatc kaawiin okakashkihtoohsiinaawaa ciotaahpinaawaatc ini Ahcaahkwan, kaawiin aaniihsh owaapamaahsiwaawaan kaye kaawiin okihkenimaahsiwaawaan. Kiinawaa tahsh wiin aasha kikihkenimimaawaan, aaniihsh mooshak iko kiwiiciiwikowaa kaye kikikishkaakowaa.
JHN.14.18	“Ahpii maacaayaan kaawiin cikiiwahshishaaniwiyek inahke kikashinakanihsinooninim. Miinawaa ohsha kikapikiiwenotawininim. 
JHN.14.19	Acina piko keyaapi 'omaa ninka/⁠ayaa, miitahsh kaawiin miinawaa wiihkaa ninkawaapamikohsiik iki ahkiink kaa‑ayaawaatc. Kikawaapamim itahsh kiinawaa. Niin onci ehpimaatisiyaan, kekiinawaa kikapimaatisim. 
JHN.14.20	Paanimaa 'iwe ahpii kiishikahk kikakihkenimim pehsho e'wiiciiwak a'a ninTete, kaye kikakihkenintisom pehsho e'wiiciiwiyek, taapishkoo kaye niin pehsho e'wiiciiwinakook.
JHN.14.21	“'Awe kaaotaahpinank kaaihkitoyaan kaye kaakanawentank ehtootank, amii ohsha 'awe siyaaki'itc. A'a tahsh siyaaki'itc osaaki'ikoon ninTeten, kaye niin itahsh ninkasaaki'aa, ninkakihkentamoonaa e'wiiciiwak,” okii'inaa'.
JHN.14.22	Okiihkanoonikoon itahsh peshik ini Cootahsan 
JHN.14.23	Ciisahs okii'nahkwehtawaan: “Awiya piko saaki'itc okakanawentaan ninkihkino'ikewinan citootank. NinTeten itahsh okasaaki'ikoon. Ninkapinaasihkawaanaan itahsh a'a kaasaaki'itc, ciwiiciayaamankitc kaye. 
JHN.14.24	A'a tahsh ekaa kaasaaki'ihsik kaawiin otootansiin eshikihkino'ikeyaan. Ono tahsh ninkihkino'ikewinan kaashinoontawiyek kaawiin niin ini nintihkitowinan; a'awe hsa ninTete kaakiihpiicinisha'otc, mii 'awe otihkitowinan kaa/⁠aapacihtaawak.
JHN.14.25	“Amii 'owe kaawaawiintamawinakook mekwaa e'wiiciiwinakook. 
JHN.14.26	'Awe tahsh Owiici'iwe kahkina kekoon kikakihkino'amaakowaa. Kahkina kaye kekoon kikamaamihkawaasomikowaa kaakii'ishikakanooninakook. Mii 'awe Owiici'iwe, Kishemanitoo otAhcaahkwan, kepi‑ishinisha'waatc a'a ninTete, niwiinsowinink kepi‑ishinisha'amawinek.
JHN.14.27	“Pisaanentamowin kinakatamawininim. Niin i'i nimpisaanentamowin kaamiininakook. Kaawiin wiin i'i kaashimiininakook kaashipisaani'itiwaatc o'omaa ahkiink. Keko tahsh mikoshkaatentankek, keko kaye sekisihkek. 
JHN.14.28	Kikii'noontawim kaakii'ininakook: ‘Nimaacaa, miinawaa tahsh kikapikiiwenotawininim,’ kikii'inininim. Kiishpin saaki'iyekipan, kitaakii'minwentaam e'ishaayaan a'a Weyoohsimintc. Wiin aaniihsh a'a Weyoohsimintc awahshime kihci‑inentaakosi ahpiihc niin. 
JHN.14.29	Aasha ohsha noonkom kikii'wiintamawininim cipwaa ocihcihsek, ahpii tahsh iko ocihcihsek, citepwehtamek. 
JHN.14.30	Kaawiin aahpici kinwesh keyaapi kikakanoonihsinooninim. Aaniihsh pitakwihshin a'a kaaokimaahkantank o'o ahkiini.
JHN.14.31	Ishinaakwan itahsh ahkiink cikihkentaakwahk ehsaaki'ak a'a Weyoohsimintc. Mii 'iwe wencitootamaan kahkina kekoon kaashikihkino'amawitc a'a Weyoohsimintc.
JHN.14.31	“Hawiyohk, mii 'i ishisaaka'antaa, ishimaacaataa!” kii'ihkito.
JHN.15.1	“Niin tepwe a'a kwayahk shoominaahtik. A'ahsh ninTete Kihtikewininiiwi kaakanawenimaatc shoominaahtikoon. 
JHN.15.2	Minihk itahsh entahso watihkwaniwiyaan kaashoominiwansinok opahkwacipitoon. Tahsin itahsh kaashoominiwaninik, pankii okiishkishaan, mii ehkiishaacihtootc awahshime ciminoshoominiwaninik. 
JHN.15.3	Kekiinawaa aasha kikiihkiishaaci'ikoom ekiihpehki'ikoyek o'owe kaapiwiintamawinakook. 
JHN.15.4	Mooshak iko wiiciiwihshik. Kekiinawaa hsa kikawiiciiwininim. Inashke, kaawiin taanihtaawikihcikemakahsinoon piniskweayaak watihkwan. Mii ehta keoncishoominiwank ahpan iko 'imaa oncinihtaawikik shoominaahtikonk. Amiihsh i'i peshikwan kekiinawaa kaawiin kekoon kikakashkihtoohsiim, pishihshik ehta wiiciiwiyek kikakashkihtoom. 
JHN.15.5	Niin shoominaahtik, kiinawaa tahsh watihkwanan. A'a tahsh pishihshik kaawiiciiwitc, kaye niin e'wiiciiwak, miitahsh a'awe niipiwa' kekoon cikashkihtootc, taapishkoo watihkwan ehshoominiwank. Aaniihsh kaawiin kekoon kikakashkihtoohsiinaawaa ekaa wiiciiwihsiwek. 
JHN.15.6	Awiya piko ahpane ko wiiciiwihsik, mii 'i keishinaakositc taapishkoo watihkwan kaashoominiwansinok kaawepinikaatek e'ani‑ishipaahtek itahsh. Ono tahsh tino watihkwanan maamawinikaatewan, macohtewepinikaatewan, miihsh eshicaakitekin. 
JHN.15.7	Kiishpin itahsh pishihshik wiiciiwiyek kaye nintihkitowinan wiiciiwikoyek, piko kekoon kaa‑antawentamek kikakanoonaawaa Weyoohsimintc, kikamiinikowaa tahsh. 
JHN.15.8	Miihsh 'owe keshikihkencikaatenik okihci‑inentaakosiwin a'a ninTete, niipiwa' kekoon kashkihtooyek. Amiitahsh 'imaa kikaishi okihkino'amawaakanimininim. 
JHN.15.9	Kaaishisaaki'itc itahsh a'a Weyoohsimintc, mii keniin peshikwan eshisaaki'inakook. Ahpan iko ayaak ninsaaki'iwewinink. 
JHN.15.10	Kiishpin kanawentamek ini kaaihkitoyaan citootamek, ahpan iko kika/⁠ayaam ninsaaki'iwewinink. Mii kaye niin kaaishikanawentamowak kaaishitc a'a ninTete kaye e'ayaawak osaaki'iwewinink.
JHN.15.11	“Miihsh o'owe kaaonciwaawiintamawinakook, peshikwan kaye niin kaashiciihkentamaan, kaye kiinawaa ciwiiciiwikoyek ciihkentamowin, kaye kiciihkentamowiniwaa misiwe cimooshkineshkaakoyek. 
JHN.15.12	 Mii 'owe eshianooninakook: ishisaaki'itik taapishkoo kaashisaaki'inakook. 
JHN.15.13	Kaawiin aaniihsh awahshime awiya osaaki'iwewinihsii, ahpiihc wiin cipakitinank opimaatisiwin, awiya' kaasaaki'aatc cipimaatisinitc. 
JHN.15.14	Kiinawaa hsa kaasaaki'akwaa, kiishpin ishihcikeyek i'iwe kaaishiwiintamawinakook. 
JHN.15.15	Kaawiin wiin ekwa' nintanohkii'aakanak kitinihsinooninim. Awiya mihcianohkii'aakaniwitc, kaawiin tepwe okakihkentansiin otinentamowinini ini kaatipenimikotc wekonen i'i waahtootaminitc. Kiinawaa tahsh ekwa' kaasaaki'inakook kitishinihkaanininim. Aaniihsh kahkina kekoon kaakii'noontawak ninTete, kikiih⁠kihkentamoonininim. 
JHN.15.16	Inashke hsa, kaawiin kiinawaa niikaan kikii'onaapamihsiim. Niin aaniihsh kikii'onaapamininim, kaye kikii'onahsininim cimaacaayek, niipiwa' ciantakashkihtooyek. 'Iwe tahsh aaniin iko kekoon keshikashkihtooyek, miitahsh ciayaamakahk pishihshik. Amiitahsh piko kekoon keoncikakwecimek Weyoohsimintc, niin ehpiminisha'oyek, kikamiinikowaa. 
JHN.15.17	Amiihsh 'owe eshikanooninakook, cisaaki'itiyek.”
JHN.15.18	“Kiishpin ahkiink kaa‑ayaawaatc shiinkeniminekwaa, maamihkawik itahsh niin niikaan ekiihshiinkenimiwaatc. 
JHN.15.19	Kiishpin kiiwiicitipentaakosiimekwaapan iki ahkiink kaa‑ayaawaatc, kitaakiihsaaki'ikowaak. Aaniihsh niwiicitipentaakosiimikonaanik kitaaikowaak. Kaawiin itahsh 'imaa kitooncitipentaakosihsiim ahkiink. Niin itahsh kikii'onaapamininim 'imaa ahkiink cioncitipentaakosihsiwek. Miihsh o'owe wencishiinkeniminekwaa. 
JHN.15.20	 Maamihkawik itahsh o'o kaakii'ininakook: ‘Kaawiin awahshime inentaakosihsii anohkii'aakan ahpiihc otookimaaman, kikii'inininim.’ Kiishpin niin ahkiink ekiihpi‑ishikakwaataki'iwaatc, mii kekiinawaa peshikwan keni‑ishikakwaataki'inekwaa. Kiishpin kaye ehkanawentamowaatc nintihkitowinan, kaye kiinawaa tahsh kikakanawentamaakowaak keihkitoyek. 
JHN.15.21	'Owe tahsh kahkina kikaonciayintootaakowaak kaawiihkakwaataki'iwewaatc, niin onci ehtipeniminakook. Aaniihsh kaawiin okihkenimaahsiwaawaan ini kaakiihpiicinisha'onitc. 
JHN.15.22	Kiishpin kiipikakanoonaahsiwakwaapan, kaawiin taakii'inentaakosihsiiwak macitootamowin cikikishkamowaatc. Aasha tahsh okii'noontaanaawaa ekiihkakanoonintwaa, kaawiin taaihkitohsiiwak, ‘Kaawiin ninkiihkihkentansiimin,’ cikii'ihkitowaahpan, 'iwe kaaishicikewaatc. 
JHN.15.23	Awiya kaashiinkenimitc, ninTeten kaye oshiinkenimaan. 
JHN.15.24	Ninkiihpimiayishihcike i'iwe ekaa wiihkaa awiya kaa'ishihcikehsik. Kiishpin itahsh i'iwe kaa'ishihcikehsiwaampaan, kaawiin omacihcikek taakii'inentaakosihsiiwak. Aasha tahsh tepwe ninkii'waapamikook onoweniwan e'ishihcikeyaan, ninshiinkenimikook itahsh niin, kaye ninTeten oshiinkenimaawaan. 
JHN.15.25	 Mii piko keishiwepahk, citipihsek 'iwe kaakii'oshipii'ikaatenik otOonahshowewiniwaa
JHN.15.26	“Piciinak tapitakwihshin a'awe Owiici'iwe, mii 'awe Ahcaahk kaawaapanta'iwetc i'i tepwewin eshikihkenimimintc Kishemanitoon, kaye Weyoohsimimintc wenciitc. Kikapi‑ishinisha'amawininim wa'a Ahcaahk 'imaa Weyoohsimimintc cipionciitc cipiotihsinek. Amiihsh wa'a niin ninkatipaacimik. 
JHN.15.27	Kekiinawaa tahsh kikatipaacimim kaaishiwaapamiyek, aaniihsh ahpan iko kaakiihpi‑ishimaatanohkiiyaan kikiihpionciwiiciiwihshim,” okii'inaa'.
JHN.16.1	“Mii 'owe kaakii'ayininakook ekaa cionciaanawencikehsiwek 'iwe kaashitepweyenimiyek. 
JHN.16.2	Aaniihsh kikaoncisaakiciwepinikowaak 
JHN.16.3	Amii 'owe keoncitootamowaatc ekaa ehkihkenimaahsikwaa ini Weyoohsimimintc, kaye niin itahsh ehkihkenimihsikwaa. 
JHN.16.4	Miitahsh o'owe kaakii'onciwiintamawinakook onoweniwan, ahpii tahsh o'owe ishiwepahk tootawinekwaa, miitahsh i'i cimaamihkawiyek onoweniwan kaakii'ishiwiintamawinakook.”
JHN.16.4	“Ahpii kaapimaatanohkiiyaan kaawiin memwehc ono kikii'wiintamawihsinooninim, aaniihsh kikii'wiiciiwininim. 
JHN.16.5	Noonkom itahsh niwii'ishaa kaakiihpi‑ishinisha'otc. Kaawiin tahsh awaac peshik kiinawaa kikakwecimihsiim: ‘Aanti waa'ishaayan?’ 
JHN.16.6	O'owe tahsh noonkom kaakii'wiintamawinakook, wiinke kimincinawesim. 
JHN.16.7	O'owe tahsh wiin wiinke nintepwe kaashiwiintamawinakook: nawac kikaminohse'ikonaawaa maano cimaacaayaan. Aaniihsh kiishpin ekaa maacaahsiwaan kaawiin kikapiotihsikohsiiwaa 'awe Owiici'iwe. Kiishpin tahsh maacaayaan, kikapiicinisha'amawininim. 
JHN.16.8	Wiin tahsh ahpii takwihshink, mohshe piko okawaapanta'aa' ahkiink kaa‑ayaanitc, okakihkentamoonaa' e'waninaminitc wekonen i'i macitootamowin, kaye kwayahk ishihcikewin, kaye eshiayaanik Kishemanitoo otipaahkonikewin. 
JHN.16.9	Amii 'imaa wenciwaninamowaatc wekonen i'i macitootamowin, aaniihsh ewiihtepweyenimihsikwaa. 
JHN.16.10	Shikwa mii 'imaa keoncikihkentaakwahk e'waninihsitohtamowaatc awenen a'a kwayahk eshihciketc, aaniihsh nintishaa 'awe Weyoohsimintc, kaye kaawiin miinawaa mooshak kikawaapamihsiim. 
JHN.16.11	Kaye owaninaanaawaa tipaahkonikewin enentaakwahk, aaniihsh 'awe kaaokimaahkantank o'o ahki
JHN.16.12	Keyaapi niipiwa' kekoon nintayaan ci‑ishikanooninakookipan. Kaawiin tahsh wiin iko noonkom kikakii'wiintamawihsinooninim. Onsaam kitaakosikwentamo'ikonaawaa wiintamawinakookipan. 
JHN.16.13	Paanimaa tahsh piotihsinek a'a Ahcaahk kaawaapanta'iwetc i'i tepwewin enentaakosinitc Kishemanitoon, kikakihkinowinikowaa cikihkentamek misiwe tepwewin kahkina kaaonciimakahk Kishemanitoonk. Aaniihsh kaawiin wiin iko tipinawe taoncikiikitohsii: i'iwe hsa ko kenoontank, mii 'iwe ketipaatotank. Kaye kikanitipaatotamaakowaa niikaanaya'iink keni‑ishiayaakin. 
JHN.16.14	Wiin a'a Ahcaahk okaotaahpinaan i'i niin kaaihkitoyaan, miitahsh i'iwe kekiinawaa kikatipaatotamaakowaa. Miihsh i'i keishikihci inentaako'itc. 
JHN.16.15	Kahkina kekoon Weyoohsimintc kaa‑ayaatc, niin nintipentaan. Amii 'owe kaa'onci‑ihkitoyaan, a'awe Ahcaahk okaotaahpinaan i'i kaa‑ayaayaan kaye kikatipaatotamaakowaa.”
JHN.16.16	“Acina piko kiwiiciiwim, miitahsh kaawiin kikawaapamihsiim. Paanimaahsh naakeyihsh miinawaa kikawaapamim,” okii'inaa'.
JHN.16.17	Aanint itahsh i'i 
JHN.16.18	Wekotokwen i'i kaaitank: ‘Acina piko, naakeyihsh,’ e'ihkitotc? Wekotokwen iitok o'o kaaihkitotc? Kaawiin kikihkentansiimin,” kii'itiwak.
JHN.16.19	Ciisahs okiihkihkenimaa' ewiihkakwecimikotc, miihsh i'i kaa'inaatc: “O'owe na kaa'ihkitoyaan, ‘Acina piko kiwiiciiwim, miitahsh kaawiin kikawaapamihsiim, paanimaa tahsh naakeyihsh miinawaa kikawaapamim,’ mii na 'iwe kaakakwecintiyek?” kii'ihkito. 
JHN.16.20	“Nintepwe kaawiintamawinakook, kikamawim kaye kikakakwaatakentaam. Ahkiink itahsh kaa‑ayaawaatc taciihkentamook. Kiinawaa pinamaa kikamincinaweyentaam. Kikapoonimincinawesim itahsh, kikaniciihkentaam itahsh. 
JHN.16.21	Inashke ihkwe ewii'waapamaawahsotc, pinamaa kakwaatakentam e'otihsikotc ciwiihsakaahpinetc. Kaaishkwaanihtaawikinaawahsotc itahsh kaawiin otaamihkawinotansiin kaakii'ahpiihci wiihsakaahpinetc, ehpiihciminwentank ehpinihtaawiki'aatc apinoonciishan 'omaa ahkiink. 
JHN.16.22	Inashke peshikwan kekiinawaa mekwaa noonkom kikakwaatakentaam. Miinawaa tahsh kikawaapamininim. Miitahsh wiinke kikaciihkentaam. I'iwehsh kiciihkentamowiniwaa kaawiin awiya kikaotaahpinamaakohsiiwaa.
JHN.16.23	“Mii 'iwe ahpii kiishikahk, kaawiin memwehc kekoon kikakakwecimihsiim ciwiintamawinakook. Nintepwe kaaininakook: piko kekoon kekwecimek a'a Weyoohsimintc, niin ehtipeniminakook ishiantotamaakeyek, kikamiinikowaa. 
JHN.16.24	Kaa mahshi noonkom kipionciantotamaakehsiim i'iwe ehtipeniminakook. Antotamaakek, kikamiinikoom, kikamooshkine⁠minwentaam itahsh.”
JHN.16.25	“Ninkiihkihkinawaasihtaakos onoweniwan e'waawiintamawinakook. Taishihse tahsh ekaa keyaapi cikihkinawaasihtaakosihsiwaan. Mii 'iwe ahpii kikashiwiintamawininim keshi⁠kwayahko⁠nihsitohtawek a'a Weyoohsimintc enentaakositc. 
JHN.16.26	Miihsh i'iwe ahpii kiishikahk kwayahk kikaishikanoonaawaa Weyoohsimintc. Kikawaawiinshim ehtipeniminakook e'antotamaakeyek. Kaawiin kitinihsinooninim niin cikanoocikehtamawinakook cimiininek kekoon a'a Weyoohsimintc. 
JHN.16.27	A'awe Weyoohsimintc wiin kisaaki'ikowaa. Kiinawaa aaniihsh kikiihsaaki'im kaye ekiihpitepwehtamek i'imaa Kishemanitoonk ekiihpionciiyaan. 
JHN.16.28	Tepwe 'imaa ninkiihpioncii Weyoohsimintc, o'omaa ahkiink ekiihpiishaayaan. Noonkom itahsh ninakataan o'o ahki e'ishaayaan 'awe Weyoohsimintc,” kii'ihkito.
JHN.16.29	Okii'ikoo' itahsh 
JHN.16.30	Aasha noonkom kikihkenimikoo kahkina kekoon ehkihkentaman. Kaawiin memwehc awiya cikakwecimihk kekoon cikihkenimatc aaniin enentank. Mii 'owe wencitepwehtaakooyan Kishemanitoonk ekiihpionciiyan.”
JHN.16.31	Ciisahs okii'nahkwehtawaa': “Ekwa' inahsh kitepweyenimim? 
JHN.16.32	Tapi‑ishihse 'i ahpii, aasha hsa aniocihcihse, kahkina kikaohsweyaamo'okoom. Entahsopepeshik i'imaa entahshiyek kikaishaam kaaishitaayek. Miihsh niin o'omaa kepeshikonakashiyek. Kaawiin tahsh tepwe nimpeshikohsii. Aaniihsh Weyoohsimintc mooshak niwiiciiwik. 
JHN.16.33	Mii 'owe kikii'ishiwiintamawininim, niin i'imaa ciontinamek pisaanentamowin e'wiiciiwinakook. O'omaa ahkiink kaa‑ayaayek kitoontinaam ocaanimentamowin. Haw ampe mashkawentamohk! Aasha niin ninkiihshaakoocihtoon kahkina 'iwe ahkiink kaa‑ayaak kashki'ewisiwin,” okii'inaa'.
JHN.17.2	Aaniihsh niin kiKosihs kikii'miish citipenimakwaa kahkina pemaatisiwaatc, miitahsh kahkina niin cimiinakwaa pimaatisiwin wiihkaa keishkwaahsehsinok, kahkina kaatahshiwaatc kaakii'miishiyan cimiinakwaa. 
JHN.17.3	Mii aaniihsh 'owe pimaatisiwin wiihkaa keishkwaahsehsinok, ehkihkenimikooyan kiin piko tepwe kaaKishemanitoowiyan, kaye ehkihkenimintc Ciisahs Christ, kiin kaakiihpiicinisha'watc. 
JHN.17.4	O'omaa ahkiink ninkii'waapanta'iwe eshikihci inentaakosiyan. Aasha ninkiihkiishihtoon i'i anohkiiwin kaakii'miishiyan citootamaan. 
JHN.17.5	NinTete! Noonkom miishihshin citashi kihci inentaakosiyaan 'imaa kiin eshiayaayan. I'iwe kihci inentaakosiwin peshikwan ishimiishihshin kaakii'ayaayaan weti kaakii'wiiciyayaaminaan cipwaa pimaaciahkiiwank,
JHN.17.6	Ninkiihkihkentamoonaak eshiayaayan, cioncikihkenimihkwaa oko ininiwak kaakii'oncimiishiyan 'imaa ahkiink kaa‑ayaawaatc. Kiin kikiihtipenimaak. Kikii'miish itahsh, kaye okiihtootaanaawaa 'iwe kaakii'ihkitoyan. 
JHN.17.7	Amiitahsh noonkom okihkentaanaawaa kahkina kekoon kaakii'miishiyan kiin e'onciimakahk. 
JHN.17.8	I'ihsh tipaacimowin kaakii'miishiyan, ninkii'animiinaak oko ininiwak. Okii'otaahpinaanaawaa tahsh, kaye ninkihkenimikook kehcinaac tepwe 'imaa kiin ekiihpionciiyaan, kaye tepwehtamook ekiihpi‑ishinisha'oyan.
JHN.17.9	“Nintanami'ehtawaak itahsh okoweniwak. Kaawiin wiin o'omaa ahkiink kaaoncitipentaakosiwaatc nintanami'ehtamawaahsiik, ikiweniwak ihsa kaakii'miishiyan. Aaniihsh kiin kitipenimaak. 
JHN.17.10	Kaye kahkina kekoon niin kaa‑ayaayaan, kiin 'iwe kitipentaan. Kaye kiin kaa‑ayaayan, niin nintipentaan. Okoweniwak itahsh kaa‑ayaawakwaa, mii 'imaa wencikihkentaakwahk ninkihci inentaakosiwin. 
JHN.17.11	Niin tahsh kaawiin keyaapi ninka‑ayaahsii o'omaa ahkiink. Wiinawaa tahsh ahkiink ayaawak, niin itahsh ninkapiishaa eshiayaayan. Kiin Weyoohsimikooyan Maawac Eshpentaakosiyan! I'imaa eshikashki'ewisiimakahk kiwiinsowin, i'iwe kaakii'miishiyan, mii 'imaa ishikanawenim okoweniwak, kewiinawaa cimihcipeshiko wiiciintiwaatc, taapishkoo kekiinawint kaaishiwiiciintiyank. 
JHN.17.12	Mekwaa ekii'wiiciiwakwaa ninkii'oncikanawenimaak imaa eshikashki'ewisiimakahk kiwiinsowin, mii 'owe kiwiinsowin kaakii'miishiyan, ninkii'ishikanawenimaak. Kaawiin awiya wani'aahsii cinihshiwanaatisitc, mii 'awe ehta kaakii'inentaakositc cinihshiwanaatisitc.
JHN.17.13	Noonkom tahsh ninkapiishaa eshiayaayan. Nintipaatotaanan tahsh ono kekoonan o'omaa ahkiink, wiinawaa tahsh cimooshkineshkaakowaatc enikohkwaak 'iwe ninciihkentamowin. 
JHN.17.14	Ninkii'miinaak i'i kitipaacimowin. Okiihshiinkenimikowaa' itahsh iniweniwa' o'omaa ahkiink kaa‑ayaanitc. Kaawiin aaniihsh oko 'omaa ahkiink oncitipentaakosihsiiwak, taapishkoo kaye niin ekaa kaashitipentaakosihsiwaan ahkiink. 
JHN.17.15	Kaawiin wiin kitinihsinoon ci‑ishiotaahpinatwaa ciayaahsikwaa ahkiink. Kitishikakwecimin tahsh cikanawenimatwaa, ekaa kekoon citootaakohsikwaa ini maciaya'aan kaaishinihkaasonitc. 
JHN.17.16	Kaawiin ihsa 'omaa ahkiink oncitipentaakosihsiiwak, taapishkoo kaye niin kaashitipentaakosihsiwaan 'omaa ahkiink. 
JHN.17.17	Kiin itahsh 'imaa kitepwewinink ishiotaahpinamaason okoweniwak, kiin ehta citipenimatwaa. Tepwewin ihsa 'iwe kitihkitowin. 
JHN.17.18	Taapishkoo kiin kaakiihpi‑ishinisha'oyan 'omaa ahkiink, mii 'i niinihtam keniin ninkii'ishinisha'waak ahkiink. 
JHN.17.19	Kaye niin itahsh ninkii'onahsitis citipenimiyan. Wiinawaa hsa ko nintoonci‑ishihcike, mii kewiinawaa peshikwan kitepwewinink cioncionahsintwaa misiwe citipenimatwaa.
JHN.17.20	“Kaawiin wiinehtawaa nintanami'ehtamawaahsiik: kahkina hsa ko kaye kenioncitepweyeniminitc otipaacimowiniwaank oko kaatipenimakwaa, amiiwa' ihsa 'i kaa‑anami'ehtamawimak. 
JHN.17.21	Kikakwecimin kahkina cimihcipeshikowiiciintiwaatc. NinTete! Maano kewiinawaa pehsho kikawii'wiiciiwikonaanik taapishkoo kiin maawac pehsho kaashiwiiciiwiyan, kaye niin kaashipeshikowiiciiwinaan. Miitahsh ikiweniwak ahkiink kaa‑ayaawaatc cioncitepweyentamowaatc kiin ekiihpiishinisha'oyan. 
JHN.17.22	I'iwe kihci inentaakosiwin kaakii'miishiyan, mii 'iwe peshikwan ninkii'miinaak ciwiiciiwikowaatc, kewiinawaa cimaamawi peshiko wiiciintiwaatc, taapishkoo kekiinawint eshipeshikwentaakosiyank. 
JHN.17.23	Miitahsh o'owe keshiayaak i'i peshikwentaakosiwin, niin ehpeshikowiiciiwakwaa, kaye kiin itahsh ehpeshikowiiciiwiyan, piinihsh iko wawiinke cimaamawipeshikwentamowaatc. Miitahsh ahkiink kaa‑ayaawaatc cioncikihkentamowaatc kiin ekiihpi‑ishinisha'oyan, kaye ehsaaki'atwaa oko kaatepweyenimiwaatc, peshikwan iko keniin kaashisaaki'iyan.
JHN.17.24	“NinTete! Kikii'miish okoweniwak. Ninantawenimaak i'imaa keayaayaan, kewiinawaa 'imaa ciwiiciayaamiwaatc, mii 'imaa ciwaapantamowaatc ninkihci inentaakosiwin kaakii'miishiyan. Aaniihsh kikiihsaaki' cipwaa oshihcikaatek ahki. 
JHN.17.25	Oo ninTete, kwayahk enaatisiyan! Kaawiin kikiihpi kihkenimikohsiik ahkiink kaatipentaakosiwaatc. Niin wiin kikihkenimin. Okoweniwak itahsh kaye kaatepwehtawiwaatc okihkentaanaawaa kiin ekiihpi‑ishinisha'oyan. 
JHN.17.26	Ninkiihkihkentamoonaak kiin enentaakosiyan. Keyaapi tahsh ninkanikihkentamoonaak. Miitahsh peshikwan kaakii'ishisaaki'iyan kewiinawaa kotak awiya' cisaaki'aawaatc, kaye niin itahsh pehsho ciwiiciiwakwaa,” kii'ihkito.
JHN.18.1	Kaa'ishkwaakakitotc, kii'animaacaawak Ciisahs, 
JHN.18.2	A'a tahsh Cootahs 
JHN.18.3	Amiihsh i'imaa kaa'ishaatc a'a Cootahs kihtikewinink, aasha ekii'miinintc peshikwewaan shimaakanihsha' kaa Oroom ininiiwinitc 
JHN.18.4	Ciisahs itahsh aasha ekiihkihkentank kahkina kekoon waa'ishiotihsikotc, pankii niikaanaya'ii kii'ishaa ekiihkanoonaatc: “Awenen entone'wek?” okii'inaa'.
JHN.18.5	“Ciisahs 
JHN.18.5	“Niin ohsha,” okii'inaa'.
JHN.18.5	A'a tahsh Cootahs kaakii'ishihcike'aatc Ciisahsoon ciotaahpinimintc, mii 'imaa kewiin kiihtakokaapawi mekwe shimaakanihsh. 
JHN.18.6	Ahpii tahsh enaatc Ciisahs, “Niin ohsha,” kii'asheshkaawak, mihtahkamik kii'ishipankihshinook. 
JHN.18.7	Miinawaa okiihkakwecimaa': “Awenen entone'wek?” okii'inaa'.
JHN.18.7	Miihsh kii'ihkitowa': “Ciisahs Naasaritink kaaonciitc,” okii'ikoo'.
JHN.18.8	Ciisahs okii'nahkwehtawaa': “Aasha kiwiintamawininim niin ohsha wa'a. Kiishpin niin entone'oyek, pakitinihkook oko kaawiiciiwakwaa,” okii'inaa'. 
JHN.18.9	Mii 'owe kaa'onci‑ihkitotc citipihsenik i'i kaakii'ihkitotc: “NinTete, iki kaakii'miishiyan, kaawiin awaac peshik ninkii'wani'aahsii.”
JHN.18.10	Saaiman Piitar 
JHN.18.11	 Ciisahs itahsh okiihkanoonaan Piitaroon: “Kiiwepiina'an i'i kimoohkomaan! Kaawiin ina ninkaminihkwehsii 'i niminihkwaakan a'a Noohs kaakii'miishitc?” okii'inaan, okakwaatakihtoowin i'i kaa'itank 'iwe minihkwaakan.
JHN.18.12	Miihsh kaa'ishitahkonaawaatc Ciisahsoon iki shimaakanihshak kaa⁠Oroom⁠ininiiwiwaatc 
JHN.18.13	Miitahsh i'i okii'ishiwitawaawaan Aanahsan 
JHN.18.14	 Shikwa mii wa'a Keyahpahs kaakii'wiintamawaatc Coowa': “Nawac taaminwaapatan meshkwac peshik a'a inini cinipoohtamawaatc kahkina pemaatisinitc,” ekii'inaatc.
JHN.18.15	Weti tahsh Saaiman Piitar 
JHN.18.16	A'a tahsh Piitar i'imaa kii'niipawi akwaci‑ishkwaantemink. Wa'a kotak kihkino'amawaakan kaananamaayenimikotc Maawac Kihcianami'ewikimaan, miinawaa kiihkiiwesaaka'am. Miihsh okii'awikanoonaan ini oshkiniikihkwen kaakanawentaminitc kihcimenikani‑ishkwaantem. Miihsh a'awe kihkino'amawaakan kaa'ishipiintikanaatc Piitaroon. 
JHN.18.17	Okiihkanoonikoon tahsh Piitar ini oshkiniikihkwen kaakanawishkwaantawenitc: “Kaawiin ina kiin peshik ini okihkino'amawaakan a'a inini?” okii'ikoon.
JHN.18.17	Miihsh kii'ihkito: “Kaawiin niin,” kii'ihkito.
JHN.18.18	Ikihsh anohkii'aakanak kaye kanawencikewi⁠shimaakanihshak i'imaa kii'naaniipawiwak, ekiihpootawewaatc ahkahkanshewi‑ishkote, ekii'awasowaatc. Aaniihsh kii'onsaamitahkaayaa. Kaye wiin tahsh a'a Piitar okii'awi⁠wiicikaapawiihtawaa' ekii'awasotc.
JHN.18.19	Miitahsh 
JHN.18.20	Ciisahs itahsh okii'nahkwehtawaan: “Mohshe piko ninkiihkaakiikit kahkina awiya cinoontawiwaatc. Mooshak ninkiihpapaakihkino'amaake anami'wikamikonk kaashiayaakin kaye 'omaa Kihcianami'ewikamikonk kahkina kaashimaawaci'itiwaatc. Kaawiin kekoon ninkiihkiimooci kihkino'amaakehsii. 
JHN.18.21	Wekonen tahsh niin wencikakwecimiyan?” okii'inaan. “Kakwecim iki kaakii'noontawiwaatc aaniin kaakii'inakwaa. Okihkentaanaawaa kaakii'inakwaa,” okii'inaan.
JHN.18.22	'Iwehsh ekii'ihkitotc, peshik iniweniwan kanawencikewishimaakanihshan e'niipawinitc okiihpahsiinkwekanaamikoon. “Mii na 'i eshinahkwehtawatc a'a 
JHN.18.23	Ciisahs 'iwe okii'inaan: “Kiishpin mecikiikitowaanen, tipaatotan tahsh miyaanaatanokwen, kahkina cinoontawihkwaa. Kiishpin itahsh kwayahk ehkitowaanen, wekonen itahsh wencipahkihte'oyan?” okii'inaan.
JHN.18.24	Miitahsh a'a Aanahs 
JHN.18.25	Keyaapihsh 'imaa Piitar 
JHN.18.25	Kii'aanwehtam: “Kaawiin niin,” kii'ihkito.
JHN.18.26	Peshik itahsh otanohkii'aakanan a'a 
JHN.18.27	Piitar miinawaa kii'aanwehtam: “Kaawiin,” kii'ihkito. Miihsh shemaak inkoci ko 'imaa kiihtepihtaakosi naapepaahka'aahkwaan e'noontaakositc.
JHN.18.28	Wiipa kiihkishepaawakan i'i ahpii. Miitahsh i'imaa Keyahpahsoon 
JHN.18.29	A'a tahsh kihcionahshowewikimaa 
JHN.18.30	Okii'nahkwehtaakoo' itahsh: “Kiishpin ekaa kiimacitootansikipan, kaawiin kitaakiihpi‑ishiwitamaakoohsii a'a inini,” kii'ihkitowa'.
JHN.18.31	Okii'inaa' itahsh Paailat: “Kiinawaa otaahpinihk, tipaahkonihk enahtek i'i kiinawaa kitoonahshowewiniwaa,” okii'inaa'.
JHN.18.31	Coowak itahsh kii'nahkwehtamook: “Kiinawaa kaa‑⁠Oroom‑⁠ininiiwiyek 
JHN.18.32	 O'owe tahsh kii'ishiwepan citipihsenik i'i Ciisahs kaakii'ihkitotc ekii'niikaaniwiintank aaniin keishinipotc.
JHN.18.33	Miitahsh miinawaa Paailat kiihkiiwepiintike otipaahkonikewikamikonk, ekii'antomaatc ini Ciisahsoon, miitahsh ekiihkanoonaatc: “Kiin ina kaawii'okimaahkantawatwaa iki Coowak?” okii'inaan.
JHN.18.34	Ciisahs okii'nahkwehtawaan: “Kiin ina 'o kitinentamowin kaaihkitoyan? Komaa na awiyak kekoon kikii'wiintamaakook ehtashimiwaatc?”
JHN.18.35	Paailat itahsh okii'inaan: “Coowak ina tinowi kitinenim? Kiin kiwiicitanahkiimaakanak kaye 
JHN.18.36	Ciisahs itahsh kii'nahkwehtam: “Kaawiin o'omaa ahkiink nintooncimiinikoohsii eshiokimaawiyaan. Kiishpin ahkiink oncimiinikooyaampaan, taakii'miikaasowak iki kaawiici'iwaatc cikiinaatamawiwaahpan. Kaawiin tahsh nintaakiihkaahcitinikohsiik iki niikaanisiiwi Coowak. Kaawiin tahsh wiin o'omaa ahkiink nintooncimiinikoohsii nintookimaawiwin,” okii'inaan.
JHN.18.37	Amiihsh kaa'ikotc Paailatoon: “Mii na tahsh tepwe kihciokimaa ehtinowiyan?” okii'ikoon.
JHN.18.37	Ciisahs tahsh okii'inaan: “Kiin kitish kihciokimaa ehtinowiyaan. O'owehsh ehta wencitakwihshinaan o'omaa ahkiink, kaye mii 'owe kaakii'oncinihtaawikiyaan, citipaatotamaan i'i tepwewin. Awiya piko tepwewinink oncitipentaakositc ninkapisintaak i'i ehkitoyaan,” okii'inaan.
JHN.18.38	Paailat itahsh kii'ihkito: “Wekonehsh i'i tepwewin?”
JHN.18.38	Ahpiihsh 'iwe kaa'ihkitotc 
JHN.18.39	“I'iwe tahsh kaanihtaa ishihcike'ikooyek, tahsink iko ehPimaaci'ikoowi Wiihkwantinaaniwank mooshak kipakitinamawininim peshik kaakipa'ontc. Kinantawenimaawaa na 'owe ahpii cipakitinamawinakook kiinawaa Coowak kikihciokimaamiwaa?” okii'inaa'.
JHN.18.40	Kiihshaakowewak itahsh: “Kaawiin wiin wa'a inini!” kii'ihkitowak. “Paraapahs 
JHN.19.1	Miitahsh kii'anoohkii 
JHN.19.2	Shimaakanihshak itahsh okiihtatipaninaanaawaan kihciokaawiminakashiiwatihkwanan, ekii'oncioshihtoowaatc pahsihkwepisowaanohkwaan. Okiihpihtaanohkwaane'aawaan Ciisahsoon. Miitahsh kaa'ishipihcihkonaye'aawaatc e'mahkatemiskwaanik ehkinwekaninik kihciokimaank ci‑ishinaakosinitc. 
JHN.19.3	Okii'naanaasihkawaawaan tahsh ekii'inaawaatc: “Kihcipooshoo kiin okihciokimaamiwaan Coowak!” okii'ayinaawaan. Ekiihpahpahsiinkwekanaamaawaatc kaye.
JHN.19.4	Miinawaa tahsh a'a Paailat kiihsaaka'am ekiihkanoonaatc i'imaa kaaishimaamawenonitc: “Inashke hsa, miinawaa kikasaakisiihtamawininim, cikihkenimek ekaa e'mihkamowaahsiwak kekoon cioncinihsintipan,” okii'inaa'. 
JHN.19.5	Miitahsh kaa'ishisaaka'ank Ciisahs ehkikishkank i'iwe okaawiminakishiiwaanohkwaan kaye kaamahkatemiskwaanik ehkinwekaninik. Amiihsh i'iwe kaa'ihkitotc Paailat: “Ina wa'a inini!”
JHN.19.6	Ahpii tahsh 
JHN.19.6	Paailat itahsh kii'ihkito: “Kiinawaa ko ishiwinihk, awiakosaka'ohk. Niin wiin kaawiin nimihkamowaahsiin keoncikiishaahkonikaniwitc cioncinihsintc,” okii'inaa'.
JHN.19.7	Kii'nahkwehtamook itahsh iki kaamaamawenowaatc: “Niinawint nintayaamin i'iwe Onahshowewin. Inahte piko cinihsintc, aaniihsh Kishemanitoo oKosihsan kii'ishinihkaanitiso,”
JHN.19.8	Ahpii tahsh Paailat kaa'noontank o'owe ihkitowin, awahshime kiihkihcisekisi. 
JHN.19.9	Miinawaa kiihpiintike otipaahkonikewikamikonk ekiihkanoonaatc Ciisahsoon: “Aanti wenciiyan?” okii'inaan.
JHN.19.9	Kaawiin tahsh kekoon okii'ikohsiin. 
JHN.19.10	Paailat itahsh kii'ihkito: “Kaawiin ina kiwiihkanooshihsii? Kaawiin inahsh kikihkentansiin cikashkihtooyaan cipakitininaan kaye cikashkihtooyaan ciakosaka'okooyan aashiteyaahtikonk?” okii'inaan.
JHN.19.11	Miitahsh kaa'ishinahkwehtaakotc: “Kaawiin kitaakashkihtoohsiin kekoon citootawiyan, mii ehta ishpimink oncimiinikooyan. Miitahsh o'oweni onci kaakiihpakitinamawihk a'a inini citipaahkonikooyaan, nawac mii 'aweti inentaakosi ehkikisitc i'i macitootamowin,” okii'ikoon Ciisahsoon.
JHN.19.12	Miitahsh ekii'noontank a'a Paailat, otaanakiihkakwemihkaan keshipakitinaatc Ciisahsoon. Coowak itahsh kaakiihpaahtiinowaatc kiihshaakowewak: “Kiishpin pakitinatc a'a inini kaawiin kiwii'minwenimaahsii 
JHN.19.13	Ahpiihsh a'a Paailat kaa'noontank kaaihkitonitc, okiihsaakisi'aan miinawaa Ciisahsoon. Amiihsh kaa'ishionapitc otipaahkonikewapiwinink i'imaa kaa‑ayaanik, Kaa⁠Ahsiniiwaapihkahk kaaishinihkaatek. Amii 'iwe Hiiparoo 
JHN.19.14	Mii 'iwe ahpii kekaa e'aapihtakiishikahk, ekii'ishikiishikahk e'waweshihcikewaatc 
JHN.19.15	Kiihshaakowewa' itahsh: “Inkoci weti maaciish! Awinihshi! Aashiteyaahtikonk ciakosaka'watc!”
JHN.19.15	Paailat itahsh kii'ihkito: “Ninka‑akosaka'waa na kikihciokimaamiwaa?”
JHN.19.16	Miitahsh kekahpii Paailat kaa'ishipakitinamawaatc ciakosaka'waanitc Ciisahsoon.
JHN.19.16	Shimaakanihshak itahsh okii'maaciinaawaan Ciisahsoon, 
JHN.19.17	wiin ekiihpiminikehtamaasonitc otaashiteyaahtikomini,
JHN.19.18	Amiitahsh weti kaahtashiakosaka'waawaatc Ciisahsoon aashiteyaahtikonk. Tako ahshic niishin ininiwa' okiihsaka'waawaa'. Kwehkwehk inahke kii'akoocinoo' kaa'ishipatahkisonitc aashiteyaahtikoo'. Ciisahs itahsh nahsawaya'ii 'imaa kii'akoocin. 
JHN.19.20	O'o kihkinawaapancikan okii'anamihtoonaawaa niipiwa' awiya, aaniihsh pehsho 'imaa ootenaank kii'ayaa Ciisahs ekiihtashiakosaka'ikaniwitc. Miitahsh 'iwe nihswayak e'ishikiishwenk kii'ishipii'ikaate kihkinawaapancikan, Hiiparoo 
JHN.19.21	'ewikimaamiwaa' itahsh iki Coowak okiihkanoonaani Paailatoon: “Keko wiin ishipii'anken, ‘Coowak Okihciokimaamiwaan!’ 'Owe wiin ishipii'an: ‘Wa'a kaa'ihkitotc, niin Coowak okihciokimaamiwaan,’ mii 'iwe ishipii'an,” okii'ikoo'.
JHN.19.22	Paailat tahsh okii'nahkwehtawaa': “I'iwe kaakii'oshipii'amaan, aaniihsh inaa ninkii'oshipii'aan,” okii'inaa'.
JHN.19.23	Shimaakanihshak itahsh ahpii kaa'ishkwaa‑akosaka'waawaatc Ciisahsoon, okii'otaahpinaanaawaan ini Ciisahsoon okikishkikanini 'imaa kaa/⁠ahtenikin. Okii'niiwihtoonaawaan tahsh tetak pepankii ciayaawaatc iki shimaakanihshak ekii'niiwiwaatc. Takohsh kaye kii'ayaani kaakii'naapishkaminitc. Mihcipeshikwan kii'oshihcikaate misiwe piinihsh mishakaameyiik. Kaawiin kii'niishokwaatehsinoon. 
JHN.19.24	 Mii 'iwe kaa'ishikanoonitiwaat shimaakanihshak: “Kaawiin kikapiikopitoohsiimin, mihcishinawiwepiniketaa, awenen keayaatc,” kii'ihkitowak. Mii 'iwe kaa'ishiwepahk citipihsek i'i Kihcioshipii'ikewin kaaihkitoomakahk:
JHN.19.24	“Kii'nenaawinamaatiwak ini ninkikishkikanan
JHN.19.24	kaye kaakii'naapishkamaan kii'oncishinawiwepinikewak,”
JHN.19.24	ihkitoomakan. Mii 'iwe tepwe shimaakanihshak kii'ishihcikewak.
JHN.19.25	'Imaa tahsh otaashiteyaahtikomink Ciisahs, ciikaya'ii kii'niipawiwan omaamaan, kaye omaamaan wiicihkweni kiihtakoniipawiwan. Shikwa Meri 
JHN.19.26	Ciisahs okii'waapamaan ini omaamaan kaye ini peshik 
JHN.19.27	Shikwa okiihkanoonaan okihkino'amawaakanan: “Wa'a kimaamaa,” okii'inaan. Miitahsh 'imaa ahpan iko wa'a kihkino'amawaakan okii'ishiwinaan wiin kaaishitaatc ekiihtashikanawenimaatc ini omaamaani Ciisahsoon.
JHN.19.29	Kii'ahte 'imaa onaakan e'mooshkinepiik kaawentakintek shoominaapo. Iska'ipaan itahsh kiihcehkipinikaate shoominaaponk, miitahsh okii'ahtoonaawaan aanihkawashkwaahtikonk, ihsap
JHN.19.30	Ahpii tahsh kaakii'minihkwetc, mii 'iwe kaa'ihkitotc: “Aasha kahkina kiishihse!”
JHN.19.30	Kii'acitawihkweni tahsh, amii ko ekii'nipotc.
JHN.19.31	Coowak kaaniikaanisiwaatc okiihkakwecimaawaan 
JHN.19.32	Miitahsh i'iwe kaakii'onci‑ishaawaatc shimaakanihshak ekii'awipoohkokaate'waawaatc ini nihtam kaye ini kotak kaakiihtako akosaka'okoomaanitc Ciisahsoon. 
JHN.19.33	Ahpii tahsh wiin wetihsaawaatc Ciisahsoon okii'waapamaawaan aasha ekii'niponitc. Mii'i kaawiin okiihpoohkokaate'waahsiwaawaan. 
JHN.19.34	Peshik itahsh iki shimaakanihshak, pashipa'ikan okiihpashipa'waan Ciisahsoon ohpimenaw. Shemaak kii'oncisaakiciciwan nipi kaye miskwi. 
JHN.19.35	A'a tahsh kaakii'waapantank okiihtipaatotaan, kekiinawaa tahsh cionciotepwehtamowiniyek. Tepwemakanini otipaacimowin. Okihkentaan iko ehtepwetc. 
JHN.19.36	 O'o kii'onci‑ishihcike'aa Ciisahs citipihsek i'iwe Kihcioshipii'ikewin kaaishipii'ikaatek: “Kaawiin awaac peshik ohkan cipiikonikaatenik,” ihkitoomakan. 
JHN.19.37	 Miinawaa tahsh kotak Kihcioshipii'ikewin ihkitoomakan: “Okakanawaapamaawaan ini kaakiihpashipa'waawaatc.”
JHN.19.38	Kahkina kaa'ishkwaaishihsek o'o, kii'ishaa Coosap 
JHN.19.39	 Kiihpiishaa kewiin Nihkatiimahs 
JHN.19.40	Miitahsh oko niishin okii'otaahpinaanaawaa wiiyawini Ciisahsoon, ekiihtitipeyiikinamowaatc waapishkiikin, tako 'i kaaminomaakwaninik ekii'mashkihkiiwihtoowaatc. Mii 'i kaa'ishihcikewaatc Coowak e'na'inamowaatc miiyaw. 
JHN.19.41	I'imaa kaakiihtashinihsintc Ciisahs, pehsho 'imaa kii'ayaa kihtikewin. I'imaahsh kihtikewinink wiimpaapihkohkaan tino kaashina'initink kii'ayaa, ekaa wiihkaa mahshi awiya 'imaa ekii'na'inaahsiwintc. 
JHN.19.42	Mii 'imaa kaa'ishina'ihsitoowaatc Ciisahsoon wiiyawini, aaniihsh aasha kii'ishikiishikan cipwaa 
JHN.20.1	Paanimaa e'aniAnami'ekiishikahk
JHN.20.2	Kii'maaciipahtoo, ekii'naacipa'aatc Saaiman Piitaroon 
JHN.20.3	Miitahsh kii'animaacaawak Piitar kaye kotak a'a kihkino'amawaakan, ekii'ishaawaatc na'initiiwikamikonk. 
JHN.20.4	Minciniish kii'anipimipahtoowak. A'ahsh kotak kihkino'amawaakan okii'nakacipa'aan Piitaroon. Niikaan okii'aniotihtaan i'i na'initiiwikamik. 
JHN.20.5	Kii'nawakii ekiihpiinsaapitc. Okii'waapantaanan ini waapishkiikinoon ehta e'ahtenikin. Kaawiin wiin kiihpiintikehsii. 
JHN.20.6	Miihsh Piitar otaanaank kiihpioncitakohshin. Kwayahk iko kiihpiintike 'imaa na'initiiwikamikonk. Okii'waapantaanan ini waapishkiikinoon e'ahtenikin. 
JHN.20.7	Kaye okii'waapantaan waapishkiikinoonhs kaakiih titipeyiikihtikwaanehpisonitc Ciisahsoon. Kaawiin 'imaa kiihtakwahtehsinoon ini waapishkiikinoon kaashiayaakin, pihkihsh itahsh 'imaa kii'ahte ekiihtitipeyiikihsink. 
JHN.20.8	Miitahsh kewiin kaa'ishipiintiketc a'a kotak kihkino'amawaakan nihtam kaakiihtakwihshink i'imaa na'initiiwikamikonk. Okii'waapantaan tahsh, miitahsh kiihtepweyentam. 
JHN.20.9	Kaawiin aaniihsh mahshi okiikihkentansiinaawaa Kihcioshipii'ikewin, oncita piko cikiiwepimaatisinitc ahpii ishkwaaniponitc kaaihkitoomakahk. 
JHN.20.10	Miihsh iki kihkino'amawaakanak kii'anikiiwewak 'imaa kaa'ishitaawaatc.
JHN.20.11	Meri 
JHN.20.12	ekii'waapamaatc itahsh niishin 
JHN.20.13	Okiihkanoonikoo' itahsh: “Wekonen wencimawiyan?” okii'ikoo'.
JHN.20.13	'Owehsh okii'inaa': “Awiyak okii'maaciitoonaawaa ninTipencikeman wiiyawini, kaawiin tahsh ninkihkentansiin aanti kaa'ishiahtoowaatc.”
JHN.20.14	Miitahsh kiihkwehkikaapawi, e'waapamaatc Ciisahsoon e'niipawinitc. Kaawiin tahsh okiihkihkenimaahsiin Ciisahsoon e'aawinitc. 
JHN.20.15	Okiihkanoonikoon: “Wekonen wencimawiyan,” okii'ikoon. “Awenen nenaantawaapamatc?” okii'ikoon.
JHN.20.15	Wiin tahsh a'a ihkwe, kihtikewinini maawiin ekii'inenimaatc ciaawinitc, mii 'o kaa'inaatc: “Kiishpin kaa'maaciitoowanen i'i wiiyaw, wiintamawihshin aanti kaa'ahtooyan, ninka‑awiotaahpinaan,” okii'inaan.
JHN.20.16	Ciisahs itahsh okii'inaan: “Meri!”
JHN.20.16	Meri tahsh kiihkwehkikaapawi. “Oraapooni!” kii'ihkito. Miihsh i'iweni kaa'itank “ninKihkino'amaakem” 'imaa Hiiparoo 
JHN.20.17	Okii'ikoon tahsh: “Keko minciminihshihken. Kaa mahshi nintishiompishkaahsii cinaasihkawak a'awe ninTete. Awikanoohsh itahsh iki niicihkiweyak kaaishinihkaanakwaa, 'owe ciawi‑inatwaa: ‘Niwii'ishpishkaa, ninkiiwenotawaa 'awe ninTete kaye kiinawaa kaaoTeteyek. Mii wa'a niin ninKishemanitoom kaye kiinawaa kiKishemanitoomiwaa,’ ” nintinaak.
JHN.20.18	Miitahsh Meri Maakatalawihkwe 
JHN.20.19	Miitahsh 'iwe e'anionaakohshik i'iwe e'anami'ekiishikahk, 
JHN.20.20	Ahpiihsh 'iwe kaa'inaatc okii'waapanta'aa' oninciin kaye 'i ohpimenaw kaashiena'ikaniwitc e'ociihshisitc. Kiihkihciminwentamook kihkino'amawaakanak ahpii e'waapamaawaatc kaaTipencikenitc. 
JHN.20.21	Miinawaa keyaapi okii'inaa' Ciisahs: “Pisaanentamowin kikawiiciiwikom. Kaakii'ishipiicinisha'otc a'a ninTete, keniin itahsh kitishimaacinisha'oninim kekiinawaa.” 
JHN.20.22	Miitahsh okiihpaapootaanaa', miihsh kaa'inaatc: “Otaahpinihk Kishemanitoo otAhcaahkwan cipiincishkawinek. 
JHN.20.23	 Awiyak omacitootamowiniwaan inekwaa ehpoonentamawintwaa, kewiin okapoonentamawaa' Kishemanitoo, ahpan iko poonentamawaawak. Kiishpin poonentamawaahsiwek, takihciwinamawaawak.”
JHN.20.24	Peshik a'a kaakii'mitaahshiniishiwaatc 
JHN.20.25	Kotak itahsh kihkino'amawaakanak kiihtipaacimowak: “Ninkii'waapamaanaan kaaTipenciketc,” okii'inaawaan Twaamahsoon.
JHN.20.25	Miihsh i'i kaa'ihkitotc Twaamahs: “Kiishpin waapantamowaahsiwak oninciink eshi⁠eshihsininikin saka'ikanan kaye nininc saaminamawaahsiwak kaashiena'ikaniwitc kaye ohpimenaw saaminamawaahsiwak, kaawiin wiihkaa ninkatepwehtansii,” kii'ihkito.
JHN.20.26	Nihshwaahsokiishik itahsh e'ishihsenik miinawaa kii'maawaci'itiwak. Twaamahs kaye wiin kii'wiici'iwe. Aanawiin kiihkipa'ikaatewan ishkwaanteman, kii'onciayaa 'imaa piintik a'a Ciisahs, naawaya'ii 'imaa e'niipawitc. “Pisaanentamowin kikawiiciiwikom,” okii'inaa'.
JHN.20.27	Miitahsh okiihkanoonaan Twaamahsoon: “Pi‑ishininciinin o'omaa, waapantan nininciin,” okii'inaan. “Kaye pi‑ishinihkenin, pisaaminihshin 'imaa ohpimenaw. Keko keyaapi ihkitohken e'aanwehtaman, tepwehtan,” okii'inaan.
JHN.20.28	Miitahsh okii'ikoon Twaamahsoon: “Kiin ninTipencikem! Kiin ninKishemanitoom!” kii'ihkitowan.
JHN.20.29	Ciisahs itahsh okii'inaan: “Ekii'waapamiyan ina kitooncitepwehtam? Aahpici tahsh tashawentaakosiwak iki ekaa kaawaapamihsikwaa, shaakooc itahsh kaashitepwehtamowaatc!”
JHN.20.30	Niipiwa' itahsh kotak kekoonan kii'maamahkaacihcike Ciisahs ekii'waapamikotc 
JHN.20.31	Onoweniwan tahsh oshipii'ikaatewan citepwehtawek Ciisahs, amii wa'a 
JHN.21.1	Kii'ishkwaahsek o'o, miinawaa Ciisahs okii'naakosiihkantawaa' 
JHN.21.2	Kii'maamawiayaawak Saaiman Piitar 
JHN.21.3	 Saaiman Piitar okiihkanoonaa': “Niwii'antapakita'waa,” kii'ihkito.
JHN.21.3	“Haw kikawiiciiwikoo,” okii'ikoo'. Miitahsh i'i kii'anipoosiwak, kii'animaaci'owak. Kapetipihk itahsh aanakiihtanahkamikisiwaatc, kaawiin awaac peshik kiihpita'anaahsiiwak kinooshen. 
JHN.21.4	Aasha tahsh e'animoohka'aninik, Ciisahs kii'niipawi ciikipiik. Kihkino'amawaakanak itahsh kaawiin okiikihkenimaahsiwaawaan e'aawinitc Ciisahsoon. 
JHN.21.5	Ciisahs itahsh okiihkanoonaa': “Niiciitok! Kikiihpita'anaam ina?” okii'inaa'.
JHN.21.5	“Kaawiin,” okii'ikoo'.
JHN.21.7	A'ahsh kino'amawaakan Ciisahsoon maawac kaakiihsaaki'ikotc okiihkanoonaan Piitaroon: “Mii nankwana 'a kaaTipenciketc,” ihkito. Ahpii kaa'noontank Saaiman Piitar miiwan ini e'aawinitc kaaTipencikenitc, miitahsh kaa'ishinaapiwepishkank opiinsihkawaakanishkikan kaakiihkiihcikoshkank, miitahsh kaa'ishipahkopiikwaashkwanitc. 
JHN.21.8	Kotak itahsh kihkino'amawaakanak kiihpinaatakaa'amook ciimaanink, e'naatakaameyoonaawaatc ini ahsapiin, wiinke e'mooshkinenitc kinooshe' 'imaa ahsapiink. Kaawiin aahpici waahsa mihshawakaam kii'ayaahsiiwak, maakishaa ninkotwaahk tahsonihk i'iweti. 
JHN.21.9	Ahpii tahsh kaaniakwaatahkohkiiwaatc okii'waapantaanaawaa ishkotewiahkahkanshe, shikwa wakitahkahkanshe kinooshe' ehkishisonitc, pahkweshikana' kaye e'apinitc. 
JHN.21.10	Miitahsh Ciisahs kii'ihkito: “Piinihkok aaninta kinooshek noonkom kaakiihpita'anaayek,” okii'inaa'.
JHN.21.11	Miihsh i'i Saaiman Piitar miinawaa kiihkiiwepoosi ekii'akwaasitaapiitc ini ahsapiin, e'mooshkinenitc kihcikinooshe', inkotwaahk naanimitanahshinihsin (153) ehtahshinitc. Aanakii'ahpiihci⁠paahtiinonitc, kaawiin tahsh kiihpiikoshkaahsii a'a ahsap. 
JHN.21.12	Miitahsh kii'ihkito Ciisahs: “Piwiihsinik,” okii'inaa'. Kaawiin awaac awiya kihkino'amawaakanak kiihteinenintisohsiiwak: “Awenen kiin,” ci‑inaawaatc, aaniihsh okiihkihkenimaawaan e'aawinitc kaaTipencikenitc. 
JHN.21.13	Miihsh i'i Ciisahs okii'awiotaahpinaan ini pahkweshikanan ekii'ahshamaatc. Miihsh i'i kaye ini kinooshe'.
JHN.21.14	Amii 'iwe nihsink Ciisahs ekii'naako'itisohtawaatc i'i okihkino'amawaakana' aasha ekiihkiiwepimaatisitc.
JHN.21.15	Kaa'ishkwaawiihsiniwaatc itahsh Ciisahs okiihkanoonaan Saaiman Piitaroon 
JHN.21.15	Miihsh 'iwe ihkitowan: “Eha', Tepencikeyan, kikihkentaan ehsaaki'inaan,” otikoon.
JHN.21.15	Miihsh kii'ihkito Ciisahs: “Ahsham, kanawenim nimaanahcaanihshenhsimak,” okii'inaan. 
JHN.21.16	Miitahsh miinawaa okanoonaan: “Saaiman,” okii'inaan, “kiin okosihsan Cwaan, kisaaki' ina?”
JHN.21.16	Miihsh kii'ihkitowan: “Eha', Tepencikeyan, kikihkentaan ehsaaki'inaan.”
JHN.21.16	Miitahsh Ciisahs okii'inaan: “Kanawenim nimaanahcaanihshimak.” 
JHN.21.17	Keyaapi aapitink okiihkakwecimaan, mii nihsink: “Saaiman, kiin okosihsan Cwaan, kisaaki' ina?” okii'inaan.
JHN.21.17	Kii'maanentam itahsh a'a Piitar, aaniihsh aasha nihsink ekiihkakwecimikotc: “Kisaaki' ina?” Miihsh i'iwe kaa'inaatc: “Tepencikeyan, kikihkentaan iitok kahkina kekoon. Kikihkenim ehsaaki'inaan.”
JHN.21.17	Miitahsh Ciisahs okii'inaan: “Kanawenim nimaanahcaanihshimak. 
JHN.21.18	Nintepwe e'wiintamawinaan: mekwaa e'oshkiniikiyan kikii'oshiihtaa hko, waa'ishaayan hsa ko kikii'ishaa. Ahpii tahsh e'aniahkiwensiwiyan, kikashashiipinihkehtaa, kotak awiya kikamamaancikwahpinik, kikaishiwinik kaawii'ishaahsiwan.” 
JHN.21.19	'Owehsh ekii'inaatc, okiihkihkinawaaci⁠wiintamawaan aaniin keishiniponitc,
JHN.21.21	Ahpiihsh Piitar ekii'waapamaatc ehpiminisha'okowaatc okii'inaan Ciisahsoon: “Tepencikeyan, aaniin tahsh wa'a keishihcike'intc?” kii'ihkito.
JHN.21.22	Ciisahs kii'ihkito: “Kiishpin inentamaan keyaapi cipimaatisitc piinihsh iko cipitakwihshinaan, wekonehsh kiin keoncipapaamisiwiniyan? Kiin piminisha'ohshin,” otinaan.
JHN.21.23	O'o tahsh kii'maaciiyaatote ekii'aniwiintamaatiwaatc otepwehtamook, ekaa cinipohsik a'a kihkino'amawaakan. Ciisahs itahsh kaawiin kii'onci‑ihkitohsii ekaa cinipohsinik. O'owe hsa mayaa kii'ihkito: “Kiishpin itahsh inentamaan keyaapi cipimaatisitc piinihsh cipitakwihshinaan, wekonehsh kiin wepapaamisiwiniyan?” kii'ihkito.
JHN.21.24	Amii wa'a kihkino'amawaakan kaakiih tipaatotank ono, kaye kaakii'oshipii'ank ono. Ninkihkentaamin ihsa otipaacimowin ehtepwemakaninik.
JHN.21.25	Inashke tahsh ayaaniwan niipiwa' kotak kekoonan Ciisahs kaakii'ayintootank o'omaa e'wiintehsininikin. Ampooshke iitok kahkina entahsopeshik oshipii'ikaatekipaniin, kaawiin awaac taakiihtepashkinehsinoonan misiwe ahkiink ini masina'ikanan kekii'oshipii'ikaatekipaniin nintinentam.
ACT.1.2	Piinihsh itahsh i'i ahpii ehkiishikaninik kaakii'-ishpihshkaatc kihcikiishikonk. Cipwaa ompishkaa'intc itahsh okiih kanoona' otishinisha'waakana' kaakii onaapamaatc, Kishemanitoon otAhcaahkoni ekii'onci kihkino'amawaatc keishihcikenitc.
ACT.1.3	Ahpii tahsh kaapoonihsenik okakwaatakihtoowin, okiinaakosiihtawaa' niipiwa' pemaatisinitc ke'onci kehcinaa'entaminitc. Niimitana tahsokiishik minihk ekii'-waapamikotc, ekiih tashintamawaatc enentaakwaninik Kishemanitoon otipencikewinini. 
ACT.1.4	 Aapitink tahsh ewiici wiihsiniimaatc, Ciisahs okii'-ayenkwaamimaa' ekii'inaatc: “Keko onci maacaahkek o'omaa Ceroosalamink 
ACT.1.5	 Inashke wiin Cwaan 
ACT.1.6	Ishinisha'waakanak tahsh ahpii emaamawi ayaawaatc o'o okii'ishi kakwecimaawaan Ciisahsoon: “Tepencikeyan, mii na 'i aasha e'ocihcihsek cikiiwe miinatwaa Isriyalak 
ACT.1.7	O'o tahsh Ciisahsoon okii'ishi nahkwehtaakowaan: “Kaawiin kiinawaa kimiinikoowisihsiim cikihkentamek aaniin ahpii mayaa 'i ke'ishihsek. Weyoosimintc iitok tipinawe okii'-onahtoon cikashkihtootc i'i ahpii ci‑ishihsenik. 
ACT.1.8	 Kika miinikoowisim itahsh kashki'ewisiwin ahpii otihsinek Kishemanitoo otAhcaahkwan. Miitahsh i'i citipaacimiyek ekihkenimiyek, i'imaa Ceroosalamink 
ACT.1.10	Mekwaa tahsh ishpimink kihci weweni e'inaapiwaatc kaakii'ishi ishpishkaanitc, kwetahto niishin awiya' okii'onci wiicikaapawihtaakowaa' ewaapishkikonayenitc. 
ACT.1.11	Miitahsh o'o kaa'ikowaatc: “Kiinawaa Kaalaliiwininiwak 
ACT.1.12	I'imaa tahsh Aalip pihkwatinaank kaakii'ishi ayaawaatc kii'onci maacaawak, Ceroosalamink 
ACT.1.13	 Ahpii tahsh tekohshinowaatc Ceroosalamink, kii'ani ahkwaantawewak waahkaa'ikanink eshi ishpimiihkantenik eshi ayaanitc Piitaroon 
ACT.1.14	Kahkina hsa okoweniwak kiinakishkotaatiwak ekiimaamawi inentamowaatc ekii'-nihtaa'-anami'aawaatc, ekii'-wiiciiwaawaatc Meriin 
ACT.1.15	Miihsh i'i ahpii ehkiishikaninik e'maawaci'itiwaatc niipiwa' otepwehtamook, ninkoci ko ninkotwaahk niishtana (120) kiihtahshiwak. Piitar tahsh kiihpasikwii ehkanoonaatc i'imaa eyaanitc, o'o ekii'inaatc, 
ACT.1.16	“Niici otepwehtamook, oncitako ishinaakwan cikii'ishihsekipan kaainahtek Kihcimasina'ikan, Kishemanitoo otAhcaahkwan kaakii'-ihkitonikopanen mewisha, Tepitoon 
ACT.1.17	Cootahs 
ACT.1.18	 A'awe tahsh Cootahs kii'ataawekopan kihtikewahkiini ekiih tipa'ikaaketc omacitootamowinik kaakii'onci kashkihciketc. Miitahsh kaakii'-acicipankishink ekiih paashkiciishink, kahkina omihsataank eyaanikin kiihsaakicihseniwan. 
ACT.1.19	Kahkina tahsh i'imaa Ceroosalamink 
ACT.1.20	“Taka owaahkaa'ikan tanehpici pishihshikwaani, awiyan i'imaa ci'ishitaasinik.”
ACT.1.20	Miihsh eni'-ihkitoomakahk,
ACT.1.20	“Kotak awiyan oka otaahpinamini otanohkiiwin.”
ACT.1.21	“Miitahsh eshinaakwahk peshik awiya cionaapamintipan kewiiciiwiyamintc. Ci'ontinintc i'imaa kaakii'-nihtaa wiiciiwiyamintc mekwaa Ciisahsoon kiipapaa ayaanitc mekweya'ii eshi ayaawankitc, 
ACT.1.22	 Cwaanan 
ACT.1.23	Niishin tahsh ininiwa' okii'-onaapamaawaa', Coosap Paarsapasoon 
ACT.1.24	Miitahsh kaa'ishi anami'aawaatc ekii'-ihkitowaatc: “Tepencikeyan, kiin kikihkenimaa awiya aaniin eshi ayaatc ote'ink. Waapata'ihshinaam awenen wenaapamatc oko kaashi niishiwaatc. 
ACT.1.25	Cinaapishkawaatc, ci'inanohkiitc Cootahsan 
ACT.1.26	Miitahsh kaa'ishi otaahpinamowaatc wiinsowinan. Maahtaayahs itahsh mayaa kiimiihkawi otaahpinikaateni owiinsowin. Kewiin tahsh i'imaa kii'ishi takwakimaa eshi ayaanitc mitaahshipeshik ishinisha'waakana.
ACT.2.2	Ketahto itahsh kekoon kihcikiishikonk kiihpi'onci noontaakwan taapishkoo ekihci matwenoowek ekii'-inihtaakwahk, misiwe i'imaa waahkaa'ikanink kiimooshkinehtaakwan kaakii'ishi apiwaatc. 
ACT.2.3	Miitahsh kaakii'-waapantamowaatc kekoonan taapishkoo ishkotewitenaniwimaank e'ishinaakwaninikin, eniikateshkaanikin. Pepeshik tahsh okiihpi naasihkaakonaawaa ekiih saamishkaakowaatc kaakiih tahshiwaatc. 
ACT.2.4	Kahkina tahsh okii'-mooshkineshkaakowaan Kishemanitoon otAhcaahkonini. Miitahsh kaa'ishi maacii kakitowaatc pepahkaan ekii'-ishikiishwewaatc Kishemanitoon otAhcaahkoni ekii'-miinikowaatc o'o cishi kashkihtoowaatc.
ACT.2.5	I'imaa tahsh Ceroosalamink 
ACT.2.6	Ahpii tahsh enoontaaminitc aaniin enihtaakwaninik, pemaatisinitc kaakiih paahtiinonitc kiimaamawi piishaawa' ekii'-wawaanentaminitc. Aaniihsh kahkina kaakiih tahshinitc okii'-noontaakowaa' e'ishikiishwewaatc tipinawe otishikiishwewininiink. 
ACT.2.7	Kahkina hsa ko kii'maamahkaatentamoo', ekii'-wawaanentaminitc e'ihkitonitc: “Kaawiin ina kahkina okoweniwak Kaalaliiwininiwak 
ACT.2.8	Aaniin itahsh wenci noontawankitwaa e'ishikiishwewaatc kahkina okoweniwak pepahkaan kiinawint tipinawe kaaishi kiishweyank? 
ACT.2.9	Pepahkaan iitok kita'ayonciiwaamin: Paarhtiya 
ACT.2.10	Pariciya 
ACT.2.11	Aaninta tahsh 
ACT.2.12	Kahkina tahsh kiimaamahkaatentamook ekii'-wawaanentamowaatc kaye. Miitahsh kaa'ihkitowaatc: “Kaanaka wekotokwen o'o wenci ishihsekwen?”
ACT.2.13	Aaninta tahsh kiihpaahpinotaakewak ekii'-ihkitowaatc: “Onsaam ohsha niipiwa' minihkwewak oshki shoominaapooni,” kii'ihkitowak.
ACT.2.14	Piitar 
ACT.2.15	Kaawiin ohsha kiiwashkwepiihsiwak okoweniwak kiiwashkwepiiwak kaa'inenimekwaa. Payish iitok inaa shaankahso tipa'ikaneyaa ehkishepaawakahk.
ACT.2.16	Mii hsa 'oweni kaa'ihkitokopanen Coowal 
ACT.2.17	cisiikinamawakwaa nintAhcaahkwan kahkina pemaatisiwaatc.
ACT.2.17	Kikosihsiwak, kitaanihsiwak itahsh kaye oka kanootamawaawaan Kishemanitoon
ACT.2.17	kitooshkiniikimiwak tahsh kekoonan oka waapantaanaawaan ishinamowinan,
ACT.2.17	kikihciaya'aamiwak tahsh wiin tapawaacikewak.
ACT.2.18	Iki hsa kaye kitanohkii'aakanak kaaininiiwiwaatc, kaaihkwewiwaatc itahsh kaye,
ACT.2.18	weti anikakiishikaninik ninka miinaak kahkina cinaasihkaakowaatc nintAhcaahkwan.
ACT.2.18	Kahkina tahsh oka kanootamawaawaan Kishemanitoon.
ACT.2.19	Ninka ishihcike tahsh kekoonan cimaamahkaasinaakwahkin ishpimink
ACT.2.19	tapahsaya'ii kaye ahkiink.
ACT.2.19	Tawaapancikaate miskwi, ishkote, takihci'-inaapahte tahsh kaye.
ACT.2.20	Kiisihs tahsh takashkiitipihki'aa,
ACT.2.20	tipihkikiisihs miskwiink tashi miskonaakosi.
ACT.2.20	Mii'iwe tahsh keishiwepahk cipwaa ocihcihsenik ahpii
ACT.2.20	kaaTipenciketc okiishikanom kaawiikihci'-inentaakwaninik,
ACT.2.20	kaawiimashkawentaakwaninik kaye.
ACT.2.21	Ta'ishihse tahsh, awenen iko kekanoonaatc kaaTipencikenitc cinaatamaakotc tapimaaci'aa.’
ACT.2.22	“Kiinawaa Isriyalak 
ACT.2.23	 Kishemanitoo iitok niiyak kii'ishi onentamokopan, niiyak kaye kiikihkentamokopan pisaan cikaahcitinimintc. Kiinawaa tahsh kaakii'-akosaka'omek aashiteyaahtikonk ekii'-nihsimek, ekii'-wiici'inekwaa iki ininiwak peminisha'ansikwaa eshi antawentaminitc Kishemanitoon. 
ACT.2.24	 Kishemanitoo tahsh okiihkiiwe pimaatisii'aan, ekiih kipihtinank cikakwaataki'ikohsinik i'i nipowin. Aaniihsh kaawiin kekoon otaa kashki'ikohsiini cikihciwinikonitc i'imaa nipowinink. 
ACT.2.25	 Tepit 
ACT.2.25	‘Nikanawaapamaa kaaTipenciketc mooshak e'oncishkawishkawitc.
ACT.2.25	Nikihcinihkink inahke e'ishi wiici'itc, kaawiin tahsh awiya ninka wahkawinikohsii.
ACT.2.26	Miitahsh i'iwe wiinke misiwe ninte'ink wenci moocikentamaan,
ACT.2.26	maawac iko ehciihkentamaan o'o kaakakitoyaan.
ACT.2.26	Mihsawaa piko niwiiyaw cinipoomakahk,
ACT.2.26	tepwe hsa ninkehcina'aa Kishemanitoo i'iwe ci'ishihcike'itc.
ACT.2.27	Kaawiin iitok awaac kikaishi nakashihsii anaamahkamik weti onipook kaaishi ayaawaatc.
ACT.2.27	Kaawiin kaye kiin Kishemanitoo kika pakitinihsii kaana'entami'inaan
ACT.2.27	citashiwanaatahk niwiiyaw i'imaa nipowinink.
ACT.2.28	Kikiih kihkentamoo'ish keni'ina'atooyaan tepwe cipimaatisiyaan,
ACT.2.28	wiinke hsa kika tepimoocikentamo'ish e'wiiciiwiyan.’
ACT.2.29	“Niici otepwehtamook, oncita iko kiwii'-wiintamawininim kikehteya'aaminaapan kaakiih kihtentaakositc Tepit 
ACT.2.30	 Kewiin iitok kiihtinowi kaakanootamawaatc Kishemanitoon. Okiikihkentaan kaakii'ishi ahshotamaakotc Kishemanitoon, peshik opiiwesiiman ciani kihciokimaawinitc, taapishkoo Tepit kaakii'-ishikimaawitc. 
ACT.2.31	Tepit niiyak okii'-waapantaan aaniin waa'ishihcikenitc Kishemanitoon. Miitahsh kaakiih tashintank keshi kiiwe pimaatisi'imintc ini oPimaaci'iwen Kishemanitoonk kepi'-onciinitc. Miitahsh Tepit kaakii'-ihkitotc:
ACT.2.31	‘Kaawiin kii'nakanaahsii cinehpiciayaatc anaamahkamik eshi ayaanitc kaaniponitc,
ACT.2.31	kaawiin itahsh kaye owiiyaw tawanaatahsinini.’
ACT.2.32	Miitahsh Kishemanitoon kaakiih kiiwe pimaatisi'ikotc. Niinawint iitok ninkii waapamaanaan a'a Ciisahs. 
ACT.2.33	Miitahsh kaakii'-ompinintc i'imaa nahke okihcinihkiniink Kishemanitoon cishikihci inentaakositc. Miihsh i'i kaakii'-miinikoowisitc Weyoosimimintc otAhcaahkoni kaakii ahshotamawintipan. Miitahsh i'iweni omiinikoowin kaasiikinank kiinawaa noonkom kaawaapantamek, kaanoontamek kaye. 
ACT.2.34	 Kaawiin iitok wiin Tepit 
ACT.2.34	‘KaaTipenciketc okii'inaan ini kaaTipenimimitc:
ACT.2.34	I'imaa ishinamatapin ninkihcinihkink inahke,
ACT.2.35	paanimaa hsa kika ishi'in cishaakooci'atwaa kaanishkenimihkwaa.’
ACT.2.36	“Taka tahsh kahkina kiinawaa Isriyalak 
ACT.2.37	Aahpii tahsh pemaatisiwaatc enoontamowaatc o'o, kii'onci mikoshkaatentamook ekii'inaawaatc Piitaroon, i'i kaye kotak ishinisha'waakana': “Niici otepwehtamoominaanik, aaniin tahsh keishihcikeyaank?”
ACT.2.38	Piitar 
ACT.2.39	Mii 'oweni Kishemanitoo kaakii'-ahshotamawinek ewiimiininek, i'i kaye kiniicaanihsiwaa', i'i kaye waahsa eyaanitc. Kahkina hsa ko awiya' kaaTipenciketc kiKishemanitoominaan ke'antomaatc cipinaasihkaakotc,” kii'ihkito. 
ACT.2.40	Niipiwa' tahsh Piitar kii'ayihkito ekii'-ayenkwaamimaatc ekiih kakwe kashkimaatc: “Tapasiinotamowahk otishiwepisiwiniwaan kaamacaatisiwaatc, ci'-ishihsehsiwek keshihsewaatc.” 
ACT.2.41	I'i tahsh kaakiih tepwehtaakotc ehkitotc kiisiika'antaasowa' nihsink mitaahswaahk (3,000) ekiih tashinitc. Miihsh kaa'ishi takwakimimintc i'imaa eshi ayaanitc otepwehtamoo'. 
ACT.2.42	Miitahsh iko mooshak i'imaa kaa ayaanitc ekiih pisintaminitc eshi kihkinoamaakewaatc ishinisha'waakanak. Ekii'ishi wiitoohkaasonitc itahsh kaye eshi wiihsininaaniwaninik pehkihsh ekii'-anami'enaaniwaninik.
ACT.2.43	Kahkina tahsh pemaatisiwaatc kiimaamahkaatentamook ishinisha'waakana' niipiwa' ekiih tootaminitc maamahkaacihcikewinan, ini kaye kihkinawaacihcikewinan. 
ACT.2.44	 Kahkina tahsh otepwehtamook kiimaamaawi'itiwak. Kahkina kaye otaya'iimiwaan pehpeshikwan ekii'ishi maamawihcikewaatc. 
ACT.2.45	Okii'-ataawaakenaawaan tahsh otaya'iimiwaan, tepentamowaatc kaye. Miitahsh kaa'ani ishi ayaanihke maamaawata'oonitiwaatc aaniin hsa ko awiyan eshi noontehsenitc. 
ACT.2.46	Entahsokiishik itahsh kii'nihtaa maawaci'itiwak piincaya'ii kihcianami'ewikamikonk. Otaawiniwaank ekiihtashi pahkwepinaatc pahkweshikanan ekii'-maamawi wiihsiniwaatc, wiinke ekiih ciihkentamowaatc ote'iwaank. 
ACT.2.47	Ekii'-nanaahkomaawaatc Kishemanitoon, kahkina kaye awiya' ekii'-minwaapamikowaatc. KaaTipenciketc tahsh okii'ani takwakimaa' i'i entahsokiishik kaakiih pimaaci'imintc.
ACT.3.1	Aapintink ehkiishikaninik Piitar 
ACT.3.2	Peshik tahsh inini kaakiih kashkihtoohsik cipimohsetc ekii'-maahkinihtaawikitc kii'nihtaa piicikaniwi i'imaa wenci piintikenk kihcianami'ewikamikonk “Wenishihshink” ecikaatenik. Mii 'imaa kaa'ishi nihtaa pakohsenimotc cimiinikotc iniweniwa' kihcianami'ewikamikonk kaapiintikenitc. 
ACT.3.3	A'a tahsh inini ewaapamaatc Piitaroon, Cwaanan kaye e'ani piintikenitc kihcianami'ewikamikonk okiih kakwecimaa' ciimiinikotc shooniyaan. 
ACT.3.4	Piitar ewiiciiwikotc Cwaanan okiih kanawaapamaawaan ini ininiwan ekii'inaawaatc: “Kanawaapamihshinaam!” 
ACT.3.5	Okiih kanawaapamikowaan itahsh, kekoon ninka miinikook e'inentaminitc. 
ACT.3.6	Piitar tahsh okii'inaan: “Kaawiin nintayaawaahsii waapaapihko shooniyaa, osaawaapihko shooniyaa kaye cimiininaampan. Kaa'ayaayaan tahsh wiin kekoon kika miinin. Ciisahs Christ otishinihkaasowinink Naasaritink 
ACT.3.7	Okiih tepinaan itahsh okihcinihkiniink ekiih pasikoncipinaatc. Shemaak tahsh ositini, onaanini kaye ini ininiwan kiimashkawi ayaamakaniniwan. 
ACT.3.8	Shemaak itahsh a'a inini kiihpasikocihse ekii'-ayishpikwaashkwanitc, miihsh kaa'ishi pimohsetc ekii'ani piintikewiiciicwaatc i'imaa kihcianami'ewikamikonk. Wiinke kiihkihci ayishpikwaashkwani ekii'-miikwehciwenimaatc Kishemanitoon. 
ACT.3.9	Kahkina tahsh awiyak ewaapamawaatc ehpimohsenitc, enanaahkomaanitc kaye Kishemanitoon, 
ACT.3.10	okii'-nihsitawinawaawaan eyaawinitc kaakii'-nihtaa namatapinitc ehpakohsenimiwenitc i'imaa “Wenishihshink Ishkwaantem” eicikaatenik kihcianami'ewikamikonk. Wiinke tahsh kii'wawaanentamook, kiimaamahkaatentamook kaye aaniin i'i kaakii'-ishihsenitc.
ACT.3.11	Mekwaa tahsh a'a inini kaakii minoayaa'intc ekihciwinaatc Piitaroon, Cwaanan kaye, kahkina awiya' kiimaamawi piicipa'itiwa' i'imaa kaakii'ishi ayaawaatc eshi patahkitenik Swaalaman 
ACT.3.12	Ahpii tahsh Piitar ewaapamaatc okiih kanoonaa' o'o ekii'inaatc: “Kiinawaa Isriyalak, wekonen wenci maamahkaatentamek o'o, wekonen kaye wenci kihci kanawaapamiyaank taapishkoo e'inentamek niinawint iko nimashkawisiiwininaaniink, komaa kaye eshi kwayahko anami'aayaank e'onci kashkihtootc cipimohsetc. 
ACT.3.13	 OKishemanitoomiwaan ohsha Eparahaam 
ACT.3.14	 Shaakooc itahsh kiinawaa kikii'-aanawenimaawaa a'a kehtentaakositc, kweyahkwaatisinitc kaye, meshkwac ekii'-antotamaakeyek cimiinikooyek onihshiwe. 
ACT.3.15	Kikii'-nihsaawaa tahsh a'a Tepentank pimaatisiwin, Kishemanitoon itahsh okiihkiiwe pimaatisii'ikoon. Niinawint ohsha o'o ninkiihpi waapantaamin. 
ACT.3.16	Inashke kiwaapamaawaa wa'a inini, kikihkenimaawaa kaye. Ekiih tepweyentank owiinsowinini Ciisahsoon, mii 'i wenci minoayaatc. Ekiih tepweyenimaatc Ciisahsoon, mii 'i wa'a inini wiinke wenci minoayaatc kahkina awiyan kaawaapamikotc. 
ACT.3.17	Nintinawemaakanak, ninkihkentaan ohsha ekii'-nihsitohtansiwek i'i kaakii'-ishihcikeyek. Miitahsh peshikwan kaa'ishihcikewaatc kiniikaanisiimiwak. 
ACT.3.18	Miitahsh i'i nahke Kishemanitoo kaa'ishi mooshkinehsenik kaakii'-ihkitokopanen kiiaapaci'aatc kahkina kenootamaakotc. Ekiihpi'-ihkitonitc cikakwaatakihtoonitc ini kaakii'-onaapamaatc. 
ACT.3.19	Kwehki pimaatisik itahsh, pikiiwe naasihkawihk kaye Kishemanitoo cipoonencikaatekin kimacitootamowiniwaan. Miitahsh ci'ishihsenik kaaTipenciketc cimiininek anwehshinowin i'imaa kitahcaahkowaank, 
ACT.3.20	ekiih piicinisha'waatc Ciisahsoon. Miiwan iitok ini Kishemanitoo kaakiih kiishaaci onaapantamawinek. 
ACT.3.21	Miitahsh weti Ciisahs keayaatc kihcikiishikonk piinihsh ahpii ocihcihsenik Kishemanitoon kaawiih kiiwe oshihtootc kahkina kekoon. Mii 'i iitok kaa'ishi ahshotamaakekopanen mewisha kiiaapaci'aatc kehtentaakosinitc okanootamaake'. 
ACT.3.22	 Moosihs 
ACT.3.23	 Awenen tahsh iko kepisintawaahsik ini okanootamaaken tatootawaa ciwiiciiwaahsik Kishemanitoon opimaatisiimini.’ 
ACT.3.24	Saamiyoo 
ACT.3.25	 Kiinawaa tahsh kimiinikoom iniweniwan Kishemanitoo otahshotamaakewinan kenootamaakotc kaakii'-ihkitonitc. Miitahsh kaye kaa'onci tipentaakosiyek Kishemanitoo kaakii'ishi ahshotamawaatc kikehteya'aaminaapanii' ekii'-inaakopanen Eparahaaman 
ACT.3.26	Miitahsh Kishemanitoo kaakii'-onaapamaatc otAnohkii'aakanan. Ekii'-ishinisha'amawinek kiinawaa nihtam aaniihsh kikiih shawenimikowaa entahso peshikoyek, cinakatamowek kimaci'-ishiwepisiwiniwaan,” kii'ihkito Piitar 
ACT.4.1	Mekwaa tahsh ehkanoonaawaatc pemaatisinitc okiihpi otihsikowaan anami'ewikimaan, ini kaye kaakii'-okimaahkantawaanitc kenawentaminitc kihcianami'ewikamik, i'i tahsh kaye Saacahsii' 
ACT.4.2	Kaawiin okii'-minohtaakohsiiwaa' ekii'onci mikoshkaatentaminitc ekihkino'amawaawaatc pemaatisinitc. Aaniihsh okiih tashintaanaawaa ekiihkiiwe pimaatisinitc Ciisahsoon, awiyan kaye nipowinink e'onci kiiwe pimaatisinitc. 
ACT.4.3	Miitahsh kaa'ishi otihtinikowaatc ekiih kipa'okowaatc kapetipihk, aaniihsh aasha kii'onaakohshinini. 
ACT.4.4	Niipiwa' itahsh kaakii'-noontaminitc i'i tipaacimowin kiihtepwehtamoo', ninkociko naaniink mitaahswaahk (5,000) ekiih tahshinitc.
ACT.4.5	E'ani waapaninik tahsh iki wekimaawiwaatc Coowak, kaaniikaanisiwaatc kaye, iki tahsh kaye kehkino'amaakewaatc onahshowewin kiimaawaci'itiwak i'imaa Ceroosalamink 
ACT.4.6	Aanas 
ACT.4.7	Naawaya'ii tahsh eshi ayaawaatc okii'ishi niipawi'aawaa' ishinisha'waakana' o'o ekii'ishi kakwecimaawaatc: “Wekonen tino mashkawisiiwin o'o wenci tootamek, awenen itahsh kaye owiinsowin kaayaapacihtaawek?” okii'inaawaa'.
ACT.4.8	Piitar tahsh emooshkineshkaakotc Kishemanitoon otAhcaahkoni o'o okii'ishi nahkwehtam: “Kiinawaa wekimaawiyek Isriyalak, kaaniikaanisiyek kaye, 
ACT.4.9	kiishpin wiihkakwecimiyaank o'owe noonkom kaakiishikahk kaakii'-minotootawintc wa'a inini kaamaahkisitc aaniin kaa'ishi minoayaa'intc, 
ACT.4.10	taka hsa kihkentamok o'o kahkina kaatahshiyek, kekiinawaa tahsh Isriyalak 
ACT.4.11	 Ciisahs hsa kaatashimintc o'o kaaishipii'ikaatek Kihcimasina'ikan:
ACT.4.11	‘A'a hsa ahsin kaakii'-aanawenimek kaawaahkaa'ikeyek,
ACT.4.11	mii'awe mayaa kepi maacii kihci'-inentaakositc ahsin,’
ACT.4.11	ishipii'ikaate. 
ACT.4.12	Kaawiin iitok kotak awiya otayaahsiin pimaaci'iwewin, aaniihsh kaawiin kotak ayaahsinoon ishinihkaasowin o'omaa ahkiink awiya ke'onci pimaaci'ikoowisihpan.”
ACT.4.13	Ahpii tahsh ewaapantamowaatc aaniin ehpiihci soonkite'enitc Piitaroon, ini kaye Cwaanan, mii 'i kaakii kihkentamowaatc kekoon ekii'-inakisohsinik, ekiih kihkino'amawaahsiwimintc itahsh kaye, wiinke kiikihci maamahkaatentamook. Miitahsh kaakii kihkenimaawaatc ekii'-wiiciiwaanitc ini Ciisahsoon. 
ACT.4.14	Ewaapamaawaatc itahsh kaye ini ininiwan kaakii'-minoayaa'imintc ewiicikaapawihtaakonitc, mii 'i wiinke kaa'ishi kwenawi'ihkitowaatc. 
ACT.4.15	Miitahsh kaa'ishi kanoonaawaatc ohpimeya'ii ci'ishaanitc kaakii'ishi maawaci'itiwaatc onahshowewikamikonk, miihsh kaa'ishi maacii kakanoonitiwaatc. 
ACT.4.16	Miihsh kaa'ihkitowaatc: “Aaniin tahsh ketootawankwaa oko ininiwak. Kahkina awiya' kaataanitc Ceroosalamink 
ACT.4.17	O'o tahsh awahshime cimisihteshkaamakahsinok eshi ayaawaatc pemaatisiwaatc, taka hsa kihci nooci'aataanik miinawaa citashintamawaahsikwaa awiya' o'o wiinsowin.”
ACT.4.18	Okiihkiiwe antomaawaa' itahsh miinawaa ishinisha'waakana' cipiintikenitc, miihsh kaa'ishi ayenkwaamimaawaatc awahshime citashintansinink, cikihkino'ikehsinik otishinihkaasowininiink Ciisahsoon. 
ACT.4.19	Piitar tahsh, a'a kaye Cwaan kii'ishi nahkwehtamook: “Kiinawaa onentamok aaniin eshi minonamokwen Kishemanitoo. Maakishaa kiinawaa cina'ihtaakooyek, komaa kaye Kishemanitoo cipisintawankipan. 
ACT.4.20	Kaawiin ohsha niinawint nintaa kashkihtoohsiimin cipooni tashintamaank kaakii'-waapantamaank, kaakii'-noontamaank itahsh kaye,” kii'ihkito. 
ACT.4.21	Aahpii kaa'ishkwaa ayenkwaamimintwaa awahshime ewiih kakwaataki'intwaa, miitahsh kaa'ishi pakitinintwaa. Kaawiin kekoon kii'mihkikaatehsinini ke'onci onaahkonintwaapan aaniihsh kahkina pemaatisinitc okii'-nanaahkomaani Kishemanitoon o'o onci kaakii'-ishihsenik. 
ACT.4.22	A'a tahsh kaye inini kaakii'-maamahkaaciminoayaa'intc awahshime niimitana (40) kiitahsopipoonwe.
ACT.4.23	Ahpii kaa'ishkwaa pakitinintwaa kii'ishi kiiwewak eshi ayaanitc owiici otepwehtamoomiwaa' ekiih tipaacimowaatc kahkina kekoon aaniin kaa'ikowaatc i'i kihcianami'ewikimaa', i'i kaye kaaniikaanisinitc Coowa'. 
ACT.4.24	 Ahpii otepwehtamook enoontamowaatc o'o, okii'-maamawi anami'ehtawaawaan Kishemanitoon e'ihkitowaatc: “Oo Tepencikeyan, kiin kaakii'-oshihtooyan kihcikiishik, ahki, kihcikam kaye, kahkina kaye i'imaa eyaakin, 
ACT.4.25	 Kiin Kishemanitoo kitAhcaahk kikii'-aapaci'aa kiiminatc kitanohkii'aakan Tepit 
ACT.4.25	‘Wekonenini wenci kitaasowaatc pahkaan wenciiwaatc ahkiink,
ACT.4.25	wekonenini hsa kaye ishianihshaa wenci'-inentamowaatc i'i ewii'-ishihcikewaatc.
ACT.4.26	Kihciokimaak o'omaa ahkiink kii'oshiihtaawak,
ACT.4.26	tepenimiwewaatc kaye kiimaawaci'itiwak
ACT.4.26	ewii'-miikaanaawaatc kaaTipencikenitc, iniweniwan kaye kaakii'-onaapamaanitc.’
ACT.4.28	Ekii'-ishihcikewaatc kimashkawisiiwinink, kitinentamowinink kaye niiyaak kaakii'onci onahtoowampanen ci'ishihsek. 
ACT.4.29	Inashke tahsh noonkom Tepencikeyan, waapantamow eshi ahshotamawiyamintwaa ewiih tootawiyamintwaa. Taka hsa tahsh miishihshinaam soonkite'ewin e'otanohkii'aakanimiyaank ciwiintamaakeyank kitihkitowin. 
ACT.4.30	Waapanta'iwen kashki'ewisiwin e'ayaayan ciminoayaa'iweyan. Pakitinan kaye kihkinawaacihcikewinan, maamahkaacihcikewinan kaye citoocikaatekin owiinsowinink kaakihtentaakositc kitAnohkii'aakan Ciisahs.”
ACT.4.31	Ahpii tahsh kaaishkwaa anami'aawaatc kiikoshkohseni i'imaa eshi ayaawaatc. Kahkina tahsh okii'-mooshkineshkaakowaan Kishemanitoon otAhcaahkoni, miihsh kaa'ishi waawiintamowaatc Kishemanitoon otihkitowinini ekiih soonkite'ewaatc.
ACT.4.33	Aahpici tahsh kiihkihci mashkawihcikewak ishinisha'waakanak ehtipaatotamowaatc kaakii'ishi kiiwepimaatisinitc kaaTipencikenitc Ciisahsoon. Kahkina tahsh kaye kaatahshiwaatc okii'-otihsikonaawaa Kishemanitoon okihci shawencikewinini. 
ACT.4.34	Kaawiin tahsh awiya kiihkitimaakisihsii eshi ayaawaatc, aaniihsh kahkina kaakiih tipentamowaatc ahkiin, waahkaa'ikanan itahsh okii'-ataawaakenaawaan. Shooniyaan tahsh kaakiih tipa'amawintwaa okiih piinaawaan, 
ACT.4.35	ekii'ishi pakitinaawaatc eshi ayaanitc ishinisha'waakana'; miitahsh kaakii'ishi maamaata'ohkiinitc. 
ACT.4.36	Miitahsh o'o Coosap 
ACT.4.37	Kihtikewahkiini okii'ayaan, miihsh kaa'ishi ataawaaketc ekiih piinaatc shooniyaan kaakiih tipa'amawintc i'imaa eshi ayaanitc ishinisha'waakana'.
ACT.5.1	Peshik tahsh inini Aananaayahs 
ACT.5.2	Wiiwan tahsh ekii'wiici'-inentamoomikotc kiihkanawentamaaso aaninta shooniyaan kaakii'-ontisitc. Minihk itahsh kaa'ishkohsenitc okii'-ishiwinaan ekiih pakitinaatc eshi ayaanitc ishinisha'waakana'. 
ACT.5.3	Piitar 
ACT.5.4	Kiin iitok kikiih tipinawewihs i'i ahki cipwaa ataawaakeyan. Kii'ishkwaa ataawaakweyan tahsh, kiin kikihtipenimaa a'a shooniyaa. Wekonen tahsh kaa'onci inentaman sesik ewii'-ishihcikehsiwan? Kaawiin wiin inini kaakiiwanimohtawatc, Kishemanitoo ohsha,” okii'inaan. 
ACT.5.5	Ahpii tahsh Aananaayahs enoontank aaniin ecikaniwitc, mii 'i kaa'ishi kawihsetc ekii'-nipotc. Kahkina tahsh kaakii'-noontamowaatc o'o wiinke kiihsekisiwak. 
ACT.5.6	Oshkiniikiwak tahsh kiihpipiintikewak ekiih titipeyiikinamowaatc i'i wiiyaw. Miitahsh kaa'ishi saakisihtoowaatc ekii'awi na'inamowaatc.
ACT.5.7	Paanimaa tahsh ninkoci ko nihsotipa'ikan (3) e'ishihsenik, kiihpipiintikewan Aananaayahs wiiwan ekiih kihkentasinik aaniin kaakii'-inahkamikaninik. 
ACT.5.8	Piitar tahsh okii'inaan ini ihkwewan: “Wiintamawihshin, mii na 'owe minihk kaa'ontisiyek kiiataawaakeyek kitahkiimiwaa?”
ACT.5.8	O'o tahsh okii'ikoon: “Eha', mii 'iwe minihk kaa'ontisiyaank,” okii'ikoon.
ACT.5.9	Piitar tahsh okii'inaan: “Wekonen tahsh minciniish kaa'onci inentamek ewiih kotenimimek kaaTipenciketc otAhcaahkwan? Inashke iki ininiwak kaakii'awi na'inaawaatc kinaapeman aasha o'omaa ishkwaantenk pimi'ayaawak, kekiin tahsh kika saakisi'ikook,” okii'inaan. 
ACT.5.10	Shemaak itahsh kiihkawihsewan eshi sitekaapawitc ekii'-niponitc. Oshkiniikiwak ehpipiintikewaatc okii'-waapamaawaan eniponitc. Miitahsh kaa'ishi saakisi'aawaatc ekii'awi na'inaawaatc ishiohpime onaapemipanini kaakii'-ishi na'inimintc. 
ACT.5.11	Sekisiwin tahsh okii'-otihsikonaawaa kahkina otepwehtamook kaashi maawaci'itiwaatc, iki kaye kahkina kaakii'-noontamowaatc o'o.
ACT.5.12	Ishinisha'waakanak tahsh okiih tootaanaawaan niipiwa' maamahkaacihcikewinan, kihkinawaasaapanta'iwewinan eshi ayaanitc pemaatisinitc. Kahkina tahsh otepwehtamook kii'ishi maawaci'itiwak i'imaa Swaalaman 
ACT.5.13	Iniweniwa' itahsh wiin pehkaanisinitc kaawiin kiihtepakenimohsiiwa' ciwiiciiwikowaatc. Shaakooc hsa ko pemaatisinitc okiikihtakimikowaa'. 
ACT.5.14	Awahshime hsa kii'ani paahtiinowak otepwehtamook kaakiih tepwehtawaawaatc kaaTipencikenitc, ininiwak, ihkwewak kaye. 
ACT.5.15	Miitahsh kaa'ishihcikewaatc ekii'-ishiwinaawaatc kaa'aahkosinitc miihkanaahkaank. Ekii'ishi pimihshimaawaatc nipewinink, ahpishimonink kaye, kanake hsa ko cisaamishkaakonitc otakawaahteshinowinini Piitaroon i'imaa pimohsenitc. 
ACT.5.16	Kiihpaahtiinowa' hsa pemaatisinitc kaakiih piishaanitc, waahkaaya'ii ootenawan eyaanikin Ceroosalamink 
ACT.5.17	Miitahsh a'a kihcianami'ewikimaa, i'i kaye kahkina kaakii'-wiiciiwikotc Saacahsiikaank 
ACT.5.18	Okii'-otihtinaawaa' itahsh ishinisha'waakana' ekiih tahkonaawaatc, ekii'ishi piinciwepinaawaatc nehtaatashiayaanitc kaakipa'omintc kotak awiya'. 
ACT.5.19	Ehtipihkanink tahsh kaaTipenciketc otencaliman kiihpiishaawan ekiih paahkintenaminitc kipa'otiiwi ishkwaantem. Miitahsh kaa'ishi saakiciwinaatc ishinisha'waakana' ekii'inaatc: 
ACT.5.20	“Maacaak, awiniipawik kihcianami'ewikamikonk ciwiintamawekwaa pemaatisiwaatc, cimooshkineyaatotek o'o oshki pimaatisiwin,” okii'inaa'. 
ACT.5.21	Kii'ishihcikewak kaakii'-inintwaa. Kiihtipihkinaawaanini piko ehpiintikewaatc kihcianami'ewikamik, miihsh kaa'ishi maacii kihkino'ikewaatc.
ACT.5.21	Kihcianami'ewikimaa tahsh, kaawiiciiwikotc kaye, okii'-maamawi antomaawaa' i'i kahkina kaaonahshowenitc, i'i kaye kaaniikaanisinitc Coowa' ci'onaahkonikewaatc. Kii'ishinisha'owewak tahsh kiipa'otiiwikamikonk cipiinimintc tahkonikana'. 
ACT.5.22	Shimaakanihshak tahsh e'ishaawaatc, kaawiin okii'-mihkawaahsiwaawaa' ishinisha'waakana'. Kiihkiiwewak itahsh e'awi tipaacimowaatc ekii'-ihkitowaatc: 
ACT.5.23	“Nikii'waapantaamin kipa'otiiwi'-ishkwaanteman eyaayiici kipaapihka'ikaatekin, okanawencikek kaye eniipawiwaatc ishkwaantemihkaank. Ahpii tahsh epaahkintenamaank, kaawiin awiya piintik ninkii'-mihkawaahsiwaanaan,” kii'ihkitowak. 
ACT.5.24	Ahpii tahsh kanawencikewi shimaakanihshiiwikimaa kihcianami'ewikamikonk, a'a tahsh kaye kihcianami'ewikimaa enoontamowaatc o'o e'ihkitonitc, wiinke kii'mikoshkaatentamook ekiih kihkentansikwaa aaniin keni'-ayishiwepanokwen. 
ACT.5.25	Peshik itahsh awiyan okiihpi wiintamaakowaan: “Inashke naa iki ininiwak kaakiih tahkonekwaa kipa'otiiwikamikonk, kiimatwe niipawiwak inaa kihcianami'ewikamikonk ehkihkino'amawaawaatc pemaatisinitc,” okii'ikowaan. 
ACT.5.26	Kii'ishaa tahsh a'awe shimaakanihshiiwikimaa ekii'-wiiciiwaatc oshimaakanihshiima'. Miitahsh kaa'ishi piinaawaatc ishinisha'waakana' weweni ekiih tootawaawaatc aaniihsh okiih kohsaawaa' pemaatisinitc cipapiimwahsina'ikowaatc.
ACT.5.27	Ahpii tahsh kaahpiinaawaatc, okii'-inaahsamikaapawi'aawaa' eshi apinitc onahshowewininiwa'. Kihcianami'ewikimaa tahsh okiih kakwecimaa', 
ACT.5.28	 ekii'-ihkitotc: “Wiinke iitok kitaanakii'-ayenkwaamimikoom awahshime cishi kihkino'amaakehsiwek Ciisahs owiinsowinink. Inashke tahsh misiwe ayaamakan i'i kikihkino'amaakewiniwaa i'imaa Ceroosalamink 
ACT.5.29	Piitar 
ACT.5.30	Kaakii'oKishemanitoomiwaatc kikehteaya'aaminaapaniik ohsha okiihkiiwe pimaatisii'aan Ciisahsoon, kiinawaa kaakii'-nihsimek aashiteyaahtikonk. 
ACT.5.31	Miiwan itahsh ini Kishemanitoo kaakii'ishi pakitinaatc okihcinihkinink inahke ekii'-inakimaatc Oniikaaniihtamaake, kaye tahsh Opimaaci'iwe cimiinikoowisinitc Isriyala' cikwehkaatisinitc cipoonentamawimintc eshi macitootaminitc. 
ACT.5.32	Niinawint tahsh nintipaatotaamin iniweniwan kaawaapantamaank, Kishemanitoo otAhcaahkwan kaye tipaacimowan. Miiwan ihsa ini kaamiikiwaaketc emiinaatc i'i kaana'ihtaakotc,” kii'ihkitowak.
ACT.5.33	Iki tahsh kaaonahshowewaatc ahpii enoontamowaatc i'i, wiinke hsa okii'-nishkimikowaa' ekii'-inentamowaatc cinihsaawaatc ishinisha'waakana'. 
ACT.5.34	Peshik tahsh Perahsii 
ACT.5.35	Miitahsh o'o kaa'inaatc: “Kiinawaa Isriyalak 
ACT.5.36	Inashke mewishayiishko kiihpi'ayaa Tiyootahs 
ACT.5.37	Kaa'ishkwaa nihsintc tahsh a'a inini, Cootahs 
ACT.5.38	O'o tahsh noonkom kaainahkamikahk, mii 'owe eninakook, keko kekoon tootawaahkekwaanik iki ininiwak. Kiishpin hsa i'i enentamowaatc, eshihcikewaatc kaye, ininiink wenciimakaninikwen, kaawiin tani kihkentaakwahsinini. 
ACT.5.39	Kiishpin tahsh wiin Kishemanitoonk wenciimakaninikwen kaawiin kika shaakoociaahsiwaawaak. Miitahsh i'i cikoshkwentamek Kishemanitoo iinsan emiikaanek,” Kameliyal kii'ihkito.
ACT.5.39	Kii'ishihcikewak itahsh kaakii'-inintwaa. 
ACT.5.40	Miihsh kaa'ishi kiiwepiintikanaawaatc ishinisha'waakana' ekiih pahshanshe'waawaatc, ekiihkishii kanoonaawaatc kaye awahshime ci'onci kaakiikitohsinik owiinsowininiink Ciisahsoon. Miitahsh kaa'ishi pakitinaawaatc. 
ACT.5.41	Ishinisha'waakanak tahsh kii'onci maacaawak eshi ayaanitc onahshowewininiwa', wiinke ekii'-minwentamowaatc ekii'-inakimintwaa ehte ahpiihtentaakosiwaatc ci'onci akaci'intwaa owiinsowininiink Ciisahsoon onci. 
ACT.5.42	Kaawiin tahsh cikiihkipihciiwaatc entahsokiishik ekiih kihkino'amaakewaatc, ekiih kakiihkwewaatc kaye i'imaa kihcianami'ewikamikonk, eyishitaanitc kaye pemaatisinitc ekii'-ihkitowaatc: “Ciisahs ohsha mii 'awe Kishemanitoon kaakii'-onaapamikotc cipimaaci'iwetc.”
ACT.6.1	Mekwaa hsa ahpii kiini paahtiinowaatc kihkino'amawaakanak kaakiih tepwehtawaawaatc Ciisahsoon. Kariik 
ACT.6.2	Iki tahsh kaamitaahshiniishiwaatc (12) ishinisha'waakanak okii'-antomaawaa' emaamawi ayaanitc otepwehtamoo' o'o ekii'inaawaatc: “Kaawiin hsa tamino naakwahsinoon niinawint cikipihciiyaankipan ewiintamaakeyaank Kishemanitoo otihkitoowin, cikiih tipentamaankipan eshi naanaakaci'intwaa kaanoontehsewaatc. 
ACT.6.3	Haw hsa niici otepwehtamook, kiinawaa hsa onaapamihkwak niishwaahso (7) kaaminwaatisiiwakimintwaa, kekiihtaawentamowaatc, kaamooshkineshkaakowaatc kaye Kishemanitoon otAhcaahkoni. Miiwak itahsh iki kenaanaakacihtoowaatc i'i anohkiiwin. 
ACT.6.4	Niinawint tahsh wiin mooshak iko ninka'-anami'aamin, ci'inanohkiiyaank kaye ciwiintamaakeyaank Kishemanitoo otihkitowin.”
ACT.6.5	Kaamaamawinowaatc otepwehtamook tahsh okii'-minohtaanaawaa kaakii'-inintwaa. Miitahsh o'o kaakii'-ishinihkaasonitc ininiwa' kaakii'-onaapamaawaatc, Istiipin 
ACT.6.6	I'i tahsh kaakii'-onaapamaawaatc ininiwak, okiih piinaawaa' eshi ayaanitc ishinisha'waakana'. Miitahsh kaa'ishi anami'ehtamawaanitc ehsaaminaanitc. 
ACT.6.7	Keyaapi tahsh Kishemanitoo otihkitowin kii'ani misihteshkaamakanini. Aanciihke kii'ani paahtiinowak otepwehtamook Ceroosalamink 
ACT.6.8	Istiipin 
ACT.6.9	Aaninta tahsh Coowa' kaawiin okii'-minwaapamikohsii' i'imaa peshik anami'ewikamikonk kaakii'-onciinitc, Kaatatipenintisoomakahk
ACT.6.10	Kaawiin itahsh okiikashkihtoohsiini cishaakoosomikotc kaa'ahpiihci kakiihtaawentank, i'i kaye kaakii'ishi miinikotc Kishemanitoon otAhcaahkoni ci'shi kaakiikitotc. 
ACT.6.11	Miitahsh kaa'ishi kiimooci tipa'amawaanitc aaninta ininiwa' o'o ci'ihkitonitc: “Ninkii'noontawaanaan Istiipin 
ACT.6.12	Miitahsh i'i kaakii'onci ompwe'aanitc pemaatisinitc, i'i kaye kaaniikaanisinitc Coowa', i'i kaye kaakihkino'amaakenitc onahshowewin. Miiwa' itahsh i'i Istiipin kaakiih pi'anta waapamikotc ekii'-otihtinikotc ekii'-ishiwinikotc eshi ayaanitc onahshowewininiwa'. 
ACT.6.13	Miihsh kaakiih piinimintc iniweniwa' noociko ke'inaacimikotc o'o ekii'ikotc: “Kaawiin hsa wa'a inini onci kipihciihsii ehpaahpinotank o'o kihcianami'ewikamikoni Kishemanitoon tepentaminitc, i'i kaye Moosihsoon enahshowenitc. 
ACT.6.14	Ninkii'-noontawaanaan kaye e'ihkitotc a'awe Ciisahs Naasaritink 
ACT.6.15	Kahkina tahsh i'imaa kaakii'-apiwaatc kaatashi onahshowenk okiihkihci kanawaapamaawaan Istiipinan 
ACT.7.1	Kihcianami'ewikimaan tahsh okiih kakwecimikoon: “Tepwewak ina 'i kaa'inihkwaa?” okii'ikoon.
ACT.7.3	Miihsh o'o kaa'inaakopanen: ‘Nakatan i'i kitahkiim, nakash kaye kitinawemaakanak ci'ishaayan weti ahkiink kaawii'waapanta'inaan.’ 
ACT.7.4	 Miitahsh i'i tepwe kaakii'-nakatank Kaaltiya 
ACT.7.5	 Kaawiin tahsh kekoon okii'-miinikohsiin citipinawewisitc, kaawiin iko kanake eni kohkositetc citahkohkaatank okii'ishi miinikohsiin. Okii'-ahshotamaakoon itahsh ewiimiinikotc citipinawewisitc, i'i kaye keni opiiwesiimitc, aanawiin mahshi ekii'-ayaawaahsik apinoonciishan. 
ACT.7.6	 Miitahsh o'o kaa'ikotc Kishemanitoon: ‘Kipiiwesiimak hsa tapiiwitewiwak mayakiahkiink, miitahsh weti ketashi kakwaatakanohkii'intwaa, pehkihsh cikakwaataki'intwaa niiwaahk (400) tahsopipoon minihk. 
ACT.7.7	Ninka nana'ahsimaa' tahsh pemaatisinitc kekakwaatakanohkii'ikowaatc, miitahsh cinakatamowaatc i'i ahki, cipiishaawaatc o'omaa cipi anami'ehtawiwaatc.’ 
ACT.7.8	 Miitahsh i'i kaakii miinikotc kihkinawaatashakeshokoowin ekihkinawaacihtoonitc aaniin kaa'ishi ahshotamaakotc. Eparahaam tahsh kii'ani okosihsi Aaisikoon 
ACT.7.10	 Miitahsh i'i kaakii naatamaakotc aaniin kahkina kaakii'ishi wahsitaawihsetc. Okiihkakiihtaawentamo'ikoon itahsh kaye, ekiih tootawaanitc kaye ciminwaapamikotc ini Peroon 
ACT.7.11	 Mii hsa 'i kaakii noontehsek miicim misiwe Iicipahkiink, misiwe kaye Kenan ahkiink, wiinke tahsh kiikihci kakwaatakashkatenaaniwan. Kikehteya'aaminaapaniik tahsh kaawiin inkoci okii'-mihkansiinaawaa miicim. 
ACT.7.12	Ahpii tahsh Cekap kaanoontank e'ayaanitc pahkweshikanan Iicipahkiink, mii 'i kaakii'-ishinisha'waatc okosihsa' kikehteya'aaminaapani' ci'ishaanitc. Mii 'i nihtam i'i ekii'-ishaanitc. 
ACT.7.13	 Miinawaa tahsh e'ishaanitc Coosap okiih kihkentamo'aa' wiicihkiweya' wiin e'owiicihkiwemikotc. Miitahsh i'i Coosap kaakiih kihkenimikotc Peroon kihciokimaan aanti wentahkaanesitc. 
ACT.7.14	 Coosap tahsh okii'-antomaan oteten Cekapoon, i'i kaye kahkina otinawemaakana', niishwaahsimitanahshinaanaan (75) ekiih tahshinitc. 
ACT.7.15	 Miitahsh Cekap kaakii'-ishaatc Iicipahkiink. Miihsh weti kaahtashi ishkwaa pimaatisitc, iki kaye kikehteya'aaminaapaniik. 
ACT.7.16	 Owiiyawiwaan tahsh kii'ishiwicikaateniwan weti Shehkam 
ACT.7.18	Mii hsa 'iwe ahpii kii'ani ayaa kotak kihciokimaa Iicipahkiink kaakiih kihkenimaahsik Coosapoon 
ACT.7.19	 Miitahsh a'awe kaakiih kayeshitootawaatc kiwiici onciimaakaninaanii'. Kaawiin tahsh kaye sesik okiih tootawaahsii' kikehteya'aaminaapanii', ekii'-ishihcike'aatc cipahkopii wepinaanitc otooshkapinoonciishimini cinihsaapaawenitc. 
ACT.7.20	 Mii hsa 'i ahpii Moosihs 
ACT.7.21	 Ahpii tahsh kaa'nakanintc akwaciink, okii'-otaahpinikoon otaanihsini Peroon 
ACT.7.22	Moosihs tahsh misiwe kii'ishi kihkino'amawaa eshi kakiihtaawentaminitc Iicipahkiink wenciinitc. Kii'ani tinowi hsa inini kaamashkawikiishwetc, kaamashkawihciketc kaye.
ACT.7.24	Okii'-waapamaan tahsh peshik Iicipahkiink wenciinitc kwayahk ehtootaakohsinik. Miitahsh kaa'ishi naatamawaatc ekiih tipa'ikehtamawaatc, miihsh kaa'ishi nihsaatc ini Iicipihshiwininiwan. 
ACT.7.25	Moosihs maawiin kii'inentam cikihkentaminitc owiici onciimaakana' Kishemanitoon ewii'-aapaci'ikotc cinaatamawimintc, kaawiin tahsh okii'onci kihkentansiini. 
ACT.7.26	E'ani waapaninik tahsh okii'-otihsaa' niishin (2) emiikaatinitc. Miihsh kaa'ishi kipihtinaatc emiikaatinitc o'o ekii'inaatc: ‘Aaniin inaa onsosaamahkamik, kitoowiicihkiwentim iitok! Wekonen tahsh wenci miikaatiyek?’ okii'inaa'. 
ACT.7.27	Iniweniwan tahsh mayaa kaakii'-miikaanaanitc wiici pimaatisiini, inkoci okii'ishi kaanci wepinikoon ekii'ikotc: ‘Awenen kaa'ishi'ihk citipenimiyaank, cinaanaakaci'iyaank kaye? 
ACT.7.28	Kiwii'nihshish ina taapishkoo kaakii'ishi nihsatc Iicipahkiink wenciitc piciinaako?’ okii'ikoon. 
ACT.7.29	 Miitahsh Moosihs kaakiih tapasiitc o'o e'noontank e'inintc. Mitiyan 
ACT.7.31	Ahpii tahsh Moosihs ewaapantank okii maamahkaatetaan i'i kaakii'-ishinank. Pehsho tahsh kii'ani ishaa ewii waapantank. Okii'onci noontawaan tahsh kaaTipencikenitc ehkanoonikotc: 
ACT.7.32	‘Niin oKishemanitoomiwaan kaakii'-okehteya'aamiyan, Eparahaam, Aaisik kaye, a'a tahsh kaye Cekap.’ Moosihs tahsh kii'naninkaanimisi, kaawiin tahsh awahshime kiiwii'-inaapihsii. 
ACT.7.33	Miitahsh o'o kaa'ikotc kaaTipencikenitc: ‘Kiihtahkisinen! I'imaa ohsha kaashi niipawiyan, wiinke kihtentaakwan. 
ACT.7.34	Tepwe hsa niwaapantamowaan eshi kakwaataki'intwaa nimpimaatisiimak Iicipahkiink kaa'ayaawaatc, ninoontawaak kaye kaashi moohkonewaatc. Miitahsh kaapionci naashiyaan ewiih pimaaci'akwaa. Haw hsa ampe, kiin tahsh kiwii'-ishinisha'on ci'ishaayan Iicipahkiink.’ 
ACT.7.35	Mii hsa wa'a Moosihs kaakii'-aanawenimikotc Isriyala' o'o ekii'ikokopanen: ‘Awenen kiin kaa'ishi'ihk citipenimiyaank, cinaanaakaci'iyaank kaye?’ Mii 'awe Kishemanitoon kaakii'-ishinisha'okotc citipenimiwetc, cinaatamaaketc kaye ekii wiici'ikotc encalan kaakii naakosiihtaakotc weti pihkohkopaank. 
ACT.7.36	 Mii hsa 'awe inini kaakiih saakiciwinaatc Isriyala' Iicipahkiink. Kiimamaantaawihcike, kiimaamahkaacihcike kaye weti Iicipahkiink, KihciMiskokamiink tahsh kaye, weti tahsh kaye pikwatahkamik niimitana (40) tahso pipoon. 
ACT.7.37	 Miitahsh o'o Moosihs kaa'inaatc Isriyala': ‘Kitinawemaakaniwaank kikaonci miinikowaa peshik Kishemanitoo kekanootamaakotc, taapishkoo niin tino,’ kii'inaakopan. 
ACT.7.38	 Mii hsa 'awe kaakii'-wiiciiwaatc kiimaawaci'itinitc Isriyala' pikwatahkamik; ekii'-wiiciiwaatc kikehteya'aaminaapanii', ini kaye encalan kaakiih kanoonikotc weti waciink Saainai 
ACT.7.39	Kaawiin tahsh kikehteya'aaminaapaniik kii'inentansiiwak cina'ihtawaawaatc, miitahsh kaakiih pahke wepishkawaawaatc Moosihsoon. Tekwac itahsh ekii'-mihsawentamowaatc Iicipahkiink cishi kiiwewaahpan. 
ACT.7.40	 Miitahsh o'o kaakii'-inaawaatc Eranoon 
ACT.7.41	 Miihsh i'i ahpii kaakii'-oshi'aawaatc pishihkihkaanan, ekiih piitoowaatc kepakitinaahsohtamawaawaatc manitoohkaanan, wiinke kaye ekiihkihci ciihkahkamikisiwaatc ekiihkihci'-inentamowaatc oninciiwaank kaakii'onci oshihtoowaatc. 
ACT.7.42	 Kishemanitoo tahsh kiihkwehkihtaa, pisaan ekiihpakitinaatc ci'anami'ehtawaanitc kaapaahtiinonitc wanankohsha' kiishikonk eyaanitc. Miitahsh mayaa eshipii'ikaatenik omasina'ikaniwaa Kishemanitoon kaakanootamawaawaatc:
ACT.7.42	‘Kiinawaa hsa Isriyalak! Kaawiin ina kikii'-nihtaa piitamawihshim
ACT.7.42	kaakii'nihsekwaa aya'aawihshak epakitinaahsohtamawiyek
ACT.7.42	niimitana (40) tahso pipoon weti pikwatahkamik?
ACT.7.43	Tekwac iitok kikii'-maaciitaawaam Moolehk
ACT.7.43	kimanitoohkaaniwaa wanankohshink enwaanek Orehpan kaainek.
ACT.7.43	Kikii'-oshi'aawaak manitoohkaanak keanami'ehtawekwaa,
ACT.7.43	miihsh kaawii'onci tootawinakook waahsa awahsinahke Paapilan ci'ishiwinikooyek.’
ACT.7.45	 Mii 'iweni peshikwan kihci pakwaanekamikoni kitehteya'aaminaapaniik kaakii'-aanihke miinikowaatc kaakii'-okehteya'aamiwaatc. Miitahsh i'i kaakiih piintikatoowaatc mekwaa ewiiciiwaawaatc Caahshowaan 
ACT.7.46	 Miitahsh a'a Tepit kaakii'-minwaapamikotc Kishemanitoon, okiih kakwecimaan kaye cipakitinikotc cioshihtamawaatc kihcianami'ewikamik ketanentaakosinitc oKishemanitoomini Cekapoon. 
ACT.7.47	 Swaalaman 
ACT.7.48	Shaakooc itahsh Maawac Eshpentaakositc Kishemanitoo kaawiin ayaahsii waahkaa'ikanink ininiwan weshihtoonitc. Mii 'owe Kishemanitoo kenootamaakotc kaa'ihkitonitc:
ACT.7.49	ahki tahsh nintahpisitepiwin.
ACT.7.49	Wekonen tahsh inaa tino waahkaa'ikan ke'oshihtamawiyekipan?
ACT.7.49	Aanti tahsh keshi anwepiyaan?
ACT.7.50	Kaawiin ina niin nininciink ninkii'onci osihtoohsiinan ono kahkina kekoonan?’
ACT.7.50	ihkito Kishemanitoo.”
ACT.7.52	Konike tahsh kii'ayaatokwenan Kishemanitoo kenootamaakotc kaakiih kakwaataki'aahsikwaa kikehteya'aamiwaapaniik? Okii'-nihsaawaa' iitok i'i niiyaak kaakii wiintamaakenitc citakohshininitc Kishemanitoon kepiicinisha'waanitc oKwayahkwaatisiimini. Miiwan ini oKwayahkwaatisiiman kiinawaa kaakii'-mamishi'imek, miihsh kaa'ishi nihsimek. 
ACT.7.53	Kiinawaa iitok kaakii miinikooyek Moosihs otoonahshowewin encalak kaakii anihke miikiwewaatc, kaawiin itahsh awaac kikii na'ihtansiim,” okii'inaa'.
ACT.7.54	Ahpii tahsh onahshowewininiwak enoontamowaatc o'o, wiinke kiinishkimaawak, ekii'-matwentamowaatc wiipitiwaan kaa'ahpiihci nishkimikowaatc. 
ACT.7.55	Istiipin 
ACT.7.56	Miihsh o'o kaa'ihkitotc: “Inashke niwaapantaan kihcikiishik epaahkishkaak, niwaapamimaan Inini oKosihsan eniipawinitc okihcinihkink inahke Kishemanitoo,” kii'ihkito.
ACT.7.57	Kahkina tahsh onahshowewininiwak kiishaakowewak, ekiih kipihtenintisowaatc, miitahsh kaa'ishi moohkiihtawaawaatc. 
ACT.7.58	Miitahsh kaa'ishi saakiciwepinaawaatc i'imaa ootenaank, ekiimaacii papiimwahsina'aawaatc. Iki tahsh kaakiih kakiinawishkaacimowaatc
ACT.7.59	Istiipin tahsh mekwaa epapiimwahsina'intc okii'-anami'ehtawaan kaaTipencikenitc ekii'-ihkitotc: “Tepencikeyan Ciisahs, otaahpin nintahcaahk!” 
ACT.7.60	Kii'ociciinkwanapi tahsh ekiih kishiiwetc ekii'-ihkitotc: “Tepencikeyan, keko akintamawaahken o'o maci'-ishihcikewin kaaishihcikewaatc,” kii'ihkito. O'o tahsh kaa'ishkwaa ihkitotc, mii 'i kaa'ishi'-ishkwaa pimaatisitc.
ACT.8.1	Swaal 
ACT.8.1	Miitahsh i'i ahpii ehkiishikahk kaakii'-maacihsek ekiikihci kakwaataki'intwaa otepwehtamook Ceroosalamink 
ACT.8.2	Aaninta tahsh weweni enami'ewaatisiwaatc okii na'inaawaan Istiipinan 
ACT.8.4	Ikiweniwak tahsh kaakii'-ohswe tapasiiwaahpan misiwe kiihpapaa ishaawak ekii'-wiintamaakewaatc minwaacimowin. 
ACT.8.5	Pilap 
ACT.8.6	Kiihpaahtiinowa' ihsa kaakii'-noontaakotc Pilap, ewaapantaminitc kaye maamahkaacihcikewinan kaakiih tootank, miihsh kahkina weweni kaa'ishi pisintaminitc aaniin kaa'ihkitotc. 
ACT.8.7	Niipiwa' aaniihsh kaakiih kikishkaakonitc maciahcaahkwa' okii'-nakanikoni ekiih shaakowenitc ehkishiiwenitc. Niipiwa' kaye memaancikwaahpinenitc, kaakii'-maahkishkaanitc kaye kii'minoayaawa'. 
ACT.8.8	Ahpici tahsh kiihpaatinat minwentamowin i'imaa ootenaank.
ACT.8.9	Kii'ayaa tahsh peshik inini i'imaa ootenaank Saaiman 
ACT.8.10	Kahkina tahsh pemaatisinitc kehci'-inentaakosinitc, tepahsentaakosinitc kaye okiikihci inihtaakoo' o'o ekii'-ihkitonitc: “Mii hsa wa'a inini kaainintc okihci mashkawisiiwin Kishemanitoo.” 
ACT.8.11	Aahpici tahsh okiihkihci inihtaakoo' aaniihsh aasha mewisha okiihpi onci maamahkaatentamo'aa' i'i kaakii'ishi mitewihciketc. 
ACT.8.12	Ahpii tahsh kaahtepwehtamowaatc Pilapoon eshi tashintaminitc eshi minwaatotenik Kishemanitoon otipencikewinini, owiinsowinini kaye Ciisahs Christan, mii hsa 'i kaa'ishi siika'antaasowaatc ininiwak, ihkwewak kaye. 
ACT.8.13	Kewiin tahsh Saaiman kiihtepwehtam, miihsh kaa'ishi siika'antaasotc. Misiwe okii'ishi papaa wiiciiwaan Pilapoon. Kiimaamahkaatentam ekii'-waapantank eshihcikenitc mamaantaawihcikewinan, maamahkaacihcikewinan itahsh kaye.
ACT.8.14	Ahpii tahsh Ishinisha'waakanak Ceroosalamink eyaawaatc enoontamowaatc Sameriya wenciinitc ehtepwehtaminitc Kishemanitoon otihkitowinini, miihsh kaa'ishi ishinisha'waawaatc Piitaroon, Cwaanan kaye ci'anta waapamaanitc Sameriya wenciinitc. 
ACT.8.15	Ahpii tahsh e'ani takohshininitc okii'-anami'ehtawaani kaakiih tepwehtaminitc cimiinikoowisinitc Kishemanitoon otAhcaahkoni. 
ACT.8.16	Kaawiin mahshi i'i ahpii cikii'-otihsikonitc Kishemanitoon otAhcaahkoni, kii'ishi siika'antaasowa' ehta owiinsowininiink Tepencikenitc Ciisahsoon. 
ACT.8.17	Piitar tahsh, a'a kaye Cwaan okiih saaminaawaa', miihsh kaa'ishi otihsikonitc Kishemanitoon otAhcaahkoni. 
ACT.8.18	Ahpii tahsh Saaiman ewaapamaatc ishinisha'waakana' ehsaaminaanitc otepwehtamoo' i'imaa tahsh e'onci miinikoowisinitc Kishemanitoon otAhcaahkoni, mii 'i kaakii'-miinaatc shooniyaan Piitaroon, Cwaanan kaye, 
ACT.8.19	ekii'-ihkitotc: “Keniin miishihshik i'i kashki'ewisiwin, awiya piko kesaaminak ciotihsikotc Kishemanitoon otAhcaahkoni,” okii'inaa'. 
ACT.8.20	Piitar tahsh o'o oki'inaan: “Kishinooyaam kika kikinihshiwanaatis, e'inentaman shooniyaank ci'onci ataawewatc Kishemanitoo omiikiwewin! 
ACT.8.21	Kaawiin kanake kitakwakimikoohsii, pooshke kaawiin kiwiitoohkaasohsii o'o anohkiiwin, aaniihsh kaawiin kwayahkonaakwahsinoon kite' enaahsamiitc Kishemanitoo. 
ACT.8.22	Inashke kwehkaatisin cinakataman i'i kikihcimaci ishiwepisiwin. Anami'ehtaw kaaTipenciketc maakishaa ta'inentam ciwiih poonentamawihk enentamowatc kite'ink. 
ACT.8.23	Niwaapantaan ohsha emooshkineshkaakoyan nishkentamowin eminciminikoyan kaye maci ishiwepisiwin,” okii'inaan.
ACT.8.24	O'o tahsh Saaimanan kii'ishi nahkwehtam: “Taka anami'ehtawihk kaaTipenciketc niin onci kekoon ci'ishihsehsiwaan i'i kaaihkitoyan,” okii'ikoon.
ACT.8.25	Ahpii tahsh kaa'ishkwaa tipaacimaawaatc kaaTipencikenitc, kaa'ishkwaa wiintamaakewaatc kaye otihkitowinini, kii'ani kiiwewak Ceroosalamink. Kii'ani wiintamaakewak itahsh minwaacimowin niipiwa' eshi ayayaanikin ootenawan Sameriya ahkiink.
ACT.8.26	Pilap 
ACT.8.27	Miitahsh kaa'ishi oshiihtaatc ekii'ani maacaatc. Miihsh kaakii'-mekwaashkawaatc wekimaawentaakosinitc ininiwan Iihtiyoohpiya 
ACT.8.28	Kiihpimi kiiwewan tahsh enamatapinitc otootaapaanaahkoniink, e'anamihtoonitc kaakii'-ishipii'ikenitc Aaiseyawan 
ACT.8.29	Kishemanitoon otAhcaahkoni tahsh Pilap o'o okii'ikoon: “Pehsho naasihkaw a'a kaapimitaapaasotc, aniwiiciw itahsh kaye,” okii'ikoon. 
ACT.8.30	Miihsh Pilap pehsho kii'ahpahtoo piinihsh ekii'-noontawaatc e'anamihtoonitc kaakii'-ishipii'ikenitc Aaiseyawan okanootamaaken. Miihsh o'o kaaishi kakwecimaatc: “Kinihsitohtaan ina ehkitoomakahk kaa'anamihtooyan?” okii'inaan.
ACT.8.31	Miitahsh kaa'ikotc: “Aaniin tahsh keshi nihsitohtamaampaan, kaawiin iitok awiya ninkihkino'amaakohsii?” okii'ikoon. Miihsh kaakii'-ishikanoonikotc cipoositc ciwiitapimaatc. 
ACT.8.32	 I'imaa tahsh kaakii'ishi anamihtoonitc Kihcimasina'ikan o'o kii'ishipii'ikaateni:
ACT.8.32	“Taapishkoo hsa maanahcaanihsh kaaishiwinintc waahtashi nihsintc,
ACT.8.32	taapishkoo maanahcaanihshenhs kaanootaatihsik epashkoshontc,
ACT.8.32	kaawiin awaac kekoon kii'onci ihkitohsii.
ACT.8.33	Kii'akacitootawaakaniwi tahsh,
ACT.8.33	kaawiin kii'ayaahsinini inaahkonikewin kekii'onci naatamawintipan,
ACT.8.33	kaawiin awiyan tatipaacimohsiiwan citashimaanitc opiiwesiima',
ACT.8.33	aaniihsh aasha kii'ishkwaahseni opimaatisiwin o'omaa ahkiink.”
ACT.8.33	Mii 'i kaa'ishipii'ikaatenik kaakii'-anamihtoonitc.
ACT.8.34	Ini tahsh wekimaawentaakosinitc okii'ikoon: “Kinantawenimin ciwiintamawiyan awenenan o'o kaainaatc wa'a okanootamaake. Wiin ina 'i kaaitisotc, komaa kaye pahkaan awiyan kaatashimaatc?” okii'ikoon. 
ACT.8.35	Miitahsh Pilap 
ACT.8.36	E'anipimi ayaawaatc tahsh miihkanaank okii'-otihtaanaawaa enipiihkaanik. Ini tahsh wekimaawentaakosinitc okii'koon: “Inashke kiniin inaa o'o nipi! Kekoon ina tahsh ayaa ke'onci siika'antaasohsiwaampaan?” 
ACT.8.37	Pilap tahsh okii'inaan: “Kiishpin misiwe kite'ink ishitepwehtaman, pisaan kika siika'antaas,” okii'inaan. O'o tahsh okii'ikoon: “Nintepwehtaan Ciisahs Christ eokosihsimikotc Kishemanitoon,” kii'ihkitowan.
ACT.8.38	Miitahsh kaa'ishi anoonaanitc wetaapa'iwenitc cikipihtinaanitc tihtipitaapaanan. Minciniish tahsh kiipahkopiiwak Pilap, a'a kaye wekimaawentaakositc. Miihsh kaa'ishi siika'antawaatc. 
ACT.8.39	Ahpii kaahpi akwaasiiwaatc, Kishemanitoon otAhcaahkoni Pilap ketahto okii'-maaciinikoon. Kaawiin tahsh awahshime okii'-waapamikohsiin wekimaawentaakosinitc, miihsh kaa'ani ishimaacaanitc ekihci minwentaminitc. 
ACT.8.40	Pilap tahsh ketahto okiikihkentaan Asootahs 
ACT.9.1	Swaal 
ACT.9.2	ekiih kakwetwetc cimiinintc masina'ikanan keonci kihkenimikotc Timaaskahs 
ACT.9.3	Pehsho tahsh e'ani pimiayaatc ootenaank Timaaskahsink, okii koshkowinikon e'waahtehsenik eshi ayaatc, kihcikiishikonk ekii'-oncihsenik. 
ACT.9.4	Mihtahkakamik tahsh kii'ishi pankihshin, awekwenan tahsh okii'-noontawaan ehkanoonikotc: “Swaal, Swaal, wekonen wenci kakwaataki'iyan?” ekii'ikotc.
ACT.9.5	Miihsh kaa'ihkitotc: “Tepencikeyan, awenen kiin?”
ACT.9.5	O'o tahsh okii'ikoon: “Niin ohsha a'a Ciisahs kaakakwaataki'atc. 
ACT.9.6	Taka tahsh, pasikwiin. Weti ootenaank ishaan, miitahsh weti keshi wiintamaakooyan aaniin keishihcikeyan,” okii'ikoon.
ACT.9.7	Iniweniwa' tahsh ininiwa' kaakii'-wiiciiwikotc kiihkipihciiwa' kekoon ekii'-ihkitohsinik, enoontaminitc i'i kaakii'-ihkitowintc. Kaawiin tahsh awiyan okii waapamaahsiini. 
ACT.9.8	Swaal tahsh mihtahkamik kii'onci pasikwii. Ahpii tahsh e'inaapitc, kaawiin kiiwaapihsii. Weti tahsh ootenaank Timaaskahs kii'ishiwicikaniwi ekiih sakinihkenintc. 
ACT.9.9	Nihsokiishik tahsh kaawiin kiiwaapihsii, kaawiin cikiiwiihsinitc, kaawiin kaye cikii'onci minihkwetc.
ACT.9.10	I'imaa tahsh ootenaank Timaaskahsink kii'ayaa peshik otepwehtamoo, Aananaayahs 
ACT.9.10	“Wekonen, Tepencikeyan?” kii'ihkito. 
ACT.9.11	KaaTipencikenitc tahsh o'o okii'ikoon: “Ishaan weti pimohsehkanaank Kwayahkwamon ecikaatek. Cootahs 
ACT.9.12	Kii'ishinam hsa ewaapamaatc ininiwan Aananaayahs 
ACT.9.13	Aananaayahs tahsh kii'ishi nahkwehtam: “Tepencikeyan, niipiwa' ohsha ninaanoontam enaacimintc a'a inini, aaniin eshi maanshi tootawaatc kaatipenimimatc otepwehtamoo' eyaanitc Ceroosalamink. 
ACT.9.14	Okii'-miinikoon iitok kihcianami'ewikimaan kashki'ewisiwin citahkonaatc kahkina kaashi kanoonimihk kiwiinsowininiink,” okii'inaan.
ACT.9.15	Miihsh o'o kaa'ikotc kaaTipencikenitc: “Maacaan, ishaan! Wiin ohsha ninkii'-onaapamaa ewii'-aapaci'ak cikihkentamoonaatc niwiinsowin kaaCoowiwihsinik 
ACT.9.16	Niin ohsha piko niwii'waapanta'aa aaniin minihk keshikakwaatakihtootc niwiinsowinink onci,” okii'ikoon.
ACT.9.17	Aananaayahs 
ACT.9.18	Shemaak itahsh oshkiishikonk kekoonan kii'onci pankihsininiwan taapishkoo wanakayak e'ishinaakwaninikin. Shemaak tahsh kiiwaapi. Miitahsh kaa'ishi pasikwiitc ekiih siika'antaasotc. 
ACT.9.19	Kaa'ishkwaa wiihsinitc tahsh miinawaa kiihkiiwe mashkawaatisi.
ACT.9.19	Acina tahsh okii wiiciiwaa' otepwehtamoo' Timaaskahsink 
ACT.9.20	Miitahsh shemaak Coowi anami'ewikamikohkaank kaa'ishi papaa wiintamaaketc Ciisahsoon e'okosihsimikonitc Kishemanitoon.
ACT.9.21	Kahkina tahsh kaakii noontaakotc kiimaamahkaatentamoo' ekii'-ihkitonitc: “Kaawiin ina mii 'awe Ceroosalamink kaakiih kakwaataki'aatc i'i kaawiintaminitc Ciisahsoon owiinsowinini enami'aanitc? Kaawiin ina mii 'i kaaonci piishaatc o'omaa ewiitahkoniwetc ci'ishiwinaatc eshi ayaanitc kihcianami'ewikimaa?” kii'ihkitowa'.
ACT.9.22	Swaal 
ACT.9.24	Okii kihkentaan tahsh aaniin waahtootaakotc. Entahsokiishik, entahso tipihk kaye okii'-ahkamaakoo' eshi ayishkwaantemiwaninik i'i ootena ewiinihsikotc. 
ACT.9.25	Swaal tahsh kaakiih piminisha'okotc okii'-naasihkaakoo' mekwaa etipihkaninik. Eshi pakoneyaanik tahsh waahkaayaapihkinikan okii'onci niihsaapiikinikoo' mashkohsiimahkahkonk ekii'ishi namatapitc.
ACT.9.26	Swaal tahsh kii'ishaa Ceroosalamink 
ACT.9.27	Paarnapahs 
ACT.9.28	Swaal tahsh okii wiiciiwaa' ishinisha'waakana' misiwe ekiihpapaa ishaatc Ceroosalamink, ekiih soonkite'etc ehkakiihkwetc owiinsowininiink kaaTipencikenitc. 
ACT.9.29	Okiih kakanoonaa' tahsh ekiihkakwe shaakoosomaatc i'i Kariihk 
ACT.9.30	Ahpii tahsh otepwehtamoo' kaakihkentaminitc aaniin waahtootawintc okii'ishi wiiciiwikoo' Sehsariiyaink 
ACT.9.31	Otepwehtamook tahsh misiwe Cootiiyahkiink 
ACT.9.32	Kii'ani ayishihseni tahsh Piitar 
ACT.9.33	Okii'-otihsaan tahsh peshik ininiwan Iiniiyahs 
ACT.9.34	Piitar tahsh okii'inaan: “Iiniiyahs, Ciisahs Christ kiminoayaa'ik. Wanishkaan, cina'iikihsitooyan kinipewin,” okii'inaan. Shemaak tahsh kii'wanishkaawan. 
ACT.9.35	Kahkina tahsh i'imaa pemaatisinitc kaakii'-ishitaanitc Lita kapehshiwinink, i'i kaye Sheranink 
ACT.9.36	Weti tahsh ootenaank Caahpa ecikaatek, kii'ayaa peshik ihkwe otepwehtamoo Taapihta 
ACT.9.37	Miitahsh i'i ahpii kii'ani aahkosi a'a ihkwe, ekii'ani nipotc. Owiiyaw itahsh kiihkisiisipacikaateni, ishpimink eshi pahkehcikaatenik waahkaa'ikan ekii'ishi ahcikaatenik. 
ACT.9.38	Lita ayaawinink itahsh kii'onci pehshowan i'imaa onci Caahpa 
ACT.9.39	Shemaak itahsh Piitar kii'oshiihtaa ekii'ani wiiciiwaatc. Ahpii tahsh ehtakohshink, kii'ishiwicikaniwi pahkehcikanink ishpimink. Kahkina tahsh kiiwaacihkwewa' okii'-waahkaashkaakoo' ekihci mawinitc ewaapanta'ikotc naapishkikanan, kikishkikanan kaye kaakii'-oshihtoonihpan mekwaa ehpimaatisinitc. 
ACT.9.40	Miihsh Piitar kaa'ishi kanoonaatc kahkina cisaaka'aminitc. Miitahsh kaa'ishi ociciinkwanapihtaatc ekii'-anami'aatc. Kiihkwekii tahsh eshi ahtenik i'i wiiyawimaa ekii'-ihkitotc: “Taapihta wanishkaan.” Miihsh kaa'ishi paahkaapinitc. Ewaapamikotc itahsh, mii 'i kaaishi mayaawapinitc. 
ACT.9.41	Okiih sakinihkenaan tahsh ewiici'aatc ekiih pasikwii'aatc. Miitahsh kaa'ishi antomaatc otepwehtamoo', i'i kaye kiiwaacihkwe' ekii'-waapanta'aatc ehpimaatisinitc. 
ACT.9.42	Misiwe tahsh i'imaa Caahpa ootenaank kiikihkentaakwan o'o. Niipiwa' tahsh pemaatisiwaatc okiih tepwehtawaawaan kaaTipencikenitc. 
ACT.9.43	Kinweshiihsh tahsh iko i'imaa Piitar kii'ayaa Caahpa ootenaank, ekiiwiiciayaamaatc kaapashkwekinohkenitc
ACT.10.1	Kii'ayaa tahsh peshik inini Sehsariiya 
ACT.10.2	A'a hsa inini kii'anami'ewaatisi, ekiih kohtaanenimaatc Kishemanitoon, kahkina kaye eyaanitc otaawinink. Niipiwa' hsa kii'ishihcike ekiiwiici'aatc ketimaakisinitc Coowa', mooshak kaye ekii'-anami'ehtawaatc Kishemanitoon. 
ACT.10.3	Aapitink tahsh ehkiishikaninik ninkociko enihso tipa'ikaneyaanik e'ishkwaa naawahkwenik, okii'-waapantaan ishinamowin. Okii'-waapamaan encalan epipiintikaakotc Kishemanitoon ekiih piicinisha'okonitc o'o e'ikotc: “Kwaarniiliyahs!”
ACT.10.4	Wiinke tahsh kiisekisi ekiih kanawaapamaatc ekii'-ihkitotc: “Wekonen entawentaman nintookimaam?” kii'ishi sekihtaakosi.
ACT.10.4	O'o tahsh okii'ikoon encalan: “Kishemanitoo ohsha kiminwaapamik i'i kaashi anami'aayaan, i'i kaye kaashi wiici'atwaa ketimaakisiwaatc, kaye tahsh emaamihkwenimihk. 
ACT.10.5	Taka hsa ishinisha'o ininiwak Caahpa 
ACT.10.6	Ini hsa kaapashkwekinohkenitc Saaiman 
ACT.10.7	Ahpii tahsh kaanakanikotc ini encalan kaakiih kanoonikotc, Kwaarniiliyahs okii'-antomaa' niishin (2) otanohkii'aakana' owaahkaa'ikanink eyaanitc, ini kaye enami'ewaatisinitc shimaakanihshan mooshak kaakiih pami'ikotc. 
ACT.10.8	Kaa'ishkwaa waawiintamawaatc tahsh kahkina kekoon, mii 'i kaa'ishi'-ishinisha'waatc Caahpa ci'ishaanitc.
ACT.10.9	E'ani waapaninik tahsh e'ani naawahkwenik kekaa e'ani otihtaminitc i'i ootena Caahpa, mii 'i na'itaak ahpii Piitar kaakii'-ishaatc wakici napaki waahkaa'ikanink ekii'anta anami'aatc e'ani naawahkwenik. 
ACT.10.10	Piitar tahsh kii'nooteshkate ekii'-antawentank kekoon ewii'-miicitc. Mekwaa tahsh ehkwayaancihcikaatenik miicim, kekoon kii'ishinam e'nipaawi ishiayaatc. 
ACT.10.11	Miitahsh kaakii'-waapantank kiishik epaahkishkaanik, kekoon kaye ekii'-waapantank taapishkoo waapishkiikinonk, e'shiniiwi kiihkeyiikaninik itahsh kii'onci pakitaapiikinikaateni. 
ACT.10.12	Miitahsh i'imaa kii'ayaawa' kahkina kaaniiwikaatenitc aya'aawihsha', i'i kaye kiinepikoo' ahkiink eyaanitc, pinehshiinsha' kaye ishipimink pepaamihsenitc. 
ACT.10.13	Miihsh kaakii'-noontawaatc awiyan e'ihkitonitc: “Wanishkaan Piitar, nihshi ciamwatwaa.”
ACT.10.14	Piitar tahsh kii'ishi nahkwehtam: “Kaawiin Tepencikeyan! Kaawiin iitok wiihkaa nimpimiicihsiin kekoon nintanami'aawininaanink wenci manaamiicinaakaatek kaawiinentaakwahk.”
ACT.10.15	Miinawaa tahsh okii'-noontawaan awiyan ehkanoonikotc: “Keko inentanken cimanaa miicinaakaatek Kishemanitoo kaaitank ehpehkaninik,” kii'inaa. 
ACT.10.16	Nihswaa (3) tahsh o'o kiihtoocikaateni, miitahsh miinawaa kiishikonk kaaishi kiiweishpishkaanik i'i kaakii waapantank.
ACT.10.17	Mekwaa tahsh Piitar ewawaanentank aaniin enwaatenikwen i'i kaakii'-ishinank, iniweniwa' ininiwa' kaakiih piicinisha'okonitc Kwaarniiliyahsan, okii mihkamini Saaimanan 
ACT.10.18	Miitahsh kaakiih kishiiwenitc ehkakwetwenitc kiishpin eyaanikwen i'imaa Saaimanan Piitar kaaishinihkaasonitc.
ACT.10.19	Mekwaa tahsh Piitar 
ACT.10.20	Wanishkaan, ciniisaantaweyan. Keko pwaahtawentanken ciwiiciiwatwaa, aaniihsh niin ninkiih piicinisha'waak,” okii'ikoon. 
ACT.10.21	Piitar tahsh kiiniihsaantawe. Miitahsh kaa'inaatc iniweniwa': “Niin ohsha kaananaantawaapamek. Wekonen tahsh wenci piishaayek?” ekii'inaatc.
ACT.10.22	Miihsh o'o kaa'ikotc: “A'awe hsa Kwaarniiliyahs 
ACT.10.23	Piitar tahsh okiih piintikeantomaa' ekii'-nipe'aatc.
ACT.10.23	E'ani waapaninik tahsh okiimaacii wiiciiwaa'; aaninta kaye owiici otepwehtamoo' Caahpa ootenaank wenciinitc ekii'ani wiiciiwikotc. 
ACT.10.24	Miinawaa tahsh e'ani waapaninik kiihtakohshinook Sehsariiya ootenaank. Kwaarniiliyahsan i'imaa kiihtashi pii'owan, ekii'-antomaanitc otinawemaakanini, kaakiih saaki wiiciiwaanitc kaye. 
ACT.10.25	Ahpii tahsh Piitar kaahpiintiketc owaahkaa'ikaniniink, Kwaarniiliyahsan okii'-nakishkaakoon, eshi sitekaapawitc ekii'ishi animihkohtaanitc. 
ACT.10.26	Piitar okiih pasikwii'aan ekii'inaatc: “Pasikwiin! Keniin ohsha nintininiw,” okii'inaan. 
ACT.10.27	Ehkakanoonaatc itahsh, kii'ani piintike. Miitahsh kaakii waapamaatc niipiwa' awiya' emaawaci'itinitc. 
ACT.10.28	Miitahsh kaa'inaatc: “Kikihkentaanaawaa iitok nintoonahshowewininaan einahtek awiya kaaCoowiwitc ciwiiciiwaahsik, cipiintikawaahsik kaye pahkaan awiyan wenciinitc. Kishemanitoo tahsh ninkii'-waapanta'ik pahkaan awiya noociko ci'inakimaasiwak, ci'ihkitohsiwaan tahsh kaye pahkaan awiya cimanaawiiciiwakipan. 
ACT.10.29	Miitahsh kaakii'onci pwaahtawiihsiwaan ahpii kiiantomikooyaan kekoon ekii'-ontamentansiwaan. Kikakwecimininim tahsh wekonen kaaonci antomiyek?” okii'inaa'. 
ACT.10.30	Kwaarniiliyahsan tahsh o'o okii'ikoon: “Niiwikiishik aasha ishihse kaakii'-anami'aayaampaan niwaahkaa'ikanink o'o ahpii enihso tipa'ikaneyaak eishkwaa naawahkwek. Miitahsh i'i ahpii kaakii'-waapamak inini e'oncishkawikaapawitc ewaahsitenikin okikishkikanan. 
ACT.10.31	Miitahsh o'o kaa'ishitc: ‘Kwaarniiliyahs Kishemanitoo ohsha onoontaanan kitanami'aawinan, omaamihkawinotaan tahsh kaye kaashi miinimatc ketimaakisinitc. 
ACT.10.32	Ishinisha'owen tahsh Caahpa ootenaank ci'antomatc cipi'anta'-waapamihk Saaiman Piitar kaa'icikaniwitc. Iniweniwan tahsh owiiciayaamaan Saaimanan kaapashkwekinohkenitc ciikipiik kihcikamiink kaaishitaanitc,’ ninkii'ik. 
ACT.10.33	Shemaak tahsh kikii naacinisha'on. Kiminohcike tahsh kiipiishaayan. Kahkina tahsh o'omaa nintayaamin enaahsamiitc Kishemanitoo ewiih pisintamaank kahkina kekoon kaaTipenciketc kaakii'ishi anoonihk cishi wiintamawiyaank,” okii'ikoon Kwaarniiliyahsan.
ACT.10.35	Kahkina tahsh iko kaatahswewaanakisinitc awiyan kwehtaanenimikotc, ketootaminitc itahsh kaye kaakwayahko naakwanink otootaahpinaan. 
ACT.10.36	Kikihkentaam iitok i'i tipaacimowin kaakii'-ishinisha'amawaatc pemaatisinitc Isriyala', ekii'-wiintamawimintc eshi minwaatotenik pisaanisiwin onci Ciisahs Christink kaamaamawi tipencikenitc. 
ACT.10.37	Kikihkentaam kaye aaniin kaaishiwepahk misiwe Cootiiyahkiink 
ACT.10.38	Kikihkentaam kaye aaniin enaacimintc Ciisahs Naasaritink 
ACT.10.39	Niinawint tahsh nintipaatotaamin kahkina kekoon kaakii'ishi waapamankitc eishihciketc i'imaa Coowak otahkiimiwaank, i'imaa kaye Ceroosalamink 
ACT.10.40	Kishemanitoon tahsh okiihkiiwe pimaatisii'ikoon nihsokiishik e'ishihsenik, ekiih tootaakotc kaye cinaakositc. 
ACT.10.41	Kaawiin kahkina awiyan okii'-waapamikohsiin. Niinehtawint ehta niikaan kaakii'-onaapamiyamintc citipaatotamawaank kaakii waapantamaank, kaakii'-wiici wiihsiniimankitc, kaakii wiici minihkwemankitc kaye kii'ishkwaa kiiwe pimaatisii'intc. 
ACT.10.42	Niinawint kaye ninkii'-anoonikonaan cikakiihkimimankitc pemaatisinitc, citipaacimowankitc kaye wiin eyaawitc Kishemanitoon kaakii'-onakimikotc cionaahkonaatc pemaatisinitc, iki kaye kaaniponitc. 
ACT.10.43	Miiwan hsa ini kaakiih tashimaawaatc Kishemanitoon kenootamawaawaatc o'o kii'ihkitowaakopanen, kahkina awiya entahso peshikotc ketepweyenimaatc oka tepinaan cipoonentamawintc omacitootamowinan, owiinsowininiink onci.”
ACT.10.44	Mekwaa tahsh keyaapi Piitar 
ACT.10.45	Iniweniwa' tahsh kaaCoowiwinitc otepwehtamoo' Piitar kaakiihpi wiiciiwikotc kiimaamahkaatentamoo', aaniihsh i'i kaaCoowiwihsinik kiimiinikoowisiwa' ekiih siikinamawimintc Kishemanitoon otAhcaahkoni. Kaakiih kihkinawaatashakeshomintc otepwehtamoo' 
ACT.10.46	Okiinoontawaani aaniihsh pepahkaan e'ayishikiishwenitc, emiikwehciwenimaanitc tahsh kaye Kishemanitoon. 
ACT.10.47	Piitar tahsh kii'ihkito: “Awiya na taaonci'iwe nipiink cishi siika'antaasohsinikipan onoweniwa' kaamiinikoowisinitc Kishemanitoon otAhcaahkoni taapishkoo kiinawint.” 
ACT.10.48	Piitar tahsh kii'anoohkii cisiika'antaasonitc owiinsowininiink Ciisahs Christan onci. Okiihkakwecimikoo' itahsh acina ciwiiciayaamaatc.
ACT.11.1	Ishinisha'waakanak tahsh, otepwehtamook kaye Cootiiyahkiink 
ACT.11.2	Ahpii tahsh Piitar 
ACT.11.3	“Kikiih piintikawaak i'i kaakihkinawaatashakeshwaahsowintwaa, kikiiwiici wiihsiniimaak itahsh kaye,” okii'ikoo'.
ACT.11.4	Piitar tahsh kii'maacii kakito ekii wiintamawaatc aaniin mayaa kaa'ishihsenik ekii'-ihkitotc:
ACT.11.5	“Mekwaa Caahpa 
ACT.11.6	Ehkanawaapantamaan tahsh, ninkii waapamaak kaaniiwi kaatewaatc aya'aawihshak, pikwaciaya'aawihshak kaye, kinepikook kaye, pinehshiinshak kaye ishpimink pemaamihsewaatc. 
ACT.11.7	Ninkiinoontawaa tahsh awiya ehkanooshitc e'ihkitotc: ‘Wanishkaan Piitar! Nihshi ci'amwatwaa,’ ninkii'ik. 
ACT.11.8	O'o tahsh ninkii'inaa: ‘Kaawiin Tepencikeyan! Kaawiin wiihkaa nimpimiicihsiin kaawiinentaakwahk, kaamanaa miicinaakaatek miicim.’ 
ACT.11.9	Miinawaa tahsh kihcikiishikonk awiya ninkii'-onci kanoonik: ‘Kekoo itanken ewiinentaakwahk Kishemanitoo kaapehkihtootc,’ ninkii'ik. 
ACT.11.10	Nihswaa o'o kiihtoocikaate, miitahsh kiishikonk kaa'ishi kiiwe ishpipicikaatek. 
ACT.11.11	Inashke mii 'i ahpii nihsin ininiwak kiihtakohshinook kaakiih piicinisha'ontwaa. Kiihpiniipawiwak i'imaa waahkaa'ikanink kaakii'ishi kapehshiyaan, Sehsariiya 
ACT.11.12	Kishemanitoo otAhcaahkwan tahsh ninkii'-wiintamaak cipwaahtawiihsiwaan ciwiiciiwimak. Oko tahsh kaye ninkotwaahso niici otepwehtamook ninkii wiiciiwikook. Miihsh kaakiih piintikeyaank Kwaarniiliyahs 
ACT.11.13	Ninkii'-wiintamaakonaan tahsh kaa'ishi waapamaatc encalan eniipawinitc owaahkaa'ikanink ekii'ikotc iinsan: ‘Ishinisha'owen Caahpa ootenaank Saaiman Piitar kaaishinihkaasotc ci'antomatc. 
ACT.11.14	Miitahsh a'awe kewiintamawihk ihkitowinan ke'onci pimaaci'ikoowisiyan, iki kaye kahkina eyaawaatc i'imaa kaashi'-ayaayan,’ okii'ikoon iinsan. 
ACT.11.15	Ahpii tahsh kaa'maacii kaakiikitoyaan, Kishemanitoon otAhcaahkoni okii'-otihsikowaan taapishkoo kiinawint nihtam kaakii'ishi otihsiyamintc. 
ACT.11.16	 Miitahsh kaakii'-maamihkawiyaan o'o kaakii'-ihkitohpan kaaTipenciketc: ‘Cwaan 
ACT.11.17	Kiishpin tahsh Kishemanitoo miinaatc i'i kaaCoowiwihsinik i'i peshikwan tino miikiwewin kaakii'ishi miinikoowisiyank ahpii kiitepweyenimank Ciisahs Christ, awenen tahsh niin ketinowiyaampaan cikakwe nakaaskawakipan Kishemanitoo,” kii'ihkito Piitar.
ACT.11.18	Ahpii tahsh kaanoontaakotc o'o enaacimotc kaawiin kii'noontaatihsiiwa'. Miitahsh kaa'ishi nanaahkomaanitc Kishemanitoon e'ihkitonitc: “Kishemanitoo ohsha iinsan opakitinamawaa' i'i kaaCoowiwihsinik cikwehkaatisinitc, ci'onci pimaatisinitc kaye,” kii'ihkitowa'.
ACT.11.20	Aaninta tahsh otepwehtamook kiihpii'-onciiwak Saaiparahs, Saairiini 
ACT.11.21	Okashki'ewisiwinini tahsh kaaTipencikenitc okii wiiciiwikonaawaa, niipiwa' tahsh pemaatisinitc kiihtepwehtamoo' ekiih kwekiinotawaanitc kaaTipencikenitc.
ACT.11.22	Otepwehtamook tahsh Ceroosalamink 
ACT.11.23	Ahpii tahsh Paarnapahs ehtakohshink okii waapamaa' otepwehtamoo' ekiih shawenimikonitc Kishemanitoon. Wiinke tahsh kiihciihkentam ekii'-ayaankwaamimaatc kaye mooshak iko tepwe cipiminisha'waanitc Kishemanitoon. 
ACT.11.24	Aahpici hsa kiihsasekaa ininiiwi, ekii'-mooshkineshkaakotc Kishemanitoon otAhcaahkoni, tepwehtamowin kaye. Kii'ani nanki paahtiinowak tahsh kaakiih tepwehtawaawaatc Kishemanitoon.
ACT.11.25	Kii'ishaa tahsh Taarsahs 
ACT.11.26	Ahpii tahsh kaamihkawaatc okiih piinaan i'imaa Entiyaahk ootenaank. Peshiko pipoon tahsh i'imaa kii'ayaawak ekii'-maamaawaci'aawaatc otepwehtamoo', niipiwa' kaye ekiih kihkino'mawaawaatc. Miitahsh i'imaa ootenaank Entiyaahk otepwehtamook nihtam kaakii'-ishinihkaanintwaa Christ opiminisha'waakana'.
ACT.11.27	Miitahsh i'i ahpii aanintaa kaakiih takohshinowaatc kaakanootamawaawaatc Kishemanitoon i'imaa Entiyaahk, ekii'-onciiwaatc Ceroosalamink. 
ACT.11.28	 Peshik tahsh inini Aakapahs 
ACT.11.29	Otepwehtamook tahsh pepeshik kii'inentamook ehko kashkihtoowaatc ci'ishinisha'amawaawaatc wiici'iwewin otepwehtamoo' eyaanitc Cootiiyahkiink 
ACT.11.30	Miitahsh o'o kaa'ishihcikewaatc ekii'-ishinisha'amawaawaatc kaaniikaanentaakosinitc anami'aawinink. Paarnapahs tahsh, Swaal 
ACT.12.1	Miitahsh o'o ahpii Herat
ACT.12.2	Kii'anoohkii tahsh pashipa'ikewihkomaanink ci'onci nihsimintc Ciimisan 
ACT.12.3	Ahpii tahsh ewaapantank Coowa' eminwentaminitc, kii'anoohkii Piitaroon 
ACT.12.4	 Ahpii tahsh kaakaahcitinaatc okiih kipa'waan. Okii'ishi pakitinaan tahsh cishi kanawencikaniwinitc niiwayek eshi neniiwinitc shimaakanihsha'. Herat kii'inentam mohshe citipaahkonimintc kahkina awiya' ciwaapamikonitc ishkwaa Pimaaci'ikoowi Wiihkwantiwintc. 
ACT.12.5	Piitar tahsh kiihkanawenimaa kipa'otiiwikamikonk. Otepwehtamoo' tahsh weweni kiikihci anami'aawa' ekiih kakwecimaanitc Kishemanitoon cipakitinikaasotc.
ACT.12.6	Ehtipihkaninik tahsh, mii 'i waapaninik Heratan 
ACT.12.7	Kwetahto tahsh okii'-naakosiihtaakoon otencalimini kaaTipencikenitc, kipa'otiiwikamik tahsh kii'waahseyaani. Okiih toohkiwepinikoon tahsh ohpimenaw ekii'-amaciwepinikotc e'ikotc: “Weyiip wanishkaan.” Piiwaapihkweyaapiin itahsh onihkink kii'onci pankihsininiwan. 
ACT.12.8	Miihsh encalan kaa'ani'ikotc: “Kihkinciciihpinintison, pihtahkisinen itahsh kaye. Pihsihkan kikashkiikiiwin, piminisha'ohshin itahsh,” okii'ikoon. Miitahsh iko Piitar kaa'ishihciketc. 
ACT.12.9	Piitar tahsh okiih saakiciwiiciiwaan ekiih piminisha'waatc. Kaawiin tepwe okii kihkentansiin i'i ekii'-ishihsenik. Nimihci'-ishinam kii'inentam. 
ACT.12.10	Okii'ani mayaashkaanaawaa tahsh i'i nihtam eshi ayaanitc okanawencike', i'i tahsh kaye kotak eshi ayaanitc okanawencike', piinihsh weti eshi ayaanik piiwaapihko ishkwaantem wenci saakiciayaanik inahke kii'ishaank ootenaank. Eshkwaat tahsh iko kiihpaahkihseni, miihsh kaa'ishi shaaposhkaawaatc. E'ani pimohsewaatc itahsh miihkanaani, kwetahto okii'-nakanikoon ini encalan.
ACT.12.11	Miihsh Piitar kaakii'-waapaahkamentank o'o ekii'-ihkitotc: “Miitahsh tepwe ekihkentamaan kaaTipenciketc ekiih piicinisha'waatc otencaliman cinaatamawimitc okashki'ewisiwininiink Heratan 
ACT.12.12	Ahpii tahsh kaanihsitawentank kii'ishaa owaahkaa'ikaniniink Meriin 
ACT.12.13	Ahpii tahsh eotihtank akwaciink kaashi'-ishkwaantemiwaninik menikan okiih paahpaawa'aan. Oshkiniikihkwewan tahsh Oroota 
ACT.12.14	Ahpii tahsh Oroota enihsitohtawaatc Piitaran eyaawinitc, kaa'ahpiihci minwentank tahsh, kaawiin okiih paahkinamawaahsiin. Kiihkiiwe piintikepahtoo ekiih tipaacimotc Piitar eniipawinitc akwaciink. 
ACT.12.15	O'o tahsh okii'ikoo': “Anihsha iitok i'i kaaihkitoyan, kikiiwashkwe maawiin!” okii'ikoo'. Aanciko tahsh okiihkakwe tepimaa' ehtepwetc i'i kaa ihkitotc. Miitahsh aanciko kaa'ikotc: “Otencaliman
ACT.12.16	Piitar aanciko kiihpaahpaawa'ike. Ahpii tahsh kaahpaahkintenamawintc ewaapamintc itahsh wiinke kiimaamahkaatentamoo'. 
ACT.12.17	Kii'ishinihkehtaa tahsh cimanaa noontaatinitc. Miitahsh kaakii'-wiintamawaatc aaniin kaa'ishi saakisi'ikotc kaaTipencikenitc i'imaa kipa'otiiwikamikonk. Miihsh kaa'inaatc: “Wiintamawihk o'o Ciimis iki kaye kotak otepwehtamook.” Miitahsh kaa'ani'-ishi maacaatc pahkaan inkoci ekii'-ishaatc.
ACT.12.18	E'ani kishepaawakaninik tahsh etatawe kii'ocaanimahkamikisiwak shimaakanihshak. Kaanaka tipi ayaakwen Piitar ekii'-inentamowaatc. 
ACT.12.19	Herat tahsh okii'-nanaantone'waan, kaawiin tahsh okii mihkawaahsiin. Weweni hsa okii'anta kihkenimaa' kaakiih kanawenimaanitc. Miitahsh kaakii'-anoohkiitc cinihsimintc. Herat tahsh Cootiiyahkiink kii'onci maacaa weti Sehsariiya 
ACT.12.20	Herat 
ACT.12.21	Ahpii tahsh ehkiishikaninik kaakii'-onaapantenik, Herat okii pihsihkaanan okihciokimaa kikishkikanan ekii'-onapitc okihciokimaa wapiwinink. Miitahsh mohshe kaakiih kanoonaatc kaakiihpi naasihkaakotc. 
ACT.12.22	Pemaatisinitc itahsh kiihshaakowewa' ekii'-ihkitonitc: “Manitoo hsa 'a kaainwetc, kaawiin ininiiwihsii,” kii'ihkitowa'. 
ACT.12.23	Shemak itahsh iko kaaTipencikenitc otencalimini okiih tootaakoon ciaahkositc, aaniihsh kaawiin okii'-miikwehciwenimaahsiin Kishemanitoon. Manicoosha' tahsh okii'-amokoo', miihsh piinihsh kaa'ishi nihsikotc.
ACT.12.24	Kishemanitoo tahsh otihkitowin kii'ani misihteshkaani, niipiwa' ekii'ani tepwehtaminitc.
ACT.12.25	Paarnapahs 
ACT.13.1	I'imaa tahsh Entiyaahk 
ACT.13.2	Mekwaa tahsh otepwehtamook e'anami'ehtawaawaatc kaaTipencikenitc, emantawii'itisowaatc kaye, okii'onci kanoonikowaan Kishemanitoon otAhcaahkoni: “Onakimihk Paarnapahs, a'a kaye Swaal ci'inanohkiiwaatc i'i anohkiiwin kaashi antomakwaa,” okii'ikowaan.
ACT.13.3	Keyaapi tahsh kimantawii'itisowak, kii'anami'aawak tahsh kaye. Miihsh kaa'ishi saaminaawaatc ekii'-maacinisha'waawaatc.
ACT.13.4	Paarnapahs tahsh, Swaal kaye kaaishkwaa maacinisha'okowaatc Kishemanitoon otAhcaahkoni, kii'ishaawak hsa weti Silooshiya 
ACT.13.5	Ahpii tahsh ehtakohshinowaatc Saalamihs 
ACT.13.6	Kii'ani kahkiiwewak itahsh i'i minihs piinihsh ekii'ani takohshinowaatc ootena Pehpahs 
ACT.13.7	Okiihsaaki wiiciiwaani tahsh ini wekimaahkantaakenitc Sarciyahs Pwaalahs 
ACT.13.8	Iniweniwan tahsh memaantaawisinitc okiihkakwe kipihtinikowaan Elimahsan 
ACT.13.9	Swaal tahsh, Pwaal 
ACT.13.10	miihsh kaa'inaatc: “Kiin tepenimihk Maciaya'aa, kaashiinkentaman kaye kaakwayahkonaakwahk! Kimooshkineshkaakon kaye kahkina kakayenisiwin, maci'-ishiwepisiwin kaye. Mooshak kikakwe kwehkinamowaan cipahkaaninaakwaninik Kishemanitoo otihkitowin! 
ACT.13.11	Inashke tahsh kaaTipenciketc oninc kikamaakoshkaakon. Kaawiin tahsh kika waapihsi, acina kaawiin kikaonci waapamaahsii kiisihs,” okii'inaan.
ACT.13.11	Shemaak tahsh ekashkii tipihki'ishi ayaanik kekoon okii'-otihsikoni, miihsh kaa'ishi papaa nanaantone'waanitc kepapaa sakinihkenikonitc. 
ACT.13.12	Ahpii tahsh a'a wekimaahkantaaketc e'waapantank i'i kaakii'-ishihsenik kiihtepwehtam emaamahkaatentank kaakii'ishi kihkino'amawintc onci kaaTipencikenitc.
ACT.13.13	Pwaal 
ACT.13.14	I'imaa tahsh Perka kii'onci maacaawak ekii'-ishaawaatc Entiyaahk 
ACT.13.15	Kaa'ishkwaa anamihcikaatenik tahsh otonahshowewin Moosihs 
ACT.13.16	Pwaal kiihpasikwii, ekii'-ayishinihkenitc cipisintawintc, miihsh kaa'ihkitotc:
ACT.13.16	“Kiinawaa Isriyal 
ACT.13.17	 Kishemanitoo tahsh weKishemanitoomikotc pemaatisinitc Isriyala' okii'-onaapamaa' kikehteya'aaminaapanii', okii'-ishi'aa' kaye cimashkawentaakosinitc mekwaa Iicipahkiink 
ACT.13.18	 Niimitana (40) tahsh tahso pipoon okiih shashiipenimaa' kaakii'-ishihcikenitc mekwaa pikwatahkamik kiiayaanitc. 
ACT.13.19	 Miihsh kaakii'-nihshiwanaaci'aatc kaakii'-niishwaahswewaanakisinitc (7)pemaatisinitc Kenan 
ACT.13.20	 Niiwaahk naanimitana (450) tahso pipoon tahsh kiihpimihse o'o ci'ishihsek. Miihsh kaakii'-miinaatc keonaahkonikonitc piinihsh kiiniayaanitc Saamiyoon 
ACT.13.21	 Pemaatisinitc tahsh okiih kakwecimikoo' cimiinaatc kihciokimaan. Swaalan 
ACT.13.22	 Ahpii tahsh kaa'ishihciketc awahshime cikihciokimaawihsinik, Tepitoon tahsh okiih kihciokimaawi'aan. Miiwan tahsh ini kaakiih tashimaatc o'o kii'ihkitokopanen: ‘Nikii'mihkawaa hsa Tepit 
ACT.13.23	Miitahsh i'imaa Tepitink kaakii'-ontahkaanesitc Ciisahs, Kishemanitoon kaakii'-ahshotamaakenitc cipimaaci'aanitc pemaatisinitc Isriyala'. 
ACT.13.24	 Cipwaa takohshininitc tahsh Ciisahsoon, Cwaan wiin niikaan okiih kakiihkimaa' pemaatisinitc Isriyala' cikwehki pimaatisinitc, cisiika'antaasonitc itahsh kaye. 
ACT.13.25	 Cwaan tahsh e'ani kiishihtootc otanohkiiwin okii'inaa' kaakiihpi naasihkaakotc: ‘Awenen kiinawaa enenimihshiyek? Kaawiin niin nintaawihsii kaapi'ek! Kii'ishkwaa'-ayaayaan hsa kotak tapi'ayaa. Kaawiin tahsh ninte'ahpiihtentaakosiwaahsiin omahkisinan ciyaapa'amowakipan,’ Cwaan kii'ihkitokopan. 
ACT.13.26	Niici onciimaakanak, Eparahaamink 
ACT.13.27	Inashke iki Ceroosalamink 
ACT.13.28	 Ekii'-mihkansikwaa tahsh wiinawaa kekoonini ke'onci nihsaawaatc, Paailatoon 
ACT.13.29	 Kaa'ishkwaa ishihcikenitc tahsh kahkina eshipii'ikaatenik ini onci, ashiteyaahtikonk tahsh okii'onci pina'waawaan, miihsh kaa'ishi na'inaawaatc na'initiiwikamikonk. 
ACT.13.30	Kishemanitoon tahsh okiihkiiwe pimaatisii'ikoon. 
ACT.13.31	 Niipiwa' itahsh tahsokiishik okii'-naakosiihtawaa' i'i kaakii'-wiiciiwikonitc i'imaa Kaalaliiwahkiink 
ACT.13.32	Noonkom tahsh kiwiitamaakoom i'i minwaacimowin: aaniin Kishemanitoon kaakii'ishi ahshotamawaakopanen i'i kikehteya'aaminaapanii', 
ACT.13.33	 kiinawint ekii'-otihsaapantamowankitc ekiihkiiwe pimaatisii'aatc Ciisahsoon. Mii 'i iitok o'o nahke eshi tashinsonitc i'imaa Nikamonink:
ACT.13.33	‘Kiin ninkosihs.
ACT.13.33	Noonkom kaakiishikahk kitookosihsiimin.’
ACT.13.34	‘Tepwe hsa kika miinikoowisim kehtentaakwahk,
ACT.13.34	kaakehcina'wentaakwahk kaye kaakii'ishi ahshotamawakipan Tepit.’
ACT.13.35	‘Kaawiin kika pakitinaahsii kaatipenimatc kitanohkii'aakan
ACT.13.35	cinihshiwanaataninik owiiyaw i'imaa nipowinink.’
ACT.13.36	Inashke wiin Tepit 
ACT.13.37	A'awe tahsh kaakiih kiiwe pimaatisii'ikotc Kishemanitoon kaawiin miinawaa wiihkaa tanipohsii cikii'-wanaataninikipan owiiyaw. 
ACT.13.38	Kinantawenimininim tahsh kiinawaa nintinawemaakanak cikihkentamek, mii 'awe Ciisahs kaawiintamaakooyek, wiin onci e'onci poonencikaatekin macitootamowinan. 
ACT.13.39	Inashke awiya kiikanawentank Moosihsoon 
ACT.13.40	Ayenkwaamisik tahsh kiinawaa ci'ishiwepisihsiwek o'o kaakii'-ihkitowaakopanen iki Kishemanitoon kenootamawaawaatc:
ACT.13.41	Kekoon hsa niwii'-ishihcike noonkom kaakiishikahk
ACT.13.41	mekwaa ehpimaatisiyek ketepwehtansiwek,
ACT.13.41	mihsawaa ko awiya aana waawiintamawinek,’ ”
ACT.13.41	Pwaal kii'ihkito.
ACT.13.42	Pwaal tahsh, a'a kaye Paarnapahs e'ani saaka'amowaatc i'imaa anami'ewikamikonk, pemaatisinitc miinawaa okii'-antomikowaa' Anwepiiwi kiishikanink cipitashintamowaatc ini aasha kaakii'-wiintamaakewaatc. 
ACT.13.43	Ahpii tahsh ehsaaka'aminitc kaakii'ishi piintikenk, niipiwa' Coowa', i'i kaye kaakiih Coowiwihsinik kaakii'-otaahpinaminitc Coowianami'aawin, okiih piminisha'okowaa' a'a Pwaal, a'a kaye Paarnapahsan. Miitahsh kaakii wiintamawaawaatc wiihka cipoon iahpenimontansinik eshi kishewaatisinitc Kishemanitoon.
ACT.13.44	Miinawaa tahsh e'Anwepiiwi kiishikaninik, kekaa kahkina ootenaank eyaanitc kiihpiishaawa' ewii'-noontaminitc kaaTipencikenitc otihkitowinini. 
ACT.13.45	Ahpii tahsh Coowak ewaapankewaatc ehpaahtiinonaaniwaninik, wiinke kii'moshkinewi ontentamook. Okii'-aanwehtawaawaan kaye Pwaalan kaakii'-ihkitonitc, noociko kaye ekii'-ayinaawaatc. 
ACT.13.46	Miihsh Pwaal, a'a kaye Paarnapahs kaakiih soonkite'e nahkwehtamowaatc ekii'-ihkitowaatc: “Kiinawaa iitok nihtam kaaCoowiwiyek kii'ishinaakwanoopan cikii'-wiintamaakooyekipan Kishemanitoo otipaacimowin. E'aanawentamowek tahsh, ehte ahpiihtenintisohsiwek kaye cikii'ayaayekipan pimaatisiwin wiihkaa kepoonihsehsinok, meshkwac tahsh noonkom kaaCoowiwihsikwaa ninka naasihkawaanaanik. 
ACT.13.47	 Aaniihsh mii 'oweni kaaTipenciketc kaa'inanooshiyamintc o'o kii'ihkitotc:
ACT.13.47	‘Kika'ishi'ininim hsa ciwaahseshkamawekwaa kaaCoowiwihsikwaa,
ACT.13.47	kahkina pemaatisiwaatc kaa'ayaawaatc o'omaa misiwe ahkiink ci'onci pimaaci'ikoowisiwaatc,’ ”
ACT.13.47	okii'inaa'.
ACT.13.48	Ahpii tahsh kaaCoowiwihsikwaa enoontamowaatc o'o wiinke kiikihci ciihkentamook, okiihkihci'-inentaanaawaa kaye Kishemanitoon otihkitowinini. Kahkina tahsh kaakii kiishaaci'-onakimintwaa ci'ayaawaatc pimaatisiwin kepoonihsehsininik kii'ani tepwehtamook.
ACT.13.49	KaaTipenciketc tahsh otihkitowin misiwe kii'ani misihteshkaani i'imaa nahkehkamik. 
ACT.13.50	Coowak tahsh okii'-ompwe'aawaa' ihkwewa' kaakiih kihtaanenimaanitc Kishemanitoon, i'i kaye ininiwa' kaakii niikaanentaakosinitc i'imaa ootenaank. Okii'-ompwe'aawaa' kaye awiya' cimaanshi tootawaanitc Pwaalan 
ACT.13.51	 Ishinisha'waakanak tahsh kiihpaapaawisitehshimoonowak cikihkentaminitc ekii'-macitootaminitc. Kii'ani'-ishaawak tahsh weti Aaihkooniyam 
ACT.13.52	Otepwehtamook tahsh i'imaa Entiyaahk 
ACT.14.1	I'imaa tahsh Aaihkooniyam 
ACT.14.2	Iniweniwa' tahsh Coowa' kaakiih tepwehtansinik okii'-ompwe'aani kaaCoowiwihsinik ekiih shaakoosomaanitc cimaci'-inenimaanitc otepwehtamoo'. 
ACT.14.3	Kinwesh tahsh i'imaa kii'ayaawak ekiih soonkite'ewaatc ekiih tashimaawaatc kaaTipencikenitc. Miiwan hsa ini kaa'miinikowaatc cikashkihtoowaatc citootamowaatc maamahkaacihcikewinan, meyaamahkaatentaakwaninikin kaye, kaaTipencikenitc ekii'-naakohtoonitc ehtepwemakaninik enwaatotamowaatc okishewaatisiwinini. 
ACT.14.4	Kahkina tahsh awiyak kii'nenaawi'itiwak; aaninta Coowa' ekii'-wiiciiwaawaatc, aaninta tahsh kaye ishinisha'waakana'.
ACT.14.5	Coowa' itahsh i'i kaye kaaCoowiwihsinik i'i kaye tako kaaniikaanihtamaakonitc kiimaawaci'itiwa' ewii'-mamaanshiihkantaakowaatc, ewiih papiimwahsina'ikowaatc kaye. 
ACT.14.6	Okii kihkentaanaawaa tahsh i'i ewiih tootawintwaa, weti tahsh kii'ahpa'iwewak Lihkeyooniya 
ACT.14.7	Miitahsh weti kaa'ishi waawiintamowaatc minwaacimowin.
ACT.14.8	Weti tahsh Listara 
ACT.14.9	Pwaal 
ACT.14.10	miihsh kaa'inaatc: “Pasikwiin ciniipawiyan!” okii'inaan. Shemaak tahsh iko kiihpasikwiiwan, ekii'maacii pimohsenitc. 
ACT.14.11	Ahpii tahsh kaakii maamawi ayaanitc ewaapantaminitc Pwaal kaakii'-ishihciketc, Lihkeyooniya ishikiishwewin hsa okii yaapacihtooni e'ihkitonitc: “Manitook kitootihsikonaanik ininiink e'ishinaakosiwaatc,” kii'ihkitowa'. 
ACT.14.12	Paarnapahsan 
ACT.14.13	Kii'ayaawan tahsh i'imaa ininiwan kaakii'-anami'enohkiihtawaanitc manitoon Zoohs enimintc. Otanami'ewikamikoni tahsh akwaciink ootenaank kii'ishi patahkiteni. Miiwan tahsh ini kaakiih piinaanitc aape pishihkiinsan, kaakiih piitoonitc kaye i'imaa eshi'-ishkwaantemiwaninik ootena. Okii'-antawentamini, i'i kaye kaapaahtiinonitc ewiih pakitinaahsoohtamaakowaatc.
ACT.14.14	Ahpii tahsh Paarnapahs 
ACT.14.15	“Aaniin inaa onsonsaamahkamik eshihcikeyek! Nimihci'-ininiiwimin ohsha keniinawint taapishkoo kiinawaa kaaishi ayaayek. Kipi wiintamaakoom ohsha minwaacimowin ewiintamaakooyek cipoonihtooyek kekoon enentaakwahsinohkin, meshkwac itahsh cinaasihkawekipan Kishemanitoo kaapimaatisitc, kaakii'-oshihtootc kiishik, ahki, kihcikam kaye, kahkina kaye i'imaa eyaanikin. 
ACT.14.16	Inashke otaanaank okiih pakitinaa' kaapepahkaanwewaanakisinitc pemaatisinitc pisaan iko nahke waa'ishipimaatisinitc ci'ishihcikenitc. 
ACT.14.17	Inashke kaawiin kekoon kii'ishko ishihcikehsii kehcinaac iko ke'onci kihkentaakositc e'minohciketc. Wiin iitok kiishikonk kaaonci kimiwanohketc, kaamiininek kaye kihtikaanan kemanishamowek, wiin kaye kaamiininek miicim, ke'onci minwentamowek kaye,” okii'inaawaa'. 
ACT.14.18	O'oweni tahsh aanakii'-ihkitowaatc, akaawaa okiih kashkimaawaa' kaamaamawiinonitc cipakitinaahsohtamaakohsikwaa.
ACT.14.19	Aaninta tahsh Coowa' kiihpitakohshinoo' Entiyaahk
ACT.14.20	Otepwehtamoo' itahsh kaa'ishwaa waahkaakaapawihtaakotc, kii'wanishkaa ootenaank ekiihkiiwe'-ishaatc. E'ani waapaninik tahsh okiimaacii wiiciiwaan Paarnapahsan 
ACT.14.21	Ahpii tahsh kaawiintamaakewaatc i'i minwaacimowin i'imaa kihci ootenaank, niipiwa' awiya' kiimaacii tepwehtamoo'. Weti tahsh inahke kii'ishi ashe kiiwewak Listara 
ACT.14.22	Miitahsh i'imaa kaahtashi wiiciiwaawaatc otepwehtamoo' keyaapi cimashkawentaminitc, cipakiciihsinik i'i kaakii'ishi tepwehtaminitc ekii'-ihkitowaatc: “Oncitako ishinaakwan niipiwa' wahsitaawihsewin cinakishkamank wiihpiintikeyank Kishemanitoo Otipencikewin.” 
ACT.14.23	Ahpii tahsh kaa'onakimaawaatc keniikaanisinitc kaashi maamaawaci'itinitc otepwehtamoo', kii'anami'aawak tako kaye kiimantawii'itisowak ekiih pakitinamawaawaatc kaaTipencikenitc cikanawenimaanitc i'i kaakiih tepwehtaakonitc.
ACT.14.24	Kii'ani shaaposhkaawak itahsh Pihsitiya 
ACT.14.25	Miitahsh i'imaa Perka 
ACT.14.26	Miitahsh i'imaa kihci ciimaanink kii'onci kiiweyaahshiwak Entiyaahk
ACT.14.27	Ahpii tahsh kaatakohshinowaatc okiimaamaawiantomaawaa' otepwehtamoo' ekiih tipaacimowaatc aaniin kahkina kekoon kaakii'-ishihcikenitc Kishemanitoon ewiitanohkiimikowaatc, aaniin kaye kaakii'ishi paahkinamawaanitc i'i kaaCoowiwihsinik citepweyentaminitc. 
ACT.14.28	Kinwesh tahsh i'imaa kii'ayaawak ekii'-wiiciiwaawaatc otepwehtamoo'.
ACT.15.2	Mii hsa 'i Pwaal 
ACT.15.3	Miitahsh kaakii'-maacinisha'okowaatc otepwehtamoo', ekii'ani shaaposhkaawaatc Piniihshiya 
ACT.15.4	Ahpii tahsh tekohshinowaatc Ceroosalamink 
ACT.15.5	Kii'ayaawak itahsh i'imaa aaninta otepwehtamook Perasiink 
ACT.15.6	Miitahsh Ishinisha'waakanak, iki kaye kaaniikaanisiwaatc kaakii'-maawaci'itiwaatc ewii'-naanaakatawentamowaatc o'oweni. 
ACT.15.7	 Kaa'ishkwaa kihci tashintenik itahsh o'o, Piitar 
ACT.15.8	 Kishemanitoo kehkentank ote'imaa okii'-ishinaakohtoon ekii'-otaahpinaatc ekii'-miinaatc ciotihsikonitc Kishemanitoon otAhcaahkoni taapishkoo kaakiih tootawinankitc. 
ACT.15.9	Kaawiin pahkaan kitinenimikohsiinaan i'i kaye kaaCoowiwihsinik, awiya otepwehtamowinink e'onci pehkihcikaniwitc omacitootamowinink onci. 
ACT.15.10	Wekonen itahsh wenci'-ishihcikeyek ehkakweci'ek Kishemanitoo ehtootawekwaa otepwehtamook ci'ishihcikewaatc senakaninikin. Kaawiin iitok kikehteya'aaminaapaniik, kekiinawint itahsh kikashkihtoohsiimin i'i ci'ishihcikeyank. 
ACT.15.11	Kiinawint itahsh kitepwehtaamin e'onci pimaaci'ikooyank okishewaatisiwinink onci kaaTipenciketc Ciisahs taapishkoo kewiinawaa kaashi pimaaci'ikoowisiwaatc.”
ACT.15.12	Kahkina tahsh kaakii'-maamawi ayaawaatc i'imaa kaawiin kii'noontaatihsiwak ekiih pisintawaawaatc Paarnapahsan, Pwaalan kaye ehtashintaminitc aaniin kaa'ishi maamahkaacihcikenitc, aaniin kaye kaa'ishi kihkinawaacihcikenitc Kishemanitoon mekweya'ii eshi ayaanitc kaaCoowiwihsinik. 
ACT.15.13	Ahpii kaa'ishkwaa kakitonitc, Ciimis 
ACT.15.14	Saaiman 
ACT.15.15	Miiwan itahsh ono mayaa ihkitowinan peshikwan inahke kaainentamowaatc Kishemanitoon kenootamawaawaatc o'o e'ishipii'ikaatek:
ACT.15.16	Ninka kiiweoshihtaawaan kaye Tepit 
ACT.15.16	Ninka kiiwe patahkihtoonan kaye kaapiikoshkaakin, ewii naapahtooyaan.
ACT.15.17	Miitahsh kotak kahkina pemaatisiwaatc cinanaantone'waawaatc kaaTipencikenitc,
ACT.15.17	iki kaye kaaCoowiwihsikwaa kaakii'-antomakwaa niwiinsowinink ewiih tipinawewisiyaan.
ACT.15.18	Mii 'i ehkitotc kaaTipenciketc, kaakihkenimintc mewisha ekiih pionci oshihtootc ono kahkina kekoon.’ ”
ACT.15.19	Ciimis 
ACT.15.20	 Meskwac itahsh cioshipii'amawintwaa ciwiintamawintwaa cipapaamentansikwaa kekoonan kaaonci wiinentaakwaninikin manitoohkaanink, pishikwaatisiwinink itahsh. Cipapaamentansikwaa kaye miicim kepinewe nihcikaatenik, cipimentansikwaa kaye miskwiini. 
ACT.15.21	Inashke Moosihs 
ACT.15.22	Miitahsh Ishinisha'waakanak, kaaniikaanisiwaatc kaye, iki kaye otepwehtamook kaakii'-maawaci'itiwaatc kii'maamawi'-inentamook cionci'-ishinisha'waawaatc ininiwa' eshi ayaawaatc. Miiwa' itahsh o'o niishin kaaniikaanisinitc kaakii'-onenimaawaatc, Cootahs 
ACT.15.23	Ekii'-miinaawaatc cimaaciitonitc oshipii'ikan o'o eshipii'ikaatenik:
ACT.15.23	“Niinawint otepwehtamook, Ishinisha'waakanak, kaaniikaanisiwaatc kaye, kitooshipii'amaakoom kiinawaa otepwehtamook kaaCoowiwihsiwek wenciiyek Entiyaahk, Siiriya 
ACT.15.24	Ninoontaamin aaninta awiyak emikoskaasominekwaa wenci mikoshkaatentamek o'omaa tahsh iinsan e'onciiwaatc kaashi ayaayaank. Kaawiin niinawint ninkii'-ishinisha'waahsiwaanaanik. 
ACT.15.25	Ninkii'-maamawi inentaamin tahsh ci'onaapamankitwaa ininiwak kepianta waapaminekwaa cipi wiiciiwaawaatc Pwaalan, Paarnapahsan kaye kaasaaki'imankitc. 
ACT.15.26	Miiwak ihsa oko kaapi naniisaanihtoowaatc opimaatisiwiniwaan otishinihkaasowininiink onci kaaTipencikenitc Ciisahsoon Christan. 
ACT.15.27	Miitahsh kaaonci'-ishinisha'wankitc Cootahs a'a kaye Saailahsan, wiinawaa piko otooniwaank cionci wiintamawinekwaa peshikwan e'ihkitoyaank. 
ACT.15.28	Miitahsh o'oweni Kishemanitoo otAhcaahkwan kaaminwaapantank, miihsh peshikwan keniinawint enentamaank onsaam paashitc ci'ishihcikehsiwek, ini hsa ehta entawentaakwahkin. 
ACT.15.29	Cipapaamentansiwek miicim kaapakitinamawintwaa manitoohkaanak, i'i kaye miicim kaakipinewe nihcikaatek, cinoocihtohsiwek kaye pihshikwaatisiwin. Kiishpin itahsh ishihcikeyek kaaikooyek, aahpici kikakihci minohcikem. Pooshoo kitikoom,”
ACT.15.29	mii 'i kaa'⁠ishipii'ikaatek i'i oshipii'ikan.
ACT.15.30	Miitahsh kaakii'-maacinisha'ontwaa iki pemiwitoowaatc oshipii'ikan ci‑ishaawaatc weti Entiyaahk 
ACT.15.31	Ahpii hsa tahsh kaa'‑anamihtoonitc i'i oshipii'ikan, wiinke kii'onci minwentamoo' ekii'-noontaminitc i'i minwaacimowin. 
ACT.15.32	A'a hsa Cootahs 
ACT.15.33	Kinweshiihsh itahsh iko 'imaa kii'ayaawak, miihsh kaakii'-nakanaawaatc otepwehtamoo' ekii'-ishaawaatc cianta waapamaawaatc kaakiih piicinisha'okowaahpan. Otepwehtamoo' itahsh okii'ikowaa' cianimino pimiayaawaatc. 
ACT.15.34	[Saailahs iitok kii'antawentamokopan i'imaa cikii'-ayaahpan.]
ACT.15.35	Pwaal hsa wiin a'a kaye Paarnapahs kii'⁠ayaawak i'imaa Entiyaank i'i kaye kotak kaapaahtiinonitc otepwehtamoo'. Kiikihkino'amaakewak, ekiih tashintamowaatc kaye kaaTipencikenitc otihkitowinini.
ACT.15.36	Naanaake tahsh e'ani'-ishihsek Pwaal 
ACT.15.37	Paarnapahs tahsh kii'ishi antawentam ciwiiciiwikowaatc Cwaan Maarhk 
ACT.15.38	 Pwaal tahsh wiin kaawiin i'i kii'inentansii cikii'-wiiciiwikowaahpan aaniihsh okii'-noontenakanikowaakopan weti Paampiliya 
ACT.15.39	Kaa'ahpiihci kihci kakanoonitiwaatc tahsh mii 'i kaakii pahkewinitiwaatc. Paarnapahs okii'-otaahpinaan Maarhkan ciwiiciiwikotc, miihsh kaakii'-ishaawaatc minihsink Saaiparahs 
ACT.15.40	Pwaal tahsh wiin Saailahsan okii'-otaahpinaan ciwiiciiwikotc. Miihsh kaa'ishi maacaawaatc otepwehtamoo' ekii'-ikowaatc e'ishi pakitinikowaatc eshi kishewaatisinitc kaaTipencikenitc. 
ACT.15.41	Okii'ani shaaposhkaan itahsh Siiriya 
ACT.16.1	Pwaal 
ACT.16.2	Kahkina hsa otepwehtamook eyaawaatc i'imaa Listara ootenaank, Aaihkooniyam 
ACT.16.3	Miiwan tahsh ini Pwaal kaakii'-antawenimaatc ciwiiciiwikotc, miihsh kaakiih kihkinawaatashakeshwaatc. Miitahsh kaakii'onci tootawaatc aaniihsh kahkina Coowa' i'imaa kaakii'-ayaanitc okii kihkentamini Timahtiin oteteni Kariihk ekiih tinowinitc.
ACT.16.4	Kii'ani ayishaawak itahsh eshi waootenaawaninik, ekii'-wiintamaakewaatc aaniin kaakii'ishi onentaminitc ishinisha'waakana' ke'ishihcikenaawiwaninik, kaaniikaanisinitc kaye Ceroosalamink 
ACT.16.5	Otepwehtamook tahsh entashi maamaawaci'itiwaatc awahshime kii'ani mashkawi tepwehtamook, kii'ani paahtiinowak kaye entahsokiishik.
ACT.16.6	Misiwe tahsh kii'ishaawak i'imaa Pariciya 
ACT.16.7	Ahpii tahsh kaamayaashkamowaatc Mihshiya 
ACT.16.8	Okiih shaaposhkaanaawaa tahsh Mihshiya ahki, weti tahsh kii'ishi takohshinook Caroowahs 
ACT.16.9	Ahpii tahsh ehtipihkaninik Pwaal okii'-waapantaan ishinamowin. Okii'-waapamaan ininiwan ematwe niipawinitc Maahsitooniya 
ACT.16.10	Ahpii tahsh kaawaapantank i'i ishinamowin shemaak iko ninkii'-oshiihtaamin ewii'-ishaayaank
ACT.16.11	Caroowahs 
ACT.16.12	Miitahsh weti kaa'onci kohpiiyaank ekii'-ishaayaank ootenaank Pilipaai 
ACT.16.13	Ahpii tahsh e'Anwepiiwi kiishikahk ninkii'-ishaamin akwaciink kaashi ishkwaantemiwank ootena, eshi siipiiwank inahke ekii'-ishaayaank, ekii'-inentamaank kehcinaac maawiin cimihkamaank Coowak entashi anami'aawaatc. Ninkii'-onapimin tahsh ekiih kakanoonankitwaa ihkwewak i'imaa kaakii maawaci'itiwaatc. 
ACT.16.14	Peshik tahsh ihkwe kaakiih pisintawiyamintc Litiya 
ACT.16.15	Ahpii tahsh kaahsiika'antaasotc, i'i kaye otaawinink eyaanitc, ninkiih kakaansomikonaan ekii'-ishiyanmintc: “Kiishpin enakimiwekwen kwayahk ehtepweyenimak kaaTipenciketc, piintikek nintaawinink, ciwiici'-ayaamiyek,” ninkii'ikonaan. Ninkii kashkimikonaan itahsh ci'ishaawankitc.
ACT.16.16	Aapitink tahsh ehkiishikahk e'ishaayaank entashanami'aaniwank, ninkii'-mekwaashkawaanaan oshkiniikihkwe kaapamiihtaaketc ekikishkaakotc maciahcaahkwan, ekii'-inishkaakotc cikashkihtootc ciwiintank niiyaak keni'-ishihsenik. Niipiwa' kii'onci shooniyaahkewa' otookimaama' a'a oshkiniikihkwe ekiih kashkihtootc ciniikaaniwiintank aaniin kekoon keni'-ishihsenik. 
ACT.16.17	Mii 'awe kaakiih piminisha'waatc Pwaalan 
ACT.16.18	Paahtiino kiishik tahsh o'o kii'ishihcikewan. Kekahpii tahsh Pwaal okii'-mikoshkaatentamo'ikoon, miihsh kaakiih kwehkikaapawihtawaatc ekii'inaatc ini maciahcaahkwan kaakikishkawaanitc oshkiniikihkwewan: “Ciisahs Christ owiinsowinink kitishi kanoonin cinakanatc a'a ihkwe,” okii'inaan. Shemaak itahsh okii'-nakanaani.
ACT.16.19	Ahpii tahsh oshkiniikihkwe otookimaama' ekihkentaminitc e'wanihtoonitc kaashi'-ahpenimonotaakotc kaanihtaa onci shooniyaahkenihpan, okii'-otihtinaani Pwaalan, Saailahsan kaye. Okii'ishi waawiihkopinaani tahsh i'imaa kaaishi nihtaa tanataawenk mekwe ootenaank eshi ayaanitc otoonahshowe'. 
ACT.16.20	Okiih piinaani tahsh eshi ayaanitc onahshowewikimaan Oroomink 
ACT.16.21	ekihkino'amaakewaatc ishihtwaawinan ci'otaahpinamowank citako ishihcikewank itahsh. Kaawiin kiinawint iitok kitaa otaahpinamowaahsiimin ehkitowaatc aaniihsh Oroomink kitoonci tipentaakosimin,” kii'ihkitowa'. 
ACT.16.22	Ikiweniwak tahsh kaakii'-maamawi ayaawaatc i'imaa kiihtakwiiwak emiikaanimintc Pwaalan, Saailahsan kaye. Onahshowewikimaak kii'anoohkiiwak cikiihcikonayepicikaniwinitc cipahpahshanshe'omintc, cipapahkihte'omintc kaye. 
ACT.16.23	Kaa'⁠ishkwaa kihci pahpahshanshe'waawaatc itahsh okiihpiinci wepinaawaa' kipa'otiiwikamikonk. Kanawencikewi shimaakanihsh tahsh kii'anoonaa ciyaayiici kipa'waatc cikashki'ohsinik. 
ACT.16.24	Ahpii tahsh a'a kanawencikewi shimaakanihsh i'i kaa'ishi anoonintc okiih piintike wepinaa' maawac anaamink kipa'otiiwikamikonk, ositiniink kaye ekii'ishi kihciwaahkwa'waatc.
ACT.16.25	Ninkoci ko e'ani aapihtaatipihkaninik Pwaal, Saailahs kaye kii'anami'aawak, ekii'-anami'e nikamoohtawaawaatc kaye Kishemanitoon. Kotak tahkonikana' okiih pisintaakowaa'. 
ACT.16.26	Miitahsh i'i kwetahto kaakii'kihci koshkohsek ahki. Kiiwahkawihse kaye kaakii'ishi patahkitek kipa'otiiwikamik. Ishishemaak tahsh kahkina kipa'otiiwi'-ishkwaanteman kiihpaahkihsewan, kahkina kaye omamaancikwahpisowiniwaan kiipahkihseniwan. 
ACT.16.27	Kanawencikewi shimaakanihsh tahsh ekoshkohsetc ekii'-waapantank ishkwaanteman epaahkihsininikin, kii'inentam tahkonikana' ekii'-maaciipa'iwenitc. Miitahsh kaakiih kicipitootc opashipa'ikewihkomaan ewii'-nihsitisotc. 
ACT.16.28	Pwaal tahsh okiih shaakowaanaan: “Keko kekoon tootaasohken! Kahkina ohsha 'omaa nintayaamin,” okii'inaan.
ACT.16.29	Kii'anoohkiiwan tahsh cipiicikaatenikin waahsahkonencikanan, miihsh kaakiih piintikepahtoonitc ekii'-animihkohtaanitc eshi ayaawaatc Pwaal, Saailahs kaye, ekii'-nininkishkaanitc ehpiihcisekisinitc. 
ACT.16.30	Okiih saakisi'ikowaan tahsh ekii'ikowaatc: “Aaniin keishihcikeyaan cipimaaci'ikoyaan?” okii'ikowaan. 
ACT.16.31	O'o tahsh okii'ishi nahkwehtawaawaan: “Tepweyenim kaaTipenciketc Ciisahs, miitahsh i'i cipimaaci'ikooyan, iki kaye kitaawinink eyaawaatc,” okii'inaan. 
ACT.16.32	Okiih kakanoonaawaan tahsh ekii'-wiintamawaawaatc otihkitowinini kaaTipencikenitc, i'i kaye kahkina i'imaa eyaanitc otaawininiink. 
ACT.16.33	Shemaak tahsh iko i'i ahpii etipihkaninik kanakwencikewi shimaakanihshan okii'-ishiwinikowaan ekiih kisiihsipatoonitc kaakii'ishi ayenakanaasowaatc. Shemaak tahsh kaye kiihsiika'antaasowan, ini kaye kahkina otaawininiink eyaanitc. 
ACT.16.34	Okii'-ishiwinikowaan tahsh eshitaanitc ekiih piintikanikowaatc ekii'-ahtamaakowaatc kemiiciwaatc. Wiinke kiikihci minwentamoon kahkina ko entahshinitc aaniihsh okiih tepweyenimaani Kishemanitoon.
ACT.16.35	E'ani waapaninik tahsh onahshowewikimaak okii'-ishinisha'waa' aanihkewikimaa' ci'awi kanoonaanitc kanawencikewi shimaakanihshan: “Mii 'i ishipakitin iki ininiwak,” ci'inaanitc. 
ACT.16.36	Kanawencikewi shimaakanihsh tahsh okii'-wiintamawaan Pwaalan ekii'inaatc: “Onahshowewikimaak kiihpi'-ihkitowak pisaan cipakitinikooyan, a'a kaye Saailahs. Saaka'amok tahsh weweni cini maacaayek,” kii'ihkitowan. 
ACT.16.37	Pwaal o'o okii'inaa' aanihkewikimaa': “Wiinke hsa mohsheya'ii ninkiih pahpahshanshe'okonaanik, kaawiin kanake ninkiih tipaahkonikohsiinaanik, Oroomink 
ACT.16.38	Anihkewikimaak tahsh okii'awi wiintamawaawaa' onahshowewikimaa' aaniin Pwaalan kaa'ihkitonitc. Wiinke tahsh kiihsekisiwa' ahpii enoontaminitc Oroomink ekii'onci tipentaakosinitc Pwaalan ini kaye Saailahsan. 
ACT.16.39	Kiihpiishaawa' itahsh ekiihpi kakwe waankawi'ikowaatc pehkihsh ekiihpi saakisi'ikowaatc kaye. Miihsh kaakiih kanoonikowaatc ninkoci 'imaa ootenaank ci'onci'-ishaawaatc. 
ACT.16.40	Kipa'otiiwikamikonk tahsh kaa'ishkwaa onci saaka'amowaatc, kii'ishaawak Litiyawan 
ACT.17.1	Pwaal 
ACT.17.2	Pwaal tahsh kaakii nihtaa ishihciketc, nihso Anwepiiwi kiishik kiihpiintike Coowi anami'ewikamikonk, ekiih tashintamaatiwaatc Kihcimasina'ikan, 
ACT.17.3	weweni ekii'-wiintamawaatc, ekii'-waapanta'aatc kaye aaniin kaakii'onci'-ishihsenik cikakwaataki'imintipan Kishemanitoo kaakii'-Onaapamaatc cikiiwe pimaatisinitc itahsh onci nipowinink, o'o ekii'inaatc: “Mii hsa wa'a Ciisahs kaatashintamawinakook, Kishemanitoon kaakii'-Onaapamikotc ciPimaaci'iwetc.” 
ACT.17.4	Aaninta tahsh Coowak kiikashkimaawak citepwehtamowaatc, miihsh kaakii'-wiiciiwaawaatc Pwaalan, Saailahsan kaye. Miihsh peshikwan kaa'ayintiwaatc kaakiih paahtiinowaatc kaaniikaanisiwaatc ihkwewak. Iki kaye kiihpaahtiinowak kaakiih kohtaanenimaawaatc Kishemanitoon Kariihkak 
ACT.17.5	Coowak itahsh kii'aayaahshentamook. Kaakii nihtaa tanataawenk tahsh okii'ishi naasihkawaawaa' awiya' kekoon enentaakosihsinik ekii'-ohkwiino'aawaatc, miihsh kaa'ishi ompwehkamikisiwaatc i'imaa ootenaank. Kii'ishi mawine'ikewak tahsh owaahkaa'ikaniniink Cehsanan 
ACT.17.6	Ahpii tahsh emihkawaahsikwaa, Cehsanan hsa i'i kaye kotak otepwehtamoo' okii'ishi waawiihkopinaawaa' eshi ayaanitc ootenaawikimaa' o'o ekii'ishi shaahshaakowewaatc: “Iki hsa ininiwak misiwe ahkiink kaapapaa ompehkamikisiwaatc kitootihsikonaanik. 
ACT.17.7	Wa'a tahsh Cehsan okiih piintikanaa' owaahkaa'ikanink. Nahpaac inahke ishikihkino'ikewa' kaa'inahtenikin Maawac Kihciokimaan enahshowenitc, e'ihkitonitc kotak kihciokimaan e'ayaanitc Ciisahs e'ishinihkaasonitc,” kii'ishi shaakowewa'. 
ACT.17.8	Iki tahsh kaakiih paahtiinowaatc awiyak, iki kaye ootenaawikimaak ahpii enoontamowaatc o'o, wiinke kiinihshiwanaatentamook. 
ACT.17.9	Okiih tipa'ike'aawaan itahsh Cehsanan minihk kaakii'-nihtaa tipa'ikewintc, i'i kaye kaakii'-wiiciiwikonitc, miihsh payish kaa'ishi pakitinaawaatc.
ACT.17.10	Shemaak tahsh ehtipihkaninik otepwehtamoo' Pwaal 
ACT.17.11	Nawac tahsh i'i Piriiya eyaanitc kiihpisintamoo', ekii'-moocikentaminitc kaye enoontaminitc i'i tipaacimowin ahpiihc wiin i'i Tehsalanaihka 
ACT.17.12	Niipiwa' tahsh Coowa' kiihtepwehtamoo', i'i kaye kaakii'-niikaanentaakosinitc ihkwewa', niipiwa' kaye kaaininiiwinitc Kariihka' 
ACT.17.13	Coowak tahsh Tehsalanaihka kaakii'-ayaawaatc kiinoontamook Pwaalan Piriiya ootenaank ehtashintaminitc Kishemanitoon otihkitowinini. Kii'ishaawak tahsh weti ekii'awi ompwe'aawaatc kaakiih paahtiinonitc awiya' ekii mikoshkaatentamo'aawaatc. 
ACT.17.14	Shemaak tahsh ehtipihkaninik otepwehtamoo' Pwaal, okii'-ishinisha'oko' ci'ishaatc kihcikamiink inahke. Saailahs itahsh wiin a'a kaye Timahti 
ACT.17.15	Ininiwa' tahsh kaakii'-wiiciiwikotc Pwaal okii'ishi pakamiwiiciiwikoo' Aahtins 
ACT.17.16	Mekwaa tahsh Pwaal 
ACT.17.17	Miitahsh kaakiih kakanoonaatc Coowa' otanami'ewikamikoniink, i'i kaye kaaCoowiwihsinik kwehtaanenimaanitc Kishemanitoon. Entahso kiishik tahsh kaye okiih kakanoonaa' i'i kaakii'-mayaashkaanitc i'imaa kaakiih tanataawenk. 
ACT.17.18	Aaninta tahsh kihkino'amaakewininiwa' kaakii'-inimintc Ehpihkoriiyawak 
ACT.17.18	Aaninta tahsh kaye kii'ihkitowa': “Mii 'i enihtaakositc ehtashimaatc mayaki manitoo,” kii'ihkitowa'. Miitahsh kaakii'onci ihkitonitc aaniihsh Pwaal okiih tashimaan Ciisahsoon, okiih tashintaan kaye kiiwe pimaatisii'ikoowin. 
ACT.17.19	Okii'maacii wiishaamikoo' tahsh ekii'-ishiwinikotc ootenaawi onahshowewininiwa' kaakii'ishi nihtaa maawaci'itinitc, Eriyaahpakahs 
ACT.17.20	Aaninta hsa kekoonan kaawiintaman pahkaan nintinihtaamin, niwii kihkentaamin tahsh aaniin ehkitoomakanokwenan,” okii'ikoo'. 
ACT.17.21	Kahkina hsa Aahtins wenciiwaatc, iki tahsh kaye pahkaan wenciiwaatc i'imaa kaakii'ishi ootenaahkewaatc kaawiin kekoon okii'-noocihtoohsiinaawaa, mii ehta ko ekiih tashintamowaatc, ekiih pisintamowaatc kaye oshki kekoonan.
ACT.17.22	Miihsh Pwaal kaakiih pasikwiitc enaahsamapinitc kaakii'-maawaci'itinitc i'imaa Eriyaahpakahsink o'o ekii'-ihkitotc: “Kiinawaa Aahtins wenciiyek! Misiwe hsa nahke nintishiwaapantaan e'anami'ewi'-ishiayaayek. 
ACT.17.23	Ehpapaamohseyaan hsa, e'waapantamaan kaye iniweniwan aanti entashi anami'aayek, niwaapantaan kaye kaashi pakitinaahsoyek o'o e'ishipii'ikaatek: ‘Kaapakitinamawintc kehkencikaniwihsik Manitoo.’ I'i hsa tahsh kekoon kaa'anami'ehtamek kehkentansiwek, mii 'iwe kaawiih tashintamawinakook. 
ACT.17.24	 Kishemanitoo okii'-oshihtoon ahkiini, kahkina kaye kekoon i'imaa eyaanik, otipentaan kiishik, ahkiini kaye. Kaawiin ishitaahsii anami'ewikamikonk oninciimaank kaaonci oshihcikaatenik. 
ACT.17.25	Kaawiin awiyan noontehsehsii cipami'ikohpan, taapishkoo kekoon enoontehsetc. Wiin iitok kaamiinaatc kahkina awiyan pimaatisiwin, pakitanaamowin kaye, wiin kaye kahkina kekoon kaamiikiwetc. 
ACT.17.26	Peshik tahsh ininiink okii'onci oshiaa' kahkina kaatahswewaanakisinitc pemaatisinitc misiwe o'omaa ahkiink citashi pimaatisinitc. Wiin okii'-onahtamawaa' aaniin mayaa ahpii, aaniinti kaye mayaa keshi kapehshinitc. 
ACT.17.27	Miitahsh kaakii'onci'-ishihciketc, aanti piko eshi antone'okotc, cimihkaakotc. Kaawiin iitok waahsa tenentaakosihsii. 
ACT.17.28	O'o hsa awiya kii'ihkitokopan:
ACT.17.28	‘Wiin iitok onci kaa'onci pimaatisiyank,
ACT.17.28	kaaonci wahkawiiyank kaye, kaye tahsh kaa'onci ayaayank.’
ACT.17.28	Miihsa'i kaa'ihkitowaakopanen kinikamoowininiimiwaak:
ACT.17.28	‘Kiinawint hsa kitooniicaanihsimikonaan,’
ACT.17.28	kiihkitoowaakopan.
ACT.17.29	“Kishemanitoo tahsh e'oniicaanihsiminank, kaawiin kitaa inenimaahsiwaanaan ehtinowitc osaawaapihkonk, komaa kaye waapaapihkonk kaaonci oshihcikaniwitc, komaa kaye ahsin kaamasinaapihka'okotc ininiwa' eshi wawiishiinitc. 
ACT.17.30	Kaawiin iitok Kishemanitoo kiihpapaapisiskentansii otaanank ekii kihkenimaahsiwintc. Noonkom tahsh wiin okanoonaa' kahkina pemaatisinitc misiwe eyaanitc cikwehki pimaatisinitc. 
ACT.17.31	Aasha ohsha okii'-onahtoon kiishikan okwayahkwaatisiwinink ewii'onci tipaahkonaatc kahkina awiya' eyaanitc ahkiink, ewii yaapaci'aatc ini ininiwan kaakii'-Onaapamaatc. Wiinke okiihpehtaa naakohtamawaan kahkina awiyan i'i ewii'-ishihciketc, miihsh kaakii'onci kiiwe pimaatisii'aatc Ciisahsoon nipowinink onci,” okii'ishi kakanoonaa'.
ACT.17.32	Aahpii tahsh Pwaal enoontaakotc ehtashintank kiiwe pimaatisiwin, aaninta tahsh okiih paahpinotaakoo'. Aaninta tahsh wiin okii'ikoo': “Miinawaa hsa kiwii'-noontaakoo o'o citashintaman,” okii'ikoo'. 
ACT.17.33	Miitahsh i'imaa Pwaal kaa'onci maacaatc. 
ACT.17.34	Aaninta tahsh awiya' okii'-wiiciiwikoo', ekiih tepwehtaminitc kaye. Ini tahsh kaye peshik kaakii'onci tipentaakosinitc onahshowewinink Eriyaahpakahs 
ACT.18.1	Ahpii tahsh o'o kaa'ishkwaa ishihsek, Pwaal 
ACT.18.2	Miitahsh kaakii waapamaatc peshik Coowan Ahkwila 
ACT.18.3	Miiwan itahsh ini kaa'wiiciayaamaatc ekii'-wiitanohkiimaatc aaniihsh peshikwan kii'inanohkiiwak ekii'-oshihtoowaatc pakwaanekamikoon. 
ACT.18.4	Entahso Anwepiiwi kiishikaninik tahsh anami'ewikamikonk okiih tashikakwe kashkimaa' Coowa', i'i kaye Kariihk 
ACT.18.5	Ahpii tahsh Saailahsan 
ACT.18.6	Ahpii tahsh enanaahkwehtaakotc Coowa', noociko kaye e'ikotc, miihsh kaa'ishi paahpaawiwepinank okikishkikanan o'o ekii'inaatc: “Kiinawaa hsa piko kika naasihkaakom kekashkihtamaasoyek, kaawiin kekoon i'i ninka papaamisihsii. Miitahsh intawaa meshkwac cinaasihkawakwaa kaaCoowiwihsikwaa,” okii'inaa'. 
ACT.18.7	Miitahsh i'imaa kaa'ishi nakanaatc. Ininiwan itahsh Tiitiyahs Castahs 
ACT.18.8	Karispahs 
ACT.18.9	Ehtipihkaninik tahsh Pwaal ishinamowinink okii'onci kanookikoon kaaTipencikenitc ekii'ikotc: “Keko sekisihken, maano ko kaakiikiton, keko noontepakiciihken. 
ACT.18.10	Niin ohsha kiwiiciiwin, kaawiin awiya kika miikaanikohsii ciwiihsakaahpinanihk, niipiwa' ohsha o'omaa ootenaank ayaawak awiyak tepenimakwaa,” okii'ikoon. 
ACT.18.11	Pwaal i'imaa kii'ayaa peshiko aapihta pipoon ekiih kihkino'amawaatc pemaatisinitc Kishemanitoon otihkitowinini.
ACT.18.12	Ahpii tahsh Kaalio 
ACT.18.13	ekii'-ihkitonitc: “Wa'a hsa inini okakwe kashkimaa' awiya' nahpaac inahke cishi anami'ehtawaanitc Kishemanitoon, kaawiin eshihsininik onahshowewin,” kii'ihkitowa'.
ACT.18.14	Pwaal tahsh iko ewii'ani kiikitotc, Kaalion kii'onci kiikitowan e'inaanitc Coowa': “Kiishpin ihsa 'owe noociko kekoon, komaa kaye mamaanshiiwin tinowankipan, taakii'-ishinaakwanoopan iitok cikiih pisintawinakookipan. 
ACT.18.15	Kiishpin tahsh wiin ehta ihkitowinan, wiinsowinan kaye, i'i kaye otoonahshowewiniwaa onci kiihkaantiyek, kiinawaa piko wiin i'i nana'ahtook. Kaawiin niin kekoon niwii'-inaahkonikehsii,” okii'inaa'. 
ACT.18.16	Miitahsh kaa'ishi saakicinisha'waatc i'imaa onahshowewikamikonk. 
ACT.18.17	Okii'-otihtinaani tahsh Saastiniisan 
ACT.18.19	Kiihpi takohshinook tahsh i'imaa Ehpihsahs 
ACT.18.20	Ahpii tahsh ehkakwecimikotc keyaapi kinwesh i'imaa cikii'-ayaahpan, kaawiin kii'inentansii. 
ACT.18.21	Ahpii tahsh kaahpooshoo'aatc okii'inaa': “Miinawaa kika pianta waapamininim kiishpin Kishemanitoo inentank,” okii'inaa'. Ehpihsahsink tahsh kii'onci maaciiyaahshi. 
ACT.18.22	Ahpii tahsh kaahkapaatc Sehsariiyaink 
ACT.18.23	Kinweshiihsh itahsh iko i'imaa kii'ayaa. Miitahsh kaakii'-maacaatc misiwe ekiihpapaa ishaatc Kalehshiya 
ACT.18.24	Peshik tahsh Coo Apaalahs 
ACT.18.25	Wa'a hsa inini kiihkihkino'amawaawintipan inahke keshi naasihkawimintc kaaTipencikenitc, wiinke tahsh kiiaahkohcike ehtashintank, ekihkino'amaaketc enaacimimintc Ciisahsoon. Cwaanan tahsh kaakii'ishi siika'antaakenitc ehta okii kihkentaan. 
ACT.18.26	Kii'maacii kakiihkwe tahsh i'imaa anami'ewikamikonk ekiih soonkite'etc. Ahpii tahsh Ahkwilawan 
ACT.18.27	Apaalahs tahsh kii'inentam ci'ishaatc Ahkeya akiink 
ACT.18.28	Wiinke tahsh kiimashkawikiishwe ekiih shaakoosomaatc Coowa' eshi paahtiinonaaniwaninik, Kihcimasina'ikanink ekii'onci pehtenaakohtootc Ciisahsoon eyaawinitc Kishemanitoo otoOnaapancikanan ciPimaaci'iwenitc.
ACT.19.1	Mekwaa tahsh Apaalahsan 
ACT.19.2	Miitahsh kaa'inaatc: “Kikii'-miinikoowisim ina Kishemanitoo otAhcaahkwan ahpii kiihtepweyentamek?”
ACT.19.2	Miihsh kaa'ikotc: “Kaawiin kanake ninoontansiimin e'ayaanikwen Kishemanitoo otAhcaahkwan,” okii'ikoo'.
ACT.19.3	Okii'ishi kakwecimaa' itahsh: “Aaniin tahsh kaa'ishi siika'antaakooyek?”
ACT.19.3	“Cwaan osiika'antaakewinink,” okii'ikoo'.
ACT.19.5	Ahpii tahsh o'o enoontaminitc, kiihsiika'antaasowa' owiinsowininiink kaaTipencikenitc Ciisahsoon. 
ACT.19.6	Ahpii tahsh Pwaal kaahsaaminaatc okii'-otihsikoni Kishemanitoon otAhcaahkoni, miihsh pepahkaan kaaishi ayiishikiishwenitc, ekii'-wiintamaakenitc kaye Kishemanitoon otihkitowinini. 
ACT.19.7	Ninkoci ko kiimitaahshiniishiwa' (12) tahsh i'i ininiwa'.
ACT.19.8	Pwaal kiihpiintike Coowi anami'ewikamikonk. Nihsokiisihs (3) tahsh minihk okiihkakwe shaakoosomaa' ekiih tashintank enahtenik Kishemanitoon otipencikewinini. 
ACT.19.9	Aaninta tahsh kiimamayehciwiwa', ekiih shashiipihtaminitc kaye, mohshe tahsh eshi paahtiinonaaniwaninik okii'-maci'itamini wenci naasihkawimintc inahke Kishemanitoon. Miitahsh kaa'ishi nakanaatc, ekii'-maaciinaatc otepwehtamoo'. Entahso kiishik tahsh kiihtashi kakanooshiwe i'imaa waahkaa'ikanink Tairaanahsan 
ACT.19.10	Niisho pipoon tahsh i'i kii'ishihse, kahkina tahsh Coowak, Kariihk 
ACT.19.11	Kishemanitoo tahsh niipiwa' maamahkaacihcikewinan kii'ishihcike Pwaalan 
ACT.19.12	Naapihkaakanenhsa', aakoopisonan kaye kaakiih saamishkaakotc Pwaal kii'ishiwitawaawa' otaahkosii', miihsh kaakii'-nakanikonitc enaahpinenitc, maciahcaahkwa' kaye ekii'-nakanikonitc.
ACT.19.13	Aaninta tahsh Coowak kiihpapaami ayaawak ekiihpapaa saakicinisha'waawaatc maciahcaahkwa'. Okiihkakwe aapacihtoonaawaa owiinsowinini kaaTipencikenitc Ciisahsoon cikashki'aawaatc iniweniwan kaakiih kikishkaakonitc maciahcaahkwan, o'o ekii'-ihkitowaatc: “Kitoonci kanoonin Ciisahs owiinsowinink, Pwaal kaakakiihkwaanaatc, ci'onci saaka'aman i'imaa,” kii'ihkitowak. 
ACT.19.14	A'a tahsh Coowianami'ewikimaa Siipa 
ACT.19.15	Maciahcaahkwan tahsh okii'ikowaan: “Ciisahs ninkihkenimaa, Pwaal kaye ninkihkenimaa. Awenenak tahsh kiinawaa?” okii'ikowaan. 
ACT.19.16	Iniweniwan tahsh ininiwan kaakiih kikishkaakonitc maciahcaahkwan okii'-otihtinikowaan ekii miikaanikowaatc, kahkina ekiih shaakooci'ikowaatc. Waahkaa'ikanink tahsh kii'onci maaciipa'iwewak ekii maahkaahpinanikowaatc, wiinke ekii'-waahsaahkona wepinikowaatc. 
ACT.19.17	Kahkina tahsh Coowak, kahkina kaye kaaCoowiwihsikwaa Ehpihsahs 
ACT.19.18	Niipiwa' tahsh kaakiih tepwehtaminitc kiihpiishaawa' mohsheya'ii ekiih tipaatotaminitc, ekii'-wiintaminitc kaye aaniin kaakii'nihtaa ishihcikenihpan. 
ACT.19.19	Niipiwa' kaye kaakii noocihtoonitc mitewiwin okii maamawi piitooni omasina'ikanini ekiih sahka'aminitc mohsheya'ii. Ekiih sakahkakintamowaatc tahsh enakintenikin ini masina'ikanan, naanimitana tahsink mitaahswaahk 50,000 tahso waapaapihko shooniyaanhs kii'ishihseniwan. 
ACT.19.20	Miitahsh o'o nahke kaaTipenciketc otihkitowin kaa'anishi awahshime misihteshkaanik, niipiwa' kaye pemaatisinitc ekii'ani tepwehtaminitc.
ACT.19.21	O'o tahsh kaahpoonihsenik Pwaal 
ACT.19.22	Niishin itahsh kaakii'-wiici'ikotc, Timahtiin 
ACT.19.23	Miitahsh i'i ahpii kaakii'maacii ompwehkamikahk Ehpihsahs ootenaank i'i onci kaashi naasihkawintc inahke kaaTipenciketc. 
ACT.19.24	Peshik inini kii'ayaa i'imaa Timiitariyahs 
ACT.19.25	Miihsh kaakii'-maamawi antomaatc i'i peshikwan inahke kaakii'-inanohkiinitc ekii'inaatc: “Kiinawaa, kikihkentaam iitok o'o anohkiiwin e'onci sasekaa kashkihcikeyank. 
ACT.19.26	Inashke tahsh kiwaapantaam, kinoontaam kaye, kaawiin wiin ehta 'omaa Ehpihsahs ootenaank, misiwe hsako Eshiya ahkiink, aaniin a'a inini Pwaal eshi shaakoosomaatc pemaatisinitc. Niipiwa' ehtepwehtaakotc i'i kaa'ihkitotc: ‘Oninciimaank kaa'onci oshi'intwaa kaawiin tepwe manitoowihsiiswak,’ eihkitokwen. 
ACT.19.27	Kaawiin wiin ehta kitanohkiiwininaan naniisaanentaakwahsinoon noociko ci'icikaatek, i'i hsa kaye anami'ewikamik kaawiin kekoon ta'ahpiihtentaakwahsinoon kaatashi anami'ehtawintc ihkwewi manitoo Aartimahs eshinihkaasotc. Kewiin tahsh a'a ihkwewi manitoo enami'ehtawintc misiwe Eshiya ahkiink, misiwe kaye ahkiink, kaawiin kekoon tani ahpiihtentaakosihsii,” okii'inaa'.
ACT.19.28	Ahpii tahsh enoontaminitc o'o kiihkihci nishkaatisiwa', o'o ekii'ishi shaakowenitc: “Kihci'inentaakosi Aartimahs Ehpihsahsink kaatashi anami'ehtawintc,” kii'ihkitowa'. 
ACT.19.29	Misiwe tahsh i'imaa ootenaank kii'ayaa wawaanentamowin. Miitahsh kaa'ishi otihtinaawaatc Keyaahsan 
ACT.19.30	Pwaal tahsh kii'inentam cikiih piintikehpan i'imaa eshi ayaaniwaninik ewii'awi'-inaahsamikaapawihtawaatc ewiih kakanoonaatc Otepwehtamoo' itahsh kaawiin okiih pakitinikohsii'. 
ACT.19.31	Aaninta hsa kaakii'-niikaanentaakosinitc i'imaa ahkiink kehkenimikotc, kaasaaki wiiciiwikotc kaye, kiihpiicinisha'owewa' emihsawenimikotc cipiintikehsik i'imaa kaakii'ishi nihtaa maamawishkaank kiiotaminonk. 
ACT.19.32	Iki tahsh i'imaa kaakii'-maamawi ayaawaatc kii'wawaanentamook. Aaninta peshikwan kii'ishi shaakowewak, kotak itahsh kaye pahkaan kewiinawaa kii'ishi shaakowewak. Kekaa kahkina i'imaa kaakii'-ayaawaatc kaawiin okiih kihkentansiinaawaa wekonen kaakii'onci maamawi ayaawaatc. 
ACT.19.33	Aaninta tahsh i'imaa kaakii'-ayaawaatc kii'inentamook Aalikihsaantaran 
ACT.19.34	Ahpii tahsh ewaapantamowaatc ehCoowiwinitc kahkina kiipeshikohtaakosiwak ekii'ishi shaakowewaatc niishotipa'ikan minihk: “Kihci'-inentaakosi Aartimahs Ehpihsahsink kaatashi anami'ehtawintc.” 
ACT.19.35	Ootenaawikimaa tahsh okii kashkimaa' kaakiih paahtiinonitc pisaan ciayaanitc ekii'inaatc: “Kiinawaa 'omaa Ehpihsahsink wenciiyek, kahkina iitok awiya okihkentaan Ehpihsahs ootenaank e'onci kanawentaakwahk i'i anami'ewikamik kaatashi anami'ehtawintc kehci'-inentaakositc Aartimahs, a'awe ahsin enami'ehtawintc kihcikiishikonk kaakii'onci pankihshink. 
ACT.19.36	Kaawiin tahsh awiya otaayaanwehtansiinan ono. Miitahsh i'i pisaan ishi kakwe ayaak, ci'ishihcikehsiwek kekoon kemincinawe'ikoyek. 
ACT.19.37	Kikiih piinaawak tahsh oko ininiwak, anawiin ekii'onci kimootihsikwaa anami'ewikamikonk, kekoon kaye ekii'ishi maci inaahsikwaa kitihkwe manitoominaanin. 
ACT.19.38	Kiishpin tahsh Timiitariyahs 
ACT.19.39	Kiishpin tahsh keyaapi kekoon eyaakwen waahtashintamek, mii 'i eshinaakwahk inaahkonikewinink ci'onci nana'ahcikaatekipan. 
ACT.19.40	Inashke wiinke kinaniinsaani'itisomin cimamishi'itisoyank ci'inaahkonikooyank kiinawint e'ompwehkamikisiyank o'o kaa'inahkamikahk noonkom kaakiishikahk. Kiishpin tahsh i'i ishihsek, kaawiin kekoon kitaa ihkitohsiimin ke'onci shaakoosohtaakosiyankipan, aaniihsh anishaa o'o kitishihcikemin,” okii'inaa'. 
ACT.19.41	Ahpii tahsh o'o kaa'ishkwaa ihkitotc, okiih kanoonaa' ci'ani maacaanitc.
ACT.20.1	Ahpii tahsh o'o kaa'ishkwaa inahkamikaninik, Pwaal okii'-antomaa' otepwehtamoo', kaa'ishkwaa kanoonaatc itahsh cimashkawentaminitc, okiih pooshoo'aa' ekii'ani maacaatc Maahsitooniyaa ahkiink ekii'-ishaatc. 
ACT.20.2	Misiwe tahsh i'imaa nahkehkamik kii'ishaa, ekiihpapaa kanoonaatc otepwehtamoo' cimashkawentaminitc, piinihsh ekiih takohshink Kariihs 
ACT.20.3	Nihso kiisihs (3) tahsh i'imaa kii'ayaa. Aasha tahsh kekaa e'ani kiishiihtaatc ekiiwii'-ishaatc Siiriya 
ACT.20.4	Miiwa' itahsh o'o kaa'wiiciiwikotc, Soohpataran 
ACT.20.5	Miihsh oko ininiwak kii'niikaani maacaawak, ekiih pii'inankitwaa weti Caroowahs 
ACT.20.6	Pilipai 
ACT.20.7	Kaanihtami kiishikahk tahsh kiitawahtek ninkii'-maamawi ayaamin ekii'-amwankitc pahkweshikan. Pwaal tahsh okiih kakanoonaa' pemaatisinitc, piinihsh kii'ani aapihtaa tipihkanini ehkakitotc, aaniihsh aniwaapaninik ewii'-maacaatc. 
ACT.20.8	Kiihpaahtiinatinoon tahsh waahsahkonencikanan eshi'-ishpimiihkantek i'imaa kaakiihtashi maawaci'itiyaank. 
ACT.20.9	Oshkiniiki tahsh kii'namatapi waahsehcikanink Iyootikahs 
ACT.20.10	Pwaal tahsh kiiniihsaantawe ekii'-ahpakisotc eshi pimihshininitc ekii'-otaahpinaatc miihsh kaa'ihkitotc: “Keko kekoon inentankek, keyaapi ohsha pimaatisi,” okii'inaa'. 
ACT.20.11	Miihsh miinawaa kii'ishi ahkwaantawetc ekiih pahkwepinaatc pahkweshikanan ewiici wiihsiniimaatc otepwehtamoo', piinihsh tahsh kiihpiitaapanini ekiih kakanoonaatc. Miihsh kaa'ishi maacaatc. 
ACT.20.12	Kiihkiiwe wiiciiwimaawan tahsh ini oshkiniikiwan ehpimaatisinitc, wiinke ekii'-minwentamonaaniwaninik.
ACT.20.13	Ninkii'-niikaani poosimin tahsh ciimaan ekii'-inaashiyaank Aahsahs 
ACT.20.14	Ahpii tahsh kaamekwaashkawankitc Aahsahs ootenaank ninkiih poosi'aanan, ninkii'-anishi pakamaahshimin tahsh weti Mihtiliini 
ACT.20.15	E'ani waapank tahsh mii 'imaa kaa'onci maaciiyaahshiyaank Kiiyahs 
ACT.20.16	Pwaal kii'inentam cishaapwaahshitc ciimaanink Ehpihsahs 
ACT.20.17	Maailiitahs ootenaank hsa Pwaal 
ACT.20.18	Ahpii tahsh wetihsikotc o'o okii'inaa': “Minihk kaapi wiiciiwinakook iitok kikihkentaam maawac iko nihtam kitahkohkiiyaan o'omaa Eshiya 
ACT.20.19	Ekii'-anohkiihtawak kaaTipenciketc misiwe ekii'ishi tapahsenimoyaan, mooshak kaye ekii'-oncikawaapiyaan mekwaa kiiwawaanentamihseyaan aaniihsh Coowak kiihkiimoocihcikewak kekoon ewiih tootawiwaatc. 
ACT.20.20	Kikihkentaam iitok kaye ekiih kihciwinamawihsinoonakook kekoon kewiici'ikoyekipan kiiwaawiintamawinakook, mohsheya'ii kaye ekii kihkino'amawinakook kaa'ayishitaayek. 
ACT.20.21	Ninkiih kanoonaak Coowak, iki kaye kaaCoowiwihsikwaa cikwehkiinotawaawaatc Kishemanitoon cinakatamowaatc omaci'-ishihcikewiniwaan, citepweyenimaawaatc tahsh kaaTipenimiminank Ciisahs Christan. 
ACT.20.22	Noonkom tahsh niwii'ishaa Ceroosalamink 
ACT.20.23	Mii ehta eshi kihkentamaan tahsin ootenawan kaapi mayaashkamaan, Kishemanitoo otAhcaahkwan e'ayenkwaamiminitc maamaancikwahpisonan, kakwaataki'ikoowin kaye e'ahshonikowak. 
ACT.20.24	 Kaawiin tahsh niin kekoon nintinentansiin nimpimaatisiwin cikihci'-inentamaampaan; mii ehta waa'ishihcikeyaan cikiishihtaawak pimipahtoowin, anohkiiwin kaye kaakii'-miishitc kaaTipenciketc. Ninkii'-ishimiinik citipaatotamowak eshi minwaatotenik Kishemanitoo okishewaatisiwin.
ACT.20.25	“Ninkiih papaa ishaa hsa mekweya'ii kahkina kaashi ayaayek, ekiih tashintamaan Kishemanitoo otipencikewin. Noonkom tahsh ninkihkentaan kiinawaa miinawaa wiihkaa ciwaapamihsiwek. 
ACT.20.26	Miitahsh eninakook noonkom kaakiishikahk, kaawiin niin ninka'-anaamentaakosihsii awiya nihshiwanaatisitc. 
ACT.20.27	Kaawiin iitok kekoon ninkiih kihciwinansiin kiiwiintamawinakook kahkina Kishemanitoo otinentamowin. 
ACT.20.28	Ayenkwaamikanawenintisok tahsh, kanawenimihkwak tahsh kaamaamawi ayaawaatc otepwehtamook Kishemanitoo otAhcaahkwan kaakii miiniminek cinaanaakaci'ekwaa. Taapishkoo okanawi maanahcaanihshiwe kaaishihciketc, mii 'inahke ishi kanawenimihkwahk Kishemanitoo omaawaciaakana', omiskwiimink kaakii'onci tipa'waatc. 
ACT.20.29	Ninkihkentaan ahpii maacaayaan ciotihsinekwaa kaayaahkwaatisiwaatc ma'iinkanink enentaakosiwaatc eshi ayaayek, kaawiin tahsh oka manaaci'aahsiwaawaa' otepwehtamoo'. 
ACT.20.30	Aaninta hsa kiinawaa eshi ayaayek tani onciiwak sesik keshi kihkino'ikehsikwaa, ciwanihshimaawaatc otepwehtamoo' cipiminisha'okowaatc. 
ACT.20.31	Ayenkwaamisik itahsh. Maamihkawik nihsopipoon minihk ekii'onci kipihciihsiwaan e'ayenkwaamiminakook entahso tipihk, entahso kiishik kaye, ekii'-oncikawaapiyaan ehkakwaatakentamaan. 
ACT.20.32	Noonkom tahsh kitishi pakitinininim Kishemanitoo cikanaweniminek, cikanawenimikowek kaye otihkitowin kaashi tashintenik okishewaatisiwin. Mii 'iwe keompini'ikoyek, mii kaye i'imaa ke'onci miinikoowisiyek citipinawewisiyek Kishemanitoo kaawii'-miinaatc kahkina opimaatisiima'. 
ACT.20.33	Kaawiin nimihsawenimimaahsiin awiya owaapaapihko shooniyaaman, otoosaawi shooniyaaman, kaawiin kaye nimihsawentamoowaahsiinan okikishkikanan. 
ACT.20.34	Kikihkentaanaawaa iitok niin ekii'-ontinamaasoyaan aaniin eshi noontehseyaan, ekiih pami'akwaa kaye niwiiciiwaakanak. 
ACT.20.35	Kahkina kekoon ninkii'-ishihcike ciwaapantamek o'o nahke cishikihci anohkiinaaniwankipan ciwiici'intwaapan meshkawaatisihsikwaa, cimaamihkawinotenik o'o kaakii'-ihkitotc kaaTipenciketc Ciisahs: “Nawac minwentaakwan kaamiikiwenaaniwank kekoon ahpiihc wiin kiitepinikaatek kekoon.” 
ACT.20.36	Ahpii tahsh o'o Pwaal kaa'ishkwaa ihkitotc, okii'wiici ociciinkwanapiihtawaa' ekii'-anami'aatc 
ACT.20.37	Kahkina tahsh kiihkihci mawiwa' ekiih kihkincikwenikotc e'ayoociimikotc. 
ACT.20.38	Miitahsh kaakii'onci maanentaminitc ekii'inaatc wiihkaa miinawaa ciwaapamikohsik. Okii'ishi wiiciiwiko' itahsh kihci ciimaanik.
ACT.21.1	Ahpii tahsh kaa'nakanankitwaa ninkii'-maaciiyaahshimin, kwayahk ekii'-inaahshiyaank weti minihsink Koohs 
ACT.21.2	Ninkii'-mihkaamin tahsh i'imaa ciimaan ewii'ishi aahshawikaameyaahsink Piniihshiya 
ACT.21.3	Ahpii tahsh kaahtepaapantamaank Saaiparahs 
ACT.21.4	Kaa'mihkawankitwaa tahsh i'imaa otepwehtamook, niishwaahso kiishik (7) ninkii wiiciayaamaanaanik. Miiwak itahsh iki otepwehtamook kaakii'-wiintamaakowaatc Kishemanitoon otAhcaahkoni cikakaansomaawaatc Pwaalan 
ACT.21.5	Ninkii'ani maacaamin tahsh ahpii e'ocihcihsek cimaacaayaank ekii'ani pimi'-ayaayaank. Kahkina Otepwehtamook, owiiwiwaa' kaye, iki kaye apinoonciishak ninkii'-ishi wiiciiwikonaanik saakicaya'ii ootenank. I'imaa tahsh ciikipiik ninkii'-ishi animihkohtaamin ekii'-anami'aayaank. 
ACT.21.6	Ninkiih papooshoo'itimin tahsh, niinawint ekiih poosiyaank ciimaanink, wiinawaa tahsh wiin ekii'ani kiiwewaatc.
ACT.21.7	Ninkii'ani maacaamin tahsh Tayar ootenaank ekii'onci maaciiyaahshiyaank, weti ekii'ishi pakamaahshiyaank Toolimeyihs 
ACT.21.8	 E'ani'-waapank tahsh ninkii'ani maacaamin ekii'ani takohshinaank Sehsariiya 
ACT.21.9	Wa'a tahsh inini kiiniiwiwa' otaanihsa' e'oshkiniikihkwewinitc mahshi ewiitikehsinik kii'ishi miinikoowisiwa' cikanootamawaanitc Kishemanitoon. 
ACT.21.10	 Niipiwa' tahso kiishik i'imaa ninkii'-ayaamin. Peshik inini kaakanootamawaatc Kishemanitoon Aakapahs 
ACT.21.11	Ekiihpi naasihkawiyamintc tahsh okii'-otaahpinaan Pwaalan 
ACT.21.12	Enoontamaank tahsh o'o, iki kaye kaakii'-ayaawaatc i'imaa nintaanakiih kakwe kashkimaanaan Pwaal 
ACT.21.13	O'o tahsh kii'ishi nahkwehtam: “Wekonen wenci'-ishihcikeyek emawiyek, emaanentami'iyek kaye. Kaawiin wiin ehta nintishi kiishentansii cimamaancikwahpinikooyaan weti Ceroosalamink, pisaan hsako kaye ci'onci nihsikooyaan owiinsowinink kaaTipenciketc Ciisahs,” kii'ihkito.
ACT.21.14	Ekiih waapamankitc tahsh, intawaa ninkiih poonimaanaan ekii'-ihkitoyaank: “KaaTipenciketc otinentamowin tawii'-ishihseni,” ninkii'-ihkitomin.
ACT.21.15	Kinweshiihsh tahsh iko weti kaa'ishkwaa'-ayaayaank, ninkii'-oshiihtaamin ekii'-ishaayaank Ceroosalamink 
ACT.21.16	Aaninta tahsh otepwehtamook Sehsariiya 
ACT.21.17	Ahpii tahsh kaahtakohshinaank Ceroosalam 
ACT.21.18	E'ani waapank tahsh Pwaal 
ACT.21.19	Okiihpooshoo'aa' tahsh weweni ekii wiintamawaatc aaniin Kishemanitoon kaa'ishihcike'aanitc kaaCoowiwihsinik otanohkiiwinink onci. 
ACT.21.20	Ahpii tahsh enoontaminitc okii'-nanaahkomaani Kishemanitoon, o'o kaye ekii'ikotc: “Niiciinaan Pwaal, inashke ehpiicini niipiwa'-mitaahswaahk Coowak pemi tepwehtamowaatc, weweni tahsh kaye kakwe ishihcikewak enahtenik onahshowewin. 
ACT.21.21	Kiihwiintamawaawak tahsh kiin e'ishi kihkino'amawatwaawen kahkina Coowak kaa'ayaawaatc eshi ayaanitc kaaCoowiwihsinik cinakatamowaatc Moosihsoon 
ACT.21.22	Aaniin tahsh keishihcikenaaniwank? Kehcinaac maawiin tanoontamook ekiih takohshinan. 
ACT.21.23	 Ishihciken tahsh kaa'ikooyan. Niiwin ohsha nintayaawaanaanik ininiwak ekiihkihci ahshotamawaawaatc Kishemanitoon kekoon. 
ACT.21.24	Maacaan ishiwiiciw oko, kekiin ciwiitoohkaasoyan kaashi anami'e pehki'itisonk. Kaye tahsh citipa'amowatc pehki'itisowaatc, cipashkoshamowaatc kaye ohtikwaaniwaan.
ACT.21.25	 Ikiweniwak tahsh wiin kaaCoowiwihsikwaa kaatepwehtamowaatc ninkii'-oshipii'amawaanaanik ekii'-ishi onentamaank cipapaamentansikwaa miicim kaapakitinamawimintc manitoohkaana'. Cipapaamentansikwaa kaye miskwiini, kekoon kaye kaakipinewe'oocikaatenik, cinoocihtoohsikwaa kaye pihshikwaatisiwin,” mii'i kaa'ikotc. 
ACT.21.26	Miihsh e'⁠ani waapaninik Pwaal kaakii'-ishiwinaatc i'i ininiwa' kewiin ekii'-wiitoohkaasotc e'⁠anami'e pehki'itisonitc. Kiihpiintike tahsh anami'ewikamikonk ekiih tipaacimotc aaniin ahpii ishi kiishikaninik keishkwaahsenik opehki'itisowiniwaa, ahpii kaye kepakitinaasoohtamawaatc entahso peshikonitc kaakii'-wiiciiwikotc.
ACT.21.27	Ahpii tahsh kekaa e'⁠ani'-ishkwaahsenik niishwaahso kiishik, Coowa' Eshiya 
ACT.21.28	o'o ekii'ishi shaakowenitc: “Mii ohsha wa'a inini misiwe kaapapaa kihkino'amaawaatc kahkina awiya' cimacenimimintc Isriyala' 
ACT.21.29	 Aaniihsh kii'waapamaawaakopan i'imaa ootenaank Pwaalan e'wiiciiwaanitc Caroohpimahsan 
ACT.21.30	Kahkina tahsh i'imaa ootenaank awiyak kaakii ayaawaatc kii'ompwe'aawak. Kiimaamawahpa'itiwak tahsh ekii'-otihtinaawaatc Pwaalan, kihcianami'ewikamikonk ekii'onci saakici taapiipa'aawaatc. Shemaak tahsh ishkwaanteman kiihkipa'ikaatewan. 
ACT.21.31	Mekwaa tahsh ekakwe nihsaawaatc, kii'awi wiintamawaawaan Oroomink 
ACT.21.32	Shemaak tahsh okiih pimaaciinaani aaninta shimaakanihsha', shimaakanihshiiwikimaa' ekiihpi takohshininitc eshi'-ayaawaatc. Ewaapamaawaatc tahsh shimaakanihshiiwikimaan, shimaakanihsha' kaye, okiih pooni'aawaan Pwaalan epahpahkihte'waawaahpan. 
ACT.21.33	Shimaakanihshiiwikimaa tahsh okii'-naasihkawaan Pwaalan ekiih tahkonaatc, ekii'-anoohkiitc cimamaancikwahpisonitc piiwaapihkweyaapiin ciyaapataninikin. Kiihkakwetwe kaye awenenan tenowinitc, aaniin kaye kaa'ishihcikenitc. 
ACT.21.34	Pepahkaan tahsh kii'ishi shaahshaakowewa' kaakiih paahtiinonitc. Ahpii tahsh emihkansik tepwe kekoon kaa'onci ompwehkamikaninik, kii'anoohkii Pwaalan ci'ishiwinimintc shimaakanihshiiwikamikonk. 
ACT.21.35	Ahpii tahsh e'ocihciwinaawaatc kaashi maacii yaantawemoninik tahkohkiiwinan, kii'ishinaakwanini shimaakanihshak cipimiwinaawaatc onsaam aaniihsh kiiyaahkwentaakosiwa' kaakiih paahtiinonitc. 
ACT.21.36	Kaakiih paahtiinonitc tahsh ehpiminisha'ikenitc kii'ishi shaakowewa': “Maaciinihk ci'awi nihsek,” okii'ihkitowa'.
ACT.21.37	Pwaal 
ACT.21.38	Kaawiin iinsan kiin kitaawihsiinaatok a'a Iicipihshiwinini 
ACT.21.39	Pwaal o'o okii'inaan: “Niin ohsha Coo nintinow. Taarsahs 
ACT.21.40	Ahpii tahsh kaahpakitinikotc shimaakanihshiiwikimaan cikakitotc, Pwaal kiiniipawi tahkohkiiwinink ekii'-inaahta'amawaatc cinoontaatihsinik; ahpii tahsh kaanoontaatihsinik okiih kanoonaa' Hiiparoo 
ACT.22.1	“Niici onciimaakanak, kehtaatisiyek tahsh, pisintawihshik o'o noonkom kaawii'-ininakook ewii'-naatamaasoyaan,” okii'inaa'. 
ACT.22.2	Ahpii tahsh enoontaakotc Hiiparoo 
ACT.22.4	 Ninkiih kakwaataki'aak hsa iki kaapiminisha'amowaatc ishaawin piinihsh ekii'-ani onci nihsakwaa, ekiih tahkonakwaa ihkwewak, ininiwak kaye. Miitahsh kaa'⁠ishi piinciwepinakwaa kipa'otiiwikamikonk. 
ACT.22.5	Kihcianami'ewikimaa ohsha taatipaacimo ehtepwewak, iki kaye kahkina Coowi onahshowewininiwak. Miiwak ohsha iki kaakii miishiwaatc oshpii'ikanan cimiinimak kiwiici Coowiminaani' Timaaskahs 
ACT.22.6	“Kekaa tahsh e'ani naawahkwek pehsho e'ani pimi ayaayaan Timaaskahs ootenaank, mii 'i kwetahto kihcikiishikonk kaakii'onci aahkwahtek waahkaaya'ii i'imaa eshi ayaayaan. 
ACT.22.7	Mihtahkamik tahsh ninkii'ishi pankihshin ekii'-noontawak awekwen ehkanooshitc e'ishitc: ‘Swaal, Swaal 
ACT.22.8	‘Awenen tahsh kiin, Tepencikeyan?’ ninkii'ishi nahkwehtawaa. Miihsh kaa'ishitc: ‘Niin Ciisahs Naasaritink 
ACT.22.9	Ikiweniwak tahsh kaakii wiiciiwiwaatc okii'-waapantaanaawaa ewaahseyaanik, kaawiin tahsh okii'-noontawaahsiwaawaan awekwenan kaakiih kanooshimitc. 
ACT.22.10	‘Tepencikeyan, aaniin tahsh ke'ishihcikeyaan?’ ninkii'inaa. O'o tahsh ninkii'ik: ‘Pasikwiin, animaacaan ci'ishaayan Timaaskahs ootenaank, miitahsh weti kahkina keshi wiintamaakooyan aaniin eshi onahtamaakooyan ci'ishihcikeyan,’ ninkii'ik. 
ACT.22.11	Kaawiin tahsh ninkii'-waapihsii kaa'ahpiihci yaahkwahtek. Niwiiciiwaakanak tahsh ninkii'ishi sakinihkenikook Timaaskahs 
ACT.22.12	“Peshik tahsh inini Aananaayahs 
ACT.22.13	Mii 'awe kaakiih pianta waapamitc ekiihpi niipawitc eshi ayaawak ekii'-ihkitotc: ‘Swaal 
ACT.22.14	O'o tahsh kii'ani'-ihkito: ‘OKishemanitoomiwaan kikehteya'aaminaapaniik ohsha kikii'-onakimik cikihkentamowatc otinentamowin, ciwaapamimatc kaye kwayahk Otanohkii'aakanan, cinoontawimatc itahsh kaye kanoonimihk. 
ACT.22.15	Mii hsa 'i ke'inanohkii'ihk citipaacimatc, citipaacimohtawatwaa kahkina awiyak aaniin kaakii'ishi waapantaman, aaniin kaye kaakii'-inihtaman. 
ACT.22.16	Wekonen tahsh noonkom keyaapi payaahtooyan? Pasikwiin, cisiika'antaasoyan, cipehki'ikooyan kaye kimacitootamowinink onci, cikanoonatc kaaTipenciketc cinaatamawihk,’ ninkii'ik.”
ACT.22.17	Miihsh kaa'‑ani ihkitotc: “Ahpii tahsh kaahpikiiweyaan o'omaa Ceroosalamink 
ACT.22.18	Miitahsh kaakii waapamak kaaTipenciketc ekii'ishitc: ‘Weyiip, ninkoci o'omaa Ceroosalamink oncimaacaan aaniihsh kaawiin kika tepwetaakohsiik aaniin enaacimiyan,’ ninkii'ik. 
ACT.22.19	O'o tahsh ninkii'inaa: ‘Tepencikeyan, wiinawaa iitok okihkentaanaawaa ekiihpapaa ishaawak anami'ewikamikohkaank ekiih kipa'wakwaa, kaye tahsh ekiih pahpahkihte'wakwaa iki kaatepwehtawihkwaa. 
ACT.22.20	 Ahpii kaye kiiniiwano'ontc Istiipin 
ACT.22.21	O'o tahsh ninkii'ik: ‘Mii 'i ishimaacaan, waahsa ohsha kiwii'-ishinisha'on ci'anta waapamatwaa kaaCoowiwihsikwaa,’ ninkii'ik.”
ACT.22.22	O'o tahsh ekii'-ihkitotc, mii 'i kaawiin awahshime okiih pisintaakohsii' aaniin kaakii'inaatc. Miitahsh kaa'ishi maacii shaahshaakowenitc ekii'-ihkitonitc: “Ninkoci ishiwinihk, awinihsihk! Kaawiin inentaakwahsinini cipimaatisihpan!” kii'ihkitowa'. 
ACT.22.23	Kiihshaahshaakowewa' tahsh ekiih kiihcikowepishkaminitc okashkiikiiwinini, mihtaawank kaye ekii'-ayishpi wepinaminitc.
ACT.22.24	Kihci shimaakanihshiiwikimaan tahsh kii'anoohkiiwan Pwaal cipiintikanintc shimaakanihshiiwikamikonk, ekii'-ihkitonitc cipahpahshanshe'ontc, cikakwecimintc kaye wekonen i'i nahke kaa'onci shaahshaakowaanikotc pemaatisinitc. 
ACT.22.25	Ahpii kaamamaancikwahpinintc ewii pahpahshanshe'ontc, Pwaal okii'inaan shimaakanihshiiwikimaan i'imaa kaaniipawinitc: “Inahte na inaahkonikewin cipahpahshanshe'ontipan awiya Oroomink wenci tipentaakositc, mahshi kota kaatipaahkonaahsiwintc cimihkikaatenikipan aaniin kaa'ishi mamaanshiitc?”
ACT.22.26	Ahpii tahsh shimaakanihshiiwikimaan kaanoontaminitc o'o, okii'anta waapamaani kihci shimaakanihshiiwikimaan ekii'inaanitc: “Aaniin tahsh waa'ishihcikeyan? Oroomink ohsha a'a onci tipentaakosi,” okii'inaani.
ACT.22.27	Kihci shimaakanihshiiwikimaan tahsh okiih pianta waapamikoon ekii'ikotc: “Wiintamawihshin, Oroomink ina kitoonci tipentaakos?” okii'ikoon.
ACT.22.27	“Eha',” tahsh okii'ishi nahkwehtawaan. 
ACT.22.28	Kihci shimaakanihshiiwikimaan tahsh kii'ihkitowan: “Niipiwa' hsa niin ninkiih tipa'ike i'imaa Oroomink ci'onci tipentaakosiyaan,” okii'ikoon.
ACT.22.28	Pwaal kii'ihkito: “Niin tahsh wiin ninkii'ishi nihtaawik i'imaa ci'onci tipentaakosiyaan,” okii'inaan. 
ACT.22.29	Iniweniwa' tahsh kaawiih kakwecimikohpan shemaak okiih pooni'ikoo'. Iniweniwan tahsh wiin kihci shimaakanihshiiwikimaan wiinke kiihsekisiwan ahpii enoontamintc Oroomink e'onci tipentaakositc aaniihsh piiwaapihkweyaapiin okii yaapacihtooni ekii'-mamaancikwahpinikotc.
ACT.22.30	E'ani waapaninik tahsh kihci shimaakanihshiiwikimaan okii'wiih kakwe kihkentamini wekonenini mayaa Coowa' kaakii'ishi anaamimikotc. Okiih pakitinikoon tahsh ekii'-inaahkonikenitc kihci'anami'ewikimaa', i'i kaye kahkina Coowa' otoonahshowewininiimini cimaamawapinitc. Pwaal tahsh kii'ishiwicikaniwi i'imaa ekii'ishi niipawi'intc enaahsamiinitc.
ACT.23.1	Pwaal 
ACT.23.2	Iniweniwan tahsh kihcianami'ewikimaan Aananaayahs 
ACT.23.4	Iniweniwa' tahsh i'imaa pehsho kaakii wiicikaapawihtaakotc Pwaal kii'ihkitowa': “Kaawiin iitok ishinaakwahsinoon Kishemanitoo okihcianami'ewikimaaman noociko ci'inimintipan,” kii'ihkitowa'.
ACT.23.7	Ahpii tahsh o'oweni kaa'ihkitotc kiimaacii kakanoonitiwa' i'i Perahsii', i'i kaye Saacahsiiwa' kaakii maawaci'itinitc miihsh kaa'ishi nenaawi'itinitc. 
ACT.23.8	 Saacahsiiwak aaniihsh kii'ihkitowak e'ayaahsininik kiiwe pimaatisiwin, kii'ihkitowak kaye encala' 
ACT.23.9	Kii'ani kishiiwewak ehkakanoonitiwaatc. Aaninta tahsh kaakihkino'amaakewaatc onahshowewin Perahsiihkaank kaakii'onci tipentaakosiwaatc kiihkakwe shaakoosohtaakosiwak ekii'-ihkitowaatc: “Kaawiin kekoon nimihkamowaahsiimin ci'ishi ayaatc wa'a inini, komaahsh kaye tepwe ahcaahkwan kaahkanoonikokwen, komaa kaye encalan,” kii'ihkitowak.
ACT.23.10	Ahpii tahsh wiinke e'anikihci kiihkaantinaaniwaninik, a'a kihci shimaakanihshiiwikimaa okii'-naniisaanenimaan Pwaalan cipiihsipicikaniwinitc. Miitahsh kaakii'-anoonaatc oshimaakanihshiima' ci'ishaanitc kaakii'ishi maamawi'itinitc maano ko cinaasihkawaanitc Pwaalan i'imaa tahsh cishi piinaanitc shimaakanihshiiwikamikonk.
ACT.23.11	Ehtipihkaninik ihsa Pwaal okii'-wiicikaapawihtaakoon kaaTipencikenitc o'o ekii'ikotc: “Keko sekisihken, mashkawentan. Kaakii'ishi tipaacimiyan weti Ceroosalamink 
ACT.23.12	E'ani kishepaawakaninik tahsh aaninta Coowa' kiihkihci ahshotamaatiwa' ekii'-ihkitonitc ewii'onci wiihsinihsinik, ewii'onci minihkwehsinik kaye paanimaa kii'nihsikotc Pwaal. 
ACT.23.13	Awahshime tahsh niimitana (40) kiihtahshiwa' i'i kaakii'ishi kiimooci ahshotamaatinitc. 
ACT.23.14	Okii'anta waapamaani tahsh kihcianami'ewikimaa', ini kaye kaaniikaanentaakosinitc Coowa' o'o ekii'inaanitc: “Ninkii'-ishihcikemin hsa ninkiihkihci ahshotamaatimin kekoon ewii'onci miicihsiwaank paanimaa piko Pwaal kiinihsankitc. 
ACT.23.15	Kiinawaa tahsh, iki kaye otoonahshowek wiintamawihk kihci shimaakanihshiiwikimaa cipi niihsaatawewinaanitc Pwaalan i'imaa eshi ayaayek ci'ishihcikehkaasoyek awahshime ewiih kihkentamowek kaa'ishi mamaanshiinitc. Niinawint tahsh wiin aasha ninkiih kiishiimin ewiinihsankitc cipwaa'otihtank o'omaa,” kii'ihkitowa'.
ACT.23.16	Pwaal tahsh otawemaan okosihsini okii'-noontawaani i'imaa e'ahkamawintc. Miitahsh kaakiih piishaanitc i'imaa shimaakanihshiiwikamikonk ekiihpi wiintamaakotc. 
ACT.23.17	Pwaal tahsh okii'-antomaan peshik shimaakanihshiiwikimaan o'o ekii'inaatc: “Ishiwish wa'a oshkiniiki ciwaapamaatc kihci shimaakanihshiiwikimaan, kekoonini ohsha otayaan kewiintamawaatc,” okii'inaan. 
ACT.23.18	Tepwe tahsh okii'-ishiwinaani weti eshi ayaanitc kihci shimaakanihshiiwikimaan o'o ekii'inaanitc: “Pwaal kaatahkonintc ninkii'-antomik ekiih kakwecimitc cipiinimak ono oshkiniikiwan e'ayaanitc kekoon ciwiintamawimihk,” okii'inaani.
ACT.23.19	Kihci shimaakanihshiiwikimaa tahsh okiih sakinihkenaan pahkaan ekii'-ishiwinaatc ekiih kiimooci kakwecimaatc ekii'inaatc: “Wekonen i'i eyaayan kaawii'-wiintamawiyan?” okii'inaan.
ACT.23.20	O'o tahsh okii'ikoon: “Kaaniikaanisiwaatc Coowak kii'onentamook cikakwecimihkwaa waapaninik cipiinimatc Pwaalan kaashi onahshowenk, ewii'-ishihcikehkaasowaatc awahshime kekoon ewiihkakwe kihkenimaawaatc aaniin kaa'ishi mamaanshiinitc. 
ACT.23.21	Keko tahsh tepwehtawaahken. Awahshime ohsha niimitana (40) tahshiwak ininiwak kaa'ahkamawaawaatc. Kiimaamawi kihci ahshotamaatiwak ewii'onci wiihsinihsikwaa, ewii'onci minihkwehsikwaa kaye paanimaa kii'nihsaawaatc. Aasha tahsh kiihkiishiiwak i'i ewii'-ishihcikewaatc, miihsh emihci pii'ihkwaa aaniin ke'ihkitowatc,” okii'ikoon. 
ACT.23.22	Kihci shimaakanihshiiwikimaa tahsh okii maacinisha'waan ini oshkiniikiwan ekii'-ayenkwaamimaatc ekii'inaatc: “Keko awiya wiintamawaahken ono ekiihpi wiintamawiyan,” okii'inaan.
ACT.23.23	Kihci shimaakanihshiiwikimaa tahsh okii'-antomaa' niishin shimaakanihshiiwikimaa' ekii'-anoonaatc: “Taka takwayaanciiwak niishwaahk (200) shimaakanihshak ci'ishaawaatc Sehsariiya
ACT.23.24	Ontinamawihk kaye mihtatimoo' a'a Pwaal 
ACT.23.25	Miitahsh o'onahke kaa'ishipii'iketc emaaciipii'iketc: 
ACT.23.26	“Niin Kalaatiyahs Lihsiyahs 
ACT.23.27	Wa'a hsa inini okii'-otihtinikoo' Coowa' kekaa tahsh okii'-nihsikoo'. Ekiih kihkentamowak tahsh Oroomink 
ACT.23.28	Ninkiiwiih kihkentamowaan tahsh aaniin kaakii'ishi anaamimintc, miihsh kaakii'-ishiwinak eshi'-ayaanitc onahshowewininiwa'. 
ACT.23.29	Miitahsh kaakiih kihkentamowak kaawiin kekoon kii'ishihcikehsii kekii'onci tahkonintipan, kekii'onci nihsintipan kaye. I'i hsa kaakii'ishi anaamimintc enahshowenitc ehta kii'onciimakanini. 
ACT.23.30	Ahpii tahsh kaakiih kihkentamowak aaniin waahtootawintc ewiih kiimooci nihsintc wa'a inini, shemaak tahsh ninkii'-inentam ci'ishinisha'wak eshi ayaayan. Ninkii'-wiintamawimaa' tahsh kaye i'i kaamamishimikotc ciwiintamawimihk aaniin eshi anaamimikotc.”
ACT.23.31	Shimaakanihshak tahsh kii'ishihcikewak i'i kaakii'-inintwaa, ekii maaciinaawaatc Pwaalan mekwaa etipihkaninik ekii'-ishiwinaawaatc Antiihpatarihs 
ACT.23.32	Weyaapaninik tahsh iki kaamihtohsewaatc shimaakanihshak kii'ashe kiiwewak ekii'-ishaawaatc shimaakanihshiiwikamikonk, iki tahsh wiin kaapimiwanepa'ikowaatc shimaakanihshak keyaapi okii'ani wiiciiwaawaan Pwaalan. 
ACT.23.33	Ahpii tahsh oko kaatakohshinowaatc Sehsariiyaink, okii'-miinaawaan oshipii'ikan ini kaatipentaminitc i'i ahki, miihsh kaye 'imaa kaa'ishi pakitinaawaatc Pwaalan eshi ayaanitc. 
ACT.23.34	Ahpii tahsh Piilikihs kaa'anamihtootc i'i oshipii'ikan okiih kakwecimaan Pwaalan aaniin eshinihkaatenik ahki wenci tipentaakosinitc. Ahpii tahsh kaawiintamawintc Silihshiya 
ACT.23.35	o'o tahsh okii'inaan: “Ninka noontaan ihsa aaniin ekoowanen ahpii takohshinowaatc ikiweniwak kaamamishimihkwaa.” Kii'ihkito tahsh Pwaalan cishi kanawenimimintc Heratan 
ACT.24.1	Naanokiishik tahsh e'ani'-ishihsenik kihcianami'ewikimaa Aananaayahs 
ACT.24.2	Miitahsh Pwaal kaashi antomintc. Tartalahsan kiimaacii kakitowan e'mamishimikotc e'ihkitonitc:
ACT.24.2	“Kiin kehci'-inentaakosiyan Piilikihs 
ACT.24.3	Misiwe tahsh niminwentaamin ono mooshak; kihci miikwetc tahsh kitikoo. 
ACT.24.4	Kaawiin tahsh awahshime nintinentansii ciontaminamawinaan kitipa'ikan, miihsh eshi pakohseniminaan kaashi nihtaa minohcikeyan acina cipisintawiyaank kaawii'ikooyan. 
ACT.24.5	Nikii'-mihkawaanaan hsa wa'a inini enihshiwanaatahkamikisitc, mii iitok wa'a kaapapaa ompwehkamikisitc misiwe ahkiink eshi ayaanitc Coowa'. Oniikaanishkawaa' kaye wehkwiinonitc Naasariiwininiwa'
ACT.24.6	Wa'a tahsh kaye inini okiihkakwe wiinentaakohtoon kihcianami'ewikamik, intawaa tahsh ninkii'-otihtinaanaan. [Niinawint hsa ko niwiih tipaahkonaanaapan eshihsininik nintoonahshowewininaan. 
ACT.24.7	Kihci shimaakanihshiiwikimaa tahsh Lihsiyahs 
ACT.24.8	Ekii'-inaahkoniketc i'i kaamamishimiwenitc o'omaa cipiishaanitc eshi ayaawatc.]
ACT.24.9	Coowak tahsh kewiinawaa okii wiicihtoonaawaa i'iweni kaakii'ishi anaamimimintc, ekii'-ihkitowaatc kahkina ini ehtepwewaninikin.
ACT.24.10	Ahpii tahsh kaatipentaminitc i'i ahki kaawaahta'amaakotc cikiikitotc, Pwaal 
ACT.24.11	Kiin hsako kikawencimihkaan kaawiin awahshime mitaahshiniisho kiishik (12) kii'ishihsehsinoon kaakii'-ishaayaan Ceroosalamink 
ACT.24.12	Kaawiin ninkii'-mihkaakohsiik Coowak cikakwe shaakoosomimak awiya' piinci kihcianami'ewikamikonk, ci'ompwehkamikisiwak kaye eshi maamaawiayaaniwaninik. Kaawiin kaye anami'ewikamikohkaank, kaawiin kaye piko aanti ootenaank. 
ACT.24.13	Kaawiin kaye oka kashkihtoohsiinaawaa ciwaapanta'ihkwaa ehtepimiwaatc i'i noonkom kaashi mamishimiwaatc. 
ACT.24.14	O'owe tahsh wiin kiwiintamawin, niin e'anami'ehtawimak kaaoKishemanitoomiwaatc ninkehteya'aaminaapaniik ehpiminisha'amaan i'i ishaawin, Coowak kaaitamowaatc ehtepwewansininik. Nintepwehtaan tahsh kaye kahkina kekoon enahtenik Moosihs otoonahshowewin, i'i kaye masina'ikan kaashi oshipii'ikaatenikin otihkitowiniwaan kaakiih kanootamawaawaatc Kishemanitoon. 
ACT.24.15	Miitahsh keniin peshkwan eshi tepweyenimak Kishemanitoo taapishkoo okoweniwak kaashi tepweyentamowaatc: cikiiwe pimaatisiwaatc okwayahkwaatisiik, iki kaye omaci'-ishiwepisiik kaanipowaatc. 
ACT.24.16	Miitahsh mooshak kaaonci'-ishihcikeyaan, ekakwe kanawenintisoyaan kwayahk ci'ishinaakwahk kaashi naanaakatawentamaan enaahsamiitc Kishemanitoo, iki kaye pemaatisiwaatc.
ACT.24.18	Mekwaa tahsh o'o e'ishihcikewak, mii 'i kaakii mihkawiwaatc kihcianami'ewikamikonk aasha ekiihkiishi'-ishihcikewak i'i ishihcikewin kaanihtaa ishihcikenk ke'onci pehkentaakosinaaniwank enaahsamiitc Kishemanitoo. Kaawiin ninkii'-wiiciiwikohsiik awiyak cipaahtiinowaatc, kaawiin kaye ninkii'-ompwehkamikisihsii. 
ACT.24.19	Ayaawak tahsh aaninta Coowak Eshiya 
ACT.24.20	Komaash kaye okoweniwak ininiwak o'omaa kaa'ayaawaatc otaa wiintaanaawaa wekonen tino mamaanshiiwin kaa'ishihcikewak ahpii kii'inaahsamikaapawihtawimak otoonahshowe'. 
ACT.24.21	 Komaa tahsh kaye o'o ninkii'ishi mamaanshiinaatok peshik ihkitowin kaakii'ishi shaakoweyaan mekwaa weti e'niipawiyaan: ‘Ehtepwehtamaan nipowinink ci'onci kiiwe pimaatisinaaniwank, mii 'i kaaonci tipaahkoniyek noonkom kaakiishikahk o'o e'inaahsamikaapawihtawinakook,’ ” Pwaal kii'ihkito.
ACT.24.22	A'a tahsh Piilikihs 
ACT.24.23	Okii'-anoonaan tahsh shimaakanihshiiwikimaan kwayahk cikanawenimaanitc Pwaalan, pisaan kaye wa'ishihcikenitc ci'ishihcikenitc, pisaan kaye cipakitinaanitc i'i kaasaaki wiiciiwikonitc cipami'ikonitc.
ACT.24.24	Naanaake tahsh e'ani'-ishihsenik, Piilikihs kiihpiishaa e'wiiciiwaatc wiiwan Carohsila 
ACT.24.25	Okiih tashintamini kwayahkwaatisiwin, kwayahko tipenimitisowin, i'i kaye piciinak kaawiih tipaahkonikewi kiishikaninik. Piilikihs tahsh kiihsekisi ekii'-ihkitotc: “Mii 'i teminihk! Animaacaan. Ahpii na'ihseyaan miinawaa kika'-antomin,” okii'inaan. 
ACT.24.26	Kiihtako pakohsenimo shooniyaan cikiimooci miinikotc.
ACT.24.27	Ahpii tahsh niisho pipoon e'ishihsenik Piilikihs okii'-naapishkaakoon ini Pwaarhshiyahs Pestahs 
ACT.25.1	A'awe tahsh Pestahs 
ACT.25.2	Kihcianami'ewikimaa' tahsh, i'i kaye kaaniikaanisinitc Coowa' okii'anta waapamikoo' ekiih tipaacimohtaakotc eshi mamishimimintc Pwaalan 
ACT.25.3	Okiih pakohsenimikoo' tahsh ekiih kakwecimikotc kekoon ci'ishihcikehtamawaatc cinaacinisha'waatc Pwaalan cipiinimintc i'imaa Ceroosalamink. Okii'-ahkamawaani iitok ninkoci piko ewii'-nihsaanitc pipimi ayaanitc. 
ACT.25.4	Pestahs tahsh okii'ishi nahkwehtawaa': “Pwaal hsa kanawentaakosi weti Sehsariiya ootenaank, aasha tahsh kekaa niin iko weti niwii'-ishaa. 
ACT.25.5	Inashke kiniikaanisiimiwaak ninkashi wiiciiwikook ishaawak weti cimamishimaawaatc ini ininiwan kiishpin kota kekoon kaa'ishi mamaanshiinikwen,” kii'ihkito.
ACT.25.6	Nihshwaahso kiishik (8), komaa kaye mitaahso kiishik (10) tahsh i'imaa kii'ayaa, miihsh kaa'ishi'-ishaatc Sehsariiya ootenaank. E'ani waapaninik tahsh kii'onapi onahshowewapiwinink miihsh ekii'-anoohkiitc Pwaalan cipiinimintc. 
ACT.25.7	Miitahsh Pwaal kaakiih piinintc. Coowa' tahsh Ceroosalamink kaakiih pionci takohshininitc okii'-waahkaa kaapawihtaakoo' niipiwa' kekoonan senakaninikin ekii'ishi anaamimintc kaawiin okiih tepimikohsii'. 
ACT.25.8	Pwaal wiin iko kiihkanootamaaso ekii'-ihkitotc: “Kaawiin kekoon nintooci'-ishihcikehsii cikii'-mamaanshiihkantamaampan i'i Coowi onahshowewin, i'i kaye kihcianami'ewikamik, cikii'-mamaanshiihkantawakipan kaye maawac kihciokimaa,” kii'ihkito. 
ACT.25.9	Pestahsan tahsh e'inentaminitc cina'entami'aanitc Coowa' okii'-aashitemikoon ekii'ikotc: “Pisaan ina tahsh kitaa ishaa weti Ceroosalamink ci'awi tipaahkonikooyan i'i kaashi anaamimikooyan, niin tahsh ci'oncishkawi kaapawihtawiyan citipaahkoninaan?” okii'ikoon. 
ACT.25.10	 tahsh kii'ihkito: “Noonkom iitok ninipaw maawac kihciokimaa otipaahkonikewikamikonk, mayaa keshi tipaahkonikooyaampan. Kaawiin kanake kekoon ninkii'ishi mamaanshiihkantawaahsiik Coowak, kekiin iitok kikihkentaan. 
ACT.25.11	Kiishpin hsa tepimikooyan ekii'-wanitootamowaanen, kii'ishihcikewaanen kaye ke'onci kashkihtamaasoyaan cinipoyaan, kaawiin ninka shaakwenimohsii cinipoyaan. Kiishpin tahsh wiin tepwehsikwaa i'iweni kaashi anaamimiwaatc Coowak, kaawiin iinsan awiya otaa kashkihtoohsiin cishi pakitinikoowakipan keonci otaahpinikoowak. Ninantawentaan tahsh maawac kihciokimaa citipaahkonitc,” kii'ihkito. 
ACT.25.12	Ahpii tahsh Pestahsan kaa'awi'-ishkwaa kakanoonaanitc otoonahshowewininiimini ekiih tashintaminitc o'o, miitahsh o'o kaa'ishi aashtemikotc: “Kikii'-antawentaan maawac kihciokimaa citipaahkonihk. Miitahsh a'a keanta waapamatc maawac kihciokimaa,” okii'ikoon.
ACT.25.13	Naanaake tahsh e'ishihsenik kihciokimaa Aakarihpa 
ACT.25.14	Niipiwa' tahso kiishik itahsh i'imaa kaa'‑ayaawaatc, Kihciokimaa okii'-wiintamaakoon Pestahsan aaniin Pwaalan 
ACT.25.15	Weti tahsh Ceroosalamink mekwaa e'ayaayaan kihcianami'ewikimaak, iki kaye kaaniikaanentaakosiwaatc Coowak okiihpi mamishimaawaan ekii'-antawentamowaatc ci'inaahkonimintc cinihsimintc. 
ACT.25.16	Ninkii wiintamawaak tahsh niinawint Oroomink 
ACT.25.17	Ahpii tahsh o'omaa kiimaamawi piishaawaatc kaawiin ninkiih pwaahtawiihsii, shemaak tahsh e'⁠ani waapank ninkii'onap tipaahkoniwewikamikonk, miihsh kaakii'-inaahkonikeyaan cipiintikanintc a'a inini. 
ACT.25.18	Ahpii tahsh kaakii'-mamishimikotc kaahpasikwiinitc ehkakitonitc, kaawiin okii'ishi anaamimikohsii' cikii'ishi mamaanshiikwen inahke kaakii'-inentamowak. 
ACT.25.19	Miitahsh ehta kaakiih tashintamowaatc kekoonan ekii'onci kakanoonaawaatc otanami'aawiniwaank onci. Okiihtashimaawaan tahsh ini awiyan Ciisahs e'⁠ishinihkaasonikwen ekii'-niponitc, Pwaal tahsh wiin ekii'-ihkitotc ehpimaatisinitc iinsan. 
ACT.25.20	Niin tahsh ewawaanentamaan keonci kihkentamaan iniweniwan, ninkiih kakwecimaa tahsh kiishpin ci'inentamokopanen ciwii'-ishaakwen Ceroosalamink weti tahsh citashi tipaahkonitc i'i kaashi anaamimintc. 
ACT.25.21	Pwaal tahsh kii'ishi kakwetwe cikanawenimintc ekii'-antawentank Maawac Kihciokimaan citipaahkonikotc. Miitahsh kaakii'-anoohkiiyaan cikanawenimintc piinihsh ci'ocihcihsenik ahpii ke'anta waapamaatc Maawac Kihciokimaan,” kii'ihkito.
ACT.25.22	Aakarihpa okii'inaan Pestahsan: “Keniin hsa piko nintaaminwentaan cikii'-noontawakipan a'a inini,” okii'inaan.
ACT.25.22	Miitahsh kaa'ikotc: “Waapaninik hsa kika noontawaa,” okii'ikoon.
ACT.25.23	Weyaapaninik tahsh ahpii Aakarihpa kaahtakohshink ekii'-wiiciiwikotc Pernaihsiwan, kiihpiintikewak i'imaa kihci apiiwikamikonk. Ekiih kihtenimintwaa tahsh kekoon kii'ishihcikenaaniwanini. Okiihtako piintikewiiciiwaawaa' tahsh kihci shimaakanihshiiwikimaa', i'i kaye ininiwa' kaaniikaanishkaminitc ootena. Pestahsan tahsh kii'anoohkiiwan, Pwaalan cipipiinimintc. Miihsh kaa'ishi naasihkawimintc. 
ACT.25.24	Pestahs tahsh kii'ihkito: “Kihciokimaa Aakarihpa, kahkina kaye 'omaa eyaayek! Kiwaapamaawaa wa'a inini. Mii 'i kaakiihpi onci anta waapamiwaatc kahkina Coowak wenciiwaatc Ceroosalamink o'omaa kaye Sehsariiya ootenaank. E'ishi shaahshaakowenitc awahshime cipimaatisihsikipan. 
ACT.25.25	Kaawiin tahsh niin kekoon nimihkamowaahsiin cikii'-ishihcikekwen keonci kashkihtamaasotc cinihsintipan. Wiin itahsh iko ekii'ishi kakwetwetc citipaahkonikotc Maawac Kihciokimaan, ninkii'-inentam pisaan ci'ishinisha'wak weti Oroomink. 
ACT.25.26	Kaawiin hsa kekoon kehcinaac nintayaahsiin ke'inaacimimakipan oshipii'amawak maawac kihciokimaa. Miitahsh o'o kaaonci piinak enaahsamiiyek, memintakeko kiin kihciokimaa Aakarihpa ci'oncishkawi kaapawihtawihk. Ahpii tahsh kii'ishkwaa anta kihkenimatc, ninka'-ayaan maawiin kekoon keishipii'ikeyaan. 
ACT.25.27	Nintinentam aaniihsh kaawiin taamino naakwahsinoon tahkonikan ci'ishinisha'ontipan ciwiincikaatehsininikipan aaniin mayaa eshi anaamimintc,” kii‑ihkito.
ACT.26.1	Aakarihpawan 
ACT.26.2	“Kiin kihciokimaa Aakarihpa, aahpici niminohsewentam e'oncishkawi kaapawihtawinaan noonkom kaakiishikahk cikanootamaasoyaan i'i kahkina kekoonan kaashi anaamimiwaatc Coowak, 
ACT.26.3	memintakeko kiin e'nakaci kihkentaman kahkina Coowi'-ishihtwaawinan, ini kaye kaawawaanentamo'ikowaatc. Kipakohsenimin tahsh cishi shiipenimiyan cipisintawiyan.
ACT.26.4	“Kahkina ohsha Coowak okihkentaanaawaa aaniin kaahpi'ishi pimaatisiwak kiioshkaatisiwak, ekii'onci maacii pimaatisiwak nintahkiimink, i'imaa kaye Ceroosalamink 
ACT.26.5	 Aasha tahsh kinwesh nimpi'onci kihkenimikook, taatipaacimowak ohsha kiishpin kota inentamowaatc e'onci tipentaakosiwak Perahsii' 
ACT.26.6	E'ahpenimonotamowak tahsh Kishemanitoo kaakii'ishi ahshotamawaatc ninkehteya'aaminaapanii', mii 'omaa noonkom kaakiishikahk kaaonci niipawiyaan ehtipaahkonikooyaan. 
ACT.26.7	Mii hsa 'oweni ahshotamaakoowin kaamitaahso niishwewaanakisiwaatc niwiitaatisiimaakaninaanik kaakii aahkopiihtoowaatc citepinamowaatc. Miihsh kaakii'-anohkiihtawawaatc Kishemanitoon ehtipihkaninik ehkiishikaninik kaye. Kiin hsa wekimaawiyan! O'o tahsh inahke e'ishi ahpenimowak, mii 'i Coowak kaaonci mamishimiwaatc. 
ACT.26.8	Wekonen itahsh wenci kashkihtoohsiwek citepwehtamek Kishemanitoo ehkiiwe pimaatisii'aatc kaaniponitc!
ACT.26.10	Miitahsh o'o kaa'ishihcikeyaampaan Ceroosalamink. Kihcianami'ewikimaak tahsh ninkii'ishi miinikook pisaan cikipa'owewak. Niipiwa' tahsh Kishemanitoo opimaatisiima' kipa'otiiwikamikonk ninkii'-ahsimaa'. Ahpii tahsh e'inaahkonintwaa cinihsintwaa, keniin hsa ninkii na'entaan i'iwe ci'ishihcikenaaniwank. 
ACT.26.11	Ninkii'-anoohkiiwaan itahsh mooshak citashi kakwaataki'intwaa Coowi anami'ewikamikohkaank. Ninkiihkakwe kashki'aak kaye maano ci'ihkitowaatc ehtepwehtawaahsikwaa Christan. Kaa'ahpiihci nishki'iwaatc tahsh mii 'i kaakii'-ishaayaan mamayaki ootenaahkaank ekii'-nanaantone'wakwaa,” kii‑ihkito Pwaal.
ACT.26.12	Keyaapi kii'⁠ani ihkito: “Mii 'i kaakii'onci'-ishaayaan Timaaskahs 
ACT.26.13	Inashke tahsh kihciokimaa! E'ani aapihtawi kiishikahk tahsh miihkanaank e'anipimi ayaayaan ninkii'-waapantaan kihcikiishikonk e'onci waahseyaak, nawac e'waahsenaakwahk ahpiihc wiin kiisihs. Ninkii'-waahkaashkaakon e'waahseyaak, iki kaye kaakii'-wiiciiwiwaatc. 
ACT.26.14	Kahkina tahsh kaakiih tahshiyaank mihtahkamik ninkii'ishi pankihshinimin, ninkii noontawaa tahsh awiya ehkanooshitc Hiiparoonk 
ACT.26.15	O'o tahsh ninkii'inaa: ‘Awenen kiin, Tepencikeyan?’ KaaTipenciketc tahsh ninkii'ik: ‘Niin Ciisahs kaamaanshi tootawiyan. 
ACT.26.16	Pasikwiin! Mii ohsha kaaonci naakosiihtawinaan e'onakiminaan nintanohkii'aakan citinowiyan citipaacimiyan, citipaatotaman kaye o'o noonkom kaaishi waapamiyan, ini kaye keni waapanta'inaan. 
ACT.26.17	Kikanaatamawin tahsh kaye kekoon citootawihsinowihkwaa iki Coowak, iki kaye kaaCoowiwihsikwaa. Kitishinisha'on tahsh 
ACT.26.18	ciwaapi'atwaa, cikwehkii'atwaa kaye kashkii tipihkaanonk onci, meshkwac tahsh waahseyaank ci'ishi pimaatisiwaatc, cinakatamowaatc kaye kaatipenimikowaatc eshi mashkawisiinitc maciaya'aan, Kishemanitoon tahsh meshkwac cinaasihkawaawaatc. Miitahsh tepweyenimiwaatc cipoonentamawintwaa omacitootamowiniwaan, kewiinawaa tahsh citakwakimintwaa i'imaa eshi ayaanitc Kishemanitoon opimaatisiimini kaakii onaapamaanitc,’ ninkii'ik,” ihkito Pwaal.
ACT.26.19	Keyaapi tahsh kii'⁠ani ihkito: “Kihciokimaa Aakarihpa 
ACT.26.20	 I'imaa tahsh niikaan Timaaskahs 
ACT.26.21	Mii 'oweni onci Coowak kaakii'onci otihtiniwaatc kihcianami'ewikamikonk e'ayaawakipan, ekii'onci kakwe nihshiwaatc. 
ACT.26.22	Piinihsh tahsh noonkom o'o ishiahpii kaakiishikaninik nimpiwiici'ik Kishemanitoo, miitahsh o'omaa kaaonci niipawiyaan kahkina peshikwan e'ishi tipaacimohtawakwaa kaa'akaahsentaakosiwaatc iki kaye kaakihtentaakosiwaatc. Kaawiin awahshime kekoon payesh nintihkitohsii kaakii'-ihkitowaakopanen Kishemanitoo kaakiih kanootamaakotc, a'a kaye Moosihs 
ACT.26.23	 O'o ekii'-ihkitowaakopanen: Ini hsa Kishemanitoo keonaapamaatc cipimaaci'iwenitc, kii'inentaakosiwan cikakwaatakihtoonitc, wiin kaye nihtam cikashkihtoonitc cikiiwe pimaatisitc nipowinink onci. Ciwiintamawaanitc kaaCoowiwinitc, i'i kaye kaaCoowiwihsinik pimaaci'ikoowin ciwaahseshkaakonitc,” Pwaal kii'ihkito.
ACT.26.24	Mekwaa tahsh Pwaal o'o e'ihkitotc ehkanootamaasotc okii'onci kanoonikoon Pehtahsoon ehshaakowenitc: “Pwaal, kikiwashkwe maawiin siiyaaken! Kaashikihci kihkentaahsoyan ohsha kikiiwashkwe'ikon!” okii'ikoon.
ACT.26.25	Pwaal tahsh kii'ihkito: “Kehtentaakosiyan Pestahs! Kaawiin niin ninkiiwashkwehsii. Mii hsa piko eshi tepweyaan o'o kaaihkitoyaan. 
ACT.26.26	Kihciokimaa Aakarihpa 
ACT.26.27	Kihciokimaa Aakarihpa! Kitepwehtamowaan ina kaaihkitonitc Kishemanitoo kenootamaakotc. Kikihkenimin iitok ehtepwehtawatwaa!” okii'inaan.
ACT.26.28	O'o tahsh okii'ikoon Aakarihpawan: “Kitinentam ina cikashkimiyan Christ opiminisha'waakanan citinowiyaan, acina ehta ehkanooshiyan?” okii'ikoon. 
ACT.26.29	Pwaal tahsh okii'inaan: “Kiishpin acina komaa kaye kinwesh ishihsek, mii 'i eshi pakohsenimak Kishemanitoo kaawiin kiin ehta, oko hsa kaye kahkina o'omaa kaa'ayaawaatc kaanoontawiwaatc noonkom kaakiishikaninik, citinowiwaatc kaatinowiwak, kaawiin wiin onoweniwan piiwaapihkweyaapiin kaaitamaan!” okii'inaan.
ACT.26.30	Miitahsh kaakiih pasikwiitc kihciokimaa, a'a kaye ahkiini kaatipentank, a'a kaye Pernaihsi 
ACT.26.31	Ahpii tahsh pahkaan pahkehcikanink kaa'⁠ishaawaatc kiihkakanoonitiwak ekii'-ihkitowaatc: “Wa'a inini kaawiin kekoon kii'‑ishihcikehsii ke'onci nipohpan, ke'onci kipa'ikaniwihpan kaye,” kii'ayitiwak. 
ACT.26.32	Aakarihpa tahsh okii'inaan Pestahsoon: “Taakiih pakitinaakaniwi wa'a inini kiishpin antawentansikipan citipaahkonikotc Maawac Kihciokimaan.”
ACT.27.1	Ahpii tahsh kaakiishencikaatek Itali 
ACT.27.2	I'imaa tahsh kihciciimaanink Aataramitiyam 
ACT.27.3	Eni waapank tahsh ninkii'-ishi pakaamaahshimin Saaitan 
ACT.27.4	Miitahsh i'imaa kaa'onci niminaaweyaahshiyaank eshi tapinawaak inahke ninkii'ani'-inaahshimin shaawanonk Saaiparahs 
ACT.27.5	Miitahsh kaa'ishi aashawakaame yaahshiyaank kihcikamiink Silihshiya 
ACT.27.6	Miitahsh i'imaa shimaakanihshiiwikimaa kaakii mihkank kihci ciimaan 
ACT.27.7	Niipiwa' tahsh tahso kiishik ninkiihpimi ayaamin, ekiih petaahshiyaank ekii'-nanakaayaahshiyaank. Kekahpii tahsh ninkii'-otihtaahshimin eshi'-ayaak Naitahs 
ACT.27.8	Aahpici pehsho ninkiih cikeweyaahshimin ekiih sanakahk epimaahshiyaank. Ninkii'-otihtaamin tahsh eishinihkaatek Wenishihshik Tapinawihshimoonowin, pehsho imaa Lahsiiya 
ACT.27.9	Onsaam tahsh kinwesh i'imaa ninkii'-ayaamin, aasha ekii'-ocihcihsek onsaam enaniisaanentaakwahk keyaapi cipimaahshink aaniihsh aasha kii'ahpiihci takwaakin.
ACT.27.10	Miitahsh owe kaa'inaatc: “Niwaapantaan owe kaapimi ayaayank aahpici enaniisaanisiyank, cikihci wanihcikeyank kaye. Poosihtaahsonan tanihshiwanaacihsewan, kihci ciimaan kaye. Kipimaatisiwininaanin hsa kaye naniisaanentaakwanoon.” 
ACT.27.11	Ini tahsh shimaakanihshiiwikimaan nawac okiih pisintawaani kihci ciimaaniiwikimaan, ini kaye kaatipentaminitc i'i kihci ciimaan, ahpiihc wiin i'i kaakii'-ihkitotc Pwaal. 
ACT.27.12	I'imaa Tapinawihshimoonowinink kaawiin aahpici kii'onishihshisinoon citashi pipoonihshinaaniwank. Miitahsh nawac niipiwa' kaakii'-inentamowaatc ciniminaawe yaahshinaaniwaninik ewiikakwe tetakohshinowaatc weti ootenaank Ihpiinikihs 
ACT.27.13	Ahpii tahsh nihshihkaac ehpakaminoowenik ehshaawaninootink, mii 'i ciminohseyaank e'inentamowaatc, okii'-akwaasipinaawaan kihciwaamihka'ikanan. Aahpici tahsh ciikew kii'ishi pimaahshiwak i'imaa Kariiht minihsink. 
ACT.27.14	Kaawiin itahsh tashinaanaake kii'ishihsehsinoon mii 'i aasha noohpimink inahke kaakii'onci pakamaanimahk nootin
ACT.27.15	Ahpii tahsh kaamekwaashkamaank i'i ehkihci nootink, ekiih kashkihtoohsiwaank tahsh ci'oncishkawa'amaank, intawaa tahsh ninkii'-naamiwana'aamin, ekii'mihci pimaa'okoyaank. 
ACT.27.16	Ekiih tapinawaak tahsh minihsehsink Kwaata 
ACT.27.17	Ahpii tahsh kaa'ihkwaapiikipitoowaatc i'i mihtiko ciimaanenhs, wiinke okii'-aayiitahpitoonaawaa ekii titipahpitoowaatc kihci ciimaan. Ekiih sekisiwaatc tahsh cimishahkiihshinaank kaaishi paakwaantaawankaak pehsho i'imaa Lipiya 
ACT.27.18	Wiinke tahsh ninkiikihci ocaanimaa'okomin. Weyaapaninik tahsh okiimaacii papaahkopii wepinaanaawaan poosihtaahsonan. 
ACT.27.19	Nihso kiishik 3 tahsh eshihsenik, okiih papaahkopii wepinaanaawaan kihci ciimaaniwi aapacihcikanan. 
ACT.27.20	Ekii'onci naakosihsik tahsh kiisihs, wanankohshak kaye niipiwa' tahso kiishik, ekii'onci anwaanoowehsinok kaye, mii 'i kekahpi kaakiih pakiciiyaank cipimaatisihsiwaank. 
ACT.27.21	Aasha tahsh kinwesh ekii'onci wiihsinihsinik ininiwa', Pwaal kii'antawi niipawi mekweya'ii eshi ayaanitc ekii'inaatc: “Ininiwak kitaakii'-ohsa pisintawihshim kaakii'-ininakook cimaaciiyaahshihsiwankipan weti Kariiht 
ACT.27.22	Maano tahsh kikakaansomininim cimashkawentamek cipakitenimohsiwek, aaniihsh kaawiin awiya kaatahshiyek oka wanihtoohsiin opimaatisiwin. Kihci ciimaan ehta tanihshiwanaatan. 
ACT.27.23	Tipihkonk ohsha ninkii niipawiihtaakowaan otencaliman Kishemanitoo kaaTipenimitc kaa'anohkiihtawak. 
ACT.27.24	O'o ekii'ishimitc: ‘Pwaal, keko sekisihken! Oncita ko ishinaakwan ci'oncishkawi kaapawihtawatc Maawac Kihciokimaa citipaahkonihk, inashke tahsh Kishemanitoo kiminotootaak ehpakitinaatc kahkina iniweniwa' kaawiiciiwimihk cipimaatisinitc.’ 
ACT.27.25	Kiinawaa tahsh ininiwak mashkawentamok! Aaniihsh nintepwehtawaa Kishemanitoo mayaa ci'ishihsenik kaakii'ishitc. 
ACT.27.26	Shaakooc tahsh ninkoci ko minihsink kika mishakaameyaa'okomin,” okii'inaa'.
ACT.27.27	Ahpii tahsh mitaahshiniiwikon (14) eshihsek keyaapi ninkiih pimaa'okomin i'imaa Etariyaa 
ACT.27.28	Miitahsh kaakiih kotahkii'ikewaatc ninkociko niishtana (20) tahsonihk kii'ahpiihtaayawaani. Miinawaa tahsh naake kiihkotahkii'ikewak ninkociko tahsh mitaahshinaanaan (15) tahsonihk kii'ahpiihtaayawaani. 
ACT.27.29	Ekii'-naniisaanentamowaatc tahsh eshi ahsiniihkaanik cishi'-akwaayaa'okowaatc okii pahkopii'aanaawaan niiwin kihciwaamihka'ikanan otaahkeyoonak inahke. Wiinke okii'-noonte antawentaanaawaa ciwaapaninik. 
ACT.27.30	Ciimaaniiwininiwak tahsh kii'inentamook ewiih kiimooci maaciipa'iwewaatc. Okii'-niisaapiikinaanaawaa tahsh mihtiko ciimaanenhs e'ishihcikehkaasowaatc epahkopii'amowaatc kihciwaamihka'ikanan nimihtaamoonak inahke. 
ACT.27.31	Pwaal tahsh okii'inaan shimaakanihshiiwikimaan i'i kaye shimaakanihsha': “Kiishpin iki ininiwak ayaahsikwaa o'omaa kihci ciimaanink, kaawiin kekiinawaa kika pimaatisihsiim,” okii'inaan. 
ACT.27.32	Shimaakanihshak tahsh okiih pahkishaanaawaa kaaonci sakahpitenik mihtiko ciimaanenhs pisaan citashi maaciiyaa'aninik.
ACT.27.33	Ahpii tahsh e'ani waahseyaapaninik Pwaal okiih pakohsenimaa' kahkina ciotaahpinaminitc miicim ciwiihsininitc ekii'-ihkitotc: “Mii 'i noonkom kaakiishikahk aasha mitaahshiniiwikiishik (14) e'ishihsek emihci pii'oyek, e'onci wiihsinihsiwek kekoon cikii'-miiciyekipan. 
ACT.27.34	Kimihsawenimininim tahsh ci'otaahpinamek miicim aaniihsh mii 'imaa ke'onci pimaatisiyek. Kaawiin ohsha kanake peshik awiya owiinisihs ohtikwaanink ta'onci nihshiwanaatahsinini o'omaa kaatahshiyek,” okii'inaa'. 
ACT.27.35	Ahpii tahsh i'i kaa'ishkwaa ihkitotc okii'-otaahpinaan pahkweshikanan ekii'-nanaahkomaatc Kishemanitoon. Kahkina tahsh okiih kanawaapamikoo'. Miihsh kaa'ishi pahkwepinaatc pahkweshikanan ekii'maacii wiihsinitc. 
ACT.27.36	Kahkina tahsh kii'onci soonkite'ewa', miihsh kahkina kaa'ishi wiihsininitc. 
ACT.27.37	Kahkina tahsh maamaw kaakiih poosiyaank i'imaa kihci ciimaanink niishwaahk niishwaahsimitanahshi ninkotwaahso (276) ninkiih tahshimin. 
ACT.27.38	Ahpii tahsh kaahte wiihsiniwaatc okiih papaahkopii wepinaawaan pahkweshikaniwi kihtikaanan kaaonci oshi'imintc pahkweshikanan cinaankwakontenik kihci ciimaan.
ACT.27.39	Ahpii tahsh e'ani piitaapaninik kaawiin okii'-nihsitawinansiinaawaa i'i ahkiini. Okii'-waapantaanaawaa tahsh wiin eshi waaninikamaanik ematwe mihtaawankaanik. Miitahsh kaakii'-inentamowaatc kiishpin kashkihtoowaatc cikiihcehkihsitoowaahpan kihci ciimaanini i'imaa. 
ACT.27.40	Okii pahkishaanaawaan tahsh ini kihciwaamihka'ikanan nipiink iko ekii'ishi nakatamowaatc. Okii'-aapa'waawaan kaye tahkwa'ikanan etahkopisonihpan. Okii'-ihkwaapiiki pitoonaawaa tahsh pimaahshiiwekin nimihtaamoonak kaakii'-ayaanik niikaanaya'ii nahke cimaaciiyaahshiwaatc. Miihsh kaakii naatakaameyaahshiyaank. 
ACT.27.41	Kiinoonte mishahkiihsin tahsh i'i kihci ciimaan eshi paakwaak. Nimihtaamoonak tahsh kiikihciwataawankihse. Otaahkeyoonak tahsh kii'ani piikwa'an kaa'ahpiihci soonkaashkaak.
ACT.27.42	Shimaakanihshak tahsh kii'inentamook cinihsaawaatc kipa'waakana' ekii'-naniisaanentamowaatc cikiimooci maaciiyaatakenitc cishipaninaawaatc itahsh. 
ACT.27.43	Shimaakanihshiiwikimaa tahsh ewiih pimaaci'aatc Pwaalan okiih kipihtinaa' kaawii'-ishihcikenihpan. Kii'ihkito tahsh i'i nehtaawaatakenitc niikaan cipahkopii kwaashkwaninitc cinaatakaameyaatakenitc. 
ACT.27.44	Ini tahsh kotak cishimincimiinitc napakihsakonk kekoonan kaye kaapiiwa'aninikin ciminciminaminitc. Kii'ishihse tahsh kahkina awiya ekii'-mishakaameyaataketc, kekoon ekii'-ishihsehsik.
ACT.28.1	Ahpii tahsh kahkina kaa'akwaasiiyaank mii 'i kaakii'-wiintamaakooyaank i'i minihs Maalta 
ACT.28.2	Kaakiih tashiihkewaatc tahsh i'imaa wiinke ninkii'-minotootaakonaanik. Kiihpootawewak ci'awasoyaank aaniish kiihkimiwan, kiikihsinaa kaye. Kii'ihkitowak kaye e'minwentamowaatc kahkina ewaapamiyamintwaa. 
ACT.28.3	Pwaal 
ACT.28.4	Ahpii tahsh i'imaa kaakiih tashiihkenitc ewaapamikotc kinepikoon e'akoocininitc oninciink kii'ihkitowa': “Wa'a inini tepwe kiinihshiwetok! Aanawiin ekiih shaapwiitc kihcikamiink onci, shaakooc tahsh okiiwe naasihkaakon otishihcikewin,
ACT.28.5	Ishkotenk tahsh okii'ishi wepinaan ini kinepikoon, kaawiin tahsh kekoon kii'ishi ayaahsii. 
ACT.28.6	Okii'-ahkawaa'ikoo' tahsh cipaakihsenitc, komaa kaye kwetahto cikawihsetc cinipotc. Ahpii tahsh kinwesh kaahpii'ikotc, e'waapamikotc tahsh kekoon e'ishi ayaahsik, pahkaan kii'inentamoo' e'ihkitonitc: “Manitoowi iinsan wa'a,” kii'ihkitowa'.
ACT.28.7	Pehsho tahsh i'imaa kii'ayaani ahkiini ehtipentank kaaokimaahkaaniwitc i'imaa minihsink Papiliyahs 
ACT.28.8	Kii'ani ayishihse tahsh Papiliyahs oteten ekiih pimihshininitc ehkishisowaahpinenitc kaye tahsh kiimiskwiiwanini okishiwashkateyaahpinewinini. Miiwan iniweniwan Pwaal kaakiih piintikawaatc ekii'-anami'aatc. Ehsaaminaatc tahsh kii'minoayaawan. 
ACT.28.9	Ahpii tahsh o'o kaa'ishihsek kotak awiyak aahkosiwinan kaa'ayaawaatc i'imaa minihsink kiihpiishaawak miihsh kaa'ishi minoayaa'intwaa. 
ACT.28.10	Niipiwa' tahsh kekoonan ninkii'-miinikonaanik enaakohtoowaatc ekihtenimiyamintwaa. Ahpii kaahkiishiiyaank cimaaciiyaahshiyaank, ninkii'-maaciinta'ikonaanik kekoon keyaapacihtooyaank.
ACT.28.11	Nihso kiisihs (3) tahsh i'imaa kaa'⁠ishkwaa ayaayaank ninkiih poosimin kihci ciimaan ekii'-maaciiyaahshiyaank. I'i hsa kihci ciimaan kiih⁠tashi pipoonihshiimakan i'imaa ekii'-onciimakahk Aalikihsaantariyaahkaank. Niishotewi manitoohkaanak kiimasinihshinook i'imaa kihci ciimaanink. 
ACT.28.12	Sirahkiyoos 
ACT.28.13	Miitahsh i'imaa miinawaa kaa'onci maaciiyaahshiyaank piinihsh ekii'-otihtamaank Oriiciyam 
ACT.28.14	Ninkii'-mihkawaanaanak tahsh i'imaa otepwehtamook. Ninkii'ikonaanik tahsh ciwiici ayaamankitwaa peshikotawahte. Miitahsh kaakii'ani takohshinaank weti Oroomink 
ACT.28.15	Otepwehtamook tahsh Oroomink kaakii'-ayaawaatc kii'noontamook iinsan ewiihpi takohshinaank. Ninkiih pianta nakishkaakonaanik tahsh waahsa ekiihpi onciiwaatc ootenawan kaaicikaatenikin otAtaawewikamik Aapiyahs, i'i tahsh kaye Nihso kapehshiwin. Ahpii tahsh Pwaal kaa'waapamaatc okii'onci miikwehciwenimaan Kishemanitoon, kii'onci mashkawiayaa kaye.
ACT.28.16	Ahpii tahsh kaatakohshinaank Oroom ootena, Pwaal 
ACT.28.17	Nihso kiishik (3) e'ani'-ishihsenik Pwaal okii maamawi antomaa' kaaniikaanisinitc Coowa'. Ahpii tahsh kaapi maamawi piishaanitc okii'inaa': “Niwiici onciimaakanak, aanawiin kekoon e'kii'ishi mamaanshiihkantawaahsiwakwaa kiwiici onciimaakaninaanik, ishihtwaawinan kaye kaakiihpi miininankwaa kikehteya'aaminaapaniik, miitahsh kaakiih kipa'okooyaan weti Ceroosalamink 
ACT.28.18	Miiwak tahsh iki kaakii'anta kihkenimiwaatc. Kii'inentamook tahsh cikiih pakitinikoowakipan, aaniihsh kaawiin kekoon ninkii'ishi mamaanshiiwaahsiin keonci nihsikoowakipan. 
ACT.28.19	 Ahpii tahsh Coowak kaa'inentansikwaa cipakitinikoowak, intawaa tahsh ninkii'-ihkit maawac kihciokimaa citipaahkonitc, kaawiin wiin kekoon e'ayaayaan keonci maci'inakwaapan niin ko niwiici onciimaakanak. 
ACT.28.20	Miitahsh kaakii'onci antominakook ewii'-waapamininakook, ewiih kakanooninakook kaye. Aaniihsh nintepwehtawimaan Isriyalak 
ACT.28.21	O'o tahsh okii'ikoo: “Kaawiin Cootiiya 
ACT.28.22	Kiwii'-noontaakoo tahsh aaniin enentaman, aaniihsh ninkihkentaamin misiwe awiyak emaci tashintamowaatc i'i ishihtwaawin wenci tipentaakosiwatc,” okii'ikoo'.
ACT.28.23	Okii'-onahtooni tahsh ahpii kiishikaninik kepi'anta waapamikotc. Kiihpaahtiinowa' tahsh kaakiih pianta waapamikotc i'imaa eshi ayaatc. Ekishepaawakaninik tahsh piinihsh e'ani onaakohshininik kwayahk ekii'-waawiintamawaatc ehtipaacimohtawaatc aaniin eshinaakwaninik Kishemanitoo otookimaawiwin. Okiihkakwe kashkimaa' tahsh kaye citepwehtaakotc ehtashimaatc Ciisahsoon ekii'-wiintank eshihsininik otoonahshowewinini Moosihsoon, kaakii'-ishipii'ikenitc kaye kenootamawaanitc Kishemanitoon. 
ACT.28.24	Aaninta tahsh okiih tepwehtamini i'i kaakii wiintamawaatc, aaninta tahsh kaawiin kiihtepwehtansiiwa'. 
ACT.28.25	Kaawiin tahsh taapishkoo kii'inentansiiwa' e'ani maacaanitc o'o Pwaal kaa'⁠ishkwaa ihkitotc: “Peshik kekoon nintayaan ci‑ininakook: Tepwe kwayahk kii'ihkitonikopan Kishemanitoo otAhcaahkwan kiiyaapaci'aanitc kenootamaakotc Aaiseyawan 
ACT.28.26	Mihsawaako mooshak aana noontamek,
ACT.28.26	kaawiin tahsh kikanihsitohtansiim.
ACT.28.26	Mihsawaako kaye mooshak aana waapantamek,
ACT.28.26	kaawiin tahsh kikanihsitawinansiim.
ACT.28.27	Aaniihsh otinentamowiniwaan aahpici peci nihsitohtamoomakaniniwan,
ACT.28.27	okipinaanaawan tahsh kaye ohtawakaawaan.
ACT.28.27	Akawaapinintisowak tahsh kaye.
ACT.28.27	O'o tahsh e'ishihcikewaatc mii 'i kaa'onci waapihsikwaa,
ACT.28.27	mii kaye kaa'oncinoontansikwaa,
ACT.28.27	mii kaye 'i kaa'oncinihsitohtansikwaa otinentamowiniwaank.
ACT.28.27	Pikwehkiinotawiwaatc tahsh
ACT.28.27	nintaapimaaci'aak,’ kii'ihkitokopan Kishemanitoo.”
ACT.28.28	Pwaal tahsh kii'ani'-ihkito: “Kihkentamok itahsh o'o minwaacimowin kaashi tashintenik Kishemanitoo opimaaci'iwewin kewiinawaa kaaCoowiwihsikwaa e'ishinisha'amawintwaa, tanoontamook tahsh wiinawaa!” okii'inaa'. 
ACT.28.29	Ahpii tahsh o'owe kaa'ishkwaa ihkitotc, Coowa' kii'ani maacaawa', wiinke ehkihci kakanoonitinitc.
ACT.28.30	Niisho pipoon (2) tahsh i'imaa kii'ayaa waahkaa'ikanink kaakii'-awi'aasotc, kahkina kaye ekiih piintikanaatc kaakiihpi naasihkaakotc. 
ACT.28.31	Kiihsoonkite'e tahsh, kaawiin kaye awiyan okiih kipihtinikohsiin ewiintamaaketc Kishemanitoon otookimaawinini, ekiih kihkino'amaaketc kaye ini kaashi tipaacimimintc kaaTipencikenitc Ciisahs Christan.
ROM.1.1	Niin Pwaal 
ROM.1.2	Wiin kihcimewisha Kishemanitoo kii'inahshotamaake o'o minwaacimowin ciayaamakaninik, ekii'inanoonaatc otipaacimowininiima' i'imaa ci‑ishioshipii'aminitc kaakihtentaakwaninik Kehtemasina'ikanink. 
ROM.1.3	Mii 'imaa minwaacimowinink eshitashimimintc Kishemanitoo oKosihsan Ciisahs Christan kaaTipenimiminank. Miitahsh enaacimintc Christ owiiyaw 
ROM.1.4	Ahcaahkomaank tahsh wiin inahke inakimaa Kishemanitoonk e'ontahkaanesitc. Okihcimashkawisiiwininiink iitok kii'oncikihkencikaniwi e'oKosihsimikotc Kishemanitoon, aaniihsh okiihkiiwepimaatisi'ikoon ahpii kiinipotc. 
ROM.1.5	Wiin Ciisahs Christ ekii'ishihciketc, Kishemanitoo ninkii'miinik ishinisha'waakanink ci‑inanohkiiwak, 'awe Christ ci‑inanohkawak, kahkina kaapimaatisiwaatc kaatahswewaanakisiwaatc cioncitepwehtamowaatc kaye citootamowaatc otihkitowinini. 
ROM.1.6	Kaye kiinawaa 'imaa kitakwakinsom Kishemanitoo kaakii'antominek, Ciisahs Christink cioncitipentaakosiyek. 
ROM.1.7	Mii hsa 'owe kitooshipii'amawininim kiinawaa kahkina i'imaa Oroomink 
ROM.1.8	Nihtam iko nimiikwehciwi'aa Kishemanitoo, wiin Ciisahs Christ kaakii'onci‑ishihsenik, kahkina kiinawaa e'miikwehciwentamawininakook, misiwe ahkiink e'anioncinoontaakaaniwank i'iwe eshitepwehtamek. 
ROM.1.9	Kishemanitoo nintaa⁠tipaacimik ehtepwewak. Mii a'awe enikohkote'eyaan kaashianohkawak e'wiintamaakeyaan eshiminwaacimimintc oKosihsan. Kishemanitoo ninkihkenimik mooshak e'maamihkweniminakook 
ROM.1.10	tahsink e'anami'aayaan. Nintishikakwecimaa wiiniko ci‑inentamokwen kekahpii ci‑ishihsenik cianimawatihsinakook. 
ROM.1.11	Aahpici ko kiwii'⁠noonte⁠waapamininim. Kiwii'ishi⁠wiici'ininim wekonen hsa ko shawenimikoowin Kishemanitoo otAhcaahkwan keshimiininek, miihsh i'i kiinawaa cioncisoonkikaapawiyek. 
ROM.1.12	Mii 'owe kaaihkitoyaan, peshikwan iko 'imaa kikaonciwiici'ikoomin. Kiinawaa 'imaa niin eshitepweyentamaan cioncisoonkite'eshkaakooyek kaye niin i'imaa kiinawaa kaashitepweyentamek ninkaoncisoonkite'eshkaakoo.
ROM.1.14	Ninantawentaakos kahkina cikakwewiici'akwaa kaatahswewaanakitinowiwaatc. Inentaakwan e'masina'amawakwaa ciwiici'akwaa, ikiweniwak kaaootenaawaatisiwaatc kaye kaapikwataatisiwaatc, ikiweniwak itahsh kaye kaakihkino'amawintwaa kaye kaakihkino'amawaahsiwintwaa. 
ROM.1.15	Mii hsa 'owe eshiantawentamaan, kaye kiinawaa Oroomink 
ROM.1.17	 Mii 'imaa minwaacimowinink oncikihkentaakwan aaniin Kishemanitoo keishi'aatc awiyan kwayahk ciwiiciiwikotc. O'oweni kaatootawaatc Kishemanitoo, mii ehta 'imaa onciimakanini ehtepwehtaakotc. Mii 'imaa tepwehtamowinink eshimaacihsink kaye 'imaa tepwehtamowinink entashikiishihsink. Mii 'iwe kaaishihsink i'iwe oshipii'ikewin: “Awenen hsa ko otepwehtamowinink wencikwayahkwakimikotc Kishemanitoon ciminowiiciiwaatc, mii 'awe tepwe kepimaatisitc.”
ROM.1.18	Kishemanitoo kihcikiishikonk kii'oncikihkentamooshiwe onishkentamowinink kaawii'oncitipa'amawaatc o'o pemaatisinitc kaamaci‑inentaminitc kaye kaamacihcikenitc. Wiinawaa omacihcikewiniwaank okii'oncikipa'aanaawaa i'i tepwewin cikihkencikaatehsininik. 
ROM.1.19	Miitahsh o'oweni keoncitipa'amawaatc Kishemanitoo onoweniwa', aaniihsh okiihkaayaapantamini keshikihkenimintipan, wiin aaniihsh okiih⁠kiihkaayaapanta'aa'. 
ROM.1.20	Ahpane ko kaakii'⁠ahko‑oshihtootc ahki kii'mohshenaakwaniniwan otishiayaawinan tino kaanaakwahsininikin, mii 'iweni omashkawisiiwin keninehpiciayaanik kaye oKishemanitoowaatisiwin. Oko pemaatisiwaatc otishinihsitawinamawaawaan e'waapantamawaawaatc Kishemanitoon otooshihcikanini. Miihsh i'i cikwiinawi ihkitowaatc aaniin kaaishihcikewaatc. 
ROM.1.21	 Aanawiin ehkihkenimaawaatc Kishemanitoon, kaawiin okii'inakimaahsiwaawaan ehKishemanitoowinitc. Kaawiin kaye omiikwehciwenimaahsiwaawaan. Meshkwac itahsh wiinke kakiipaatisiimakaniniwan onaakatawencikaniwaan, wiinke kiihkashkiitipihkentaakwaniniwan kaapishihshikwaanikin onaakatawentamowiniwaan. 
ROM.1.22	Ninkakiihtaawentaamin aana inenintisowaatc, kakiipaatisiwak itahsh. 
ROM.1.23	 I'imaa kekiihkihtakimaawaahpan Kishemanitoon okii'meshkotakimaawaa' oshihcikana' kaaishinaakosinitc taapishkoo inini tino kenipotc, pinehshiinshink kaye kaaishinaakosinitc, aya'aawihshink kaye kaapimohsenitc, kapapaamootenitc kaye kaaishinaakosinitc.
ROM.1.24	I'iwe e'inaatisiwaatc, okii'onci⁠pakiciihkantaakowaan Kishemanitoon, maano wiinawaa waa'ishihcikewaatc wiinaatisiwin e'ishimihsawentamowaatc. Mii 'iwe piinihsh nahpaac kekoon ehtootaatiwaatc mii 'iwe e'akaciwentaakwaninik. 
ROM.1.25	Kaatepwewiniwaninik itahsh enaacimintc Kishemanitoo okii'meshkotoonaanaawaa nawac i'iweni ekii'otaahpinamowaatc i'i kaatepwewiniwansininik. Takwac otooshihcikanini Kishemanitoon okakanootaanaawaan ehkihtakintamowaatc. Kaawiin wiin Kishemanitoon otanami'ehtawaahsiwaawaan kaakii'oshihtoonitc kahkina kekoon. Wiin a'awe mooshak ahpane kekihtakimintc, mii hsa 'owe ehtepwemakahk.
ROM.1.26	O'owe tahsh kaaishihcikewaatc pemaatisiwaatc, okii'onci⁠pakiciihkantaakowaan Kishemanitoon, i'iweni kaa‑akaciwentaakwaninik ehtootamowaatc e'nahpaaci⁠mihsawenintiwaatc. Ampooshke iki ihkwewak okii'nahpaacihsitoonaawaa otihkwewiwiniwaa, anooc ewii'ishihcike'itiwaatc. 
ROM.1.27	Shikwa peshikwan kewiinawaa ishihcikewak iki ininiwak. Opoonihtoonaawaa kwayahk keshiwiiciiwimintc ihkwewa', meshkwac e'macimihsawenimaawaatc wiici‑ininiimiwaa', i'iwe kaa‑akaciwentaakwaninik e'ishihcike'itiwaatc. Mii 'imaa omacihcikewiniwaank oncitipa'amawaawak kaashikashkihtamaasowaatc.
ROM.1.28	I'iwe tahsh ewiihpapaamentansikwa kwayahk eshikihkenimimintc Kishemanitoon, okii'onci⁠pakiciihkantaakowaan ekaa cikwayahko naanaakatawentansikwaa, mii 'i eshitootamowaatc ini kwayahk kaainentaakwahsininikin. 
ROM.1.29	Omooshkineshkaakonaawaan kahkina kaakwayahkonaakwahsininikin – maci‑ishiwepisiwin, mihsawinamaakewin, macihcike'itiwin. Mooshak aayaahshenintiwak, nihsitiwak, aayaanoontiwak, kakwe⁠ciihshi'itiwak. Mooshak iko macinaakewak, papaatitakwaacimowak, 
ROM.1.30	macitashintiwak. Oshiinkenimaawaan kaye Kishemanitoon. Kakwenishkimiwewak, kihtenimowak, mamiihkwaanitisowak. Okakwemihkwentaanaawaa keshimacihcikewaatc. Kaawiin owii'na'ihtawaahsiwaawaa' oniiki'ikowaa'. 
ROM.1.31	Kaawiin inkotano inentansiiwak e'macihcikewaatc. Opiikonaanaawaan otahshotamakewiniwaan. Kaawiin nihtaa saaki'iwehsiiwak. Kaawiin kaye kitimaakinaakehsiiwak. 
ROM.1.32	Aanawiin ehkihkentamowaatc otinaahkonikewinini Kishemanitoon e'inahtenik, nipowin cikashkihtamaasowaatc awiyak kaatootamowaatc, maano tahsh otanitootaanaawaan iniweniwan, kaye tahsh “Kikwayahkohcikem” otinaawaa' iniweniwa' kaanekaami‑ishihcikenitc.
ROM.2.2	Kikihkentaamin kwayahk e'ishihciketc Kishemanitoo ehtipaahkonaatc iniweniwa' i'i kaatootaminitc. 
ROM.2.3	Kiin itahsh peshikwan kitashi‑ishihcike kaashinaanaakaci'atwaa kiicipimaatisiik. Kitinentam ina tahsh cioshintaman keinaahkonihk Kishemanitoo? 
ROM.2.4	Kaawiin maawiin aahpici kisaapentamowaahsiwaanaatok ehpiihciminotootaaketc Kishemanitoo ehshashiipi⁠tipaahkoniwetc, kinwesh ehshashiipenimihk. Kehcinaac kitaakihkenimaa aaniin wenci minotootawihk ewiihkakwe⁠ishiwinihk kwehkaatisiwinink. 
ROM.2.5	Kiin itahsh wawiinke kishashiipihtam. Kitishinankinamaas awahshime cikosikwahk kitipa'amaakoowin, mii 'iwe keishihsek ahpii ishikiishikaninik Kishemanitoo naakohtootc eshinishkentank maci‑ishiwepisiwin i'i kaye ahpii kaawii'ishinaakwaninik kwayahk iko ewii'ishitipaahkoniketc. 
ROM.2.6	 Kahkina awiyan tahsh kwayahk owii'ishitipa'amawaan aaniin kaa'ishihcikenitc. 
ROM.2.7	Aaninta shashiipentamook ehkakweminohcikewaatc. Miiwan itahsh ono entone'amowaatc minwakinsowin, cikakweminwaacimikowaatc Kishemanitoon, kaye kenihshiwanaatahsininik pimaatisiwin cimiinikowaatc. Wiinawaa ko tamiinikoowisiwak pimaatisiwin wiihkaa kepoonihsehsininik. 
ROM.2.8	Ikiweniwak itahsh pehkaanisiwaatc wiinawaa ko ehta wiihkakwe⁠minotootaasowak, e'otaahpinansikwaa kaakwayahkwaninik, nawac i'iwe ewii'noocihtoowaatc kaakwayahkonaakwahsininik. Miiwak iki kekihcitipa'amaakowaatc Kishemanitoon onishkentamowininiink. 
ROM.2.9	Kakwaataki'ikoowin, wiihsakentamowin tamiinaawak awiyak kaanihtaa⁠macitootamowaatc. Iki Coowak niikaanenimaawak citipaahkonintwaa, ikiweniwak itahsh kaye kaaCoowiwihsikwaa mii peshikwan ketootawintwaa. 
ROM.2.10	Ikiweniwak itahsh kaaminohcikewaatc minwaacimikoowin, minwakinsowin, pisaanisiwin okamiinikowaan Kishemanitoon. Iki tahsh Coowak niikaan tamiinaawak, ikiweniwak itahsh kaye kaaCoowiwihsikwaa tamiinaawak. 
ROM.2.11	 Aaniihsh mihcipeshikwanini i'i kaaoncitipaahkonaatc Kishemanitoo kahkina awiyan.
ROM.2.12	Iki kaaCoowiwihsikwaa kaawiin otayaahsiinaawaa i'iwe 
ROM.2.13	Kaawiin aaniihsh i'imaa e'mihcinoontamowaatc Inaahkonikewin kaainahtenik otoonci‑inakimikohsiiwaan e'minowiiciiwaawaatc Kishemanitoon, i'imaa ehta ehtootamowaatc i'i kaainahtenik otInaahkonikewinini. 
ROM.2.14	Iki kaaCoowiwihsikwaa kaawiin kii'oncimiinaahsiiwak i'i Moosihs otInaahkonikewin. Wiinawaa hsa ko ahpii hko ishionentamaasowaatc ewii'ishihcikewaatc i'i kaainahtenik Inaahkonikewin, mii 'iwe eshinaakosiwaatc wiinawaa piko ekii'oshihtamaasowaatc Inaahkonikewin, aanawiin ekii'oncimiinaahsiwintwaa i'iweni Inaahkonikewin Moosihsihkaank kaakii'onciimakaninik. 
ROM.2.15	Otishihcikewiniwaank hsa ishinaakwanini ote'iwaank ehtashiayaamakaninik i'iweni kaainahtenik Inaahkonikewin, kaye 'imaa onaanaakatawenintisowiniwaank oncikihkentaakwanini o'owe e'ishihsek. Inkotink aaniihsh kimaashihcike otikonaawaa otinentamowiniwaa, inkotink kaye kiminohcike e'inamanci'oshkaakowaatc. 
ROM.2.16	Mii 'iwe keishihsek ahpii 'iwe kiishikahk tipaahkoniketc Kishemanitoo. Ciisahs Christan oka‑aapaci'aan, ahpii ehtipaahkonaatc ini pemaatisinitc kaashi⁠kiimooci‑inentaminitc kahkina. Mii 'owe enahtek i'iwe minwaacimowin kaawiintamaakeyaan.
ROM.2.17	Kiin itahsh, “Niin Coo nintinow” e'ihkitoyan, kitahpenimonotaan i'iwe Moosihs 
ROM.2.18	Kikihkenimaa kaye kaashiantawenimihk Kishemanitoo, kaye kikiihpi‑ishikihkino'amaakon i'iwe Inaahkonikewin wekonen wenishihshink ciotaahpinikaatek. 
ROM.2.19	Kaye kiteinenintis kiin cikihkinowinatwaa ikiweniwak kaawaapihsikwaa, ciwaahseshkamawatwaa ikiweniwak kashkiitipihkanonk kaa‑ayaawaatc. 
ROM.2.20	Kiteinenim ehkashkihtooyan cikwayahkonatwaa kaakakiipaatisiwaatc, kaye iki mahshi kaakiishaapewihsikwaa cikihkino'amawatwaa. Kitayaan i'i Inaahkonikewin. Miitahsh i'imaa kitinentam kahkina kekoon e'wehkwaakihkentaman kaye kahkina ehkikisiyan i'i tepwewin. 
ROM.2.21	Aanawiin kotak awiyak ehkihkino'amawatwaa, kaawiin ina kiin i'imaa kitashikihkino'amaasohsii? Kaye i'imaa kotak awiyak kekiihkimatwaa ekaa cikimootihsikwaa, kaye kiin inahsh kikimoot? 
ROM.2.22	Kayehsh keko tootanken pihshikwaatisiwin aanaihkitoyan, kitootam inahsh kiin? Kishiinkinawaak manitoohkaanak; kitashikimoot ina tahsh kaashipiintikanintwaa kaamanitoohkewaatc? 
ROM.2.23	Kiin kimaminwaacintis e'ayaayan Kishemanitoo otInaahkonikewin – taoncipaahpinotawaa na tahsh Kishemanitoo kiin ehpiikonamowatc i'i Inaahkonikewin? 
ROM.2.24	 Mii 'owe kaainasina'ikaatek Kihcimasina'ikanink: “I'imaa kiinawaa kaa‑ayintiyek ikiweniwak kaaCoowiwihsikwaa otoonci⁠macakintamawaawaan Kishemanitoon owiinsowinini.”
ROM.2.25	Kiishpin tootaman Inaahkonikewin kaainahtek, mii 'imaa ehta keshikihtaapatahk 
ROM.2.26	A'awehsh wiin kaaCoowiwihsik, aanawiin ekaa ekiih⁠kihkinawaatashakeshwaahsiwintc, kiishpin itahsh tootank i'i kaainahtenik Inaahkonikewin, kaawiin ina otaaishinaakohsiin Kishemanitoon taapishkoo aasha kewiin ehkihkinawaatashakeshikaniwitc? 
ROM.2.27	Kiinawaa tahsh kaaCoowiwiyek, aanawiin e'ayaayek i'iwe kaaoshipii'ikaatek Inaahkonikewin, kaye aanawiin i'imaa kiwiiyawiwaank ekiih⁠kihkinawaatashakeshokooyek, shaakooc kitanipiikonaanaawaa i'iwe Inaahkonikewin. Ikihsh wiin kaaCoowiwihsikwaa, aanawiin wiiyawiwaank ekaa ehkihkinawaatashakeshwaahsiwintwaa, wiinawaa ko otootaanaawaa kaainahtenik Inaahkonikewin. Miihsh i'iwe kiinawaa keoncitipaahkonikooyek. 
ROM.2.28	Awenen tahsh a'a tepwe kaaCoowiwitc? Kaawiin memwehc awiya taatinowihsii wakicaya'ii ehta kaaishinaakositc, i'imaa wiiyawink ehta kaatashi⁠kihkinawaatashakeshontc. 
ROM.2.29	 A'awehsh wiin piincinaw kaaCoowiwitc, mii 'awe tepwe kaatinowitc, ote'ink ehkihkinawaaci'intc ehtipenimikotc Kishemanitoon, otAhcaahkoni ekii'ishianohkiinitc. Kaawiin tahsh wiin awiya i'iweni kaaoshipii'ikaatenik Inaahkonikewin otishi'ikohsiin. Ominwaapamikoowin a'a kaatinowitc kaawiin ininiinaank onciimakahsinini, Kishemanitoonaank ihsa onciini.
ROM.3.1	Kekoon ina tahsh ayaamakan ci‑ishiniikaanentaakosiwaatc iki Coowak, otaanaank itahsh wiin ci‑inentaakosiwaatc iki kaaCoowiwihsikwaa? Awaac ina kekoon ontisi awiya 
ROM.3.2	Tepwe misiwe ontisiwak ehCoowiwaatc. Mii aaniihsh o'owe nihtam, okiihkanawenta'ikowaan Kishemanitoon cipaminamowaatc otihkitowinini. 
ROM.3.3	Aaniin itahsh keishihsewaatc aaninta ekii'noonte⁠aanawencikewaatc? Kaye wiin ina Kishemanitoo taishihcike'itiso citepweyentaakosihsik? 
ROM.3.4	 Kaawiin kanake! Mihsawaa hsa ko tatepwewiniwi Kishemanitoo, kahkina aana kiiwanimowaatc ininiwak. Amii 'owe kaaishihsink oshipii'ikewin:
ROM.3.4	“Ahpii hko ehkakitoyan, kahkina kikaishinaakook ehkwayahkotepweyan.
ROM.3.4	Ahpii anaamimikooyan kikapahkinaake.”
ROM.3.5	Aaniin itahsh keihkitoyank kiishpin kaashimacihcikeyank nawac i'imaa oncipayahtenaakwaninik Kishemanitoo okwayahkohcikewin? Kitaaihkitomin ina ehkwayahkohcikehsik ehtipa'amawinank? Mii 'iwe piko awenen keshikakwetwetc. 
ROM.3.6	Kaawiin itahsh kanake taaishinaakwahsinoon! Kiishpin kwayahkohcikehsikipan Kishemanitoo, aaniin kekii'ishitipaahkonaahpan kahkina ahkiink kaa‑ayaanitc?
ROM.3.7	Komaa kaye kitaaihkitomin: “Inashke tepwehsiwak, mii 'imaa eshipayahtenaakohtaawak Kishemanitoo ehtepwetc, miihsh i'imaa cioncikihtenimintc. Kiishpin o'oweni ishihsenik, wekonen tahsh niin wenci‑inakimikooyaan omacaatis?” 
ROM.3.8	O'owe ishihsek, kaawiin ina kitaaihkitohsiimin: “Haw, macihciketaa, kaaonishihshik i'imaa taonciimakan.” Aaniihsh awiyak ninkii'ishimaci‑ikook i'iwe nahke ekii'ihkitowaanen. Mii 'iwe keishitipaahkonintwaa eshikashkihtamaasowaatc.
ROM.3.9	Naahsaap itahsh miinawaa kaatashintamaan: kiinawint kaaCoowiwiyank, awahshime na kiminwakinsomin ahpiihc wiinawaa kaaCoowiwihsikwaa? Kaawiin kanake. Aasha ninkii'wiintaan i'i kaaishiwepisiwaatc Coowak kaye kaaCoowiwihsikwaa, kahkina peshikwan iko e'ishitipenimikowaac macitootamowin. 
ROM.3.10	 Mii 'owe kaaishihsinkin kihcioshipii'ikewinan:
ROM.3.10	“Kaawiin awiya okwayahkonaakohsiin Kishemanitoon, kaawiin awaac peshik.
ROM.3.11	Kaawiin awiya onihsitawinansiin kaakwayahkonaakwaninik,
ROM.3.11	kaawiin awiya onantone'waahsiin Kishemanitoon.
ROM.3.12	Kahkina kaawiin owii'naanaakatawenimaahsiwaawaan Kishemanitoon.
ROM.3.12	Kiini‑ishihsewak piinihsh kekoonini e'inaapatisihsikwaa.
ROM.3.12	Kaawiin kwayahkohcikehsiiwak, kaawiin awaac peshik.
ROM.3.13	otenaniwaank oncimaaciihseni wayeshimiwewin.
ROM.3.13	Taapishkoo kinepik kaaciihsowetc mii 'iwe eshipihcipooshiwemakaninikin otihkitowiniwaan, e'nihshiwemakaninikin.
ROM.3.16	Nihshiwanaaci'iwewin, kakwaataki'iwewin opimihkawaataanaawaa aanti piko kaashipimiayaawaatc.
ROM.3.17	Kaawiin minowiiciintiwin otakopimiwitoohsiinaawaa.
ROM.3.18	e'ayishipii'ikaatek.
ROM.3.19	Kikihkentaamin kahkina ono kekoonan 
ROM.3.20	 Aaniihsh aanakashkihtootc awiya citootank i'i Inaahkonikewin kaainahtenik, kaawiin i'imaa okaonci‑inakimikohsiin ciminowiiciiwaatc Kishemanitoon. Aaniihsh mii i'i enaapatahk Inaahkonikewin awiya cioncikihkenintisotc e'macitootank.
ROM.3.21	Aasha tahsh noonkom okii'naakohtoon Kishemanitoo aaniin entootawaatc awiyan kwayahk ciminowiiciiwikotc. Kaawiin ahkawe 'iwe otaapacihtoohsiin 
ROM.3.22	 Aaniihsh mii i'imaa ehtepwehtawimintc Ciisahs Christan wencikwayahkwaatisiiwenimaatc i'i pemaatisinitc. Kahkina awiyan otishihcike'aan kaatepwehtaminitc. Kaawiin pepahkaanentaakosihsiiwa'. 
ROM.3.23	Kahkina awiya kii'macitootam. Kaawiin awiya okiihtepishkansiin Kishemanitoon okihci‑inentaakosiwininiink ci‑ishinaakositc. 
ROM.3.24	Wiin itahsh iko okishewaatisiwinink Kishemanitoo omihcishawenimaa' kahkina kwayahk e'inahsaatc ciminowiiciiwikotc. Wiin Christ Ciisahs otishihcike'aa' cimihcipakitinikaniwinitc ekaa cionahshowaanimaahsiwintc. 
ROM.3.25	Wiin iko Kishemanitoo kii'ontinamaake Ciisahsoon cinihsimintc pakitinaahsowinink citinowinitc, i'imaa tahsh omiskwiiminiink cioncipoonencikaatenikin omacitootamowiniwaan iki pemaatisiwaatc ehtepwehtawaawaatc. Mii 'owe kaahtootank Kishemanitoo ciwaapancikaatenik eshikwayahkohciketc. Otaanaank itahsh cipwaa nihsimintc Christan oncita okii'aansweyaapantamawaa' kaakii'ishimacitootaminitc, aaniihsh okiihshashiipenimaa'. 
ROM.3.26	Noonkom itahsh pahkaan ishihcike ehkihkentaakohtootc okwayahkohcikewin. Mii 'owe eshiwaapanta'iwetc wiin iko ehkwayahkwaatisitc, kwayahk kaye e'inahsaatc kahkina awiyan ciminowiiciiwikotc kaatepwehtawaanitc Ciisahsoon.
ROM.3.27	Wekonen tahsh awiya keoncimamiihkwaanitisotc? Kaawiin kekoon. Aaniihshwiin i'i? Kaawiin ina kitaaihkitohsiimin cioncikwayahkwakimikooyank ehkanawentamank Inaahkonikewin? Kaawiin kanake. Kaawiin aaniihsh oncikwayahkwakimaahsii awiya ehkanawentank Inaahkonikewin. Otepwehtamowinink hsa wiin okaonci‑inahsikoon Kishemanitoon kwayahk ciminowiiciiwaatc. 
ROM.3.28	Mii aaniihsh o'owe kaaoncinihtaa⁠ihkitoyaank, piko hsa ko e'otepwehtamowinitc awiya kwayahk okaonci‑inahsikoon Kishemanitoon ciminowiiciiwaatc. Kaawiin wiin ekiihkanawentank Inaahkonikewin taonci‑ishihcikaniwihsii awiya. 
ROM.3.29	A'a tahsh Kishemanitoo, inenimaa na ehta ini Coowa' cioKishemanitoomikotc? Kaawiin ina kaye iniweniwa' kaaCoowiwihsinik? Tepwe hsa kaye kaaCoowiwihsinik okaoKishemanitoomikoo'. 
ROM.3.30	 Ayaa hsa peshik cioKishemanitoomikotc kahkina pemaatisinitc, shikwa wiin Coowa' otepwehtamowininiink okaonci‑inahsaa' ciminowiiciiwikotc, ini tahsh kaye kaaCoowiwihsinik mii peshikwan ketootawaatc tepwehtaminitc.
ROM.3.31	Kaawiin tahsh i'imaa tepwehtamowinink kitoonci⁠aanihsentaakohtoohsiimin Inaahkonikewin. Nawac iitok kitaayiicihtoomin Inaahkonikewin.
ROM.4.1	Aaniin tahsh keinak a'a kaakii'okehteaya'aamiyaank 
ROM.4.2	Kiishpin wiin otishihcikewinink kaakii'onci‑inahsikotc cionciminowiiciiwaatc Kishemanitoon, otaakii'ontinaan kekoon ciminomaamiihkwaatankipan. I'imaa tahsh kaashiwaapancikenitc Kishemanitoon kaawiin kekoon okii'ayaahsiin cimaamiihkwaatank. 
ROM.4.3	 O'owe aaniihsh ihkitoomakan kihcioshipii'ikewin: “Eparahaam okiihtepwehtawaan Kishemanitoon, miitahsh i'imaa kaakii'onci‑inakimikotc ehkwayahkwaatisitc.” 
ROM.4.4	Inashke, kaa‑ayanohkiitc awiya, otipa'amaakoowin kaawiin miinikoowin inakintehsinini, mii hsa enakintenik ekiihkashkihtamaasotc. 
ROM.4.5	Inashke tahsh wiin awiya kaakashkihtamaasohsik ciminwaapamikotc Kishemanitoon, e'ahpenimonotawaatc itahsh, owaapamikoon ehtepwehtawaatc. Miitahsh aanawiin ekiihpi⁠maci‑ishiwepisitc, mii 'owe otikoon: “Kaawiin kekoon kitinenimihsinoon, kikainakimin ehkwayahkwaatisiyan,” e'ikotc. Mii 'iwe otepwehtamowinink a'a inini kaaonci‑inahsikotc kwayahk ciminowiiciiwaatc Kishemanitoon. 
ROM.4.6	Mii 'iweni kaa'itank a'a 
ROM.4.7	omacitootamowiniwaan wiinke kaakiihkaahsiinamawintwaa!
ROM.4.8	Shawentaakosi a'a inini omacitootamowin ekaa wiihkaa ewii'akintamaakohsik kaaTipencikenitc!”
ROM.4.8	kii'ihkito Tepit.
ROM.4.9	O'owe tahsh shawentaakosiwin, ikiweniwak ina ehta 
ROM.4.10	Aaniin mayaa ahpii kaa'maaci inakimikotc ehkwayahkwaatisitc? Cipwaa kihkinawaatashakeshikaniwitc ina? Kaa'ishkwaa kihkinawaatashakeshikaniwitc ina? Kaawiin kaa'ishkwaatootawintc, cipwaa tootawintc ihsa kii'inakimaa cikwayahkwaatisitc. 
ROM.4.11	 Naanaake tahsh kiih⁠kihkinawaatashakeshikaniwi. Mii 'iwe kaa'ishihcike'intc, mooshak iko cikihkencikaatek mii 'imaa otepwehtamowinink ekii'onci‑inakimintc ehkwayahkwaatisitc. Aaniihsh cipwaa kihkinawaacishontc okii'ishiotaahpinikoon Kishemanitoon. Miitahsh i'iwe e'inentaakositc Eparahaam e'oyoohsimikotc kahkina awiya' kaatepwehtawaanitc Kishemanitoon. Kewiinawaa hsa otishiotaahpinikowaan Kishemanitoon cikwayahkwaatisiwaatc aanawiin wiihkaa ekiih⁠kihkinawaatashakeshwaahsiwintwaa. 
ROM.4.12	Shikwa ikiweniwak kaakiih kihkinawaatashakeshikaniwiwaatc kaye wiinawaa peshikwan otooyoohsimaawaan Eparahaaman. Kaawiin ehta okihkinawaaci'ikoowiniwaank onci oyoohsihsiiwak, i'iwe hsa wiin e'naapa'amaanaawaatc ini Eparahaaman kaakii'ishi otepwehtamowininitc, kaakii'ishipimaatisinitc cipwaa kihkinawaaci'imintc.
ROM.4.14	 Taka tahsh o'owe ishi‑ihkitoyankipan Kishemanitoo e'ahshotamawaatc kekoon cimiinaatc awiyan i'imaa ehta kaashikanawentaminitc Inaahkonikewin. Kiishpin i'iwe ishihsekipan, anihshaa 'iwe taaishinaakwan awiya ciotepwehtamowinitc. Shikwa aanawiin Kishemanitoo e'ahshotamawaatc kekoon ini kaatepwehtaakotc, kaawiin kekoon taainaapatahsinini otahshotamaakewin. 
ROM.4.15	I'imaa hsa e'ayaanik i'i Moosihs 
ROM.4.17	 Mii aaniihsh o'o eshipii'ikaatenik Kishemanitoo otihkitowin: “O'owe hsa kaa'ishihcike'inaan, niipiwa' ketahswewaanakisiwaatc pemaatisiwaatc kikaoyoohsimikook,” ekii'inintc Eparahaam. Tepwe hsa ko kiinawint kitooyoohsimaanaan Eparahaam, eshiwaapancikenitc Kishemanitoon kaakiihtepwehtawaatc. Mii 'awe Kishemanitoo kaapimaatisiishkawaatc i'i kaakii'niponitc, kaye kaaihkitotc: “Taka 'iwe tanaakwan mahshi kaa‑ayaahsinok,” miitahsh i'i kaa'ishihsenik. 
ROM.4.18	 A'a tahsh Eparahaam kiihtepwehtam, okii'ahshawaapantaan mahshi kekoon aapiinc ekii'naakwahsininik cikii'ocihcihsenikipan i'i kaakiihpiihtootc. Miihsh i'i piinihsh tepwe okii'oyoohsimikoo' niipiwa' kaatahswewaanakisinitc. Mii hsa mayaa kaa'ani‑ishihsenik kaakii'inintc: “Mii 'i ketahshiwaatc kipiiwesiimak,” ekii'inintc.
ROM.4.19	 Ahpii kaa'ahshotamawintc, aasha kekaa ninkotwaahk kiihtahsopipoonwe. Kaawiin itahsh wiin kii'onci⁠mehcihsehsinini otepwehtamowin ekii'naakatawentank tipinawe owiyaw aasha taapishkoo nipoomakan ekii'ishinank, kaye ini Serawan 
ROM.4.20	Kaawiin awaac pankii kii'oncipoonitepwehtansii, kaawiin okii'aanwehtansiin i'i Kishemanitoon kaakii'ahshotamaakotc. Awahshime hsa wiin kii'anisoonkitepwehtam, okii'anikihtakimaan Kishemanitoon. 
ROM.4.21	Wawiinke kiihkehcinaa'o, “Tepwe Kishemanitoo ninkakashkihtamaak i'i kaakii'ishiahshotamawitc,” kii'inentam a'a Eparahaam. 
ROM.4.22	Mii 'owe otepwehtamowinink kaakii'onciotaahpinikotc Kishemanitoon ekii'inakimikotc ehkwayahkwaatisitc. 
ROM.4.23	O'o tahsh kaa'ihkitoomakahk: “Kii'ishi‑inakimaa ehkwayahkwaatisitc,” kaawiin wiin Eparahaam ehta kaaoncioshipii'ikaatenik. 
ROM.4.24	Kiinawint ohsha kaye kaaonci‑ishipii'ikaatek, keishi‑inakiminank Kishemanitoo cikwayahkwaatisiwank, aaniihsh kitepwehtawaanaan Kishemanitoo kaakiihkiiwepimaatisi'aatc Ciisahsoon kaaTipenimiminank. 
ROM.4.25	 Kishemanitoo aaniihsh okiihpakitinaan Christan ci⁠oncinihsimintc kimacihcikewininaanink onci. Okiihkiiwepimaatisi'aan tahsh kiinawint ewii'onci‑inahsinank ciminowiiciiwank Kishemanitoo.
ROM.5.1	O'owe tahsh aasha kaa'ishihcike'inank Kishemanitoo ekiihtepwehtawank ekii'ishi'inank kwayahk ciminowiiciiwank, noonkom pisaanentamowinink kitishiwiiciiwaanaan Kishemanitoo, a'awe tahsh kaaTipeniminank Ciisahs Christ kaakii'ishihcike'inank. 
ROM.5.2	Miitahsh a'awe ekiihtepwehtawank Christ, kikii'ishipiintikanikonaan i'imaa eshiwaapantamowank okishewaatisiwin a'a Kishemanitoo, miitahsh i'imaa noonkom eshipimaatisiwank. Kaye kimoocikentaamin e'ahshawaapantamank ewii'wiici'iweyank Kishemanitoo okihci‑inentaakosiwinink. 
ROM.5.3	Kayehsh kitooncimoocikentaamin ehkakwaatakentamank. Aaniihsh kikihkentaamin o'o, ahpii ehkakwaatakentamank kitooncikihkino'amaakoomin cishashiipentamank. 
ROM.5.4	Shashiipentamowank itahsh, mii 'imaa cioncikwayahkonawinank Kishemanitoo. Ehkihkentamowank itahsh e'minonawinank, mii 'imaa wentinamank keoncikehcinaa'oyank. 
ROM.5.5	O'owe tahsh e'ishikehcinaa'oyank, kaawiin wiihkaa kikaniihsentansiimin. Aaniihsh Kishemanitoo kikiihsiikinamaakonaan osaaki'iwewin i'imaa kite'inaanink, otAhcaahkwan ekii'aapaci'aatc. Miiwan itahsh ini kaakii'miininank. 
ROM.5.6	Mekwaa tahsh keyaapi ekiihkashki'itisohsiwank ciwiici'itisoyankipan, a'awe Christ kikii'nipohtamaakonaan kaamaci‑ishiwepisiyank. Mayaa hsa i'i ahpii kiihtootam kaakii'onahtoonitc Kishemanitoon. 
ROM.5.7	Inashke taasanakanini awiya cinipohtamawaatc awiyan aanawiin mayaa kaapiminisha'aminitc i'i Inaahkonikewin kaainahtenik. Inkotink itahsh wiin maawiin awiya taa‑ayinentam cinipoohtamawaahpan awiyan kaanihtaa⁠minotootaakenitc. 
ROM.5.8	A'awe tahsh wiin Kishemanitoo kikii'waapanta'ikonaan aaniin ehpiihcisaaki'inank. Aaniihsh mekwaa keyaapi omaci‑ishiwepisiik ekiihtinowiwank, kikii'nipoohtamaakonaan a'a Christ. 
ROM.5.9	Aasha wiin omiskwi ekii'ishi‑inahsikoowank kwayahk ciminowiiciiwimank Kishemanitoon, nawac hsa wiin iitok Christ e'wiiciiwank kikaoncipimaaci'ikoomin ekaa ciotihsaapantamowaahsiwank Kishemanitoon onishkaatisiwinini. 
ROM.5.10	Mekwaa tahsh kiinawint Kishemanitoo kaashiinkenimikotc kiitinowiwank, wiin tahsh wiin onipowininiink ini oKosihsan aanciko kikii'ishikashki'ikonaan cisaakiwiiciiwank. Noonkom itahsh osaaki'aakana' ehtinowiyank, nawac hsa wiin opimaatisiwininiink Christan kikaoncipimaaci'ikoomin. 
ROM.5.11	Keyaapi tahsh kekoon awahshime anitakoayaamakan kaamiinikooyank. Kitoonci minwentami'ikonaan a'a Kishemanitoo i'i kaakii'ishihcike'iminank kaaTipenimiminank Ciisahs Christan. Miiwan ini Ciisahsoon aasha kaakii'oncitepinamowank Kishemanitoo osaakiwiiciwaakana' citinowiyank.
ROM.5.13	Tepwe cipwaa miikiwaaniwank i'i 
ROM.5.14	I'imaa tahsh ahkonaak kaakiihpimaatisitc Aatam 
ROM.5.15	Kaawiin tahsh misiwe peshikwentaakosihsiiwak oko kaaniishiwaatc. Aaniihsh Kishemanitoo omiikiwewin kaawiin peshikwan inentaakwahsinoon Aatam omacitootamowin kaainentaakwaninik. Tepwe niipiwa' awiyak kii'oncinipowak i'iwe kaakii'ishimacitootank a'a peshik inini. I'i tahsh Kishemanitoo okishewaatisiihkantaakewin wawiinke awahshimewentaakwanini kaaishihcikemakaninik. Omiikiwewin kaye awahshimewentaakwanini, aahpici niipiwa' iki pemaatisiwaatc ekiihtepinamowaatc, e'oncimiinintwaa okishewaatisiwininiink ini peshik ininiwan Ciisahs Christan. 
ROM.5.16	Miinawaa pepahkaanentaakwanoon Kishemanitoo omiikiwewin kaye omacitootamowin a'a peshik inini Aatam. Aaniihsh aapitink iko ekii'macitootank a'a peshik inini, “Kikikis macitootamowin,” kii'inaa a'a inini. Noonkom itahsh wiin i'i ekii'ahpiihci paahtiinatininikin ini omacitootamowiniwaan iki pemaatisiwaatc, aanawiin iko ehteinentaakosihsikwaa shaakooc itahsh iko okiihshawenimikowaan Kishemanitoon: “Kaawiin kekoon kitinakincikaasohsiim,” inaawak. 
ROM.5.17	Tepwe hsa a'awe peshik inini kaakii'macitootank, mii 'imaa kaa'oncikashkihcikemakahk nipowin, kahkina pemaatisiwaatc e'oncinipowaatc a'a peshik kaakiihtootank. Nawac itahsh wiin takihcikashkihcikemakanini i'i kaahtootank a'a Peshik Inini Ciisahs Christ. Aaniihsh kahkina kaamiinintwaa Kishemanitoon oshawencikewinini eshiwenootaninik, kaye kaashimiinintwaa kwayahkwakimikoowin, pahkinaakewinink taishipimaatisiwak, aaniihsh okashkihtamaakowaan Christan kaaTipenimiminank.
ROM.5.18	Mii 'owe eshiwiintamaan: o'o peshik macitootamowin Aatam kaakiihtootank, kii'onci⁠nipowakimaawak kahkina pemaatisiwaatc. Peshikwan itahsh kaye i'i peshik kwayahkohcikewin kaakiihtootank a'a Peshik, kahkina “Kipakitinikoom” onci‑inaawak, miinaawak itahsh cipimaatisiwaatc. 
ROM.5.19	Shikwa 'awe peshik inini ekii'na'ihtansik i'i kaakii'ikotc Kishemanitoon, niipiwa' awiyak okii'oncikashki'ikonaawaa cimaci‑ishiwepisiwaatc. A'awe tahsh miinawaa peshik inini Ciisahs Christ kii'na'ihtam, miitahsh peshikwan niipiwa' awiyak taonci‑inahsaawak ciminowiiciiwaawaatc Kishemanitoon. 
ROM.5.20	Kishemanitoo okiihpakitinaan i'i otInaahkonikewin cianiawahshimeshkaanik macitootamowin. Ahpiihsh kaa'ani‑ishinankishkaak i'i macitootamowin, awahshime kii'ani‑ishinaakwanini Kishemanitoo oshawencikewin. 
ROM.5.21	Mii aaniihsh o'owe ishkwaac eshiwiintamaan: macitootamowin aahpici kiihkashkihcikemakan, aaniihsh kahkina piko awiyak kii'nipowak. Miitahsh kaye peshikwan niipiwa' kashkihcikemakanini Kishemanitoo oshawencikewin, aaniihsh otishi'aa' i'i pemaatisinitc kwayahk ciminowiiciiwikotc. Kitishi'ikonaan ahpane ko cipimaatisiwank, i'iwe Ciisahs Christan kaakiihtootawiminank.
ROM.6.1	Aaniin itahsh keihkitoyankipan? Keyaapi na kikani‑ishipimaatisimin macitootamowinink awahshime piko cianiayaamakaninik Kishemanitoo oshaawencikewin? 
ROM.6.2	Kaawiin kanake taishinaakwahsinoon! Kitinentaakosimin iitok ekii'ishinipoyank macitootamowin citipenimikohsiwank: kaawiin tahsh ishinaakwahsinoon keyaapi ci‑ishipimaatisiyankipan ehtipenimikoyank macitootamowin. 
ROM.6.3	Kehcinaac aasha kikihkentaanaawaatok o'o: kahkina kaatahshiyank kaakii'ishisiika'antaakooyank ciwiiciiwank a'a Christ Ciisahs, tako kaye 'iwe kikii'ishisiika'antaasomin ciwiiciiwikowank onipowin. 
ROM.6.4	 Ahpii tahsh kaakiihsiika'antaasoyank, kikii'wiici⁠na'inikoomaanaan a'a Christ ekii'wiici'iweyank i'imaa onipowinink. Shikwa tahsh peshikwan a'awe Weyoohsimintc ekii'aapacihtootc i'iwe maawac kaakihci‑inentaakwaninik omashkawisiiwin ekiihkiiwepimaatisi'aatc Christan kaakii'niponitc, miitahsh i'i kekiinawint peshikwan oshkaya'iink ci‑ishipimaatisiyank.
ROM.6.5	Inashke hsa peshikwan kikashitakowiiciiwaanaan, peshikwan ekii'ishionipowiniyank wiin kaakii'ishinaakwaninik onipowin Christ. Miihsh i'i taapishkoo peshikwan kikashitakowiiciiwaanaan ci‑ishikiiwepimaatisi'ikooyank wiin iko kaakii'ishi kiiwepimaatisi'intc. 
ROM.6.6	Aaniihsh kikihkentaamin o'o: i'iwe otaanaank kaakii'ishipimaatisiyankipan kii'wiitaahpinacikaate i'imaa Ciisahs kaakii'ishiakosaka'ikaniwitc aashiteyaahtikonk. Mii 'iwe cionciaanihsahk i'i kaawii'nihtaa macihcikemakahk pimaatisiwinimaank, miihsh i'iwe ekaa miinawaa keyaapi ciawahkaanikohsiwank i'i macitootamowin. 
ROM.6.7	Aaniihsh awiya kaanipotc kaawiin awiyan otipenimikohsiin, macitootamowin kaawiin oka‑awahkaanikohsiin. 
ROM.6.8	Kiishpin i'iwe ishinaakosiyank ekii'wiicinipoomank a'a Christ, miitahsh i'i kitepwehtaamin kaye ciwiicipimaatisiimank. 
ROM.6.9	Kikihkentaamin a'a Christ ekiihkiiwepimaatisi'intc nipowinink onci, miinawaa wiihkaa cinipohsik. Kaawiin miinawaa wiihkaa okakashki'ikohsiin i'i nipowin citipenimikotc. 
ROM.6.10	I'iwehsh ekii'nipotc a'a Christ, kii'ishinipo ekaa miinawaa wiihkaa cikakwetipenimikohsik macitootamowin. I'iwehsh noonkom eshipimaatisitc opimaatisiihtawaan Kishemanitoon. 
ROM.6.11	Miihsh peshikwan kekiinawaa kitaainenintisom, ekii'ishinipoyek wiihkaa miinawaa cikashki'ikohsiwek macitootamowin, shikwa meshkwac cipimaatisiihtawek Kishemanitoo, mii 'iwe e'wiiciiwinek Christ Ciisahs.
ROM.6.12	Keko miinawaa keyaapi macitootamowin tatashi okimaahkantaakemakahsinoon i'imaa kiwiiyawiwaank kenipoomakahkin, miinawaa cina'ihtansiwek i'iwe kikehteinaatisiwiniwaa waahkakweishihcikemakahk. 
ROM.6.13	Kaawiin kekoon eshipahkesiwineyek kikamiikiwaatamawaatansiim i'i macitootamowin citashiaapatahk macihcikewinink inahke. Meshkwac itahsh kikamiinaawaa Kishemanitoo kiwiiyawiwaan wiiniko citipentank. Kiinawaa kikii'inentaakosim ekii'nipoyek, noonkom itahsh kipimaatisim. Mii 'iwe misiwe ishipakitinitisohkantawihk Kihshemanitoo i'imaa ci‑inaapatisiyek kwayahkohcikewinink. 
ROM.6.14	Keko wiin macitootamowin kikaniokimaahkantaakohsiinaawaa. Aaniihsh kaawiin inaahkonikewinink kitashi tipentaakosihsiim, i'imaa tahsh Kishemanitoo oshawencikewinink.
ROM.6.15	Aaniin tahsh keinentaakwahk? Mii na pisaan iko cianimacitootamank, i'iwe ehkihkentamank ekaa inaahkonikewinink e'oncitipentaakosihsiwank, i'imaahsh ehta Kishemanitoo oshawencikewinink e'ishitipentaakosiyank? Kaawiin kanake taainentaakwahsinoon. 
ROM.6.16	Kaawiin ina kikihkentansiim? Kiishpin pakitinitisoyek pahkaan awiya ciotawahkaaniminek kaye cina'ihtawek awiya, miitahsh i'i tepwe ciotanohkii'aakaniminek a'a kaatipeniminek e'na'ihtawek. Komaa macitootamowin kikana'ihtaam, mii iitok i'imaa wenciik nipowin. Komaa kaye Kishemanitoo kikana'ihtawaawaa, miitahsh i'imaa cionci inahsikooyek kwayahk ciminowiiciiwek. 
ROM.6.17	Noonkom itahsh Kishemanitoo tananaahkomaa! Weti otaanaank kikiihpiayintim macitootamowin ekii'otawahkaanimikoyek, ekiihtashitipenimikoyekipan. Miinawaa tahsh inkotink pahkaan kikii'ishinana'ihtaam, enikohkote'eyek ekiihtootamek kaaishiwaapantamek i'i kihkino'amaakewin kaakii'miinikooyek. 
ROM.6.18	Kaye 'iwe ahpii kikii'aapiskonikowaa Kishemanitoo macitootamowin citipenimikohsiwek. Miitahsh ekwa' Kishemanitoo ciotanohkii'aakaniminek kaakwayahkwahk itahsh citootamek. 
ROM.6.19	Taka tahsh kaanihtaa⁠ishikiishwenaaniwank niwii'aapacihtoonan e'wahkenihsitohtansiwek e'mihci ininiiwi pimaatisiyek. Inkotink iko misiwe kikiihpakitinitisom kaawiinentaakwahk ci‑inaapaci'ikoyek ekii'otawahkaanimikoyek, kaye kahkina kekoon macihcikewin ekii'ani wenooci tootamek. Miitahsh peshikwan noonkom ishimisiwe⁠pakitinitisok kwayahkohcikewinink, mii 'imaa ci‑ishiaapatisiyek, cipahkaani⁠awahkaanikooyek, misiwe piko Kishemanitoo citipeniminek.
ROM.6.20	Inashke mekwaa otaanaank ekii'otawahkaanimikoyek macitootamowin, kaawiin 'iwe ahpii kikiihtipenimikohsiiwaam kaaishiantawentank Kishemanitoo citootamowek. 
ROM.6.21	Wekonen tahsh kaakii'ontinamek ekii'nihtaatootamek ini kekoonan noonkom kaa‑akatentamek? Inashke iniweniwan ehtootank awiya, mii ehta nipowin ciontinank. 
ROM.6.22	Aasha tahsh Kishemanitoo kikii'aapa'okowaa i'imaa kaakii'ishitipenimikoyekipan macitootamowin, wiin itahsh meshkwac ehtipeniminek taapishkoo e'otanohkii'aakanitc. Noonkom itahsh mii 'owe eshiontisiyek, misiwe Kishemanitoo ehtipentank kipimaatisiwiniwaan, piinihsh kaye ewii'miininek i'i pimaatisiwin ekaa kewehkwaa‑ayaahsinok. 
ROM.6.23	Nashke macitootamowin awiya ehtootank nipowinini taontisi. I'iweni tahsh wiin Kishemanitoo kaamihcimiikiwetc pimaatisiwin, kaawiin wiihkaa tawehkwaahsehsinini. Mii 'iwe kitooncimiinikoomin Christ Ciisahs kaaTipeniminank e'wiiciiwinank.
ROM.7.1	Niiciotepwehtamook! Kehcinaac kikanihsitohtaam i'iwe waa'ihkitoyaan aaniihsh kahkina kikihkentaanaawaa inaahkonikewin enentaakwahk, mekwaa ehpimaatisitc ehta a'awe inini, owiintamaakon keishihciketc. 
ROM.7.2	Mii 'owe enentaakwahk, a'a ihkwe kaaonaapemitc, inaahkonikaaniwan taapishkoo e'mincimahpisotc a'a ihkwe ekaa wiihkaa cinakanaahsik ini onaapeman mekwaa ehpimaatisinitc. Kiishpin tahsh noonteishkwaapimaatisinitc, miitahsh i'i enaahkonikaniwitc a'a ihkwe cipapiniskweayaatc i'imaa kaakii'ishitipenimikohpan onaapeman. 
ROM.7.3	Kiishpin itahsh keyaapi ehpimaatisinitc onaapeman, anikaanciwiiciiwaatc pahkaan ininiwan, anoociko inaatisi tainaa 'a ihkwe. Kiishpin itahsh wiin niponitc onaapeman, miitahsh i'i ci‑inaahkonikaniwitc tepwe ehpiniskweayaatc a'a ihkwe. Miitahsh aniwiitikemaatc pahkaan ininiwan, kaawiin ekwa' kekoon tainenimaahsii. 
ROM.7.4	Niiciotepwehtamook, kekiinawaa peshikwan kitinentaakosim taapishkoo ekii'nipoyek, cioncitipenimikohsiwek 
ROM.7.5	Weti otaanaank kaapi‑ishipimaatisiyank, aaniin iko waa'ayintiyank kikii'ayintimin. Mii 'iwe ahpii macimihsawentamowinan kii'moohkiimakanoon, miitahsh i'iwe Inaahkonikewin kaahtootaakoyank. Kiwiiyawinaanink kaye kii'ishianohkiimakanoon, piinihsh nipowin ekii'anionciimakahk i'imaa kitishihcikewininaanink. 
ROM.7.6	Aasha tahsh kikii'aapa'okonaan Kishemanitoo, ekaa miinawaa cimincimahpinikohsiwank Inaahkonikewin. Kikii'nipomin inentaakwan, ekaa keyaapi citipenimikohsiwank i'iwe kaakii'mincimahpinikoyank. Kaawiin keyaapi kitishianohkawaahsiwaanaan Kishemanitoo kehteaya'iink inahke Inaahkonikewin kaaishipii'ikaatek. Oshkaya'iink inahke kitishianohkawaanaan, oshkaya'iink e'ishi'iminank Kishemanitoo otAhcaahkwan.
ROM.7.8	I'iwe macitootamowin kii'ishihsemakan cioncikaahcici'ikoyaan, ekii'ishimihkawaa'ikoyaan i'imaa Inaahkonikewinink kaaihkitoomakahk: “Kaawiin kikamihsawinamaakehsii,” ekii'ihkitoomakahk. Mii 'imaa kaa'ishikashki'ikoyaan kahkina kekoon cimihsawinamaan ekaa keishimihsawentansiwaampaan. I'imaa tahsh inaahkonikewin ayaahsinok, mii 'imaa eshipwaawaatahk i'i macitootamowin. 
ROM.7.9	Niin aaniihsh ninkiihpimaatis cipwaa maaciikihkentamaan inaahkonikewin: “Keko maashihcikehken,” e'ikoyaan. Paanimaahsh ekiihkihkentamaan i'i Inaahkonikewin: “Keko wiin ishihcikehken,” e'ikoyaan, mii payesh ekii'maaciimihsawentamaan i'iwe citootamaan kaakii'onci'ikoyaan. 
ROM.7.10	Amii 'i ninkii'nip e'inentaakwahk. I'iwe tahsh Inaahkonikewin pimaatisiwin kekii'miinikoyaampaan, niin itahsh ninkii'inahsikon cinipoyaan. 
ROM.7.11	 I'iwe macitootamowin kii'ishihsemakan Inaahkonikewinink aaniin keshikashki'ikoyaan ekii'ishiwayeshimikoyaan. Miitahsh i'imaa ekii'ishianohkiimakahk Inaahkonikewinink ninkii'nihsikon.
ROM.7.12	Mii 'owe ehkitoyaan: ini Inaahkonikewinan mii 'imaa maamaw onciimakanoon Kishemanitoonk. Entahsopeshikwahkin tahsh Inaahkonikewinan e'maamawahtekin kaye onciimakanoon Kishemanitoonk ehkwayahkwahkin kaye tahsh e'onishihshinkin. 
ROM.7.13	Mii na tahsh ci‑ihkitoyaan, i'iwe kaaonishihshink Inaahkonikewin ekii'inanohkiimakahk cinipoyaan? Kaawiin wiin taainentaakwahsinoon. Macitootamowin kaakikishkaakoyaan ohsha kii'ishihcikemakan. I'imaa kii'ishianohkiimakan kaaonishihshininik Inaahkonikewinink ekii'ishikashki'ikoyaan cinipoyaan. Mii 'owe kii'ishihcikaate, i'i macitootamowin cikihkencikaatek aaniin mayaa entinowank. Amiitahsh i'i Inaahkonikewin kii'ishiaapatan nawac cikiihkaayencikaatek aaniin ehpiihci⁠maciaya'iiwank i'i macitootamowin.
ROM.7.14	Kikihkentaamin i'i 
ROM.7.15	 Kaawiin ninkihkentansiin o'o wencitootamaan. I'i aaniihsh kaaminwaapantamaan kaawiin nintootansiin. I'i tahsh wiin kaashiinkinamaan, mii 'iwe entootamaan. 
ROM.7.16	Ahpiihsh ehtootamaan i'i kaaminwaapantansiwaan, mii peshikwan eshinaakwahk e'ihkitoyaan: “Haw, kwayahkwan i'i Inaahkonikewin.” 
ROM.7.17	Miitahsh kaawiin niin tepwe kaatootamaan i'iwe ekaa kaaminonansiwaan. I'iwe tahsh macitootamowin kekishkaakoyaan, mii ohsha 'iwe kaatootamoomakahk. 
ROM.7.18	Ninkihkenintis ekaa niin kanake ehkikishkaakohsiwaan keonci⁠kashkihtooyaampaan minohcikewin, niin kaakii'ishi⁠nihtaawiki'ikooyaampaan kaaitamaan. Aanawiin niin e'mihsawentamaan minohcikewin citootamaan, kaawiin i'i nintishikashkihtoohsiin. 
ROM.7.19	I'iwe wenishihshink aanawiihtootamaan, kaawiin tahsh nintootansiin. Meshkwac itahsh i'iwe ekaa wenishihshinsinok waahtootansiwaan, mii 'iwe mayaa enitootamaan. 
ROM.7.20	Kiishpin ehtootamaan i'iwe entawentansiwaan, kaawiin iitok niin kaatootamaan, i'iwe ohsha macitootamowin kaatoocikemakahk kaakikishkaakoyaan.
ROM.7.21	Niwaapantaan itahsh mooshak o'o e'nihtaa ishiayaayaan, ahpii hsa ko e'antawentamaan i'iwe wenishihshink ci‑ishihcikeyaan, mii ehta eshikashkihtooyaan citootamaan ekaa kaaonishihshinsinok. 
ROM.7.22	Piincaya'ii eshitinowiyaan, ninciihkentamoshkaakon Kishemanitoo otInaahkonikewin. 
ROM.7.23	Shaakooc itahsh miinawaa kekoon niwaapantaan e'nihtaa⁠ishiayaayaan. Mii 'iwe eshianohkiimakahk niwiiyawink, e'miikaatamoomakahk i'iwe inaahkonikewin kaaminwaapantamaan nintinentamowinink. Miitahsh eshimincimahpinikoyaan i'i ishiayaawin kaaishianohkiimakahk i'imaa niwiiyawink. Amii 'owe ishiayaawin wencinihtaa⁠macitootamaan. 
ROM.7.24	Iyoohoo ninkitimaakinaakos! Nipowinink nintishiwinikon o'o niwiiyaw! Awenehsh kekashki'itc? 
ROM.7.25	Oo miikwehc nintinentam, Kishemanitoo ninkakashki'ik. KaaTipeniminank Ciisahs Christ taishihcike.
ROM.7.25	Miitahsh o'owe ehkitoyaan: o'owe nintishiayaa, niin iko ninkainaapatis Kishemanitoo otInaahkonikewin citootamaan. Nintinentamowinink ehta nintooncikashkihtoon. I'imaa tahsh eshiwiiciiwikoyaan nintishi'ikoowin kaakii'ishi⁠nihtaawiki'ikoowaampaanen nintootaan i'iwe kaaikoyaan nintishiayaawin i'imaa wenciik macitootamowin.
ROM.8.1	Miitahsh okoweniwak kaakikipimaatisiwaatc Ciisahs Christan kaawiin Kishemanitoon okaikohsiiwaan: “Kikanihshiwanaatisim.” 
ROM.8.2	Aaniihsh ninkii'aapa'okoo ekaa miinawaa citipenimikohsiwaan i'iwe kehteishiayaawin, i'iwe maci‑ishiwepisiwin, nipowin kaaonciimakahk. Mii 'owe kaa'aapa'okoyaan i'iwe oshki‑ishiayaawin Kishemanitoo otAhcaahkwan kaamiiniminank, kaaishi'iminank wawiinke cipimaatisiyank e'wiiciiwimank Christ Ciisahsoon. 
ROM.8.3	Mii 'owe kaakiihpwaanawihcikemakaninik Moosihs 
ROM.8.4	Mii 'owe kaahtootank Kishemanitoo, kiinawint cioncitipitootamank ini kwayahkohcikewinan eshiantawentaakosiyank Inaahkonikewinink kaaishiwiintekin. Kiinawint kitinowimin kaaishipimaatisiyank Kishemanitoo otAhcaahkwan kaaininank. 
ROM.8.5	Ikiweniwak itahsh kaaniayintiwaatc eshiayaamakahk i'i kehteinaatisiwin, mii ehta 'i eshinaakwaninik onaanaakatawentamowiniwaa kaaishiantawentamoomakaninik i'i kehteinaatisiwin. Ikiweniwak itahsh wiin kaaiishipimaatisiwaatc Kishemanitoo otAhcaahkwan kaaikowaatc, mii kaye wiinawaa eshinaakwaninik onaakatawentamowiniwaa kaashiantawentaminitc ini Ahcaahkwan. 
ROM.8.6	Awiya ishionaakatawencikanitc i'i kehteinaatisiwin kaaishiayaamakahk, miihsh i'iwe piciinak cinipowiniwank. Awiya tahsh kaaishionaakatawencikanitc Kishemanitoon otAhcaahkoni kaaishiantawentaminitc, mii 'imaa taonciimakan pimaatisiwin, pisaantentamowin kaye. 
ROM.8.7	Kiishpin ehta awiya ishinaakatawentank eshinaanaakatawentamoomakaninik i'i kehteinaatisiwin, okashiinkenimaan ini Kishemanitoon. Kaawiin i'iwe okatootansiin Kishemanitoon otInaahkonikewinini kaaikotc, kaawiin otaakashkihtoohsiin i'i ci‑ishihciketc. 
ROM.8.8	Ikiweniwak wiinawaa piko kaaishihcikewaatc kaaishiantawentamowaatc okehteinaatisiwiniwaank kaawiin okakashkihtoohsiinaawaa ci‑ishihcikewaatc keshiminwaapamikowaahpan Kishemanitoon.
ROM.8.9	Kiishpin tahsh tepwe ehkikishkawimek Kishemanitoo otAhcaahkwan, kaawiin i'iwe kikashipimaatisihsiim kiinawaa kikehtepimaatisiwiniwaa kaaishiantawentamoomakahk, a'awe wiin Christ otAhcaahkwan kaaishiantawentaminitc kikashipimaatisim. Kiishpin tahsh awiya kikishkaakohsik Christan otAhcaahkoni, mii kaawiin kanake kitipenimikohsiiwaa. 
ROM.8.10	Kiishpin itahsh o'owe ishikikishkawinek Christ, aanawiin itahsh kiwiiyawiwaan ewii'oncinipoomakahkin macitootamowinink onci, shaakooc itahsh Kishemanitoo otAhcaahkwan kipimaatisiishkaakowaa. Aaniihsh aasha kwayahk kikii'inahsikowaa Kishemanitoo ciminowiiciiwek. 
ROM.8.11	 Kishemanitoo aaniihsh kaakiihkiiwepimaatisi'aatc Ciisahsoon nipowininiink onci, kiishpin otAhcaahkwan kiwiiyawiwaank e'ishitaanitc, a'awe tahsh kaakiihkiiwepimaatisi'aatc Christan nipowininiink onci mii 'awe kekiinawaa okapimaatisiishkaanan ini kiwiiyawiwaan kaawii'nipoomakaninikin, ini aaniihsh otAhcaahkwan kaakikishkawiminek kikaishihcike'ikowaam.
ROM.8.12	Miitahsh o'owe ehkitonk, niiciotepwehtamook, kinantawentaakosimin cina'ihtawimank Kishemanitoo otAhcaahkwan, kaawiin wiin ci‑ishipimaatisiyank kaaishihsink kehteinaatisiwin. 
ROM.8.13	Aaniihsh ishipimaatisiyek kehteinaatisiwin kaaishihsink, kehcinaac kikanipom. Kiishpin tahsh Kishemanitoo otAhcaahkwan e'wiici'iminek, ishinihtooyek kimaci‑ishiwepisiwiniwaan kiwiiyawiwaank kaanihtaatootamek, kikapimaatisim. 
ROM.8.14	Aaniihsh miiwak ikiweniwak Kishemanitoo okosihsa', kaapiminisha'waawaatc Kishemanitoon otAhcaahkoni aaniin ekowaatc. 
ROM.8.15	 Ini aaniihsh Ahcaahkwan kaamiininek Kishemanitoo, kaawiin miinawaa kitishi'ikohsiiwaa cikiiwenotamowek kohtaaciwin cikiiwetipenimikowek. A'awe Ahcaahk kaamiinikooyek kikii'ishi'ikowaa Kishemanitoo okosihsa' citinowiyek. Amiitahsh a'awe Ahcaahk kitishikiishwe'ikonaan, “Noohs! NinTete!” ci‑inimank Kishemanitoon. 
ROM.8.16	 Ini aaniihsh Kishemanitoo otAhcaahkwan owiicikiishwemaa' kitahcaahkonaani', tepwe Kishemanitoo e'oniicaanihsiminank e'ininank. 
ROM.8.17	Miihsh i'i tepwe aasha e'oniicaanihsiminank, kikamiinikoomin citipinawewisiwank ini kekoonan Kishemanitoo waa'ishishawenimaatc opimaatisiima', kaye kikatakomiinikoomin kaye wiin Christ waa'ishimiinikotc Kishemanitoon. Kiishpin aaniihsh onciwiiciiwank Christ okakwaataki'ikoowinink, kikatashiwiiciiwaanaan kaye okihci‑inentaakosiwinink kaawii'miinintc.
ROM.8.18	Nintinentam itahsh o'owe noonkom kaaishikakwaatakihtooyank, wawiinke tapahkaanentaakwan i'iwe keishihsek kihci‑inentaakosiwin Kishemanitoo kenaakohtamawinank. 
ROM.8.19	Kahkina kekoon kaa'oshihcikaatek aahkopii'oomakan ciocihcihsek i'i ahpii Kishemanitoo kenaako'aatc kahkina okosihsa'. 
ROM.8.20	 Wiin Kishemanitoo okii'inahshowaataan kahkina kaa'oshihcikaatenik ekaa kekoon ci‑inentaakwahsininik. Kaawiin wiin kaa'oshihcikaatek kiiwiihtootamaasoomakahsinoon. Kishemanitoo wiin okii'ishihsitoon ci‑ishihsenik. 
ROM.8.21	Shaakooc tahsh okii'ahshawaapantaan i'iwe inkotink keishihsenik kaakii'oshihtootc. Noonkom ishinaakwan kahkina kekoon oncitako cinihshiwanaatahk. Inkotink itahsh Kishemanitoo okaishihsitoon ekaa miinawaa kekoon cinihshiwanaatahsininik. Mii 'i ahpii kahkina kaaoshihcikaatek kaye taishinaakwan Kishemanitoo oniicaanihsa' keishinaakosinitc. Aaniihsh i'i ahpii kaawiin kekoonini okatipenimikohsiini, aahpici kaye takihci⁠onishihshiwentaakwan keinahkamikahk. 
ROM.8.22	Kikihkentaamin tahsh kahkina kaa'oshihcikaatek e'moohkwaahpinemakahk taapishkoo ihkwe kaaishimoohkwaahpinetc ewii'nihtaawikinaawahsotc. 
ROM.8.23	 Kaawiin tahsh ehta kaa'oshihcikaatekin ishimoohkwaahpinemakahsinoonan. Kekiinawint iitok aasha kikikishkawimaanaan Kishemanitoo otAhcaahkwan. Wiin iitok nihtam kaamiinikooyank keoncimiininank kekoonan Kishemanitoo. Kekiinawint anaamink kimoohkwaahpinemin ehpiihtooyank tepwe ci‑inahsinank Kishemanitoo e'okosihsiminank. I'iwe ahpii misiwe kiwiiyawinaanink kikapiniskwe'ikonaan ekaa kekoon citipenimikohsiwank. 
ROM.8.24	Mii 'owe kaakii'oncipimaaci'ikooyank, ekii'ahshawaapantamowank keishihcike'inank. Kekoon itahsh kiiahshawaapantamank, kiishpin aasha kiiwaapantamank, kaawiin keyaapi kitahshawaapantansiimin. Inashke awiya aasha kiiwaapantank kekoon kaawiin keyaapi oka‑ahshawaapantansiin, aaniihsh aasha owaapantaan. 
ROM.8.25	Kiishpin tahsh ahshawaapantamank i'iwe mahshi kaawaapantansiwank, shashiipentamowinink kikaishiahshawaapantaamin.
ROM.8.26	Miitahsh peshikwan a'awe Ahcaahk kikapinaatamaakonaan kaaishiniinamisiyank. Kaawiin aaniihsh kwayahk kikihkentansiimin aaniin keshianami'aayank. Tipinawe tahsh a'a Ahcaahk kikanoocikehtamaakonaan ehpakohsenimaatc Kishemanitoon. I'i e'ishimoohkonemotc kaawiin taakashkihcikaatehsinini ciwiincikaatenik. 
ROM.8.27	A'a tahsh Kishemanitoo kaakihkenimaatc eshinaanaakatawencikenitc i'i pemaatisinitc, okihkenimaan kaye ini tipinawe otAhcaahkwan aaniin enentaminitc. Aaniihsh a'a Ahcaahk okanoocikehtamawaa' Kishemanitoon opimaatisiima', mayaa ehpakohsenimaatc eshiantawentaminitc Kishemanitoon.
ROM.8.28	Kikihkentaamin tahsh aaniin iko keishiwepisiwankwen, Kishemanitoo mekweya'ii kitanohkaatamaakonaan keshiminoyaapaci'ikoyank, kiinawint hsa kaakii'antominank niiyaak kaakii'ishionentamokopanen. 
ROM.8.29	Iniweniwa' aaniihsh niiyaak kaakii'onenimaatc Kishemanitoo, niiyaak iko okii'inahsaa' e'inenimaatc inkotink ci‑ishinaakosinitc oKosihsan kaaishinaakosinitc, wiin maawac ciniikaanentaakosinitc i'imaa keshipaahtiinonitc kaawii'owiicihkiweyintinitc. 
ROM.8.30	Miitahsh iniweniwa' niiyaak iko kaakii'onaapamaatc, miiwa' ono kaakii'antomaatc. Onoweniwa' itahsh kaakii'antomaatc okii'inahsaa' kwayahk ciwiiciiwikotc. Onoweniwa' itahsh kaakii'inahsaatc kwayahk ciwiiciiwikotc, miiwa' i'i kaye kaakii'miinaatc ciwiici'iwenitc okihci‑inentaakosiwinink.
ROM.8.31	Aasha onoweniwan ehkihkentamank, mii 'owe keihkitoyank: Kishemanitoo ishiwiici'inank, awenen keshaakooci'inankipan? Kaawiin awiya! 
ROM.8.32	Kishemanitoo kaawiin ampooshke okii'manaaci'aahsiin tipinawe ini oKosihsan, ekiihpakitinaatc itahsh, kiinawint ekii'ishihcikehtamawinank. Tako kaye tepwe kikashishawenimikonaan kahkina kekoon cimiininank. 
ROM.8.33	Awenen kekoon kemaci‑inaatc iniweniwa' Kishemanitoon kaakii'onaapamaanitc? Kishemanitoo aaniihsh kaawiin inkotano otinakintamawaahsii'. 
ROM.8.34	Owe tahsh ishihsek, awiya na okainaa' citipaahkonikaniwinitc? Kaawiin i'iwe taihkitohsii awiya. Christ Ciisahs ina inkotano okainakintamawaa'? Kaawiin. Mii aaniihsh a'awe Christ Ciisahs kaakii'nipotc. Nawac itahsh wiin nintaakii'ihkit: Mii 'awe kaakiihkiiwepimaatisi'intc, noonkom i tahsh i'imaa okihcinihkiniink Kishemanitoon e'ishiapitc, ehtashikanoocikehtamawinank. 
ROM.8.35	Kekoon ina kitaapahkewinikomin ekaa ciwiiciiwikohsiwank Christ kaa⁠shishaweniminank? Kiishpin wahsitaawihseyank, ocaanimihseyank, kiishpin kakwaataki'inank awiya, kiishpin ekaa omiicimimihsiwank, noontehkonayeyank kaye, naniisaanisiyank kaye, ampooshke kaye nihsikooyank, mii na 'i eshinaakwaninik ciminciminikohsiwank kaaishishaweniminank? Kaawiin! 
ROM.8.36	 Inashke ishipii'ikaate Kehtemasina'ikanink:
ROM.8.36	“Entahsokiishik ninaniisaaninaakosimin kiin ewii'oncinihsikooyaank;
ROM.8.36	mii 'iwe entootaakooyaank taapishkoo maanahcaanihshak kaawii'nihsintwaa,”
ROM.8.36	ihkitoomakan. 
ROM.8.37	Ono tahsh kahkina aanaishiwepisiyank, shaakooc wawiinke kitooncipahkinaakemin wiin onci e'wiici'inank kaakiihshaweniminank. 
ROM.8.38	Wawiinke aaniihsh ninkehcinaa'entaan: kaawiin kekoon kitaapahkewinikohsiimin ciwiiciiwikohsiwank Christ kaaishishaweniminank. Kaawiin nipowin taaishihcikemakahsinoon, kaawiin kaye pimaatisiwin, kaawiin kaye 
ROM.8.39	Kaawiin tahsh kaye ishpimink kaa‑ayaakin, weti kaye niihsaya'ii kaaishiayaakin,
ROM.9.1	Nintepwe tahsh o'o kaaihkitoyaan, Christink aaniihsh nintooncitipentaakos, kaawiin tahsh ninkiiwanimohsii. Nintishikashkimikon kaye kaaoncinaanaakatawentamaan, Kishemanitoo otAhcaahkwan e'wiici'imitc ci‑inentamaan. 
ROM.9.2	Aahpici tahsh wiinke nintooncimaanentam, mooshak kaye wiihsakentamowin e'ayaak i'imaa ninte'ink. 
ROM.9.3	Miitahsh wiinawaa onci keshimihsawentamaampaan nawac niin Kishemanitoo ci‑ishihpan cinihshiwanaatisiyaan, cikiihpahkehseyaampaan kaye kaashiwiiciiwintc Christ, onci iki niicihkiweyak kaainawemakwaa kaawiiciontahkaanesiimakwaa. 
ROM.9.4	 Aaniihsh Kishemanitoon okii'onenimikowaan Isriyalak 
ROM.9.5	Miiwak itahsh iki Isriyalak kaatashimintwaa, mii 'imaa kaakiihpionciiwaatc kaakii'niikaanentaakosinitc kikehteya'aaminaani'. I'imaa tahsh wiin Christ kii'ontahkaanesi Isriyalihkaank, ininiink iko kii'inentaakositc. Taka tahsh Kishemanitoo kahkina kekoonini kaatipentank mooshak iko tamiikwehciwenimaa. Emen.
ROM.9.6	Kaawiin wiin nintihkitohsii Kishemanitoo ekiihpwaanawihcikemakaninik otahshotamaakewin. Aaniihsh iki pemaatisiwaatc Isriyalihkaank kaaontahkaanesiwaatc, kaawiin iitok aaninta tepwe Isriyaliwihsiiwak citinowiwaahpan kaakaakiikinikowaatc Kishemanitoon. 
ROM.9.7	 Kaawiin kaye kahkina Eparahaamink 
ROM.9.8	Iki tahsh oniicaanihsimaak Eparahaamink kaanionci nihtaawikiwaatc
ROM.9.9	 Miitahsh o'o Kishemanitoo otahshotamaakewin kaaihkitoomakaninik: “O'o tahsh ahpii miinawaa ocihcihsek, ninkapikiiwe, Sera 
ROM.9.10	Inashke tahsh wiin Oripehka 
ROM.9.11+ROM.9.12	Kishemanitoo tahsh mayaa piko cianohkiimakaninik i'i otinentamowin i'imaa peshik okosihsimaank, miitahsh o'o Kishemanitoo kaakii'onci‑inaatc ini ihkwewan: “A'a hsa kesasiihkisitc kikosihs, okapamiihtawaan ini keohshiimenshimaawinitc.” Miitahsh o'o kaakii'ihkitotc cipwaa nihtaawikinitc i'i kwiiwisenhsa', cipwaa kaye noociko ishihcikenitc, cipwaa kaye kwayahk ishihcikenitc. Miitahsh o'omaa eshinaakwaninik Kishemanitoo ekii'ishihciketc aaniin niiyaak kaakii'inentamokopanen ewiihkanoonaatc peshik okosihsimaan, kaawiin wiin kii'onci‑inentansii otishihcikewininiink i'i kwiiwisenhsa'. 
ROM.9.13	 Miitahsh o'o Kihcimasina'ikan eshipii'ikaatek, Cekap 
ROM.9.14	Mii na tahsh keihkitoyank Kishemanitoo kwayahk e'ishihcikehsik? Keko inahke inenimaahkek Kishemanitoo. 
ROM.9.15	 Miitahsh o'o Kishemanitoo kaainaatc Moosihsoon: “Ninkashawenimaa hsa awenen iko kaamihsawenimak ewiihshawenimak, ninkakoohpaatenimaa kaye awenen iko kemihsawenimak.” 
ROM.9.16	Miitahsh i'imaa eshiwaapantamank, Kishemanitoo otoonencikewin e'ishianohkiimakaninik i'imaa oshawencikewinink, kaawiin wiin ininiwan eshimihsawencikenitc, kaawiin kaye ininiwan otishihcikewininiink ishianohkiimakahsinini. 
ROM.9.17	 Aaniihsh Kihcimasina'ikan ihkitoomakan Kishemanitoo ekii'inaatc ini kaakiih⁠kihciokimaawinitc Iicipahkiink 
ROM.9.18	Miitahsh o'omaa eshiwaapantamowank Kishemanitoo ehshawenimaatc awenenan iko kaawiihshawenimaatc, otishi'aan kaye awenenan iko cishashiipihtaminitc.
ROM.9.19	Kiinawaa tahsh oncita piko awiya peshik ninkakakwecimik o'o ci‑ihkitotc: “Kiishpin tahsh i'i ishihsek kaaihkitoyan, wekonenini tahsh Kishemanitoo keyaapi wenciaanwaapamaatc awiyan aaniin awiyan eshihcikenitc? Awenen tahsh kaye kekashkihtoohpan cinakaanankipan Kishemanitoon otinentamowinini?” 
ROM.9.20	 Niicii, awenen tahsh kiin entinowiyan cinanaahkwehtawatipan Kishemanitoo? Inashke a'a ahkihk waapikanink kaakii'oncioshihcikaniwitc kaawiin otinaahsiin ini kaakii'oshi'ikotc: “Wekonen o'o kaa'onci ishi'iyan kaaishinaakosiyaan?” 
ROM.9.21	Aaniihsh a'a inini kaaoshi'aatc ahkihkwa' eshimihsawentank iko otinaapaci'aan ini waapikanan. Wiin iko kaye otoonentaan kiishpin niishin (2) ahkihkwa' wii'oncioshi'aatc i'imaa peshikwan waapikanink, komaa kaye peshik wii'oshi'aatc cikihci‑inentaakosinitc, kotak tahsh cimihciayaapatisinitc.
ROM.9.22	Miitahsh peshikwan eshinaakwaninik kewiin Kishemanitoo kaakii'ishihciketc. Okii'antawentaan onishkaatisiwin cinaakwaninik, omashkawisiiwin kaye, aahpici tahsh okiihshashiipenimaa' i'i kaakii'nishki'ikotc kaawiihtipaahkonaatc. 
ROM.9.23	Okii'antawentaan tahsh kaye cinaakwaninik kaawenootaninik okihci‑inentaakosiwin, i'i kaakii'miininank. Aaniihsh kishawenimikonaan, kikiihkwayaanci'ikonaan kaye citepinamowank i'i okihci‑inentaakosiwin. 
ROM.9.24	Kiinawint aaniihsh kaapimaatisiyank kikiihkanoonikonaan. Kaawiin ehta Coowa' okiihkanoonaahsii', i'i hsa kaye kaatinowihsinik okiihkanoonaa'. 
ROM.9.25	 Miitahsh o'oweni Kishemanitoo kaakii'ihkitotc i'imaa masina'ikanink Hooseyawan 
ROM.9.25	“Iki hsa pemaatisiwaatc kaakiihtipenimaahsiwakwaa
ROM.9.25	miiwak iki keishinihkaanakwaa, ‘nimpimaatisiimak.’
ROM.9.25	Iki kaye kotak pemaatisiwaatc kaakiihshawenimaahsiwakwaa,
ROM.9.25	ninkaishinihkaanaak, ‘Wiinke kaashawenimakwaa.’
ROM.9.26	miihsa i'imaa keshi‑ishinihkaacikaniwiwaatc ‘Kishemanitoo kaapimaatisitc hsa i'i okosihsa'.’ ”
ROM.9.28	KaaTipenciketc kaawiin tapwaahtawiihsii cipinana'ahsaatc aaniin eshihcikenitc pemaatisinitc o'omaa ahkiink.” 
ROM.9.29	 Miitahsh o'owe aasha Aaiseya kaakii'ishiniikaanaacimokopanen:
ROM.9.29	“Kiishpin tahsh kaaTipenciketc kaaKihciMashkawentaakositc ishkonaahsikipan awiya' kaawiiciontahkaanesiimimank,
ROM.9.29	aasha kaakii'ishihsekin ini ootenawan 
ROM.9.30	Miitahsh o'o keihkitoyank, iki hsa kaaCoowiwihsikwaa kaawiin okiihkakwecihtoohsiinaawaa ciminowiiciiwikowaatc Kishemanitoon, Kishemanitoo tahsh wiin okii'inahsaa' kwayahk ciminowiiciiwikotc aaniihsh okiihtepweyenimikoo'. 
ROM.9.31	Iki tahsh wiin Kishemanitoon kaakiihtipenimikowaatc pemaatisiwaatc Isriyalak 
ROM.9.32	Wekonenini tahsh kaa'oncimihkansikwaa? Aaniihsh otanohkiiwiniwaan awahshime okii'ahpenimonotaanaawaan, kaawiin wiin otepwehtamowiniwaan. Miitahsh i'i kaakii'oncipisokeshkaakowaatc ini ahsiniin kaapisokehshimiwenitc. 
ROM.9.33	 Aaniihsh Kihcimasina'ikan ishipii'ikaate:
ROM.9.33	“Inashke nintahsimaan ini ahsiniin i'imaa Saayanink
ROM.9.33	A'a tahsh wiin ketepwehtawaatc kaawiin tamincinawesihsii.”
ROM.10.1	Niiciotepwehtamook! Miitahsh maawac eshimihsawentamaan ninte'ink iki pemaatisiwaatc kaawiicitinowiimakwaa cipimaaci'ikoowisiwaahpan, miitahsh i'i eshianami'ehtamawakwaa. 
ROM.10.2	Nintaatipaacimaak hsa wiinke ehkakweishihcikewaatc keshiminwaapamikowaatc Kishemanitoon, kaawiin tahsh tepwe weweni okihkentansiinaawaa aaniin keishihcikewaahpan. 
ROM.10.3	Kaawiin tahsh mayaa okihkentansiinaawaa keishihcikewaatc aaniin keshiminowiiciiwikowaahpan Kishemanitoon, miitahsh eshihcikewaatc wiinawaa piko ehkakwekashkihtoowaatc aaniin keonciminowiiciiwikowaatc. Kaawiin tahsh i'imaa kii'ishipakitinitisohsiiwak Kishemanitoon kaaishi⁠onahsaanitc awiyan keonciminowiiciiwikonitc. 
ROM.10.4	Christ tahsh okii'ishihsitoon i'i 
ROM.10.6	 I'i tahsh kwayahkwakimikoowin tepwehtamowinink kaaonciik mii o'o ishitashinte: “Keko o'o ihkitohkek kite'iwaank: ‘Awenen tahsh keishaahpan kihcikiishikonk?’ ” Miitahsh o'o kaaicikaatek, cinaasihkawaatc Christan cipiinaatc o'omaa ahkiink. 
ROM.10.7	“Keko kaye ihkitohkek: ‘Awenen tahsh keshinaashiihpan weti onipoo' kaashiayaanitc?’ ” Miitahsh o'o kaaicikaatek, cioncipiinaatc Christan i'imaa onipoo' kaaishiayaanitc. 
ROM.10.8	O'o tahsh wiin Kihcimasina'ikan ihkitoomakan: “I'i hsa Kishemanitoo otipaacimowin aahpici kipehshwaapantamowaam, kitooniwaank iitok kitayaam, kite'iwaank kaye,” miitahsh i'i minwaacimowin tepwehtamowin kaashitashintek kaatashintamaank. 
ROM.10.9	Kiishpin mohshewiinatc Ciisahs ehtipenciketc, wiinke kaye tepwehtaman kaye Kishemanitoo ekiihkiiwepimaatisi'aatc Christan i'imaa nipowinink, mii hsa 'i cipimaaci'ikooyan. 
ROM.10.10	Aaniihsh wiinke tepwehtamank mii'imaa wencikwayahkwaaci'inank ciminowiiciiwinank Kishemanitoo; e'mohshewiintamaakeyank tahsh kaye kitooncipimaaci'ikoomin. 
ROM.10.11	 Aaniihsh Kihcimasina'ikan ihkitoomakan: “Awenen hsa piko kaatepwehtawaatc, kaawiin tamincinawesihsii.” 
ROM.10.12	Kaawiin tahsh pepahkaan inentaakosihsiiwak iki Coowak iki kaye kaaCoowiwihsikwaa. Kishemanitoo hsa peshikwan kahkina awiya' otishitipenimaa', aahpici kaye owenoocishawenimaa' i'i kahkina kaakanoonikotc. 
ROM.10.13	 Kihcimasina'ikan hsa ihkitoomakan: “Awenen hsa piko awiya kekanoonaatc kaaTipencikenitc cinaatamaakotc tapimaaci'aa.”
ROM.10.14	Aaniin tahsh keoncikanoonaawaahpan ciwiici'ikowaatc mahshi ehtepwehtawaahsikwaa? Aaniin tahsh keoncitepwehtawaawaahpan mahshi kaanoontansikwaa ehtipaacimimintc? Aaniin tahsh keoncinoontamowaahpan i'i minwaacimowin mahshi e'wiintamawaahsiwintwaa? 
ROM.10.15	 Aaniin tahsh keonciwiintamaakewaahpan i'i minwaacimowin iki ominwaacimook mahshi kaamaacinisha'waahsiwintwaa? Kihcimasina'ikan hsa e'ishipii'ikaatek: “Aahpici hsa taminonaakosiwak kaapiiciminwaacimowaatc!” 
ROM.10.16	 Kaawiin tahsh kahkina okii'otaahpinansiinaawaa minwaacimowin. O'owe iitok Aaiseya 
ROM.10.17	Nashke tahsh, awiya e'noontank i'i minwaacimowin, mii hsa i'imaa wencioshi'oomakaninik otepweyentamowin. I'iweni tahsh tipaacimowin kaanoontamowaatc mii 'imaa Christan kaaishitipaacimimintc.
ROM.10.18	“Ini okiikitowiniwaan misiwe ahkiink kii'noontaakwaniniwan,
ROM.10.18	ini kaye otihkitowiniwaan kii'ishaamakaniniwan kaa‑ahkotanentaakosinitc pemaatisinitc.”
ROM.10.19	“Ninka‑aapaci'aak hsa kotak kaapeshikwewaanakisiwaatc, kekoonini kaainenimaahsiwekwaa,
ROM.10.19	cionciaayaahshentamek kiinawaa kaatipeniminakook pemaatisiyek.
ROM.10.19	Miiwak itahsh iki kaatashimakwaa kaa ayaahsikwaa nihsitohtamowin ninka‑aapaci'aak cinishki'inakook.”
ROM.10.20	“Ninkii'mihkaakook itahsh iki kaakii'nanaantawaapamihsikwaa,
ROM.10.20	Ninkii'naakosiihtawaak tahsh iki kaakiihkakwetwehsikwaa niin onci.”
ROM.11.2	Kaawiin tahsh Kishemanitoo okii'wepinaahsii' opimaatisiima' mewisha kaakiihkiishaacionenimaatc. Kikihkentaam iitok Kihcimasina'ikan e'ishipii'ikaatek, aaniin Ilaaica 
ROM.11.3	 Miitahsh o'o kaa'ihkitotc: “Tepencikeyan, okii'nihsaawaa' ihsa i'i kitipaacimowininiima', opiikopitoonaawaan kaye kaaishipakitinaahsonaaniwaninik kaanihtaa⁠ishianami'ehtaakooyan. Mii hsa tahsh niin ehta e'mihcipeshikoyaan ninkakwenihsikook itahsh keniin.” 
ROM.11.4	 Aaniin tahsh Kishemanitoon kaa'ishinahkwehtaakotc? “Keyaapi ohsha niishwaahcink mitaahswaahk ininiwak ninkanawentamaas mahshi enami'ehtawaahsikwaa ini manitoohkaanan Peyal 
ROM.11.5	Miitahsh peshikwan noonkom keyaapi, aahpici eshiakaahsiinowaatc iki Kishemanitoon kaakii'onenimikowaatc, aaniihsh okishewaatisiihkantaakowaan. 
ROM.11.6	Kishemanitoo otoonentamowin oncianohkiimakanini okishewaatisiwinink, kaawiin wiin eshihcikenitc awiyan. Kiishpin hsa otinentamowin oncianohkiimakaninikipan aaniin eshihcikenitc awiyan, kaawiin iinsan okishewaatisiwin tepwe kishewaatisiwiniwansinini.
ROM.11.7	Aaniin tahsh kaaishihsek? Iki hsa pemaatisiwaatc Isriyalak kaawiin okiihtepinansiinaawaa wekonen ini kaakiihkakwemihkamowaatc. Iki hsa kaakii'akaahsiinowaatc kaakii'onaapamikowaatc Kishemanitoon miiwak iki kaakii'mihkamowaatc. Iki tahsh wiin kotak awiyak kiihshashiipihtamook. 
ROM.11.8	 Aaniihsh Kihcimasina'ikan ishipii'ikaate:
ROM.11.8	“Kishemanitoo tahsh okii'ishihtamawaa' cisaapikihkentamaawihsinik.
ROM.11.8	O'o tahsh ishi ahpii kaawiin mahshi waapihsiiwak,
ROM.11.8	kaawiin kaye onoontamaawinihsiiwak.”
ROM.11.9	Tepit 
ROM.11.9	“Taka i'imaa kaaishinihtaa⁠wiihkwantiwaatc tashinakwaasowak, tashitahsoosowak kaye,
ROM.11.9	tashipisokehshinook kaye, taoncikakwaataki'aawak kaye otishihcikewiniwaan!
ROM.11.10	Taka kaye oshkiinshikowaan takipinikaateniwan ciwaapihsikwaa,
ROM.11.10	mooshak kaye tawaakiciishkoosowak ehkosikowanewaatc.”
ROM.11.11	O'o tahsh miinawaa nintishikakwetwe: Ahpii Coowak kiipisokehshinowaatc, mii na 'i wawiinke cinihshiwanaatisiwaatc? Keko 'i nahke inentankek! Aaniihsh iki kaaCoowiwihsikwaa meshkwac okii'naasihkaakonaawaa pimaaci'ikoowin ahpii Coowa' kiimacitootaminitc. Miitahsh o'o kaakii'onci‑ishihsek Coowak cionciaayaahshentamowaatc. 
ROM.11.12	Ahpii Coowak kiimacitootamowaatc, meshkwac kahkina hsa pemaatisiwaatc o'omaa ahkiink kiiwenooci shawentaakosiwak. Ekiihkitimaakinaakosiwaatc kaye otahcaahkowaank kaakii'onci⁠wenooci⁠shawentaakosiwaatc ekaa kaaCoowiwihsikwaa. Aahpici hsa awahshime tapaahtiinatin i'i shawencikewin ahpii takwakimintwaa kewiinawaa kahkina kaatahshiwaatc Coowak!
ROM.11.13	Kiinawaa tahsh kaaCoowiwihsiwek, noonkom kikanoonininim: o'o tahsh e'ishihsek niin 
ROM.11.14	Maakishaa iki pemaatisiwaatc nintaakashki'aak kaawiicionciimakwaa ciaayaahshentamowaatc, miitahsh o'omaa o'o kaaishihcikewak, kewiinawaa cioncipimaaci'intwaa. 
ROM.11.15	Ahpii tahsh Coowak kiiaanawenimikowaatc Kishemanitoon, mii 'imaa kotak pemaatisiwaatc kaakiihshiinkenimaawaatc Kishemanitoon noonkom wenciminowiiciiwaawaatc. Aaniin tahsh keishihsek ahpii kewiinawaa kiiweotaahpinintwaa, mii hsa keishinaakwahk taapishkoo kaakiinipowaahpan ekiihkiiwepimaatisiwaatc.
ROM.11.16	Kiishpin tahsh awiya pankii ehpakwepinaatc pahkweshikanan e'miinaatc Kishemanitoon, mii hsa piko enentaakwaninik taapishkoo e'misiwe⁠miinaatc kahkina pahkweshikanan. Kiishpin kaye kiimiinintc Kishemanitoo kaaishiociipihkaawinitc mihtikoon mii 'i enentaakwaninik misiwe e'miinintc cinitipentank kahkina watihkwanan. 
ROM.11.17	Nashkehsh kaye iki Isriyalak 
ROM.11.18	Keko tahsh aanawenimaahkekwaanik iki Coowak kaaishinaakosiwaatc taapishkoo kaakiihpoohkonikaatekin watihkwanan. Keko tahsh kihci‑inenintisohkek. Kimihciwatihkwaniwim iitok. Kaawiin iitok ociipihk watihkwanink oncipimaatahsinoon, i'i watihkwan ociipihkonk oncipimaatan.
ROM.11.19	Shaakooc itahsh o'o kitihkitom: “Tepwe kiihpoohkonikaatewan hsa ini watihkwanan niinawint i'imaa cioncimaaciikiyaank.” 
ROM.11.20	Kitaakiihtepwem ihsa i'i ihkitoyekipan. Taapishkoo kaakii'ishipoohkonikaatekin ini watihkwanan, mii hsa kaakii'ishiaanawenimintwaa Coowak, aaniihsh kaawiin kiihtepwehtansiiwak. Kiinawaa tahsh wiin ehtepwehtamek keyaapi i'imaa kaaonciayaayek. Keko tahsh kihci‑inenintisohkek, nawac iko kohtaanentamok. 
ROM.11.21	Kishemanitoo iitok kaawiin okii'manaaci'aahsii' Coowa' kaaishinaakosiwaatc ini mayaa kaakii'watihkwaniwaninikin. Kitinentaam inahsh kekiinawaa cimanaaci'inek? 
ROM.11.22	Miitahsh o'omaa eshiwaapantamank Kishemanitoo aaniin eshiminotootaaketc, e'manaaci'aahsik kaye awiya'. Kaawiin hsa omanaaci'aahsii' kaakii'macitootaminitc. Kiinawaa tahsh wiin kiminotootaakowaa. Mii 'i ketootawinek mooshak ehta ani‑ishipimohsewek keonciminotootawinek. Kiishpin tahsh i'i ishihcikehsiwek, miitahsh peshikwan kekiinawaa ketootaakooyek taapishkoo kaakiihpoohkonikaatekin watihkwanan. 
ROM.11.23	Kiishpin tahsh Coowak nakatamowaatc oshashiipihtamowiniwaa, mii hsa tahsh i'i cikiiweahsintwaa aanti nihtam kaakii'ishiayaawaahpan, aaniihsh Kishemanitoo okashkihtoon i'i cikiiweahsaatc. 
ROM.11.24	Kiinawaa hsa kaaCoowiwihsiwek mii 'i eshinaakosiyek taapishkoo watihkwan i'imaa kaa'oncipoohkonikaatek shoominaahtikonk kaakiihkihtikaasohsik, i'imaa tahsh eshipiincikihtikaatek shoominaahtikonk kaakihtikaasotc, ekii'mayakihseyek. Iki tahsh wiin Coowak mii 'i eshinaakosiwaatc taapishkoo watihkwanan kaaoncitipentaakwahkipaniin i'imaa shoominaahtikonk kaakiihkihtikaasonitc. Nawac itahsh taawentanini Kishemanitoo cikiiwekihtikaatankipan ini watihkwanan shoominaahtikonk kaakiihkihtikaasonitc kaakii'onciinikin.
ROM.11.25	Niiciotepwehtamook! Kinantawenimininim hsa cikihkentamek i'i tepwewin otaanaank kaakiihkihkencikaatehsinok. Kaawiin iitok kiinawaa kikaoncimamiihkwaanitisohsiim. I'i tahsh kaaishishashiipihtamowaatc iki Isriyalak 
ROM.11.26	 Miitahsh i'i nahke kahkina Isriyalak kaawii'ishipimaaci'intwaa, aaniihsh Kihcimasina'ikan ishipii'ikaate:
ROM.11.26	“Opimaaci'iwe hsa Saayanink 
ROM.11.26	ciotaahpinank i'i macitootamowin kaakii'ishimacitootaminitc Cekapoon opiiwesiimini.
ROM.11.27	ahpii otaahpinamowak ini omacitootamowiniwaan.”
ROM.11.28	Ekii'aanawentamowaatc tahsh minwaacimowin, miitahsh i'i Coowak kaaishinaakosiwaatc taapishkoo ekiihshiinkenimaawaatc Kishemanitoon, kiinawaa ekaa kaaCoowiwihsiwek cionciminohseyek. Shaakooc itahsh Kishemanitoo okii'onenimaa' Isriyala' ciopimaatisiimitc, miitahsh enentaakosinitc kaasaaki'aatc aaniihsh okii'ishiahshotamawaa' kaakii'okehteya'aaminitc ciwiiciiwaatc. 
ROM.11.29	Aaniihsh kaawiin Kishemanitoo aantentansii awenenan iko kiiwii'onenimaatc, kiiwiihshawenimaatc kaye awiyan. 
ROM.11.30	Kiinawaa tahsh kaaCoowiwihsiwek, kikiihshashiipihtawaawaa Kishemanitoo otaanaank. Noonkom itahsh aasha kikii'oncitepinamowaam Kishemanitoo okoohpaasinaakewin, Coowak ekiihshashiipihtamowaatc. 
ROM.11.31	Miitahsh peshikwan kiinawaa ekiihtepinamek i'i koohpaasinaakoowin, noonkom itahsh wiin Coowak ehshashiipihtamowaatc, mii 'iwe kaaonci‑ishihsewaatc kewiinawaa noonkom citepinamowaatc Kishemanitoon okoohpaasinaakewinini. 
ROM.11.32	Miitahsh i'i Kishemanitoo kaaonci‑inakimaatc kahkina awiya' shashiipihtamowinini citipenimikonitc, amii 'oweni kaaonci‑ishihciketc, kahkina awiyan mayaa peshikwan cioncitepinaminitc okoohpaasinaakewin.
ROM.11.34	 Kihcimasina'ikan hsa ishipii'ikaate:
ROM.11.34	“Kaawiin hsa awiyan okihkentansiini kaaTipenciketc aaniin enentank,
ROM.11.34	kaawiin kaye awiyan wiihkaa otaawiintamaakohsiin aaniin keni‑ishihciketc.
ROM.11.35	keoncimasina'amawaahpan awiyan.”
ROM.12.1	Miitahsh niiciotepwehtamook, Kishemanitoo e'wenootaninik okoohpaasinaakewin, kikakaansomininim cipakitinitisoyek enaahsamiitc Kishemanitoo. I'i hsa kaapimaatahk pakitinikewin ci‑ishinaakosiyek, wiin ehta ko eshionahtamaasoyek ciaapaci'inek anohkiihtawek, miitahsh i'iweni kaaminwaapantank Kishemanitoo. Mii hsa tahsh i'i tepwe kwayahk anami'aawin kemiinekipan Kishemanitoo. 
ROM.12.2	Keko tahsh naapinaakosihkek o'o kaaishihcikewaatc o'omaa ahkiink kaapimaatisiwaatc. Maano pakitinihk Kishemanitoo ciaanci'inek i'imaa piincaya'ii kipimaatisiwiniwaank, cioshkihtootc kaye kitinentamowiniwaan. Mii hsa tahsh cioncikihkentamowek Kishemanitoo otinentamowin, mii hsa 'iweni kaaonishihshininik, i'i kaye kaaminwaapantank, i'i kaye kaakiishinaakwaninik.
ROM.12.3	Kishemanitoo ninkii'miinik okishewaatisiwin, miitahsh o'o eninakook kahkina kaatahshiyek, keko awahshime inenintisohkek i'i kaa‑ahpiihtentaakosiyek. Weweni naanaakatawentamohk mooshak. I'i tahsh tepweyentamowin Kishemanitoo kaamiininek, mii hsa 'imaa ishitipaacintisok. 
ROM.12.4	 I'imaa tahsh kiwiiyawinaanink aahpici paahtiinatinoon ini pepahkaan kaainwaatekin. Onoweniwan tahsh kahkina pepahkaan inanohkiimakanoon. 
ROM.12.5	Aana tahsh wiin ehpaahtiinoyank, mii hsa eshinaakosiyank taapishkoo owiiyawimaa kaapeshikwahk e'ishipeshikoyank, aaniihsh Christ kahkina kiwiiciiwaanaan. Miitahsh eshinaakosiyank e'wiiciintiyank kahkina kaatahshiyank taapishkoo kaashiwiiciintiimakahkin ini pahkesiwinan i'imaa wiiyawimaank. 
ROM.12.6	 Kishemanitoo tahsh ekiihshaweniminank kikii'miinikonaan omiikiwewinan pepahkaan kaaishianohkiimakaninikin ci‑ishihcikewank. Kiishpin awiya kii'ishimiinikoowisitc citashintank Kishemanitoon otipaacimowinini, taka mii keahpiihtaacimotc aaniin ehpiihcitepweyentank. 
ROM.12.7	Kiishpin tahsh awiya kii‑ishimiinikoowisitc cipami'iwetc, taka hsa tapami'iwe. Kiishpin tahsh ishimiinikoowisitc cikihkino'amaaketc, taka hsa takihkino'amaake. 
ROM.12.8	Kiishpin tahsh ishimiinikoowisitc cimashkawite'e'aatc awiyan, mii hsa 'i keishihcikehpan. A'a kaye kaapakitiniketc, pisaan iko ciciihkentankipan ehpakitiniketc. A'a kaye kaaniikaaniitc, pisaan iko takihcianohkii. A'a kaye kaaminotootaaketc, ciminwentankipan i'i e'ishihciketc.
ROM.12.9	Tepwe piko kaye wiinke saaki'itik. Shiinkentamok i'i kaamacinaakwahk, kihciwinamok itahsh i'i kaaonishihshik. 
ROM.12.10	Wiinke kaye saaki'itik taapishkoo kaaowiicihkiwentiwaatc kaashisaaki'itiwaatc. Niikaani⁠kihtenimihkwak kiiciotepwehtamoomiwaak ahpiihc kiinawaa kaainenintisoyek. 
ROM.12.11	Mooshak kaye anohkiik, keko wiihkaa kihtimihkek. Wiinke piko misiwe kite'iwaank oncianohkiihtawihk kaaTipenciketc. 
ROM.12.12	E'ayaayek tahsh i'i ahpenimowin, mooshak iko ciihkentamok. Aayiitentamok kaye aanimisiwin otihsikoyek. Mooshak iko kaye anami'aak. 
ROM.12.13	Miinihkwak kaye iki otanami'aak kekoonini kaaishinoontehsewaatc, weweni naakaci'ihkwak kiiotihsinekwaa iki piiwitek kitaawiniwaank.
ROM.12.15	Wiiciminwentamoomihkwak hsa iki kaye kaaminwentamowaatc, wiicimawimihkwak kaye iki kaamawiwaatc. 
ROM.12.16	 Peshikwan kaye inenintik kahkina kaatahshiyek, keko wiin kihci‑inenintisohkek. Pisaan iko ishihcikek ini kaatapahsentaakwahkin anohkiiwinan. Keko kaye ninkakiihtaawentaamin inenintisohkek.
ROM.12.17	Kiishpin awiya macitootawinek, keko kakwe⁠naapinamawaahkek i'i kaatootawinek. Kakweishihcikek itahsh i'i wenishihshink kahkina awiya kaaminwaapantank. 
ROM.12.18	Maawac iko kihcianohkiik ehkokashkihtooyek, pisaan ciwiicipimaatisiimekwaa kahkina awiyak. 
ROM.12.19	 Kaasaaki'inakook, keko kakwetipa'ikehkek awiya kekoonini tootawinek. Tawinamawihk Kishemanitoo onishkaatisiwin cinana'ahcikemakaninik. Kihcimasina'ikan aaniihsh ishipii'ikaate: “Niin ninkanana'ahcike, niin ninkakiiwetipa'ike, ihkito kaaTipenciketc.” 
ROM.12.20	 O'o tahsh ihkitoomakan Kihcimasina'ikan: “Kiishpin hsa a'a kaashiinkenimihk noonteskatetc, ahsham kekoonini. Kiishpin kaye noontewiiminihkwetc, pisaan iko cimina'atc. Kiishpin tahsh i'i ishihcikeyan, taapishkoo hsa ehcaakisotc taishiayaa keahpiihtakacitc.” 
ROM.12.21	Keko kaye pakitinankek i'i kaamacinaakwahk cishaakooci'ikoyek. O'o tahsh ishihcikek, kaaonishihshik aapacihtook cishaakoocihtooyek i'i kaamacinaakwahk.
ROM.13.1	Miitahsh eshinaakwahk kahkina awiya cina'ihtankipan i'i okimaawiwin, aaniihsh kiishpin Kishemanitoo inentansikipan ciayaahsininik i'i okimaawiwin kaawiin taakii'ayaahsinini. Miitahsh kaaonciayaanik okimaawiwin Kishemanitoo wiin iko ekiihpakitinank o'omaa ahkiink. 
ROM.13.2	Awiya tahsh kaamiikaatank okimaawiwin miihsa taapishkoo e'miikaatank i'i Kishemanitoon kaakii'onahtoonitc. A'a tahsh o'o kaaishihciketc wiin ihsa piko takashkihtamaaso aanti keoncionahshowaasotc. 
ROM.13.3	Iki tahsh weweni kaaishihcikewaatc kaawiin memwehc okakohsaahsiwaawaa' i'i ahkiiwiokimaa'. Iki tahsh kaanihtaa mamaashiiwaatc ehta okakohsaawaa'. Kinantawentaam ina cikohsaahsiwek a'a ahkiiwiokimaa? Inashke kwayahk ishihcikek, miitahsh keininek ekii'minohcikewek. 
ROM.13.4	Aaniihsh mii 'i taapishkoo eshinaakositc a' ahkiiwiokimaa e'anohkiihtawaatc Kishemanitoon, e'anohkiitc kiin ciminohsewatc. Kiishpin mamaashiiyan, mii hsa tahsh i'i cikohsatc, aaniihsh mashkawisiiwinini otayaan weweni piko cinana'ahsihk, kaawiin kikamanaaci'ikohsii. Kishemanitoon iitok otanohkiihtawaan. Pisaan itahsh iko okanana'ahsaan awiyan kaamamaashiinitc. 
ROM.13.5	Miitahsh o'o kaaonci‑ishinaakwahk cina'ihtaman i'i okimaawiwin, kaawiin wiin ehta cikohtamowatc Kishemanitoo kaawii'ishinana'ahsaatc awiya', i'i hsa kaye cikihkenintisoyan kwayahk e'ishihcikeyan.
ROM.13.7	Tipa'amok itahsh wekonenini ko kaa‑antaweniminekwaa citipa'amowek. Tipa'amok kaye i'i kitahkiimiwaa, ini kaye pepahkaan kekoonan kekiihtipa'amekipan. Kihtenimihkwak itahsh kaye iki kekihtenimekwaapan, miitahsh kaye peshikwan tootawihkwak kekihci‑inenimintwaapan.
ROM.13.8	Keko awiya kekoonini masina'amawaahkek, kinantawentaakosim itahsh mooshak cisaaki'itiyek, taapishkoo awiya mooshak kaatipa'iketc. Awenen tahsh iko kaasaaki'aatc owiicipimaatisiin mii hsa 'awe kaatipitootank Moosihsoon 
ROM.13.9	 O'o tahsh peshik onahshowewin kaaihkitoomakahk: “Saaki'ihkwak iki kiicipimaatisiimiwaak taapishkoo kaa‑ahpiihcisaaki'itisoyek,” mii hsa peshikwan ahpiihtentaakwan ono maamaw kaa‑ahpiihtentaakwahkin onahshowewinan kaawii'wiintamaan: “Keko papaamenimimaahken pahkaan awiya owiiciwaakanan, keko nihshiwehken, keko kaye mihsawentamowaahken awiya pahkaan otaya'iiman kaatipentank.” 
ROM.13.10	Kiishpin tahsh awiya saaki'atc, kaawiin wiihkaa kikamacitootawaahsii. Mii hsa tahsh eshinaakwahk awiya kaasaaki'iwetc ehtipitootank kahkina onahshowewin.
ROM.13.11	Miitahsh o'owe eshinaakwahk ci‑ishihcikeyek, aaniihsh kikihkentaam aasha tipa'ikan e'ocihcihsek cikoshkosiyek. Nawac iitok noonkom kipehshwaapantaam kaawii'ishipimaaci'ikooyek ahpiihc wiin kaakii'ahpiihsaapantamekipan nihtam kiimaaciitepwehtamek. 
ROM.13.12	Aasha ohsha kekaa ishkwaatipihkan, aasha ohsha piitaapan. Taka tahsh mii 'i ishipoonihtootaanin ini kekoonan tipihkanonk kaaoncitipentaakwahkin. Taka pihsihkantaanin ini miikaasowi⁠aapacihcikanan waahseyaasiwinink kaaoncitipentaakwahkin. 
ROM.13.13	Taka tahsh weweni pimaatisitaa, ci‑ishihcikeyank kaaishihcikewaatc waahseyaank kaaishitipentaakosiwaatc. Taka kaawiin onoweniwan kikaishihcikehsiimin: papaakakiipaacihcikewin, minihkwewin, wiinaatisiwin, pihshikwaacihcikewin, kiihkaantiwin, aayaahshenintiwin. 
ROM.13.14	O'o tahsh kikaishihcikemin: taka hsa pihsihkamowaahk kaaTipenciketc Ciisahs Christ opimaatisiwin. Kaawiin tahsh awahshime kikaishihcikehsiimin kaawii'ishihcikemakahk o'o kiwiiyawinaan aaniin kaye eshimihsawentamoomakahk.
ROM.14.2	Peshik itahsh ishitepwehtam pisaan iko kahkina kekoonini cimiicitc. A'a tahsh mahshi kaamashkawi tepwehtansik kaakihtikaatenik miicim ehta omiicin. 
ROM.14.3	Kaawiin tahsh ishinaakwahsinini a'a kahkina kekoonini kaamiicitc ciaanawenimaatc ini kahkina kekoonini kaamiicihsinik. A'a tahsh kaye kaakihtikaatenik miicim ehta kaamiicitc kaawiin kaye wiin ishinaakwahsinini ci‑inaahpan e'macitootaminitc ini kahkina kekoonini kaamiicinitc. Kishemanitoon iitok okii'otaahpinikoni. 
ROM.14.4	Awenen itahsh kiin entinowiyan cinaanaakasaapamatipan pahkaan awiyan kaapamiihtawaatc? Otookimaaman ohsha onaanaakaci'ikoon tepwe kwayahk eshihcikekwen komaa kaye kwayahk eshihcikehsikwen. Weweni hsa taishihcike, aaniihsh kaaTipencikenitc okawiici'ikoon ciminohsetc.
ROM.14.5	Peshik itahsh inini awahshime otinentaan peshik ehkiishikaninik, kaawiin tahsh aahpici opapaapisiskentansiinan kotak kaakiishikaninikin. A'a tahsh kotak peshik miinawaa kahkina peshikwan otinentaanan ini kaakiishikaninikin. Mii hsa tahsh eshinaakwaninik entahsopeshikotc piko ciaayiitentankipan aaniin waa'ishikiishikanohketc. 
ROM.14.6	Awenen hsa piko kaakihci inentank ehkiishikaninik, mii hsa eshihciketc ewiihkihtenimaatc kaaTipencikenitc. A'a kaye kahkina kekoonini kaamiicitc, mii hsa eshihciketc ehkihtenimaatc kaaTipencikenitc, aaniihsh omiikwehciwenimaan Kishemanitoon e'miinikotc miicim. A'a tahsh kaye kotak aaninta kekoonini kaamanaamiicitc, mii hsa kewiin eshihciketc, ehkihtenimaatc kaaTipencikenitc, kewiin e'miikwehciwenimaatc Kishemanitoon. 
ROM.14.7	Kaawiin tahsh kaatahshiyank awiya wiin ehta piko pimaatisiihtamaasohsii. Kaawiin kaye awiya wiin iko nipoohtamaasohsii. 
ROM.14.8	Aaniihsh kiishpin kiipimaatisiyank, kaaTipenciketc ohsha kaaoncipimaatisiyank cikihtenimintc. Kiishpin tahsh nipoyank, cikihtenimintc ohsha kaye kaaoncinipoyank. Komaa hsa pemaatisiwankwen, komaa kaye nepowankwen, kaaTipenciketc ohsha kitipenimikonaan. 
ROM.14.9	Mii hsa Christ kaakii'oncinipotc, kaakii'onci⁠kiiwepimaatisitc kaye, citipenimaatc i'i kaapimaatisinitc, i'i kaye kaaniponitc. 
ROM.14.10	 Wekonen itahsh kiin wencinaanaakasaapamatc aaniin kiitanami'aa eshipimaatisitc? Wekonen tahsh kaye kiin wenciaanawenimatc kiiciotepwehtamo? Kahkina iitok kikaniipawiwaamin enaahsamiitc Kishemanitoo ahpii tipaahkoninank. 
ROM.14.11	 Kihcimasina'ikan hsa ishipii'ikaate:
ROM.14.11	“Niin kaaTipencikeyaan nintahpiwiintaan nimpimaatisiwin, maawac iko ninkihcitepwe kaaihkitoyaan,
ROM.14.11	kahkina hsa awiya taociciinkwanapihtaa enaahsamiiwak,
ROM.14.11	kahkina kaye awiya taihkito niin ehKishemanitoowiwak.”
ROM.14.12	Inashke tahsh, kahkina kaatahsopeshikoyank ishinaakwan ciwiintamawank Kishemanitoo aaniin kaakiihpi ishihcikewank.
ROM.14.13	Taka tahsh i'i ishipoonihciketaa o'o kaanihtaa⁠naanaakasaapantiyank. Taka hsa onentantaa ci ishihcikehsiwank aaniin awiya keoncipisokehshink, aaniin kaye keoncipankihshink a'a kiitanami'aanaan. 
ROM.14.14	KaaTipenciketc Ciisahs tahsh e'wiiciiwak kaaoncikihkentamaan, kaaoncikehcina'oyaan kaye, kahkina miicim kaakii'oshihcikaatek ehpehkahk, pisaan iko cimiicinaakaatek. Kiishpin tahsh wiin awiya ishitepwehtank aaninta kekoon cimanaaishihcikehpan, mii hsa ko 'i cimaashipinitisohpan kiishpin ishihciketc kaamanaaishihciketc. 
ROM.14.15	Kiishpin tahsh oncimaashihsetc kiitanami'aa kiwiihsiniwinink, kaawiin itahsh iinsan saaki'iwewinink kitoonci ishihcikehsii i'i kaaishihcikeyan. Keko i'imaa kitinancikewinink oncinihshiwanaaci'aahken kiitanami'aa. Christan iitok kewiin okii'nipohtamaakoon. 
ROM.14.16	Keko tahsh kekoon ishihcikehken cionci⁠macitashincikaatek i'i kaaonishihshentaman. 
ROM.14.17	I'iwe hsa kiitashintenik aaniin Kishemanitoo eshiokimaahkantawinank, kaawiin wiin aaniin keinancikeyank, aaniin kaye keshiminihkweyank kaatashintek, i'iwe ohsha kaaicikaatek, kii‑ishihcikenaaniwank Kishemanitoo kaaminwaapantank, pisaan kaye ciwiiciiwank Kishemanitoo, minwentamowinini kaye kaamiiniminank Kishemanitoo otAhcaahkwan. 
ROM.14.18	Awiya tahsh o'o nahke kii‑ishianohkiihtawaatc Christan, Kishemanitoon ominwaapamikoon, pemaatisinitc kaye ominwaapamikoo'.
ROM.14.19	Taka tahsh mooshak i'i kakweishihciketaa, aaniin pisaan iko keshiwiiciintiyank, ciwaawiici'itiyank kaye cinimashkawikiyank. 
ROM.14.20	Keko tahsh wiin i'imaa kimiicimimink oncinihshiwanaacihtaawaahken Kishemanitoo kaakii'oshihtootc. Kahkina miicim kiihpakitinikaate cimiicinaakaatek, kaawiin itahsh taaonishihshinsinoon cimiicinaakaatekipan i'i miicim kiishpin awiya i'imaa oncimacitootank. 
ROM.14.21	Kiishpin kiitanami'aa oncipisokehshink i'imaa, kaawiin taonishihshinsinoon cimiiciyampan wiiyaahs, ciminihkweyampan kaye shoominaapo, ci‑ishihcikeyampan kaye kekoon iko keoncipisokehshinkipan. 
ROM.14.22	I'i tahsh inahke kaye kaashitepwehtaman ono, taka kiinehtawaa piko Kishemanitoo kikakihkentaam. Aahpici hsa taminwentam a'a inini kaamaanentamoshkaakohsik e'ishihciketc wiin iko kaashiminwaapantank. 
ROM.14.23	Kiishpin tahsh oncikehcinaa'owenintisohsik wekonenini kaamiicitc, Kishemanitoon ihsa okawiintamaakoon sesik e'ishihcikehsik. Aaniihsh i'i kaaishihciketc kaawiin tepwehtamowinink onciimakahsinini. Kekoon tahsh tepwehtamowinink e'onciihsinok mii hsa i'i macitootamowin.
ROM.15.1	Kiinawint itahsh kaamashkawitepwehtamank, mii hsa eshinaakwahk cikii'wiici'ankwaapan iki mahshi kaamashkawitepwehtansikwaa. Kaawiin wiin kiinawint ehta ci‑ishihcikeyankipan kekoon keminwentamo'ikoyank. 
ROM.15.2	Takwac itahsh ishihciketaa keminwaapantank kiicipimaatisiinaan keonciminohsetc, keoncimaaciikitc kaye otepwehtamowinink. 
ROM.15.3	Wiin Christ aaniihsh kaawiin kii'minwentamo'itisohsii, o'o iitok kii'ishihcike kehteoshipii'ikan kaaishipii'ikaatenik: “I'i hsa kaakii'ishimaci‑ikooyan niin ninkiihpakamishkaakonan.”
ROM.15.4	Kahkina kekoon tahsh kaakii'oshipii'ikaatek i'imaa kehteoshipii'ikanink, ekii'oshipii'amaakooyank cioncikihkentamank cishashiipentamank, cimashkawentamank kaye. Miitahsh i'imaa keonciahpenimoyank. 
ROM.15.5	Taka tahsh Kishemanitoo kaamiikiwetc shashiipentamowin, mashkawentamowin kaye, kikaishi'ikowaa peshikwan inahke ci‑ishinaanaakatawenintiyek, aaniihsh kipiminisha'amowaam Christ Ciisahsoon kaakii'ishipimaatisinitc. 
ROM.15.6	Taka tahsh kaatahshiyek maamaw iko inentamok cipeshikohtaakosiyek e'miikwehciwenimek Kishemanitoo kaaTipenciketc Ciisahs Christ Kaaoyoohsitc.
ROM.15.7	Otaahpinitik itahsh kaatahshiyek pisaan ciwaawiiciintiyek, taapishkoo Christ kaakii'ishiotaahpininek, Kishemanitoo cikihci‑inentaakositc. 
ROM.15.8	Kiwiintamawininim Christ ekiihpitinowitc awiya kaaminotootawaatc Coowa', ewii'naakohtootc Kishemanitoon otepweyentaakosiwinini, cionci‑ishihsenik aaniin Kishemanitoo kaakii'ishiahshotamawaakopanen kikehteya'aaminaani'. 
ROM.15.9	 Christ tahsh kaye kii'ishihcike ekaa kaaCoowiwihsinik cimiikwehciwenimaanitc Kishemanitoon, aaniihsh okoohpaasinaakoni. Kihcimasina'ikan iitok ishipii'ikaate:
ROM.15.9	“Niin hsa kikamiikwehciwenimin ekaa kaaCoowiwihsikwaa kaaishiayaawaatc,
ROM.15.9	ninkaina'am kaye cimiikwehciwentamaan kiwiinsowin.”
ROM.15.10	“Kiinawaa ekaa kaaCoowiwihsiwek, wiiciminwentamoomihkwak Kishemanitoo kaakii'onenimaatc pemaatisinitc ewiihtipenimaatc.”
ROM.15.11	“Kiinawaa ekaa kaaCoowiwihsiwek, miikwehciwenimihk kaaTipenciketc, miikwehciwenimihk, kahkina kaapimaatisiyek!”
ROM.15.12	“Awiya hsa tapitakohshin Cehsiink 
ROM.15.13	Taka Kishemanitoo kaamiikiwetc ahpenimowin, kikamooshkinemiinikowaa ciihkentamowin, pisaanisiwin kaye kaashitepwehtawek. Kishemanitoo hsa otAhcaahkwan omashkawisiiwininiink kikaonciwiiciiwikowaa, kitahpenimowiniwaa mooshak ciniwenootahk.
ROM.15.14	Niitanami'aak, niin hsa wiinke ninkehcinaa' e'mooshkineshkaakoyek i'i kaaonishihshink i'i kaye kahkina kihkentamaawin, ehkashkihtooyek kaye cikakihkino'amaatiyek. 
ROM.15.15	O'o oshipii'ikan kaaoshipii'amawinakook aahpici ninsoonkite'e e'wiintamawinakook kekoonan keoncimaamihkawiyek. Kishemanitoo iitok ninkii'ishishawenimik ekii'inanohkii'itc 
ROM.15.16	cipamiihtawimak Christ Ciisahsoon ciwiici'imak i'i ekaa kaaCoowiwihsinik. Taapishkoo hsa anami'ewikimaa kaainanohkiitc mii hsa 'i enanohkiiyaan o'o kaatashintamowak Kishemanitoo ominwaacimowin, iki hsa kewiinawaa ekaa kaaCoowiwihsikwaa ci‑ishinaakosiwaatc pakitinaahsowinink, keminwaapantaminitc Kishemanitoon. Aaniihsh Kishemanitoon otAhcaahkoni opehki'ikowaan.
ROM.15.17	O'o tahsh kaashiwiiciiwak Christ Ciisahs, tepwe hsa ishinaakwan cikihci‑inentamaan o'o kaashianohkiihtawak Kishemanitoo. 
ROM.15.18	Kaawiin tahsh nintaateinenintisohsii kekoon citashintamaampaan, mii ehta ko Christ kaapi‑ishianohkiitc nimpimaatisiwinink, ekii'aapacihtootc nintihkitowinan, nintishihcikewinan kaye, ciwiici'imak ekaa kaaCoowiwihsinik cina'ihtawaanitc Kishemanitoon. 
ROM.15.19	Miiwan tahsh kaye ono kaayaapacihtootc kaamashkawinaakwaninikin kihkinawaacihcikanan, maamahkaacihcikewinan kaye, eshimashkawanohkiitc kaye Kishemanitoo otAhcaahkwan. I'imaa 
ROM.15.20	Niin itahsh i'i mooshak peishimihsawentamaan ewiihpapaawiintamaakeyaan minwaacimowin aaniinti Christ eshikihkenimaahsiwintc, aaniihsh kaawiin nintishihcikehsii ciaakwiihtawi⁠maacihtaawak awiya aasha kaakii'ishimaatahkiciketc. 
ROM.15.21	 Kehtemasina'ikanink itahsh ishi‑ishipii'ikaate:
ROM.15.21	“Iki hsa mahshi kaakii'wiintamawaahsiwintwaa ehtashimimintc tawaapankewak,
ROM.15.21	iki tahsh kaye mahshi kaanoontansikwaa tanihsitohtamook,”
ROM.15.21	ishipii'ikaate.
ROM.15.23	Aasha tahsh ekiihkiishihtooyaan o'o nintanohkiiwin i'iweti nahke ahkiink, aasha tahsh niipiwa' tahsopipoonakaa kaakii'inentamaan ewii'waapaminakookipan, 
ROM.15.24	miitahsh enentamaan ci‑ishihcikeyaan ahpii ishaayaan Ispen 
ROM.15.25	 Pinamaa tahsh noonkom weti Ceroosalamink 
ROM.15.26	Iki tahsh otanami'aak weti 
ROM.15.27	 Wiinawaa tahsh iko kii'inentamook ewii'ishihcikewaatc, aaniihsh oncita piko ishinaakwanini cikii'wiici'aawaahpan. Aaniihsh iki Coowak okii'miinaawaa' nihtam i'i ekaa kaakiihCoowiwihsinik i'i kaakii'ishishawenimikowaatc Kishemanitoon. Miitahsh eshinaakwaninik ekaa kaaCoowiwihsikwaa wiinihtamawaa ciwiici'aawaahpan ini Coowa' aaniin kewiinawaa otaya'iimiwaan kaakii'ishishawentaakosiwaatc. 
ROM.15.28	Ahpii tahsh kiihkiishihtooyaan i'i nintanohkiiwin, kii'ishkwaamisiwemiinakwaa ini shooniyaan kaakii'maawacihcikaniwinitc, miitahsh i'i cinimaacaayaan Ispen ahkiink ci‑ishaayaan. Ninka‑anikipihcii tahsh ewii'mawatihsinakook. 
ROM.15.29	Ahpii tahsh weti otihsinakook, ninkihkentaan hsa cipiitaawak Christ kaawenootaninik oshawencikewin.
ROM.15.30	Niitanami'aak kitishikanoonininim e'wiiciiwank kaaTipenciketc Ciisahs Christ, i'imaa kaye saaki'itiwinink Kishemanitoo otAhcaahkwan kaamiininank. Kitishikakaansomininim, wiici'ihshik kaashianami'ehtawak Kishemanitoo, wiinke piko weweni cianami'ehtamawihshiyek. 
ROM.15.31	Anami'ehtamawihshik cipapaamenimihsikwaa iki kaatepwehtansikwaa weti 
ROM.15.32	Miitahsh i'i ahpii kewaapaminakook Kishemanitoo inentank, ciihkentamowin tahsh kaye ninkapikikii. Ahpii tahsh weti mawatihsitiyank, wiinke kikaonci⁠oshkiminwamanci'omin. 
ROM.15.33	Taka Kishemanitoo kaamiikiwetc pisaanentamowin kikawiiciiwikowaa kahkina kaatahshiyek. Emen.
ROM.16.1	Kinantawenimininim itahsh cikihkenimek a'a ihkwe kaaotawemaayank Piipi 
ROM.16.2	Weweni piintikanihk, kaaTipencikenitc iitok kewiin otipenimikoon. Aaniihsh mii 'i keishihcikewaahpan pemaatisiwaatc kaatipenimikowaatc Kishemanitoon. Wiici'ihk kaye aaniin iko eshinoontehsetc, aahpici ohsha niipiwa' okii'wiici'aa' pemaatisinitc, keniin hsa piko ninkii'wiici'ik. 
ROM.16.3	 Nimpooshoo'aa hsa Parihsila 
ROM.16.4	Okiinaniisaanihtoonaawaan ihsa opimaatisiwiniwaan mekwaa ekii'wiici'iwaatc. Kaawiin niin ehta miikwehc nintinaahsiik, ekaa kaaCoowiwihsikwaa otepwehtamook pepahkaan kaaishimaamaawaci'itiwaatc kewiinawaa omiikwehciwenimaawaa'. 
ROM.16.5	Nimpooshoo'aak itahsh kaye otanami'aak owaahkaa'ikaniniink kaaishipiintikewaatc. Impooshoo'aa kaye a'a inini kaasaakiwiiciiwak Ehpiinatahs 
ROM.16.6	Nimpooshoo'aa kaye Meri 
ROM.16.7	Nimpooshoo'aa tahsh Entaronaaihkahs 
ROM.16.8	Nimpooshoo'aa kaye Empaliyetahs 
ROM.16.9	Nimpooshoo'aa kaye Orpenahs 
ROM.16.10	Nimpooshoo'aa kaye Ahpeliis 
ROM.16.11	Nimpooshoo'aa kaye Hirootiyan 
ROM.16.12	Nimpooshoo'aa kaye Caraaihpiina 
ROM.16.13	 Nimpooshoo'aa kaye Oroohpahs 
ROM.16.14	Nimpooshoo'aak kaye Ahsinkaritahs 
ROM.16.15	Nimpooshoo'aa kaye Pilaalakahs 
ROM.16.16	Otepwehtamook anami'eociimihkwak kiipooshoo'ekwaa, mii'i nahke ishipooshoo'itik. Kahkina tahsh Christ kaatipenimaatc pepahkaan kaaishimaamaawaci'itinitc otepwehtamoo' kipooshoo'ikowaak kahkina kaatahshiyek.
ROM.16.17	Kikakaansomininim itahsh, niitanami'aak, ahshowinotawihkwak iki awiyak kaakashki'aawaatc awiya' cipahkewinitinitc, kaawanishkweminekwaa kaye, e'ishikihkino'ikewaatc kihcipahkaan i'i kaakii'ishinoontamek. Keko naasihkawaahkekwaanik iki tino awiyak. 
ROM.16.18	Iki tahsh o'o kaaishihcikewaatc kaawiin otanohkiihtawaahsiwaawaan Christan kaaTipenimiminank, mii hsa ehta owiiyawiwaan eshimihsawentamoomakaninikin eshihcikewaatc. Aahpici tahsh maminokiishwewak, e'minoinaawaatc kaye awiya', anihshaa tahsh e'inaawaatc ewii'onciwayeshimaawaatc, miitahsh kaaonciwaniwinaawaatc pemaatisinitc kaakihkentansinik aaniin keishihcikenitc. 
ROM.16.19	Kahkina hsa awiyak aasha noontamook aaniin ehpiihci⁠na'ihtamowek i'i minwaacimowin. Wiinke tahsh nintooncikihci ciihkentam i'i e'ishihcikeyek. Kinantawenimininim itahsh kaye cikakiihtaawikihkentamek i'i kaaonishihshink, cisaapikihkentansiwek itahsh i'i kaamaanaatahk.
ROM.16.20	Kishemanitoo hsa kaamiininek pisaanisiwin kikashikoshkamaakowaa Setanan kiinawaa citahkohkaanimek. Taka tahsh okishewaatisiwin kaaTipenciketc Ciisahs Christ kikawiiciiwikowaam.
ROM.16.22	Keniin tahsh Tarhshiyahs 
ROM.16.23	Iraastahs 
ROM.16.25	Taka tahsh kihci‑inenimaataa Kishemanitoo. Wiin ohsha kaakashkihtootc cimashkawitepwehtamo'inek, mii iitok i'iwe minwaacimowin kaapitashintamowak, mii hsa 'imaa kaashitashincikaniwitc Ciisahs Christ. Miitahsh kaye ehkitoomakahk i'i tepwewin kaakii'naakohcikaatek, kaakiihkihkencikaatehsinok mewisha otaanaank kaakiihpimiahkiiwank. 
ROM.16.26	Noonkom itahsh i'i tepwewin kii'oncinaakohcikaate kaakii'ishipii'ikenitc Kishemanitoo 
ROM.16.27	Wiin itahsh ehta ehKishemanitoowitc, wiin ehta kaye kaamaawaci⁠kakiihtaawentank, taka tainakimaa ehkihci‑inentaakositc onci Ciisahs Christan otishihcikewininiink, mooshak iko ahpane! Emen.
1CO.1.1	Niin Pwaal 
1CO.1.3	Maano kikashawenimikowaa, kikamaminohse'ikowaa Kishemanitoo Koohsinaan kaye kaaTipenciketc Ciisahs Christ.
1CO.1.4	Mooshak nintooncinanaahkomaa ninKishemanitoom kiinawaa weti eyaayek ekii'onciihtamawinek oshawencikewin e'oncimiinikowisiyek Christ Ciisahs onci. 
1CO.1.5	Wiin iko e'wiiciiwinek kikii'wenooci'ikowaa misiwe kipimaatisiwiniwaank tako kaye kahkina kitishikiikitowiniwaank kaye kahkina kikihkentamowiniwaank. 
1CO.1.6	Ekii'ahpiihciaayiitentamek Christ otinaacimikoowin, 
1CO.1.7	kaawiin awaac pankii kikii'noontehsehsiim kishawenimikoowiniwaa cimiinikoowisiyek, ehpii'ek Ciisahs Christ cipinaakositc weti ishpimink. 
1CO.1.8	Wiin kika‑aayiici'ikowaa cimashkawisiiyek piinihsh iko ciwehkwaa‑ayaak, mii hsa 'iwe ekaa kekoon ci‑ishianaamentaakosihsiwek ahpii okiishikaamitc a'a kaaTipeniminank Ciisahs Christ. 
1CO.1.9	Tepweyentaakosi hsa 'awe Kishemanitoo, mii 'awe kaakii'antominek ciwiiciiwimek ini oKosihsan Ciisahs Christan, miiwan ini kaaTipenimiminank.
1CO.1.10	Niiciotepwehtamook! Kitishikanoonininim owiinsowinink kaaTipeniminank Ciisahs Christ. Kipakohsenimininim, peshikwan kahkina ci‑ihkitoyek, ekaa kekoon pahkewinitiwin ciayaamakahsinok i'imaa eshiayaayek, kwayahk hsa ko cinaapihsek kiwiici'itiwiniwaa, peshikwan ci‑inentamek, peshikwan kaye cikakweishihcikeyek. 
1CO.1.11	Aaniihsh, niiciotepwehtamook, kekoon nimpiwiintamaakook aanint weti pemionci‑ishaawaatc Kaloowi 
1CO.1.12	 Mii 'owe kaaitamaan: kaatahsopeshikoyek pepahkaan e'ishiwiintamowaatc eshipiminisha'ikewaatc. Peshik ihkito: “Niin okihkino'amawaakan a'a Pwaal 
1CO.1.13	Na! Tapapiikihshipinaa na 'a Christ, pepahkaan ciayoohkweno'intc? Pwaal ina 'a kaakii'nipohtamawinek aashiteyaahtikonk? Kikii'ishisiika'antaakoom ina ciahpiwiinintc Pwaal cionciokihkino'amawaakaniminek? Kaawiin iitok!
1CO.1.15	Keko wiin awiya ninkaikohsii niin nintishinihkaasowinink ekiihsiika'antaakooyek ciokihkino'amawaakaniminakook. 
1CO.1.16	 A'awe tahsh kaye ninkiihsiika'antawaa Istehpanahs 
1CO.1.17	Kaawiin wiin cipapaamisiika'antaakeyaan ninkiihpionci‑ishinisha'okohsii 'a Christ, i'ihsh wiin minwaacimowin ciwiintamaakeyaan, mii mayaa enanooshitc. Kaawiin wiin ninkiihkakweinihtaakosihsii e'okihkentaahsowiniyaan, aaniihsh kaawiin ninkii'antawentansiin cikipishkamowak Christ onipohtamaakewin aashiteyaahtikonk kaashimashkawisiimakaninik cianohkiimakahsininik.
1CO.1.18	I'iwe aaniihsh kaainaacimintc Christ ekii'nipotc aashiteyaahtikonk, o'owe otinihtaanaawaa ikiweniwak kaaniwanihshinowaatc, taapishkoo ehkakiipaataninik. Kiinawint itahsh wiin kaanipimaaci'ikooyank, mii 'imaa tipaacimowinink e'ahtenik omashkawisiiwin Kishemanitoo. 
1CO.1.19	 Ishipii'ikaate aaniihsh i'i Kihcimasina'ikan:
1CO.1.19	“A'a kaakakiihtaawisitc ninkanihshiwanaacihtaawaan okakiihtaawisiwin,
1CO.1.19	a'a tahsh kaaokakiihtaawentamowinitc ninka pahkaan ahtaawaan okihkentaahsowin,”
1CO.1.19	ihkito Kishemanitoo. 
1CO.1.20	 Aaniin kaye iki waa'inwaasowaatc kaakakiihtaawisiwaatc, kaye iki niyaakacihtoowaatc masina'ikanan, kaye ikiweniwak o'omaa ahkiink kaakakiihtaawihtaakosiwaatc? Aanakiihkakiihtaawisiwaatc iki noonkom pemaatisiwaatc ahkiink, Kishemanitoo otinakintaan ehkakiipaataninik okakiihtaawisiwinini.
1CO.1.21	Wiin aaniihsh Kishemanitoo maawac ehkakiihtaawentank, kaawiin okiihpakitinaahsii' o'o pemaatisinitc wiinawaa ko okakiihtaawisiwiniwaank cioncikihkenimikohpan. Kii'inentam itahsh ewiihpimaaci'aatc i'i ketepwehtaminitc. Okii'aapacihtoon o'o tipaacimowin kaawiintamaakeyaank, i'i ko e'inentamowaatc ehkakiipaataninik o'omaa ahkiink. 
1CO.1.22	Coowak 
1CO.1.23	Niinawint itahsh kaawiintamaakeyaank, nintashimaanaan a'a Christ kaakii'ishi akosaka'ikaniwitc aashiteyaahtikonk. O'owe tahsh ehtashintek oshiinkihtaanaawaa iki Coowak, oko tahsh kaye kaaCoowiwihsikwaa okakiipaasihtaanaawaa. 
1CO.1.24	Iki tahsh Kishemanitoon kaa‑antomikowaatc, kemaa Coowiwaatc kemaa Kariihkiwiwaatc, onihsitohtaanaawaa Christ wiin Kishemanitoon e'omashkawisiimimikotc, kaye Kishemanitoon e'okakiihtaawentamowinikotc. 
1CO.1.25	Inashke Kishemanitoonaank aanaishinaakwahkipan kekoon cikakiipatahk, awahshime taakakiihtaawan ahpiihc ininiinaank kaa‑ayaamakahk. I'iwehsh e'niinamahk aanaishinaakwahk kekoon Kishemanitoonaank, awahshime mashkawisiimakan ahpiihc ininiinaank keshimashkawisiimakahk kekoon.
1CO.1.26	Niiciotepwehtamook! Maamihkawiyohk aaniin kaakii'inaatisiyek i'i ahpii e'antominek Kishemanitoo. Kaawiin kikiihpaahtiinohsiim kaakakiihtaawisiyek o'omaa ahkiink awiyak kaaishinaakosiwaatc, kaawiin kaye i'iwe kikii'ishiokimaawentaakosihsiim, kaawiin kaye niipiwa' i'iwe nahke kikii'ishi⁠kihci‑inentaakosihsiim. 
1CO.1.27	O'omaa tahsh awiyak ahkiink kaainentamowaatc kakiipaatan kaye niinaman, mii 'oweni Kishemanitoo kaakii'onaapantank cioncitapahsinaatc o'o kaakakiihtaawisinitc kaye kaamashkawaatisinitc. 
1CO.1.28	Kaye iniweniwan ahkiink kaatapahsentaakwahkin kaye kaa‑aanwaapancikaatekin, kaye kekoonan kaa‑ayaamakahsinokin, Kishemanitoo okiihkakiikinaanan, cipoonihsenik itahsh wekonen hsa ko ahkiink kaashikihci‑inentaakwaninik. 
1CO.1.29	Mii 'owe kaaoncitootank ekaa awiyan pemaatisinitc cimaamiihkwaanitisohsinik imaa Kishemanitoo enaahsamiitc. 
1CO.1.30	Mii 'awe Kishemanitoo kaaishihcike'inek cimaaciiwiiciiwek Christ Ciisahs. Okii'ishi'aan Christan mii 'imaa ciayaamakahk kikakiihtaawisiwininaan. Mii 'awe Christ eshicike'inank cikwayahkwakiminank Kishemanitoo, wiin okwayahkwaatisiima' citinowiyank, kaye mii 'awe Christ kaakiihpakitininank i'imaa kaakiihkihciwinikoyank macitootamowin. 
1CO.1.31	 Mii aaniihsh o'o ehkitoomakahk Kihcimasina'ikan: “Awenen hsa ko kekihci‑inentank kekoon, okakihci‑inentaan ehta kaatootaminitc kaaTipencikenitc.”
1CO.2.1	Niiciotepwehtamook! Ahpii kaahpimiotihsinakook, kikiihpiwiintamawininim i'iwe kaatipaatotenik Kishemanitoo otishihcikewin. Kaawiin 'i ahpii ninkiihkakwe⁠aapacihtoohsiinan ehkakaanwaakin ihkitowinan taapishkoo ehkikisiyaan kihcikihkentaahsowin. 
1CO.2.2	Aaniihsh ninkii'onentaan kahkina kekoon ciwaniihkenotamaan mekwaa e'wiicitaaminakook, mii ehta 'owe ciwiintamaakeyaan Ciisahs enaacimintc, memintake kaashinipotc aashiteyaahtikonk. 
1CO.2.3	 Ahpii tahsh e'otihsinakook, ninkii'niinamis, ninkiihkihcinininkishkaa ehpiihcisekisiyaan. 
1CO.2.4	Ahpii tahsh ehkakitoyaan, ehkakiihkweyaan kaye, kaawiin ninkiihkakwe inihtaakosihsii cikihcikihkentamaan kekoon cioncikashkimakwaa awiyak. I'imaa tahsh ninkakiihkwewinink kii'waapancikaate ehteahpiihciinitc Kishemanitoo otAhcaahkwan. 
1CO.2.5	Mii 'owe wenci ishihcikeyaan, ekaa wiin ciontinansiwek kitepwehtamowiniwaa onci awiya inini okihkentaahsowinink, i'imaahsh wiin mayaa omashkawisiiwinink Kishemanitoo.
1CO.2.6	Tepwe hsa ko kakiihtaawisiwin nintishi⁠kakiihkimaanaanik iki anami'ewaatisiwinink kaamashkawikiwaatc, o'o tahsh kakiihtaawisiwin kaawiin imaa onciimakahsinoon o'omaa noonkom ahkiink, kaawiin kaye oncitipentaakwahsinoon iki kaaniikaanisiihkantamowaatc o'o ahki. Aanawiin e'mashkawisiiwaatc, kaawiin taniayaahsiiwak. 
1CO.2.7	I'iwe tahsh ninkakiihkwenotaan i'i Kishemanitoo okakiihtaawisiwin, i'iwe ekaa ininiinaank kekii inamancikaatehsininik, Kishemanitoo ekiihkaatamaaketc. Niiyaak itahsh cipwaa animaacihsek o'o ahki, kikii'onentamaakonaan okakiihtaawentamowinink keishihcike'inank cionciayaawank kihci inentaakosiwin. 
1CO.2.8	O'o kakiihtaawentamowin kaawiin okiihkihkentansiinaawaa oko kaaniikaanisiihkantamowaatc o'o ahki. Kiishpin kiikihkentamowaahpan, kaawiin otaakii'akosaka'waahsiwaawaan ini kaaTipencikenitc maawac kaakihci inentaakosinitc. 
1CO.2.9	 O'owe tahsh ishipii'ikaate:
1CO.2.9	“I'iwe ekaa wiihkaa awiya kaawaapantansik
1CO.2.9	kaye ekaa awiya ekii'oncinoontansik
1CO.2.9	i'iwehsh kaye wiihkaa awiya kaa'inentansik ci‑ishiwepahkipan,
1CO.2.9	mii 'i mayaa Kishemanitoo kaakiihkwayaanciihtamawaatc i'i kaasaaki'ikotc.”
1CO.2.10	Kiinawint itahsh kikiih⁠kihkentamo'ikonaan Kishemanitoo, ini otAhcaahkwan ekii'waapanta'inank. 'Awe Ahcaahk ocaakikihkentaan kahkina kekoon, ampooshke eshi‑ishpaanik Kishemanitoo otinentamowin. 
1CO.2.11	Inashke awenen ini kekihkentamaakotc aaniin enentank awiya? Miiwan ehta ini otahcaahkwan kaapapaakikisiinotawaatc okihkentamaakoon. Mii 'i peshikwan Kishemanitoo kaainentank kaawiin pahkaan awiyan okakihkentamaakohsiin. Miiwan ehta ini Kishemanitoo otAhcaahkwan kahkina okihkentamaakoon. 
1CO.2.12	I'iwe tahsh inentamowin misiwe kaa‑aapacihtoowaatc omaa ahkiink kaapimaatisiwaatc, kaawiin kiinawint i'i kikii'otaahpinansiimin. Kiinawint meshkwac kikii'otaahpinaanaan a'a Ahcaahk kaapi‑ishinisha'okotc Kishemanitoon, mii 'awe Ahcaahk kaamiinikooyank cikihkentamowank onoweniwan kaakii'miininank ekiihshaweniminank Kishemanitoo.
1CO.2.13	Iniweniwan hsa ko kaashikakitoyaank, kaawiin wiin nintaapacihtoohsiimin ini kakiihtaawikiishwewinan ininiinaank wencikihkino'ikaatenikin. Ini tahsh Kishemanitoo otAhcaahkwan ninkihkino'amaakonaan ci‑ishikakitoyaank, kaye ini kaa‑ahcaahkowaninikin nintishi⁠payahte⁠nihsitohtamoonaanaanik iki kaakikishkawaawaatc Kishemanitoon otAhcaahkoni. 
1CO.2.14	Awiya tahsh ekaa kaakikishkawaahsik Kishemanitoon otAhcaahkoni, kaawiin okaotaahpinansiinan ini kekoonan i'imaa Ahcaahkonk kaaonciimakaninikin. Aaniihsh otinihtaanan ehkakiipaatentaakwaninikin. Kaawiin kanake onihsitohtansiinan. Mii ehta wiiciiwikotc Kishemanitoon otAhcaahkoni okaoncinihsitohtaan. 
1CO.2.15	Miitahsh awiya eyaawaatc Kishemanitoon otAhcaahkoni, wiin okanihsitawentaan kahkina kekoon aaniin eshiayaanik. Kaye kaawiin okanihsitawenimikohsiin awiyan kaakikishkaakohsinik ini Ahcaahkwan. 
1CO.2.16	 Inashke mii 'owe kaaishipii'ikaatek:
1CO.2.16	“Awenen kehkentamawaatc kaaTipencikenitc aaniin enentaminitc?
1CO.2.16	Awenen kekoon kekihkino'amawaahpan?”
1CO.2.16	ishipii'ikaate. Kiinawint itahsh kitayaawaamin i'i Christ otinentamowin.
1CO.3.1	Niiciotepwehtamook! Weti otaanaank kaakiihpiwaapaminakook, kaawiin i'iwe kikiihteahpiihtaatisihsiim ci‑ishikanooninakook taapishkoo kaa‑ayaawimek Kishemanitoo otAhcaahkwan. Mii piko ehta taapishkoo kaa‑ahkiiwaatisiwaatc kikii'ishikanoonininim, aaniihsh kikii'apinoonciishiwentaakosim i'i ahpii e'maaciipiminisha'wek Christ. 
1CO.3.2	 Mii ehta coocoohshaapo kikii'mina'ininim, kaawiin iko kaamashkawaak miicim kikii'ahshamihsinooninim, ekaa mahshi ekiihteishiayaahsiwek. Noonkom hsa ko kaa mahshi kitishiayaahsiim. 
1CO.3.3	Keyaapi aaniihsh kitishipimaatisim taapishkoo ahkiink kaaishitipentaakosiwaatc. Aaniihsh kiinawaa ko ayaamakan ontenintiwin, ayaanoontiwin, kaawiin ina ishinaakwahsinoon o'o hsa ahkiink e'oncitipentaakosiyek? Kaawiin ina kitinaatisihsiim kaamihciahkiiwaatisiwaatc? 
1CO.3.4	 I'i peshik ihkitotc: “Niin Pwaal 
1CO.3.5	Awenen tahsh a'a Ahpwaalahs? Awenen a'a kaye Pwaal? Niinawint ehta Kishemanitoo otanohkii'aakana' nintinowimin kaa'ontinamek kitepwehtamowiniwaa. Pepahkaan tahsh nintinanohkiimin 'iwe kaashipaminamo'iyamintc a'a kaaTipenciketc. 
1CO.3.6	 Niinihtam ninkiihkihtikaataanan kihtikaanenhsan, miihsh wiinihtam Ahpwaalahs okiihtihpaapaawatoonan. Wiin itahsh iko Kishemanitoo okii'maaciikihtoonan. 
1CO.3.7	Mii hsa 'i kaawiin kekoon inentaakosihsiiwak a'awe kaakihtiketc, a'awe kaye kaatihpaapaawaciketc, a'awehsh ehta Kishemanitoo kihci‑inentaakosi e'maaciikihciketc. 
1CO.3.8	Kaawiin pepahkaan tainentaakosihsiiwak a'a kaakihtiketc, a'a kaye kaatihpaapaawaciketc: pepeshik okatipa'amaakowaan ini Kishemanitoon aaniiniko eshinaakwaninikin otanohkiiwiniwaan. 
1CO.3.9	Niinawint ihsa niwiitanohkiintimin e'anohkawankitc Kishemanitoo. Kiinawaa tahsh wiin Kishemanitoo kaashikihtiketc kitinentaakosim.
1CO.3.9	Kaye hsa kitinentaakosim Kishemanitoo e'oshihtootc waahkaa'ikan. 
1CO.3.10	Niin ninkii'ishihcike 'iwe kaaishimiishitc a'a Kishemanitoo. Taapishkoo awiya wawiinke kaanakaciwaahkaa'iketc niin nihtam ninkii'onaahkohsitoon i'imaa keshiwaahkaa'ikaatek. Pahkaan miinawaa awiya wakitaapihk kii'maaciiwaahkaa'ike i'imaa kaakii'ishionaahkohsicikeyaampaan. Tahsopeshik itahsh weweni takakweishimaacii. 
1CO.3.11	Kishemanitoo aasha nihtam okii'inahsaan Ciisahs Christan wiin cionaahkohsicikaakaaniwinitc. Kaawiin taapahkaanahsinoon kekoon awiya ci‑inahtootc. 
1CO.3.12	Iki tahsh o'omaa wakitaapihk kaashiwaahkaa'ikewaatc, aanint osaawi shooniyaawahsiniin otishiaapaci'aawaan, kaye waapishkishooniyaawahsiniin, kaye ehkihtakinsonitc ahsinii'. Aanint itahsh kaye mihtikoon, mashkohsiin, kaanoohkashkaninikin otaapacihtoonaawaan. 
1CO.3.13	Kahkina tahsh awiya tawaapancikaateni otanohkiiwin. Tawaapanta'iwemakan i'i kiishikan kepiokiishikaamitc a'a Christ. Mii 'iwe ahpii kahkina awiya i'imaa ishkotenk taoncikihkencikaateni aaniin mayaa eshiayaanik otanohkiiwin. 
1CO.3.14	I'iwe wakitaapihk kaawaahkaa'ikaatek, kiishpin ishkwaahkitek, tatipa'amawaa 'aweti otanohkii. 
1CO.3.15	Caakaahkitenik itahsh awiya otooshihcikewin, mii 'i ciwanihtootc. Wiin ehta tapimaaci'aa. Taapishkoo mekweshkote e'oncipahpiitc taishinaakosi.
1CO.3.17	Kiishpin awiya nihshiwanaacihtamawaatc 'oweni okihcianami'ewikamikoni Kishemanitoon, kaye wiin okanihshiwanaaci'ikoon Kishemanitoon. Aaniihsh inahcikaate ehta Kishemanitoo citipentank okihcianami'ewikamik. Mii 'iwe entinowiyek.
1CO.3.18	Keko wiin awiya tawayeshintisohsii. Kiishpin awiya inenintisotc e'ishikakiihtaawisitc noonkom okoweniwak kaapimaatisiwaatc eshinamowaatc kakiihtaawisiwin, maano ciwepinank i'i kaashikihkentamaasotc. Miihsh i'imaa tepwe cioncinikakiihtaawentank. 
1CO.3.19	 I'we aaniihsh omaa ahkiink kaaishinamowaatc cikakiihtaawaninik, mii 'iwe eshinank Kishemanitoo ehkakiipaataninik. Aaniihsh o'owe ishipii'ikaate: “Ikiwe okakiihtaawisiik wiinawaa ko owayeshimiwewiniwaank okashitahsonikowaan Kishemanitoon.” 
1CO.3.20	 Kaye ishipii'ikaate: “KaaTipenciketc okihkentamawaa' onaanaakatawentamowinini ini okakiihtaawisii', ekaa kekoon e'inwaatehsininik.” 
1CO.3.21	Keko wiin awiya okamamiihkwaatansiin i'iwe kekashkihtootc pemaatisitc. Aasha kahkina kekoon kimiinikoom: 
1CO.3.22	Pwaal, Ahpwaalahs, Piitar, o'o noonkom ahkiink kaa‑ayaak, pimaatisiwin, nipowin, i'iwe kaye noonkom kaani‑ishiwepahk, niikaanaya'ii kaye keishiwepahk, kahkina kekoon kitipentaanaawaa. 
1CO.3.23	Kiinawaa tahsh kitipenimikowaa Christ, shikwa Christ wiin Kishemanitoon otipenimikoon.
1CO.4.1	Mii 'iwe keinenimikooyaank e'otanohkii'aakanimiyamintc Christ, ekiihkanawenta'ikooyaank ini kekoonan payesh kaakihkentaakohtootc Kishemanitoo. 
1CO.4.2	Shikwa kaye antawentaakosi 'awe kaakanawenta'intc misiwe ko cikehcinaa'entaakositc. 
1CO.4.3	Niin itahsh kaawiin niwiinaahpakentansiin kiishpin kekoon ishinaanaakasawaapamiyek nintanohkiiwinink, kaye piko awiya pemaatisitc, aaniin iko keinenimihshitc. Kaawiin niin iko ninaanaakaci'itisohsii. 
1CO.4.4	Kaawiin kekoon nintishikihkenintisohsii kekoon ci‑ishiayaayaan. Kaawiin tahsh i'imaa oncikihkentaakwahsinoon ehkwayahkohsink nintishiayaawin. KaaTipenciketc mii ehta kekwayahko⁠nihsitawinawitc. 
1CO.4.5	Mii 'i kekiinawaa, keko onsaam wiipa anoociko inenimaahkek awiya otishihcikewin cipwaa na'ihsek. Paanimaa ehta takohshink kaaTipenciketc, okapitootaan waahseyaank cimohshenaakwaninik kahkina kekoon, mihsawaako wanitipihkanonk aana kaatoonitc awiyan otishihcikewinini. Kaye okatootaan cimohsheyaapancikaatenik aaniin enentamowaatc awenenak ote'iwaank. Mii 'iwe ahpii kahkina awiya keshiminwaacimikotc Kishemanitoon aaniiniko kaashikashkihtamaasotc.
1CO.4.6	Niiciotepwehtamook, onoweniwan kaapitashintamaan ninkii'aawehcikaakenan taapishkoo niinehtawint Ahpwaalahs 
1CO.4.7	Inashke awenen kaa'ishi'ihk awahshime cikii'inentaakosiyan? Wekonehsh wiin i'i eyaayan wiihkaa kaa'miinikoohsiwan? Kiishpin tahsh tepwe kaa'miinikoowanen kahkina kekoon, aaniin tahsh keoncimamiihkwaasoyan taapishkoo ekii'mihciayaayan?
1CO.4.8	Aasha na kahkina kekoon kitayaam kaa‑antawentamek? Aasha na kitewenootisim? Aasha na kitookimaawim keniinawint itahsh ehtinowihsiwaank? Ampehsh tepwe kiikihciokimaawiyekipan, kitaakii'wiiciiwikoom eshiokimaawapiyek. 
1CO.4.9	Mii 'owe eshinamaan: niinawint Kishemanitoo 
1CO.4.10	Okakiipaatisiik nintinentaakosimin e'anohkawankitc a'a Christ. Kiinawaa tahsh “Ninkakiihtaawentaamin e'wiiciiwinank Christ” kitinentaam. Niinawint nimacentaakosimin, kiinawaa tahsh wiin kitishpentaakosim. 
1CO.4.11	Piinihsh hsa ko o'o noonkom nimpapaa⁠noonteskatemin, ninoonteyaapaakwemin, ninoontehkonayemin, kaye nimpahpahkihte'okoomin, ninkwiinawi‑ishitaamin, 
1CO.4.12	 kaye ninihtaa caakii'itisomin ehkihcianohkiiyaank. Aanawiin e'maciahshotamaakooyaank, aanciko tahsh niinawint “kikashawenimikoom” nintinaanaanik. Ahpii tahsh ahko e'onciihkaakooyaank, ninkakwemashkawentaamin. 
1CO.4.13	Miihkinsomikooyaank kaye, aanciko niwaankawimaanaanik. Taapishkoo wepinikanak nintinenimikoomin, maawac iko nintapahsenimikoomin, piinihsh iko noonkom.
1CO.4.14	Kaawiin wiin cimenihshi'ikooyek kitishipii'amawihsinooninim. Taapishkoo niniicaanihsak kiwii'ishi⁠kihkino'amawininim. 
1CO.4.15	Aaniihsh mitaahcink mitaahswaahk aana tahshiwaatc ehkanawenimaawahswaaninekwaa e'wiiciiwek a'a Christ, peshik ehta kitooyoohsim. Niin hsa kikii'oniicaanihsimininim ekiihpiwiintamawinakook i'i minwaacimowin. Mii 'imaa kaapionciwiiciiwek a'a Christ Ciisahs. 
1CO.4.16	 Mii 'iwe kaaoncipakohseniminakook cikihkinawaapamiyek. 
1CO.4.17	Mii 'iwe nintinanoonaa 'awe Timahti 
1CO.4.18	Aaninta tahsh kiinawaa aasha kitepakenintisom. Kikii'inenimim ekaa miinawaa wiihkaa cipimawatihsihsinoonakook. 
1CO.4.19	Inentank itahsh kaaTipenciketc, piciinak kikapiantawaapamininim. Mii ahpii ketashi⁠kihkentamawakwaa oko kaakihtenimowaatc, aaniin i'i tepwe eshimashkawisiiwaatc, kaawiin ehta otihkitowiniwaa. 
1CO.4.20	Kaawiin aaniihsh imaa kakitowinink ehta tawaapancikaatehsinini entashikimaawitc Kishemanitoo, imaahsh wiin omashkawisiiwin entashianohkiimakaninik takihkencikaateni. 
1CO.4.21	Aaniin tahsh keshiminwentamek cipi‑ishiotihsinakook? Pahshanshe'ikan ina ninkapikikis, komaa kaye saaki'iwewinink cipi‑ishiminokanooninakook?
1CO.5.2	Aaniihshwiin kaaoncikihtenimoyek! Nawac iitok kitaakii'⁠maanentaam! Nawac taaonishihshin ci‑inaahkonikeyekipan ciwiiciiwihsinowekipan a'a kaatootank. 
1CO.5.3	Aanawiin itahsh waahsa ontentiyaan, kiwiiciiwininim nintinentamowinink, kaye taapishkoo e'wiiciiwinakook, aasha kiTipencikeminaan Ciisahs owiinsowinink ninkii'onahshowaanaa 'awe inini o'o e'maaninaakwaninik kaahtootank. 
1CO.5.4	Ahpiihsh e'maawaci'itiyek kikawiiciiwininim nintinentamowinink, kaye kikawiiciiwikomin omashkawisiiwin a'a kiTipencikeminaan Ciisahs. 
1CO.5.5	Miihsh 'i ahpii kikashi⁠pakitinamawaawaa a'a Setan 
1CO.5.7	 Taapishkoo ompisikanenhsink
1CO.5.8	 Miitahsh o'o keishinaakosiyank taapishkoo e'ishiwiihkwantiyank ompisikanenhs e'ayaahsinok. Kaawiin miinawaa maci‑inentamowin, macihcikewin kika‑aapacihtoohsiimin, otaanaank kaakiihpi‑inaatisiyank. Kwayahkoinentamowin, kwayahkohcikewin kika‑aapacihtoomin, taapishkoo e'amontc a'a pahkweshikan e'ompisikaniwihsik.
1CO.5.9	Pahkaan i'i ahpii ekii'oshipii'amawinakook: “Keko wiici'aahkekwaanik awiyak kaapihshikwaatisiwaatc,” kikii'inininim. 
1CO.5.10	Kaawiin wiin i'i nintihkitohsii iki kaa‑anami'aahsikwaa cimanaawiiciiwekwaa, kiishpin pihshikwaatisiwaatc kaye e'ayoonsaamisiwaatc kaye ehkimootishkiwaatc kaye e'manitoohkewaatc. Kaawiin kitaa pooniwaapamaahsiwaawaak iki tino 'omaa ahkiink ayaayek. 
1CO.5.11	I'iwehsh kaaishipii'amaan, awiya kaaitisotc ciowiicishaanimintc anami'aawinink, pihshikwaatisitc itahsh kemaa ayoonsaamisitc kemaa kaye manitoohketc, tashimiwetc, nihtaakiiwashkwepiitc, mahkantwetc: keko 'awe wiici'aahkek. Ampooshke kaawiin kitaa wiiciwiihsiniimaahsiwaawaa a'a tino.
1CO.5.12+1CO.5.13	Inashke kaawiin niin nintoopapaamisiwinihsii cionahshowaanakwaa kaawiici tipentaakosiimihsinoowankwaa. Wiin ohsha okaonahshowaanaa' 'awe Kishemanitoo. Kiinawaa tahsh wiin kitaa onahshowaanaawaak iki kaawiici tipentaakosiimekwaa. Mii 'iwe kaaoshipii'ikaatek: “A'awe kaanihtaa macihciketc, inkoci ishinisha'ohk!”
1CO.6.1	Kiishpin awiya ontenintiwaatc e'ayaayek, kaawiin ina taashaakwenimohsii awiya ciahsaatc owiiciotepwehtamoon i'imaa tipaahkonitiwinink kaashionaahkoniwenitc awiya' ekaa kaa‑anami'aahsinik? Kaawiin ina taakii'nana'ahtamaasohsiiwak e'wiici'ikowaatc Kishemanitoo okwayahkwaatisiima'? 
1CO.6.2	Kaawiin ina kikihkentansiim Kishemanitoo okwayahkwaatisiima' cionahshowaanaanitc kahkina ahkiink kaa‑ayaanitc? Kiishpin tepwe awiyak keonahshowaanekwaa kahkina ahkiink kaa‑ayaawaatc, kaawiin ina kiteahpiihtentaakosihsiim kekoon kaa‑akaahsentaakwahk cinana'ihsitooyek? 
1CO.6.3	Kaawiin ina kikihkentansiim kiinawint inkotink cionahshowaanankwaa 
1CO.6.4	Kiishpin kiinipasikwiimakahk o'o tino, kitaainahsaawaak ina iki ekaa kanake kaainentaakosihsikwaa eshimaawaci'itiyek, wiinawaa cikakwe nana'ihsitoowaatc? 
1CO.6.5	'Owe kitishikanoonininim cimenihshentamek. Kehcinaac peshik taakii'ayaa kaatahshiyek e'ishiayaankwaamisitc cinana'ihsitamawaatc wiiciotanami'aa' kekoonan eshiontenitinitc. 
1CO.6.6	Aanciko pahkaan kitishihcikem, peshik i'imaa tipaahkonitiwinink e'ahsaatc wiiciotepwehtamoon, ekaa kaatepwehtansinik e'anoonaatc cinana'ihsitoonitc.
1CO.6.7	I'imaa ohsha oncikihkentaakwan aasha ekii'wanihcikeyek, ahpii e'ontenintiyek, e'onaahkonitiyek. Kaawiin ina awahshime taakii'onishihshinsinoon aana maashitootawintc awiya cinanaahkwiihsik? Kaawiin ina taakii'onishihshinsinoon aana wayeshimikotc awiyan ekaa cimaanaahkonaahsik? 
1CO.6.8	Aanciko meshkwac kitootaam e'maashitootaakeyek, e'wayeshinkeyek, ampooshke kiwiiciotepwehtamoomiwaak ehtootawekwaa. 
1CO.6.9	Kehcinaac kitaa kihkentaam: iki kaamaci ishiwepisiwaatc kaawiin ta‑ayaahsiiwak i'imaa entashitipencikenitc Kishemanitoon. Keko kekoon kikawanihshimikohsiim: kaawiin oko tamiinaahsiiwak 
1CO.6.10	shikwa kaakimootishkiwaatc, kaaonsaamisiwaatc, kaanihtaa minihkwewaatc, kaatashimiwewaatc, kaawanihcike'iwewaatc kaye. Kahkina oko tino kaawiin tamiinaahsiiwak Kishemanitoon otipencikewinini. 
1CO.6.11	Aanint hsa kiinawaa o'o kikiihtinowim. Aasha tahsh kikii'anta pehkaapaawanikoom, aasha kikii'onahsikoom Kishemanitoo citipeniminek, aasha kikii'ishihcike'ikoom cikwayahkwakiminek Kishemanitoo. KaaTipenciketc Ciisahs Christ owiinsowinink kaa'ishihcike'inek kaye iniwe otAhcaahkwan kiKishemanitoominaan.
1CO.6.13	Kaye ihkitom: “Mii 'i wencikwayaantahtek i'i miicim cimiicinaakaatek, mii 'i enwaatek omihsataamaa cionciwiihsinink.” Eha', nintihkit, ninkotink itahsh Kishemanitoo mincikahkina okakipihtinaanan miicim kaye omihsataamaa. Kaawiin ohsha 'iwe kii'onci inahcikaatehsinoon i'i wiiyawimaa cipihshikwaatisiwiniwank, i'ihsh wiin kaaTipenciketc cianohkaakotc. Kaye kaaTipenciketc wiin otoonciihtamawaataan i'i wiiyawimaa. 
1CO.6.14	Kaye Kishemanitoo okiihkiiwepimaatisii'aan ini kaaTipencikenitc kaakii'niponitc. Kaye kiinawint tipinawe omashkawisiiwinink kikaonci kiiwepimaatisii'ikonaan.
1CO.6.15	Kaawiin ina kikihkentansiim kiwiiyawiwaan e'opahkewisiwinitc Christ? Nintaaotaahpinamawaan ina Christ opahkewisiwin ciaantahtamawak opihshikwaatisiihkwen ciopahkewisiwininitc? Kaawiin 'iwe ci‑ishinaakwahkipan! 
1CO.6.16	 Kaawiin ina kikihkentansiim? Awenen hsa ko kaawiiciiwaatc opihshikwaatisiihkwen, inentaakwan cipeshikowiiyaahsewaatc. Aaniihsh Kishemanitoo kii'ihkito kihcioshipii'ikewinink: “Iki kaaniishiwaatc cipeshiko wiiyawiwaatc.” 
1CO.6.17	Awiya tahsh kaawiiciiwaatc kaaTipencikenitc, peshikwentaakosiwak i'imaa ahcaahkonk.
1CO.6.18	Mooshak maaciipa'iwaatamohk pihshikwaatisiwin. Kahkina hsa ko 'iwe macitootamowin kaatootank awiya, mii hsa 'iwe saakici nahke wiiyawink kaainentaakwahk. A'awehsh pihshikwaatisiwin kaatootank owanitootaan tipinawe owiiyaw. 
1CO.6.19	 Kaawiin ina kikihkentansiim kiwiiyawiwaan e'otanami'ewikamikominitc Kishemanitoo otAhcaahkwan kaakikishkawinek, Kishemanitoo kaa'miininek? Kaawiin kiinawaa tipinawe kitipenintisohsiim. 
1CO.6.20	Aaniihsh kikiihtipa'okowaa Kishemanitoo, wiin ekii'ahtootc tipa'ikewin. Mii 'iwe inaapacihtaawaahk kiwiiyawiwaan cionci kihci‑inentaako'ek Kishemanitoo.
1CO.7.1	Shikwa ninkanahkwehtaanan ini kekoonan kaakiihpioshipii'amawiyek. Onishihshin a'a inini pisaaniko wiihkaa e'otaahpinaahsik ihkwewan. 
1CO.7.2	Paahtiinatin itahsh pihshikwaatisiwin e'ayaak, maano kahkina 'awe inini okatipenimaan tipinawe wiiwan. Miinawaa a'awe ihkwe citipinawewisitc onaapeman. 
1CO.7.3	A'awe inini mii 'i citipitootank i'i kaainentaakositc e'wiiwitc cinana'entami'aatc, kayehsh awe ihkwe okanana'entami'aan onaapeman. 
1CO.7.4	A'awe ihkwe kaawiin wiinehta otipentansiin owiiyaw, wiin tahsh kaye onaapeman otipentamini. Peshikwan a'awe inini kaawiin wiinehta otipentansiin owiiyaw. Inihsh kaye wiiwan otipentamini. 
1CO.7.5	Keko wiin waniihkenotawaahken kiwiitikemaakan, paanimaa ehta kiikanoonitiyek nahkontiyek, cikakwe teishihsek eshipehpeshikoyek cikanoonek Kishemanitoo. Miihsh i'i miinawaa ciwiiciintiyek. Mii 'i ekaa cioncikashki'ihsinowek a'a 
1CO.7.6	Kaawiin wiin ci‑inaahkonikeyaan kahkina awiya ciwiitikehpan. Kimihciwiintamawininim itahsh ketootamekipan. 
1CO.7.7	Ampehsh kahkina awiya ishiayaawaahpan niin kaashiayaayaan e'wiitikehsiwaan. Entahshitc itahsh awiya mayaa otayaan omiinikoowisiwin, entahsopehpeshik otishimiinikoon Kishemanitoon otishi'ikoowin.
1CO.7.8	O'o hsa tahsh nintinaak iki kaamihcipehpeshikowaatc kaye okiiwaatisiik: taaonishihshin ahpane hsa ko ci‑ishipehpeshikoyekipan taapishkoo keniin kaaishiayaayaan. 
1CO.7.9	Kiishpin wiin kashkihtoohsiwek cikanawenintisoyek, mii 'i pisaan ciniwiitikeyek. Nawac onishihshin awiya ciwiitikehpan, ahpiihc wiin cikakwaataki'ikohpan i'i omihsawentamowin.
1CO.7.11	Kiishpin tahsh nakanaatc, mii 'iwe cipapeshikotc, kemaa miinawaa cikiiwenotawaatc onaapeman. Awiya kaye wiiwitc kaawiin okawepinaahsiin.
1CO.7.12	Miinawaa iki pehkaanisiwaatc niin o'owe nintinaak – kaawiin wiin kaaTipenciketc mayaa okii'wiintansiin: a'a otepwehtamo ayaawaatc ehtepwehtansinik wiiwan, kiishpin inentaminitc pisaaniko ciwiiciiwikotc, kaawiin okawepinaahsiin ini wiiwan. 
1CO.7.13	Kaye a'a ihkwe kaaishionaapemitc ekaa ehtepwehtansinik, kiishpin inentaminitc ciwiiciiwikotc, kaawiin otaawepinaahsiin. 
1CO.7.14	Inashke aaniihsh a'awe onaapemimaa kaatepwehtansik, kaye wiin inentaakosi ehtipenimikotc Kishemanitoon e'wiiwitc ihkwewan e'otepwehtamowininitc. Shikwa kaye ihkwe kaaotepwehtamowinihsik, onaapemitc itahsh otepwehtamoon, kaye wiin inentaakosi ehtipenimikotc Kishemanitoon. Inashke kiishpin o'owe ishihsehsinokipan, iki oniicaanihsimaak taapishkoo taainentaakosiwak ehtipenimikohsikwaa Kishemanitoon. Ishihse hsa ko, mii 'i wenci‑inentaakosiwaatc kewiinawaa ehtipenimikowaatc Kishemanitoon. 
1CO.7.15	Kiishpin itahsh kaatepwehtansik wiinakanaatc ini wiitikemaakanan kaatepwehtaminitc, pisaaniko tamaacaa. Kiishpin o'owe ishihsek, a'awe kaanakanintc ishipakitinaa aaniiniko ci‑ishihciketc, aaniiniko a'awe kemaa inini, kemaa ihkwe. Aaniihsh Kishemanitoo kikii'ishiantomikonaan misiwe ko cikakwe minowiiciintiyank. 
1CO.7.16	Kiin otepwehtamoohkwe, aanti keoncikihkentamampan cipimaaci'atc kinaapem? Kaye kiin onaapemimaa, aanti keoncikihkentamampan cipimaaci'atc kiwiiw?
1CO.7.17	O'owe tahsh wiin kitikoom: entahshitc awiya tani‑ishipimaatisi kaaishimiinikotc kaaTipencikenitc, kaye kaakii'ishiayaahpan ahpii kii'antomikotc ini Kishemanitoon. Mii 'owe niin kaaishionakintamaan misiwe entashianami'aank. 
1CO.7.18	Awiya inini aasha kaakiih 
1CO.7.19	Kaawiin inkotano inentaakwahsinoon kemaa ehkihkinawaatashakeshontc inini kemaa cikihkinawaatashakeshwaahsiwintc. Mii 'iwe kaakihci‑inentaakwahk: awiya cina'ihtankipan Kishemanitoon otinaahkonikewinini. 
1CO.7.20	Kahkina awiya peshikwan taishiayaa otishi'ikoowinink kaakii'ishiayaatc ahpii kaa'antomintc. 
1CO.7.21	Kiin ina kikii'anohkii'aakaniw ahpii kii'antomikooyan? Keko wiin i'i papaapisiskentanken. Kiishpin itahsh ishihsek cipakitinikooyan, mii 'i otaahpinan. 
1CO.7.22	Awiya hsa ko anohkii'aakan ehtinowitc ahpii kiiantomikotc kaaTipencikenitc, kaaTipenciketc otaapa'waakanan inentaakosi. Peshikwan itahsh awiya kaa‑awahkaaniwihsik ahpii kiiantomikotc Christan, noonkom itahsh otootanohkii'akanimikoon ini Christan. 
1CO.7.23	Kishemanitoo kikiihtipa'okowaa citipeniminek. Kaawiin kikatipenimikohsiiwaak ininiwak. 
1CO.7.24	Niiciotepwehtamook! Kahkina awiya peshikwan otaa‑ani‑ishiwiiciiwaan ini Kishemanitoon taapishkoo kaakii'ishiayaatc ahpii kaa'antomikotc.
1CO.7.25	Shikwa kaa'ishikakwecimiyek aaniin keishihcikewaatc oshki ihkwewak mahshi kaapapaamenimaahsiwintwaa.
1CO.7.26	Mekwaa hsa ko noonkom mikoshkaaci'iwewin e'ayaamakahk, nintinentam e'onishihshink awiya peshikwan iko ci‑ishiayaahpan. 
1CO.7.27	Kiwiiw ina? Kaawiin kitaakakwe pahkewinaahsii. Keyaapi na kipapeshik? kaawiin kitaa antone'waahsii kewiiwiyan. 
1CO.7.28	Kiishpin itahsh maano aniwiiwiyan, kaawiin i'imaa kitishiwanitootansii. Kiishpin kaye oshki ihkwe wiitiketc, kaawiin kewiin wanitootansii. Nawac itahsh nintaaminwentam cikihciwininakook cianimekwaashkansiwek i'iwe sanakisiwin kaaniotihtamowaatc owiitikek.
1CO.7.29	Mii 'owe etamaan, niiciotepwehtamook! Kaawiin keyaapi kinwesh tatawaahsinoon. Mii 'omaa ahkonaak ikiweniwak kaawiiwiwaatc taishipimaatisiwak taapishkoo e'ontami'ikohsikwaa wiiwiwaa'. 
1CO.7.30	Ikihsh kaye kaamawiwaatc ekaa cinaa'ikohsikwaa kashkentamowin. Ikiwehsh kaye kaaciihkentamowaatc ekaa ciontami'ikohsikwaa 'iwe kaaonciminwentamowaatc. Iki tahsh kaye kaa‑ataawewaatc kekoonan kaawiin otaaonsaamentansiinaawaa, taapishkoo ehtipentansikwaa kekoon taainentamook. 
1CO.7.31	Ikiweniwak kaye ahkiiwi kekoonan kaa‑anohkaatamowaatc, kaawiin otaaonsaamiihkansiinaawaa. O'owe aaniihsh kaaishinaakwahk o'o ahki, kaawiin kinwesh taniayaamakahsinoon.
1CO.7.32	Kinantawenimininim ekaa mikoshkaatentamowin ciayaahsiwek. Mahshi awiya e'wiitikehsik otayaankwaamentaan kaainentaminitc ini kaaTipencikenitc, aaniin keishina'entami'aatc. 
1CO.7.33	A'awe hsa kaawiitiketc kaye opimentaan ahkiiwi anohkiiwin, ewiihkakwe nana'entami'aatc ini wiiwan, 
1CO.7.34	mii 'iwe kaa aayaashawentank. Shikwa kaye 'awe kaaonaapemihsik kemaa kaye kihcioshkiniikihkwe nawac otayaankwaamentamawaan kaaTipencikenitc otishianohkiiwinini, misiwe ewiihpakitinitisohkantawaatc wiiyawink kaye otahcaahkonk. A'a tahsh wiin kaaonaapemitc otayaankwaamentaan ahkiiwi anohkiiwin ewii'nana'entami'aatc onaapeman.
1CO.7.35	Kiwiihkakwe wiici'ininim 'iwe kaaonci ihkitoyaan. Kaawiin kiwii'mihci onci'ihsinooninim, i'iwehsh kaakwayahkonaakwahk citootamek kaye misiwe cianohkawek kaaTipenciketc, ekaa pahkaan kekoon ciontamentami'ikohsiwek.
1CO.7.36	Shikwa awiya otaanihsitc e'oshkiniikihkwewinitc, kiishpin enentank ehkwayahkonaakwahsininik kaatootawaatc e'wiitike'aahsik aasha ehtetahsopipoonwenitc cikii'wiitikenihpan, kiishpin ishiantawentaakwahk, pisaaniko okatootawaan eshiantawentank: okawiitike'aan. Kaawiin wani‑ishihcikehsii e'wiitike'aatc. 
1CO.7.37	Awiya tahsh e'aayiitentank ekaa ciwiitike'aahsik ini oshkiniikihkwen, wiin iko e'ayinentank, ekaa awiya e'ishi'ikohsik, kaye wiin ehkashkihtootc eshiantawentank, mii 'i cionishihshininik e'wiitike'aahsik. 
1CO.7.38	Mii hsa ko minotootam a'awe kaawiitike'aatc ini oshkiniikihkwen. A'awe tahsh kawiitike'aahsik nawac taminotootam.
1CO.7.39	Shikwa 'awe ihkwe kaaonaapemitc inentaakosi 'imaa ciayayaatc ini onaapeman keahkopimaatisinitc. Kiishpin niponitc onaapeman, mii 'i ehpakitinintc piko awiyan miinawaa cionaapemitc eshiantawenimaatc. Mii ehta otepwehtamoon ciwiitikemaatc. 
1CO.7.40	Nawac itahsh taminwentam peshikwan iko ci‑ishiayaahpan. Mii 'iwe niin enentamaan. Nintinentam itahsh keniin wencikiikitoyaan ehkikishkawimak Kishemanitoo otAhcaahkwan.
1CO.8.1	Shikwa 'iwe kaakii'ishipii'amawiyek, aaniin enentaakwahk i'i miicim ehpakitinamawintwaa manitoohkaanak: tepwemakan o'owe ihkitowinenhs: “Kahkina kitayaamin kihkentamowin.” 'Owe tahsh ishikihkentamowin okihtenimo'ikon awiya e'ayaatc. A'awe tahsh saaki'itiwin kaa‑aapacihtootc, okakwe mashkawiki'aan owiiciotepwehtamoon. 
1CO.8.2	Awiya “ninkihkentaan kekoon” kaainentank, kaawiin hsa tepwe kekoon otekihkentansiin i'i kaaishiantawentaakositc. 
1CO.8.3	Awiya tahsh kaasaaki'aatc Kishemanitoon, okihkenimikoon.
1CO.8.4	I'iwehsh miinawaa enentaakwahk e'miicinaakaatek kekoon kaakiihpakitinamawintwaa manitoohkaanak: kikihkentaamin i'iwe eshiaapatisitc manitoohkaan. Kaawiin tepwe ayaahsii awiya. Kikihkenimaanaan peshik ehta e'ayaatc Kishemanitoo. 
1CO.8.5	Aanawiin e'ayaawaatc manitook kaainintwaa kiishikonk kemaa ahkiink ehtanentaakosiwaatc, kaye aana paahtenowaatc manitook kaye otipencikek kaainintwaa, 
1CO.8.6	kiinawint itahsh peshik ehta ayaa Kishemanitoo, mii 'awe Kaaoyoohsimintc, kahkina kekoon kaakii'oshihtootc. Kaye wiin kitooncipimaatisimin cianohkiihtawank. Shikwa kaye peshik ehta ayaa kaaTipenciketc, mii 'awe Ciisahs Christ. Mii ohsha 'awe kahkina kekoon kaakii'onciimakahk kaakii'oshihcikaatek, shikwa wiin a'awe kipimaatisiwininaan kaaonciimakahk.
1CO.8.7	Kaawiin tahsh kahkina awiya otayaahsiin o'o kihkentamowin. Aaniihsh aaninta awiyak onanamaayaapantaanaawaa manitoohkewin, piinihsh iko noonkom awiya e'miicitc kekoon, mii 'i eshinank tepwe ehtipentaminitc ini manitoohkaanan. Miitahsh ehkwayahkwenintisohsik kaaoncimaanenintisotc i'i ekii'miicitc. 
1CO.8.8	I'iwe tahsh miicim eshiaapacihtooyank, kaawiin o'owe kitishi'ikohsiimin awahshime ciminowiiciiwank Kishemanitoo. Kiishpin manaamiiciyank kaawiin i'imaa awahshime kikatapahsentaakosihsiimin. Shikwa miiciyank kaawiin awahshime kikaminoishiwepisihsiimin.
1CO.8.9	Kiinawaa tahsh aanawiin ehpakitinikooyek aaniiniko eshiantawentamek, ayaankwaamisiyohk! Maakishaa kekoon ehtootamek taakii'onci pisokehshin awiya tino kaamashkawitepwehtansik. 
1CO.8.10	Kiin kitayaan i'iwe kihkentamowin, pahkaan itahsh awiya kaakwayahkwentansik i'i otishihcikewin, kiishpin e'waapamihk i'imaa manitoohkewikamikonk ehtashiwiihsiniyan, kaye wiin maawiin tainentam pisaan iko 'imaa ciontancikehpan i'iwe kaakiihpakitinamawimintc manitoohkaana'? 
1CO.8.11	Miitahsh i'i cioncinihshiwanaaci'ikotc a'a kiwiiciotepwehtamo e'niinamisitc, onsaam iko ekii'naakohtooyan kikihkentamowin. Mii ohsha 'awe peshik kaakii'nipoohtamaakotc Christan. 
1CO.8.12	O'owe tahsh ishihcikeyekipan, kitaawanitootawaawaa Christ, aaniihsh kitishiwanitootawaawaak kiwiiciotepwehtamoomiwaak, e'wahke‑⁠maanenintisowaatc ehkwayahkwentansikwaa otishihcikewiniwaa, e'ishimaanihse'ekwaa. 
1CO.8.13	Mii 'owe niin enentamaan: kiishpin awiya macitootamo'ikotc i'iwe kaamiicinaatek, nintaainentam wiihkaa miinawaa wiiyaahs cimiicihsiwaampaan, ekaa cipankihshimaahsiwakipan a'a niiciotepwehtamo.
1CO.9.1	Kaawiin ina nintipenintisohsii? Kaawiin ina 
1CO.9.2	Aanawiin pahkaan awiya ishiotaahpinihsikwaa ci‑ishinisha'waakaniwiyaan, kiinawaa eniwehk kitinenimim, aaniihsh kiinawaa kaaTipenciketc e'wiiciiwek oncikihkencikaate e'ishinisha'waakaniwiyaan.
1CO.9.3	Ahpii hko ehkakwe naanaakaci'iwaatc awiyak, amii 'owe eshinahkwehtamaan: 
1CO.9.4	Kaawiin ina nintinakinsohsii o'o kaashianohkiihtamaakeyaan cionciahshamikooyaampaan? 
1CO.9.5	Kaawiin ina niin nintinakinsohsii cinaapihcikeyaan kaatootamowaatc iki kotak ishinisha'waakanak kaye kaaTipenciketc wiicihkiweya', kaye wiin Piitar 
1CO.9.6	Komaa niinawint ehta Paarnapahs 
1CO.9.7	Awenen tipinawe keontaaci'itisohpan ehshimaakanihshiiwitc? Awenen a'a kihtikewinini keamoominehsikipan tipinawe oshoominikihtikewinink? Awenen a'awe okanawimaanahcaanihshiwe keaapacihtoohsikipan i'i coocoohshaapooni wiin i'imaa e'ontinank omaanahcaanihshimink?
1CO.9.8	Kaawiin wiin memwehc ininiinaank ninkaontinansiin ihkitowin. Aaniihsh peshikwan ihkitoomakan kehteinaahkonikewin. 
1CO.9.9	 Mii 'iwe eshipii'ikaatenik Moosihs 
1CO.9.10	Kaawiin ina tepwe kiinawint kaakii'onci‑ihkitotc? Kehcinaac kiinawint kii'oncioshipii'ikaate. Inashkehsh awe kihtikewinini kaapikishkahkamikipiciketc, kaye piinihsh awe kaapawishkiketc, kahkina kekoon taishianohkiiwak ehpiihtoowaatc i'i ahpii keontancikewaatc. 
1CO.9.11	 Inashke niinawint i'iwe kaa‑ahcaahkwentaakwahk ninkiihkihtikaataamin i'imaa kaashiayaayek. Onsaam ina kitaa sanakentaam pimanishikeyaankipan kitahkiiwi kekoonimiwaan ciwiici'ikoyaankipan? 
1CO.9.12	Pehkaanisiwaatc o'owe ishitipeniminekwaa, kaawiin ina niinawint nawac nintinentaakosihsiimin?
1CO.9.12	Kaawiin itahsh niinawint i'iwe ninkii'aapacihtoohsiimin. Maano tahsh ninkii'inentaamin kahkina kekoon cipimiwitooyaank, ekaa kekoon cikipishkansiwaank iwe ominwaacimowin Christ. 
1CO.9.13	 Kehcinaac kikihkentaanaawaatok, awiyak Kihcianami'ewikamikonk kaatananohkiiwaatc, i'imaa ontancikewak. Iki tahsh kaye kaapaminamowaatc kaaishipakitinikenk, pahkwenamawaawak pakitinikewinink cionciwiihsiniwaatc. 
1CO.9.14	 Mii ko peshikwan kaaTipenciketc okii'inahtoon i'iweniwa' kaawiintamaakenitc i'i minwaacimowin i'imaa ciontaatisinihpan.
1CO.9.15	Onoweniwan itahsh kaainahtekin, kaawiin niin ninkii'aapacihtoohsiinan. Kaawiin kaye noonkom nintoonci ishipii'ansiin ciotaahpinamaasoyaan o'o kaainahtek ciwiici'ikoyaan. Nawac nintaanip ahpiihc awiya “anihshaa ihkito” ci‑ishihpan o'o kaashikihci‑inentamaan. 
1CO.9.16	Aanawiin i'i e'minwaacimoyaan, kaawiin nintayaahsiin keoncimamiihkwaasoyaampaan. Inashke nintahpiihci antawenimikoo mii 'iwe citootamaan i'i kaaikooyaan. Takohtaanentaakwan i'i keishihseyaampaan wiintamaakehsiwaan minwaacimowin. 
1CO.9.17	Ishianohkiiyaampaan niin iko kaashionentamaan taapishkoo anohkiiwin e'otaahpinamaan, nintaainentam ciontisiyaan. O'owe tahsh kaatootamaan ninantawentaakos. Aaniihsh ninkii'opapaamisiwini'ik Kishemanitoo. 
1CO.9.18	Wekonen itahsh i'i ketipa'amaakooyaan? Mii 'iwe maanikooyaan, ciwiintamaakeyaan i'i minwaacimowin, kekoon e'ontisihsiwaan, kaye hsa ko e'aapacihtoohsiwaan niwiici'ikoowin kaainahtamaakooyaan, 'iwe minwaacimowin ehpapaamisiinotamaan keoncimiinikooyaampaan.
1CO.9.19	Kaawiin awiya inini nintipenimikohsii. Nintishi'itis itahsh kahkina awiyak ciotanohkii'aakanimiwaatc, amii 'iwe awahshime niipiwa' cikashki'akwaa citepwehtamowaatc. 
1CO.9.20	Mekwaa e'wiiciiwakwaa Coowak, mii 'iwe nintishipimaatis ci‑ishikashki'akwaa. Aanawiin niin Moosihs 
1CO.9.21	Shikwa peshikwan iki kaa‑aapacihtoohsikwaa Coowa' otinaahkonikewinini, wiiciiwakwaa, keniin nintishipimaatis, ekaa keniin e'aapacihtoohsiwaan i'i inaahkonikewin, mii 'i nawac cikashki'akwaa. Kaawiin nintihkitohsii ehkanawentansiwaan Kishemanitoo otinaahkonikewin, aaniihsh a'a Christ nintipenimikowaan otinaahkonikewin. 
1CO.9.22	Kaye awiyak kaawahkewisiwaatc otepwehtamowiniwaank wiiciiwakwaa, kaye niin nintaapacihtamawaak otishiayaawiniwaa, mii 'iwe ci‑ishikashki'akwaa. Aaniin iko ninkakwetinowi'itis kahkina awiyak kaatinowiwaatc, aaninta hsa ko cipimaaci'akwaa. Wekonen iko nintootaan keoncikashkihcikeyaan. 
1CO.9.23	Kahkina kekoon nintishihcike cipapaawiintek i'i minwaacimowin, kaye niin i'imaa citako shawentaakosiyaan.
1CO.9.24	Kehcinaac kikihkentaanaawaa wiihkakwecihkanitink, niipiwa' awiya wiici'iwewak e'maaciipa'itiwaatc. Peshik itahsh ehta tapahkinaake citipa'amawintc. Mii 'iwe kiinawaa kwayahk kakwepimipahtook cipahkinaakeyek. 
1CO.9.25	Shikwa kahkina kaakakwecihkashiwetc, mekwaa e'oshiihtaa'itisotc, weweni ko naakacihtamaaso; mii paanimaa kiipahkinaaketc cimiinintc opahkinaakewaanohkwaan wiipa kenihshiwanaataninik. Kiinawint itahsh kikamiinikoomin peshik wiihkaa kenihshiwanaatahsinok. 
1CO.9.26	Mii 'iwe niin kaaoncikwayahkopahtooyaan weti ciniikaaniocihcihseyaan. Taapishkoo kaye nintishiayaa ehkakwetakaneyaan. Kaawiin anihshaa nimihcipapanakanehsii. 
1CO.9.27	Miitahsh kaaoncipahpahkihte'amaan i'i niwiiyaw cikashkihtooyaan misiwe ci ishitipentamaan. Kiishpin i'i ishihcikehsiwaan maakishaa “kinoontehse” nintaaikoo, aanawiin pehkaanisiwaatc ekii'antomakwaa cikakwecihkashiwewaatc.
1CO.10.2	I'i wahkwi ekii'aakawakootenik kaye 'iwe kihcikam ekiihshaapooshkamowaatc, mii kaainentaakwahk ekiihsiika'antaasowaatc Moosihsink cionci tipentaakosiwaatc. 
1CO.10.3	 Shikwa kahkina peshikwan kaa‑ahcaahkowank miicim kii'ishiwiihsiniwak. 
1CO.10.4	 Kaye kahkina peshikwan kii'ishiminihkwewak e'ahcaahkowaninik minihkwewin. Kii'onciminihkwewak 'imaa e'ahcaahkwentaakositc kihtaapihkonk kaapimiwiiciiwikowaatc, amii 'awe kihtaapihk Christ
1CO.10.5	 Aanawiin iko i'iwe kaaishiwepisiwaatc, niipiwa' kaatahshiwaatc kaawiin okii'minonawe'aahsiwaawaan Kishemanitoon. Amii 'iwe kaa'onci paapiiwehsininikin wiiyawiwaan pikwatahkamikaank.
1CO.10.7	 ekaa kaye oshihcikanak cimanitoohkaakehsiwank, wiinawaa aanint kaa'ishihcikewaatc. Aaniihsh mii 'owe eshipii'ikaatek: “Kii'ohkwapiwak ekiihkihciwiihsiniwaatc kaye ekii'animinihkwewaatc piinihsh ekii'ani⁠ompweishiayaawaatc ekii'aniniimiwaatc,” ihkitoomakan. 
1CO.10.8	 Keko kiinawint kitaapihshikwaacihcikehsiimin taapishkoo wiinawaa aanint kaakiihtootamowaatc. Mii ahpii peshik ehkiishikahk niishtanahshinihsin tahso mitaahswaahk 23,000 kiihtahshiwak ekiih ketahtwaahpinewaatc ekii'nipowaatc. 
1CO.10.9	 Kaawiin kaye kika kakaanci'aahsiwaanaan a'awe kaaTipenciketc, aaniin minihk kepakitininank citootamowank, wiinawaa aanint kaakii'ishihcikewaatc. Kinepikoo' okii'nihsikowaa'. 
1CO.10.10	 Kaawiin kaye kikamintawimaahsiwaanaan, aanint wiinawaa kaakii'ishihcikewaatc. Okii'nihshiwanaaci'ikowaan itahsh ini nihshiwanaaci'iwewi 
1CO.10.11	Inashke kahkina onoweniwan kii'ishiwepisiwak, pahkaan awiyak keonciayaankwaamisiwaatc. Shikwa kiinawint kii'oshipii'ikaatewan ciayaankwaamimikoyank. Noonkom iko aaniihsh eshipimaatisiyank, piciinak wii'ani ishkwaahsewan ono kaapimihsekin o'omaa ahkiink. 
1CO.10.12	Ina tahsh, a'awe “ninsoonkikaapaw” kaainenintisotc, weweni taa‑ayaankwaamisi ekaa cipankihshinsik. 
1CO.10.13	Kahkina koci'ikoowin aniwaapantamek, mii peshikwan kahkina awiya ciniotihtank. 'Awe tahsh Kishemanitoo kaawiin wiihkaa owii'aancihtoohsiin kaashiahshotamaaketc. Kaawiin awahshime kikapakitinamaakohsiiwaa cikakweci'ikooyek keshimashkawikaapawiyek. Ahpii tahsh ehkakweci'ikooyek, Kishemanitoo kikateahpiihcii'ikowaa citekashkihtooyek. Mii 'iwe kikaishimiinikowaa aaniin keshishaapooshkamek.
1CO.10.14	Haw itahsh kaasaaki'inakook! Keko awaac pankii wiicihtwaahkek i'i manitoohkewin. 
1CO.10.15	Kitishikanoonininim ehkakiihtaawentamek. Kiinawaa ko cionentamek o'o kaaininakook. 
1CO.10.16	 I'iwe ohsha minihkwaakan kaanihtaa otaahpinamank ehtakomiikwehciwi'ank Kishemanitoo, ahpii onciminihkweyank, kaawiin ina kiwiitoohkamowaahsiimin Christ omiskwiim? A'awehsh kaye pahkweshikan kaanihtaa pahpahkwepinank, ahpii e'amwank, kaawiin ina kiwiitoohkamowaahsiimin Christ owiiyaw? 
1CO.10.17	Peshik ehta aapatisi 'awe pahkweshikan. Miitahsh 'iwe aana paahtiinoyank, kahkina kimaamawihtoomin i'i peshik wiiyawimaa, aaniihsh peshik a'a pahkweshikan kitoontamaanaan.
1CO.10.19	Aaniin tahsh ehkitoyaan? A'awe oshihcikan kaamanitoohkaakaaniwitc, tepwe na pimaatisi? Kaawiin ohsha kekoon inaapatisihsii. I'iwe tahsh kaye miicim kaapakitinaahsohkantawintc oshihcikan, kekoon ina inaapatan? 
1CO.10.20	 Kaawiin kekoon! Inashke hsa i'iwe kaapakitinaahsowaatc omanitoohkek entashipakitinikewaatc, maciahcaahkwa' mayaa kaamiinimintc. Kaawiin tashimiinaahsii Kishemanitoo. Shikwaa kaawiin kinantawenimihsinooninim maciahcaahkwak ciwiitoohkawekwaa. 
1CO.10.21	Kaawiin wiin kitaakashkihtoohsiim cionciminihkweyekipan minciniish kaaTipenciketc ominihkwaakanink kaye maciahcaahkwak ominihkwaakaniwaank. Kaawiin kitaakashkihtoohsiim minciniish kaaTipenciketc owiihsiniwinaahtikonk cionciwiihsiniyekipan kaye maciahcaahkwak owiihsiniwinaahtikowaank. 
1CO.10.22	 Kemaa, kitaakakaanci'aanaan kaaTipenciketc ciontentank? Nawac ina kimashkawisiimin ahpiihc wiin kaaTipenciketc kitaainentaamin?
1CO.10.24	Kaawiin aaniihsh kitaa‑antawentansiimin ehta cipeshikominohseyank, pahkaan itahsh awiyak kaye wiinawaa ciminohsewaatc.
1CO.10.25	Piko kekoon kikamiicim kaatanataawaakenk i'imaa miicimikamikonk. Keko memwehc kakwetwehkek aanti kaaontinikaatek, mii 'i ekaa cioncimaanentansiwek. 
1CO.10.26	 “Aaniihsh kahkina otipentaan kaaTipenciketc o'o ahki, kahkina kaye kekoon wakitahkamik kaa‑ayaanik,” ishipii'ikaate.
1CO.10.27	Awiya tahsh kaatepwehtansik antominek ciwiiciwiihsiniiminek, inentamek itahsh ci‑ishaayek, pisaan iko miiciyohk i'i kaa ahshamikooyek. Keko kakwetwehkek kaamiiciyek, maakishaa kitaaoncimaanentaam noontamek. 
1CO.10.28	Maakishaahsh awiya kikaikowaa: “Mii 'owe miicim manitoohkaanink kaakii'ishi pakitinikaakaaniwank.” Kiishpin o'o ininek, kaawiin kitaamiicihsiim, ekaa kekoon ci‑inentansik a'awe kaawiintamawinek, kaye ekaa maanenintisowin cionciimakahsinok. 
1CO.10.29	Kaawiin kaaitamaan kiinawaa i'iwe cimaanentamek kiishpin miiciyek, a'awe hsa kaakii'wiintamawinek maakishaa taoncimikoshkaatentam waapaminek. Maakishaa taihkito awiya: “Niin kekoon ehpakitinamawaatamaan, aaniihshwiin keoncikipishkawihpan pahkaan awiya e'maanaasinank cimanaamaanentami'ak? 
1CO.10.30	Kiishpin miikwehc ekii'inak Kishemanitoo i'iwe kaawii'miiciyaan, aaniihshwiin awiya kekoon keonci'ihshihpan aasha ekii'oncinanaahkomoyaan i'i miicim?” 
1CO.10.31	Mii 'i ehkitoyaan, wekonen hsa ko eshihcikeyek, maakishaa wiihsiniyek, maakishaa minihkweyek, kahkina ko ishihcikeyohk Kishemanitoo cikihtentaako'intc. 
1CO.10.32	Mii 'iwe inaatisik, ekaa kekoon ci‑inenimihsinowekwaa Coowak kaye kaaCoowiwihsikwaa, kaye Kishemanitoo omaawaci'aakana'. 
1CO.10.33	Niin eshihcikeyaan, mii 'iwe tootamok. Kahkina awiya ninkakwe nana'entami'aa aaniiniko eshihcikeyaan, kaawiin ehta cikakwe⁠peshiko⁠minohsa'itisoyaan, ikihsh wiin kahkina ciminohsa'intwaa cipimaaci'intwaa.
1CO.11.2	Kinanaahkomininim mooshak e'mihkwenimiyek kaye ehkakwe mincimentamek minihk kekoon kaakii'aanihke wiintamawinakook. 
1CO.11.3	O'owe tahsh kinantawenimininim cikihkentamek: a'awe Christ e'niikaanisiihkantawaatc kahkina ininiwan. Shikwa 'awe inini wiin oniikaanisiihkantawaan ini wiiwan, shikwa wiin a'awe Kishemanitoo oniikaanisiihkantawaan ini Christan. 
1CO.11.4	Mii hsa 'iwe kiishpin kikaanohkwaanetc inini e'anami'aatc kaye ehkanootamawaatc Kishemanitoon, kaawiin okihci‑inentaako'aahsiin ini Christan kaaniikaanisiishkaakotc. 
1CO.11.5	A'awe tahsh ihkwe kiishpin shaahshaakanihtikwaanetc e'anami'aatc kaye ehkanootamawaatc Kishemanitoon, kaye wiin kaawiin okihci‑inentaako'aahsiin ini onaapeman kaaniikaanisiishkaakotc. Kaawiin pahkaan taainentaakosihsii awiya ihkwe kaamihtaskihtikwaaneshontc. 
1CO.11.6	Miitahsh i'i kiishpin wiihkikaanohkwaanehsik a'a ihkwe, intawaa piko cimashashkoshankipan wiinisihsan. Onci hsa ko e'menihshentaakwahk e'mihtaskihtikwaaneshontc kemaa ehkiishkishank wiinisihsan a'a ihkwe, mii hsa ko 'i cikikaanohkwaanetc. 
1CO.11.7	 A'awe tahsh inini kaawiin antawentaakosihsii cikikaanohkwaanetc, aaniihsh onci‑ishiayaa Kishemanitoon e'inaatisinitc kaye eshiahpiihci kihci‑inentaakosinitc. A'awe tahsh ihkwe onci‑ishiayaa kaashikihci‑inentaakosinitc ini ininiwan. 
1CO.11.8	 Kaawiin ohsha ihkwenk kii'oncioshi'aahsii 'awe inini; ininiink hsa wiin kii'oncioshi'aa a'a ihkwe. 
1CO.11.9	Kaawiin aaniihsh ciwiici'aahpan ini ihkwewan kii'oncioshi'aahsii 'awe inini; a'ahsh wiin ihkwe kii'oncioshi'aa ciwiici'aatc ini ininiwan. 
1CO.11.10	Mii 'iwe keonci⁠aakawa'ank ohtikwaan a'a ihkwe, e'ishinaakohtootc okihci‑inentaakosiwin. Mii 'iwe memintake taishihcike a'a ihkwe, ehkanawaapamikowaatc i'i encala'. 
1CO.11.11	I'imaa tahsh eshiwiiciiwinank kaaTipenciketc, kaawiin tapiniskwe⁠pimaatisihsii a'a ihkwe ininiwan iko ciwiici'ikohpan. A'awehsh kaye inini kaawiin kewiin tapiniskwe⁠pimaatisihsii ihkwewan iko ciwiici'ikohpan. 
1CO.11.12	Aaniihsh peshikwan a'a ihkwe i'imaa ininiink ekii'oncioshi'aakaniwitc, mii kaye wiin peshikwan a'a inini i'imaa ihkwenk ontaatisi. Kishemanitoonaank itahsh wiin onciimakanini kahkina kekoon.
1CO.11.13	Kiinawaa hsa ko kakwekwayahkonamok: Minonaakwan ina 'awe ihkwe ehshaahshaakanihtikwaanetc ehkanoonaatc Kishemanitoon? 
1CO.11.14	Inashke eshi'ikoowisiyank kitaaoncikihkentaam e'menihshentaakositc kaatankaanihkwetc a'a inini. 
1CO.11.15	A'a tahsh ihkwe kakaanwaanisihsetc, mii 'iweni okihci‑inentaakosiwin. Aaniihsh ishimiinikoowisi cikakaanwaanihkwetc ciakwana'ank ohtikwaan. 
1CO.11.16	Kiishpin awiya ewii'aanwehtank o'o kihkino'amaakewin, kaawiin pahkaan nintayaahsiimin, kaawiin kaye aantiko i'imaa eshimaamaawaci'itiwaatc eshianami'ehtawaawaatc Kishemanitoon. Kaawiin kaye wiinawaa pahkaan ishihcikehsiiwak.
1CO.11.17	Ono tahsh kaawiihkihkino'amawinakook kaawiin kiwaawishenimihsinooninim. Kaawiin aahpici onishihshinsinoon eshipiintikanitiyek, nawac hsa ko maaninaakwan. 
1CO.11.18	Niikaan iko kitinininim, ninkii'wiintamaakoo e'ayoohko⁠ ayaanontiyek e'maawaci'itiyek. Nawac iko nintepwehtaan. 
1CO.11.19	Oncita ko tani‑ishihse pahkewinitiwinan ciayaamakahkin e'ayaayek, mii ehta 'imaa cipayahtenaakosiwaatc ikiweniwak kaakwayahkohcikewaatc. 
1CO.11.20	Ahpii ko e'maawaci'itiyek, kaawiin wiin kaaTipenciketc otahshankewin kitishinaakohcikehsiim kiiwiihsiniyek. 
1CO.11.21	Aaniihsh kahkina ko pehpeshik onoonte otaahpinaanaawaa wiinawaa ko ewii'wiihsiniwaatc. Miihsh i'i aaninta awiyak keyaapi noonteskatewaatc, aasha aanint ehkiiwashkwepiiwaatc. 
1CO.11.22	Kaawiin ina kitoowaahkaa'ikanihsiim citashiwiihsiniyek kaye citashiminihkweyek? Kemaa na nawac kiwii'maanenimimaawaa' Kishemanitoo omaawaci'aakana'? Kikamenihshi'aawaak ina tahsh iki ekaa kekoon kaa‑ayaahsikwaa? Aaniin keininakook? Kiminohcikem ina kikainininim? Kaawiin awaac kanake!
1CO.11.23	Nashke aaniihsh kaaTipenciketc niin iko ninkii'wiintamaak, mii 'iwe aasha kekiinawaa kaakii'aanihke wiintamawinakook, i'iwe kaakii'ishihciketc kaaTipenciketc Ciisahs mii 'iwe ahpii ehtipihkaninik cipwaa otaahpinikaniwitc. Pahkweshikanan okii'otaahpinaan. 
1CO.11.24	Ekii'nanaahkomotc itahsh okiihpahpahkwepinaan, o'owe e'ihkitotc: “Mii hsa 'owe niiyaw, onci kiinawaa. Mii 'owe anioncitootamok amwek cimaamihkawinotawiyek.” 
1CO.11.25	 Mii 'i peshikwan kaa'ishkwaawiihsiniwaatc okii'otaahpinaan i'i minihkwaakan, kaashimooshkinepiik shoominaapo, o'owe e'inaatc: “O'o minihkwaakan kaaishinaakohtootc Kishemanitoo otooshki⁠ahshotamaakewin, nimiskwiink keaayiicihtootc otahshotamaakewin. Ahpii piko minihkweyek o'o tootamok cimaamihkawinotawiyek.” 
1CO.11.26	Mii 'i enentaakwahk, tahsink iko amwek wa'a pahkweshikan kaye e'onciminihkweyek o'o minihkwaakanink, mooshak kikaishinaakohtamaakem kaakii'ishinipoohtamaaketc kaaTipenciketc, piinihsh iko citakwihshink. 
1CO.11.27	Mii 'iwe kiishpin awiya tepinaahk amwaatc kaaTipencikenitc opahkweshikanimini, kaye ishiminihkwetc ominihkwaakaniniink, ekaa kwayahk ehkihtenimaahsik kaaTipencikenitc, tainakimaa awiya ekiihpaahpinotamawaatc kaaTipencikenitc wiiyawini kaye omiskwiimini. 
1CO.11.28	Miitahsh i'i kahkina awiya ahkawe takakwe kwayahkwenintiso aaniin eshiayaatc, miitahsh i'i ciamwaatc ini pahkweshikanan kaye cionciminihkwetc i'i minihkwaakanini. 
1CO.11.29	Kiishpin itahsh kwayahk ishinansik aaniin enwaatenik kaaTipencikenitc wiiyawini ahpii e'amwaatc ini pahkweshikanan kaye onciminihkwetc i'i minihkwaakanini, taoncikashkihtamaaso citipaahkonikaniwitc mekwaa e'wiihsinitc kaye e'minihkwetc. 
1CO.11.30	Mii 'owe niipiwa' kaaonciaahkosiwaatc kaye e'onciniinamisiwaatc kiinawaa i'imaa kaatahshiyek, kaye teminihk ekii'nipowaatc awiyak. 
1CO.11.31	Kiishpin itahsh ahkawe kakwekwayahkonaasoyank, kaawiin memwehc kitaa tipaahkonikoohsiimin. 
1CO.11.32	KaaTipenciketc itahsh kikakwekwayahkonaakonaan kaye kikwayahkonikonaan, ekaa citakwaahkonikoohsiwank keinaahkonintwaa ikiweniwak ahkiink kaatipentaakosiwaatc.
1CO.11.33	Ina tahsh, niiciotepwehtamook! Ahpii anta maawaciwiihsiniyek kaaTipenciketc otahshankewin, pii'itiyohk! 
1CO.11.34	Awiya tahsh noonteskatetc, ahkawe wiin otaawinink tatashiwiihsini. Mii 'iwe ishimaawaci'itiyohk, ekaa inaahkonikoowin ciotihsikohsiwek.
1CO.11.34	Pahkaan itahsh kekoonan ninkanana'ihsitoonan paanimaa takohshinaan.
1CO.12.1	Shikwa 'owe niwii'nahkwehtaan kaa'ishipii'amawiyek, aaniin enentaakwahk ahcaahkowi ishiayaawin. Niiciotepwehtamook, kinantawenimininim i'i cikihkentamek. 
1CO.12.2	Kikihkentaanaawaa cipwaa mahshi anami'aayek, inkoci 'imaa kikii'wawaanihshimikoom cipamiihtawekwaa manitoohkaanak kaapimaatisihsikwaa ehkiikitohsikwaa. Aanti hsa ko kikii'ishiwinikoom. 
1CO.12.3	Mii 'iwe kaaoncinihsitohtamooninakook o'owe: awiya Kishemanitoo otAhcaahkonk e'ontinank ihkitowin, kaawiin “Tanihshiwanaatisi” okainaahsiin Ciisahsoon. Awiya tahsh “Mii 'awe Ciisahs kaaTipenciketc” ihkitotc, mii ehta Kishemanitoo otAhcaahkonk kaaoncikiikitotc.
1CO.12.5	Pepahkaan kaye tinowanoon eshipamiihtaakewaatc awiyak, miihsh ehta kaaTipenciketc eshipeshikotc kaa‑anohkiihtawintc. 
1CO.12.6	Shikwa pepahkaan tinowanoon eshikashkihtoowaatc awiyak otanohkiiwiniwaan, miitahsh ehta 'awe Kishemanitoo eshipeshikotc eshianohkiitc entahsopeshikonitc opimaatisiwininiink kahkina kekoon cikashkihtoonitc. 
1CO.12.7	Entahsopeshikotc awiya ishimiinaa kekoon Kishemanitoo otAhcaahkwan e'naakohtoonitc otishiayaawinini. Miitahsh kahkina awiya cionciminohsewaatc. 
1CO.12.8	A'a peshik omiinikoon Kishemanitoon otAhcaahkoni minokihkencikewinink ci‑ishikiishwetc. Miinawaa peshik payahtenihsitohtamowin omiinikoon ini peshikwan Ahcaahkwan ci‑ishikiishwetc. 
1CO.12.9	Miinawaa peshik awiya kihcitepwehtamowin omiinikoon ono peshikwan Ahcaahkwan, shikwa pahkaan awiya minoayaa'iwewinan omiinikoon ono peshikwan Ahcaahkwan. 
1CO.12.10	Miinawaa tahsh peshik cikashkihtootc maamahkaacihcikewinan ishimiinaa, miinawaa peshik Kishemanitoon cikanootamawaatc ishimiinaa. Miinawaa tahsh peshik cinihsitaaweyentank ehtinowaninikin ini miinikoowinan, kiishpin tepwe Kishemanitoon otAhcaahkoni e'onciimakaninikwen kemaa kaawiin. Shikwa miinawaa peshik pepahkaan ishikiishwewinan ishimiinaa, peshik itahsh kaye ishimiinaa ciaanihkanoohtank ini ishikiishwewinan. 
1CO.12.11	Miitahsh i'i kahkina ono enanohkiitc 'awe kaapeshikotc Ahcaahk maamiinaatc kahkina awiya', wiin iko enentank.
1CO.12.13	Mii hsa ko peshikwan kekiinawint minihk eshipepahkaanwewaanakisiyank, kemaa Coowak kemaa kaye kaaCoowiwihsikwaa, kaye tipenimaakanak kaye kaatatipenintisowaatc, kahkina kikii'ishisiika'antaakonaan ini peshikwan Kishemanitoo otAhcaahkwan i'imaa peshik wiiyawimaank cioncitipentaakosiyank. Shikwa peshikwan kikii'ishimina'ikoomin a'a peshikwan Ahcaahk ciminihkwaanank.
1CO.12.14	Inashke aaniihsh 'owe wiiyawimaa eshinaakwahk kaawiin mihcipeshikonaakwahsinoon, paahtiinatinoon ohsha 'omaa kaatahsoishinaakosink. 
1CO.12.15	A'a tahsh ositimaa ihkitotc: “Niin e'oninciimaawihsiwaan, kaawiin i'imaa nintooncitipentaakosihsii wiiyawink,” o'o aanaihkitohpan, mashkawaac iko oncitipentaakwan i'imaa wiiyawink i'i ositimaa. 
1CO.12.16	Kemaa kaye ohtawakaamaa aanaihkitohpan: “Niin aaniihsh e'oshkiinshikowihsiwaan, kaawiin niin i'imaa nintooncitipentaakosihsii wiiyawink,” o'owe aanaihkitotc, mashkawaac iko oncitipentaakwan i'imaa wiiyawink i'i ohtawakaamaa. 
1CO.12.17	Inashke kiishpin misiwe oshkiinshikowankipan i'i wiiyawimaa, aaniinti keoncinoontamoomakahkipan? Misiwehsh kaye ohtawakaawankipan, aanti kekii'onci minaancikemakahkipan? 
1CO.12.18	Wiin itahsh wiin a'a Kishemanitoo entahsopeshik okii'maamawihtoonan ini kaapepahkaanatininikin kaatahsoishinaakosink cipeshikwaninik i'i wiiyaw, wiin iko e'ishionentank. 
1CO.12.19	Kiishpin ehta peshikoayaak 'iwe pahkesiwin kaawiin wiiyawimaa taishinaakwahsinoon. 
1CO.12.20	Paahtiinatinoon itahsh wiin ini ishinaakosiwinan, ehpeshikwahk itahsh i'i wiiyawimaa.
1CO.12.21	Miitahsh i'i oshkiinshikomaa kaawiin okakii'inaahsiin ini oninciimaan: “Kaawiin kekoon kitinaapaci'ihsinoon!” A'awehsh kaye ohtikwaanimaa kaawiin otaaninaahsii' osita': “Kaawiin kiinawaa kekoon kitinaapaci'ihsinooninim.” 
1CO.12.22	Kaawiin i'i tainentaakwahsinoon. Nawac itahsh wiin kihtaapatanoon ini kekoonan wiiyawimaank kaawahkewinaakwahkin. 
1CO.12.23	Iniweniwan itahsh pankii kaa‑ahpiihtentamank, nawac iko ciminoahpiihtentaakwahkin kitishihtoomin. Iniwehsh kaye ekaa kaaminonaakwahsinokin, keyaapi weweni kitishikikishkikemin kwayahk ci‑ishinaakwahkin. 
1CO.12.24	Inihsh wiin kaaminonaakwahkin kaawiin memwehc ci‑ishi'oomakahsinokin. Wiin tahsh Kishemanitoo okii'ishimaamawihtoon i'i wiiyawimaa, onoweniwan inkotano kaainentaakwahsinokin, nawac ekii'ishihtootc cikihci‑inentaakwaninikin. 
1CO.12.25	Mii 'iwe enentaakwahk ekaa pahkewinitiwin ciayaamakahsinok wiiyawimaank, kahkina tahsh kaapepahkaanatinkin ishinaakosiwinan peshikwan iko ci‑ishinaakaci'itiimakahkin. 
1CO.12.26	Ahpii ko e'macihsek peshik pahkesiwin, mii peshikwan iko kahkina pahkesiwinan wiici inamanci'ontiimakanoon. Peshik itahsh kaye kihci‑inencikaatek pahkesiwin, mii peshikwan iko kahkina eshimaamawi ciihkentamoomakahkin.
1CO.12.27	Kiinawaa kaatahshiyek mii 'iweni owiiyaw Christ. Entahsopeshikoyek kitooncitipentaakosim mii 'imaa Christ owiiyawink kaatahsoishinaakosiyek. 
1CO.12.28	 I'imaa tahsh eshimaawaci'itiwaatc otepwehtamook kahkina awiya' Kishemanitoo okii'inahsaa' keoncitipentaakosinitc. Nihtam okii'inahsaa' ishinisha'waakana' ciniikaanentaakosinitc. Miinawaa tahsh otipaacimoo' kaakanoocikehtamaakotc okii'inahsaa' ciaanihke niikaanentaakosinitc. Miitahsh miinawaa okihkino'amaake' okii'inahsaa' ciani⁠aanihke⁠ niikaanentaakosinitc. Miitahsh 'imaa eniaanihkawishkaakewaatc kaamaamahkaacihcikewaatc, miinawaa tahsh iki kaashimiinikoowisiwaatc ciminoyayaa'iwewaatc kaye kaawiici'iwewaatc, miinawaa tahsh aaninta kaaniikaanisiihkantaakewaatc inahsaawak, kaye pepahkaan ishikiishwewinan kaamiinintwaa. 
1CO.12.29	Kaawiin kahkina awiya ishinisha'waakan tinowihsiiwak. Kaawiin kahkina ishimiinaahsiiwak cikanootamawaawaatc Kishemanitoon. Kaawiin kaye kahkina okihkino'amaakewihsiiwak, kaawiin kahkina maamahkaacihcikehsiiwak. 
1CO.12.30	Kaawiin kahkina miinikoowisihsiiwak ciminoyayaa'iwewaatc. Kaawiin kaye kahkina ishikiikitohsiiwak pepahkaan ayishikiishwewinan. Kaawiin kahkina awiya aanihkanoohtamaakehsiiwak. 
1CO.12.31	Ini tahsh maawac kaaonishihshinkin miinikoowisiwinan, miiwan ini kakwe antawentamok.
1CO.12.31	Peshik itahsh ishiayaawin kiwii'aniwaapanta'ininim maawac e'niikaanionishihshink.
1CO.13.1	Aanawiin kashkihtooyaan pepahkaan kaaishikiishwewaatc ininiwak kaye 
1CO.13.2	 Maakishaa kaye ayaayaan miinikoowisiwin cikanootamawak Kishemanitoo, maakishaa kaye kahkina kekoon kihkentamowin ayaayaan, kaye kahkina kekoonan cioncinihsitohtamaan ekaa mahshi kaakihkentaakwahsinokin, kaye ehtepihseyaan tepweyentamowin cikanootamaan waciwan ciaantahtekin; kahkina ini aanakashkihtooyaan, kiishpin tahsh ekaa saaki'iwehsiwaan, kaawiin iinsan kekoon nintaainaapatisihsii. 
1CO.13.3	Kaye kahkina aana maamaata'oohkiiyaan nintipinawewisiwin, pooshke niwiiyaw pakitinamaan cicaakisikaatek, kiishpin tahsh saaki'iwehsiwaan kaawiin kekoon i'imaa ninkaontinansiin.
1CO.13.4	Saaki'iwetc awiya tashashiipentam, takishewaatisi. Kaawiin okaontenimaahsiin awiyan. Kaawiin mamiihkwaanitisohsii, kaawiin kaye ishpenintisohsii. 
1CO.13.5	Saaki'iwetc awiya tamanaa maashiwaapanta'iwe. Kaawiin niikaanenintisohsii, kaawiin wiipa nishkaatisihsii. Kaawiin opapaamentansiin kekoon e'ishihcike'intc. 
1CO.13.6	A'a siyaaki'iwetc kaawiin onciminwentansii awiyan e'macihcikenitc. Nawac itahsh onciminwentam i'i tepwewin ehtoocikaatenik. 
1CO.13.7	Kaawiin taoncipakiciihsii. Kapeaya'ii tepweyentam, mashkawiahpenimo, pishihshik iko mashkawentam.
1CO.13.8	Kaawiin wiihkaa taishkwaahsehsinoon i'i saaki'iwewin. Aaninta anaishimiinintwaa keishikanoocikehtamawaawaatc Kishemanitoon, paanimaa tahsh tapooniayaa 'iwe ishikiikitowin. Aaninta kaye pahkaanikiishwewin e'miinintwaa, paanimaa ahpii tapoonikiishwem. Aaninta kihkentamowin aana ayaawaatc, paanimaa tanakacikaate 'iwe noonkom kaakihkentaakwahk. 
1CO.13.9	O'owe aaniihsh noonkom kaakihkentamank, pankii ehta 'iwe kikihkentaamin. Shikwa aanawiin ishimiinikooyank Kishemanitoo ehkanoocikehtamawank, pankii ehta kiwiintaamin otinencikewin. 
1CO.13.10	Ahpii tahsh piocihcihsek i'i kaa ahpiihci misiweayaak, kaawiin keyaapi tanaakwahsinoon i'iwe pankii kaa ayaak.
1CO.13.11	Ahpii kiiapinoonciishiwiyaampaan, apinoonciishink ninkii'ishikakit, ninkii'ishinam, ninkii'inentam. Paanimaa tahsh ekiihkihci‑ininiiwiyaan, aasha ninkii'nakataan nintapinoonciishiwi aayintiwin. 
1CO.13.12	I'iwe noonkom kaawaapantamank taapishkoo waapamonink e'mihcipawinaakwahk kitishinaamin. Piciinak itahsh ocihcihsek, kwayahk iko pehsho kikawaapamaanaan. Mekwaa piko o'o ahpii pankii ehta nintishikihkentam. Paanimaa tahsh ahpii ninkamisiwe kihkentam taapishkoo Kishemanitoo kaaishi⁠shaapo⁠kihkikenimihshitc.
1CO.13.13	Mekwaa tahsh ayaawan ono nihsin ekaa keishkwaahsehsinokin: tepweyentamowin, ahpenimowin, saaki'iwewin. I'iwe tahsh saaki'iwewin maawac kihci‑inentaakwan.
1CO.14.1	Mii 'iwe saaki'iwewin piminisha'amok. Antawentamok itahsh kaye ahcaahkowi miinikoowinan. Mii 'iwe nawac ishiantawentamok cikanootamawek Kishemanitoo. 
1CO.14.2	A'awe aaniihsh e'ishikakitotc pepahkaan ayishikiishwewinan, kaawiin mayaa otishikanoonaahsii' ini pemaatisinitc, Kishemanitoon ehta ko. Kaawiin pahkaan awiyan onihsitohtaakohsiin. Eshimiinikotc itahsh ini Kishemanitoon otAhcaahkwan, mii 'iwe eshiwiintank ini kekoonan kaakaacikaatenikin. 
1CO.14.3	Awiya tahsh 
1CO.14.4	Awiya kaapahkaanikiishwetc wiin iko ehta mashkawiki'itiso. Awiya tahsh kaakanoocikehtamawaatc Kishemanitoon, kahkina awiya' omashkawiki'aa' otepwehtamoo' kaatashimaawaci'itinitc. 
1CO.14.5	Nintaaminwentam kahkina awiya pepahkaanikiishwewinan aapacihtooyek. Nawac itahsh nintaaminwentam kanootamawek Kishemanitoo. Nawac aaniihsh kihtakimaa 'awe kaakanootamawaatc Kishemanitoon ahpiihc wiin a'a kaapepahkaanikiishwetc. Mii ehta keshikihtaapatisitc, i'imaa ayaatc awiya keanihkanoohtamaaketc, kahkina 'imaa kaatashimaawaci'itiwaatc otepwehtamook cioncimashkawi'ikowaatc i'iwe ihkitowin.
1CO.14.6	Aaniin, niiciotepwehtamook! Ahpii otihsinakook aaniin keinaapatisiyaampaan pahkaani ishikiishwewinan ehta ishikiikitoyaan? Kiishpin ehta ishikanooninakook Kishemanitoo kaaishikihkentamooshiwetc, kaye kihkencikewin miininakook, kaye kekoon Kishemanitoo ishikanootamawak kemaa kaye kekoon kihkino'amawinakook, mii ehta 'imaa keishiminohse'inakook. 
1CO.14.7	Inashke aaniihsh kitohcikanak ehpimaatisihsikwaa, maakishaa pootaacikan kaye matweyaapiikipicikan – okanihsitaawihtaan ina awiya 'i nikamon noowaahc iko inwewemohcikenaaniwaninik? Kaawiin iitok. 
1CO.14.8	Ampe kaye e'antamiikaasonaaniwank, a'awe kaanoontaakohtamawaatc shimaakanihsha', kiishpin noowaahc ishinoontaakohtootc i'i pootaacikan, awenenan itahsh kekihkentaminihpan ciwaweniinitc? 
1CO.14.9	Mii peshikwan kekiinawaa. Kiishpin ishikiishwehsiwek cipakahkihtaakwahk, aanti keoncikihkencikaatekipan i'iwe kaaihkitoyek? Anihshaa kikamihcikakitom. 
1CO.14.10	Paahtiinatinotokenan ishikiishwewinan o'omaa ahkiink. Kaawiin awaac peshik ishikiishwewin anihshaa inwemakahsinoon. 
1CO.14.11	Kiishpin itahsh kihkentansiwaan ishikiishwewin, ninkamayakihtawaa 'awe kaaishikiishwetc, shikwa kewiin ninkamayakihtaak. 
1CO.14.12	Kiinawaa tahsh e'aahko antawentamek ahcaahkowi miinikoowinan, miiwanini maawac kakwenakacihtook ini miinikoowisiwinan awahshime keonciminohse'ikowaatc kahkina otepwehtamook i'imaa kaamaawacianami'aawaatc.
1CO.14.13	Miitahsh i'i awenen nehtaa aapacihtootc pahkaan ishikiishwewin okakakwecimaan Kishemanitoon cimiinikotc ciaanihkanoohtamaasotc. 
1CO.14.14	Kiishpin aaniihsh ishianami'aayaan pahkaan ishikiishwewinink, nintahcaahkonk iinsan nintoncianami'aa. Kaawiin i'imaa kaashinaakatawentamaan ishiwiici'iwemakahsinoon. 
1CO.14.15	O'o tahsh ihshihsek, aaniin keishihcikeyaan? Nintahcaahkonk ninkaoncianami'aa, kaye hsa ko kaashinaakatawentamaan ninkaoncianami'aa. Nintahcaahkonk ninkaoncinikam, 'imaahsh kaye kaashinaakatawentamaan ninkaoncinikam. 
1CO.14.16	Kiishpin itahsh kitahcaahkonk ehta oncinanaahkomatc a'a Kishemanitoo, piintiketc itahsh awiya kaawiici inentaakosiimihsinowek, aaniin keshinahkotank “emen” ci‑ihkitotc? Kaawiin aaniihsh okihkentansiin i'i kaaihkitowintc. 
1CO.14.17	Aanawiin ehteonishihshink kinanaahkomiwewin, kaawiin kanake ominose'ikohsiin a'awe kaakihkentansik.
1CO.14.18	Niin iko ninanaahkomaa Kishemanitoo, awenen iko kaatahshiyek pepahkaani ishikiishwewinan eshiaapacihtootc, nawac niin niipiwa' nintishikiishwe. 
1CO.14.19	Ahpiihsh e'maawaci'itinaaniwank, nawac nintaainentam naanan ciaapacihtooyaan ihkitowinan keishinihsitohtaakwahkin, pahkaan awiya cikihkino'amawakwaa, ahpiihc wiin mitaahcink mitaahswaahk tahsinkin nintihkitowinan e'mayakikiishweyaan.
1CO.14.20	Niiciotepwehtamook, keko 'iwe apinoonciiwi inentamowin ishiaapacihtoohkek. Mii 'owe tahsh ehta cikakweishiayaayek oshkapinoonciishink, cimanaakihkentamek kaamaashinaakwahkin. Kinaakatawencikaniwaank itahsh taapishkoo kaakiishaapewitc ishiayaayohk. 
1CO.14.21	 Kehtekihcioshipii'ikewinink ishipii'ikaate o'owe:
1CO.14.21	“KaaTipenciketc ihkito:
1CO.14.21	‘Kaamayakikiishwewaatc ninka‑anoonaak cikanoonaawaatc nimpimaatisiima'.
1CO.14.21	Mihsawaa piiwitek otooniwaank ninkaishikanoonaak oko nimpimaatisiimak,
1CO.14.21	keyaapi tahsh kaawiin ninkapisintaakohsiik,’ ihkito.”
1CO.14.22	Miitahsh o'owe ishimiinikoowisiwin pepahkaanikiishwewinan e'aapatahkin e'noontaakwahkin, taoncikihkenintisowak iki kaaotepwehtamowinihsikwaa ehtinowiwaatc. Kaawiin wiin inaapatahsinoon otepwehtamook cikihkenintisowaatc. I'iwe tahsh ishimiinikoowisiwin Kishemanitoo ehkanootamawaatc awiya, mii 'imaa taoncikihkenintisowak otepwehtamook, ishikanoonintwaa. Kaawiin wiin i'imaa kaaotepwehtamowinihsikwaa taoncikihkenintisohsiiwak.
1CO.14.23	Miitahsh kiishpin kahkina e'maawantoopiintikewaatc otepwehtamook, kahkina tahsh tashipepahkaanikiishwewaatc, kiishpin itahsh oncipiintikewaatc aaninta ikiweniwak ekaa mahshi e'wiici inentaakosiimihsinowekwaa kemaa kaye kaaotepwehtamowinihsikwaa, kaawiin ina kiiwashkweyaatisiwak kitaaikosiiwaak? 
1CO.14.24	Kiishpin itahsh kahkina oncikanootamawaawaatc Kishemanitoon otihkitowininiink, miihsh ahpii ehpiintiketc awiya ekaa mahshi kaawiici inentaakosiimiwehsik kemaa kaye kaaotepwehtamowinihsik, okamamiihkwa'okon i'iwe kaanoontank, i'iweni tahsh kahkina kaaihkitonitc kwayahk okawaapanta'ikon aaniin kaainaatisitc. 
1CO.14.25	I'iweni kaakiihkaatoohpan otinentamowin mohsheaya'ii taishihsicikaateni. Ta‑animihkohtaa, okakihci‑inenimaan itahsh Kishemanitoon, kaye kikainaacimikowaa tepwe e'wiiciiwinek Kishemanitoo.
1CO.14.26	Aaniin itahsh, niiciotepwehtamook? Ahpii waa'maawaci'itiyek peshik otayaan nikamowin, shikwa peshik otayaan kihkino'amaakewin, shikwa kaye peshik okihkentamo'ikoon Kishemanitoon ciwiintamaaketc. Shikwa peshik pahkaan ishikiishwewin ishimiinaa, miinawaahsh a'a peshik otaanihkanoohtamawaan ini pahkaan kaaishikiishwenitc. Mii ko 'i kahkina tatoocikaatewan cimaamawi mashkawiki'itiyek. 
1CO.14.27	Kiishpin awiyak wiipahkaanikiishwewaatc, maakishaa niishin maakishaa kaye nihsin ehta takakitowak, kaawiin awahshime. Pahkaan itahsh iko awiya oka‑aanihkanoohtaan 'iwe kaaihkitowintc. 
1CO.14.28	Ayaahsik itahsh awiya keaanihkanoohtank, maano tamihcinamatapi 'awe pahkaanikiishwewin kaa‑ayaatc. Wiinehta takanoonitiso kaye Kishemanitoon okakanoonaan. 
1CO.14.29	Ikiweniwak itahsh kaanihtaa kanootamawaawaatc Kishemanitoon taniishiwak kemaa tanihsiwak kekakitowaatc. Kotak itahsh awiyak okakakwesihtaanaawaa. 
1CO.14.30	Awiya tahsh iko e'mekwe⁠namatapitc, kiishpin oncikihkentamo'ikotc Kishemanitoon kekoon ciwiintamaaketc, niikaan a'a kaakakitotc takipihcikakito. 
1CO.14.31	Kahkina pehpeshik kaatahshiyek kikapakitinamaakoom cikanootamawek Kishemanitoo, miitahsh 'iwe kahkina awiya ci‑ishikihkino'amaakoowisitc kaye kahkina cioncimashkawentamowaatc. 
1CO.14.32	Awiya tahsh ishimiinikoowisitc cikanoocikehtamawaatc Kishemanitoon, okakashkihtoon citipentank i'i otishimiinikoowisiwin kwayahk ci inaapacihtootc. 
1CO.14.33	Inashke kaawiin 'iwe nihshiwanaatahkamikisiwin otooshihtoohsiin Kishemanitoo, i'iwe hsa cisakahkamikisink.
1CO.14.33	Miinawaa tahsh 'owe eshihcikewaatc Kishemanitoo opimaatisiima' aanti piko kaaishimaawaci'itinitc, peshikwan kekiinawaa ci‑ishihcikeyek: 
1CO.14.34	Taka takoskwaawaatapiwak iki ihkwewak. Kaawiin tapakitinamawaahsiiwak cikakitowaatc. Inaawak hsa otaanaank ci‑inentaakosi'itisowaatc. Mii 'iwe eshihsink Kishemanitoo 
1CO.14.35	Kiishpin itahsh kekoon wii'antakihkentamowaatc ekiihtenihsitohtansikwaa, okatashikakwecimaawaan onaapemiwaan paanimaa kiikiiwewaatc owaahkaa'ikaniwaank. Akaciwentaakwan ihsa 'awe ihkwe ehkakitotc 'imaa entashimaawaci'itink.
1CO.14.36	Komaa kiinawaa ehta kii'onciimakanotok i'i Kishemanitoo otihkitowin? Kiinehtawaa na kikiihpiotihsikom? 
1CO.14.37	Kiishpin awiya niin kaakanootamawak Kishemanitoo e'inentank, komaa niin nintahcaahkowaatis inentank, otaanihsitaawinaanan ini niin weshipii'amawinakook kaaTipenciketc otinaahkonikewin e'aawaninikin. 
1CO.14.38	Kiishpin itahsh awiya wii'noontansik ono ihkitowinan, kaawiin kewiin tapisintawaakaniwihsii.
1CO.14.39	Kiinawaa tahsh niiciotepwehtamook, maawac mihsawentamohk cikanootamawek Kishemanitoo. Kaawiin kaye kikaonci'aahsiwaawaak awiyak cipepahkaanikiishwehsikwaa. 
1CO.14.40	Maano hsa kahkina kekoon kwayahk ciminonaakwahk, ahpane hsa ko ciminotoocikaatek kahkina kekoon.
1CO.15.1	Niiciotepwehtamook, kiwii'waapanta'ininim aaniin eshinaakwahk i'i minwaacimowin, mii 'iwe nihtam kaakiih kakiihkiminakookipan kaye kaakii'otaahpinamek, amii 'imaa entashimashkawikaapawiyek. 
1CO.15.2	Mii hsa 'o minwaacimowin kaapimionciimakahk cipimaaci'ikooyek kiishpin nehpic iko kihciwinamek. Kiishpin itahsh kekoon inaapatahsinok kaakiihpitepwehtamek kaawiin kikapimaaci'ikoohsiim.
1CO.15.4	 Shikwa i'i ekii'na'inintc, ekiinihsokiishikwakaanik itahsh ekiihkiiwepimaatisi'intc mayaa ekii'ani‑ishihsek i'i niiyaak kaakii'ishipii'ikaatek kehtemasina'ikan. 
1CO.15.5	 Shikwa ekii'waapamikotc ini Piitaroon 
1CO.15.6	Miihsh i'i paanimaa naake naanwaahk awahshime okii'waapamikoo' otepwehtamoo', peshikwan iko 'iyahpii okii'waapamikoo'. Kekaa kahkina noonkom keyaapi pimaatisiwak. Aaninta tahsh aasha kii'ishkwaapimaatisiwak. 
1CO.15.7	Miinawaa tahsh okii'waapamikoon ini Ciimisan 
1CO.15.8	 Kaye niin itahsh ayotaanaank ninkii'waapamaa, niin aana inentaakosiyaan awiya ehkwayahko nihtaawikihsik.
1CO.15.10	Ninkiihshawenimik itahsh Kishemanitoo, e'onci‑ishiayaayaan noonkom enaatisiyaan. I'iwe tahsh oshawencikewin kaamiinikooyaan kaawiin kanake kii'aanawewansinoon. Awahshime ninkiihkihcianohkii ahpiihc wiin kahkina pehkaanisiwaatc ishinisha'waakanak. Aanawiin kaawiin niin tipinawe tepwe ninkii'anohkiihsii, i'iwe hsa wiin Kishemanitoo oshawencikewin kii'anohkiimakanini e'wiitoohkaakoyaan. 
1CO.15.11	Mii hsa tahsh o'owe, awenen iko wencinoontamowek minwaacimowin, kemaa niin aawiyaan, kemaa wiinawaa pahkaan ishinisha'waakanak, miiwan ini peshikwan eshikakiihkwenotamaank. Mii 'iwe mayaa kaatepwehtamek.
1CO.15.12	Miitahsh i'i nintinaacimowininaan eshihsink, Christ ekiihkiiwepimaatisi'intc onci nipowinink. Aaniihshwiin aaninta kiinawaa wenci ihkitoyek e'ayaamakahsinok cikiiwepimaatisink onci nipowinink, aasha ohsha ekiihkashkihtootc Christ? 
1CO.15.13	Kiishpin ayaamakahsinokipan cikiiwepimaatisink onci nipowinink, mii 'i kewiin Christ cikiihkiiwepimaatisihsikipan. 
1CO.15.14	Kiishpin itahsh Christ kiihkiiwepimaatisihsikipan, kaawiin kekoon taakii'inaapatahsinoon ninkakiihkwewininaan, kitepwehtamowiniwaa kaye. 
1CO.15.15	Kaye hsa tahsh, okakiinawishkaacimook nintaaishinaakosimin, aaniihsh ninkii'inaanaan Kishemanitoo ekiihkiiwepimaatisi'aatc Christan. Kiishpin itahsh tepwewiniwankipan ekaa awiya cikiiwepimaatisihsik, kaawiin iinsan kewiin Kishemanitoo okiihkiiwepimaatisi'aahsiin ini Christan. 
1CO.15.16	Inashke hsa kiishpin kiiwepimaatisi'aahsiwintwaa iki kaaishkwaapimaatisiwaatc, kaawiin iinsan kaye wiin Christ taakiihkiiwepimaatisi'aahsii. 
1CO.15.17	Kiishpin itahsh Christ kaahkiiwepimaatisi'aahsiwintipanen, kaawiin awaac kekoon inaapatahsinoon kitepwehtamowiniwaa. Keyaapi iinsan 'imaa kitayaam kimaci‑ishiwepisiwiniwaank. 
1CO.15.18	Mii hsa 'iwe kaye keishinaakwahkipan, iki kaakii'ahpinipowaatc Christan aanakiihtepwehtawaawaatc, aasha ekii'nihshiwanaatisiwaatc. 
1CO.15.19	Kiishpin 'omaa pimaatisiwinink ehta ishiwiici'ikowankwen e'ahpenimonotawank Christ, mii 'i kiinawint awahshime ci‑ishikoohpaatentaakosiyankipan ahpiihc wiin kahkina awiya.
1CO.15.20	Tepwe tahsh kii'oncikiiwepimaatisi'aa nipowinink a'a Christ! Miitahsh i'imaa cionciaayiici⁠kihkentaakwahk miinawaa cikiiwepimaatisiwaatc kaakii'ishkwaapimaatisiwaatc. 
1CO.15.21	Inashke aaniihsh i'imaa kaa'ayishihcikekopanen a'a peshik inini, amii 'imaa kaa'onciimakaninik i'i nipowin, a'a tahsh wiin kotak inini kaakii'ishihciketc, mii 'imaa wenciimakahk cioncikiiwepimaatisi'ikooyank nipowinink. 
1CO.15.22	I'imaa hsa Aatamink 
1CO.15.23	Kwayahk itahsh iko ta anikiiwepimaatisiwak: a'awe Christ maawac nihtam kiihkiiwepimaatisi. Paanimaahsh miinawaa takwihshink, miiwa' i'iweniwa' kenikiiwepimaatisinitc Christ kaatipenimaatc. 
1CO.15.24	Miitahsh i'i ahpii ta‑aniwehkwaashkaamakan kahkina kekoon. Ahkawe kahkina Christ okashaakooci'aa' iniweniwa' kaaokimaawentaakosinitc kaye kaakashki'ewisinitc kaye kaamashkawentaakosinitc. Mii ahpii otipencikewin cimiinaatc ini Kishemanitoon Weyoohsimimintc. 
1CO.15.25	 Wiin ihsa Christ antawentaakosi ciokimaawitc piinihsh iko kahkina Kishemanitoon kaacaakishaakoocihtamaakotc i'i kaamiikaanikotc. 
1CO.15.26	I'iwe tahsh ishkwaac misiwe keshaakooci'aakaniwitc kaamiikaasotc, mii hsa 'awe nipowin. 
1CO.15.27	 Aaniihsh Kihcimasina'ikan ishipii'ikaate a'a Christ ehtashimintc: Kahkina kekoon ciahpisitepitc citipentank ekii'ishihtamaakotc Kishemanitoon. I'iwe tahsh kaaihkitoomakahk: “Kahkina kekoon citipentank ekii'ishihtamaakotc,” mii 'imaa eshikihkentaakwahk Kishemanitoo ehtakwakincikaasohsik citipenimikohpan Christan. Wiin aaniihsh kahkina otahtamawaan ini Christan. 
1CO.15.28	Paanimaa tahsh kahkina kekoon ekii'ahtamawintc Christ citipentank, mii ahpii a'awe oKosihsimaa keinahsitisotc Kishemanitoon citipenimikotc, miiwan iniweniwan kaakii'ahtamaakotc kahkina kekoon citipentank. Miitahsh i'i ahpii misiwe kemaaciitipentaminitc kahkina kekoon Kishemanitoon.
1CO.15.29	Kiishpin itahsh o'owe eshihsekwen, aaniin keinintwaa oko kaaishihcikewaatc kaaoncisiika'antaatiwaatc i'i kaakii'niponitc ehkakwewiici'aawaatc? Aaniin itahsh inaa enwaatamowaatc? O'o tahsh ishihsekipan iki kaakii'nipowaatc miinawaa cipimaatisihsikwaapan, aaniin enentamowaatc kaaoncisiika'antaatiwaatc i'i neponitc? 
1CO.15.30	Kaye niinawint, aaniihsh wencitootamaank entahsotipa'ikan e'naniisaani'itisoyaank nihshiwanaatisiwinink? 
1CO.15.31	Niiciotepwehtamook, entahsokiishik nimpehshwaapantaan i'i nipowin. Inashke hsa wiinke kikihci‑inenimininim i'imaa e'onciimakahk e'wiiciiwinank a'a Christ Ciisahs kaaTipeniminank, mii 'iwe enamanci'oshkaakoyaan ciwiintamawinakook. 
1CO.15.32	 I'iwe hsa ko ekiihpi⁠miikaanakwaa pikwaciaya'aawihshak kaainentaakosiwaatc o'omaa Ehpihsahsink 
1CO.15.33	Keko wayeshintisohkek. Aana minoishiwepisiyan, maci‑ishiwepisiwaatc itahsh kaawiitoohkawatwaa, kikanihshiwanaaci'ikon. 
1CO.15.34	Kwayahk iko moohkentamok, poonihtook kimaci‑ishiwepisiwiniwaan. Inashke ciakaciwentamek o'o kaawiintamawinakook: aaninta kaawiin kikihkenimaahsiwaawaa Kishemanitoo.
1CO.15.35	Awiya tahsh taihkito: “Aaniin itahsh kekii'ishi kiiwepimaatisi'intwaapan ikiweniwak nepowaatc? Aaniin itahsh keshiwiiyawewaatc ahpii kiishpin tepwe kiiwepimaatisiwaatc?” 
1CO.15.36	Kiin kekiipaatisiyan, nintaainaa. I'i hsa wiin kehtikaataman, kaawiin tapimaatisiihkantehsinoon, paanimaa ehta kiininkwa'ikaatek e'nipoomakahk e'ishinaakwahk. 
1CO.15.37	I'iwe hsa kaakihtikaataman kaawiin i'iwe ehkiishikik kaaishinaakwahk kitaa ninkwaawanka'ansiin, kihtikaanenhs ohsha ehta kipakitinaan, maakishaa pahkweshikan ehkihtikaanenhsiwitc, maakishaa kaye pahkaan kaatinowank. 
1CO.15.38	Kishemanitoo otinahtoon i'i kihtikaanenhs keshiwiiyawiimakahk aaniin iko kaainentank. Entahsink hsa ko kihtikaanenhs ishiwiiyawiwan mayaa ehtinowank.
1CO.15.39	Shikwa kaye kaawiiyaahsiwiwaatc, kaawiin peshikwan kahkina ishiwiiyaahsiwihsiiwak. A'awe hsa ko inini wiin ehtinowitc ishiwiiyaahsiwi. Ikihsh kaye aya'aawihshak pahkaan ishiwiiyaahsiwiwak. Kaye pinehshiinshak pahkaan kewiinawaa ishiwiiyaahsiwiwak. Iki tahsh kaye kinooshek pahkaan kewiinawaa tinowiwak e'oskawiwiwaatc.
1CO.15.40	Ayaamakanoon tahsh kaye kiishikonk kaatinowankin wiiyawiwan kaatashipimaatisiwaatc kaye ahkiink kaatinowankin kaashiayaawaatc. Shikwa pahkaan ishionishihshininiwan kiishikonk kaatashiowiiyawiwaatc, kaye 'omaa ahkiink kaatashiowiiyawiwaatc eshionishihshininikin. 
1CO.15.41	A'awe tahsh kaye kiisihs wiin iko tipinawe inaahsike. A'awehsh kaye tipihkikiisihs kaye wiin pahkaanatinini otinaahsikewin. Ampooshke kaye wanankohshak pepahkaan iko kewiinawaa ishiayinaahsikewak.
1CO.15.42	Mii 'owe keishinaakwahk kekiiwepimaatisi'intwaa kaa'ishkwaapimaatisiwaatc. Ahpii e'na'inikaatek i'i wiiyawimaa, tinowan ahkawe cinihshiwanaatahk. Paanimaahsh kiiwepimaatisinaaniwank mii 'iwe keishiayaakin wiiyawimaan wiihkaa cinihshiwanaatahsinokin. 
1CO.15.43	Koohpaatentaakwan i'i e'na'ihcikaatek, miinawaa tahsh pimaacihcikaatek wiinke taonishihshin. Wahkewan i'i kaana'ihcikaatek, pimaacihcikaatek itahsh tasoonkentaakwan.
1CO.15.44	I'i wiiyaw kaana'inikaatek mii 'iwe kaa‑ayaamakahk o'o noonkom pimaatisiwinink. Ahpiihsh i'iwe kiiwepimaacihcikaatek mii 'iwe tino wiiyaw keshiminwaapatahk ahcaahkomaank. Ayaa i'iwe wiiyaw kaa‑ayaamakahk o'o onci noonkom pimaatisiwinink, kaye 'iwe tino ayaamakan wiiyaw keshiminwaapatahk ahcaahkonk onci. 
1CO.15.45	 O'owe aaniihsh ihkitoomakan Kehtemasina'ikan: “A'awe maawac niikaan kaa'oshi'intc inini Aatam 
1CO.15.46	Kaawiin weti nihtam onciimakahsinoon i'i kaa‑ahcaahkwentaakwahk, kaawiiyaahsiwank hsa wiin nihtam kii'ayaamakan, miitahsh i'i kii'aniayaa naake kaa‑ahcaahkwentaakwahk. 
1CO.15.47	'Awe nihtam inini Aatam kaakii'ishiayaatc, mihtahkamikonk kii'oncioshihcikaaso o'omaa ekii'onciitc ahkiink. A'awe tahsh kotak inini kaakii'ishiayaatc kiihpioncii kihcikiishikonk. 
1CO.15.48	Iki 'omaa ahkiink kaaoncitipentaakosiwaatc, mii'i enaatisiwaatc a'awe mihtahkamikonk kaakii'onci oshihcikaasotc. Ikiweniwak itahsh kihcikiishikonk kaaoncitipentaakosiwaatc, mii'i enentaakosiwaatc enaatisitc a'a kihcikiishikonk kaakiihpionciitc. 
1CO.15.49	Shikwa peshikwan iko ehpikikishkamowaatc otishinaakosiwin a'a nihtam mihtahkamikonk kaakii'oncioshi'intc, kaye kikanaapi⁠ kikishkamowaamin otishinaakosiwin a'awe inini kihcikiishikonk kaapionciitc.
1CO.15.50	Niiciotepwehtamook, mii 'owe ehkitoyaan: a'awe kaa ayaatc wiiyaahs, miskwiini tahsh kaye ehta, kaawiin otaaishikashkihtoohsiin cimiinintc ci ishiwiitoohkaasotc i'imaa 
1CO.15.52	Kesihkaa, peshiko pahsankaapink taishikitaahtapihse, ani‑ishkwaahsek kahkina kekoon kenoontaakwaninik Kishemanitoo okihcipootaacikan. Aaniihsh tamatweinwemakan, miihsh i'i ahpii kekiiwepimaatisiwaatc iki nepowaatc ekaa miinawaa cinipohsikwaa. Miitahsh mincikahkina maamaw kika‑aanci'ikoomin. 
1CO.15.53	'Owe aaniihsh kaawahkenihshiwanaatahk nantawentaakwan ciaancihcikaatek wiihkaa cinihshiwanaatahsinok, i'ihsh kaye kaawahkenipoomakahk taishiaancihcikaate wiihkaa cinipoomakahsinok. 
1CO.15.54	 Ahpii tahsh kii'ishihsek kaawahkenihshiwanaatahk kaye kaaninipoomakahk ekii'aancihcikaatekin cinihshiwanaatahsinok kaye cinipoomakahsinok, mii ahpii tatipihse o'owe ihkitowin kaakii'ishipii'ikaatek: “Nipowin nihshiwanaacihcikaate, Kishemanitoo oshaakoocihtwaawin aasha kiihkiishihcikaate.”
1CO.15.55	Kiin nipowin, aanti keonciwiihsakiciihsoweyampan?”
1CO.15.56	I'imaa maci‑ishiwepisiwinink oncikashkihtoomakan i'i nipowin ciwiihsaka'owemakahk, i'iwehsh kaye maci‑ishiwepisiwin oncimashkawisiimakan i'imaa Onahshowewinink. 
1CO.15.57	Miikwehc itahsh tainaa Kishemanitoo kaashimiininank kiinawint cishaakoocihtwaayank onci 'awe kaaTipeniminank Ciisahs Christ.
1CO.15.58	Haw ihsa niiciotepwehtamook kaasaaki'inakook! Soonkikaapawik, keko kekoon kikawahkawii'ikohsiim, mooshak hsa ciwenoocianohkiihtawek a'a kaaTipenciketc. Kikihkentaanaawaa ohsha ekaa anihshaa e'anohkiihtawaahsiwek kaaTipenciketc.
1CO.16.2	Entahso anami'ekiishikahk kaatahsopeshikoyek pahkaan ishiahsihk pankii kishooniyaamiwaa. Aaniin iko awiya eshikashkihcikekwen cimanaaci'aatc, ekaa memwehc cimaawacihcikehsiwek ahpii takohshinaan. 
1CO.16.3	Ahpii tahsh takohshinaan, awenenak iko kekwayahkwenimekwaa ninkamiinaak nintooshipii'ikewin ciwiintenik eshiopapaamisiwiniwaatc. Miihsh ninkaishinisha'waak Ceroosalamink 
1CO.16.4	Kiishpin tahsh keniin na'inaakwahk ci‑ishaayaan ninkaniwiiciiwaak.
1CO.16.6	Maakishaa ishihsek kikawiiciyayaamininim, maakishaa kaye citashipipoonihshiyaan, miitahsh i'i ahpii ciwiici'iyek aanti hsa ko keishaayaan. 
1CO.16.7	Kaawiin nintinentansii ehta cipimimekweyaapaminakook. Nawac nintinentaan kinweshiihsh ciwiiciyayaaminakook, kiishpin ishipakitinamawitc kaaTipenciketc.
1CO.16.9	 Aaniihsh inahte keyaapi 'omaa ehpaahkihsink niipiwa' cikashkihtooyaan kaakihci‑inentaakwahkin. Niipiwa' itahsh awiya ayaawak ehkakwekipishkawiwaatc.
1CO.16.11	Kaawiin otaa‑aanwaapamikohsiin awiyan. Wiici'ihk itahsh, cinionciminomaacaatc cipiotihshitc miinawaa. Aaniihsh nimpii'aa cipiwiiciiwikotc i'i otepwehtamoo' kaawiihpiishaanitc.
1CO.16.12	A'awe tahsh kiicihkiweyinaan Apwaalahs 
1CO.16.13	Ahshawaapiyohk, mashkawikaapawiyohk tepwehtamowinink, ahpane cisoonki‑ininiiwiyek. Mashkawisiik! 
1CO.16.14	Kahkina kekoon saaki'itiwinink ishitootamok.
1CO.16.16	Kinantawenimininim ciniikaanakimekwaa cipisintawekwaa okoweniwak tino, kaye kahkina awiya' kaawiitanohkiimikowaatc e'ishipamiihtaakenitc. 
1CO.16.17	Nintooncina'entam ekiihpiotihshiwaatc Istehpanahs kaye Pwaarcanetahs 
1CO.16.18	Ninkiih kishishawisiishkaakook mii peshikwan iko kekiinawaa kaakii'ishihcike'inekwaa. Kitaakihkenimaawaak oko kaatinowiwaatc.
1CO.16.20	Kaye kahkina o'omaa kaa‑ayaawaatc owiicihkiweyimaak kewiinawaa kipooshoo'ikowaak. Otepwehtamook anami'eociimihkwak. Kiipooshoo'ekwaa, mii'i nahke ishipooshoo'itik.
1CO.16.21	Niin Pwaal 
1CO.16.22	Awenen hsa ko siyaaki'aahsik ini kaaTipencikenitc, taicikaaso cinihshiwanaatisitc! “Marana taa!” – NinTipencikeminaan, wiihpitakohshinin!
1CO.16.23	Maano okishewaatisiwin a'a kaaTipeniminank Ciisahs Christ kikawiiciiwikowaam.
1CO.16.24	Kahkina kiinawaa ninsaaki'iwewin kikawiihtashi wiiciiwikom e'ishimaamawi wiiciintiyank i'imaa Christ Ciisahsonk.
2CO.1.2	Taka Kishemanitoo Koohsinaan, kaaTipenciketc Ciisahs Christ kaye kikakishewaatisiihkantaakowaa; pisaanisiwinini kaye kikamiinikowaa.
2CO.1.3	Taka miikwehciwenimaataa Kishemanitoo, kaaTipenciketc Ciisahs Christ Kaaoyoohsitc, kaashawenciketc Weyoohsimintc, aaniihsh mii 'i weti kahkina wenciik naatamaakoowin. 
2CO.1.4	Niwiici'ikonaan hsa kiiwawaanentamimaashihseyaank, keniinawint ciwiici'ankitwaa kotak iki wiinke kaakakwaatakimaashihsewaatc, ciaapacihtoowaatc hsa i'i wiici'ikoowin Kishemanitoonk kaakii'ontinamaank. 
2CO.1.5	Taapishkoo hsa kaashi wiici kakwaatakihtoomankitc a'a Christ okakwaatakihtoowinink, mii hsa peshikwan i'imaa Christink Kishemanitoo ninkawiici'ikonaan. 
2CO.1.6	Kiishpin kakwaatakihtooyaank, mii hsa kaaoncikakwaatakihtooyaank, kiinawaa ciwiici'ikooyek cipimaaci'ikoowisiyek kaye. Kiishpin tahsh wiici'ikooyaank, miitahsh kekiinawaa ciwiici'ikoowisiyek, e'miinikooyek mashkawisiiwin cikashkihtooyek cishashiipentamek ini kikakwaatakihtoowiniwaan, keniinawint kaashikakwaatakihtooyaank. 
2CO.1.7	Kehcinaac itahsh kitepweyenimikoom ehkihkenimikooyek kekiinawaa e'ishikakwaatakihtooyek taapishkoo kaaishikakwaatakihtooyaank, kaye e'ishiwiici'ikoowisiyek taapishkoo kaashiwiici'ikooyaank. 
2CO.1.8	 Niitanami'aanaanik! Kiwii'wiintamaakoom aahpici ekiihkakwaatakihtooyaank weti 
2CO.1.9	Miitahsh kaa'ishinaakosiyaank taapishkoo ekii'inakimikooyaank cinipoyaank. Miitahsh o'o kaakii'onci‑ishihseyaank, a'a hsa Kishemanitoo ciahpenimoyaank kaakiiwepimaatisi'aatc kaaniponitc, kaawiin wiin niinawint ciahpenimonotaasohsiwaank. 
2CO.1.10	Aahpici tahsh ninkiihpehshwaapantaamin i'i nipowin. Kishemanitoo tahsh ninkiihshaapwii'ikonaan. Kaye ninkashaapwii'ikonaan. Wiin tahsh nintahpenimonotawaanaan miinawaa cinishaapwii'iyamintc. 
2CO.1.11	Kekiinawaa hsa kiwiici'ihshinaam kiianami'ehtamawiyaank. Mii hsa kaye eshinaakwahk kaapaahtiinatinkin kaakii'ishi⁠anami'ehtamawiyaank hsa tanahkwehcikaatewan, Kishemanitoo tahsh ninkashawenimikonaan. Aahpici hsa tapaahtiinowak kenanaahkomiwewaatc niinawint onci.
2CO.1.12	O'owe tahsh wiinke ninkihci‑inentaamin, ehkihkenintisoyaank kwayahk ekii'ishipimaatisiyaank o'omaa ahkiink, kwayahk kaye ekii'wiiciiwikooyek. Aahpici hsa weweni kikii'wiiciiwikoom, aaniihsh Kishemanitoo okishewaatisiwin ninkii'wiici'ikomin. Kaawiin wiin ininiiwi⁠kakiihtaawentamowin ninkii'wiici'ikohsiimin. 
2CO.1.13	Keshianamihtooyek, keshinihsitohtamek ihsa ehta kitishipii'amaakoom, miitahsh eshipakohsenimikooyek cinihsitohtamek piinihsh weti ishkwaac. 
2CO.1.14	Aanawiin pankii ehta e'nihsitohtawiyaank, kiinawaa ohsha cishikihci‑inenimiyaank taapishkoo keshikihci‑inenimikooyek ahpii Ciisahs kaaTipenciketc pitakohshink.
2CO.1.15	Nihtam hsa kehcinaac ninkii'inentaanaapan ewii'mawatihsinakook cionciminwentamek niishwaa. 
2CO.1.16	 Weti hsa 
2CO.1.17	O'o hsa ekii'ishihcikehsiwaan kaakii'inentamaampaan, mii na'i kaa'ishinaakosiyaan taapishkoo kekoon ehta e'mihci‑inentamaan, e'ishihcikehsiwaan kaakii'inentamaan? Taapishkoo e'mihciwawaanentamaan ina nintishinaakos? Mii na'i eshinaakosiyaan “mii nanke” kii‑ihkitoyaan, ehtootansiwaan tahsh i'i kaakii'ihkitoyaan? 
2CO.1.18	Kehcinaac hsa Kishemanitoo kaashitepweyentaakositc, mii hsa 'iwe keniinawint eshitepweyaank kaainaacimohtaakooyek. 
2CO.1.19	 A'a hsa Ciisahs Christ Kishemanitoo oKosihsan kaakiihkakiihkwaanankitc 
2CO.1.20	Mii hsa a'a kaatepweyentamohtootc kahkina Kishemanitoon otahshotamaakewinini. Miitahsh “emen”
2CO.1.21	Wiin ohsha Kishemanitoo otishihcikewin kaaoncimashkawikaapawiyaank, kaye kiinawaa kaaoncimashkawikaapawiyek Christ e'wiiciiwinank. Kishemanitoo ohsha pahkaan kikii'ishioninikonaan ci‑inanohkawank. 
2CO.1.22	Wiin ohsha Kishemanitoo kikii'miinikonaan otAhcaahkwan, ekii'ishikihkinawaaci'inank, taapishkoo ekiihkihciwitipa'ank, ninkotink kehcinaac citipentamowank kaakii'ahshotamawinank.
2CO.1.23	Kishemanitoo hsa kitaawiintamaakowaa ehtepweyaan kaaihkitoyaan, okihkentaan kaye enentamowak. Ekaa cimaanentansiwek ohsha kaakii'oncipiishaahsiwaan Kwaarintink 
2CO.1.24	Kaawiin wiin ninkakwetipentansiimin kitepwehtamowiniwaa. Ninkihkentaamin hsa e'mashkawikaapawiyek i'imaa kitepwehtamowiniwaank. Kiwiitanohkiimikoom kaye awahshime ciminwentamek.
2CO.2.1	Miitahsh kaakii'onci‑inentamaan ciantawaapamihsinowinakook miinawaa, maakishaa hsa kitaaoncimaanentaam. 
2CO.2.2	Aaniihsh kiishpin oncimaanentamekipan e'waapaminakook, awenen tahsh awiya keminwentami'ihpan, aaniihsh kahkina nintaamaanentamo'aak kekiiminwentami'iwaahpan. 
2CO.2.3	Miitahsh kaakii'onci oshipii'amawinakook, kaawiin ninkii'inentansii ahpii otihsinakook cimaanentami'iwaahpan iki pemaatisiwaatc kekiiminwentami'iwaahpan. Miitahsh eshikehcinaa'oyaan kiishpin kiiminwentamaan kekiinawaa e'minwentamek. 
2CO.2.4	Ahpii hsa kii'oshipii'amawinakook, aahpici ninkiihkihcimikoshkaatentam, ekiihkosikote'eyaan kaye, aaniihsh kaawiin nintinentansii ewii'maanentami'inakook. I'i hsa ciwaapantamek cikihkentamek kaye aaniin ehpiihcisaaki'inakook.
2CO.2.5	Kiishpin tahsh awiya kiimaanentami'iwetc, kaawiin tahsh niin ehta ninkii'maanentansii, kekiinawaa hsa kahkina kaatahshiyek kikii'maanentaam. Miitahsh kaaonci‑ihkitoyaan, kaawiin nintinentansii cisanaki'ak. 
2CO.2.6	Miitahsh wa'a kaakiihtootawinek, aasha teminihk kikiihkakwaataki'aawaa i'i kaakiihtootawek. 
2CO.2.7	Noonkom itahsh poonentamawihk, kanoonihk kaye weweni cipimaatisitc; maakishaa o'o tootawaahsiwek tanimaanentam piinihsh kaye wiinke tanipakicii. 
2CO.2.8	Miitahsh eshipakohsenimininakook, cikihkentank wiinke ehsaaki'ek. 
2CO.2.9	Kikii'oshipii'amawininim hsa o'o oshipii'ikan ekii'antakihkenimininakook kiishpin tepwe mooshak ciahshwiiyek ci‑ishihcikeyek i'i kaakii'ishikihkino'amawinakook. 
2CO.2.10	Ahpii hsa kiipoonentamawek awiya aaniin iko kaakii'ishihciketc, keniin hsa nimpoonentamawaa. Ahpii hsa keniin kiipoonentamaakeyaan, kiishpin kota kiiayaak kekoon cipoonentamaan, nintishihcike hsa o'o Christ enaahsamiitc kiinawaa onci. 
2CO.2.11	Aaniihsh kaawiin kinantawenimaahsiwaanaan maciaya'aa Setan cishaakooci'inank. Kikihkentamowaamin aaniihsh aaniin waa'ani‑ishihciketc.
2CO.2.13	Miitahsh i'i kaa'ocaanimentamaan aaniihsh kaawiin ninkii'mihkawaahsii niitanami'aa Taitahs 
2CO.2.14	Taka miikwehciwenimaataa Kishemanitoo. Wiin iitok kaakii'ishinaakosi'iyamintc ci‑ishinaakosiyaank tahkonikanak kaapimiwinintwaa Christ e'niikaaniitc ekiihshaakoocihtwaatc. Wiin nintaapaci'ikonaan misiwe cioncikihkenimintc taapishkoo kekoon kaaminomaakwahk. 
2CO.2.15	Christ nintaapaci'ikonaan e'minaahsamawintc Kishemanitoo. Iki tahsh kaapimaaci'intwaa iki kaye kaani nihshiwanaatisiwaatc ominaantaanaawaa minaahsikan. 
2CO.2.16	Iki aaniihsh kaaninihshiwanaatisiwaatc taapishkoo nipowinink otishimaantaanaawaa, iki tahsh kaapimaci'intwaa, pimaatisiwinink otishimaantaanaawaa. Awenen tahsh ketepihsehpan o'owe ci‑inanohkiitc? 
2CO.2.17	Kaawiin itahsh wiin nintootansiimin i'i Kishemanitoo otihkitowin taapishkoo aaninta kaapaahtiinowaatc kaatootamowaatc ewii'ontinaawaatc tepinaahk shooniyaan. Kaawiin niinawint i'i nintishihcikehsiimin. Aaniihsh Kishemanitoo ninkii'ishinisha'okonaan weweni cikaakiikitoyaank enaahsamiitc, taapishkoo Christ otanohkii'aakana'.
2CO.3.1	Mii na'i enihtaakosiyaank miinawaa e'mihcikihci inenintisoyaank? Mii na'i keniinawint eshinaakosiyaank taapishkoo kotak kaaishinaakosiwaatc memwehc oshipii'ikanan cipimiwitooyaank ciwaapantamek, komaa kaye oshipii'ikan cimiishiyaank keoncikihkenimikooyaank? 
2CO.3.2	Kiinawaa hsa eshipimaatisiyek mii 'iwe oshipii'ikan wencikihkenimikooyaank, ninte'inaanink e'oshipii'ikaasoyek. Miitahsh kahkina awiyak okihkentaanaawaa, owaapantaanaawaa, taapishkoo e'anamihtoowaatc. 
2CO.3.3	 Aahpici payahtenaakwan Christ e'kii'oshipii'ank o'o oshipii'ikan. Kaawiin wiin oshipii'ikanaapooni okii'aapacihtoohsiin, ini hsa okii'aapaci'aan otAhcaahkoni kaapimaatisinitc Kishemanitoon. Kaawiin wiin napakaapihkahsiniink kii'ishioshipii'ikehsii, pemaatisinitc ote'iniink ohsha kii'ishioshipii'ike.
2CO.3.4	Miitahsh o'o kaa'onci‑ihkitoyaank, aaniihsh ninkehcinaa'aanaan Kishemanitoo e'wiiciiwankitc Christ. 
2CO.3.5	Kaawiin tahsh kekoon nintayaahsiimin keonci‑ihkitoyaankipan ehkashkihtooyaank citootamaank o'o anohkiiwin, Kishemanitoo hsa wiin nimiinikonaan cikashkihtooyaank. 
2CO.3.6	 A'a hsa kaakii'oshi'iyamintc kaaoncikashkihtooyaank cianohkaatamaank i'i oshkiahshotamaatiwin, kaawiin wiin i'i kaamihcioshipii'ikaatek 
2CO.3.8	nawac hsa i'imaa kaaishianohkiitc a'a Ahcaahk awahshime takihci inentaakwan. 
2CO.3.9	Kiishpin hsa i'i kaapiitamaakoyank nipowin ekiihkihci inentaakwahk, nawac iitok i'i kaapimaaci'iwemakahk takihci inentaakwan. 
2CO.3.10	Noonkom tahsh e'ayaayank i'i nawac kaakihci inentaakwahk, i'i hsa kaakiihkihci inentaakwahkipan kaakii'waahseyaakipan aasha kii'ishkwaahse. 
2CO.3.11	Kiishpin hsa i'i kaakiihkihci inentaakwahk acina ehta ekii'ayaak, nawac i'i noonkom mooshak kaa‑ayaak takihci inentaakwan.
2CO.3.12	O'o tahsh e'ishiahpenimoyaank, mii hsa kaaoncisoonkite'eyaank kiikiikitoyaank. 
2CO.3.13	 Kaawiin wiin nintishinaakosihsiimin taapishkoo Moosihs kaakiihkipiinkwehpinitisotc kipiikinikanini ekii'aapacihtootc, mii hsa i'i kaakii'onci‑ishihciketc ciwaapantansinik i'i Isriyala' 
2CO.3.14	Mii hsa kaa'ishinaakwaninikin ini otinentamowiniwaan taapishkoo ekiihkipiikinikaatenikin. Miitahsh kaye noonkom kaakiishikaninik keyaapi i'i kipiikinikanini eshikipiikinikaatenik i'imaa otinentamowiniwaank kiianamihtoowaatc i'i masina'ikanini, kehte⁠ahshotamaakewinini kaashitashintenik. Paanimaa hsa awiya kiiwiiciiwaatc Christan, mii hsa paanimaa i'i kipiikinikanini e'otaahpinikaatenik. 
2CO.3.15	Mihsawaa ko noonkom kaakiishikaninik kiinoontamowaatc e'anamihcikaatenik i'i Moosihs 
2CO.3.16	Ahpii tahsh awiya kiikwehkiihtawaatc kaaTipencikenitc, kipiikinikan otaahpinikaateni. 
2CO.3.17	A'a tahsh kaaTipenciketc kaatashinsotc mii hsa a'awe Kishemanitoo otAhcaahkwan. Aanti tahsh iko a'a Ahcaahk eyaatc, mii hsa 'imaa eyaamakahk pakitinikoowin. 
2CO.3.18	Kiinawint tahsh kahkina kimohsheyiinkwe⁠waahseshkamowaamin kaaTipenciketc okihci inentaakosiwin. Kitishi'ikonaan ci‑ishinaakosiyank ciayaawank okihci inentaakosiwin, mooshak kaanikihci inentaakwaninik. KaaTipenciketc otAhcaahkwan ohsha kaaishi'inank.
2CO.4.1	Kishemanitoo hsa kaashawenciketc ninkii'miinikonaan o'o anami'ewianohkiiwin cianohkaatamaank. Miitahsh kaaoncipakitentansiwaank. 
2CO.4.2	Kahkina hsa ninkii'wepinaamin kiimoocihcikewinan, kaa‑akasinaakwahkin kaye ishihcikewinan, kaawiin wiin kaye niwayeshimiwehsiimin. Kaawiin wiin kaye pahkaan nintinwehtaawaahsiimin Kishemanitoo otihkitowin. I'imaa hsa kaaishipayahtehtaakwaninik Kishemanitoo otepwewin mii hsa 'imaa eshipimaatisiyaank, Kishemanitoo enaahsamiitc, kwayahk hsa ci‑ishinaakosiyaank kahkina awiya kaaishiminwaapantank. 
2CO.4.3	Kiishpin hsa minwaacimowin kaakakiihkwaatamaank kaacikaatek, mii hsa ehkaatamawintwaa iki kaawanihshinowaatc. 
2CO.4.4	Aaniihsh a'a maciaya'aa kaamanitoowitc o'omaa ahkiink okii'ishi'aa' ciwaapihsinik i'imaa otinentamowininiink, mii hsa tahsh kaaoncitepwehtansinik. Kaawiin tahsh kaye onantawenimaahsii' ciwaapantaminitc i'i kaaishiwaahseyaanik i'i minwaacimowinini, i'imaa kaaishitashintenik Christ okihci‑inentaakosiwin. Aaniihsh mayaa piko Kishemanitoonk ishinaakosi a'a Christ. 
2CO.4.5	Kaawiin tahsh wiin niinawint ninkakiihkwaanitisohsiimin, Ciisahs Christ hsa nintihkitomin ehTipenciketc, niinawint itahsh nintihkitomin ehpamiihtaakooyek Ciisahs onci. 
2CO.4.6	 Kishemanitoo hsa kaakii'ihkitotc: “I'imaa hsa kaaishikashkiitipihkahk, kaawaahseyaak tasaakaahte,” mii hsa a'awe peshikwan Kishemanitoo kaakii'waahseyaahtootc ninte'inaanin cikihkentamowankitc Kishemanitoo okihci‑inentaakosiwin, Christ e'waahsiinkweshkaakotc.
2CO.4.7	Niinawint hsa kaa‑ayaayaank o'o kaakihci‑inentamaank wenootisiwin, mii hsa eshinaakosiyaank taapishkoo waapikaniwahkihkonk eshipiina'amaank, cinaakwaninik Kishemanitoo maawac e'mashkawisiitc, kaawiin niinawint. 
2CO.4.8	Misiwe nintoonci mikoshkaaciihkaakoomin, kaawiin tahsh ninshaakoocishkaakoohsiimin; e'waanentamaank kaye ninkotink, kaawiin tahsh mahshi nimpakiciihsiimin. 
2CO.4.9	Mooshak kaye ninkakwaataki'ikoomin, shaakooc tahsh kaawiin wiihkaa ninakanikoohsiimin; ehkawiwepinikooyaank kaye kaawiin tahsh mahshi ninihshiwanaaci'ikoohsiimin. 
2CO.4.10	Miitahsh eshinaakwahk mooshak ehpimiwitaawankitc Ciisahs onipowin i'imaa niwiiyawinaanink, i'i hsa kaaonci‑ishinaakwahk opimaatisiwin ciwaapancikaatenik i'imaa niwiiyawinaanink. 
2CO.4.11	I'imaa hsa nimpimaatisiwininaanink, mii hsa eshinaakosiyaank taapishkoo mooshak e'naniisaanisiyaank e'ahshonipoyaank Ciisahs onci. I'i hsa opimaatisiwin ciwaapancikaatenik i'imaa niwiiyawinaanink kaawahkenipoomakahkin. 
2CO.4.12	Mii hsa 'o kaa⁠icikaatek, nipowin niinawint ninooci'ikoomin i'imaa nimpimaatisiwininaanink, kiinawaa tahsh pimaatisiwin anohkiimakan kipimaatisiwiniwaank.
2CO.4.14	A'a hsa Kishemanitoo kaakiihkiiwepimaatisi'aatc ini kaaTipencikenitc Ciisahsoon, ninkihkenimaanaan hsa cikiiwepimaatisi'iyamintc aaniihsh niwiiciiwaanaan Ciisahs. Kikaishiwinikonaan tahsh maamaw ci‑ishiayaawank weti kaashiayaatc. 
2CO.4.15	Kiinawaa o'o kahkina kaaonci‑ishihsek; iki hsa kaapaahtiinowaatc pemaatisiwaatc e'anitepinikowaatc Kishemanitoon okishewaatisiwinini aahpici tahsh tapaahtiinatinoon ini anami'aawinan cinanaahkomintc Kishemanitoo kaakihci‑inentaakositc.
2CO.4.16	Miitahsh o'o wiihkaa kaaoncipakitentansiwaank. Aanawiin niwiiyawinaanin e'aninipoomakahkin, shaakooc tahsh nintahcaahkonaanik nimpimaatisiwininaanink anioshkioshihcikaniwiwak entahsokiishik. 
2CO.4.17	O'o hsa kaaishiaanimisiyaank ninaankentaamin, aaniihsh acina ehta ninooci'ikomin. Miitahsh keonci⁠otihsikoyaank maawac kaakihci‑inentaakwahk kihci‑inentaakosiwin wiihkaa kepoonihsehsinok. 
2CO.4.18	Kaawiin tahsh wiin ini kaanaakwahkin ninkanawaapantansiimin, ini hsa kaanaakwahsinokin; ini hsa kaanaakwahkin acina ehta ayaawan, ini tahsh wiin kaanaakwahsinokin pishihshik ayaawan.
2CO.5.1	Kikihkentaamin hsa o'o pakwaanekamik kaataanotamank o'omaa ahkiink, mii hsa i'i kiwiiyawinaan, piikopicikaatek, kitayaamin waahkaa'ikan Kishemanitoo wiin iko kaakii'oshihtamawinank weti kihcikiishikonk ci‑ishitaawank. Kaawiin tahsh wiin oninciimaank kii'oncioshihcikaatehsinoon, mooshak iko ahpane ta‑ayaamakan. 
2CO.5.2	Kaawiin tahsh kitanihsaa'ohsiimin e'moohkoneyank e'mihsawentamank ini kitaawininaanin kihcikiishikonk kaaonciikin, cipihsihkamoonikooyank. 
2CO.5.3	Ahpii hsa pihsihkamank, kaawiin kikaishinaakosihsiimin kekoon ehkikishkansiwank. 
2CO.5.4	O'omaa hsa e'ayaayank ahkiiwipakwaanekamikonk, kitinamanci'omin ewii'moohkoneyank onsaam ehkakwaatakihtooyank. Kaawiin tahsh wiin kitinentansiimin cikiihcikoshkamoonikooyank ono kitahkiiwi⁠wiiyawinaanin, i'i hsa e'antawentamank ewii'ayaayank i'i kihcikiishikonk kaa‑ayaak cipihsihkamoonikooyank, i'i hsa kaaninipoomakahk cini‑ishiankonaakwahk i'imaa pimaatisiwinink. 
2CO.5.5	Kishemanitoo hsa kaakiihkwayaanci'inank pahkaan ci‑ishinaakosiyank, kikii'miinikonaan otAhcaahkwan ewiihkihkinawaacihtootc i'i kaakii'ishiahshotamawinank. 
2CO.5.6	Miitahsh mooshak kaaoncimashkawentamank, kikihkentaamin kaye minihk iko ketaayank kiwiiyawinaanink, kaawiin kitayaahsiimin weti kaaTipenciketc otaawinink. 
2CO.5.7	Tepwehtamowinink hsa kitishipimohsemin, kaawiin wiin kaaishiwaapantamank. 
2CO.5.8	Aahpici hsa kimashkawentaamin e'ishimihsawentamank kaye ewii'nakatamank ono kiwiiyawinaanin, ewii'wiiciayaamank kaaTipenciketc weti kaashiayaatc. 
2CO.5.9	Maawac tahsh eshimihsawentamank citootamank, mii hsa i'i ciminwaapaminank o'omaa kaashitaayank, komaa kaye weti. 
2CO.5.10	 Aaniihsh kahkina kaatahshiyank oncitako ishinaakwan cinakishkawank Christ enaahsamiitc, citipaahkoninank. Awiya hsa tashitipa'amawaa kahkina kekoonini kaakii'ishihciketc i'imaa ahkiink mekwaa owiiyawink kiipimaatisitc, komaa kaye kaaminohcikekopanen, komaa kaye kaamaashihcikekopanen.
2CO.5.11	Ninkihkentaamin hsa wekonen kaaicikaatek cikohsintc a'a kaaTipenciketc, miitahsh kaye kaaoncikakwekashkimankitwaa kotak awiyak. Mii hsa eshipakohsenimikooyek i'imaa kite'iwaank cikihkenimiyaank taapishkoo Kishemanitoo kaashikihkenimiyamintc. 
2CO.5.12	Kaawiin niinawint miinawaa niwii'mihci minotashintisohsiimin, kiwii'miinikoom kekoon keoncikihtakimihshiyaank, cikashkihtooyek hsa kwayahk cinahkwehtawekwaa iki kaakihci‑inentamowaatc aaniin eshinaakosinitc ininiwan akwaciink inahke, i'imaa tahsh opimaatisiwininiink cikii'ishikanawaapamaawaahpan. 
2CO.5.13	Kiishpin tahsh ishinaakosiyaank ehkiiwashkweyaatisiyaank, Kishemanitoo ohsha kaaonci‑ishiayaayaank kaa‑anohkiihtawankitc. Kiishpin kaye pakahkentamaank, kiinawaa ohsha ci⁠wiici'ikooyek kaaonci‑ishiayaayaank. 
2CO.5.14	Christ ihsa osaaki'iwewin nintipenimikomin, ehkihkentamaank kaye peshik hsa inini ekii'nipoohtamawaatc kahkina ininiwa'. Miitahsh kahkina hsa awiyak kaakii'onci⁠wiiciiwaawaatc i'imaa onipowininiink. 
2CO.5.15	Kahkina hsa awiya' okii'nipohtamawaa', iki hsa kaapimaatisiwaatc ci‑ishipimaatisiwaatc ciminwaapamikowaatc ini kaakii'nipohtamaakowaatc, kaakiihkiiwepimaatisi'imintc wiinawaa onci. Kaawiin wiin wiinawaa ehta kaaoncipimaatisiwaatc.
2CO.5.16	Kaawiin tahsh noonkom nintishi⁠kanawaapamaahsiwaanaan awiya taapishkoo inini kaaishikanawaapanciketc. Kiishpin hsa i'i aapitink kii'ishikanawaapamankitipan a'a Christ, kaawiin noonkom i'i nintishihcikehsiimin. 
2CO.5.17	Kiishpin hsa awiya ayaatc i'imaa Christink, mii hsa 'i kii'oshkioshihcikaniwitc. Kahkina hsa kehteya'iin kii'ishkwaahsewan, oshkaya'iin tahsh kiihtakohshinoomakanoon. 
2CO.5.18	Kishemanitoo hsa o'o kahkina otishihcikewin, i'imaa Christink kaakii'naaciwiihkopininank ciminowiiciiwankitc, kaakii'miininankitc kaye o'o anohkiiwinini cinaaciwiihkopinankitwaa pemaatisiwaatc cinaasihkawaawaatc Kishemanitoon. 
2CO.5.19	Kishemanitoo hsa i'imaa Christink kii'ayaa ekii'naaciwiihkopitamaasotc pemaatisinitc cikiiwewiiciiwikotc o'omaa ahkiink kaa‑ayaanitc. Kaawiin okii'akintamawaahsii' i'i kaakii'ishimacitootaminitc. Ninkiihpakitinamaakonaan hsa i'iweni ihkitowinini kaaishitashintenik ewii'minowiiciiwaatc pemaatisinitc.
2CO.5.20	Niinawint hsa kaakiikitohtamawankitc a'a Christ, Kishemanitoo hsa nintaapaci'ikonaan ehkanooninek, miitahsh eshipakohsenimikooyek aaniihsh ninkiikitoohtamawaanaan Christ: “Kiiwenaasihkawihk Kishemanitoo.” 
2CO.5.21	Christ tahsh wiihkaa kaakiihkihkentansik macitootamowinini, shaakooc itahsh macitootamowinink okiihtinowi'ikoon Kishemanitoon kiinawint onci, kiinawint meshkwac Kishemanitoo okwayahkwaatisiwinink citinoowiyank e'wiiciiwank Christ.
2CO.6.1	I'imaa hsa kaaishiwiitanohkiimankitc a'a Kishemanitoo, miitahsh eshipakohsenimikooyek kiinawaa aasha kaakii'miininek Kishemanitoo okishewaatisiwin, keko anihshaa otaahpinamowaahkek. 
2CO.6.2	 Kishemanitoo hsa ihkito:
2CO.6.2	“Ahpii hsa ekii'ocihcihsek ciwaapanta'inakook niminohcikewin, kikii'noontawininim.
2CO.6.2	Ahpii hsa ekii'ishikiishikahk cipimaaci'inakook, kikii'wiici'ininim.”
2CO.6.2	Inashke pisintamohk! Tipa'ikan ohsha aasha kii'ocihcihse citepinamowek Kishemanitoo ominohcikewin, mii hsa noonkom kaakiishikahk eshikiishikahk cipimaaci'ikooyek!
2CO.6.3	Aahpici tahsh nintayaankwaamisimin cikipishkawaahsiwankitc awiya, aaniihsh kaawiin ninantawenimaahsiwaanaan awiya cimihkank macikekoonini i'imaa nintanohkiiwininaanink. 
2CO.6.4	Mii hsa eshinaakohtooyaank Kishemanitoo e'anohkiihtawankitc i'imaa kaaishishashiipentamaank ini aanimisiwinan, kaaishikakwaatakihseyaank, kaaishisanakihseyaank kaye. 
2CO.6.5	 Ekiihpahpahkihte'okooyaank, ekiihkipa'okooyaank, ekii'maamawiotihtinikooyaank, mooshak kaye ehkaashihpo anohkiiyaank, ekaa e'nipaahsiwaank kaye mooshak, miicim kaye ekaa ekii'ayaahsiwaank. 
2CO.6.6	Pehkaatisiwinink, kihkentamaawinink, shashiipentamowinink, minotootaatiwinink kaye, mii hsa i'imaa eshinaakohtooyaank Kishemanitoo otanohkii'aakana' ehtinoowiyaank; i'imaa kaye Kishemanitoo otAhcaahkwan e'wiitanohkiimiyamintc, tepwe kaye kaaishisaaki'iweyaank; 
2CO.6.7	i'imaa kaye kaaishitipaatotamaank tepwewin, Kishemanitoo kaye omashkawisiiwinink. Mii hsa i'i kwayahkwaatisiwin kaa‑aapacihtooyaank kiimiikaasoyaank, mii kaye 'iwe kaa‑aapacihtooyaank kiinaatamaasoyaank. 
2CO.6.8	Ninkotink tahsh ninkihtenimikoomin, ninkotink kaye kaawiin sesik nintootaakoohsiimin, ninkotink noociko nintikoomin, ninkotink kaye niminotashimikoomin. Taapishkoo hsa ehkakiinawishkiyaank nintootaakoomin aanawiin ehtashintamaank tepwewin. 
2CO.6.9	Miitahsh entootaakooyaank taapishkoo ehkihkenimikoohsiwaank, shaakooc tahsh kahkina awiyak ninkihkenimikonaanik. Taapishkoo kaye e'ishinaakosiyaank e'nipoyaank, shaakooc tahsh nimpimaatisimin kaaishiwaapamiyaank. Ehkakwaataki'ikooyaank kaye, kaawiin tahsh mahshi ninihsikoohsiimin. 
2CO.6.10	Aana kaye e'macentamaank shaakooc tahsh mooshak ninciihkentaamin. Ehkitimaakinaakosiyaank kaye, shaakooc tahsh nipiwa' pemaatisiwaatc niwenootisi'aanaanik. E'ishinaakosiyaank kaye kekoon e'ayaahsiwaank, shaakooc tahsh kahkina kekoon nintayaamin.
2CO.6.11	Kiinawaa hsa weti Kwaarintink 
2CO.6.12	Kaawiin tahsh niinawint kaakiihkipa'amaakooyek ninte'inaanin, kiinawaa ohsha kaakiihkipa'amawiyaank kite'iwaan. 
2CO.6.13	Taapishkoo tahsh e'oniicaanihsiminakook kitishikanoonininim – kekiinawaa tahsh waapanta'ihshinaam ewiihsaakiwiiciiwihshiyaank, otaahpinihshinaam kite'iwaank.
2CO.6.14	Keko wiin peshikwan ishikakwewiiciiwaahkekwaanik iki kaatepwehtansikwaa, aaniihsh kaawiin taaishihsehsinoon. Taaishinaakwan ina ciniishinkipanen i'i kwayahkwaatisiwin i'i tahsh macipimaatisiwin? Tawiiciintiimakanoon ina i'i kaawaahseyaak i'i tahsh kaakashkiitipihkahk? 
2CO.6.15	Peshikwan ina Christ a'a tahsh kaye maciaya'aa taainentamook? Peshikwan ina ishihcikewak a'a kaatepwehtank a'a kaye kaatepwehtansik? 
2CO.6.16	 Kishemanitoo na okihcianami'ewikamik ishihcikemakanini, kaaishihcikenitc i'i manitoohkaana'? Kiinawint hsa kaaPimaatisitc Kishemanitoo okihcianami'ewikamik! Kishemanitoo hsa wiin ekii'ihkitotc:
2CO.6.16	“Ninkawiicikapehshiimaak hsa iki kaatipenimakwaa pemaatisiwaatc,
2CO.6.16	ninkawiicitaamaak kaye mekweya'ii,
2CO.6.16	Ninkaomanitoomikook tahsh,
2CO.6.16	kewiinawaa tahsh ninkatipenimaak.”
2CO.6.17	“Nakanihkwak, pahkaan kiinawaa ishipimaatisik,
2CO.6.17	Keko wiin papaamentankek kekoon kaawiinentaakwahk.
2CO.6.17	Miitahsh keshiotaahpininakook,
2CO.6.18	kiinawaa tahsh kikaokosihsimininim, kikaotaanihsimininim kaye,
2CO.6.18	kii'ihkito kaaTipenciketc kaaMaamawi mashkawisiitc.”
2CO.7.1	Kaasaaki'inakook, o'owe tahsh ekii'ishiahshotamaakooyank, taka hsa pehkihtootaanin kipimaatisiwininaanin. Taka kaawiin kikapapaamentansiimin kekoon kewiinishkaakoyank i'imaa kiwiiyawinaanink, kitahcaahkonaanink kaye. Taka weweni pimaatisiihkantawaataa ehkihci‑inenimank Kishemanitoo.
2CO.7.2	Tawinamawihshinaam ihsa i'imaa kite'iwaank, kaawiin iitok awiya ninkii'maashiwiiciiwaahsiwaanaan, kaawiin kaye awiya ninkii'nihshiwanaaci'aahsiwaanaan, kaawiin kaye awiya ninkii'wayeshimaahsiwaanaan. 
2CO.7.3	I'i hsa aasha otaanaank kaakii'ikooyek, kaawiin tahsh wiin ewii'nihshiwanaasominakook kaakii'onci‑ihkitoyaan. Ninte'inaanink hsa kisaaki'ikoom, ewii'wiicinipoomikooyek, ewii'wiicipimaatisiimikooyek kaye. 
2CO.7.4	Aahpici hsa kikehcinaa'ininim, kikihci‑inenimininim kaye, miitahsh i'imaa kaaoncimashkawentamaank. Kahkina kaaishiocaanimihseyaank aahpici hsa nimooshkineshkaakon minwentamowin. 
2CO.7.5	 Mihsawaa hsa ekiihtakohshinaank weti 
2CO.7.6	Kishemanitoo tahsh kaamashkawite'e'aatc awiya' kaapakitentaminitc, ninkiihpiicinisha'amaakonaan Taitahsan 
2CO.7.7	Kaawiin tahsh wiin ehta ekiihtakohshink kaakii'onciminwentamaank, i'i hsa kaye ekiihtipaaciminek aaniihsh kaa'ishiwiici'ek cimashkawentank. Ninkii'wiintamaakonaan kaye aahpici ekii'antawentamek ewii'waapamiyek, e'maanentamek kaye, e'ishinaakosiyek ihsa ewii'naatamawiyek, miitahsh awahshime kaakii'onciciihkentamaan. 
2CO.7.8	Mihsawaa ko kii'oncimaanentamekipan i'i oshipii'ikan niin kaakii'oshipii'amaan, kaawiin hsa nimaanentansii ekii'oshipii'amaan. Acina ninkii'maanentam ekii'waapaminakookipan e'maanentamek. Acina tahsh ehta kikii'maanentaam. 
2CO.7.9	Kaawiin tahsh wiin ekii'maanentamek kaakii'onciminwentamaan, i'imaa hsa kimaanentamowiniwaank ekii'onci⁠pahkaan⁠ishiayaayek. Kishemanitoo tahsh kikii'miinikowaa i'i maanentamowin. Kaawiin tahsh kekoon kikii'ishi⁠maashitootaakoohsiim. 
2CO.7.10	Aaniihsh i'i Kishemanitoo kaamiikiwetc tino maanentamowin mii hsa 'imaa wenciik kwehkaatisiwin, miitahsh imaa keoncipimaaci'intc awiya. Miitahsh awiya kaawiin tawiiyakentansii pimaaci'intc. Ahkiink itahsh kaaonciik tino maanentamowin mii 'imaa nipowin wenciik. 
2CO.7.11	Kiwaapantaam inahsh aaniin Kishemanitoo kaa'inaapacihtootc i'i kimaanentamowiniwaa? Miitahsh kaa'onci⁠weweni⁠pimaatisiyek. Mii kaye kaaonci kakwe pehkinaakosiyek, mii kaye kaakii'oncinishkentamek o'o kaakii'ishihsek, mii kaye kikii'oncinaniisaanentaam, mii kaye kaakiioncimihsawentamek ewii'waapamiyek, aahpici kaye kwayahk kikiihkakwekiishihtoom kekoon kiinoocihtooyek ewii'nana'ihtooyek kaamamaashiimakahk. Miitahsh i'imaa eshinaakohtooyek misiwe kwayahk ehpimaatisiyek. 
2CO.7.12	Kaawiin tahsh wiin ehta kaakii'oncioshipii'amawinakook a'a kaakii'maashitootank, a'a kaye kaakii'maashitootawintc. Mii aaniihsh o'o kaakii'onci‑ishihcikeyaank, kiinawaa ciwaapantisoyek enaahsamiitc Kishemanitoo aaniin ehpiihcisaaki'iyaank. 
2CO.7.13	Miitahsh i'i kaakii'oncimashkawentamaank.
2CO.7.13	Kaawiin wiin ehta niinawint kaakii'onciminwentamaank. Taitahs ohsha ekii'minwentank kaakii'onciciihkentamaank. Aaniihsh pisaan kii'onci‑inentam kiinawaa kahkina kaakii'ishihcikeyek. 
2CO.7.14	Aahpic ohsha kikiihkihci minotashimininim ahpii kaakiihkakanoonak Taitahs. Kaawiin ninkii'onciakacihsii, aaniihsh ninkiihtepwe kaakii‑ishitashiminakook. Mooshak ohsha tepwewinink kikii'ishikanoonikoom. I'i tahsh kaye kaakii‑ishikihci minotashimikooyek Taitahs ekii'noontank, aasha kiihkihkentaakwan ekiihtepweyaank. 
2CO.7.15	Aahpici tahsh awahshime kitanisaaki'ikowaa e'ishimaamihkawitc aahpici ekii'na'ihtawek kekoonini ekii'ishikanooninek, weweni ekiihpiintikanek kaye taapishkoo ekiihkohtaanenimek, ekii'naninkishkaayek kaye. 
2CO.7.16	Aahpici tahsh niminwentam misiwe e'ishitepweyeniminakook!
2CO.8.2	Aana tahsh wiin ekii'maashihsewaatc onsaam ekiihpaahtiinatinkin aanamisiwinan, shaakooc tahsh kaa'ahpiihciminwentamowaatc, aahpici hsa kii'minohcikewak ahpii e'miikiwewaatc shooniyaan aanawiin ehkiihkitimaakisiwaatc. 
2CO.8.3	Kiwiintamawininim tahsh, ekii'miikiwewaatc tahsh minihk iko ehkokashkihtoowaatc, awahshime kaye kii'miikiwewak, wiinawaa hsa ko ekii'inentamowaatc. 
2CO.8.4	Miitahsh ninkiihpakohsenimikonaanik, ninkiihkakwecimikonaanik kaye ewii'wiici'aawaatc i'i Kishemanitoo opimaatisiima' kaakitimaakisinitc 
2CO.8.5	Awahshime tahsh kii ishihcikewak kaakii'ishi pakohsentamaankipan, pinamaa hsa okiih pakitinamawaawaan opimaatisiwiniwaan kaaTipencikenitc, kaye niinawint ninkiih pakitinamaakonaanik kaaishi antawentaminitc Kishemanitoon. 
2CO.8.6	Mii hsa tahsh maano kaakii'oncikanoonankitc Taitahs 
2CO.8.7	Aahpici hsa misiwe e'ishiwenootisiyek, i'imaa kitepwehtamowiniwaank, kikiikitowiniwaank, kikihkentamaawiniwaank, i'imaa kaye weweni kaaishiwiitoohkaasoyek, kaaishisaaki'iyaank tahsh keniinawint; miitahsh kaye eshiantawenimikooyek aahpici cinaakwahk kisaaki'iwewiniwaa o'o waa'ishiminohcikeyek.
2CO.8.8	Kaawiin tahsh wiin kekoon nintoonahtoohsiin aaniin keishihcikeyekipan! Kikii'wiintamawininim aaniin kewiinawaa otepwehtamook kaakii'ishiwiicihtwaawaatc ehpakitinikewaatc, keoncikihkentamaan aaniin mayaa kekiinawaa ehpiihcisaaki'iweyek. 
2CO.8.9	Kikihkenimaawaa aaniin kaa‑ahpiihci kishewaatisitc Tepenciketc Ciisahs Christ, aanawiin ekii'wenootisitc, miitahsh kaa'ishi'itisotc cikitimaakisitc kiinawaa onci, i'imaa hsa okitimaakisiwinink kiinawaa cionci wenootisiyek.
2CO.8.10	Miitahsh niin enentamaan: aahpici taaonishihshin cikiishihtooyekipan i'i kaakii'maacihtooyek pipoononk. Kiinawaa aaniihsh nihtam kikii'maaciipakitinikem, ekii'minwentamek kaye ewii'ishihcikeyek. 
2CO.8.11	Kiishitook tahsh i'i anohkiiwin. Taapishkoo hsa kaakii'ishimoocikentamek kiimaacihtooyek, mii hsa peshikwan ishikiishihtook ciaapacihtooyek ini noonkom kaa ayaayek. 
2CO.8.12	Kiishpin hsa ciihkentamek e'miikiweyek, Kishemanitoo hsa okaotaahpinaanan kimiikiwewiniwaan aaniihsh i'imaa kekoonan kaa‑ayaayek kitooncimiikiwem, aaniihsh kaawiin memwehc kekoon kitaamiikiwehsiim kiishpin kekoon eyaahsiwek.
2CO.8.13	Kaawiin tahsh wiin iki kaawiici'ekwaa cimihciayayaawaatc, kiinawaa ehkihcianohkiiyek e'miinekwaa kekoon. Peshikwan iitok taaishiwiici'itim. 
2CO.8.14	Aaniihsh mekwaa noonkom kiinawaa wiinke kiminohsem, e'wenootisiyek kaye, miitahsh eshinaakwahk ciwiici'ekwaa iki kaanoontehsewaatc. Ninkotink maawiin taishihse kiinawaa cinoontehseyek, wiinawaa tahsh ciwenootisiwaatc. Mii hsa tahsh wiinihtamawaa kikawiici'ikowaak. Miihsa tahsh pepeshikwan keshiwiitoohkotaatiyek. 
2CO.8.15	 Kihcimasina'ikan hsa e'ishipii'ikaatek:
2CO.8.15	“Awiya niipiwa' kaakii'mooshakiniketc kaawiin niipiwa' awahshime kekoonini okii'ayaahsiin.
2CO.8.15	A'a tahsh wiin pankii kaakii'mooshakiniketc kaawiin kii'manesihsii kekoonini.”
2CO.8.16	Miikwehc hsa nintinaanaan Kishemanitoo ekii'miinaatc Taitahsan 
2CO.8.17	Shemaak tahsh kaye kii'inentam ewii'ishihciketc kaakii'inankitc, wiin hsa ko ekii'inentank ewii'wiicihtwaatc, aahpic kaye ekii'inentank ewii'antawaapaminek. 
2CO.8.18	Otihsinek itahsh okapakamiwiiciiwaan ini kaakihtenimimintc kiitanami'aanaanin. Niinawint hsa ninkii'ishinisha'waanaan a'a kiitanami'aanaan, aaniihsh aahpici kihtenimaa i'imaa pepahkaan kaaishimaawaci'itiwaatc otepwehtamook otanohkiiwinink onci kaye ehkakiihkwaatank minwaacimowinini. 
2CO.8.19	Kaye tahsh i'imaa otepwehtamook kaaishimaamaawaci'itiwaatc kii'otaahpinikaniwi ekii'inakimintc kaye ciwiiciiwinankitc ehpimiwitooyaank saaki'iwewinink kaaonciimakahkin pakitinikewinan, kaanaakacihtooyaank kaaTipenciketc hsa cioncikihci‑inentaakositc, enaakohtooyaank itahsh kaye e'antawentamaank ewii'wiitoohkaasoyaank. 
2CO.8.20	Aahpici tahsh nintayaankwaamihcikemin o'o kaaonci ishihcikeyaank. Kaawiin aaniihsh ninantawenimaahsiwaanaan awiya ci‑inentank kwayahk e'naanaakacihtoohsiwaank o'o kaawenootahk pakitinikewin. 
2CO.8.21	 Miitahsh maawac eshimihsawentamaank kwayahk ewii'ishihcikeyaank. Kaawiin wiin ehta kaaTipenciketc ciminwaapantank, ininiwak hsa kaye ciminwaapantamowaatc.
2CO.8.22	Miinawaa tahsh kotak peshik niitanami'aanaan nin tako ishinisha'waanaan cipiwiiciiwikotc i'i kaa‑antawaapamiminek. Ninkii'antakihkenimaanaan hsa mooshak, ninkihkenimaanaan kaye aahpici ewii'wiitoohkaasotc. Aasha tahsh kikehcinaa'ikowaa, miitahsh awahshime kaaoncimoocikentank ewii'wiitoohkaasotc. 
2CO.8.23	Taitahs tahsh wiin, mii hsa a'a niwiiciiwaakan, e'wiitanohkiimitc o'o kaawiici'ikooyek. Iki tahsh kotak niishin kiitanami'aanaanik kaawiihpiwiiciiwaawaatc Taitahsan otishiinisha'okowaa' otepwehtamoo' pepahkaan kaaishimaawaci'itinitc. Kaye opimaatisiwiniwaank Christ oncikihci‑inenimaa. 
2CO.8.24	Waapanta'ihkok tahsh ehsaaki'ekwaa. Kehcinaac hsa misiwe kaa‑ayaawaatc otepwehtamook cikihkentamowaatc ehtepweyaank ihsa kaaishiminotashimikooyek mooshak.
2CO.9.1	Kaawiin tahsh wiin memwehc cioshipii'amawinakook ciwiintamaakooyek, iki hsa kaaishiwiici'intwaa Kishemanitoon kaatipenimikowaatc 
2CO.9.2	Aaniihsh ninkihkentaan ewii'wiitoohkaasoyek. Ninkii'wiintamawaak kaye weti 
2CO.9.3	Mii hsa tahsh kaa'onci niikaaninisha'wakwaa oko kiitanami'aanaanik, cikiiwanimohsiwak i'i mooshak kaaishiminotashimikooyek. Mii hsa tahsh keyaapi ehkitoyaan, kikakiishihtaam iitok aasha ewii'miikiweyek. 
2CO.9.4	Kiishpin tahsh pakamiwiiciiwakwaa Maahsatooniyaank kaaonciiwaatc, mihkaakooyek tahsh ekiihkiishiihtaahsiwek, aahpici nintaa⁠kihciakacimin. Kekiinawaa tahsh kitaa‑akacim, aaniihsh wiinke kikihci‑inenimininim! 
2CO.9.5	Miitahsh kaa'onciniikaaninisha'wakwaa oko kiitanami'aanaanik ciotihsinekwaa cipwaa takohshinaan. Miitahsh cikiishioshiihtaanotamek i'i kaakii'ahshotamaakeyek ewii'miikiweyek. Ahpii weti pitakohshinaan aasha kikakiishihtaam. Miitahsh i'imaa keshinaakwahk ehsaakihtooyek e'miikiweyek, kaawiin wiin e'miikiweyek aaniihsh e'ishinaakwahk cimiikiweyek. 
2CO.9.6	O'o tahsh kitinininim, awiya hsa pankii kaakihtikaatank kihtikaanenhsan, aahpici pankii okamoona'aanan kihtikaanan. A'a tahsh niipiwa' kaakihtikaatank kihtikaanenhsan aahpici niipiwa' okamoona'aanan kihtikaanan. 
2CO.9.7	Awiya hsa cishimiikiwehpan minihk iko wiin enentank, kaawiin wiin cinishkentank, kaawiin wiin kaye ci‑inentank mii hsa miinawaa cimiikiweyaan. Kishemanitoo hsa oshawenimaan ini kaaminwentaminitc kiimiikiwenitc. 
2CO.9.8	Kishemanitoo hsa okashkihtoon cimiininek awahshime ahpiihc wiin kaaishinoontehseyek, mooshak hsa weweni citepihseyek kaaishinoontehseyek, citepihseyek kaye kotak awiyak cimiinekwaa. 
2CO.9.9	 Kihcimasina'ikan hsa e'ishipii'ikaatek:
2CO.9.9	“A'a hsa kwayahk inini kaamanaacihcikehsik e'miinaatc kaakitimaakisinitc.
2CO.9.9	I'i hsa okwayahkohcikewin kaawiin wiihkaa tapoonihsehsinini.”
2CO.9.11	Kishemanitoo hsa kikamiinikowaa mooshak awahshime keyaapi nawac cimiikiweyek. Inashke tahsh ahpii hsa miinankitwaa awiyak i'i kimiikiwewiniwaan, okakihcimiikwehciwenimaawaan Kishemanitoon.
2CO.9.12	I'i tahsh kaaishihcikeyek i'imaa kitanohkiiwiniwaank e'miikiweyek, mii hsa 'imaa wencikihcimamihcimintc Kishemanitoo. 
2CO.9.13	Iki hsa kaawiici'ekwaa aahpici taminwentamook. Kaawiin ehta i'i kaashiminohcikeyek kiimiinekwaa kimiikiwewiniwaan, okamiikwehciwenimaawaan hsa Kishemanitoon e'naakohtooyek e'ishihcikeyek i'i kaaishitepwehtamek. 
2CO.9.14	Aahpici hsa weweni kika anami'ehtamaakowaak aaniihsh wiinke Kishemanitoo okishewaatisiwin anohkiimakanini kipimaatisiwiniwaank. 
2CO.9.15	Taka hsa miikwehc inaataa Kishemanitoo kaamihcimiininank kihcikekoonini!
2CO.10.1	Niin ihsa piko Pwaal 
2CO.10.2	Keko kekoon ci‑ishihcikehsiwek keonci aahkwaatisiihkantawinakook ahpii otihsinakook. Ninkihkentaan kaye cikashkihtooyaampaan cinana'ahsakwaa “Ahkiink ohsha otoontinaanaawaa kaaishihcikewaatc” kaaishiyamintwaa. 
2CO.10.3	Tepwe hsa kiwiiyawinaanink kitishipimaatisimin. Kaawiin tahsh wiin ahkiiwi miikaasowin kitaapacihtoohsiimin. 
2CO.10.4	Kaawiin tahsh wiin ahkiiwi aapacihtaakanan nintaapacihtoohsiimin i'i e'miikaasoyaank. Kishemanitoo hsa kaamashkawisiimakaninikin omiikaasowi aapacihtaakanan nintaapacihtaawaamin, cinihshiwanaacihtaawankitc kaamashkawentaakwaninikin owaahkaa'ikanan kaamiikaaninank. 
2CO.10.5	Ninkanihshiwanaacihtoomin kaye ini macikiihkaantiwinan. Ini hsa kaye ninkapiikonaamin kaakihci‑inenintisoomakahkin kekoonan kaamiitaakweshkaakemakahkin cikihkenimaahsiwintc Kishemanitoo, kahkina kaye inentamowinan ninkihciwinaamin Christ cina'ihtaakotc. 
2CO.10.6	Ahpii tahsh kiihkehcinaa'ikooyek aasha ekii'na'ihtamek, aasha ohsha ninkiihkiishihtaamin ewii'nihshiwanaacihtooyaank kahkina shashiipihtamowin.
2CO.10.7	Kiinawaa tahsh wiin akwaciink ehta kitishikanawaapantaam. Awiya na weti ayaa e'inenintisotc Christink e'ishitipentaakositc? Taka miinawaa tanaanaakatawenintiso aaniihsh mii peshikwan keniinawint Christink nintishitipentaakosimin taapishkoo kewiin kaaishitipentaakositc. 
2CO.10.8	Kaawiin tahsh ninshaakwenimohsii niipiwa' tashintamawinakook kaaTipenciketc kaakii'miininankitc kashki'ewisiwin. Kiinawaa hsa ciompikiyek kaakii'oncimiinikooyaank, kaawiin wiin ewii'nihshiwanaaci'ikooyek. 
2CO.10.9	Kaawiin tahsh wiin ninantawentansiin ci‑ishinakosiyaan taapishkoo ehkakweseki'inakook nintooshipii'ikanan e'aapacihtooyaan. 
2CO.10.10	E'ihkitowaatc hsa kaye: “Aahpici hsa niipiwa' ishipii'ike i'imaa otooshipii'ikanink, aahpici kaye mashkawikiishwemakaniniwan. Kiishpin tahsh wiiyawink kiiwaapamankitc o'omaa kiiayaatc, aahpici hsa macentaakosi, i'i kaye kaaihkitotc kaawiin kekoon ahpiihtentaakwahsinini,” nintikook. 
2CO.10.11	Taka keko o'o awiya tainentansii! Aaniihsh kaaishimashkawipii'ikeyaank i'imaa nintooshipii'ikaninaanink, mii hsa peshikwan keshimashkawikiishweyaank ahpii waapamikooyek.
2CO.10.12	Kaawiin tahsh wiin nintaaishihcikehsiimin ci‑inenintisoyaank taapishkoo hsa iki kaaishi‑ishpenintisowaatc, aahpici kaye ehkakiipaatisiwaatc. Wiinawaa hsa kaye e'oshihtoowaatc aaniin waa'ishitipaapantisowaatc. Miitahsh i'imaa kaye eshitipaapantisowaatc. 
2CO.10.13	Niinawint itahsh wiin kaawiin awahshime ninkatashintisohsiimin, aaniihsh Kishemanitoo kaakii'ishionahtamawiyamintc ehta ninkaihkitomin. Miitahsh kaye peshikwan eshihcikeyaank i'imaa kaaishianohkiiyaank weti kaaishiayaayek. 
2CO.10.14	Kiinawaa tahsh i'imaa e'ayaayek Kishemanitoo kaakii'ishionahtamawinankitc, kaawiin hsa awahshime ninkii'ishihcikehsiimin ahpii kaakii'otihsikooyek, ekii'wiintamaakooyek i'i minwaacimowin Christ kaaishitashinsotc. 
2CO.10.15	Kaawiin kaye niwiihtashintamowaahsiimin otanohkiiwiniwaan ikiweniwak kotak kaakakiihkwewaatc, Kishemanitoo kaakii'ishi onahtamawinankitc ehta nintashintamowaamin. Awahshime hsa nimpakohsentaamin cimaaciikihkin kitepwehtamowiniwaan, awahshime cianohkiiyaank i'imaa kaaishiayaayek, cipiminisha'amawankitc Kishemanitoo kaakii'ishimiishiyamintc. 
2CO.10.16	Miitahsh kaye ewiihkakiihkwaatamaank i'i minwaacimowin pepahkaan ahkiink nawac iko waahsa ewii'ishaayaank. Kaawiin tahsh kaye kotak inini otanohkiiwin kaakii'miinintc niwiihtashintamowaahsiimin. 
2CO.10.17	 Kihcimasina'ikan tahsh e'ishipii'ikaatek: “Awiya hsa kekoonini kaawiihtashintank taka okatashintaan aaniin kaaTipencikenitc kaakii'ishihcikenitc.” 
2CO.10.18	Awiya hsa kii'inentank ekii'minotootank kaawiin wiin i'imaa onciminwakimaahsii. Paanimaa hsa kaaTipencikenitc kii'inenimikotc, miitahsh i'i payesh e'minwaakimintc.
2CO.11.1	Miitahsh eshimihsaweniminakook, cishashiipenimiyek i'i ehkakiipaatenimoyaan pankii. Ninkehcinaa' itahsh ehshashiipenimiyek. 
2CO.11.2	Kitoontenimininim hsa keniin taapishkoo Kishemanitoo kaaishionteniminek! Mii 'i aaniihsh eshinaakosiyek taapishkoo kaapehkisitc ihkwe ekii'ahshotamawakipan Christ wiin ehta ciwiitikeminek. 
2CO.11.3	 Kiinawaa tahsh e'mihcipeshiko'ek weweni kaye e'wiiciiwek Christ, kinaniisaanenimininim kekiinawaa ciwanimikooyek kitinentamowiniwaank taapishkoo Iip 
2CO.11.4	Awiya hsa kii'otihsinek pahkaan Ciisahsoon kiitashimaatc, mii hsa 'awe eshitepwehtawek, kaawiin niinawint kaakiihtashimankitc mayaa Ciisahs, kitootaahpinaawaa kaye pahkaan ahcaahk, kaatinowihsinik Kishemanitoo otAhcaahkwan kaakii'otaahpinimekipan, kitootaahpinaam kaye pahkaan minwaacimowin, niinawint tahsh wiin kwayahk ekiihkakiihkimikooyek.
2CO.11.5	Kaawiin tahsh kaye nintinenintisohsii nawac niin ehtapahsentaakosiyaan ahpiihc wiin iki kaamihci‑inwaanitisowaatc eniikaanentaakosiwaatc 
2CO.11.6	Komaa kaye kaawiin ninihtaakaakiikitohsii, kaawiin tahsh wiin kihkentamaawin ninoontehsehsii. Misiwe iitok kikii'ishiwaapanta'ikoom kaakii'ishihcikeyaank ehtepweyaank o'o kaakii'ihkitoyaank. 
2CO.11.7	Kaawiin tahsh kekoon kikii'inakintamawihsinooninim ahpii ekiihkakiihkwaatamaan o'o minwaacimowin, ekiihkakiihkwaanak Kishemanitoo. Aahpici kaye ninkiihtapahsenintis kiinawaa cikihci‑inentaakosiyek. Mii na tahsh ekii'mamaashiiyaan? 
2CO.11.8	Ahpii hsa weti kaakiihtananohkiiyaan kaashiayaayek, kotak hsa pepahkaan otepwehtamook kaaiishimaawaci'itiwaatc ninkiihtipa'amaakook. Miitahsh ekii'ishinaakosiyaan taapishkoo ekiihkimootimakwaa shooniyaan. Miitahsh i'i ewii'wiici'inakook kaakii'onci‑ishihsek. 
2CO.11.9	 Weti tahsh ahpii kaakii'wiiciiwinakook, kaawiin hsa awiya kaatahshiyek ninkii'mikoshkaasomaahsii ciwiici'itc ahpii shooniyaa ekii'noontehseyaan. Kiitanami'aanaanik hsa 
2CO.11.10	I'i tahsh Christ otepwewin ehkikishkaakoyaan, kaawiin hsa wiihkaa ninkapakiciihsii citashintamaan o'o kaakii'ishiminohcikeyaan i'imaa misiwe 
2CO.11.11	Aaniin itahsh? Onsaam ina ehsaaki'ihsinawinakook? Kishemanitoo hsa okihkentaan ehsaaki'inakook.
2CO.11.12	Miitahsh iko keishihcikeyaan i'i mooshak kaa'ishihcikeyaan. Aaniihsh kaawiin ninantawenimaahsiik iki kaainwaanitisowaatc ishinisha'waakanak ci ishimamiihkwaanitisowaatc, ci‑ihkitowaatc kaye kewiinawaa hsa e'inanohkiiwaatc peshikwan kaainanohkiiyaank. 
2CO.11.13	Kaawiin hsa kwayahk ishinisha'waakanak tinowihsiiwak. Mii hsa iki kaainwaanitisowaatc ishinisha'waakanak, kaakiiwanimowaatc ehtashintamowaatc otanohkiiwiniwaan. Taapishkoo tahsh kaye tepwe Christ otishinisha'waakana' e'ishinaakosi'itisowaatc. 
2CO.11.14	Keko tahsh maamahkaatentankek, aaniihsh maciaya'aa kewiin ishi'itiso taapishkoo 
2CO.11.15	Keko kaye kihci‑inentankek kiishpin otanohkii'aakana' ishi'itisonitc taapishkoo e'ishiwiicihtwaanitc i'imaa kwayahkwaatisiwinink. Weti hsa ishkwaac tatipa'amawaawak kahkina kekoonini kaakii'ishihcikewaatc.
2CO.11.16	Miinawaa tahsh nintihkit, keko awiya tainentansii ehkakiipaatisiyaan. Kiishpin tahsh i'i inenimihshiyek, mii hsa 'i pisaan iko ishiotaahpinihshik, keniin hsa pankii cimamiihkwaanitisoyaan. 
2CO.11.17	O'o tahsh kaawii'ihkitoyaan noonkom, kaawiin iitok wiin a'a kaaTipenciketc kaaishiantawenimitc ci‑ihkitoyaan. O'o tahsh kaaishimamiihkwaanitisoyaan, mii hsa eshinaakosiyaan taapishkoo ehkakiipaatisiyaan. 
2CO.11.18	Aahpici tahsh ehpaahtiinowaatc awiyak kaamamiihkwaanitisowaatc i'imaa wiiyaahsipimaatisiwinink onci, mii hsa keniin keishihcikeyaan. 
2CO.11.19	Kitinentaamowaatok maawiin aahpici ehkakiihtaawentamek ehshashiipenimekwaa kekiipaatisiwaatc! 
2CO.11.20	Kishashiipenimaawaa hsa kaye awiya kaa‑ayaanooninek e'mikoshkaasominek kekoonini ci‑ishihcikeyek, awiya kaye kaawayeshiminek, awiya kaye kaamamaancikoninek, awiya kaye kaamacinawinek komaa kaye kaapahsiinkwe'onek. 
2CO.11.21	Aahpici hsa nintakac e'ihkitoyaan ekiihshaakwenimoyaank niinawint o'o citootaakooyek.
2CO.11.21	Kiishpin awiya wii'mamiihkwaatank kekoonini, keniin hsa mii peshikwan keishihcikeyaan. Aahpici maawiin ninkakiipaasinaakos. 
2CO.11.22	Hiiparoowiwak 
2CO.11.23	 Christ ina i'i otanohkii'aakana'? Ninkakakiipaasihtaakos maawiin o'o kaawii'ihkitoyaan! Nawac itahsh niin kwayahk anohkii'aakan ahpiihc wiinawaa! Nawac niin ninkiihkihcianohkii! Nawac niin paahtiinwaa ninkiihkipa'okoo, nawac niin kaye paahtiinwaa ninkiihpahpahshanshe'okoo, nawac niin kaye paahtiinwaa kekaa ninkii'nip. 
2CO.11.24	 Coowak nihsimitanahshishaankahcink (39) hsa awiyan opahpahshanshe'waawaan aapitink ehpahshanshe'waawaatc. Naanink itahsh i'iwe ninkiihtootaakook Coowak. 
2CO.11.25	 Nihsink (3) kaye ninkiihpahpahkihte'okoo mihtikoon ekii'aapacihcikaatekin. Aapitink kaye ninkiihpapimwahsina'ikoo, nihswaa (3) kaye ekiihpiikwa'ank ninkihciciimaaninaan, aapitink tahsh kapetipihk, kapekiishik kaye ninkiihpapaamaa'ok kihcikamiink. 
2CO.11.26	 Mooshak kaye ehpapaamiayaayaan, ekii'naniisaanisiyaan cinihkipiiyaan siipiihkaank, ekii'naniisaani'iwaatc kaye kiimoocishkak, ekii'naniisaani'iwaatc kaye Coowak kaye ekaa kaaCoowiwihsikwaa, ekii'naniisaanisiyaan kaye kihciootenaahkaank, ekii'naniisaanisiyaan kaye pikwatahkamikonk, ekii'naniisaanisiyaan kaye kihcikamiink, ekii'naniisaani'iwaatc kaye iki kaakii'anami'ehkaasowaatc. 
2CO.11.27	Aahpici tahsh kaye ekiihkihcianohkiiyaan, ekiihkakwaatakihseyaan kaye, mooshak kaye weweni ekii'nipaahsiwaan, mooshak kaye ekiiwii'wiihsiniyaan, ekiiwii'minihkweyaan kaye, mooshak kaye miicim teminihk ekii'ayaahsiwaan, akwaciink kaye mooshak ekii'ayaayaan, ekiihkiihkaciyaan kaye mooshak. 
2CO.11.28	Kaawiin tahsh wiin kahkina kekoonan niwii'wiintansiinan. Entahsokiishik kaye e'oncikosikwentamaan e'naanaakatawenimakwaa otepwehtamook kahkina ayaawinink kaaishimaawaci'itiwaatc. 
2CO.11.29	Awiya hsa kiimacenimotc aahpici hsa ninkohpaatenimaa. Awiya kaye kii'ishiwinintc macitootamowinink, aahpici hsa ninkihcimaanentam.
2CO.11.30	Kiishpin tahsh wii'mamiihkwaanitisoyaan, mii hsa ini ketashintamaan ciwiintamaan aaniin eshiniinamisiyaan. 
2CO.11.31	Kishemanitoon kaaTipenciketc Ciisahs Kaaoyoohsitc mooshak kaamiikwehciwenimimintc, ninkihkenimik ekaa ehkiiwanimohsiwaan. 
2CO.11.32	 Weti tahsh mekwaa Timaaskahsink 
2CO.11.33	I'imaa tahsh kaakii'ishipakoneyaak kaashiwaahkaayaapihkinikaatek ootena mii 'imaa ninkii'onci niihsaapiikinikoo, kihciwiikopiimahkahkonk ekii'ishikaanikooyaan. Miitahsh i'imaa kaakii'oncishaapwiihkantawak a'a kihciokimaa.
2CO.12.1	Oncita tahsh iko cimamiihkwaanitisoyaan ishinaakwan. Aanawiin kaawiin kekoon tainaapatahsinoon. Niwiihtashintaanan tahsh ini inaapantamowinan ini kaye waapanta'ikoowinan kaaTipenciketc kaakii'miishitc. 
2CO.12.2	Ninkihkenimaa hsa peshik inini Christan kaawiiciiwikotc mitaahshiniiwipipoonakaani maawiin ekii'ishiwicikaniwitc weti maawac kaaishi‑ishpaanik kiishikonk. –Kaawiin tahsh mayaa ninkihkentansiin kiishpin o'o kaa'ishihsekopanen, komaa kaye kaa'inaapantamokopanen, Kishemanitoo hsa ehta okihkentaan.– 
2CO.12.3	Ehkihkenimak tahsh wa'a inini, Kishemanitoo hsa okihkentaan komaa kaye kaa'ishihsenikwen komaa kaye kaa'inaapantaminikwen. 
2CO.12.4	Ninkihkenimaa hsa ekii'ishiwicikaniwitc weti kaaishiwinintwaa kaashawentaakosiwaatc, ekii'noontank hsa kekoonan kaakashkihcikaatehsininikin mayaa citashintenikin, kaawiin kaye awiya pakitinaahsii citipaatotank ini kekoonan. 
2CO.12.5	Niwii'mamiihkwaanaa tahsh a'a tino inini. Kaawiin tahsh niin niwii'mamiihkwaanitisohsii, ini hsa ehta cinaakwahkin kaaishiniinamisiyaan. 
2CO.12.6	Mihsawaa ko kiishpin wii'mamiihkwaanitisoyaan, kaawiin nintaakakiipaasinaakosihsii. Aaniihsh nintepwe i'i kaawii'ihkitoyaan. Kaawiin tahsh niwii'mamiihkwaanitisohsii aaniihsh kaawiin awiya ninantawenimaahsii awahshime ci‑inenimitc o'o kaaishiwaapamitc i'i kaye kaaishinoontawitc e'ihkitoyaan.
2CO.12.7	Ekii'waapantamaan tahsh kekoonan maawac iko e'minonaakwahkin, cioncikihci‑inenimohsiwaan tahsh, mii hsa ninkii'miinikoo keonciwiihsakentamaan i'imaa niwiiyawink. Mii 'i maciaya'aa 
2CO.12.8	Nihswaa (3) tahsh nintaanakiihkanoonaa kaaTipenciketc ekiihkakwecimak ciotaahpinank i'i niwiihsakentamowinini. 
2CO.12.9	O'o tahsh ninkii'ishinahkwehtaak: “Ninkishewaatisiwin ohsha ehta kitepihse'ikon, mii hsa i'imaa kiniinamisiwinink maawac eshinaakwahk nimashkawisiiwin.” Mii hsa tahsh i'i keshiciihkentamaan cikihci‑inentamaan i'i kaaishiniinamisiyaan, aaniihsh Christ omashkawisiiwin ninantawentamowaan cikikishkaakowak. 
2CO.12.10	Miitahsh i'i keshina'entamaan i'imaa kaaishiniinamisiyaan, noociko kaye kaaishi ikooyaan, kaaishikakwaatakihseyaan kaye, kaaishikakwaataki'ikooyaan kaye, mooshak kaye kaaishisanakihseyaan Christ onci. Ahpii tahsh kiiniinamisiyaan, miitahsh maawac eshimashkawisiiyaan.
2CO.12.11	Aahpici tahsh ninkakiipaasinaakos, kiinawaa aaniihsh kaakii'ishi'iyek ci‑ishihcikeyaan! Kiinawaa ohsha ishinaakwan kwayahk citashimiyekipan. Kekoon tahsh wiin e'ahpiihtentaakosihsiwaan, shaakooc tahsh kaawiin awahshime nintapahsentaakosihsii i'i kaa‑ahpiihtentaakosiwaatc kaakihci‑inentaakosiwaatc 
2CO.12.12	Ini hsa kihkinawaacihcikewinan ini kaye maamahkaacihcikewinan kaye mashkawi‑ishihcikewinan kaakii'ishihcikeyaan i'imaa kaashiayaayek wiihkaa ekiihpakiciihsiwaan, mii hsa i'imaa eshinaakwahk keniin hsa kwayahk ishinisha'waakan ehtinowiyaan! 
2CO.12.13	Wekonen tahsh wenci‑inentamek kiinawaa pahkaan ekiihtootaakooyek ahpiihc wiin iki kotak otepwehtamook kaaishipiintikewaatc? Onsaam ina ekiihkakwecimihsinowinakook ciwiitoohkawiyek kaaonci‑inentamek? Taka tahsh poonentamawihshik kaakii‑ishimamaashiihkantawinakook!
2CO.12.14	Miitahsh aasha nihsink (3) ekiihkiishiihtaayaan ewii'antawaapaminakookipan. Kaawiin tahsh wiin kekoon kika‑antotamawihsinooninim. Kiinawaa ohsha kaa‑antaweniminakook, kaawiin wiin kitayi'iimiwaan. Aaniihsh apinoonciishak kaawiin otahshamaahsiwaawaa' i'i oniiki'ikoowaa', iki hsa oniiki'ikoomaak otahshamaawaa' oniicaanihsiwaa'. 
2CO.12.15	Aahpici hsa ninkaminwentaan kahkina kekoon cipakitinamaan, cipakitinitisoyaan kaye ciwiici'inakook. Aana tahsh wiinke kitaanasaaki'ininim kiinawaa tahsh pankii kisaaki'ihshim. 
2CO.12.16	Siiyaaken maawiin aasha kitepwehtaam ekii'mikoshkaaci'ihsinowinakook. Awiya tahsh taihkito ekii'nakacikayenisiyaan, kaye ehkashkiminakook e'wayeshihtaakosiyaan. 
2CO.12.17	Mii na 'i kaa'ishihcikeyaan ekii'wayeshiminakook, ekii'aapaci'akwaa iki kaakii'ishinisha'wakwaa weti kaaishiayaayek? 
2CO.12.18	Taitahs 
2CO.12.19	Mii maawiin mooshak enenimiyaank ehkakwenaatamaasoyaank. Kaawiin hsa i'i nintishihcikehsiimin! Christ ohshehta kaaishiantaweniminankitc ci‑ihkitowankitc nintihkitomin, Kishemanitoo enaahsamiitc. Kiinawaa tahsh ciompikiyek! 
2CO.12.20	Aahpici tahsh ninaniisaanentam ahpii weti otihsinakook kihcipahkaan ci‑ishiayaayek, ekaa ci‑ishiayaahsiwek kaa'ishiantaweniminakook, keniin tahsh kihcipahkaan ci‑ishiayaayaan ahpii waapamiyek. Miitahsh kaye eshinaniisaanentamaan cimihkamaan kiihkaantiwin, ayaahshenintiwin, wahkewikitaasowin, kakweniikaanenintisowin, anoociko itiwin, tashintiwin, kihci‑inenintisowin, kekoon kaye sesik e'ishihsehsinok. 
2CO.12.21	Miitahsh eshisekisiyaan miinawaa ahpii otihsinakook, Kishemanitoo ci‑ishi'itc ciakaahsinaakosiwak i'imaa enaahsamiiyek, mii 'i keoncimawiyaan iki niipiwa' kaakii'macitootamowaatc otaanaank, mahshi tahsh kaye e'wepinansikwaa ini kaawiinentaakwaninikin otishihcikewiniwaan, kaye ekiihpihshikwaatisiwaatc, kaawiin kaye kiimanaaishihcikehsiiwak kekii'ishihcikehsikipan.
2CO.13.2	Kiwiintamawininim tahsh kiinawaa kaakii'macitootamek, iki kaye kotak kaakii'macitootamowaatc otaanaank. Mihsawaa ko weti ayaahsiwaan kaaishiayaayek, mii hsa miinawaa peshikwan eninakook kaakii'ininakookipan ishkwaac weti kii'ayaayaan. Ahpii hsa weti takohshinaan, kaawiin hsa tashaapwiihsiiwak iki kaawiihkihcinooci'akwaa. 
2CO.13.3	Kahkina hsa kekoon kinantawaapantaam keoncikihkentamek Christ e'aapaci'itc kekoonini kiiwii'ihkitotc. Ahpii tahsh kanooninek kikawaapamaawaa hsa e'mashkawisiitc, aaniihsh kaawiin maciiwakiihsii. 
2CO.13.4	Kehcinaac hsa taapishkoo e'maciiwakiitc kii'ishinaakosi ahpii Christ kiiakosaka'ontc i'imaa aashiteyaahtikonk. Noonkom tahsh Kishemanitoon omashkawisiiwininiink ishipimaatisi. Keniinawint hsa e'wiiciiwankitc Christ mii hsa peshikwan eshinaakosiyaank e'maciiwakiiyaank. I'imaa tahsh wiin Kishemanitoo omashkawisiiwinink ninkaishiwiicipimaatisiimaanaan Christ, ahpii wiiciiwikooyek.
2CO.13.5	Taka antakihkenintisok, kanawaapantisok kaye tepweyentamowinink ci‑ishipimaatisiyek. Kikihkentaam maawiin siyaaken Ciisahs Christ ehkikishkawek. Komaa kaye aasha kaahpapwaanawihcikewekopanen. 
2CO.13.6	Miitahsh eshikehcinaa'oyaan cikihkenimiyaank keniinawint ekiihpwaanawihcikehsiwaank ciminwaapamikooyaank. 
2CO.13.7	Miitahsh eshianami'ehtawankitc Kishemanitoo kiinawaa ekaa noociko ci‑ishihcikehsiwek. Kaawiin wiin e'antawentamaank nintanohkiiwininaan ciminonaakwahk. Kiinawaa hsa weweni cipimaatisiyek, aana maawiin ishinaakosiyaank niinawint ekiihpwaanawihcikeyaank. 
2CO.13.8	Kaawiin aaniihsh kekoon nintaatootansiimin cikipihtinamaank i'i tepwewin, mii ehta ko eshihcikeyaank ewiicihtooyaank cimaaciishkaak. 
2CO.13.9	Niminwentaamin kaye niinawint e'ishinaakosiyaank e'mashkawisiihsiwaank, kiinawaa tahsh e'mashkawisiiyek. Mii kaye eshianami'ehtamaakooyek misiwe kwayahk cini‑ishinaakosiyek. 
2CO.13.10	Miitahsh kaaoncioshipii'amawinakook mekwaa waahsa e'ayaayaan. Kaawiin hsa nintinentansii cikihcinooci'inakook cikii'aapacihtaawakipan Kishemanitoo okashki'ewisiwinini kaakii'miishitc. Mii 'i aaniihsh kaakii'oncimiinikooyaank kiinawaa ciwiici'ikooyek, ciompikiyek kaye, kaawiin wiin cipiikopinikooyek.
2CO.13.11	Pooshoo tahsh kitinininim niicitepwehtamook! Wiinke hsa kwayahk kakwekwayahkwaatisik! Pisintamok kaaihkitoyaan. Weweni kaye pisintaatik aaniin ehkitoyek. Weweni kaye wiiciintik. Kishemanitoo hsa kaasaaki'iwetc, kaamiikiwetc kaye pisaanisiwin kikawiiciiwikowaa!
2CO.13.12	Otepwehtamook anami'e ociimihkok kaapooshoo'ekwaa, mii nahke ishipooshoo'itik. Kahkina hsa Kishemanitoo ominwaatisiima' kipooshoo'ikowaak. 
2CO.13.13	KaaTipenciketc Ciisahs Christ okishewaatisiwin, Kishemanitoo kaye osaaki'iwewin, Kishemanitoo otAhcaahkwan kaye ominowiiciiwiwewinini kikawiiciiwikom kahkina kaatahshiyek.
GAL.1.1	Niin Pwaal 
GAL.1.2	Kahkina hsa niiciotepwehtamook o'omaa kaa‑ayaawaatc kitako⁠pooshoo'ikowaak. Kiinawaa otepwehtamook weti kaa‑ayaayek Kalehshiya 
GAL.1.3	Taka Kishemanitoo Kaaoyoohsiyank, kaaTipenciketc kaye Ciisahs Christ, kikamiinikowaa kishewaatisiwin, pisaanentamowin kaye. 
GAL.1.4	Christ tahsh ekii'na'ihtawaatc kiKishemanitoominaanin Kaaoyoohsimimank kaakii'oncipakitinank opimaatisiwin kimacitootamowininaanin kiinawint onci cishaapwiiwank o'omaa kaaishimacinaakwaninik o'o noonkom kaapimi‑ishiwepahk ahki. 
GAL.1.5	Taka Kishemanitoo takihci‑inentaakosi ahpane pishihshik. Emen!
GAL.1.6	Aahpici hsa kikoshkowishim i'i kaakii'ishihcikeyek! Aahpici wiipa e'nakanek a'a Kishemanitoo kaakiihkanooninek i'imaa Christan kaaishikishewaatisinitc, pahkaan tahsh minwaacimowin e'otaahpinamek! 
GAL.1.7	Kekeht hsa, kaawiin kotak minwaacimowin ayaahsinoon! Kiwiintamawininim tahsh e'ayaawaatc pemaatisiwaatc ehkakwe⁠wanishkwe'inekwaa, ehkakwe⁠aancihtoowaatc kaye i'iweni Christan ominwaacimowinini! 
GAL.1.8	Kiishpin tahsh niinawint pahkaan inwehtooyaank komaa kaye mihsawaa ko 
GAL.1.9	Aasha tahsh o'o ekii'ihkitoyaan, miinawaa tahsh niwii'ihkit: kiishpin hsa awiya kakiihkiminek pahkaan tahsh inwehtootc i'i aasha kaakii'otaahpinamek minwaacimowinini, taka tainakimaa cinihshiwanaatisitc. 
GAL.1.10	Mii na 'i enihtaakosiyaan taapishkoo e'antawenimak inini ciminwaapamitc? Kaawiin! Kishemanitoo ohsha ninantawenimaa ciminwaapamitc. Mii na 'i eshinaakosiyan ehkakwe⁠ishihcikeyaan inini ciminwaapamitc? Kiishpin hsa 'i ishihcikeyaampaan, kaawiin iinsan Christ nintaa‑anohkiihtawaahsii.
GAL.1.11	Niitanami'aak! Kiwiintamawininim tahsh, i'i hsa minwaacimowin kaakakiihkwaatamaan kaawiin ininiihkaank kii'onciihsinoon. 
GAL.1.12	Kaawiin kaye ininiihkaank ninkii'ontinansiin, kaawiin kaye awiya inini ninkiihkihkino'amaakohsii. Ciisahs Christ ohsha wiin iko ninkii'waapanta'ik. 
GAL.1.13	 Aasha iitok kikii'noontaam aaniin kaa'ishipimaatisiyaan, aahpici weweni ekiihpiminisha'amaan i'i Coowi anami'ehcikewin. Aahpici kaye ekii'manaaci'aahsiwakwaa ekiihkakwaataki'akwaa otepwehtamook kaaishiayoohkoayaawaatc kaatipenimikowaatc Kishemanitoon, ekiihkakwenihshiwanaaci'akwaa kaye. 
GAL.1.14	 Iki kaye niici‑⁠Coowak kaakii'wiiciahpiihtaatisiimakwaa, nawac niin awahshime ninkii'ishihcike ekiihtootamaan i'i Coowi anami'ehcikewin. Nawac niin kaye ninkiihkihci‑inentaanan ini kaakii'ishihtwaawaatc iki mewisha kaakiihpimaatisiwaatc. 
GAL.1.15	 Kishemanitoo tahsh okishewaatisiwinink ninkii'oncionenimik cipwaa nihtaawikiyaan, okishewaatisiwinink kaye ninkii'oncikanoonik cianohkiihtawak, ekii'inentank tahsh kaye nimpimaatisiwinink ciwaapamimintc ini oKosihsan, 
GAL.1.16	ekii'inentank kaye ciwiintamawimak i'i ekaa kaaCoowiwihsinik citashintamawimak i'i minwaacimowin, citashimimak ini Kishemanitoo oKosihsan. Ahpii tahsh kaakii'waapamimak kaawiin awiya ninkii'naasihkawaahsii ciwiintamawitc aaniin keishihcikeyaan. 
GAL.1.17	Kaawiin kaye 
GAL.1.19	Kaawiin tahsh kotak ishinisha'waakanak ninkii'waapamaahsiik, mii ehta ko Ciimis 
GAL.1.20	Tepwe ohsha o'o kaaishipii'amawinakook. Kishemanitoo ninkihkenimik ehkiiwanimohsiwaan. 
GAL.1.21	Naanaake tahsh weti ninkii'ani‑ishaa Siiriya 
GAL.1.22	Kaawiin tahsh weweni i'i ahpii ninkiihkihkenimikohsiik kaatepwehtawaawaatc Christan weti Cootiiyaahkaank 
GAL.1.23	I'imaa tahsh ehta kaakii'inaacimikoowak ninkii'oncikihkenimikook. Miitahsh o'o kaakii'inaacimikooyaan: “A'a hsa inini kaakiihkakwaataki'inank, noonkom opapaatashintaan i'i tepwehtamowinini kaakiih⁠kakwe⁠nihshiwanaacihtoohpan.” 
GAL.1.24	Miitahsh i'imaa kaa'ishimiikwehciwenimaawaatc Kishemanitoon i'i kaakiihtootawimitc i'imaa nimpimaatisiwinink.
GAL.2.2	Kishemanitoo tahsh ekii'waapanta'itc ci‑ishaawak kaakii'onci‑ishaawak. Ninkiih⁠kiimooci⁠nakishkawaak tahsh iki oniikaanisiik ekii'wiintamawakwaa aaniin mayaa kaaishikakiihkimak i'i ekaa kaaCoowiwihsinik, ekiihtashintamawimak i'i minwaacimowinini. Aaniihsh ninkii'naniisaanentaan i'i otaanaank kaakii'inanohkiiyaan noonkom kaye kaaishihcikeyaan, ekaa kekoon cionciihsinok. 
GAL.2.3	A'a tahsh Taitahs kaakii'wiiciiwak Kariihk 
GAL.2.4	Aaninta hsa aanakii'inentamook i'i cikii'ishi'imintipan. Iki tahsh ininiwak ekii'anami'ehkaasowaatc ninkii'wiiciiwikonaanik ekiih⁠kiimooci⁠piintikanitisowaatc, ekiih⁠kiimooci⁠naanaakaci'inankitwaa ekiihkakwemihkamowaatc aaniin eshitipenimikohsiwaank i'i Moosihs 
GAL.2.5	Kaawiin tahsh ninkiihpakitinitisohsiimin i'i ci‑ishihseyaank. Kaawiin iko peshikotipa'ikanenhs ninkiihpisintawaahsiwaanaanik. Miitahsh i'i kaakii'onci‑ishihcikeyaank: i'i minwaacimowin kaaishitepwemakahk ninkii'antawentaamin keyaapi ciwiiciiwikoyek.
GAL.2.7	Shaakooc tahsh okii'waapantaanaawaa ekii'miinikoowak ciwiintamaakeyaan minwaacimowinini, cikakiihkimimak i'i ekaa kaaCoowiwihsinik, taapishkoo kewiin Piitar 
GAL.2.8	Kishemanitoo ohsha omashkawisiiwinink 
GAL.2.9	Ciimis 
GAL.2.10	Miitahsh ehta kaa'ishipakohseniminankitwaa cimaamihkawinotawimankitc i'i kaakitimaakisinitc otepwehtamoo' kaakii'ayaanitc kaakii'ishiayaawaatc. Miitahsh i'iwe maawac iko kaakii'antawentamaan ewii'ishihcikeyaan.
GAL.2.11	Ahpii tahsh Piitar 
GAL.2.12	Miitahsh o'o Piitar kaa'ishihciketc: cipwaa takohshininitc tahsh i'i ininiwa' Ciimis 
GAL.2.13	Miitahsh kotak kaakii'anami'aawaatc Coowak kaa'ani‑ishihcikewaatc Piitaroon kaakii'ishihcikenitc ekii'wepi'ikowaatc ekaa sesik e'ishihcikehsinik. Paarnapahs 
GAL.2.14	Ahpii tahsh ekii'waapamakwaa ekaa ekii'ishihcikehsikwaa aaniin kaainahtenik i'i tepwewin kaatashintek minwaacimowinink, Piitar ninkiihkanoonaa enaahsamiinitc kahkina i'imaa kaakii'ayaanitc. Miitahsh o'o kaa'inak: “Kiin iitok kiCoowiw, kaawiin tahsh i'i kitishihcikehsii. Ekaa kaaCoowiwihsikwaa hsa kaaishipimaatisiwaatc kitishihcike. Aaniin tahsh keshikashki'atwaapan i'i ekaa kaaCoowiwihsikwaa ci‑ishihcikewaatc Coowa' kaapimaatisiwaatc?” ninkii'inaa.
GAL.2.15	Niinawint tahsh tepwe kaaCoowiwiyaank ninkii'ishinihtaawikimin. Kaawiin wiin nintinowihsiimin taapishkoo iki ekaa kaaCoowiwihsikwaa omacitootamook kaaishinihkaanintwaa. 
GAL.2.16	 Ninkihkentaamin aaniihsh awiya kiitepwehtawaatc Ciisahs Christan, mii hsa 'i wenciminowiiciiwikotc ini Kishemanitoon, kaawiin wiin ehtootank i'i 
GAL.2.17	Keniinawint tahsh e'antone'amaank i'i minwaapamikoowin ehtepwehtawankitc Christ, miitahsh iinsan keniinawint eshinaakosiyaank kaamacitootamowaatc. Mii na tahsh eshinaakwaninik taapishkoo Christ wiin e'animaaciikihtootc macitootamowinini? Keko i'i inentankek! 
GAL.2.18	Kiishpin kiiweoshihtooyaan i'i kaakii'nihshiwanaacihtooyaan, mii 'imaa eshinaakwahk niin ehpiikonamaan Kishemanitoo otOonahshowewin.
GAL.2.19	Miitahsh taapishkoo eshinaakosiyaan aasha ekii'nipoyaan, taapishkoo Onahshowewin hsa ekii'nihsikoyaan. Miitahsh i'i kaaoncitipenimikohsiwaan Onahshowewin. Miitahsh i'i kaakii'onci‑ishihsek ci‑ishi⁠pimaatisiyaan kaashiantawenimitc Kishemanitoo. 
GAL.2.20	Christ hsa ninkii'wiicinipoomaa ahpii ekii'nihsintc i'imaa aashiteyaahtikonk. Kaawiin tahsh niin wa'a kaapimaatisiyaan, wiin ohsha Christ kaapimaatisitc nimpimaatisiwinink. Ehtepwehtawimak Kishemanitoo oKosihsan, kaaoncipimaatisiyaan o'o noonkom pimaatisiwin kaapimaatisiyaan. Aaniihsh Christ ninkiihsaaki'ik, okiihpakitinaan kaye opimaatisiwin niin onci. 
GAL.2.21	Kaawiin nintaanawentamowaahsiin Kishemanitoo okishewaatisiwin. Kiishpin kwayahkwaatisiwin onciimakahkipan i'imaa Onahshowewinink, anihshaa iinsan Christ kiinipokopan.
GAL.3.1	Etatawe hsa kikakiipaatisim kaa‑⁠Kalehshiyawininiiwiyek 
GAL.3.2	Peshikwayak tahsh kekoon wiintamawihshik: aaniinti kaa'oncitepinimek Kishemanitoo otAhcaahkwan? Ehtootamek ina kaainahtek i'i 
GAL.3.3	Etatawe hsa kikakiipaatisim! Kishemanitoo otAhcaahkonk ekii'oncimaacihtaayek, mii na tahsh waa'ishihcikeyek wakicaya'ii kiwiiyawiwaank kaanihtaaishihcikeyek ewii'ishikiishikiyek anami'aawinink? 
GAL.3.4	Kaawiin inahsh kekoon kitinentansiim i'i kaakiihpiayishihseyek otaanaank? Kehcinaac maawiin kekoon i'imaa kikii'ontinaam kekihtaapacihtooyek. 
GAL.3.5	Kikii'miinikowaa Kishemanitoo otAhcaahkwan shikwa kii'mashkawanohkii ekii'maamahkaacihciketc kaaishi/ayaayek. Mii na tahsh kaaonci‑ishihciketc e'ishihcikewek ehtootamek kaainahtek Coowiwi Onahshowewin, komaa kaye ehtepwehtamek tipaacimowin kaakii'noontamek?
GAL.3.7	 Kikihkentaam iitok o'o, iki hsa kaatepwehtamowaatc pemaatisiwaatc miiwak ihsa iki mayaa Eparahaamink kaaontahkaanesiwaatc. 
GAL.3.8	 Kihcimasina'ikan aaniihsh niiyaak kiihtipaacimoomakan Kishemanitoo ewiihtinowaanaatc ehkwayahkwaatisinitc i'i ekaa kaaCoowiwihsinik otepwehtamowininiink onci. Aaniihsh kewiin Eparahaam niiyaak okii'minwaacimohtaakon Kihcimasina'ikan ekii'ikotc: “Kiin hsa Kishemanitoo kaawii'oncishawenimaatc kahkina pemaatisinitc.” 
GAL.3.9	Eparahaam okiihtepwehtawaan Kishemanitoon, miitahsh kaakii'oncishawentaakositc. Miitahsh kaye noonkom kahkina kaaotepwehtamowiniwaatc tako⁠shawentaakosiwak taapishkoo kaakii'ishishawentaakositc.
GAL.3.11	 Aahpici hsa wiinke payahtenaakwan, kaawiin hsa awiya otooncikwayahkwakimikohsiin Kishemanitoon e'mihcitootank kaainahtenik i'i Onahshowewinini, aaniihsh Kihcimasina'ikan ishipii'ikaate: “Awiya hsa kaaoncikwayahkwakimintc otepwehtamowinink tapimaatisi.” 
GAL.3.12	 Awiya hsa kaakanawentank Onahshowewin kaawiin memwehc otaapacihtoohsiin otepweyentamowin. O'o iitok Kihcimasina'ikan ihkitoomakan: “Awenen hsa piko kaatootank kahkina kekoonini kaainahtenik i'i Onahshowewinini, mii hsa i'imaa eshipimaatisitc.” 
GAL.3.13	 Christ kikiihtipa'okonaan cipakitinikoowank Onahshowewin kaakii'ishi⁠nipoomikooyankipan, aaniihsh kiihtinowi'aa wiin kaananipoomintc kiinawint onci. Aaniihsh Kihcimasina'ikan ishipii'ikaate: “Awiya hsa ko mihtikonk kaa‑akoonintc mii hsa 'awe kaananipoomintc.” 
GAL.3.14	Miitahsh o'o Christ Ciisahs kaakii'onci‑ishihciketc, ekaa kaaCoowiwihsikwaa kewiinawaa cimiinintwaa i'i shawentaakosiwinini, taapishkoo Kishemanitoo kaakii'ishiahshotamawaatc ewiihshawenimaatc Eparahaaman, kekiinawint tahsh tepweyentamowinink kikaoncitepinaanaan a'a Kishemanitoo otAhcaahkwan kaakii'ahshotamawinank.
GAL.3.15	Niitanami'aak, kiwii'wiintamawininim hsa kekoon aaniin keoncinihsitohtamek o'o kaawiintamawinakook. Ahpii hsa niishin (2) ininiwak ekiihkiishentamowaatc kekoonini, ekii'oshipii'amowaatc kaye, kaawiin hsa awiya okapiikonansiin. Kaawiin kaye awiya awahshime otaanankihtoohsiin i'i aasha ahshotamaatiwinink kaakii'oshipii'ikaatenik. 
GAL.3.16	 Inashke tahsh Kishemanitoo okii'ahshotamawaan Eparahaaman 
GAL.3.17	 Miitahsh o'o kaaitamaan, Kishemanitoo ahpii kiimiinaatc Eparahaaman i'i ahshotamaatiwinini, kii'ihkito kaye ewiihkanawentank. Niiwaahk nihsimitana (430) tahsopipoon tahsh ekii'ani‑ishihsek, 
GAL.3.18	 Kiishpin tahsh Kishemanitoo omiikiwaan oncianohkiimakaninikipan i'imaa ehta ehkanawencikaatenik Onahshowewin, kaawiin iinsan awahshime Kishemanitoo kaakii'ishiahshotamaaketc anohkiimakahsinini. Aasha tahsh Kishemanitoo ekii'ahshotamaaketc, kaakii'oncimihcimiinaatc Eparahaaman i'i omiikiwaan. 
GAL.3.19	Aaniin tahsh kaainahtek i'i Onahshowewin? Mii 'i iitok kaakii'oncinankihtootc Onahshowewinini ewiihpeyahtenaakohtootc i'i macitootamowinini. Mii kaye kaakii'inahcikaatek, paanimaa hsa Eparahaam opiiwesiiman pitakohshininitc niiyaak kaakiiahshotamawimintc, miitahsh 'i paamaa cipoonanohkiimakahk i'i Onahshowewin. 
GAL.3.20	Kaakiikitohtamaaketc tahsh kaawiin aapatisihsii awiya kiimihcipeshikotc kekoonini kii‑ishihciketc. Kishemanitoo tahsh a'a kaamihcipeshikotc. Wiin iko kiikitohtamaaso e'miikiwetc otahshotamaakewin.
GAL.3.22	Kihcimasina'ikanink itahsh ishipii'ikaate, kahkina hsa pemaatisiwaatc ahkiink okihciwishkaakonaawaa macitootamowin. Miitahsh i'i Kishemanitoo kaakii'ahshotamawaatc awenena' iko ketepwehtawaanitc Ciisahs Christan, mii i'iwe tamiinaawak, aaniihsh tepwehtamook. 
GAL.3.23	I'i tahsh cipwaa ishihsek tepweyentamowin cianohkiimakahk, Onahshowewin ihsa kikiihtahkonikomin. Paanimaa hsa tepweyentamowin ekii'naakwahk miitahsh i'i kaa'ishipakitinikooyank. 
GAL.3.24	Christ tahsh cipwaa takohshink, Onahshowewin kikiihtipenimikomin ci⁠kihkinowinikoyank Christ ketashitipeniminank. Miitahsh i'i kaakii'onci‑ishihsek, Kishemanitoo cioncikwayahkwakiminank i'imaa tepweyentamowinink. 
GAL.3.25	Inashke tahsh aasha ekii'ocihcihsek tepweyentamowin ciaapatahk, kaawiin Onahshowewin awahshime kitipenimikohsiimin.
GAL.3.26	Ehtepweyenimek ohsha Christ Ciisahs, kahkina kaaonciokosihsiminek Kishemanitoo. 
GAL.3.27	Kahkina hsa kaatahshiyek, kaakiihsiika'antaasoyek ciwiiciiwek Christ, miitahsh eshinaakosiyek, ehkikishkamowek wiin iko Christ opimaatisiwin. 
GAL.3.28	A'a tahsh Coo, a'a kaye kaaCoowiwihsik, a'a kaye opamiihtaake, a'a kaye kaatipenintisotc, a'a inini, a'a ihkwe, kaawiin pepahkaan inentaakosihsiiwak. Kahkina hsa kiinawaa kipeshikwentaakosim i'imaa Christink. 
GAL.3.29	 Kiishpin tahsh Christink ishitipentaakosiyek kiinawaa iinsan Eparahaamink 
GAL.4.1	O'o tahsh nintihkit, a'a hsa okosihsimaa mekwaa ehkwiiwisenhsiwitc kaawii'nakatamaakotc oteten otaya'iimini citipentank, mii hsa kewiin ehtoocikaniwitc taapishkoo opamiihtaaken kaatoocikaniwinitc, aanawiin kahkina kekoonini ehtipentank a'a okosihsimaa. 
GAL.4.2	Mekwaa tahsh ehkwiiwisenhsiwitc, ayaawa' hsa ininiwa' kenawenimikotc, kenaakacihtamaakotc kaye ini oteten kaakii'nakatamaakotc. Paanimaa tahsh e'ocihcihsenik ahpii kaakii'ihkitonitc oteten cipooninaanaakaci'intc, mii hsa ahpii kepooninaanaakacihcikaniwitc. 
GAL.4.3	Miitahsh peshikwan kekiinawint, kikiihtipenimikonaanik iki ahcaahkwak kaatipentamowaatc o'o misiwe ahkiini cipwaa kihkentamank i'i tepwewin. 
GAL.4.4	Ahpii tahsh tipa'ikan ekii'ocihcihsenik, Kishemanitoo wiin iko oKosihsan okiihpiicinisha'waan. I'imaa tahsh ihkwenk kii'ishinihtaawiki. Miitahsh kaye ekii'ishipimaatisitc kaakii'ishikanawencikaatenik Moosihs 
GAL.4.5	 Miitahsh ewiihtipa'waatc cipakitinikonitc i'i opimaatisii' kaakiihtipenimikonitc Onahshowewinini kaakii'oncipiishaatc, mii hsa tahsh Kishemanitoo kahkina kekiinawint tipinawe ciokosihsiminankitc. 
GAL.4.6	E'okosihsiminek itahsh Kishemanitoo kikii'ishinisha'amaakonaan hsa ini oKosihsan otAhcaahkoni i'imaa kite'inaanink. Miitahsh a'a Ahcaahk kaaihkitotc: “Aapa, Kiin ninTete!” 
GAL.4.7	Kaawiin tahsh keyaapi opamiihtaake kitinowihsii, Kishemanitoo hsa noonkom kitookosihsimik. E'okosihsimihk itahsh kiwii'miinik kaamiinaatc i'i okosihsa'.
GAL.4.8	Otaanaank tahsh kaawiin kikiihkihkenimaahsiwaawaa Kishemanitoo. Iki hsa kikiihtipenimikowaak ekii'anohkiihtawekwaa awiyawak ekaa tepwe kaamanitoowihsikwaa. 
GAL.4.9	Aasha tahsh kikihkenimaawaa tipinawe Kishemanitoo – nawac maawiin taaonishihshin ci‑ihkitoyaan kikihkenimikowaa Kishemanitoo. Wekonen tahsh wenciwiihkiiwenotawekwaa oko tino ahcaahkwak kaaniinamisiwaatc, iki kaye kaakohpaasinaakosiwaatc kaakakwetipencikewaatc? Mii na 'i eshiantawenimekwaa miinawaa citipeniminekwaa? 
GAL.4.10	Aahpici hsa weweni kikanawentaam ono kaakihci‑ishikiishikahkin, kiisihsook kaye, waa'ani‑ishiwepahk kaye, ini kaye aaninta kaakihci‑inentamek kihkinoonowinan. 
GAL.4.11	Aahpici hsa kitoocaanimenimininim, koonike mii'i eshinaakwahk anihshaa ekii'oncianohkiiyaan ekiihkakwewiici'inakook.
GAL.4.12	Niitanami'aak! Miitahsh eshipakohseniminakook, kaaishipimaatisiyaan ci‑ishipimaatisiyek, aaniihsh keniin kaatinowiyek nintinow. Kaawiin aapiinc iko kikii'macitootawihsiim. 
GAL.4.13	Kikihkenimihshim iitok ekii'aahkosiyaan kaakii'onci‑ishihsek ciwiintamawinakook minwaacimowin, miitahsh i'i payehsh ekii'noontawiyek. 
GAL.4.14	Aana tahsh ekiihsanaki'ikooyek i'i kaakii'ishiayaayaan i'imaa niwiiyawink, kaawiin tahsh shaakooc kikii'aanawenimihsiim, kaawiin kaye kikiihshiinkentansiim kaakii'inaahpineyaan. Miitahsh kaa'ishihcikeyek, ekii'otaahpiniyek taapishkoo kekii'ishiotaahpinekipan 
GAL.4.15	Aahpici hsa ekiihciihkentamekipan! Aaniin tahsh kaa'ishihseyek? Miitahsh o'o keinaaciminakook, kiishpin kashkihtooyekipan ciotaahpinamekipan kishkiinshikowaan, kitaakii'miishim iitok. 
GAL.4.16	Mii na tahsh o'o noonkom kaaonci'inenimiyek ehshiinkeniminakook, e'wiintamawinakook i'i tepwewin?
GAL.4.17	Miitahsh kaaoncikakwesaaki'inekwaa iki kotak ininiwak pahkaan kaainwehtoowaatc i'i minwaacimowin, kaawiin aaniihsh kinantawenimikohsiiwaak ciwii'wiiciiwiyek. Kinantawenimikowaak ohsha ciwii'wiiciiwekwaa. Kaawiin tahsh tepwe kwayahk kiwiihsaaki'ikohsiiwaak. 
GAL.4.18	Aahpici tahsh onishihshinini awiyak kiiwiihsaakiwiiciiwinekwaa, kaawiin ehta weti kii'ayaayaan, kiishpin kota kwayahk wiiwiiciiwinekwaa. 
GAL.4.19	Niniicaanihsak kaainaweniminakook! Taapishkoo ihkwe kaa‑ahpiihciwiihsakentank kiiwiiwaapamaawahsotc, mii keniin peshikwan ehpiihciwiihsakentamaan kiimihkweniminakook, e'mihsawentamowak Christ otishiayaawin cinihtaawikininik i'imaa kipimaatisiwiniwaank. 
GAL.4.20	Ampehsh tahsh noonkom wiiciiwinakook weti kaashiayaayek! Pahkaan iitok kitaainininim. Aahpici hsa kikwiinawitootaakoom!
GAL.4.21	Taka kiwiihkakwecimininim kekoon kiinawaa kaa‑antawentamek 
GAL.4.22	 O'o iitok ishipii'ikaate, Eparahaam 
GAL.4.23	A'a tahsh kwiiwisenhs i'imaa opamiihtakewihkwenk kaakii'oncinihtaawikitc, kahkina awiya kaaishinihtaawikinitc ihsa kii'ishinihtaawiki. A'a tahsh kotak kwiiwisenhs i'imaa Eparahaam wiiwink kaakii'onciitc, Kishemanitoo hsa otahshotamaakewinink kii'oncii. 
GAL.4.24	Tipaacimowin tahsh kimiinikoom keoncinihsitohtamek. Iki hsa niishin ihkwewak mii taapishkoo eshinaakosiwaatc ini niishin ahshotamaatiwinan Kishemanitoon kaakii'onahtoonitc. Hekaar 
GAL.4.25	Hekaar tahsh kaye ishinaakosi taapishkoo i'i kihciwaciw Saainai kaakii'ishinihkaatenik weti Arepiya 
GAL.4.26	I'iwe tahsh wiin Ceroosalam kihcikiishikonk kaaoncitipentaakwahk piniskwe piko tipenintisoomakan. Mii hsa eshinaakosiyank e'omaamaantamank. 
GAL.4.27	 Aaniihsh Kihcimasina'ikan ishipii'ikaate:
GAL.4.27	“Ciihkentan tahsh kiin ihkwe wiihkaa kaa'ayaawaahsiwatc apinoonciish!
GAL.4.27	Shaakowen, ciikihtaakosin, kiin wiihkaa kaamooshihtoohsiwan i'i kaaishiwiihsakentamowaatc ihkwewak kaawii'oniicaanihsiwaatc!
GAL.4.27	A'a hsa ihkwe kaakii'nakacikaniwitc nawac niipiwa' oka‑ayaawaa' apinoonciisha' ahpiihc wiin a'a ihkwe wiihkaa kaakii'nakanikohsik onaapeman.”
GAL.4.28	Noonkom tahsh kiinawaa niitanami'aak, Kishemanitoo otahshotamaakewinink kitoonci⁠oniicaanihsimikoom, taapishkoo Aaisik 
GAL.4.29	 I'i tahsh ahpii, a'a hsa kwiiwisenhs kaakii'ishinihtaawikitc kahkina awiya kaaishinihtaawikinitc, okiihkakwaataki'aan ini kotak kwiiwisenhsan kaakii'oncinihtaawikinitc Kishemanitoon otAhcaahkoni otishihcikewininiink. Miitahsh keyaapi noonkom eshihsek. 
GAL.4.30	 Mii hsa o'o Kihcimasina'ikan eshipii'ikaatek:
GAL.4.30	“Ninkoci hsa ishinisha'ohk a'a kaapamiihtaaketc ihkwe, ini kaye okosihsan.
GAL.4.30	Aaniihsh a'a kwiiwisenhs kaakii'omaamaatc ini ihkwewan kaakiihpamiihtaakenitc, kaawiin tamiinaahsii kekoonini oteten otaya'iimini taapishkoo kaawii'ishimiinintc a'a kwiiwisenhs kaakii'omaamaatc ini ihkwewan kaapamiihtaakehsinik.”
GAL.4.31	Niitanami'aak, kaawiin tahsh a'a ihkwe kaapamiihtaaketc kitooniicaanihsimikohsiinaan, a'a hsa ihkwe kaapamiihtaakehsik kitooniicaanihsimikonaan.
GAL.5.1	Christ hsa kikii'aapa'okonaan ekaa miinawaa citipenimikohsiwank 
GAL.5.2	Inashke pisintawihshik, niin Pwaal 
GAL.5.3	Miinawaa kitayaankwaamimininim, kiishpin awiya pakitinitisotc pisaaniko cikihkinawaatashakeshontc, mii hsa eshinaakwaninik oncitako cina'ihtank kahkina i'i Onahshowewin kaainahtenik. 
GAL.5.4	Kiinawaa tahsh kaakakwecihtooyek cionciminwakiminek Kishemanitoo ehpiminisha'amek i'i Onahshowewin kaainahtek, mii hsa 'i taapishkoo e'ishihcikeyek e'nakanek Christ e'wiiciiwaahsiwek. Mii hsa e'ayaayek aanti Kishemanitoo okishewaatisiwin keshiwiici'ikohsiwek. 
GAL.5.5	Niinawint tahsh wiin, mii 'i eshiahpenimoyaank Kishemanitoo cioncikwayahkwakimiyamintc. OtAhcaahkwan itahsh niwiicii'ikowaamin ehtepweyentamaank kaaoncipiihtooyaank i'i kwayahkwaatisiwin. 
GAL.5.6	Ahpii hsa kiiwiiciiwintc Christ Ciisahs, a'a hsa kaakihkinawaatashakeshikaniwitc a'a kaye ekaa kaakihkinawaatashakeshikaniwihsik kaawiin peshik awahshime ahpiihtentaakosihsii. Kaawiin tahsh wiin i'i kaakihci‑inentaakwahk. Tepwehtamowin hsa i'i saaki'iwewinink kaaishianohkiimakahk, mii hsa 'i kaakihci‑inentaakwahk. 
GAL.5.7	Aahpici tahsh wiinke weweni eminopahtooyekipan ehkakwecihkashiweyek e'ishihcikeyekipan! Awenen tahsh kaakipihtininek ehpiminisha'amekipan i'i tepwewin? Aaniin tahsh kaa'ihkitotc kaakii'oncikashkiminek? 
GAL.5.8	Kaawiin tahsh wiin Kishemanitoo kaa‑antominek i'i kikii'ikohsiiwaa! 
GAL.5.9	 “Aahpici hsa pankii ompisikan e'aapatahk, mii hsa misiwe pahkweshikan eshiompishkaatc,” maawiin taaihkitom. 
GAL.5.10	Kitooncikehcinaa'ininim ewiiciwek kaaTipenciketc, ciotaahpinansiwek kekoon pahkaan kaaishitepwehtansiwaan. Kishemanitoo hsa okanana'ahsaan ini ininiwan aweneniwinikwen kaamikoshkaaci'inek. 
GAL.5.11	Niitanami'aak, kiishpin tahsh niin keyaapi kakiihkwaatamaampaan i'i kihkinawaatashakeshokoowin, wekonen tahsh keyaapi wencikakwaataki'ikooyaan? Kiishpin tahsh i'i tepwe ishikakiihkweyaan, kaawiin iitok awiya nintaamaanihtaakohsii kakiihkwaanimak ini Ciisahsoon kaakii'niponitc aashiteyaahtikonk. 
GAL.5.12	Miitahsh eshimihsawentamaan iki hsa kaamikoshkaaci'inekwaa pisaaniko cianimanishamowaatc otininiiwiniwaan.
GAL.5.13	Kiinawaa tahsh wiin niitanami'aak, Kishemanitoo ohsha kikii'antomikowaa i'imaa aapa'okoowinink citipenintisoyek. Keko tahsh wiin i'i kitipenimitiso'ikoowiniwaa aapacihtoohkek cioncimacitootamek, keko kaye pakitinankek ini kimacimihsawentamowiniwaan citipenimikoyek. O'o tahsh ishihcikek, saaki'itiwinink ishinaanaakaci'itik. 
GAL.5.14	 Aaniihsh kahkina Onahshowewin taaishimooshkinetoocikaate o'o ishihcikenaaniwank: “Saaki' kiicipimaatis taapishkoo kaaishisaaki'itisoyan.” 
GAL.5.15	Ayaankwaamisik! Kiishpin aya'aawihshink tootaatiyek, maamaakwanitiyek, wiihsakaahpinanitiyek, mii maawiin i'i cicaakinanitiyek!
GAL.5.16	Miitahsh o'o eninakook: Pakitinihk hsa a'a Kishemanitoo otAhcaahkwan cipimiwitootc ini kipimaatisiwiniwaan. Kaawiin tahsh kikaishihcikehsiim kaaishimacimihsawentamoomakahk kikehteinaatisiwiniwaa. 
GAL.5.17	 Awiya hsa okehteinaatisiwin nahpaac inahke ishimihsawentamoomakanini, kaawiin wiin Kishemanitoo otAhcaahkwan kaaishimihsawentaminitc ishihcikemakahsinini. A'a tahsh kaye Kishemanitoo otAhcaahkwan kaawiin ishimihsawentansiiwan i'i kehteinaatisiwin kaawii'ishihcikemakaninik. A'a tahsh Ahcaahk omihsawentamowin i'i kaye kikehteinaatisiwiniwaa miitahsh mooshak miikaatiimakanoon. Miitahsh i'i kaaoncikashkihtoohsiwek i'i kaashiantawentamek ewii'ishihcikeyek. 
GAL.5.18	Kiishpin tahsh Kishemanitoo otAhcaahkwan pimiwitoonitc kipimaatisiwiniwaan, kaawiin iinsan kitipenimikohsiim i'i 
GAL.5.19	Aahpici tahsh peyahtenaakwan i'i kehteinaatisiwin eshihcikemakahk. Miitahsh o'o eshianohkiimakahk: pihshikwaatisiwin, wiinaatisiwin, nahpaacipihshikwaacihcikewin, 
GAL.5.20	manitoohkewin, mamaantawihcikewin, shiinkenintiwin, kiihkaantiwin, ayaahshenintiwin, wahkewikitaasowin, kakweniikaanenintisowin, kakweshaakoosontiwin, pahkewinitiwin, 
GAL.5.21	mihsawinaakewinan, kiiwashkwepiiwin, papaakakiipaatisiwin kaye taapishkoo miiwan ono tino. Miitahsh niiyaak eshiayaankwaamiminakook, awiya kaatootank ini kaawiintamaan, kaawiin tawiicihtwaahsii 
GAL.5.22	Ini tahsh Kishemanitoo otAhcaahkwan, miiwan ono nehtaawikihtoonitc: saaki'iwewin, minwentamowin, pisaanisiwin, shiipentamowin, kishewaatisiwin, minotootaatiwin, tepweyentaakosiwin, 
GAL.5.23	noohkaatisiwin, weweni kanawenintisowin. Iki tahsh o'o kaaishipimaatisiwaatc kaawiin okapapaamenimikohsiinaawaa Onahshowewinini. 
GAL.5.24	Iki tahsh Christ Ciisahsonk kaaishitipentaakosiwaatc aasha aashiteyaahtikonk okii'ishinihtoonaawaan okehteinaatisiwiniwaan, ini kaye kaakii'ishi⁠tako⁠antawentamoomakaninikipaniin, kaye kaakii'ishi⁠mihsawencikemakaninikipaniin.
GAL.5.25	Ahcaahkonk itahsh e'oncipimaatisiyank, taka tahsh kaye Ahcaahkonk ishipimohsetaa. 
GAL.5.26	Taka kaawiin kikawawishwaasohsiimin kaawiin kaye kikakakwenishki'itihsiimin, kaawiin kaye kika ayaahshenintihsiimin.
GAL.6.1	Niitanami'aak, kiishpin tahsh awiya oncimihkawintc aaniin iko ishimaci‑ishihciketc, kiinawaa hsa kaana'ihtawimek Kishemanitoo otAhcaahkwan wiici'ihk a'a kaakii'mamaashiitc miinawaa kwayahk cipimohsetc. Weweni hsa tootawihk ahpii wiici'ek. Kaatahsopeshikoyek itahsh naanaakaci'itisok kekiinawaa cikoci'ikoohsiwek. 
GAL.6.2	Waawiici'itik tahsh cipimiwitamaatiyek ini kaapimiwitooyek. O'o tahsh kii'ishihcikeyek mii hsa 'i e'na'ihtamowek Onahshowewin Christ kaakii'ishikihkino'iketc. 
GAL.6.3	Kiishpin tahsh inini kihcikekoonini inenintisotc, kekoonini tahsh e'ahpiihtentaakosihsik, aahpici kihciwanenintiso. 
GAL.6.4	Mii hsa eshinaakwaninik awiya wiin iko cikanawaapantank aaniin eshihciketc. Kiishpin tahsh minonaakwaninik i'i otishihcikewin, otayaan hsa kekoonini cioncikihci‑inentank. Kaawiin tahsh wiin memwehc pahkaan awiyan okakanawaapamaahsiin taka kwayahk ci‑ishipimaatisikwen. 
GAL.6.5	Mii hsa eshinaakwaninik kahkina awiya wiin iko cipimiwitamaasohpan opimiwanaan. 
GAL.6.6	A'a tahsh inini kaakihkino'amawintc i'i Kishemanitoo otipaacimowinini, mii hsa eshinaakwaninik i'imaa kaaonishihshininikin kekoonan kaatipentank cionciwiici'aatc ini kaakihkino'amaakotc.
GAL.6.7	Keko tahsh wiin wanentankek o'o: Kishemanitoo hsa kaawiin tinowihsii cipaahpinotawintipan. Wekonen hsa ko inini kehtikaatank, mii hsa i'iweni kemoona'ank. 
GAL.6.8	A'a hsa awiya kaaishikihtiketc okehteinaatisiwinink, nipowinini tahsh okamoona'aan i'imaa kaakii'ishikihtiketc. A'a hsa wiin awiya i'imaa kaaishikihtiketc, kaaishiwiici'iwenitc Kishemanitoon otAhcaahkoni, mooshak keayaanik pimaatisiwinini okamoona'aan i'imaa kaakii'ishikihtiketc. 
GAL.6.9	Taka tahsh kiinawint kaawiin kikapakitentansiimin i'i kaaishikakweminotootamank mooshak. Aaniihsh taocihcihse ahpii kekiinawint cimoona'ikeyank, kiishpin noontepakiciihsiwank. 
GAL.6.10	Taka tahsh kiishpin ishihsek awiya ciminotootawankitc, taka kwayahk tootawaataanik kahkina pemaatisiwaatc, iki hsa awahshime wiici'aataanik kaaonci‑inawemankwaa tepwehtamowinink kaaishitipentaakosiwaatc.
GAL.6.11	Kiwaapantaam iitok niin aaniin ehpiihcimankipii'ikeyaan o'o ishkwaac kaaoshipii'amawinakook, niin iko nininc e'aapacihtooyaan. 
GAL.6.12	Iki tahsh awiyak kaakakwekashkiminekwaa 
GAL.6.13	Iki hsa kaakihkinawaatashakeshowewaatc kaawiin tahsh kaye wiinawaa otootansiinaawaa i'i 
GAL.6.14	Kaawiin itahsh niin wiihkaa nintaaishihcikehsii. Niin itahsh wiin i'i ehta ninkatashintaan Ciisahs Christ ekii'nipotc i'imaa aashiteyaahtikonk. O'omaa ahkiink kaakihci‑inentaakwahk niin wiin nintinakintaan taapishkoo enipoomakahk. Mii kaye niin eshinaasoyaan ekii'nipoyaan citootansiwaan kaakihci‑inentaakwahk o'omaa ahkiink. 
GAL.6.15	A'a tahsh kaakiihkihkinawaatashakeshikaniwitc, kaye kaakihkinawaacihcikaniwihsik kaawiin kanake kekoon inaapatahsinini kaatootawintwaa. Awiya ohsha kaaoshkioshihcikaniwitc mii hsa o'owe kaakihci‑inentaawahk. 
GAL.6.16	Iki hsa kaawii'ishipimaatisiwaatc i'i kaakii'ishkwaatashintamaan pisaanentamowinini, shawentaakosiwinini kaye tamiinaawak, iki kaye kahkina Isriyal 
GAL.6.17	Miitahsh o'o ehkitoyaan ishkwaac, taka keko awiya awahshime ninkamikoshkaaci'ikohsii, aaniihsh naakwanoon ini ninkakwaataki'ikoowinan i'imaa niwiiyawink. Miitahsh i'imaa eshikihkinawaasinaakwahk e'anohkiihtawak Ciisahs. 
GAL.6.18	Taka tahsh kaaTipenciketc Ciisahs Christ okishewaatisiwin kikawiiciiwikom kitahcaahkowaank kahkina kaatahshiyek, niitanami'aak! Emen.
EPH.1.2	Taka Kishemanitoo Kaaoyoohsimank, kaaTipenciketc Ciisahs Christ kaye, kikamiinikowaa okishewaatisiwin, pisaanisiwinini kaye.
EPH.1.3	Taka tamiikwehciwentaakosi Kishemanitoo Kaaoyoohsimikotc kaaTipencikenitc Ciisahs Christan. Aaniihsh e'wiiciiwimank Christan kaaoncishaweniminank, kaaoncimiininank kaye kahkina kaashishawencikenitc Kishemanitoo otAhcaahkwan kihcikiishikonk kaaonciimakaninikin. 
EPH.1.4	Wiin aaniihsh kikiihkiishaaci⁠onenimikonaan ciwiiciiwimank Christan cipwaa maacihsenik o'o ahkiini, cipehkisiwank, kekoon kaye aapiinc ci‑ishianaamentaakosihsiwank enaahsamiitc. 
EPH.1.5	Kishemanitoo tahsh ehsaaki'iwetc kaakii'oncikiishaaci‑inentank ewii'okosihsiminank. Ciisahs Christan otishihcikewininiink otooncikashkihtoon. Wiin itahsh iko kaye ekii'minwaapantank i'i kaakii'onci‑ishihciketc. 
EPH.1.6	Taka tahsh miikwehciwenimaataa Kishemanitoo aaniihsh kihci‑inentaakwanini i'i okishewaatisiwin, kaakii'ishimihcimiininank i'imaa oKosihsink kaasaaki'aatc. 
EPH.1.7	 Christ itahsh omiskwiim ekii'oncikawininik mii 'imaa wenciik i'i pimaaci'iwewin, mii kaye 'imaa wencipoonentamaakooyank macitootamowin, aaniihsh Kishemanitoo wenootanini okishewaatisiwin. 
EPH.1.8	Aaniihsh aahpici niipiwa' kikihcimiinikonaan i'i okishewaatisiwin. Kishemanitoo tahsh wiinke ehkakiihtaawentank, kahkina kaye kekoonini e'nihsitohtank, kii'ishihcike kaakii'inentank: 
EPH.1.9	kikiihkihkentamo'ikonaan i'i kaakiihkihkencikaatehsininik otinentamowin ekiihkiishaaci⁠onentank ewiihkiishihtootc i'imaa Christink. 
EPH.1.10	Amiitahsh o'owe kaakii'inentank, ewii'maawantoonank kahkina kekoonan kaakii'oshihtootc kihcikiishikonk ahkiink kaye kaa‑ayaanikin, Christan ciniikaanishkaminitc. Kishemanitoo wiin iko okakiishihtoon otinentamowin ahpii na'ihsenik tipa'ikan. 
EPH.1.11	I'imaa tahsh kaye Christink kikiihkiishaaci⁠onenimikonaan ewiihtipeniminank, mii aaniihsh i'i mayaa kaakii'inentank Kishemanitoo kaakashkihtootc kahkina kekoonini ci‑ishihsenik aaniin kaaishiantawentank. 
EPH.1.12	Wiin iitok okii'onentaan niinawint nihtam kaakii'ahpenimonotawimankitc Christan cionci⁠miikwehciwenimankitc, aaniihsh kihci‑inentaakosi. 
EPH.1.13	Kekiinawaa tahsh Kishemanitoo iitok kikii'oncimaaciitipenimikowaa ahpii kiipisintamowek i'i minwaacimowin, aaniihsh mii 'imaa kaaoncipimaaci'ikooyek. Ekiihtepwehtawek itahsh Christ, Kishemanitoo kikii'miinikowaa otAhcaahkwan kaakii'ahshotamaaketc, ewiihkihkinawaaci'inek ehtipeniminek. 
EPH.1.14	A'a tahsh Ahcaahk kaakii'miinikooyank mii 'imaa eshinaakwahk ekiihkihciwitipa'ank ninkotink citepinamowank i'i kaawii'miininank, mii kaye i'imaa wencikihkentamowank Kishemanitoo wiinke ewiihpimaaci'aatc ini pemaatisinitc kaatipenimaatc. Taka tahsh miikwehciwenimaataa aaniihsh kihci‑inentaakosi.
EPH.1.15	Ahpii tahsh ekii'noontamaan aaniin ehpiihcitepwehtawek kaaTipenciketc Ciisahs, aaniin kaye ehpiihcisaaki'ekwaa pemaatisiwaatc Kishemanitoon kaatipenimikowaatc, 
EPH.1.16	miitahsh i'i mahshi kaaoncikipihciihsiwaan emiikwehciwenimak Kishemanitoo kiinawaa onci. Mooshak kaye kimihkoomininim kiianami'aayaan, 
EPH.1.17	ehkakwecimak Kishemanitoo kaaoKishemanitoomikotc kaaTipeniminank Ciisahs Christan, kaakihci‑inentaakositc Kaaoyoohsimintc, cimiininek ini Ahcaahkwan kaamiikiwenitc kakiihtaawentamowin, kewaapanta'inek Kishemanitoon awahshime cikihkenimimek. 
EPH.1.18	Mii hsa tahsh eshianami'aayaan, ciwaahsenikaatekin kaaonci⁠nihsitohtamoomakahkin kite'iwaan, cipeyahteyaapantamowek wekonen i'i kaapiihtaawek Kishemanitoo ewii'miininek kaaishiantominek, ciwaapantamowek kaye aaniin ehpiihciwenootaninik, ehpiihcikihci‑inentaakwaninik kaye kaawii'miinaatc Kishemanitoo opimaatisiima'; 
EPH.1.19	cikihkentamowek kaye aaniin ehpiihci⁠awahshimewentaakwanininik omashkawisiiwin kaa‑anohkiimakaninik i'imaa kipimaatisiiwininaanink aasha kaakiihtepwehtawank. Aaniihsh mii 'i eshiwiici'iwemakaninik i'i kaatipentank okihcimashkawisiiwin, 
EPH.1.20	 kaakii'aapacihtootc ahpii kiikiiwepimaatisi'aatc Christan ahpii kiiniponitc, ekii'okimaawapi'aatc kaye okihcinihkink inahke weti kihcikiishikonk. 
EPH.1.21	Christ itahsh kahkina opaashicishkaanan okimaawiwinan, kashki'ewisiwinan kaye, mashkawisiiwinan kaye, tipenimiwewinan kaye, ini kaye kahkina wiinsowinan kaakihtakintenikin kemiinintc awiya. Kaawiin wiin ehta noonkom kaa‑ahkiiwaninik, i'i hsa kaye piciinak kaawii'ahkiiwaninik. 
EPH.1.22	 Kishemanitoo okiihpakitinaanan kahkina kekoonan Christan citahtahkohkaataminitc, okii'miinaan kaye kahkina kekoonini citipentaminitc i'imaa kaashiayaanitc eshimaamawiinonitc otepwehtamoo'. 
EPH.1.23	 Aaniihsh miiwa' i'iweni owiiyaw, mii 'imaa wencimooshkineyentaakositc, wiin kaye misiwe kahkina kekoonini kaamooshkineshkank.
EPH.2.2	I'i hsa ekii'ishipimohseyek kaaishihcikaaniwank o'omaa ahkiink, ekii'ishihcikeyek kaye kaaishihciketc a'a kaatipenimaatc kaatipentaminitc kashki'ewisiwin o'omaa mishahkiishikonk, a'a ahcaahk kaatipenimaatc i'i pemaatisininitc kaashashiipihtaminitc. 
EPH.2.3	Kahkina tahsh kekiinawint i'i kikii'ishipimaatisimin kaaishipimaatisiwaatc, ekii'ishihcikeyank aaniin eshipihshikwaatentamoomakahkin kikehteinaatisiwininaanin, ekii'ishihcikeyank kaye eshimihsawentamoomakahkin kikehteinaatisiwininaanin, kitinentamowininaanin kaye. Ekii'ishinihtaawikiwankopanen kaye kikii'inaatisimin cipakamishkaakoyank Kishemanitoo onishkaatisiwin, taapishkoo kotak awiyak kaashipimaatisiwaatc. 
EPH.2.4	Kishemanitoo tahsh aahpici e'wenootaninik okoohpaasinaakewin, aahpici kaye ekiihpaahtiinahtootc oshawencikewin kaakii'ishishaweniminank, 
EPH.2.5	mekwaa tahsh kii'nipowank i'imaa kimaci‑ishihcikewininaanink, wiin ihsa Kishemanitoo kikiihpimaatisi'ikonaan kaakiihpimaatisi'aatc Christan. Okishewaatisiwin aaniihsh kitooncipimaaci'ikoom. 
EPH.2.6	Kikii'ishi'ikonaan kaye ciwiicikiiwepimaatisiimimank ini Christan, kikii'ishi'ikonaan kaye ciwiitapimimank weti kihcikiishikonk ci‑ishiayaawank Christ Ciisahsoon kaaishiayaanitc. 
EPH.2.7	Miitahsh i'i kaakii'onci‑ishihciketc, i'i hsa piciinak kaawiihpiahkiiwaninik ewii'waapanta'iwetc kaa⁠kihciwenootaninik okishewaatisiwin, i'imaa tahsh Christ Ciisahsoon opimaatisiiwininiink mii 'imaa eshinaakohtootc. 
EPH.2.8	Okishewaatisiwinink ohsha kikii'oncipimaaci'ikoom, aaniihsh kikiihtepweyentaam. Kaawiin wiin kiinawaa i'i kikashkihtamaasohsiim, Kishemanitoo ohsha i'i omiikiwewin. 
EPH.2.9	Kaawiin wiin kaye anohkiiwinink onciihsinoon pimaaci'ikoowin, awiya hsa inini ekaa cioncikihcikaakiikitohsik. 
EPH.2.10	Kiinawint itahsh Kishemanitoo otishimaaciiwin, Christ Ciisahsonk kikii'oshi'ikonaan ciminohcikewank, wiin aaniihsh kikiihkwayaanciihtamaakonaan keishipimaatisiwank.
EPH.2.11	Taka tahsh maamihkawik kiinawaa ekii'ishinihtaawikiyek ekaa Coo citinowihsiwek, “ekaa kaakihkinawaatashakeshokoohsiwek” kaye ekii'ishinihkaaninekwaa iki 
EPH.2.12	I'i tahsh ahpii kaawiin kikii'wiiciiwaahsiwaawaa Christ, kaawiin kaye kikii'oncitipentaakosihsiim Isriyalak 
EPH.2.13	Kikii'naawinaakosim i'iwe ahpii. Noonkom itahsh i'imaa Christ Ciisahs omiskwiimink, aasha pehsho kaakii'oncipiinikoyek. 
EPH.2.14	Wiin aaniihsh Christ kaapiitamawinank pisaan ciwiiciintiyank, wiin kaakii'ishi'aatc cipeshikwentaakosinitc i'i kaakiihshiinkenintinitc, wiin kaye kaakiihpiikopitootc maashiwiiciintiwin taapishkoo pahkehcikanink kaakii'inentaakwaninik. 
EPH.2.15	 Wiin kaye owiiyawink okiihkaahsii'aan Onahshowewin aaniin kaakii'inaahkonikemakaninik, aaniin kaye eshihcikemakaninik. Miitahsh kaakii'inentank cipeshikwentaakosinitc pemaatisinitc ekiiwii'oncioshkioshi'aatc kaaishiniishwewaanakisinitc, ewii'ishi'aatc pisaan ciwiiciintinitc Coowa' i'i kaye ekaa kaaCoowiwihsinik. 
EPH.2.16	 Wiin iitok kaye Christ ahpii kiinipotc aashiteyaahtikonk okii'nihtamawaa' i'i kaakii'ishishiinkenintinitc, ekii'naacipinaatc kwayahk ciwiiciintinitc. Ekii'ishi'aatc kaye cipeshikwentaakosinitc peshikwan wiiyawimaank cioncitipentaakosinitc. Aashiteyaahtikonk kaye okii'oncinaacipinaa' kwayahk ciwiiciiwaanitc Kishemanitoon. 
EPH.2.17	 Kiihpitakohshin Christ ekiihtashintamawinek kaashiminwaatotenik pisaan wiiciintiwin kiinawaa ekaa kaaCoowiwihsiwek kaakii'naawentaakosiyek kaye, kewiinawaa tahsh kaaCoowiwiwaatc kii'wiintamawaawak pisaan wiiciintiwin wiinawaa kaakiihpehshwentaakosiwaatc. 
EPH.2.18	Wiin itahsh onci, kaaoncikashkihtaawank kiinawint kaashiniishwewaanakisiyank mincikahkina cipinaasihkawank a'a Kaaoyoohsimintc, aaniihsh kipeshikwentaakosiwaamin e'wiiciiwiminank kaapeshikonitc otAhcaahkwan.
EPH.2.19	Nashke tahsh kiinawaa ekaa kaaCoowiwihsiwek kaawiin awahshime kipiiwitewihsiim, kaawiin kaye kimayakentaakosihsiim, noonkom itahsh wiin kekiinawaa kitooncitipentaakosim i'i Kishemanitoo opimaatisiima' kaaishiayaanitc, Kishemanitoo kaye owaahkaa'ikanink kaaoncitipentaakosinitc. 
EPH.2.20	Miitahsh i'imaa kekiinawaa eshiahsikooyek ciwaahkaa'ikaniwiyek i'imaa kaakii'ishionaahkohsicikewaatc 
EPH.2.21	Aaniihsh mii 'imaa Christink kaaonciminwahtek i'i kahkina waahkaa'ikan, piinihsh e'animaaciikik, piinihsh itahsh Kishemanitoo okihcianami'ewikamik cianitinowaninik, kaaTipenciketc ketashianami'ehtawintc. 
EPH.2.22	Christ e'wiiciiwinek kekiinawaa tahsh kaaonci⁠maamawionahkinikooyek e'oshihcikaatek waahkaa'ikan, mii 'imaa Kishemanitoo entaatc aaniihsh otAhcaahkwan i'imaa ayaawan.
EPH.3.1	Mii hsa o'o niin Pwaal 
EPH.3.2	Kehcinaac maawiin aasha kikii'noontaam Kishemanitoo kaakishewaatisitc ekii'miishitc o'o anohkiiwinini kiinawaa ciminohseyek. 
EPH.3.3	Wiin ihsa piko Kishemanitoo ninkii'waapanta'ik cikihkentamowak i'i kaakiihkihkencikaatehsininik otinentamowin. Aasha pankii ninkiihtashintaan o'o kaakii'oshipii'amawinakook. 
EPH.3.4	 Kiishpin hsa anamihtooyek kikanihsitohtaam ihsa, kikakihkentaam kaye aaniin eshikihkentamowak i'i Christ otinentaakosiwin kaakiihkihkencikaatehsininik. 
EPH.3.5	Weti tahsh otaanaank ininiwak kaawiin kii'waapanta'aahsiiwak cikihkentamowaatc o'o. Kishemanitoo tahsh wiin iko ekii'aapaci'aatc otAhcaahkwan okii'waapanta'aa' i'i 
EPH.3.6	Miitahsh o'o kaaitamaan: Iki hsa kaye kaaCoowiwihsikwaa minwaacimowinink kewiinawaa okaoncitepinaanaawaa kaawiihtepinaminitc Coowa' Kishemanitoon kaawii'miinikonitc. Mii hsa kaye wiinawaa i'imaa eshiwiitoohkaasowaatc Christ owiiyawininiink. Kii'inentaakosiwak kaye wiinawaa cimiinintwaa Kishemanitoon kaakii'ishiahshotamaakenitc i'imaa Christ Ciisahsonk. 
EPH.3.7	Niin ninkiihtinowi'ikoo cianohkaatamaan Minwaacimowin, Kishemanitoo ekii'ishishawenimitc ci‑inanohkiiwak, ekii'oncimiishitc kaashianohkiimakaninik omashkawisiiwin. 
EPH.3.8	Niin itahsh nawac nintapahsentaakos ahpiihc wiin iki maawac kaatapahsentaakosiwaatc Kishemanitoo opimaatisiima'. Shaakooc itahsh ninkii'ishimiinikoowis ci‑ishiwitawakwaa ekaa kaaCoowiwihsikwaa minwaacimowinini, cikihkentamowaatc wiihkaa kaatetakowiintehsininik aaniin ehpiihciwenootisinitc ini Christan. 
EPH.3.9	Kishemanitoo niin ninkii'aapaci'ik kahkina pemaatisinitc cipeyahteyaapantaminitc aaniin waaishianohkiihtootc kaakiihkihkencikaatehsininik otinentamowin. I'iweni tahsh otinentamowin mewisha otaanaank Kishemanitoo kahkina kekoonini kaaoshihtootc, mii 'iweni mooshak kaakiihpikaatootc cikihkencikaatehsininik. 
EPH.3.10	Noonkom itahsh Kishemanitoo, otanami'aa' otaapaci'aa' e'waapanta'iwetc okakiihtaawentamowin. Miitahsh i'i kaa‑ahcaahkowentaakosinitc kaaokimaahkantaakenitc kaainintwaa, kaakashki'ewisinitc kaye, kihcikiishikonk kaa‑ayaanitc cipikihkentaminitc Kishemanitoo e'ayaatc kakiihtaawentamowin. 
EPH.3.11	Kishemanitoo hsa kii'ishihcike mewisha otaanaank kaakiihpi‑inentamokopanen i'imaa tahsh Christ Ciisahsonk kaaTipeniminank, mii 'imaa eshinaakwaninik i'i ekiihkiishihtootc kaawii'ishihcikekopanen. 
EPH.3.12	Christ tahsh e'wiiciiwank, ehtepwehtawank kaye kaaoncisoonkite'eyank, kaaoncikehcinaa'oyank kaye ahpii kiipinaasihkawank Kishemanitoo weti kaaishiayaatc. 
EPH.3.13	Miitahsh eshipakohsenimininakook, cipiikote'ehsiwek o'o kiinawaa kaaoncikakwaatakihtooyaan, kiinawaa hsa kikaonciminohsem o'o kaashikakwaatakihtooyaan.
EPH.3.14	Miitahsh o'o kaaonci ociciinkwanapihtaayaan enaahsamiitc Kaaoyoohsimintc, 
EPH.3.15	mii 'i iitok kahkina awiyak wentinamowaatc owiinsowiniwaan kihcikiishikonk, ahkiink kaye kaa‑ayaawaatc, kaatahso⁠pepahkaanwewaanakisiwaatc kaaotetewaatc. 
EPH.3.16	Nimashkawikakwecimaa Kaaoyoohsimintc cimiininek, kaaishiwenootaninik okihci‑inentaakosiwin cioncimashkawisii'ikoyek i'imaa kaashimashkawisiinitc otAhcaahkwan. Cimashkawisiiyek i'imaa piincaya'ii kipimaatisiwiniwaank. 
EPH.3.17	Ehtepwehtamek kaye Christ ci‑ishitaatc i'imaa kite'iwaank, kiinawaa kaye taapishkoo watapiin kaakotaawikihkin, cikotaawikiyek saaki'iwewinink, kaashionahtek kaye saaki'iwewin mii 'imaa ci‑ishiaayiitapiyek. 
EPH.3.18	Cikashkihtooyek kaye ciwiicikihkentamoomimek i'i Kishemanitoo kahkina otanami'aama' aaniin enikohkwentaakwaninik Christ osaaki'iwewin, aaniin ehpiihcimankateyentaakwaninik, aaniin kaye ehpiihcikinwewentaakwaninik, aaniin kaye ehpiihci‑ishpentaakwaninik, aaniin kaye ehpiihciwaahsawentaakwaninik anaamaya'ii inahke. 
EPH.3.19	Kekeht kaye cikihkentamowek Christ osaaki'iwewin, wiihkaa ketepikihkencikaatehsininik, cimooshkineshkaakowek kaye kahkina Kishemanitoo otinaatisiwin eshimooshkinewentaakwaninik.
EPH.3.20	A'a tahsh Kishemanitoo kaa‑anohkiimakaninik omashkawisiiwin i'imaa kipimaatisiwininaanink, okashkihtoon awahshime ci‑ishihciketc kaaishikakwecimank, aaniin kaye enentamowank, 
EPH.3.21	taka hsa wiin mooshak iko takihci‑inentaakosi i'imaa otanami'aa' kaaishiayaanitc, i'imaa kaye Christ Ciisahsonk mooshak iko ahpane keniayayaanik. Emen.
EPH.4.1	Niin itahsh kaaTipenciketc e'anohkiihtawak kaaoncikipa'okooyaan, kitishipakohsenimininim, aahpici ehkihci‑inentaakwahk kaashikanoonikooyek, kiiantominek Kishemanitoo, miitahsh inahke ci‑ishipimaatisiyek. 
EPH.4.2	 Mooshak kakwetapahsenimohk, kakwenoohkaatisik, shashiipentamohk kaye, kakweshashiipenintik ciwaapanta'itiyek ehsaaki'itiyek. 
EPH.4.3	Maawac hsa ko kihcianohkiik cikanawentamowek wiiciintiwin Kishemanitoo otAhcaahkwan kaamiininek, pisaanisiihkantaatiwin aapacihtook kaaoncimincimishkaak kaaishiminowiiciintiyek. 
EPH.4.4	Mihcipeshikwan hsa wiiyawimaa, mihcipeshiko kaye a'a Ahcaahk, mihcipeshikwanini kaaishiantominek Kishemanitoo, miitahsh i'imaa eshiahpenimoyek. 
EPH.4.5	Mihcipeshiko kaye kaaTipenciketc, mihcipeshikwan kaye tepweyentamowin, mihcipeshikwan kaye siika'antaasowin, 
EPH.4.6	mihcipeshiko kaye Kishemanitoo, kahkina awiyan Kaaoyoohsimikotc, wiin kaye kahkina awiya' otipenimaa', misiwe kaye tananohkii, wiin kaye kahkina awiya' opimaatisiwininiink ayintaa. 
EPH.4.7	Kahkina tahsh kaatahsopeshikoyank Christ omiikiwewinink kikii'ishishawentaakosimin, ekii'ishimaamaata'ooninank omiikiwewinan kaakii'onentank ci‑inanohkiiyank. 
EPH.4.8	 Kihcimasina'ikan tahsh ishipii'ikaate:
EPH.4.8	“Ahpii hsa weti ishpimink kii'ishaatc,
EPH.4.8	kaahcitinikana' niipiwa' okii'maaciinaa',
EPH.4.8	miikiwewinan tahsh okii'miinaa' ininiwa'.”
EPH.4.9	Wekonen tahsh “ishpimink kii'ishaatc” kaaicikaatek? Mii hsa o'o kaaicikaatek, pinamaa hsa maawac iko tapahsahkiink kiihpiishaa. 
EPH.4.10	A'a tahsh kaakiihpinaashiitc o'omaa ahkiink, mii hsa a'a peshikwan ishpimink kaakii'ishaatc, waahsa weti awahshime kihcikiishikonk ekii'ishaatc, kahkina kekoonini ewii'mooshkineshkank. 
EPH.4.11	Wiin itahsh kaakii'miinaatc ininiwa' anohkiiwinan, aaninta 
EPH.4.12	Miitahsh i'i kaakii'oncimiinaatc ewiihkwayaanci'aatc Kishemanitoo otanami'aama' citootaminitc owaawiici'iwewi⁠anohkiiwin, cioncikiishinaakwaninik e'ompihcikaatenik Christ owiiyaw, 
EPH.4.13	paanimaa kahkina kiipeshikwentaakwahk kitepwehtamowininaan, kaaishikihkenimank kaye Kishemanitoo oKosihsan, miitahsh i'i payesh cinikiishaapewiwank, ciocihcishkaawank omooshkinewentaakosiwinink Christ mayaa kekiinawint ci‑ishinaakosiyank.
EPH.4.14	Taka tahsh kaawiin apinoonciishink kikaishiayaahsiimin, cipapaamaa'okohsiwank, cipapaamiwepaahshihsiwank aanti piko wentaanimahk, aaniihsh taapishkoo nootinonk inentaakwanini okihkino'ikewiniwaan iki kaawanikihkino'ikewaatc. Aaniihsh okashki'aawaa' aaninta e'wanimaawaatc e'aapacihtoowaatc kaakakayentaakwaninikin otishihcikewiniwaan. 
EPH.4.15	Kiinawint tahsh wiin saaki'iwewinink e'onciimakahk kaatashintamank tepwewin, misiwe kikaishimaaciikimin inahke Christ kaaishiayaatc, kaaniikaanishkank owiiyaw. 
EPH.4.16	 Wiin itahsh kahkina kekoonini e'naakacihtootc, mii 'i kaaonci maamawi minohsinkin ini pepahkaan kaainwaatekin i'imaa wiiyawimaank. Mii 'imaa kahkina wencimincimishkaak kaaishiayoonahcikaatekin ayaanihkawikanaanan. Entahso peshikwahk hsa inaapatan kekii'inanohkiimakahkipan. Miitahsh o'o saaki'itiwin enanohkiimakahk, kaaoncimaaciikihk wiiyawimaa, kaaonci mashkawi'itisoomakahk kaye.
EPH.4.17	Kitayaankwaamimininim itahsh kaaTipenciketc otishinihkaasowinink: keko awahshime ishipimaatisihkek taapishkoo iki ekaa kaaCoowiwihsikwaa kaaishihcikewaatc, aaniihsh otinentamowiniwaan kaawiin kekoon ahpiihtentaakwahsininiwan. 
EPH.4.18	Kashkiitipihkaniniwan kaye onaakatawentamowiniwaan, kaawiin kaye i'imaa Kishemanitoo kaashipimaaci'iwenitc ishitipentaakosihsiiwak, aaniihsh kaawiin oncita owiihkakwekihkenimaahsiwaawaan aaniihsh kaye ehshashiipihtamowaatc. 
EPH.4.19	Kaawiin kaye awaac pankii akaciwin otayaahsiinaawaa, pisaan iko wiinke anoociko e'ishihcikewaatc aaniin wiinehtawaa ko keonciminwentamowaatc, e'ishihcikewaatc kahkina ini tino kaawiinentaakwaninikin, aahpici kaye e'onsaamentamowaatc keyaapi ewii'ishihcikewaatc.
EPH.4.20	Kaawiin tahsh wiin i'i nahke kikii'ishikihkino'amaakohsiwaa Christ. 
EPH.4.21	Tepwe iitok kikii'noontawaawaa a'a Christ, kikiikihkino'amaakowaa kaye. Mii hsa 'iwe kaanoontamek tepwewin kaamihkikaatek Ciisahsonk, 
EPH.4.22	 ekiihkihkino'amaakooyek ketootamek ini kikehteinaatisiwiniwaan, pahkeya'ii ci‑ishiwepinamek, aaniihsh mii 'imaa kaaishikakayenisiimakahkin macimihsawentamowinan kaakii'anionci nihshiwanaacihcikaatek. 
EPH.4.23	Noonkom itahsh anioshki'ikoowisik kitahcaahkowaank kaaoncinaanaakatawentamek. 
EPH.4.24	 Pihsihkamok kaye i'i oshkipimaatisiwin kaakii'oshihcikaatek ci‑ishinaakwahk Kishemanitoo kaaishinaakositc, tepwe cikwayahkwaatisiihkantawekwaa pemaatisiwaatc, tepwe cikwayahkotootamowek Kishemanitoo kaaishiantaweniminek.
EPH.4.26	 Kiishpin tahsh nishkaatisiyek, keko i'imaa kinishkaatisiwiniwaank oncimacitootankek. Poonikitaasok cipwaa pankihshimotc kiisihs. 
EPH.4.27	Keko kaye tawinamawaahkek maciaya'aa kipimaatisiwiniwaank. 
EPH.4.28	Taka kaye a'a kaanihtaakimootitc tapoonikimooti, nawac anohkiitc taonishihshinini oninciin ciaapacihtoohpan. Aaniihsh mii 'imaa keonciayaatc kekoonini cimiinaatc i'i kaanoontehsenitc. 
EPH.4.29	Keko kaye kaanihshiwanaaci'iwemakahkin ihkitowinan aapacihtoohkek kiikiikitoyek, ini hsa kaawiici'iwemakahkin ihkitowinan aapacihtook, ciwiici'intwaa noonkom iko kaaishinoontehsewaatc, iki hsa kaapisintawinekwaa cionciminohsewaatc. 
EPH.4.30	Keko kaye maanentamo'imaahkek kaapehkaatisinitc Kishemanitoo otAhcaahkwan, mii 'i aaniihsh i'imaa wencikihkinawaaci'ikooyek aanti wencitipentaakosiyek, ninkotink hsa Kiishikaninik Kishemanitoo okakiishihtoon kipimaaci'ikoowiniwaa. 
EPH.4.31	Wepinamohk tahsh kahkina nishkentamowinan, aahkokitaasowin kaye, nishkaatisiwinan kaye, nishkikishiiwekiihkaantiwin kaye, macitashintiwinan kaye, ini kaye kiimoocishiinkencikewinan. 
EPH.4.32	 Minotootaatik, kohpaatenintik kaye weweni ciwiici'itiyek, poonentamaatik kaye taapishkoo Kishemanitoo kaakii'ishipoonentamawinek i'imaa Christink.
EPH.5.1	Kiinawaa tahsh kaashaweniminek Kishemanitoo e'oniicaanihsiminek, nanaapinawihk eshipimaatisitc. 
EPH.5.2	 Saaki'itiwinink kaye ishipimohsek taapishkoo Christ kaakii'ishishaweniminek, ekiihpakitinank opimaatisiwin kiinawint onci, pisaan iko cinihsintc ekiihpakitinamawaatc Kishemanitoon, okii'minaahsamawaan, mii hsa i'iweni Kishemanitoo kaaminomaantank.
EPH.5.3	Kaawiin iitok awaac ta‑ayaahsinoon pihshikwaatisiwin, wiinaatisiwin kaye, aaskonisiwin kaye citakowiintek i'imaa kaashiayaayek, ehtinowiyek Kishemanitoo opimaatisiima'. 
EPH.5.4	Keko kaye wiinikiishwehkek, keko kaye kakiipaacikiishwehkek, keko kaye noociko ishimiihkinsihtaakosihkek, aaniihsh kaawiin i'i onishihshinsinoon. Mooshak itahsh tashintamok keoncimiikwehciwentamek. 
EPH.5.5	Kehcinaac iitok kikihkentaam awiya kaapihshikwaatisitc, kaawiinaatisitc kaye, kaamihsawentank kekoonini pahkaan awiyan otaya'iimini, mii 'i aaniihsh eshimanitoohketc, kaawiin iki kaatootamowaatc okatepinansiinaawaa i'i kaawii'miinitinaaniwaninik i'imaa otOokimaawiwininiink Christan shikwa kaye Kishemanitoon. 
EPH.5.6	Keko kaye pakitinaahkek awiya ciwaniwininek kakiipaacikiishwewinan aapacihtootc, aaniihsh miiwan ono kaaishihcikewaatc, kaashashiipihtamowaatc kaawii'oncipakamishkaakowaatc Kishemanitoon onishkaatisiwinini. 
EPH.5.7	Keko tahsh wiiciiwaahkekwaanik iki o'o kaaishihcikewaatc. 
EPH.5.8	Kiinawaa tahsh kashkiitipihkanonk kikii'ishipimaatisim otaanaank, noonkom itahsh kiwaahsenaakosim kaaTipenciketc onci. Miitahsh i'imaa ishipimohsek kaaishipimaatisiwaatc waahseyaank kaaishitipentaakosiwaatc. 
EPH.5.9	Aaniihsh kaawaahseyaak oncinihtaawikiimakanoon kahkina kaaonishihshik minotootamowin, kwayahkwaatisiwin, tepwewin kaye. 
EPH.5.10	Kakwekihkentamohk itahsh kaye wekonen ini kaaTipenciketc kaaminwaapantank. 
EPH.5.11	Keko kaye wiici'aahkekwaanik iki pemaatisiwaatc otishihcikewiniwaan kashkiitipihkanonk kaaoncitipentaakwaninikin, aaniihsh kaawiin kekoonini i'imaa otoontinansiinaawaa. O'o tahsh ishihcikek, mohshenamawihkwak ini otishihcikewiniwaan. 
EPH.5.12	Aaniihsh tepwe wiinke akatentaakwaniniwan citashincikaatenikin okiimooci‑ishihcikewiniwaan. 
EPH.5.13	Kahkina tahsh kekoonan naakwanoon kiipiicikaatekin kaaishiwaahseyaak, kahkina tahsh kekoon kiinaakwahk mii 'imaa wencikihkencikaatek entinowank. 
EPH.5.14	Miitahsh o'o kaaonci‑ishipii'ikaatek Kihcimasina'ikan:
EPH.5.14	“Koshkosin kaanipaayan!
EPH.5.14	Kiiwepimaatisin onci 'imaa kaaishinipoyan,
EPH.5.14	Christ itahsh kikawaahseshkaak.”
EPH.5.15	Aahpici tahsh ayaankwaamisik aaniin eshipimaatisiyek, keko ishipimaatisihkek taapishkoo kaakakiipaatisiwaatc. Kaaishipimaatisiwaatc itahsh okakiihtaawentamook ishipimaatisik. 
EPH.5.16	 Kakweminwaapacihtook hsa minihk kaashitawinamaakooyek ciminohcikeyek, aaniihsh aahpici mooshak macikiishikan. 
EPH.5.17	Keko tahsh kakiipaatisihkek. Nihsitohtamowaahk ihsa kaaTipenciketc otinentamowin. 
EPH.5.18	Keko kiiwashkwepiinotankek i'i shoominaapo, kikanihshiwanaaci'itisom. O'o tahsh ishihcikek, pakitinimihk Kishemanitoo otAhcaahkwan mooshak cimooshkineshkawiminek. 
EPH.5.19	 Ishikakanoonitik ehkitoomakahkin Kihcimasina'ikani Nikamonan, anami'enikamonan kaye, ci‑ina'amowek kaye Kishemanitoo otAhcaahkwan kaamiininek nikamonan, cinanikamoyek, cinanikamohtawek kaaTipenciketc kite'iwaank. 
EPH.5.20	Mooshak kaye miikwehciwenimihk Kishemanitoo Kaaoyoohsimaawitc, wekonen iko wetihsikoyek ishimiikwehciwenimihk otishinihkaasowininiink kaaTipencikenitc Christ Ciisahsoon. 
EPH.5.21	Kaye tahsh pakitinitisohkantaatik kaatahshiyek ehkohtaanenimek Christ.
EPH.5.23	Aaniihsh onaapemimaa oniikaanishkawaan wiiwan taapishkoo Christ kaaishiniikaanishkawaatc kaamaamawenonitc otanami'aa', wiin aaniihsh okiihpimaaci'aa' i'i otanami'aa', mii 'i aaniihsh i'i owiiyaw. 
EPH.5.24	Taapishkoo otanami'aak kaaishipakitinitisohkantawaawaatc Christan, mii hsa peshikwan wiiwimaak ketootawaawaahpan onaapemiwaa' misiwe piko. 
EPH.5.25	 Kiinawaa kaye onaapemimaak, shawenimihkwak kiwiiwiwaak taapishkoo Christ kaakii'ishishawenimaatc kaamaamawiino'aatc otanami'aa', ekii'oncipakitinank opimaatisiwin kaye. 
EPH.5.26	Mii hsa tahsh kaaoncipakitinitisotc, ewii'onahsaatc otanami'aa' Kishemanitoon citipinawewisinitc, ekii'aapacihtootc otihkitowin, ekii'ishipehkaapaawanaatc nipiink, 
EPH.5.27	ewiihpiitamaasotc i'i otanami'aa' taapishkoo e'oshkihkwewetc wiin ewii'onaapemimintc, wiinke cipehkinaakosinitc i'imaa kaaishiayaatc, kanake cipaahpaahtewinaakosihsinik, ciayoosiikinaakosihsinik kaye, wiinke hsa ciminonaakosinitc. Miitahsh eshiantawenimaatc wiin ehta ko ewiihtipinawewisitc, kekoonini kaye ci‑ishianaamentaakosihsinik. 
EPH.5.28	Miitahsh eshinaakwaninik onaapemimaak cishawenimaawaahpan wiiwiwaa' taapishkoo kaaishisaakihtoowaatc owiiyawiwaan. A'a hsa kaashawenimaatc wiiwan, mii hsa a'awe kaasaaki'itisotc. 
EPH.5.29	Aaniihsh kaawiin awiya wiihkaa oshiinkentansiin owiiyaw. Aahpici hsa weweni ahshantiso, weweni kaye onaanaakacihtoon i'i owiiyaw. Miitahsh entootawaatc Christ otanami'aa'. 
EPH.5.30	Aaniihsh kahkina Christ owiiyawink kitishitipentaakosimin. 
EPH.5.31	 O'o tahsh ishihsin: “Miitahsh o'o inini kaaoncinakanaatc oteten, omaamaan kaye ciwiiciiwaatc ini wiiwan. I'i e'niishiwaatc miitahsh eshinaakosiwaatc ehpeshikowaatc wiiyawiwaank.” 
EPH.5.32	O'o tahsh kaakiihkihkencikaatehsinok otaanaank, aahpici kihci‑inentaakwan. O'o tahsh kaatashintamaan, aaniin Christ eshiwiiciiwaatc otanami'aa'. 
EPH.5.33	Taka tahsh kiinawaa kaatahshiyek shawenimihkwak kiwiiwiwaak taapishkoo kaaishisaaki'itisoyek, taka kaye wiiwimaak okakihtenimaawaa' onaapemiwaa'.
EPH.6.2	 Kihtenimihkwak kitetewaak, kimaamaawaak kaye, mii hsa o'owe payesh inaahkonikewinink kaaishitashintek ahshotamaakewin: 
EPH.6.3	“Aahpici hsa kikaminohsem, kinwesh kaye kikapimaatisim o'omaa ahkiink,” e'ishihsink. 
EPH.6.4	 Kiinawaa otetemaak keko kakaanci'aahkekwaanik kiniicaanihsiwaak cinishkaatisiwaatc. Ishiompiki'ihkwak, ishimaamiinomihkwak, ishikihkino'amawihkwak kaye ci‑ishihcikewaatc kaaTipencikenitc kaakii'ishionahcikenitc.
EPH.6.6	Kaawiin wiinehta ehkanawaapaminekwaa, ci‑ishihcikehsiwek ininiwak ehta ciminwaapaminekwaa. I'imaa hsa kite'iwaank ishihcikek Kishemanitoo kaaishiantawentank, aaniihsh Christ kitanohkiihtawaawaa. 
EPH.6.7	Ciihkentamok itahsh i'i kaaishipamiihtaakeyek, ci‑ishihcikeyek taapishkoo kaaTipenciketc e'anohkiihtawek, kaawiin wiin ininiwak. 
EPH.6.8	Kihkentamok itahsh o'o, aaniin hsa ko awiya eshiminotootank, kaaTipencikenitc hsa okakiiwetootaakoon, komaa kaye enohkiihtamaakekwen ehtipenintisohsik, komaa kaye tepenintisokwen. 
EPH.6.9	 Kiinawaa tahsh kaaokimaawiyek, mii hsa peshikwan tootawihkwak kaa‑anohkiihtamawinekwaa. Keko kaye kakwesekimaahkekwaanik, aaniihsh otOokimaamiwaan kaye kiinawaa tahsh kitOokimaamiwaa kihcikiishikonk ayaa. Kahkina hsa awiyan peshikwan otinenimaan.
EPH.6.10	Miitahsh o'o ishkwaac waa'ininakook, kaaTipenciketc okihcimashkawisiiwinink, mii 'imaa ontinamok kimashkawisiiwiniwaa. 
EPH.6.11	Pihsihkamowaahk tahsh misiwe piko Kishemanitoo kaamiininek miikaasowi kikishkikan, cikashkihtooyek cionci⁠mashkawikaapawiihtawek maciaya'aa, ini kaye okakayenisi‑⁠ishihcikewinan. 
EPH.6.12	Kaawiin iitok owiiyawihsiiwak iki kaamiikaaninankwaa, aaniihsh ahcaahkowiwak kaaokimaahkantaakewaatc, kaakashki'ewisiwaatc kaye, iki kaye kaatipentamowaatc noonkom kaakashkiitipihkentaakwaninik ahkiini, iki kaye maciahcaahkwak kaamacinoocihcikewaatc pepahkaan ayaawinink kiishikonk kaaishiayayaawaatc. 
EPH.6.13	Otaahpinamowaahk itahsh kahkina Kishemanitoo miikaasowi kikishkikanan kaamiininek cimisiwe aakooshkaakoyek, cikashkihtooyek cinanaahkwiiyek ahpii kiishikahk macikekoon nooci'ikoyek, kahkina kaye kekoon ci‑ishihcikeyek cimashkawikaapawiyek. 
EPH.6.14	 Mashkawikaapawik itahsh wiinke, ehkihcihpisoyek i'i tepwewin, ehkikishkamek kaye i'i kwayahkwaatisiwin taapishkoo i'i piiwaapihk shimaakanihshak kaapihsihkamowaatc ohkaahkikaniwaank. 
EPH.6.15	 Mooshak ahshowisik ciwiintamaakeyek minwaacimowin kaaishitashintek keshipisaaniwiiciiwintc Kishemanitoo, mii 'i inahkisinek. 
EPH.6.16	O'o tahsh maawac iko ishihcikek: otaahpinamok i'i tepweyentamowin, cionakaa'ikaniyek, cikashkihtooyek ciaahtawe'amowek kahkina kaaishkotewaninikin maciaya'aa opihkwahkoon kaapimonek. 
EPH.6.17	 Pimaaci'ikoowin tahsh kaye pihsihkamok ciomiikaasowaanohkwaaniyek. Taka tahsh kaye Kishemanitoo otIhkitowin opashipa'ikewihkomaanik, otAhcaahkwan kaamiiniminek. 
EPH.6.18	Kishemanitoo tahsh otAhcaahkwan kaaishiwiici'iminek mooshak anami'aak ehkakwetweyek kekoon piko. O'o tahsh e'ishihcikeyek, mooshak ahshawaapik, keko kaye pakiciihkek e'anami'aayek, e'anami'ehtamawimek kahkina Kishemanitoo opimaatisiima'. 
EPH.6.19	Anami'ehtamawihshik itahsh Kishemanitoo cimiishitc kwayahk ihkitowinan keaapacihtaawak ahpii kiikitowak, cisoonkite'ewak citashintamowak kaakiihpi⁠kihkencikaatehsininik tepwewin kaatashintenik i'imaa minwaacimowinink. 
EPH.6.20	Mii hsa tahsh kaaonci⁠maamaancikwahpisoyaan, ehkiikitoohtamaakewininiiwiyaan e'anohkiihtawak kaaTipenciketc, o'o kaye kaatashintamaan minwaacimowin, cisoonkite'eyaan ci‑ihkitoyaan aaniin kaaishiantawentaakosiyaan.
EPH.6.22	 Mii hsa tahsh i'i kaakii'onci‑ishinisha'wak weti kaaishiayaayek, ciwiintamawinek aaniin kahkina eshiayaawankitc kaye kiinawaa cimashkawentamek.
EPH.6.23	Kahkina kaawiicitepwehtamoomintwaa, taka Kishemanitoon Kaaoyoohsimimintc, kaaTipencikenitc Ciisahs Christan kaye okamiinikowaan pisaanentamowinini, saaki'iwewinini kaatakohsininik tepweyentamowinini. 
EPH.6.24	Taka Kishemanitoon okishewaatisiwinini okawiiciiwikonaawaa kahkina kaasaaki'aawaatc kaaTipencikenitc Ciisahs Christan, wiihkaa osaaki'iwewiniwaa kaanipoomakahsininik.
PHP.1.2	Shawentaakosiwin kaye pisaanentamowin kikaonciihtamaakowaa Kishemanitoo 'awe Koohsinaan kaye kaaTipenciketc Ciisahs Christ.
PHP.1.3	Tahsink iko e'mihkweniminakook nimiikwehciwi'aa Kishemanitoo. 
PHP.1.4	Tahsink iko mooshak e'anami'aayaan ninciihkentam ehkanoocikehtamawinakook 
PHP.1.5	onci 'iwe kaapi‑ishiwiici'iweyek ehpimiwiincikaatek minwaacimowin, nihtam iko ekii'maaciiotaahpinamek piinihsh iko noonkom. 
PHP.1.6	Mii 'owe ehkehcinaa'entamaan, i'iwe ominoanohkiiwin Kishemanitoo kaakii'maatanohkaatank ekiihkikishkamo'inek, keyaapi cini‑ishianohkaatank piinihsh iko ahpii kiishikaninik Christ Ciisahs kaawiihtipentank, amii 'i ahpii cikiishihcikaatek. 
PHP.1.7	Kwayahkwan ihsa 'owe ci‑ineniminakook, mooshak ehtaneniminakook ninte'ink. Aaniihsh kahkina kaatahshiyek kikiihpi‑ishiwiici'iwem nimiinikoowisiwinink kaaishipakitinamawitc Kishemanitoo, aaniihsh noonkom ehkipa'okooyaan kaye otaanaank mekwaa ekiihpiniskwesiyaan ekiihkanoocikehtamawaatamaan i'i minwaacimowin ekiihpimiaayiitahtooyaan, mooshak kikiihpiwiitoohkawim. 
PHP.1.8	Kishemanitoo nintaatipaacimik aahpici ko ewii'waapaminakook. I'imaa wiin Christ Ciisahs osaaki'iwewinink onciimakanini o'o kaaineniminakook.
PHP.1.9	O'o tahsh nintishianami'aa, keyaapi awahshime cianiwenoociayaamakahk kisaaki'iwewiniwaa, tako kaye ciokihkentamaawiniyek kaye wiinke cinihsitaawinamek, 
PHP.1.10	mii 'iwe ci‑ishikashkihtooyek maawac kaaonishihshinkin ciotaahpinamek. Miitahsh 'iwe misiwe keshitepweyentaakosiyek kaye ekaa kekoon ci‑ishianaamentaakosihsiwek ahpii okiishikaamitc Christ. 
PHP.1.11	Kikaishimooshkineshkaakoom kekoonan kwayahkopimaatisiwin wiin Christ Ciisahs kaanihtaawikihtootc, mii 'iwe keoncikihtakimintc Kishemanitoo kaye keoncinanaahkomintc.
PHP.1.12	Niiciotepwehtamook, kinantawenimininim cikihkentamek 'owe kaapi‑ishihseyaan, mii 'imaa keyaapi wencinikihkentaakwahk i'i minwaacimowin. 
PHP.1.13	 I'iwe onci kahkina shimaakanihshak kaakanawentamowaatc okimaawikamik ninkihkenimikook Christan e'otanohkii'aakaniminitc e'oncikipa'okooyaan, kaye kahkina pehkaanisiwaatc ninkihkenimikook. 
PHP.1.14	Shikwa niipiwa' iki owiicihkiweyimaak kaaTipencikenitc ehtepweyenimaawaatc, e'waapamiwaatc eshikipa'okooyaan, onciteinenimowak, awahshime e'animashkawenimowaatc ciwaawiintamowaatc Kishemanitoo otipaacimowin, ekaa ehkohtaacihsikwaa.
PHP.1.15	Tepwe miinawaa aaninta otishikakiihkwenotawaawaan Christan aayaahshentamowinink kaye kakwepahkinaatiwinink. Aanint itahsh kwayahk wiiminowiici'iwewak, e'oncikakiihkwewaatc. 
PHP.1.16	Okoweniwak saaki'iwewinink ishihcikewak. Okihkentaanaawaa Kishemanitoo ekii'inanohkii'itc cikanoocikehtamawaatamaan i'i minwaacimowin. 
PHP.1.17	Iki tahsh pehkaanisiwaatc kaawiin tepwewinink otishikakiihkwenotawaahsiwaawaan Christan. Wiinawaa tahsh iko ehta wii'niikaanentaakosiwak. Inentamook aaniihsh keyaapi sanakisiwin ewiihkakwe kashkihtamawiwaatc o'omaa eshikipa'okooyaan. 
PHP.1.18	Kaawiin inkotano nintinentansiin. Niminwentam kiishpin ehta kakiihkwenotawintc a'a Christ, aaniin iko keishihsenik, maakishaa nahpaac inentamowinink, maakishaa kaye kwayahk inentamowinink oncikakiihkwenotawintc. Shikwa keyaapi ninkani‑ishiminwentam. 
PHP.1.19	Ninkihkentaan aaniihsh e'anami'ehtamawiyek kaye ehpiwiici'imitc Ciisahs Christ otAhcaahkwan, ninkaoncipakitinikoo. 
PHP.1.20	Mii 'owe ehkihcimihsawentamaan ehpakohsenimoyaan, ekaa wiihkaa kekoon cioncimenihshentansiwaan, mooshak itahsh cimashkawenimoyaan, memintake ko kaye noonkom, enikiniyaan iko cikihtentaako'ak a'a Christ, kemaa pimaatisiyaan kemaa nipoyaan. 
PHP.1.21	Wekonen aaniihsh niin waa'oncipimaatisiyaan? Christ ehta 'awe kaaoncipimaatisiyaan. Miitahsh i'i nipoyaan nawac nintaaminohsa'ikon. 
PHP.1.22	Kiishpin tahsh keyaapi kashkihtooyaan minoanohkiiwin keyaapi niwiiyawink pimaatisiyaan, miihsh i'i eshiwawaanentamaan aaniin mayaa keishihcikeyaan. 
PHP.1.23	Niishwayak nintoonciwiihkopinikoo. Maawac nimihsawentaan cimaacaayaan ciawiwiiciiwak 'awe Christ, mii 'iwe maawac keonishihshink. 
PHP.1.24	Kiinawaa tahsh nawac taa‑antawentaakwan keyaapi niwiiyawink cipimaatisiyaan. 
PHP.1.25	Mii 'iwe ehkwayahkwentamaan, e'ishikihkentamaan keyaapi ciniayaayaan. Keyaapi kikaniwiicipimaatisiimininim kahkina, kikaishiwiici'ininim cinimaaciishkaayek kaye cini‑ishimoocikentamek kitepwehtamowiniwaank. 
PHP.1.26	Ahpiihsh miinawaa wiiciayaaminakook nawac keyaapi kekoon kika‑ayaanaawaa cionci‑ishpenimek Christ Ciisahs e'aniwiiciiwek.
PHP.1.27	O'owe ehta kitinininim: ishipimaatisiyok cipeshikonaakwahk eshiayaanik ominwaacimowin a'a Christ. Miihsh kiishpin ishaayaan ciwaapaminakook, kiishpin kaye waapamihsinowinakook, ninkanoontaan eshiayaayek, keyaapi ehsoonkikaapawiyek peshikwan iko maamaw e'inentamek, peshikwan ehta kinantawentamowiniwaank enikohk cimaamawi⁠wiici'itiyek, ehkakwemaacaahtooyek i'i tepwewin kaaishitepwehtamank 'iwe kaaishinoontamank minwaacimowinink. 
PHP.1.28	Keko kohsaahkekwaanik ikiweniwak kenakaashkawinekwaa. Taoncikihkentamook wiinawaa ewii'nihshiwanaatisiwaatc, kiinawaa tahsh cipimaaci'ikoowisiyek. Kishemanitoo aaniihsh a'awe kaawiici'inek. 
PHP.1.29	Kikii'miinikoowisim cipamiihtawek 'awe Christ. Kaawiin ehta ehtepwehtawek, i'iwehsh kaye cioncikakwaatakihtooyek. 
PHP.1.30	 Kaye kiinawaa ciwiici'iweyek i'imaa miikaatiwinink, i'iwe niin otaanaank kaakii'ishiwaapamiyek kaye hsa ko noonkom eshinoontamek ehtashimiikaasoyaan.
PHP.2.1	Kiishpin tepwe oncimashkawisiiwekwen e'wiiciiwinek a'a Christ, kiishpin kaye oncisoonkite'eyek onci 'iweni osaaki'iwewinink, kiishpin kaye menowiiciiwaawekwen ini Kishemanitoo otAhcaahkwan, kiishpin kaye oncishawenintiyek kaye tahsh cioncikitimaakenintiyek, 
PHP.2.2	kiishpin onoweniwan tepwe eshiayaawekwen, mii 'owe kitishikanoonininim wiinke cikakwemoocikentami'iyek, mayaa peshikwan ci‑inentamek kaye peshikwan ciahpiihcisaaki'itiyek kaye wiinke cipeshikwewaanakentamek, wiinke ciwiici‑inentamoontiyek. 
PHP.2.3	Keko kaye kekoon ishihcikehkek cikakweniikaanentaako'itisoyek, nawac 'iwe kakwetapahsenimohtaatik, mooshak itahsh “Kiin nawac kikihtakins” ishinaatik. 
PHP.2.4	Kaawiin awiya wiin iko tipinawe ehta taakakweminohsa'itisohsii, kahkinahsh iko cikakwenaanaakatawenintiyek. 
PHP.2.5	Christ Ciisahs kaakii'inaatisitc kitaakakweinaatisim kekiinawaa:
PHP.2.6	Aanawiin Kishemanitoonk ekiihpi‑inaatisitc,
PHP.2.6	kaawiin itahsh kii'inentansii cimashkawikanawentank 'iwe kaaishiKishemanitoowentaakositc.
PHP.2.7	Wiin itahsh iko meshkwac kii'inenintiso kahkina cipakitinank,
PHP.2.7	kaye okii'otaahpinaan anohkii'aakanink ci‑ishipimaatisitc.
PHP.2.7	Ininiink itahsh iko kii'ishinihtaawiki
PHP.2.7	kaye ininiink kii'ishinaako'aakaniwi.
PHP.2.8	Kiihtapahsentaako'itiso, kiihkapenanaa'ihtam, piinihsh iko cinipotc, ekiihtashinetc aashiteyaahtikonk.
PHP.2.9	Mii hsa tahsh okii'oncikihtentaako'ikoon ini Kishemanitoon, maawac ishpimink ciniikaanakinsotc.
PHP.2.9	Kaye okii'miinikoon maawac ehkihtakintenik minowiinsowin kaatahsinkin wiinsowinan.
PHP.2.10	kahkina awiya taociciinkwaniihtaawak
PHP.2.10	kihcikiishikonk kaa‑ayaawaatc, kaye tahsh ahkiink kaye anaamahkamik kaa‑ayaawaatc,
PHP.2.11	kaye kahkina entahsopeshikotc okatipaacimaawaan Ciisahs Christan ehTipencikenitc,
PHP.2.11	mii 'iwe Kishemanitoo Weyoohsimintc cioncikihtenimintc.
PHP.2.12	Mii hsa 'iwe siyaaki'inakook, i'iwe ekii'ishipisintawiyek kiiwiiciyayaaminakook, awahshime noonkom e'wiiciayaamihsinowinakook antawentaakwan citootamek i'i kaaininakook. Kohtaanentamowinink, nininkishkaawinink ishikapeanohkaatamaasok kipimaaci'ikoowiniwaa piinihsh iko cikiishinaakwahk. 
PHP.2.13	Aaniihsh Kishemanitoo 'awe kaainanohkiitc i'imaa kipimaatisiwiniwaank. Kikikishkamo'ikowaa ci‑inentamek kaye citootamek otishiantawentamowin.
PHP.2.14	Kahkina kekoon kakwetootamok ekaa wiihkaa kekoon citashintansiwek, kaye wiihkaa ciaayaanoontihsiwek. 
PHP.2.15	 Mii 'i Kishemanitoo oniicaanihsa' citinowiyek, ekaa kekoon ci‑ishiayaahsiwek kaye cipehkinaakosiyek, kaye ekaa kekoon citashimikoohsiwek. I'imaa mekweaya'ii kitayintaam e'ayaawaatc iki kaakwayahkohcikehsikwaa kaye anooc kaainaatisiwaatc. Kikatashisaakaahtesim taapishkoo wanankohshak e'ishiwaahsaanshewaatc kiishikonk, 
PHP.2.16	kaye e'niiminamawekwaa i'i tipaacimowin keoncipimaatisiwaatc. Kiishpin tepwe o'owe ishihcikeyek kikaonciwaawishenimininim ahpii okiishikaamitc Christ. Taishikihkentaakwan 'i ahpii ekaa anihshaa ekiihpimanohkiihsiwaan kaye anihshaa ekii'oncicaakii'itisohsiwaan.
PHP.2.17	Maakishaa ninkaishinip taapishkoo ehpakitinaahswaaniwiyaan, nimpimaatisiwin cisiikinikaatek wakic i'imaa kiinawaa eshipakitinikeyek, aaniihsh kitepwehtamowiniwaa kaamiinek Kishemanitoo e'anami'ehtawek. Kiishpin i'iwe ishihsek ninkaminwentam, kaye kiinawaa kahkina ciwiici'iweyek ninciihkentamowinink, 
PHP.2.18	mii 'i peshikwan kaye kiinawaa kitaaciihkentaam, kaye niin ciwiicimoocikentamawinakook.
PHP.2.19	Nimpakohsenim kiishpin inentank kaaTipenciketc ci‑ishinisha'wak a'awe Timahti 
PHP.2.20	Aaniihsh mii ehta 'awe Timahti kewiici‑inamanci'oomak. Mii ehta 'awe tepwe kaanaakatawentamawinek kiinawaa eshiwepisiyek. 
PHP.2.21	Kahkina aaniihsh pehkaanisiwaatc wiinehtawaa kanawaapantamaasowak otishiwepisiwiniwaa. Kaawiin wiin opimentamawaahsiwaawaan Ciisahs Christan otaayintiwinini. 
PHP.2.22	Kiinawaa tahsh kikihkenimaawaa otishihcikewin a'a Timahti, ekii'naakohtootc ominwakinsowin. Taapishkoo okosihsimaa e'wiici'aatc oteten, kaye wiin ninkii'wiitanohkiimik cimaaciishkaamakahk i'i minwaacimowin. 
PHP.2.23	Miihsh i'i piciinak iko kihkentamaan keishiwepisiyaan, ninkainentam wiipa cikakweishinisha'wak. 
PHP.2.24	Nintahpenimonotawaa tahsh kaaTipenciketc kaye niin wiipa ci‑ishihseyaan ciotihsinakook.
PHP.2.25	Ninkiihteishinaan itahsh e'antawentaakwahk i'imaa ci‑ishinisha'wak a'awe kiiciotepwehtamoominaan Ipaahparataitahs 
PHP.2.26	Aahpici onantawentaan ciwaapaminek. Kaye kii'mikoshkaatentam ehkihkentank ekii'noontamek e'aahkosihpan. 
PHP.2.27	Tepwe hsa ko kii'aahkosi, kekaa piko ekii'oncinipotc. Okiihkitimaakinaakoon itahsh Kishemanitoon. Kaawiin tahsh wiinehta, kaye niin itahsh ninkiihkitimaakinaakoo, ekaa ciayaakwiihtawaahsinokin nimpiikwentamowinan. 
PHP.2.28	Mii hsa 'owe nawac iko ninkiihpapaashentaan ci‑ishinisha'wak, kekiinawaa ciminwentamek miinawaa kiiwaapamek. Shikwa keniin cioncimaacaamakahk nimikoshkaatentamowin. 
PHP.2.29	Miitahsh a'awe otaahpinihk kikiciihkentamowinink, mincikahkina kaaTipenciketc eshiwiiciiwinek. Kaye kihtakimihk kahkina awiya 'awe kaatinowitc. 
PHP.2.30	Wiin aaniihsh maano ko intawaac okiihpakitinaan opimaatisiwin, piinihsh ekii'oncipehshwaci'ikotc nipowin, nawac wiin Christan ewii'anohkiihtawaatc. Mii 'owe kaa'ishihciketc ekii'naapitootank kiinawaa ko kekii'ishiwiici'iyekipan ekiihkashkihtoohsiwek.
PHP.3.1	'Owe tahsh ishkwaac kitishiwiintamawininim, niiciotepwehtamook: onciciihkentamok 'iwe eshiwiiciiwek kaaTipenciketc. Kaawiin inkotano nintinentansiin miinawaa peshikwan ciwiintamaan i'iwe otaanaank kaakii'ishipii'amawinakook, nawac i'imaa ci‑ishikanawentaakosiyek. 
PHP.3.2	Na'aasiihkantawihkok iki kaatootamowaatc ekaa kaakwayahkwahsininik, iki animohshink kaainentaakosiwaatc. Na'aasiihkantawihkok iki kaawiihpehshishamowaatc wiiyawiwaan. 
PHP.3.3	Kiinawint ohsha kitaawimin kaamiinikoowisiyank kwayahk kihkinawaatashakeshokoowinink kaainentaakwahk. Aaniihsh kiinawint kitishianami'ehtawaanaan Kishemanitoo e'ishikashkihtoo'iminank otAhcaahkwan. Shikwa kitooncimoocikentaamin 'iwe e'wiiciiwinank Christ Ciisahs. Kaawiin kanake kitahpenimonotansiimin kekoon wakicinaw ehta ehtoocikaatek. 
PHP.3.4	Keniin hsa ko nintaakashkihtoonaapan i'imaa ciahpenimoyaan ishihtwaawinink wakicinaw kaatoocikaatek. Kiishpin awiya inentank ehkashkihtootc ci‑ishiahpenimonotank i'i wakicinaw kaatoocikaatek, nawac niin iko nintaateinakins. 
PHP.3.5	 Kaye niin ninkiihkihkinawaatashakeshokoo kiinihshwaahsokiishikahk (8) ahpane ekii'nihtaawikiyaan. Kaye niin i'imaa Isriyal 
PHP.3.6	 Wiinke ninkii'ishionsaamentaan nintanami'aawin ekii'oncikakwaataki'imak Christ otanami'aakana'. Shikwa minihk eshikashkihtootc awiya ehkanawentank i'i Inaahkonikewin, wawiinke 'imaa ninkiihkwayahkotootam.
PHP.3.7	Ono tahsh kahkina ontisiwin kekii'inakintamaampaan, noonkom nintishinaanan ekii'wanihcikeyaan, nawac Christ ewiihkihkenimak. 
PHP.3.8	Kaawiin iniweniwan ehta nintishinansiinan, kahkina kekoon aanatootamaan nintishinaan misiwe ekii'wanihcikeyaan, nawac iko ewii'ayaayaan kekoon maawac kaaonishihshink, mii 'iwe cikihkenimak Christ Ciisahs kaaTipenimitc. Wiin ewii'ayaawak ninkii'onciwepinaan kahkina. Cimihciwepinikaatek ehta nintinakintaan kahkina, nawac ewii'ontinak a'a Christ. 
PHP.3.9	Misiwe peshikwan niwii'ishitakowiiciiwaa. Kaawiin keyaapi niin nintooshihtamaasohsii ninkwayahkwaatisiwin, 'iwe tino kaaonciimakahk Inaahkonikewin ehkanawencikaatek kaawiin nintayaahsiin. Noonkom itahsh nintayaan i'i kwayahkwaatisiwin i'imaa hsa e'onciimakahk ehtepwehtawintc a'a Christ. Mii 'iwe kwayahkwaatisiwin Kishemanitoo kaamiishitc kaatepwehtamowak. 
PHP.3.10	O'owe hsa ehta ninantawentaan, wiin Christ cikihkenimak kaye cipikihkentamawak 'iwe mashkawisiiwin i'imaa wenciimakahk okiiwepimaatisiwinink. Kaye niwii'wiici'iwe okotakihtoowinink Christ, niwii'naapaatisiimaa kaainaatisitc onipowinink, 
PHP.3.11	o'owe e'inentamaan aaniin iko kaye niin ci‑ishiotihtamaan cionciwanishkaanikooyaan nipowinink cikiiwepimaatisiyaan.
PHP.3.12	Kaawiin 'iwe nintaaihkitohsii aasha cikashkihtooyaan, kaawiin kaye ehkiishi'ikoowisiyaan. Enikohk itahsh nintanikakwekaahcitinamaas i'iwe kaakiiwii'miishitc kaakii'oncikaahcitinitc Christ Ciisahs. 
PHP.3.13	Niiciotepwehtamowitok! Kaawiin aasha nintinentansiin ehkaahcitinamaasoyaan. Peshik itahsh kekoon nintootam: niwiihkakwenakataanan otaanaank kaa‑ayaakin cimaamihkawihsiwaan, niikaanaya'ii ka‑ayaamakahkin ninkakwekaahcitinaanan. 
PHP.3.14	Kwayahk iko ahpane nintahpahtoo ciocihcipahtooyaan weti kaaishikihkinawaasinaakwahk pahkinaakewin, mii 'imaa citashimiinikooyaan nintipa'amaakoowin, mii 'iwe ishpimink citanaatisiyaan, mii 'iwe kaaishiantomitc Kishemanitoo Ciisahs Christink.
PHP.3.15	Tahsin iko kiinawint kaakiishianami'ewaatisiyank peshikwan o'owe kakweinentantaa. Kiishpin itahsh pahkaan inentamowin ayaawekwen aaninta, mii 'iwe kikawaapanta'ikowaa Kishemanitoo. 
PHP.3.16	Maano tahsh keyaapi ciani‑ishimaacaayank peshikwan i'iwe aasha kaapi‑ishiotihtamank.
PHP.3.18	'Iwe tahsh niipiwa'aank aasha kaakii'wiintamawinakook, noonkom miinawaa kiwiintamawininim, kaye niwiihsaka'okon e'wiintamawinakook o'owe: niipiwa' ishipimaatisiwak ewii'naahpakentansikwaa Christan otashinipowinini aashiteyaahtikonk. 
PHP.3.19	Piciinak tapaahkaciayaawak nihshiwanaatisiwinink. Aaniihsh omanitoomiwak wiiyawiwaan kaaishiantawentamoomakaninikin. I'iwe kekiimenihshentamowaahpan nawac itahsh owaawishentaanaawaa, ahkiiwaya'iin ehta ehpapaamentamowaatc. 
PHP.3.20	Kiinawint itahsh imaa kihcikiishikonk kitooncitipentaakosimin. Kitaahkopii'aanaan kitOopimaaci'iweminaan i'imaa cioncitakohshink, mii 'awe kaaTipenciketc Ciisahs Christ. 
PHP.3.21	Wiin kika‑aanciihtamaakonaan kiwiiyawinaanin kaamacentaakwaninikin. Okaoshihtoonan wiin ehkihtentaakwaninik wiiyaw ci‑ishinaakwaninikin. Omashkawisiiwin oka‑aapacihtoon i'iwe e'oncikashkihtootc kahkina kekoon ehtipentank.
PHP.4.1	Niwiiciotepwehtamook! Kiinawaa kaasaaki'inakook, aahpici kinantawenimininim, aahpici kiminwentami'im, aahpici kiwaawishenimininim. Siyaaki'inakook, mii 'owe ishisoonkikaapawik i'iwe kaapi‑ininakook ciani‑ishiwiiciiwek kaaTipenciketc.
PHP.4.2	Shikwa kiin Yo'ootiya 
PHP.4.3	Kaye kiin niwiitanohkiimaakan, kaakwayahkwentaakosiyan, wiici' oko ihkwewak. Enikohk ninkii'wiitanohkiimikook cimaaciishkaanik i'i minwaacimowin. Kaye okii'wiitanohkiimaawaan ini Kalemantan 
PHP.4.4	Mooshak ciihkentamok e'wiiciiwek kaaTipenciketc. Miinawaa nintihkit: ciihkentamok!
PHP.4.5	Misiwe noohkaatisik kahkina awiya cikihkeniminekwaa. Pehshonaakwanini citakohshink kaaTipenciketc. 
PHP.4.6	Keko kekoon kitaawanaayentami'ikohsiim. Anami'aak itahsh, kakwecimihk Kishemanitoo wekonen iko kaaishinoontehseyek pehkihsh kaye cimiikwehciwentamek. 
PHP.4.7	Kikaotihsikom opisaanentamo'iwewin Kishemanitoo, wawiinke kaapahkinaakemakaninik eshiayaak kikihkentamowininaan. Kikashikanawentamaakom kite'iwaank kaye kinaakatawencikaniwaank, ekaa kekoon i'imaa ci‑ishihsehsiwek e'wiiciiwek Christ Ciisahs.
PHP.4.8	Miinawaa ishkwaac, niwiiciotepwehtamoomak, naanaakatawentamohk ono kaatinowiwankin, wekonen iko kaatepwewakentaakwahk, shikwa kaakihtentaakwahk, wekonen iko kaakwayahkwahk, kaye kaapehkentaakwahk, kaye kaaminonaakwahk, kaye kaaminwaatotek. Wekonen hsa ko minoishiwepisiwin kaainentaakwahk kaye kaaminohcikewakentaakwahk, mii 'iwe ishinaakatawentamohk. 
PHP.4.9	Kakwenihtaatootamohk wekonen iko kaakiihkihkino'amaakooyek kaye kaakii'miinikooyek, kemaa kaakiihpisintawiyek kemaa kaye kaakii'ishiwaapamiyek niin ehtootamaan. Kikaishiwiiciiwikowaa 'awe Kishemanitoo 'awe kaapisaanentamo'inank.
PHP.4.10	Niin itahsh e'wiiciiwak kaaTipenciketc, ninciihkentamo'ikon noonkom miinawaa ehpiminotootawiyek, aasha kinwesh ekii'nehpici‑ishihsehsinok citootawiyek. Aanawiin kaawiin wiihkaa kikiihpoonimaamitonenimihsiim, kaawiinhsh nanaash kii'ishihsehsinoon nintihkit. 
PHP.4.11	Kaawiin ihsa noontehsewin nintoonci‑ihkitohsii, aaniihsh ninkiihkihkino'amaakoowis citepihsewakentamaan aaniin iko eshiwepisiyaan. 
PHP.4.12	Ninkii'ani‑ishiwaapantaan inkotink cinoontehseyaan, kaye inkotink ciwenoocihseyaan. Kayehsh ninkii'mihkwentaan keishina'entamaan piko ahpii, aanti ko ayaayaan, maakishaa tewiihsiniyaan, maakishaa kaye noonteskateyaan; kemaa wenoocihseyaan kemaa kaye noontehseyaan, nina'entam. 
PHP.4.13	Kahkina kekoon ninkashkihtoon e'ishi'itc a'a Christ kaamashkawisii'itc.
PHP.4.14	Wawiinke tahsh kikii'minohcikem ekii'minowiici'iyek mekwaa nintoocaanimisiwinink. 
PHP.4.15	 Kiinawaa Pilipaayink 
PHP.4.16	 Kaye ahpii kaa'ayaayaan Tehsalanaihkaank 
PHP.4.17	Kaawiin wiin i'i cimiinikooyaan nintinentansiin. Nawac itahsh kinantawenimininim minokekoon cinankakinsoyek. 
PHP.4.18	 Ninkiihtipimiinikoo, kii'awahshimehse kaamiishiyek. Ninkiihpiwenoocimiinik 'awe Ipaahparataitahs 
PHP.4.19	Shikwa kahkina kiinawaa keshinoontehseyek kikaonciihtamaakowaa ninKishemanitoom, i'imaa cionciimakaninik e'onishihshininik owenootisiwin, i'imaa kaa‑ayaamakaninik Christ Ciisahs e'ayaatc. 
PHP.4.20	KiKishemanitoominaan kaye Koohsinaan kihtentaakosiwinink tainakimaa pishihshik iko ahpane. Emen.
PHP.4.21	Kahkina tapooshoo'aawak Kishemanitoo opimaatisiima' ikiweniwak Christ Ciisahsoon kaatipenimikowaatc. Kaye owiicitepwehtamoomaak o'omaa kaawiiciayaamiwaatc kewiinawaa kipooshoo'ikowaak. 
PHP.4.22	Kaye kahkina Kishemanitoo opimaatisiima' o'omaa kaa‑ayaawaatc kipooshoo'ikowaak, memintake ikiweniwak i'imaa kaatipentaakosiwaatc maawac kihciokimaa owaahkaa'ikanink.
PHP.4.23	Okishewaatisiwin kaaTipenciketc Ciisahs Christ kikawii'wiiciiwikom kitahcaahkowaank.
COL.1.1	Niin Pwaal 
COL.1.2	Kitooshipii'amaakoom kiinawaa Kishemanitoo kaatipeniminek weti Kalaahsiink 
COL.1.2	Taka Kishemanitoo Kaaoyoohsiyank kikaminotootaakowaa, pisaanisiwin kaye kikamiinikowaa.
COL.1.3	Mooshak itahsh nimiikwehciwenimaanaan Kishemanitoo kaaTipeniminank Ciisahs Christ Kaaoyoohsitc, ahpii kii'anami'ehtamaakooyek, 
COL.1.4	aaniihsh ninkii'noontaamin ehtepwehtawek Christ Ciisahs, kaye ehsaaki'ekwaa kahkina Kishemanitoo kaatipenimaatc pemaatisinitc. 
COL.1.5	I'i tahsh tipaacimowin kaatepweyentaakwahk, i'i minwaacimowin nihtam kii'otihsikoyek, mii hsa i'imaa kaaonci⁠ahpenimoyek ekii'noontamek. Miitahsh i'imaa kitepwehtamowiniwaa, kisaaki'iwewiniwaa kaye eshiniipawiimakahkin, aaniihsh kipiihtoom kaakanawentamaakooyek ewii'miinikooyek weti kihcikiishikonk. 
COL.1.6	I'i tahsh minwaacimowin kaakii'otihsikoyek, mooshak animinotootaakemakan, misiwe kaye ani‑ishimisihteshkaamakan o'omaa ahkiink, taapishkoo kaakiihtootaakoyek minwaacimowin nihtam ehkiishikahk kaakii'noontamek, ekiihkihkentamowek kaye aaniin mayaa enentaakwaninik Kishemanitoo okishewaatisiwin. 
COL.1.7	 A'a tahsh kaashawenimankitc niwiitanohkiimaakaninaan Ehpahparahs 
COL.1.8	Ninkiihtashintamaakonaan i'i kisaaki'iwewiniwaa Kishemanitoo otAhcaahkwan kaamiiniminek.
COL.1.9	Mii hsa tahsh mooshak kaaonci⁠anami'ehtamaakooyek ahpii ekii'noontamaank enaacimikooyek. Ninkakwecimaanaan Kishemanitoo cimooshkinekihkentamowek aaniin eshimihsawentank, citakoayaayek kaye kakiihtaawentamowin, nihsitohtamowin kaye otAhcaahkwan kaamiikiwenitc. 
COL.1.10	Miitahsh i'i cikashkihtooyek ci‑ishipimaatisiwek kekii'ishipimaatisiwaahpan kaatipenimikowaatc kaaTipencikenitc, mooshak kaye ci‑ishihcikewek kaaishiminwentank. Oshkipimaatisiwinink itahsh noonkom e'ishipimaatisiyek, minohcikewinan kikatootaam, piinihsh kaye wiinke kikakihkenimaawaa Kishemanitoo. 
COL.1.11	Mii 'i kaye cimashkawisiishkaakowek i'i kaakihci‑inentaakwaninik omashkawisiiwin, cikashkihtooyek cishashiipentamek kahkina kekoon kaanakishkamek, 
COL.1.12	e'minwentamek kaye e'miikwehciwenimek Kaaoyoohsimintc. Wiin aaniihsh kikii'ishi'ikowaa cite⁠ahpiihtentaakosiyek kekiinawaa citakotepinamowek Kishemanitoo kaakiikwayaanciihtamawaatc pemaatisinitc kaatipenimaatc ewii'miinaatc weti otookimaawiwinink a'a kaaWaahseyentaakositc. 
COL.1.13	Wiin aaniihsh kaye kikii'wiici'ikonaan cipahpiiwankitc i'imaa kaaishi⁠mashkawi⁠tipencikemakaninik kashkiitipihkisiwin. Miitahsh kaakii'onci‑ishiaancipakitininank i'imaa kaatashikihciokimaawinitc ini kaasaaki'aatc oKosihsan. 
COL.1.14	 Mii hsa tahsh i'imaa oKosihsink kikii'aapa'okonaan kaakii'ishi⁠aayiitahpisoyank, ekiihpoonentamaakooyank kimacitootamowininaanin.
COL.1.15	Christ itahsh e'waapamintc mayaa onaako'aan aaniin eshinaakosinitc kaanaakosihsinik Kishemanitoon. Christ itahsh wiin maawac niikaan kii'oKosihsimaawi. Wiin kaye nawac ishpentaakosi ahpiihc wiin kahkina kekoonini kaakii'oshihcikaatenik. 
COL.1.16	Wiin itahsh onci Christ Kishemanitoo okii'oshihtoon kahkina kekoonini kiishikonk kaa‑ayaanik, ahkiink kaye kaa‑ayaanikin, kekoonan kaanaakwaninikin, kaanaakwahsininikin kaye. Okiihtako‑oshi'aa' kaye kaa‑ahcaahkowentaakosinitc kaaokimaawapinitc kaainimintc, kaatipenimiwenitc kaye, kaaokimaahkantaakenitc kaye, kaakashki'ewisinitc kaye
COL.1.17	Christ itahsh aasha kii'ayaa kahkina kekoonini cipwaa ayaanik, wiin itahsh kaye kahkina kekoonini kaaonci⁠mincimishkaanik. 
COL.1.18	 Wiin itahsh oniikaanishkawaa' otepwehtamoo' kaamaamayenonitc, mii hsa i'iweni owiiyaw. Wiin kaye kaaonci⁠pimaatisiimakaninik i'i owiiyaw. Wiin itahsh kaye maawac iko nihtam kaakii'oKosihsimaawitc, kiihkiiwepimatisi aasha ekiinipotc, wiin iko ciniikaanikimaawitc citipentank kahkina kekoon kaatahsininik. 
COL.1.19	Kishemanitoo tahsh wiin iko kii'inentam oKosihsan cikikishkaminitc i'i kahkina oKishemanitoowaatisiwin kaashiwenootaninik. 
COL.1.20	 Miitahsh kaye i'imaa oKosihsink Kishemanitoo kii'inentam kahkina kekoonini cikiiwenaasihkaakotc, oKosihsan tahsh ekii‑ishisiikinaminitc omiskwiimini i'imaa aashiteyaahtikonk. Mii hsa tahsh kaakii'onci⁠naaciwiihkopitamaasotc kahkina kekoonini ciminowiiciiwikotc, kahkina ahkiink kekoonan kaa‑ayaanikin, kiishikonk kaye.
COL.1.21	Otaanaank itahsh kiinawaa kikii'naawaapamaawaa Kishemanitoo ekii'ishinaakosiyek taapishkoo e'miikaanek, aaniihsh noociko kikii'ishihcikem, noociko kaye kikii'inentaam. 
COL.1.22	Inashke tahsh ekii'niponitc ini oKosihsan ekiihkikishkaakotc otahkiiwi⁠wiiyawini, Kishemanitoo tahsh kikii'ishinaaciwiihkopinikowaa ciminowiiciiwek, ewiihpiininek i'imaa kaaishiayaatc, mii 'i ci‑inentaakosiyek ehtipeniminek, wiinke ehpehkaatisiwek, aapiinc iko kaye e'anaamentaakosihsiwek. 
COL.1.23	Kiinawaa tahsh mii 'i eshinaakwahk kiishpin maano animaacaayek i'imaa kitepwehtamowiniwaank, mashkawikaapawiyek kaakii'ishi⁠onahsikooyek. Keko tahsh pakitinitisohkek cipahkenotamek i'i ahpenimowin kaakiihtepinamek ahpii kiinoontamek minwaacimowin. I'i tahsh minwaacimowin aasha kahkina awiya entahsopeshikotc kii'wiintamawaa misiwe o'omaa ahkiink. Niin tahsh Pwaal 
COL.1.24	Noonkom itahsh wiinke niminwentam i'i kaaishikakwaatakihtooyaan kiinawaa onci. O'o aaniihsh kaaishikakwaatakihtooyaan niwiiyawink, keniin niwiicihtwaa cikiishihcikaatek i'i kakwaatakihtoowin keyaapi kaawiihkakwaatakihtoonaaniwank, inahke Christ kaakii'ishi⁠kakwaatakihtootc. Miitahsh kaaonci‑ishihcikeyaan cionciwiici'intwaa iki kahkina otepwehtamook, mii aaniihsh i'i Christ owiiyaw. 
COL.1.25	Kishemanitoo tahsh otishihcikewinink ninkii'oncionenimik ciwiici'imak otanami'aa' kaamaamawitipenimaatc, wiin ninkii'miinik o'o anohkiiwin citootamowak kiinawaa ciminohseyek, ciwiintamawinakook aaniin mayaa ehkitoomakaninik Kishemanitoo otihkitowin. 
COL.1.26	Mii hsa tahsh i'i kaakiihkihkencikaatehsininik otinentamowin, kaakiihkaatootc otaanaank kaakiihpi⁠ahkiiwaninik, kaakiihkaatamawaatc kaye ininiwa' otaanaank kaakii'ayaanitc. Noonkom itahsh aasha kahkina okii'waapanta'aa' i'i otishihcikewin kahkina kaatipenimaatc pemaatisinitc. 
COL.1.27	Miiwa' itahsh i'i Kishemanitoo kaakii'inenimaatc cikihkentaminitc otinentamowin kaakiihkihkencikaatehsininik. Aahpici tahsh wenootanini, kihci‑inentaakwanini kaye otinentamowin kaawiihkihkentamoonintwaa entahswewaanakisiwaatc pemaatisiwaatc. Miitahsh o'o kaatashintamaank, Christ e'ayaatc kipimaatisiwiniwaank, wiin aaniihsh kaaoncikehcinaa'oyek citepinamowek Kishemanitoo okihci‑inentaakosiwin. 
COL.1.28	Christ itahsh niinawint kaatashimankitc kahkina awiya e'wiintamawankitc. Kakiihtaawentamowinink itahsh nintashi⁠ayaankwaamimaanaanik, ninkihkino'amawaanaanik kaye, kaatahshiwaatc hsa cipiinankitwaa Kishemanitoon kaaishiayaanitc, ci⁠tinowiwaatc aasha ehkiihkiishaapewiwaatc i'imaa Christink. 
COL.1.29	O'o tahsh ehkakwekiishihtooyaan aahpici ninkihcianohkii, ehkakwaatakanohkiiyaan kaye e'aapacihtaawak Christ omashkawisiiwin kaamiishitc, e'mashkawanohkiimakaninik kaye i'imaa nimpimaatisiwinink.
COL.2.1	Taka kiwii'wiintamawininim aaniin ehpiihcikihci⁠anohkiiyaan kiinawaa onci, iki kaye otepwehtamook Leyaatihsiiyaank 
COL.2.2	Miitahsh o'o kaaonci‑ishihcikeyaan kewiinawaa tahsh cimashkawentamowaatc ote'iwaank, maano kaye kahkina cimaamawi⁠wiici'itiwaatc ehsaaki'itiwaatc. Miitahsh kaye wiinke nihsitohtamowaatc cionci⁠wenoocihtoowaatc kehcinaa'owin. Miitahsh kewiinawaa cionci⁠kihkentamowaatc Kishemanitoon otinentamowinini otaanaank kaakihkencikaatehsininik, mii hsa iitok a'a Christ wiin iko kaatashimintc. 
COL.2.3	Wiin iitok Christ kaapiniskonank cikihkencikaatenik Kishemanitoon kaawenootaninik okakiihtaawentamowinini, okihkentamaawinini kaye.
COL.2.4	Kiwiintamawininim itahsh, keko pakitinaahkek awiya ciwaniminek ahpii kakweshaakoosominek, aanawiin wiinke maminokiishwetc. 
COL.2.5	Aanawiin e'wiiciiwihsinowinakook niwiiyawink weti kaaishiayaayek, shaakooc itahsh kiwiiciiwininim nintinentamowinink. Aahpici kaye niminwentam e'waapantamaan e'mashkawikaapawiyek ehtepwehtawek Christ.
COL.2.6	Aasha tahsh ekii'otaahpinek Christ Ciisahs citipeniminek, ishipimohsewaahk itahsh Christ otinaatisiwinink, aaniihsh kiwiiciiwaawaa. 
COL.2.7	Taapishkoo tahsh watapiin waahsa kaakotaawikihkin ahkiink, mii hsa tahsh kekiinawaa peshikwan ishikotaawikik i'imaa Christ opimaatisiwinink. Taapishkoo kaye waahkaa'ikan kaaompahkicikaatek, mii kaye ishiompahkihtook kipimaatisiwiniwaan i'imaa Christink, cinimashkawaakin kaye kitepwehtamowiniwaan, kaakii'ishikihkino'amaakooyek. Cimooshkineshkaakoyek kaye miikwehciwentamowin. 
COL.2.8	Ayaankwaamisik inkoci ci‑ishiwinihsinowinek cimamaancikwahpinikohsiwek ewiihtipeniminek awiya. Aaniihsh ayaawak ininiwak kehkino'ikewaatc ininiiwi⁠kihkino'ikewinan kekoon kaa‑ahpiihtentaakwahsininikin. Weti tahsh waahsa otaanaank otoontinaanaawaan ininiinaank kaapikihkino'ikaatenikin e'ishikihkino'ikewaatc, e'ontinamowaatc kaye ahcaahkwa' o'omaa ahkiink kaaishitipencikenitc, kaawiin tahsh wiin Christan kaaishikihkino'ikenitc. 
COL.2.9	Christ tahsh e'ininiiwaatisitc owiiyawi, kahkina hsa Kishemanitoon otinaatisiwinini okecishki⁠kikishkaakon. 
COL.2.10	Kiinawaa tahsh e'wiiciiwek Christ, mii hsa i'imaa kaaonci⁠mooshkineshkaakowek wenooci⁠pimaatisiwin; wiin aaniihsh kahkina oniikaanishkawaa' kahkina kaa‑ahcaahkwentaakosinitc kaaokimaawinitc, kaakashki'ewisinitc kaye. 
COL.2.11	E'wiiciiwek tahsh Christ, mii 'i kaaishinaakosiyek e'ayaayek 
COL.2.12	 Ahpii hsa kiihsiika'antaakooyek mii 'i kiiwiicininkwa'okoomek Christ, mii 'imaa kaye kaa'ishiwiici⁠kiiwepimaatisiimek. Aaniihsh kikiihtepwehtamowaam Kishemanitoo omashkawisiiwin ekiihkiiwepimaatisi'aatc Christan kaakii'niponitc. 
COL.2.13	 Kiinawaa tahsh aapitink kikiinipowakinsom, aaniihsh macitootamowin kikiihkikishkaakom, kikiihtinowim kaye kaakihkinawaatashakeshwaahsiwintwaa ekii'ayaahsiwek Kishemanitoo otOonahshowewin. Noonkom itahsh Kishemanitoo kikiihtakopimaatisi'ikowaa kaaishipimaatisinitc Christan, ekiihpoonentamawinank kahkina kimacitootamowininaanin. 
COL.2.14	 Kishemanitoo tahsh kaye kikiihkaahsii'amaakonaan kahkina kaaishioshipii'ikaatekin ini kaakiihpwaanawihtooyank Onahshowewin kekiihkanawentamankipan, mii 'iweni kaakii'akosaka'ank i'imaa aashiteyaahtikonk. 
COL.2.15	Christ itahsh kiinipotc i'imaa aashiteyaahtikonk, kahkina okii'mashashkonamawaa' i'i omashkawisiiwinini kaa‑ahcaahkwentaakosinit kaaokimaawinitc ini kaye kaakashki'ewisinitc. Miitahsh kaa'ishihciketc, ekiihpimiwinaatc i'i kaakiihshaakooci'aatc piniskwe piko ciwaapancikaniwinitc.
COL.2.17	Ini hsa inaahkonikewinan, mii hsa ehta niiyaak ehkakwenaapinaakwahkin aaniin piciinak mayaa kaawii'naakwahkin. Christ itahsh wiin a'a mayaa kaa‑aawitc. 
COL.2.18	Keko tahsh pakitinaahkek awiya ciotahpinamawinek i'i kaawiihtipa'amaakooyek. Aaniihsh ayaawak ininiwak keoncina'enintisowaatc ehkakwaataki'itisowaatc citapahsinaakosiwaatc, e'anami'ehtawaawaatc kaye 
COL.2.19	 A'a tino inini kaawiin kaye keyaapi omincimenimaahsiin Christan, kaaohtikwaanishkaminitc wiiyawimaa, otepwehtamook kaainintwaa. Christ tahsh ehtipentank oncipimaatisiimakanini i'i wiiyawimaa, miitahsh i'imaa kaaishi⁠ayaanihkawikanenk, kaaishi⁠ociihtateyaapiink kaye wencimincimishkaak, e'oncimaaciikininik Kishemanitoon kaaishi⁠antawentaminitc.
COL.2.20	Kiinawaa itahsh wiin, kikii'wiicinipoomaawaa Christ, kaaonci⁠tipenimihsinowinekwaa iki ahcaahkwak kaaokimaahkantamowaatc kekoonan kaaoshihcikaatenikin kiishikonk 'omaa kaye ahkiink. Wekonen itahsh wenci‑ishipimaatisiyek taapishkoo o'omaa ahkiink keyaapi e'oncitipentaakosiyek? Wekonen kaye keyaapi wencina'ihtamek ono tino inaahkonikewinan: 
COL.2.21	“Keko papaamentanken o'o,” “Keko kocihpitanken i'i,” “Keko kaye 'i pahkaan kekoon saaminanken!” kaaihkitoomakahkin. 
COL.2.22	Ono tahsh kahkina kaatashintekin i'imaa inaahkonikewinink, kaaonci'ikooyek cipimentansiwek, aapitink iko kiiaapacihcikaatekin, mii 'i eshipoonihsekin. Ono tahsh inaahkonikewinan, kihkino'ikewinan kaye, ininiinaank onciimakanoon. 
COL.2.23	Aahpici tahsh ini okihkino'ikewiniwaan kakiihtaawinaakwaniniwan, miitahsh ehkakaansomiwewaatc 
COL.3.2	Naanaakatawentamok kaye ishpimink kaa‑ayaakin, kaawiin wiin kekoonan ahkiink kaa‑ayaakin. 
COL.3.3	Aasha iitok kikii'nipom. Kaawiin itahsh mahshi naakwahsinoon aaniin keishinaakwahk kipimaatisiwiniwaa, e'ishiayaak i'imaa Christ kaaishiayaatc Kishemanitoonaank. 
COL.3.4	Ahpii tahsh Christ kaaopimaatisiwiniyek naakositc, mii hsa tahsh kekiinawaa cinaakosiyek i'imaa okihci‑inentaakosiwinink.
COL.3.5	Mii hsa tahsh eshinaakwahk cinihtooyek i'i kikehtepimaatisiwiniwaa kaanihtaa⁠ishihcikemakahk o'omaa ahkiink. Amiiwan tahsh ono kenihtooyek: pihshikwaatisiwin, wiininaakosiwin, pihshikwaacimihsawencikewin, macimihsawencikemooshi'owin, ayoonsaamisiwin kaye; aaniihsh awiya kaaonsaamisitc mii 'i eshihciketc taapishkoo e'manitoohketc. 
COL.3.6	Amii aaniihsh ono tino ishihcikewinan waa'onci⁠pakamishkaamakaninik Kishemanitoo onishkaatisiwin cikakwaataki'aatc kahkina awiya' kaana'ihtaakohsik. 
COL.3.7	Kekiinawaa tahsh aapitink kikii'ishipimaatisim ahpii kiitipenimikoyek ini ishihcikewinan kaatashintamaakooyek. 
COL.3.8	Noonkom itahsh mii 'i oncita piko eshinaakwahk ciwepinamek: nishkaatisiwin, aahkokitaasowin, shiinkencikewi‑inamanci'owinan, macitashinkewin. Keko kaye wiihkaa wiinikiishwewin taonci⁠nooncikaatehsinoon i'imaa kitooniwaank. 
COL.3.9	 Keko kaye kiiwanimohtaatihkek, aaniihsh aasha kikiihkiicikoshkaam i'i kikehtepimaatisiwiniwaa, tako kaye kaanihtaa⁠ishihcikemakahk. 
COL.3.10	 Oshkipimaatisiwin aaniihsh kikiihpihsihkaam, Kishemanitoo mekwaa ehtashiihkank cioshkaya'iiwaninik, wiinke piko citaapitawikihkenimintc kaaishinaakositc. 
COL.3.11	Inashke tahsh noonkom kaawiin pahkaan ekaa kaaCoowiwihsikwaa, Coowak kaye inentaakosihsiiwak. 
COL.3.13	 Kakweshashiipenintik kaye, poonentamaatik kaye, kiishpin mihkwentamowatc aaniin eshimaanaapamatc awiya. Taapishkoo hsa kaaTipenciketc kaakiihpoonentamawinek, mii hsa kekiinawaa ishipoonentamaatik. 
COL.3.14	Ono tahsh kaawiintamaan, awahshime nawac pihsihkamok saaki'itiwin, mii 'imaa kahkina kekoonan kaaoncimincimishkaakin, kaaonci⁠maamawi⁠kiishinaakwahkin kaye. 
COL.3.15	Taka pisaaniwiiciintiwin Christ kaamiininek kikakihkinowinikowaam i'imaa kite'iwaank; miitahsh o'omaa keoncionentamek aaniin waaishihcikeyek. Aaniihsh kahkina kikii'antomikowaa Kishemanitoo cipeshikwentaakosiyek i'imaa wiiyawimaank cipisaaniwiiciintiyek. Mooshak itahsh iko miikwehciwentamok! 
COL.3.16	 Pakitinamowaahk itahsh Christ otihkitowin ciwenootaninik i'imaa kite'iwaank, ci‑ishitaamakaninik. Kakiihtaawentamowin kaye ciaapacihtooyek kihkino'amaatiyek, waawiintamaatiyek kaye aaniin keishihcikeyek. Kihcimasina'ikani nikamonan ina'amok, anami'enikamonan kaye, ci‑ina'amowek kaye Kishemanitoo otAhcaahkwan kaamiininek nikamonan, e'miikwehciwentamek i'imaa kite'iwaank. 
COL.3.17	Kahkina kekoon kaaishihcikeyek, kekoon kaye kaaihkitoyek, kahkina kekoon onci‑ishihcikek kaaTipenciketc Ciisahs owiinsowinink, wiin onci Christ e'miikwehciwenimek Kishemanitoo Kaaoyoohsimintc.
COL.3.19	 Kiinawaa onaapemimaak saaki'ihkwak kiwiiwiwaak, keko kaye sanaki'aahkekwaanik. 
COL.3.20	 Kiinawaa apinoonciishak, mooshak iko ishina'ihtawihkwak kiniiki'ikowaak; aahpici 'oweni kaaTipenciketc ominwaapantaan. 
COL.3.21	 Kiinawaa otetemaak, keko onsaam kakaansomaahkekwaanik kiniicaanihsiwaak, maakishaa kikanishki'aawaak, aaniihsh piinihsh tanipakitentamook i'i tootawekwaa. 
COL.3.22	 Kiinawaa opamiihtaakek kaatipenimikooyek, misiwe piko ishina'ihtawihkwak iki kaaotookimaamiyek o'omaa ahkiink. Kaawiin wiin ehta kiikanawaapaminekwaa cioncina'entamo'ekwaa. I'imaa hsa kite'iwaank onci na'ihtamok, ehkohtaanenimek kaaTipenciketc. 
COL.3.23	Aaniin iko eshihcikeyek, ehkokashkihtooyek iko kite'iwaank onci‑inanohkiik, ci‑ishihcikeyek taapishkoo kaaTipenciketc wiin e'anohkiihtawek, kaawiin wiin inini. 
COL.3.24	Maamihkawinotawihk kaaTipenciketc kikamiinikowaa i'i otipa'amaakewin kaakanawentamawaatc opimaatisiima' ewiihtipa'amawaatc. KaaTipenciketc Christ ohsha kaa‑anohkiihtawek. 
COL.3.25	 Kahkina tahsh awiya maano kaamacitootank, mii hsa 'i keshikiiwetipa'amawintc kahkina kekoonini kaaishimacitootank, aaniihsh peshikwaya'ii inahke kahkina awiyan Kishemanitoo otishitipaahkonaan.
COL.4.2	Keko pakiciihkek cianami'ehtawek Kishemanitoo, na'aasik kaye mekwaa e'anami'aayek, e'miikwehciwenimek kaye Kishemanitoo. 
COL.4.3	Mekwaa tahsh e'anami'aayek, anami'ehtamawihshinaam keniinawint, Kishemanitoo citawinamawinankitc ciwaawiintamaakeyaank otipaacimowin kaaishitashimimintc Christan, kaakiihkihkencikaatehsininik otaanaank. Miitahsh niin noonkom kaaoncikipa'okooyaan e'wiintamaakeyaan. 
COL.4.4	Miitahsh kaye ishianami'ehtamawihshik niin weweni cinihsitohtaakooyaan aaniin ehkitoyaan, aaniihsh mii 'iwe eshimiinikooyaan ci‑ishihcikeyaan. 
COL.4.5	 Kakiihtaawiik kaye aaniin entootawekwaa iki kaatepwehtansikwaa, aahpici hsa kwayahk inaapacihtook i'i kaashitawinamaakooyek. 
COL.4.6	Taka kaye kitihkitowiniwaan taminohtaakwanoon, ci‑inihtaakwahkin awiya ciwii'noontank, miitahsh kaye eshinaakwahk cikihkentamek kwayahk ci‑ishinahkwehtawek kahkina awiya.
COL.4.8	 Miitahsh o'oweni kaaonci‑ishinisha'wak weti kaaishiayaayek, ciwiintamawinek aaniin kahkina eshihseyaank o'omaa kaaishiayaayaank, kiinawaa cioncimashkawentamek. 
COL.4.9	 Ini tahsh kiiciotepwehtamoonaanin Onehsimahsan 
COL.4.11	Caahshowaa 
COL.4.12	 Ehpahparahs 
COL.4.13	Keniin itahsh iko niwiintamowaan aahpici ehkihcianohkiitc kiinawaa onci, i'i kaye weti Leyaatihsiiyaahkaank 
COL.4.14	 Lok 
COL.4.15	Pooshoo kaye nintinaanaanik niitanami'aanaanik weti Leyaatihsiiyaahkaank 
COL.4.16	Ahpii tahsh kii‑ishkwaa‑anamihcikaatek o'o oshipii'ikan weti kaaishiayaayek, kehcinaac kaye weti kaaishipiintikewaatc iki Leyaatihsiiyaawininiwak 
COL.4.17	 O'o tahsh inihk a'a inini Aarhkihpahs 
COL.4.18	Niin itahsh iko nininc nintaapacihtoon ono ishkwaac ihkitowinenhsan kaaoshipii'amawinakook, Niin Pwaal 
COL.4.18	Taka Kishemanitoo okishewaatisiwin kikawiiciiwikom.
1TH.1.2	Mooshak nimiikwehciwi'aanaan Kishemanitoo e'maamihkwenimikooyek e'anami'aayaank. 
1TH.1.3	Shikwahsh ahpii hko e'anami'ehtawankitc Kishemanitoo Kaaoyoohsimank, mooshak nimaamihkwentaamin i'iwe kaaonci‑ishihcikeyek e'otepwehtamowiniyek, kaye e'oncikihcianohkiiyek saaki'iwewinink, kaye tahsh e'oncishashiipentamek, wawiinke ehkehcinaa'oyek ewiihpitakohshink a'a kaaTipeniminank Ciisahs Christ. 
1TH.1.4	Kaawiiciotepwehtamoomikooyek! Kikihkenimikoom ehsaaki'inek Kishemanitoo ekii'onaapaminek. 
1TH.1.5	Inashke hsa ekiihpi‑ishiwiintamaakooyek minwaacimowin, kaawiin ehta nintooninaanink kikiihpi‑ishikakanoonikoohsiim. I'iwe aaniihsh omashkawisiiwin Kishemanitoo ninkii'wiici'ikomin, Kishemanitoo otAhcaahkwan ekii'ishianohkiinitc, wawiinke ekiihkehcinaa'entamaank ehtepwehtamaank minwaacimowin. Kekiinawaa kikihkeniminaam aaniin eshiminopimaatisiyaank minihk iko kaakii'wiicitaamikooyek, kiinawaa ko ekii'onci‑ishihcikeyaank. 
1TH.1.6	 Niinawint kikii'naanaapinawinaam eshipimaatisiyaank, kaye kikii'naapihcikewaam kaaTipenciketc kaakii'ishiminohciketc. Shikwa aanawiin ekiihkihci⁠kakwaatakihtooyek, weyiip kikii'otaahpinaanaawaa i'iwe kaaishiwiintamaakooyek, Kishemanitoo otAhcaahkwan ekii'onciiciihkentamoshkaakooyek. 
1TH.1.7	Miitahsh kaakii'onci‑⁠kihkinawaateniminekwaa kahkina awiya otepwehtamook, minihk i'imaa 
1TH.1.8	Kiinawaa aaniihsh kii'oncinoontaakwanini kaaTipenciketc otipaacimikoowin, kaawiin itahsh ehta 'imaa Maahsitooniyaawahkiink kaye Ahkeyaawahkiink ci‑ishinoontaakwahk. Aasha misiwe kii'ishinoontaakaaniwan eshitepwehtawek Kishemanitoo. Kaawiin memwehc niinawint niwiintamawaahsiwaanaanik awiyak eshiwepisiyek. 
1TH.1.9	Wiinawaa ko kahkina kitashimikowaak aaniin eshipiintikashiyaank ahpii kakiihkiiyootamikooyek, kaye aaniin kaashikwehkentamek ekii'ishiwepinekwaa manitoohkaanak, ekiihtepwehtawek Kishemanitoo, ekiiwii'anohkiihtawek. Mii 'awe Kishemanitoo ehtepwewiniwitc kaye ehpimaatisiwiniwitc. 
1TH.1.10	Kitipaacimikowaak kaye e'ahshawaapamimek Kishemanitoo oKosihsan, kihcikiishikonk cipioncinaakosinitc, mii 'awe Ciisahs weKosihsimaawitc, a'awe kaakiihkiiwepimaatisi'ikotc Kishemanitoon kii'ishkwaanipotc. Mii 'awe Ciisahs kaashaapwii'inank ekaa cipatakoshkaakohsiwank Kishemanitoo onishkaatisiwin kaawiihpitakohshinoomakaninik.
1TH.2.1	Kaawiiciotepwehtamoomikooyek, kiinawaa kikihkentaanaawaa ekaa anihshaa ekiihpi‑ishikiiyootamikoohsiwek. 
1TH.2.2	 Kaye kikihkeniminaam aaniin kaa'ishiwepisiyaank cipwaa piotihsikooyek, weti kaakii'ishaayaank Pilihpaai 
1TH.2.3	Kaawiin aaniihsh kakiinawishki‑⁠kihkino'amaakewin ninkiihtepwehtansiimin cioncikakiihkwenotamaank. Kaawiin kaye ekaa kaapehkentaakwahsinok nintoonci⁠kakiihkimiwehsiimin. Kaawiin kaye niwayeshimaahsiwaanaanik awiyak. 
1TH.2.4	Wiin itahsh wiin Kishemanitoo ninkii'minwaapamikonaan – mii 'awe ekiihpaminamo'iyamintc i'i minwaacimowin ciwiintamaakeyaank. Miitahsh owe eshikiikitoyaan. Kaawiin ninkiiwiihkakwe nana'entami'aahsiwaanaanik iki kaakakanoonankitwaa. Nawac wiin Kishemanitoo niwii'nana'entami'aanaan. Mii 'awe nintinentamowininaanink kaaoncikoci'iyamintc. 
1TH.2.5	Shikwa kikihkeniminaam aaniin kaakii'ishihcikeyaank: kaawiin wiihkaa kikii'mihci⁠mamenwaasomikoohsiim cioncikashkimikooyek. Kaawiin pehkihsh kikiihpimihsawentamaakoohsiim kekoon ehpikanoonikooyek. Kishemanitoo niwaapamikonaan ehtepweyaank. 
1TH.2.6	Shikwa kaawiin kikiihpi⁠kakwekashkimikoohsiim ciminwaacimiyaank, kaawiin kaye pehkaanisiwaatc ninkii'antawenimaahsiwaanaanik cimaminwaacimiyamintwaa. 
1TH.2.7	Niinawint Christ 
1TH.2.8	Kaawiin ninkii'inentansiimin ehta ciwiintamaakooyek Kishemanitoo ominwaacimowin. Kaawiin inkotano cioncipakitinamaank nimpimaatisiwininaanin i'iwe ehpiihcisaaki'ikooyek. 
1TH.2.9	Kaawiiciotepwehtamoomikooyek, kehcinaac kimaamihkawinotawinaam eshikihcianohkiiyaank mekwaa ekii'wiiciayaamikooyek, ekii'oncicaakii'itisoyaank. Ehkiishikahk, ehtipihkahk ninkii'anohkiihtamaasomin ehkakwekashkihtamaasoyaank keaapacihtooyaank. Kaawiin aaniihsh ninkii'inentansiimin wakicaya'ii cinikosikwii'ikooyek mekwaa e'wiintamaakooyek Kishemanitoo ominwaacimowin.
1TH.2.10	Kiinawaa kikii'ishiwaapaminaam enaatisiyaank. Kishemanitoo kaye ninkii'waapamikonaan. Mekwaa ekii'wiiciayaamikooyek misiwe ninkiihkakwe kwayahkohcike'aanaan Kishemanitoo, kaye ninkiihkwayahkwaatisimin. Kaawiin kekoon ninkii'ishihcikehsiimin kekii'onci anaamenimikooyaankipan. 
1TH.2.11	Kikii'ishitootaakoom entahsopeshikoyek taapishkoo inini kaaotetemaawitc kaatootawaatc oniicaanihsa'. 
1TH.2.12	Kikii'aayiisomikoom, kikiihkaakiisomikoom, weweni kikii'ikoom cikakweminoishiwepisiyek, cikakwenana'entami'ek Kishemanitoo. Mii aaniihsh a'awe kaa'antominek ciotookimaamiyek kaye ciwaapantamowek okihci⁠onishihshiwentaakosiwinink i'imaa entashikimaawitc.
1TH.2.13	O'owe tahsh kaye mooshak nintooncimiikwehciwi'aanaan Kishemanitoo. Ahpii pewiintamaakooyek o'o Kishemanitoo otihkitowin, kikii'otaahpinaa ekii'noontamek. Kaawiin kikii'inihtansii ininiinaank e'onciimakahk. Kikii'ishiotaahpinaam kaakii'wiintamaakooyek Kishemanitoo otihkitowin e'aawaninik, mii 'i tepwe kaa⁠tinowaninik. Kaye mayaa kaa‑anohkiimakaninik ehtepwehtamek e'onciaancipimaatisiyek. 
1TH.2.14	 Kaawiiciotepwehtamoomikooyek, peshikwan kikii'ishiwepisim taapishkoo kaakii'ishiwepisiwaatc otepwehtamook i'imaa Cootiiyaawi ahkiink 
1TH.2.15	 Mii aaniihsh oko tino Coowak kaakii'nihsaawaahpan i'i Kishemanitoon otipaacimowininiimipanii'. Kaye okii'nihsaawaan ini Ciisahsoon ini kaaTipencikenitc e'aawinitc. Shikwa keniinawint ninkii'onciihkaakonaanik ninkakiihkwewininaan. Kaawiin onehpiciminwentami'aahsiwaawaan Kishemanitoon. Omiiwenimaawaa' kahkina pemaatisinitc. 
1TH.2.16	Inashke hsa, ninkii'onci'ikonaanik iki Coowak: “Keko kakiihkimaahkekwaanik iki kaaCoowiwihsikwaa,” ninkii'ikonaanik, ekaa e'inenimaahsikwaa pehkaanisinitc awiya' cipimaatisinitc. Mooshak kii'nihtaamacitootamook okoweniwak, piinihsh o'o noonkom maawac e'ani⁠ompweyiimakaninikin omacitootamowiniwaan. Mii 'i kekahpii kaaonci⁠patakoshkaakowaatc i'i Kishemanitoo onishkaatisiwin!
1TH.2.17	O'owe tahsh kaye kiwiintamaakoom, kaawiiciotepwehtamoomikooyek: kaawiin niinawint kikiihpoonenimikoohsiim i'i ahpii acina ekiihpahkewinikooyek. Niwiiyawinaanink ehta kikiihpahkewinikoom. Kikii'antawenimikoom miinawaa ciwaapamikooyek, waawiinke ekii'mehtahsawenimikooyek. 
1TH.2.18	Tepwe ninkii'antawentaamin cipikiiyootamikooyek. Niin Pwaal 
1TH.2.19	Kiinawaa hsa iki mayaa kaakehcinaa'enimankitwaa e'otepwehtamowiniwaatc, kiinawaa hsa ko kaaoncikihciminwentamaank, kiinawaa hsa keonciwaawishentamaank nimpahkinaakewininaan paanimaa waapamankitc takohshink kaaTipenciketc Ciisahs. 
1TH.2.20	Tepwe kiinawaa kiwaawishenimikoom, kiinawaa kikihciminwentami'inaam!
1TH.3.2	A'a tahsh Timahti 
1TH.3.3	Kaawiin ninkii'antawentansiimin peshik kaatahshiyek ciaanawenciketc onsaam e'onciihkikaniwitc otepwehtamowin. Inashke hsa kiinawaa kikihkentaam mii 'owe kaaineniminank a'a Kishemanitoo, cionciihkaakooyank kitepwehtamowininaan. 
1TH.3.4	Aaniihsh mekwaa ekii'wiiciayaamikooyek, kiishaac kikii'wiintamaakoom: “Kikaonciihkaakoom o'o kitepweyentamowininaan,” kikii'ikoom. Shikwa kikihkentaam mii 'iwe mayaa kaakii'ishiwepisiyek. 
1TH.3.5	Mii 'owe kaakii'onci‑ishinisha'amawinakook a'a Timahti: ninkiiwii'aahkokihkentaan kiishpin keyaapi e'otepwehtamowiniwekwen. “Maakishaa okiihkakwewanaa'ikowaan ini Setanan,” kikii'inenimininim. Kiishpin aanawencikeyekipan, mii anihshaa cikii'anohkiiyaankipan.
1TH.3.7	Kaawiiciotepwehtamoomikooyek, ahpii ko mecihseyaank ehkakwataki'ikooyank, mii 'imaa wencihsek ninsoonkite'ewininaan, e'mihkwenimikooyek eshitepwehtamek. 
1TH.3.8	Wawiinke hsa ko noonkom nintoonciminohsemin nimpimaatisiwininaanink ehkihkenimikooyek ehsoonkitepwehtawek a'a kaaTipenciketc. 
1TH.3.9	Aaniin ehpiihcimiikwehciwi'ankitc Kishemanitoo kiinawaa onci! Aaniin keshinanaahkomankitc i'i minihk ciihkentamowin eshimooshihtooyaank e'mihkwenimikooyek ehkanoonankitc? 
1TH.3.10	Tahsokiishik kaye tahsotipihk wawiinke nintishipakohsentaamin ciotihsaapamikooyek piciinak, kaye cinankinamaakooyek kitepweyentamowiniwaank aaniin iko kaaishinoontehseyek.
1TH.3.11	Maano ninkaishiwinikonaan ciotihsikooyek, mii 'i eshipakohsenimankitwaa Kaaoyoohsimank Kishemanitoo kaye Ciisahs kaaTipeniminank. 
1TH.3.12	KaaTipenciketc maano kikamiinikowaa awahshime cimaaciishkaamakaninik kisaaki'itiwiniwaa kaye kahkina pemaatisiwaatc cisaaki'ekwaa, taapishkoo keniinawint eshisaaki'ikooyek. 
1TH.3.13	Piinihsh cimashkawisii'inek kite'iwaank, ekaa kekoon ci‑ishiayaahsiwek, Kishemanitoonaank ehta cionciaapatisiyek, mii 'iwe ci‑inaatisiyek paanimaa inaahsamikaapawiihtawek Kishemanitoo Kaaoyoohsimank, ahpii pitakohshink kaaTipeniminank Ciisahs – minihk itahsh iko kaaTipenimaatc okapiwiiciiwaa' i'i ahpii.
1TH.4.1	Shikwa o'o pahkaan kekoon kiwii'wiintamaakoom, kaawiiciotepwehtamoomikooyek. Kikii'ishikihkino'amaakoom aaniin keishikwayahkoshkaayek, aaniin keishi kakwe nana'entami'ek Kishemanitoo. Aasha o'owe kitishihcikem. O'o tahsh noonkom kipakohsenimikoom, kitoonci⁠ayaankwaamimikoom owiinsowinink kaaTipenciketc Ciisahs, keyaapi cinikihcionishihshink kitishihcikewiniwaa. 
1TH.4.2	Aaniihsh kikihkentaam kaakii'ishikihkino'amaakooyek, kaaTipenciketc Ciisahs okashki'ewisiwinink ekii'oncikanoonikooyek.
1TH.4.3	Mii 'owe kaa‑antawentaakosiyek, Kishemanitoonaank ehta cionciaapatisiyek, ekaa wiin cikakiipaacihcikehsiwek. 
1TH.4.4	Kiinawaa kaaininiiwiyek kahkina kitaakihkentaam aaniin inahke kwayahk keshiwiiwiyekipan,
1TH.4.5	Keko nanaapinawaahkekwaanik kaaotepwehtamowinihsikwaa. Aaniihsh tepinaahk iko omihsawentamowiniwaank ishipimaatisiwak, ehkihkenimaahsikwaa Kishemanitoon. 
1TH.4.6	Keko awiya okamacihcike'aahsiin wiiciotepwehtamoon cikimootitc wiiwini. Aaniihsh kikii'ayaankwaamimikoom o'owe: “Awenen iko ketootamokwen, ini kaaTipencikenitc oka‑aahkwaahkonikoon,” kikii'ikoom. 
1TH.4.7	Inashkehsh kaawiin anooc ci‑ishihcikeyankipan kaakii'oncinantominank Kishemanitoo, i'i hsa wiin cikwayahkwaatisiwank, Kishemanitoonk ehta ci‑inaapatisiyank. 
1TH.4.8	Kiishpin awiya wiihpiikonank o'o kihkino'amaakewin, kaawiin ehta ininiwan otaanawenimaahsiin, ini hsa wiin Kishemanitoon kaa‑aanawenimaatc. Mii 'awe Kishemanitoo kaakikishkamooninek otAhcaahkwan maawac kaakwayahkwaatisiiwentaakosinitc.
1TH.4.9	Kaawiin memwehc kikaoshipii'amaakoohsiim cisaaki'ekwaa kiwiiciotepwehtamoomiwaak. Aasha Kishemanitoo kikiihkihkino'amaakowaa cisaaki'itiyek. 
1TH.4.10	Kaye mii peshikwan eshisaaki'ekwaa kahkina kiwiiciotepwehtamoomiwaak misiwe 
1TH.4.11	Shikwa kakweniikaanentamok o'owe kaakii'ishikakanoonikooyek: kakwesakahkamisik. Kakweminohcikek kiinawaa kitanohkiiwiniwaank, kiinawaa ko kiniinciiwaan cipami'ikoyek. 
1TH.4.12	Mii 'iwe kikaishi minohcikewakenimikowaak iki ekaa kaaotepwehtamowinihsikwaa. Shikwa kaawiin memwehc kika‑ahpenimohsiim pahkaan mininciin cipami'ikoyek.
1TH.4.13	Kaawiiciotepwehtamoomikooyek, kinantawenimikoom cikihkentamowek aaniin keishiwepisiwaatc iki otepwehtamook kaakii'ishkwaapimaatisiwaatc. Keko kihcikashkentankek taapishkoo eshihcikewaatc iki ekaa kaaotahpenimowinihsikwaa. 
1TH.4.14	Kiinawint kitepweyenimaanaan Ciisahs tepwe ekii'nipohpan, miitahsh i'i miinawaa ekiihkiiwepimaatisitc. Shikwa mii 'i ta‑ayintiwak ikiweniwak kaakii'ishkwaapimaatisiwaatc kaakiihtepwehtawaawaatc ini Ciisahsoon. Kishemanitoon okaishiwinikowaan ciniwiiciiwaawaatc ini Ciisahsoon i'i ahpii pitakoshininitc.
1TH.4.16	Tanoontaakwan shaakowewin i'i ahpii, takishiiwe peshik maawac wekimaawentaakositc 
1TH.4.17	Miitahsh kekiinawint, aaniin iko minihk ketahshiyank keyaapi cipimaatisiyank i'i ahpii, kikaketahto ishpishkaa'ikoomin weti wahkwiihkaank ciniwiici⁠ohkwenoomankwaa. Mii 'imaa newacikiishik mincikahkina kikakihsaapamaanaan a'a kaaTipenciketc. Shikwa mii 'iwe ahpane ko ciwiici/ayaamank. 
1TH.4.18	Mii 'owe ihkitowin ishimaamihkawaasontik cioncisoonkite'eshkotaatiyek.
1TH.5.1	Kaawiiciotepwehtamoomikooyek, kaawiin memwehc kekoon kikaoshipii'amaakoohsiim ciwiintamaank ini kekoonan keni‑ishihsekin, kaye aaniin ahpii kepiocihcihsekin. 
1TH.5.2	 Aasha weweni kikihkentaam ekaa awiya mayaa ciwiintansik aanahpii keocihcihsenik. Taapishkoo ehkoshkowiciketc awiya kaaniipaakimootitc, takoshkotakohshin a'a kaaTipenciketc i'i kiishikaninik cinaakohtootc omashkawisiiwin. 
1TH.5.3	Shikwa taapishkoo a'a ihkwe e'ahsho⁠nihtaawikinaawahsotc, e'mihciantapakwanoonotc ciwiihsakaahpinetc, mii 'iwe keishiwepisiwaatc iki pemaatisiwaatc. Mekwaa e'ihkitowaatc, “Niminohsemin, kaawiin ninaniisaanisihsiimin,” miitahsh sesakooc okapiotihsikonaawaa onihshiwanaaci'ikoowiniwaa. Kaawiin okakashkihtoohsiinaawaa citapasiihtoowaatc.
1TH.5.4	Kaawiiciotepwehtamoomikooyek, kaawiin kiinawaa i'imaa kashkiitipihkanonk kitayaahsiim. Kaawiin taapishkoo awiya ehkoshkowinikotc okiimoocishkan kitaaishi⁠ayaahsiim. Kaawiin kiinawaa kikakoshkowinikohsiim ahpii piocihcihsenik a'a kaaTipenciketc okiishikanoom. 
1TH.5.5	Kahkina kitinentaakosim e'onciiyek waahseyaank kaye kiishikanonk. Kaawiin kiinawint i'imaa kitoonciihsiimin tipihkanonk. Kaawiin i'imaa ehkashkiitipihkahk kitishitipentaakosihsiimin. 
1TH.5.6	Iki tahsh kotak mii 'i enentaakosiwaatc e'ontaminkwaamiwaatc. Keko tahsh kiinawint i'i kikanaapi‑ishiayaahsiimin. Taka kikaishinaakosimin taapishkoo awiya mooshak e'ayinaapitc kaye ehkoshkwaawaaciayaatc. 
1TH.5.7	Inashke ehtipihkahk, mii 'i ahpii nepaaniwank; mii 'o ahpii aanint eshikiiwashkwepiiwaatc ehtipihkaninik. 
1TH.5.8	 Kiinawint itahsh mii taapishkoo pishihshik ehkiishikahk i'iwe kitinaatisiwininaan. Mii 'iwe onci koshkwaawaaciayaataa. Inaapacihtootaa tepweyentamowin, saaki'iwewin taapishkoo shimaakanihsh piiwaapihk kaa‑aakooshkaakot ohkaahkikanink. Shikwa kehcinaa'entantaa ewiihshaapwii'ikooyank, taapishkoo miikaasowaanohkwaanan ehpihsihkamank kenaatamaakoyank. 
1TH.5.9	Aaniihsh kaawiin kiinawint kikii'inahsikohsiinaan Kishemanitoo onishkaatisiwin cipatakoshkaakoyank, mii hsa 'iwe cioncishaapwii'inank kaaTipenciketc Ciisahs Christ onci. 
1TH.5.10	Mii 'awe Ciisahs kaakii'nipohtamawinank, miitahsh kiishpin keyaapi pimaatisiwank ahpii takoshink, kiishpin kaye noonte⁠ishkwaapimaatisiyank, kikawiicipimaatisiimaanaan. 
1TH.5.11	Mii 'iwe onci soonkite'eshkotaatik, wiici'itik entahsopeshikoyek cisoonkikaapawiyek, peshikwan iko ehpi‑ishiwiici'itiyek.
1TH.5.12	Shikwa kipakohsenimikoom, kaawiiciotepwehtamoomikooyek: minwakimihkwak iki oniikaanakinsook kaa‑anohkiihtamowaatc anami'aawin i'imaa eyaayek. Aaniihsh okii'inahsikowaan kaaTipencikenitc cimaamiinominekwaa. 
1TH.5.13	Wawiinke kihtenimihkwak okoweniwak, oncisaaki'ihkwak otanohkiiwiniwaa. Kaye kiinawaa minowiiciintik.
1TH.5.14	Shikwa kikakaansomikoom, kaawiiciotepwehtamoomikooyek: kiishpin wii'mihciontaaci'intwaa aanint, kika‑ayaankwaamimaawaak cikwehkihcike'itisowaatc. Shikwa soonkite'eshkawihkwak iki kaawahkemikoshkaatentamowaatc. Iki tahsh kaye ekaa kaasaapiayaahsikwaa, wiici'ihkwak. Shashiipenimihkwak kahkina awiyak. 
1TH.5.15	Keko awiya okanaapitootawaahsiin awiyan macihcike'ikotc. Mooshak itahsh kakweminohcike'itik, kaye kahkina pemaatisiwaatc minohcike'ihkwak.
1TH.5.16	Mooshak taapitawi⁠ciihkentamok. 
1TH.5.17	Keko kipitanami'aahkek. 
1TH.5.18	Aaniin iko 'i ishiwepahk, miikwehciwentamok. Mii aaniihsh o'owe Kishemanitoo kaaineniminek, ci‑inaatisiyek e'wiiciiwek Christ Ciisahs.
1TH.5.19	Keko kipihtinimaahkek Kishemanitoo otAhcaahkwan i'i kaawiihtootaminitc. 
1TH.5.20	Kiishpin awiya wiihkanoocikehtamawaatc Kishemanitoon, keko shiinkihtawaahkek. 
1TH.5.21	Mekwaa kiikitotc itahsh kahkina kekoon kikanaakasohtawaawaa. Kikaotaahpinaanaawaa wenishihshininik. 
1TH.5.22	Minihk itahsh kekoon wenishihshinsininik kaawiin awaac pankii kikatawinamawaatansiinaawaa.
1TH.5.23	Shikwa nimpakohsenimaa Kishemanitoo, mii 'awe pisaanisiwin kaamiininank: maano wiin Kishemanitoo kikaishi'ikowaa misiwe wiinehta ci‑inaapaci'inek. Maano kikakanawenimikowaa enikohkwentaakosiyek. Kaye kitahcaahkowaa', kipimaatisiwiniwaan, kiwiiyawiwaan kikakanawentamaakowaa, piinihsh ahpii takohshink kaaTipenciketc Ciisahs Christ, ekaa awaac kekoon cimihkikaatehsinok ci‑ishiayaahsiwek. 
1TH.5.24	Mii 'owe eshipakohsentamaakooyek. Kishemanitoo kikaishihcike'ikowaa, aaniihsh tepweyentaakosi Kishemanitoo kaa‑antominek.
1TH.5.25	Kaawiiciotepwehtamoomikooyek, anami'ehtamawihshinaam.
1TH.5.26	Kishemanitoonk onci ociimihkwak kahkina kiwiiciotepwehtamoomiwaak taapishkoo e'wiicishaanintiyek. Mii 'owe nahke ishipooshoo'itik.
1TH.5.27	O'o hsa kaye kitayaankwaamimininim, kaaTipenciketc e'ahpimoyaan: entahsopeshikowaatc otepwehtamook ta‑anamihtamawaawak o'o nintooshipii'ikaninaan. 
1TH.5.28	Okishewaatisiwin Ciisahs Christ kaaTipeniminank kikawiiciiwikowaam. Mii 'iwe.
2TH.1.2	Shawenimikoowin, koshkwaawaatentamowin kikamiinikowaa Kishemanitoo Kaaoyoohsimaawitc kaye kaaTipenciketc Ciisahs Christ.
2TH.1.3	Kaawiiciotepwehtamoomikooyek, inahte mooshak cinanaahkomankitc Kishemanitoo e'mihkwenimikooyek. Kwayahk i'iwe citootamank aaniihsh awahshime kihcimaaciikin kitepweyentamowiniwaa kaye e'animihshaak kisaaki'itiwiniwaa kahkina eshisaaki'itiyek. 
2TH.1.4	Aanti piko kaaishianami'ehtawintc Kishemanitoo kitishimamiihkwaanikoom, aaniihsh mihsawaa hsa wiin e'onciihkaakooyek kaye e'onci kakwaataki'ikooyek, keyaapi kimashkawentaam, keyaapi kitepweyentaam. Mii 'o enaacimikooyek.
2TH.1.5	Mii 'o kaye kaaoncikihkentaakwaninik ehkwayahkwaninik Kishemanitoo otinaahkonikewin, aaniihsh i'iwe kaaishiwepisiyek kikaonci te inentaakosim i'imaa ciayaayek oTipencikewinink. Mii aaniihsh i'iwe wencikakwaatakihtooyek. 
2TH.1.6	Kwayahk itahsh wiin okanana'ahtoon, meshkwac kakwaatakihtoowin okamiinaa' i'iweniwa' kakakwaataki'inekwaa. 
2TH.1.7	Kiinawaa kaakakwaatakihtooyek maamaw kikamiinikonaan cianwepiyank a'a Kishemanitoo, mii 'i ahpii kihcikiishikonk pioncinaakositc a'a kaaTipenciketc Ciisahs, ewiihkikitakohshinoomaatc i'i 
2TH.1.8	kaye ishkote kemashkawahkwanenik ehpikikisitc okameshkocitipa'amawaa' awenena' iko ekaa kaakihkenimaahsinik Kishemanitoon, kaye minihk hsa ko awiyan kaatepwehtansinik i'iwe ominwaacimikoowin kaaTipeniminank Ciisahs. 
2TH.1.9	Oko taishitipa'amawaawak cinehpici⁠ayaawaatc nihshiwanaatisiwinink. Tanehpici⁠pahkewinaawak ekaa ciwaapamaahsikwaa kaaTipencikenitc kaye eshiwaahseyaanik omashkawisiiwinini. 
2TH.1.10	Mii 'iwe ahpii eshikiishikahk ewiihpiishaatc kaaTipenciketc ewiihkihtakimikotc i'i okwayahkwaatisiima' kaye ewii'maamahkaasinaakotc i'i minihk kaatepwehtaakotc. Kaye kiinawaa kikatakoayaam i'i ahpii, aaniihsh kikiihtepwehtaam nintipaacimowininaan kaakii'wiintamaakooyek.
2TH.1.11	Mii hsa ko ahpane wenci⁠anami'ehtamaakooyek, a'a kiKishemanitoominaan ciahpiihtakiminek ciotihsaapantamek i'iwe pimaatisiwin kaaishiantominek, maano kaye okatipihsahtwaan wekonen iko minokekoon kaakii'inentamek citootamek, kaye kahkina kekoon kitepweyentamowiniwaank kaawii'oncianohkaatamek okatipihsahtwaan. 
2TH.1.12	Miitahsh ono kekoonan ishihcikaatekin kiinawaa taoncikihtencikaateni owiinsowin a'a kaaTipeniminank Ciisahs, shikwa kaye kiinawaa kikatakomiinikowaa okihtentaakosiwin. Onohsh kahkina taonciimakanoon oshawencikewinink a'a kiKishemanitoominaan kaye kaaTipenciketc Ciisahs Christ.
2TH.2.2	ekaa wiipa ciwahkawinikoohsiwek kinaanaakatawencikaniwaank. Kaawiin wiipa kikamikoshkaaci'ikohsiiwaa awiya e'ihkitotc aasha ehpiocihcihsenik kaaTipenciketc okiishikanoom, maakishaa awiya oncikakitotc ahcaahkonaank, maakishaa kaye kii'ihkitom niinawint ekii'ishipii'ikeyaank. 
2TH.2.3	Keko kikawanimikohsiiwaa awiya aaniin iko keihkitokwen. Kaawiin i'i taishihsehsinoon kiishikan, paanima ehta misiwehkamik kiiaanci'itisonaaniwank e'wepinaawaatc ini kaaTipencikenitc, kaye ahpii piayaatc a'a wawiinke kaatipenimikotc macihcikewin – mii 'awe piciinak nihshiwanaatisiwinink keishiwepinintc. 
2TH.2.4	 Wiin wii'ishpentaako'itiso, kahkina ewii'miikaatank kaa‑anami'ehtamaatamowaatc iki pemaatisiwaatc, kaye kahkina kekoon kaamanitoowentaakwaninik. Wiin i'imaa wii'namatapi i'imaa piintik Kishemanitoo owaahkaa'ikanink, wiin ewii'inakintisotc ehKishemanitoowitc.
2TH.2.5	Kaawiin ina kimaamihkawihsiim? Kahkina kikii'wiintamawininim mekwaa kiiwiiciiwinakook. 
2TH.2.6	Kekoon itahsh kipihciihkemakan ekaa ciocihcihsehsinok. Kiinawaahsh kikihkentaanaawaa wekonen i'i kaakipiayaak. Mayaa tahsh iko ahpii kaaonencikaatek ciocihcihsenik, tanaakosi a'a kaaMaamawiMacaatisitc. 
2TH.2.7	Aasha tahsh pimanohkiimakan i'i macihcikewin aakawaya'ii kaaishianohkiimakahk. Kaawiin wiin newacaya'ii taishiwepahsinoon i'i kaawii'ishiwepahk, paanimaa hsa ko inkoci maaciinintc a'awe kaakipishkiketc. 
2TH.2.8	 Miihsh i'i ahpii tanaako'itiso a'a kaaMaamawiMacaatisitc. A'a tahsh kaaTipenciketc piciinak okanihsaan ini kaamacihcikenitc, i'i opakitanaamowin otoonink e'oncihsenik ewii'aapacihtootc. Okanihshiwanaaci'aan, owaahsesiwin ewiihpi⁠ahshicinaakositc, takohshink.
2TH.2.10	Kahkina ko ini macikekoonan oka‑aapacihtoonan ewiihkakwe kakiinawishkimaatc minihk awiyan kaawii'nihshiwanaatisinitc. Kaawiin aaniihsh okiihsaakihtoohsiinaawaa i'i tepwewin, kaawiin otootaahpinansiinaawaa i'i cioncipimaaci'intwaapan. 
2TH.2.11	Mii 'iwe Kishemanitoo keoncipiicinisha'amawaatc i'i kewayeshi'ikowaatc, kekashki'ikowaatc citepweyentamowaatc i'i ekaa kaatepwemakahsininik. 
2TH.2.12	Miitahsh i'i cipaahtaayaahkonikaniwiwaatc minihk iko ikiweniwak kaatepwehtansikwaa i'i tepwewin, nawac i'iweni ekii'minwentamowaatc maci‑inaatisiwin.
2TH.2.13	Kaawiiciotepwehtamoomikooyek, kiinawaa kaasaaki'inek Kishemanitoo! Kiinawaa nintooncimiikwehciwi'aa Kishemanitoo, aaniihsh maawac niikaan kikii'onenimikowaa cipimaaci'ikoowisiyek, ekii'ishianohkiinitc otAhcaahkwan Kishemanitoo, wiin iko citipeniminek, kayehsh ekiihtepwehtamek tepwewin. 
2TH.2.14	Mii 'owe kaaishiantominek, mii 'owe minwaacimowin niinawint kaakii'wiintamaakooyek, cionciantominek cioncitepipitamaasoyek okihtentaakosiwin kaawiihpahkwenamawinek kaaTipeniminank Ciisahs Christ. 
2TH.2.15	Haw, kaawiiciotepwehtamoomikooyek! Aayiicikaapawik, minciminamok kahkina kaakii'aanihke⁠kihkino'amaakooyek, minihk hsa ko kaahpisintawiyaank kayehsh kaa'ishipii'amaakooyek.
2TH.2.16	Nimpakohsenimaa wiin tipinawe kaaTipeniminank Ciisahs Christ kaye Kishemanitoo kiTetenaan kaakiihsaaki'inank, kaye ehshaweniminank kaakii'oncimiininank mashkawentamowin pishihshik kewiiciiwikoyank kaye mashkawi ahpenimowin. 
2TH.2.17	Nimpakohsenimaa cimashkawentami'inek kaye cimashkawisii'inek kahkina kekoon ciminotootamek kaye ciminokakitoyek.
2TH.3.1	Miinawaa tahsh kikakwecimininim, kaawiiciotepwehtamoomikooyek, anami'ehtamawihshinaam cimaaciishkaamakaninik kaaTipenciketc otipaacimowin, kayehsh cinikihci‑inencikaatenik taapishkoo kaye kiinawaa eshikihci‑inentamek. 
2TH.3.2	Kaye cipahpii'iyamintc a'a Kishemanitoo ekaa ciotihsaahsiwankitwaa iki kaasanakisiwaatc, iki kaye kaamaci‑ishiwepisiwaatc, ekaa kekoon citootawihsiyamintwaa. Aaniihsh kaawiin kahkina awiya otepwehtamowinihsii.
2TH.3.3	Tepwewiniwi tahsh a'a kaaTipenciketc. Mii 'awe kesoonkimashkawisii'inek kaye kemiitaakwenamawinek ini maciaya'aan. 
2TH.3.4	Nintishi'ikonaan itahsh a'a kaaTipenciketc e'oncikwayahkwenimikooyek, aasha ekiihpi‑ishihcikeyek kaakii'ishiwiintamaakooyek kaye keyaapi ciani‑ishihcikeyek.
2TH.3.5	Maano tahsh kaaTipenciketc kikakihkino'amaakowaa peshikwan iko ci‑ishisaaki'iweyek taapishkoo wiin Kishemanitoo eshihciketc, kayehsh ci‑ishimashkawentamek taapishkoo kewiin Christ kaakii'ishimashkawentank.
2TH.3.6	Kaawiiciotepwehtamoomikooyek! Kitishikakaansomikoom owiinsowinink kaaTipeniminank Ciisahs Christ: kikamanaawiiciiwaawaa awenen ihsa ko otepwehtamo kaawii'mihciontaaci'ikositc ehsaapianohkiihsik, ehpisintansik i'i kihkino'amaatiwin kaakii'wiintamaakooyek. 
2TH.3.7	Kiinawaa aaniihsh weweni kikihkentaam cinaapihcikeyek kaakii'ishiwaapamiyaank. Kaawiin 'imaa ninkiihtashikihtimihsiimin kaaishiayaayek. 
2TH.3.8	Kaawiin ninkiiwii'mihci⁠ahshamikoohsiimin. Kaye ehtipihkahk kaye ehkiishikahk ninkiihkihcianohkiimin, niinawint ninkiiwii'aapacihtoomin nintayishiiwininaanin ekaa ewiihkosikwii'ikoohsiwek. 
2TH.3.9	Aanawiin ninkiihte⁠inentaakosimin cikiihpami'iyaankipan, shaakooc itahsh ninkii'anohkiihtamaasomin, kiinawaa cikihkinawaapamiyaank kaainaatisiyaank. 
2TH.3.10	Mekwaa hsa ekii'wiiciayaamikooyek kikii'ishi⁠ayaankwaamimikoom: kiishpin awiya inentansik cianohkiitc, maano kaawiin tawiihsinihsii.
2TH.3.11	Aaniihsh ninoontaamin aaninta e'ayaayek kaamihci⁠ayaanihsipimaatisiwaatc, e'mihcinoocihtamawaawaatc pahkaan awiyan otayintiwinini. 
2TH.3.12	Oko tino nintishikakaansomaanaanik kaaTipencikenitc Ciisahs Christan, koshkwaawaatisiwinink ci‑inanohkiiwaatc cipami'itisowaatc.
2TH.3.13	Kaawiiciotepwehtamoomikooyek! Keko poonihtoohkek kiminoanohkiiwiniwaa. 
2TH.3.14	Kiishpin awiya kaawii'nehpici⁠pisintansik onoweniwan kaaishpii'amaank, kihkinawaatenimihk a'a ehtinowitc. Keko wiici'aahkek, ciakaci'ikotc otishihcikewin. 
2TH.3.15	Keko wiin ishinawaahkek cishiinkenimek, aanciko kikakakiihkimaawaa, kiicishaaniwaa ci‑inakimek.
2TH.3.16	A'a kaaTipenciketc kaanihtaa miikiwetc koshkwaawaatentamowin, wiin iko tipinawe kikamiinikowaa mooshak, aaniiniko eshiwepisink. KaaTipenciketc kahkina kikawiiciiwikowaa.
2TH.3.17	Niin iko tipinawe nininc nintaapacihtoon e'oshipii'amaan o'o: Niin Pwaal kipooshoo'ininim. Mii ko 'iwe eshipii'ikeyaan.
2TH.3.18	Oshawencikewin kaaTipeniminank Ciisahs Christ mincikahkina kika‑ahshiciwiiciiwikom.
1TI.1.1	Niin Pwaal 
1TI.1.3	Kitishinantawenimin keyaapi ci‑ishikapehshiyan i'imaa Ehpihsahs 
1TI.1.4	ekaa kaye cipisintansikwaa pahkaan tipaacimowinan ini kaye kaapoonihsehsinokin aayaanihketipaacimowinan. Mii 'owe kaaoncikakwepasikwiimakahkin kakwecintiwinan, kaawiin wiin i'iwe kaaishiantawentank Kishemanitoo 'iwe tepweyentamowinink kaa‑ayaak. 
1TI.1.5	Mii 'owe kaakakweontinikemakahk o'o ninkihkino'amaakewin, cipaahtiinahk saaki'itiwin, cionciayaamakahk minote'ewinink, minokihkenintisowinink kaye, kaatepwemakahk tepwehtamowinink kaye. 
1TI.1.6	Aanint i'imaa awiyak kii'oncipahkewak ekii'ishiwanihshinowaatc, anihshaa ehkakweshaakoosontiwaatc. 
1TI.1.7	Wii'noonte kihkino'amaakewak Kishemanitoon otInaahkonikewinini, aanawiin ehtashikihkentansikwaa wiinawaa ko otihkitowiniwaan kaye wekonen i'i kaatashintamowaatc ehkwayahkwenimowaatc.
1TI.1.8	Kiinawint itahsh kikihkentaamin e'onishihshik Inaahkonikewin, awenen iko kwayahk keaapacihtootc. 
1TI.1.9	Kikihkentaamin kaawiin wiin onci kaaminoishiwepisiwaatc kii'oncioshipii'ikaatehsinoon Inaahkonikewin, iki hsa wiin kaanihtaa⁠mamaashiiwaatc, kaakakwetipenintisowaatc kaye, iki kaye kaakihtenimaahsikwaa Kishemanitoon, omacitootamook kaye, kaapehkipimaatisihsikwaa, kaamaanentamowaatc kaye anami'aawin, iki kaye kaanihsaawaatc oniiki'ikowaa', awenen hsa piko kaanihshiwetc, 
1TI.1.10	shikwa kaapihshikwaatisiwaatc, kaamacimihsawenimaawaatc kaye wiicininiimiwaa', iki kaye kaakiimooci⁠kimootiwaatc awiya' ciataawaakewaatc, iki kaanihtaa kakiinawishkiwaatc, kaakakiinawishkaacimowaatc kaye, awiya ko kaye kaakakwenakaashkank minokihkino'amaakewin. 
1TI.1.11	Mii o'o kihkino'amaakewin kaainahtenik ominwaacimowin kaakihci‑inentaakositc kaye kaananaahkomintc Kishemanitoo; mii 'owe minwaacimowin niin iko kaapaminamo'ikooyaan ciwiintamaakeyaan.
1TI.1.12	Nimiikwehciwenimaa tahsh Christ Ciisahs Tepeniminank kaamiishitc mashkawisiiwin, otayaankwaamisii kaakii'inakimitc, kaa'anooshitc cianohkawak, 
1TI.1.13	 niin kayahte kaakii'maci‑inak. Ninkiihkakwaataki'aa, ninkiihpaahpinotawaa kaye. Ninkiihkoohpaatenimik itahsh 'iwe onci ekiihkihkentansiwaan kaa'ishihcikeyaan mekwaa ehtepwehtansiwaampaan. 
1TI.1.14	Kayehsh kiihpaahtiinatinini oshawencikewin kaa'miishitc kaaTipeniminank, ahshic i'iweni tepweyentamowin, saaki'iwewin kaye, kaaonciihtamaakoyank Christ Ciisahs e'wiiciiwank. 
1TI.1.15	Tepwemakan ihsa 'i ihkitowin, teahpiihtentaakwan kaye kahkina awiya ciotaahpinamowaatc: a'a hsa Christ Ciisahs ekiihpiishaatc o'omaa ahkiink omacitootamoo' cipimaaci'aatc, entahshiwaatc niin itahsh nimaamawentaakos ehtinowiyaan. 
1TI.1.16	Mii mayaa 'owe kaakii'oncishawenimitc Kishemanitoo, ekii'inentank Christ Ciisahs wawiinke ciwaapanta'iwetc eshishashiipenimitc, niin aana maamawentaakosiyaan maci‑ishiwepisiwinink. Mii 'iwe keoncikihkinawaapantamowaatc kahkina iki naake ketepweyenimaawaatc cimiinintwaa pimaatisiwin wiihkaa keishkwaahsehsinok. 
1TI.1.17	Maano tahsh pishihshik ahpane takihci‑inenimaa, tananaahkomaa a'a Kihciokimaa pishihshik kaapimaatisitc, wiihkaa kenipohsik, wiyaapamaahsiwintc, mii ehta 'awe kaaKishemanitoowitc. Emen.
1TI.1.18	Timahti 
1TI.1.19	Minciminan i'i kitepweyentamowin, i'i kaye minoinenintisowin. Iki aanint e'wepinamowaatc okii'nihshiwanaacihtoonaawaa otepweyentamowiniwaan, 
1TI.1.20	o'o eshiwepisiwaatc Haaiminiiyahs 
1TI.2.1	Niikaan itahsh ninkakaansontaan cianami'ehtamawintwaa kahkina awiya ehpakohsenimonk, e'nanaahkomonk, e'nantotamaakenk kaye. 
1TI.2.2	Iki kaye ta/⁠anami'ehtamawaawak kihciokimaak, kahkina kaye awiyak kaakihtentaakosiwaatc, pisaan cionci⁠pimaatisiyank, misiwe kaye ci‑ishianami'ewaatisiyankipan kaye ciayaankwaamisiyank. 
1TI.2.3	Amiitahsh o'oweni kaaonishihshininik kaaminonank Kishemanitoo kaapimaaci'inank, 
1TI.2.4	e'antawenimaatc kahkina awiyan cipimaaci'imintc, cianikihkentaminitc kaye i'i tepwewin. 
1TI.2.5	Aaniihsh peshik ayaa Kishemanitoo, shikwa peshik ayaa kepeshiko'iwetc keonciwiiciintinitc Kishemanitoon, ininiwa' kaye. Mii 'awe Ciisahs kaaininiiwitc, 
1TI.2.6	kaakiihpakitinitisotc ekiiwiih⁠tipa'ikehtamawaatc kahkina awiyan, mayaa ekii'ocihcihsek cioncikihkencikaatek e'antawenimaatc Kishemanitoo kahkina awiyan cipimaatisinitc. 
1TI.2.7	 Mii 'owe onci ninkii'inanoonik ciotishinisha'waakanimitc Kishemanitoo, ciawikihkino'amawakwaa iki kaaCoowiwihsikwaa, owiintamaake kaye citinowiyaan, cipapaatashintamaan tepwehtamowin, tepwewin kaye. Kaawiin ninkiiwanimohsii, nintepwe hsa ko.
1TI.2.8	Misiwehkamik ninantawenimaak ininiwak cianami'aawaatc, wawiinke hsa ko kaatipenimikowaatc Kishemanitoon, kaakashkihtoowaatc ci‑ishiompinihkeniwaatc e'anami'aawaatc, aaniihsh kaawiin nishkaatisihsiiwak, kaawiin kaye kakweshaakoosontihsiiwak. 
1TI.2.9	 Ninantawenimaak itahsh ihkwewak kwayahk iko cikakwe⁠ishi'owaatc, nipwaahkaawinink ci‑ishi⁠kakwe⁠minohkonayewaatc. Kaawiin kaye onsaam oka⁠kakwe⁠minwaahkwa'ansiinaawaan wiinisihsiwaan, kaawiin kaye osaawi shooniyaan ciwaweshi'owaakewaatc, kaawiin kaye kaa/⁠aahkwakinsonitc naapihkaakanimina', ini kaye e'aahkwakintenikin kikishkikanan okakakwe⁠kikishkansiinaawaan. 
1TI.2.10	Nawac itahsh ishinaakwanini 'a ihkwe ci‑ishiwaweshi'owaaketc minohcikewinan, kaainentaakosinitc ini tino ihkwewan ninkohtaanenimaa Kishemanitoo kaaihkitonitc. 
1TI.2.11	Taka hsa noohkaatisiwinink okashikakwe kihkentaanaawaa kekoonan, awaac iko pankii cikakwetipeninkehsikwaa. 
1TI.2.12	Kaawiin nimpakitinaahsii ihkwe cikihkino'amaakehpan kiimaawaci'itinitc otanami'aa'. Kaawiin oka‑⁠kakwe‑⁠kapihkawaahsii' ininiwa' cikakwetipenimaatc. Pisaan tapisintam. 
1TI.2.13	 Aaniihsh niikaan kii'oshi'aakaniwi a'a Aatam 
1TI.2.14	 Kaawiin wiin mayaa kii'wayeshimaakaniwihsii inini, 'awe hsa nihtam ihkwe kii'wayeshimaakaniwi. Mii 'awe nihtam ekiihpiikonank Kishemanitoon otinaahkonikewinini. 
1TI.2.15	Iki tahsh ihkwewak tapimaaci'aawak aniokaakaamaawiwaatc
1TI.3.1	Tepwemakan o'owe ihkitowin: kiishpin inini antawentank ciniikaanisitc anami'aawinink, onishihshinini o'oweni anohkiiwin kaa/⁠antawentank. 
1TI.3.2	 Antawentaakosi tahsh ekaa kekoon ci‑inaatisihsik oniikaanisi. Tapeshikowan ehta wiiwan. Shikwa kaawiin inikaanc okatootansiin opimaatisiwin, tanipwaahkaa tahsh cisakahkamaatisitc. Okanekaami⁠piintikanaa' awiya' otaawinink, okakashkihtoon kaye cikihkino'amaaketc. 
1TI.3.3	Kaawiin itahsh tanihtaa kiiwashkwepiihsii, kaawiin kaye ta/⁠aahkwaatisihsii. Tanoohkaatisi tahsh, weweni kaye tatootaake. Kaawiin kaye okasaaki'aahsiin shooniyaan. 
1TI.3.4	Shikwa kwayahk okatipenimaa' otaawinink kaatahshinitc, ehkashki'aatc oniicaanihsa' cipisintaakotc, ehkihci‑inenimikotc. 
1TI.3.5	Kiishpin aaniihsh a'a inini kihkentansik keshitipenimaatc otaawinink kaa/⁠ayaanitc, aaniihsh ina keshikanawenimaahpan i'i Kishemanitoon kaa/⁠anami'ehtawaanitc? 
1TI.3.6	Shikwa kaawiin awiya kaaoshki⁠kwehkaatisitc ta‑aawihsii, maakishaa wiipa ko mii aasha e'ishpenintisotc, mii peshikwan keinaahkonintc ini kaakii'inaahkonimintc maciaya'aan ekiihkihtenimonitc. 
1TI.3.7	Taonaapamaa tahsh awiya aasha kaaminwakimikotc i'i ekaa kaaotepwehtamowinihsinik, ekaa cipankihshinsik cimenihshentami'itisohsik, ekaa kaye cinakwaanikohsik ini maciaya'aan.
1TI.3.8	Iki tahsh kaye kaawiicihtwaawaatc, peshikwan iko taishiminwaatisiwak, ekaa cinihtaa minihkwehsikwaa shoominaapo, ekaa kaye ciaaskonaatisihsikwaa, 
1TI.3.9	e'minciminamowaatc itahsh tepweyentamowin kaakihkentaakohtootc Kishemanitoo, ehkihkenintisowaatc ekaa kekoon e'ishiayaahsikwaa. 
1TI.3.10	Pinamaa tahsh tamihcikoci'aawak. Paanimaa tahsh naake wawiinke hsa ko ehkwayahkwencikaasowaatc tainanohkiiwak. 
1TI.3.11	Mii hsa tahsh peshikwan ini wiiwiwaa' keinaatisinihpan, misiwe ko ciminwaatisinihpan. Kaawiin macikekoon tanihtaa aanihko/⁠aacimohsiiwa'. Weweni okakanawentamini opimaatisiwinini, misiwe kaye citepwewiniwinitc. 
1TI.3.12	A'a tahsh owiicihtwaa tapeshikowan ehta wiiwan, kwayahk iko ehtipenimaatc oniicaanihsa', otaawinink kaye minihk awiya' kaawiicitaamikotc. 
1TI.3.13	Iki aaniihsh kaaminoanohkiiwaatc ishikashkihtamaasowak minwakimikoowin. Kaawiin kaye tashaakwenimohsiiwak ewii'mohshe wiintamaakewaatc aaniin i'i kaaishitepwehtawaawaatc Christ Ciisahsoon.
1TI.3.14	O'owe tahsh kitooshipii'amawin aanawiin wiipa ewiihkakwe⁠otihsinaan. 
1TI.3.15	Kiishpin tahsh kinwesh ontentiyaan, kikaoncikihkentaan aaniin keishihcikewatc i'imaa Kishemanitoo kaaishitipenimaatc otepwehtamoo'. Mii 'owe otanami'aawin kaaPimaatisitc Kishemanitoo, miiwan ini kaamaamawitipenimaatc, kaa‑aahswaahkwa'ikaakaaniwank i'i tepwewin, mii 'imaa wenciaayiicihsek i'i tepwewin. 
1TI.3.16	Wawiinke hsa tepwemakan, aahpici kihci‑inentaakwan kitanami'aawininaan Kishemanitoo kaakiikihkentaakohtootc:
1TI.3.16	Tepwe kii'naako'itiso e'ininiiwitc,
1TI.3.16	Kii'oncikwayahkwakimaa e'wiiciiwikotc Kishemanitoo otAhcaahkwan,
1TI.3.16	Okii'waapamikoo' encala',
1TI.3.16	Kiihtipaacimaa kaatahswewaanakisinitc ekii'wiintamawimintc,
1TI.3.16	Kiihtepweyenimaa ahkiink,
1TI.3.16	Kii'ishiompishkaa kihcikiishikonk.
1TI.4.1	Kehcinaac aaniihsh ihkitowan Kishemanitoo otAhcaahkwan aaniin keishiwepaninik ishkwaac anikakiishikahk, aanint ewii'oncipahkewaatc otepwehtamowiniwaank, iniweniwa' kaawiihpisintawaawaatc maciaya'aank kaaonciinitc ahcaahkwa', ehkakiinawishkinitc eshikihkino'amaakenitc. 
1TI.4.2	Mii 'imaa wenciimakaninikin ono kihkino'amaakewinan kaaishikakiinawishkiwaatc kaawayeshinkeshkiwaatc. Taapishkoo awiya e'nihsitosihsik e'onsaamaahkisotc, amii 'i eshiayaanik onaakatawentamowiniwaa, ekaa keyaapi e'nihsitaawentansikwaa minoishiwepisiwin. 
1TI.4.3	Oko tino ishikihkino'amaakewak ekaa ciwiitikehsink, shikwa aanint kekoon cimanaamiicinaakaatek. Okii'oshihtoon itahsh Kishemanitoo kahkina kekoon miicim ciaapacihtoonitc i'i otepwehtamoo' kaakihkentaminitc i'i tepwewin. Paanimaa kiinanaahkomonitc miihsh i'i cimiicinitc. 
1TI.4.4	Aaniihsh kahkina kekoon kaakii'oshihtootc Kishemanitoo kii'onishihshininiwan, kaawiin kekoon awiyak ciaanawentamowaatc, kahkina tahsh ciontinamowaatc e'nanaahkomowaatc. 
1TI.4.5	Aaniihsh kiishpin awiya aapacihtootc Kishemanitoon otihkitowinini, nanaahkomotc kaye, mii 'i eshionishihshentaminitc pisaan i'i nahke ci‑inaapataninik i'i miicim.
1TI.4.6	Miiwan ono kihkino'amaw kiwiiciotepwehtamoomak, miitahsh i'i kwayahk Christ Ciisahs otanohkii'aakanan citinowiyan, e'ahshantisoyan ini ihkitowinan kaaishitepwemakahkin, 'iwe kaye kwayahk kihkino'amaakewin kaapipiminisha'aman. 
1TI.4.7	Kaawiin kikapimentansiinan ini pahkaan tipaacimowinan kaamaciaya'aawiwankin. Aaniihsh kaawiin tepakentaakwahsinoon ciwiintamaakenk. Mooshak itahsh ishikakwenakaciin anami'ewaatisiwinink. 
1TI.4.8	Awiya wiiyawink ishinanamaa'itisotc tepwe acina ominoshkaakon. Kaawiin tahsh acina ehta ominoshkaakohsiin anami'aawin, aaniihsh pishihshik okawiici'ikon, o'o noonkom e'onciminopimaatisitc, i'iwehsh kaye niikaanaya'ii keniayaanik pimaatisiwinink okawiici'ikon. 
1TI.4.9	Tepwemakan o'o ihkitowin, kahkina awiya citepwehtank. 
1TI.4.10	Mii 'owe kaaoncikakwaatakiiyaank ehkihcianohkiiyaank ekii'ahpenimonotawankitc kaaPimaatisitc Kishemanitoo kaapimaaci'aatc kahkina, memintake ko otepwehtamoo'.
1TI.4.11	Mii hsa ono inaahkoniken, mii 'iwe ishikihkino'amaaken. 
1TI.4.12	Keko awiya kikamacitootaakohsii ehteahpiihtaatisihsiwan. Kiin itahsh kakweminoishiwepisin minokakitowinink, ishihcikewinink, saaki'iwewinink, tepweyentamowinink, peyahtakaatisiwinink, ci‑ishikihkinawaapamihkwaa kaaotepwehtamowiniwaatc. 
1TI.4.13	Kiin iko ayaankwaamisiihkantan cianamihtamaakehtamawatwaa Kihcimasina'ikan, cikakiihkweyan, cikihkino'amaakeyan, piinihsh iko citakohshinaan. 
1TI.4.14	I'iwe ahpii kaakii'onaapamikooyan kikiihkanoonikook iki kaakanootamawaawaatc Kishemanitoon, kikii'ohkosaaminikook kaye oniikaanisiik ekii'oncimiinikoowisiyan kekoon Kishemanitoonaank. Keko mihciwaniihkenotanken o'o kimiinikoowisiwin. 
1TI.4.15	Ayaankwaamisiihkantan onoweniwan mooshak iko citashiihkaman; kahkina awiya cinikanawaapamihk e'ani‑ishinakaciiyan. 
1TI.4.16	Keko awaac pankii pakiciihken. Ayaankwaamentan tahsh aaniin eshipimaatisiyan, aaniin kaye eshikihkino'amaakeyan. Aaniihsh kiishpin kahkina ono enitootaman kikapimaaci'itis, iki kaye kaapisintawihkwaa kikapimaaci'aak.
1TI.5.1	Keko wiihkaa kishiikanoonaahken okihtaatisiik, pekihkaac itahsh kikaishikanoonaak taapishkoo e'oyoohsiyan. Iki tahsh kaaoshkaatisiwaatc taapishkoo kiicihkiweyak kikainenimaak. 
1TI.5.2	Ikihsh kaye nawac kaakihtaatisiwaatc ihkwewak taapishkoo e'omaamaamatwaa kikainenimaak. Iki kaye kaaoshkaatisiwaatc ihkwewak taapishkoo e'otawemaamatwaa; mii ehta ko pehkaya'ii nahke keshinaanaakatawenimatwaa.
1TI.5.3	Kikakihci‑inenimaak iki kaakii'niponitc onaapemiwaa' tepwe kaakiiwahshihsewaatc. 
1TI.5.4	Kiishpin itahsh e'oniicaanihsitc a'a tino ihkwe, komaa kaye e'oyooshihsitc, wiinihtamawaa iki apinoonciishak okanikihkentaanaawaa keshipami'aawaatc ini okiiwaatisiihkwen, otanami'aawiniwaank cioncitootamowaatc. Okasakentaanaawaa otinawentiwiniwaa cinikiiwe‑⁠pami'aawaatc oniiki'ikowaa' kaye okihciaya'aamiwaa'. Mii aaniihsh 'iweni kaaminwaapantank Kishemanitoo ehtoocikaatenik. 
1TI.5.5	A'a tahsh tepwe kaakiiwaatisiihkwewitc, awiyan ehpami'ikohsik, Kishemanitoon ehta otahpenimonotawaan, e'ahpisomaatc ciwiici'ikotc, ehtipihkaninik kayehsh e'anikiishikaninik e'anami'aatc. 
1TI.5.6	A'a tahsh kiiwaacihkwe anoociko kaainaatisitc keonciminwentami'itisotc wiinehta, aanawiin ehpimaatisitc e'inintc, wakicaya'ii ehta ishipimaatisi. Aasha tahsh e'nipotc inentaakosi. 
1TI.5.7	Miiwan ono ishiwiintamaw, kwayahk iko citootamowaatc, ekaa cimacaacimaahsiwintwaa. 
1TI.5.8	Inashke kiishpin kwayahk kanawenimaahsik awiya otinawemaakana', memintake 'imaa otaawinink eyaanitc, kaawiin otaapacihtoohsiin otepweyentamowin, omihciwepinaan inentaakwanini. Awahshime ko ani‑inaatisi taapishkoo awiyan kaaotepwehtamowinihsinik.
1TI.5.9	Awiya tahsh kiiwaacihkwe kaawiihpami'ikotc otepwehtamoo', kaa mahshi tatakwakinsohsii ehteahpiihtaatisihsik, ninkotwaahsimitana ehtahsopipoonwehsik. Miitahsh o'oweni keonci ahshitakimintc, kiishpin weweni kaahtootawaakwen kaakii'onaapemitc. 
1TI.5.10	Taminwaacimaa kaye e'nihtaa minohciketc, ekii'mino‑ompiki'aatc apinoonciisha', ekii'minopiintikanaatc piiwite', e'nihtaa kisiipiikisitenaatc ehpimiayaanitc Kishemanitoon otipenimaakanini, ekiihpi⁠minowiici'aatc kaye ini kaamacihsenitc, ci‑inintipan kaye kahkina minohcikewin ekiihkakwekashkihtootc. Mii hsa 'awe ketakwakimintc.
1TI.5.11	Nawac itahsh kaaoshkiaya'aawitc ihkwe kaawiin taoshipii'waahsii. Aaniihsh e'ishimihsawentank ewii'onaapemitc, mii hsa 'i keonciasheyiitc kaawii'ishianohkawaahpan Christan. 
1TI.5.12	Miihsh i'i keshipiikonank nihtam kaakii'ishiahshotamawaahpan. Mii'i ehkashkihtamaasotc cionahshowaasotc. 
1TI.5.13	Shikwa ishinanamaasi anihshaa ko cimihcikakiishikanihshitc, ehpapaa mihci⁠mawatihshiwetc. Miitahsh awahshime e'naakohtootc kekii'inaapatisihsikipan, anihshaa ehpapaa⁠ontamisiihkaasotc, ehpapaa mihci⁠aakineyaacimotc, ehpapaatashintank kekoon cipapaamintansikipan. 
1TI.5.14	Nawac itahsh ninantawentaan ciwiitikehpan kaaoshkaatisitc kiiwaacihkwe, ciotapinoonciishimitc, cipamihtootc kaye otaawin. Mii 'iwe citootank ekaa cionci macaacimihsinowank awiya kaashiinkentank anami'aawin. 
1TI.5.15	Aaninta tahsh kiiwaacihkwek aasha kii'oncipahkeshkaawak 'iwe kekii'inaatisiwaahpan. Miihsh kaaoncipiminisha'waawaatc ini 
1TI.5.16	Kiishpin ayaatc ihkwe kaaotepwehtamowinitc, e'okiiwaatisiihkwewinitc otinawemaakanan, wiin iko okakanawenimaan ini otinawemaakanihkwen. Kaawiin i'imaa taonciwiici'imaahsiiwan kaaishimaawaci'itinitc otepwehtamoo'. Mii iitok i'imaa keonciwiici'intwaapan iki tepwe kaakiiwahshihsewaatc.
1TI.5.17	Iki kaaniikaanisiwaatc ehkihkenimintwaa weweni ekiihkakwetootamowaatc otanohkiiwiniwaan kaaishi⁠niikaanisiihkantaakewaatc tainakimaawak niishink (2) awahshime citipa'amawintwaa, memintake ikiweniwak niipiwa' e'anohkaatamowaatc kakiihkwewin, kihkino'amaakewin kaye. 
1TI.5.18	 Aaniihsh ishipii'ikaate Kihcimasina'ikan: “Keko takipitoonehpisohsii kipishihkiim mekwaa ehpaawishkawaatc pahkweshikanimanoominan; pisaan iko oka‑amwaan.” Shikwa, “Otanohkii oncikashkihtamaaso citipa'amawintc,” ishipii'ikaate.
1TI.5.20	Kahkina awiya kaamaashihciketc, mohsheaya'ii taonci'aa, kotak awiyak cikohtamowaatc ekaa ci‑ishihcikehsikwaa.
1TI.5.21	Kitayaankwaamimin ehkanawaapamitc Kishemanitoo kaye Christ Ciisahs kaye 
1TI.5.22	Keko wiin papaashiihken cisaaminatc awiya cionakimatipan cianami'ewanohkiitc. Kiishpin maashihciketc kaasaaminatc, kekiin i'imaa kikatakwentaakos. Kanawenintison itahsh cipehkaatisiyan.
1TI.5.23	Piko kaye kiwiintamawin e'maamihkawiyaan: kaawiin ehta nipi kitaa/⁠aapacihtoohsiin. Pankii otaahpinan shoominaapo ciminohsink kiwiihsiniwin, ciantawi'owaakeyan eshinihtaa/⁠aahkosiyan.
1TI.5.24	Aanint awiya omacihcikewinan mohsheaya'ii e'naakwaninikin oniikaanipii'ikonan citipaahkonikaniwitc. Aanint itahsh kaye pitashi/ayaaniwan otishihcikewinan 'iweti otaanaank, inkotink keatimikotc. 
1TI.5.25	Mii 'i peshikwan iki kaaminohcikewaatc, noonkom iko payahtenaakwaniniwan otishihcikewiniwaan. Ampooshke ini mahshi kaanaakwahsinokin piciinak cinaakwaninikin.
1TI.6.1	Kahkina awiya kaaotanohkii'aakaniwitc wiinke okakihtakimaan ini otookimaaman kaatipenimikotc, ekaa awiyan cimacikiishwaatansinik owiinsowinini Kishemanitoon, i'iweni kaye kaaishikihkino'amaakeyank. 
1TI.6.2	Awiya tahsh kaaotanohkii'aakanimikotc otepwehtamoon, mii 'i e'ishiwiicihkiweyenimaatc, kaawiin itahsh okaonci⁠macakimaahsiin otookimaaman. Taka awahshime 'i takakweminoanohkii, aaniihsh otepwehtamoon ini kaawiici'aatc, ehsaaki'aatc.
1TI.6.2	Miiwan ono ishikihkino'amaaken, ishikakaansonken. 
1TI.6.3	Maakishaa awiya wiihpahkaani‑⁠kihkino'amaaketc peshikwan kaaishihsitoohsik i'i kaamayaawihsininik kihkino'ikewin. Wiin itahsh iko nintoontinaamin tipinawe e'otihkitowinitc kaaTipeniminank Ciisahs Christ. Mii 'iwe kihkino'amaakewin kaaishikihkino'amaakemakahk aaniin kwayahk keshianami'ewaatisink. 
1TI.6.4	Awiya tahsh pahkaan kaaishihsitootc okihkino'amaakewin, ishpenintiso, ekaa tepwe kekoon ehkihkentansik. Onsaam onantamihkwentaanan kaasanakaninikin citashintenikin, e'oshihtootc kaye cioncikakwe‑⁠shaakosontinaaniwaninik aaniin keshinihsitohtaakwaninikin ihkitowinan. Mii 'omaa ono wencihsekin ontenintiwin, pahkaanenintiwin, paahpinotaakewin, macikekoonan kaaishianaamenintink. 
1TI.6.5	Mooshak itahsh kaye maashiwiiciintiwak. Miiwak oko kaanihshiwanaaci⁠naanaakatawentamowaatc. Kaawiin keyaapi owiiciiwikohsiinaawaa i'i tepwewin. Inentamook itahsh cionciontisiwaahpan otanami'aawiniwaank.
1TI.6.6	Tepwe hsa awiya okawenootisiinotaan i'i otanami'aawin, kiishpin tepihsewakentank 'iwe minihk kaa‑ayaatc. 
1TI.6.7	Wekonen i'i kaahpikikisiyank o'omaa ahkiink? Kaawiin kekoon! Wekonehsh kaye i'i kenimaaciitooyank? Kaawiin kekoon. 
1TI.6.8	Mii 'iwe, kiishpin iniweniwan ayaayank, miicim, kikishkikan, mii 'i keshina'entamankipan. 
1TI.6.9	Iki tahsh kaawii'aahkowenootisiwaatc, ahpan iko okapatakoshkaakonaawaa cikashki'ikowaatc i'i macihcikewin, ewiihtahsoonikowaatc macikekoonan kaaishimihsawentamowaatc ehkakiipaatentaakwaninikin. Mii ko 'i piinihsh ewii'ishi⁠niihsipinikowaatc keshipanaatisiwaatc ewii'nihshiwanaatisiwaatc. 
1TI.6.10	Ina, e'onsaamenimintc shooniyaa mii 'iwe enentaakwahk e'ociipihkaawank kahkina wencisaakikinkin macikekoonan. Aaninta tahsh awiyak e'ahpiihci mihsawenimaawaatc shooniyaan okii'wawaanaayentami'ikowaan, ekii'onci⁠aanawentamowaatc otepweyentamowiniwaa, mii piinihsh ehpiikwentami'itisowaatc niipiwa' kekoon e'mincinawesiwaatc.
1TI.6.11	Kiin itahsh kaa‑anohkawatc Kishemanitoo, kahkina oshimonotan ono macikekoonan. Kakwe nakaciinotan minoishiwepisiwin, kwayahk anami'ewaatisiwin, tepweyentamowin, saaki'itiwin, mashkawentamowin, noohkaac ci‑inaatisiyan kaye. 
1TI.6.12	Minokakwecihkanitiwin hsa inentaakwan i'i kitepwehtamowin. Mii 'imaa ishikakwe⁠pahkinaaken pimaatisiwin cimiinikooyan keishkwaahsehsinok. Mii 'owe pimaatisiwin kaakii'ishiantomihk Kishemanitoo ciontinamowatc, 'iwe ahpii kaakii'minowiintaman kaaishitepwehtaman, niipiwa' awiyak ekii'noontawihkwaa. 
1TI.6.13	 'Owe tahsh kaaishikanooninaan kikanawaapamikonaan Kishemanitoo, mii 'awe kahkina kekoon kaapimaatisiishkank, a'a kaye Ciisahs Christ kaakii'minotipaacintisotc 'iwe ahpii ekii'inaahsamikaapawiihtawaatc ini Paantiyahs Paailatoon 
1TI.6.14	Mii 'owe eshiayaankwaamiminaan, citipaatotaman kahkina 'iwe kaa'ishikanoonikooyan. Misiwe kakwe kwayahkohciken, ekaa kekoon cipana'ansiwan, misiwe cianiminwaapancikaatek, piinihsh iko cipinaako'itisotc 'awe kaaTipeniminank Ciisahs Christ. 
1TI.6.15	Opinaakosiwin okaishihsehtooni Kishemanitoon mayaa kaakii'inentaminitc ci‑ishihsenik. Mii hsa 'awe Kishemanitoo kaamisiweayaatc shawentaakosiwin, kaye kaamihcipeshikoayaatc tipencikewin. Wiin otookimaamimikoo' ini kahkina kihciokimaa'. Otipenimaa' ini tipencikewin eyaanitc. 
1TI.6.16	Wiin ehta kaawiin otayaahsiin nipowin. Waahseyaank ishitaa. Kaawiin awiyan otaakashkihtoohsiini cinaasihkaminihpan. Kaawiin wiihkaa awiyan okii'waapamikohsiin, kaawiin kaye wiihkaa awiyan otaakiihkashkihtoohsiini cikiiwaapamikotc. Kahkina otayaan kihtentaakosiwin, mashkawisiiwin! Emen.
1TI.6.17	Oko tahsh kaatashi⁠wenootisiwaatc o'omaa ahkiink ishikihkino'amaw ekaa ciahpenimonotansikwaa otipinawewisiwiniwaan. Kaawiin aaniihsh kwayahkwentaakwahsininiwan. Meshkwac itahsh oka/⁠ahpenimonotawaawaan Kishemanitoon kaawenoocimiiniminank kahkina kekoon keonciminwentamowank. 
1TI.6.18	Ishiwiintamaw itahsh ciminotootaakewaatc, minohcikewin citashi⁠wenootisiinotamowaatc. Tanihtaa‑⁠miikiwewak itahsh, 'imaa otipinawewisiwiniwaank cionciwiici'aawaatc kotak awiya'. 
1TI.6.19	Mii 'imaa keishimaawacihtamaasowaatc i'iweni kaaonishihshininik, keshiaapacihtoowaatc niikaanaya'ii cinionci⁠minopimaatisiwaatc. Miihsh i'imaa keni‑ishi otihtinamowaatc tepwe 'i pimaatisiwin.
1TI.6.20	Haw, Timahti 
1TI.6.21	Aanawiin ninkihkentaahsomin e'ihkitowaatc, waahsa opanihsitoonaawaa i'i tepwehtamowinink kaainamoninik.
1TI.6.21	Kishemanitoo okishewaatisiwin kikawiiciiwikom.
2TI.1.1	Niin Pwaal 
2TI.1.3	Miiwan ini peshikwan Kishemanitoon ninkihciaya'aaminaapaniik kaakii'anohkiihtawaawaatc, kaye wiin itahsh niin iko enohkiihtawak. Ninkwayahkwentaan itahsh kaye ehkwayahkohcikeyaan e'anohkiihtawak. Nimiikwehciwi'aa Kishemanitoo, mooshak e'mihkweniminaan e'anami'aayaan ehkiishikahk, ehtipihkahk kaye. 
2TI.1.4	Nimaamihkaw ekii'oncikawaapiyan kiipahkewinitiyank. Kinoontewii'waapamin ihsa, miitahsh iko cikihci⁠ciihkentamaan. 
2TI.1.5	 Mooshak nimaamihkaw tepwe eshitepweyentaman, mayaa 'awe koohkom Loowihs 
2TI.1.6	Onci 'o kitepweyentamowin kitooncimaamihkawaamin ciompisiyan o'o kaakii'ishimiinihk Kishemanitoo i'iwe ahpii kaahsaamininaan ekii'onakiminaan cianami'ewanohkiiyan. 
2TI.1.7	Ini aaniihsh otAhcaahkwan Kishemanitoo kaakii'miininank, kaawiin wiin cikohtaaciyank kitishimiinikohsiinaan, i'iwe hsa wiin mashkawisiiwin, saaki'iwewin, kakiihtaawisiwin cikikisiyank.
2TI.1.8	Miitahsh kaawiin kitaaonci⁠shaakwenimohsii citipaacimintc a'a kaaTipeniminank. Keko kaye niin akatenimihshihken, wiin a'a kaaTipenciketc kaaoncikipa'okooyaan. Kaye kiin otaahpin eshititakwa'oonikoowisiyan cioncikotakihtooyan i'iwe onci minwaacimowin, e'ishimiinihk omashkawisiiwin Kishemanitoo. 
2TI.1.9	Mii 'awe kaahpimaaci'inank, kaa'antominank kaye, wiin iko tipinawe citipeniminank ekii'ineniminank. Kaawiin kiinawint kitishihcikewininaan kitooncitootaakohsiinaan, wiin iko tipinawe okii'onentaan ekii'ishishaweniminank. Mewisha cipwaa animaacihsek kekoon, aasha kiishaac kikii'miinikonaan Kishemanitoo oshawencikewin, Christ Ciisahsoon ekii'oncimiininank. 
2TI.1.10	Noonkom itahsh mohshenaakwanini oshawencikewin ekii'naakositc a'a kaaPimaaci'inank Christ Ciisahs. Wiin okii'aanihshihtoon i'i nipowin, i'iwehsh minwaacimowin ekii'oncimohshenaakohtootc i'i pimaatisiwin ekaa wiihkaa kepooniayaahsininik.
2TI.1.12	Miihsh ono kaaoncikakwaatakihtooyaan. Kaawiin wiin nintoonciakacihsii ono aanatootaakooyaan, aaniihsh ninkwayahkwenimaa kaatepweyenimak, ehkashkihtootc i'iwe kaakiihkanawenta'ak, piinihsh iko 'iwe ehkiishikaninik cikanawentamawitc. 
2TI.1.13	Kaye kiin ahpane ko kanawentan ini kwayahk ihkitowinan kaakii'ishinoontawiyan. Mii ko kekiin peshikwan ci‑ishiwiintaman, cikikisiyan kaye tepweyentamowin, saaki'iwewin, Christ Ciisahs kaaonciihtamaaketc e'wiiciiwank. 
2TI.1.14	Onishihshin i'i kikanawenta'ikoowin. Mii'i ishikanawentan, kikawiici'ik Kishemanitoo otAhcaahkwan kaakikishkawiminank.
2TI.1.15	Aasha kikihkentaan kahkina ekii'nakashiwaatc otepwehtamook 
2TI.1.16	KaaTipenciketc itahsh okashawenimaa' kaatahshinitc otaawininiink Anehsihpwaarahsan 
2TI.1.17	Weyiip itahsh iko ekiihtakohshink o'omaa Oroomink 
2TI.1.18	Maano okainenimikoon ini kaaTipencikenitc okitimaakinaakewinini cionciihtamaakotc paanimaa ocihcihsenik okiishikaamini. Wawiinke kaye kiin kikihkentaan aaniin iko minihk kaakii'ishiwiici'itc Anehsihpwaarahs i'imaa Ehpihsahsink 
2TI.2.1	Ninkosihs, kitinin o'owe, kikawii'ishi⁠mashkawisii i'i oshawencikewin kaamiinihk Christ Ciisahs ehkikishkawatc. 
2TI.2.2	Ono tahsh kekoonan kaakii'noontawiyan e'wiintamaakeyaan niipiwa' awiyak e'noontawiwaatc, miiwan ono anikihkino'amaw ininiwak kaakwayahkwentaakosiwaatc, kekashkihtoowaatc cianikihkino'amawaawaatc kotak awiya'. 
2TI.2.3	Kaye kiin, aaniin minihk kaamiinikooyan kakwaatakihtoowin, aniotaahpinan. Mii 'iwe cionci⁠ominoshimaakanihshiimihk a'a Christ Ciisahs. 
2TI.2.4	A'awe hsa ko inini kaa/⁠antashimaakanihshiwitc, nawac wii'ishihcike ciwii'nana'entaminitc iniweniwan kaaonaapamikotc. Kaawiin okapimentansiin i'iweni opimaatisiwin weti kaaonciitc. 
2TI.2.5	A'a kaye otamino kaakakwecihkashiwetc, mii ehta cipahkinaaketc na'ihtank i'iweni otaminowi inaahkonikewin. 
2TI.2.6	A'a kaye okihtike kaakihcianohkiitc, mii 'awe keotaahpinankipan ini nihtam onihtaawihcikanink kaaontinikaatenikin, aaniihsh kiihkashkihtamaaso. 
2TI.2.7	Naanaakatawentan ono kaaihkitoyaan, kahkina kekoon kaaTipenciketc kikakihkentamoonihk cishinihsitohtaman.
2TI.2.8	Maamihkwenim a'a Ciisahs Christ kaahpiontahkaanesitc Tepitihkaank 
2TI.2.9	Mii 'iwe minwaacimowin kaaoncikotakihtooyaan, ampooshke e'oncikipa'okooyaan taapishkoo omacihcikeshk. Kaawiin itahsh wiin 'iwe inakintehsinini Kishemanitoo otihkitowin cikipa'ikaatenik. 
2TI.2.10	Mii 'iwe kahkina kekoon nintooncishashiipentaan ciwii'wiici'imak ini Kishemanitoo otoonaapamaakana', kewiinawaa ciontinamowaatc i'i pimaaci'ikoowin kemiinikowaatc Christ Ciisahsoon, ahshic kaye kihtentaakosiwin wiihkaa kepooniayaahsininik. 
2TI.2.11	Aaniihsh tepwemakan o'owe ihkitowin:
2TI.2.11	Kiishpin tepwe kaawiicinipoomaawanken,
2TI.2.11	kikawiicipimaatisiimaanaan tahsh kaye.
2TI.2.12	mii 'i kaye ciwiicitipencikemank.
2TI.2.12	Kiishpin aanawenimank,
2TI.2.12	kaye wiin kika/⁠aanawenimikonaan.
2TI.2.13	Kiishpin poonitepwehtawank,
2TI.2.13	keyaapihsh wiin takehcinaa'entaakosi.
2TI.2.13	Kaawiin wiihkaa oka/⁠aancihtoohsiin otinaatisiwin.
2TI.2.14	Ono kekoonan maamihkawaasom iki kaanoontawihkwaa. Kishemanitoo enaahsamiitc kikaishiayaankwaamimaak ekaa cikakwe⁠shaakoosontihsikwaa ini ihkitowinan. Kaawiin inkotano taainaapatahsinoon, mii ehta cimihci⁠nihshiwanaaci'intwaa kaapisintamowaatc. 
2TI.2.15	Weweni kakwewiihkwacihtoon ci‑ishikaapawi'itisoyan keshiminwaapamihk Kishemanitoo, taapishkoo anohkii'aakan ekaa kaa‑akaci'ikohsik otanohkiiwin, kaye mii 'iwe e'ishiwiintamaakeyan eshikwayahkohsininik Kishemanitoo otepwewin. 
2TI.2.16	Keko wiicitoonaamaahken awiyak e'macihtaakwaninik, ehkakiipaatentaakwaninik kaye entashintamowaatc. Nawac waahsa otishikaancishkaakon awiya i'imaa ciayaahsik Kishemanitoonaank. 
2TI.2.17	'Iwe okihkino'amaakewiniwaa aanciko tanimaaciishkaamakanini taapishkoo e'inaahpinetc awiya ehpihcipohsenik. Tako kaye niishiwak o'o e'ishikihkino'amaakewaatc Haaiminiiyahs 
2TI.2.18	Mii oko kii'oncipahkewak tepwewinink, o'oweni e'ishikihkino'amaakewaatc: “Aasha kii'ishkwaa⁠ishihse kaawii'ishi⁠kiiwepimaatisi'ikooyankipan,” e'ihkitowaatc. Miitahsh o'o nahke eshinihshiwanaacihtamawaawaatc otepwehtamowinini aaninta. 
2TI.2.19	O'o hsa Kishemanitoo ishinaakwanini kaaishitepwetc taapishkoo aayiicionaapihkihsicikan wiihkaa kewahkawishkaahsininik, o'owe e'ishikihkinawaacihsininik: “KaaTipenciketc okiihkaayenimaa' awenena' ini kaatipenimaatc.” O'o kaye, “Awenen iko 'awe ‘Nintipenimik kaaTipenciketc,’ e'ihkitotc, okapoonihtoon omacitootamowin,” eshihsininik.
2TI.2.20	Inashke awiya okihciwaahkaa'ikanink e'ayaatc ahcikanan, kaawiin ehta kaaosaawi shooniyaa waapihkaninikin kaye kaawaapaapihkaninikin otayaahsiinan, kaye hsa ko kaamihtikowankin kaye waapikaniahcikanan otayaanan. Aaninta eshikihtentaakwaninikin otishiaapacihtoonan, aaninta tahsh tahsokiishik kaaotaahpinank e'nekaamiaapacihtootc. 
2TI.2.21	Kiishpin awiya miiwinishintank wekonen hsa ko waanentaakwaninik, taapishkoo minoahcikan tainentaakosi kehci‑inentaakwaninik ci‑ishiaapatisitc. Aasha aaniihsh okii'miinaan opimaatisiwin ini kaaTipenimikotc, kihtaapatisiwinink ci‑inaapaci'ikotc, e'waaweniitc minoanohkiiwinink ci‑inaapatisitc. 
2TI.2.22	Mii 'iwe wenci‑ininaan: keko kekiin pisintanken oshkaatisiiwi mihsawentamowinan. Piminisha'an tahsh minwaatisiwin, tepweyentamowin, saaki'iwewin, koshkwaawaatentamowin. Mii 'iwe ci‑ishikakwe wiiciiwatwaa ikiweniwak kwayahkote'ewinink kaaishikanoonaawaatc ini kaaTipencikenitc. 
2TI.2.23	Awenen iko kaakakwe shaakoosonketc ehkakiipaacikiishwetc ehkihkentaahsohsik, keko 'owe pimentanken. Kikihkentaan mii 'imaa e'onciimakahk kiihkaantiwin. 
2TI.2.24	Awiya kaa‑anohkii'ikotc kaaTipencikenitc kaawiin tanihtaa kakweshaakoosonkehsii. Pekihkaac okakanoonaa' kahkina, tanihtaa kihkino'amaake, okashashiipenimaa', 
2TI.2.25	noohkaatisiwinink cikakwemaamiinomaatc ini kaakakwewanaamikotc. Maakishaa Kishemanitoo okamiinaa' cikwehkaatisinitc cipikihkentaminitc i'i tepwewin. 
2TI.2.26	Mii 'iwe e'ishipakahkentamowaatc keoncikashki'owaatc i'imaa kaaishitahsoonikowaatc ini 
2TI.3.1	Kihkentan o'o, ishkwaac anikakiishikahk tapiici‑ishiwepan cisanakahk i'iwe pimaatisiwin. 
2TI.3.2	Aaniihsh iki pemaatisiwaatc wiinawaa piko tipinawe tasaaki'itisowak; okasaaki'aawaan kaye oshooniyaamiwaan. Taishpenintisowak, tamamiihkwaanitisowak, okapaahpinotawaawaan Kishemanitoon. Kaawiin kaye okapisintawaahsiiwaawaa' oniiki'ikowaa'. Kaawiin tanihtaa miikwehciwentansiiwak; oka‑aanawentaanaawaa kaye anami'aawin. 
2TI.3.3	Kaawiin kaye okaote'inotawaahsiwaawaa' owiicipimaatisiimaakaniwaa', okasanaki'aawaa' itahsh, ehpapaatashimiwewaatc, ewii'nihtaapiikwahkamikisiwaatc. Omiikaasoshkak tainaawak. Okashiinkentaanaawaa kaaonishihshininik. 
2TI.3.4	Tamamishi'iwewak. Kaawiin taonaanaakatawencikanihsiiwak. Okaonsaamentaanaawaa okihtenimowiniwaa. Nawac okaminwentaanaawaa otishihcikewiniwaan ahpiihc wiin cisaaki'aawaahpan Kishemanitoon. 
2TI.3.5	Okicaya'ii ehta ko oka‑ayaanaawaa anami'aawinink kaaishinaakwaninik, okawepinaanaawaa tahsh i'iwe mayaa kaaishimashkawisiimakaninik. Keko wiiciiwaahken oko tino. 
2TI.3.6	Aanint hsa ko onanamaayenimaawaan awiyan piinihsh cinehpici piintikanikowaatc owaahkaa'ikaniniink, i'imaa e'anitepimaawaatc ihkwewa' kaakakiihtaawentansinik cina'ihtaakowaatc. Oko tahsh ihkwewak otoonsaamentaanaawaa omacihcikewiniwaan. Otanikaancishkaakonaawaa kaye kekoonan anoociko eshimihsawentamowaatc. 
2TI.3.7	Miiwak iki tino ihkwewak kaananaantakihkentamowaatc, ekaa tahsh wiihkaa ehtipikihkentansikwaa 'iwe tepwewin. 
2TI.3.8	 Ikiweniwak itahsh okihkino'amaakek taapishkoo ishiayaawak Caaniis 
2TI.3.9	Kaawiin aahpici kekoon okakashkihtoohsiinaawaa. Piciinak itahsh kahkina okamohshe⁠kihkenimikowaan ekiihkakiipaacihcikewaatc, taapishkoo kewiinawaa kaakii'ishiwepisiwaakopanen Caaniis, Caampariis kaye.
2TI.3.10	Kiin itahsh kipioncikihkenim e'aayiintiyaan, wekonen i'i kaaishikihkino'amaakeyaan, kaakakweishihtamaasoyaan kaye kikii'waapam, i'i kaye eshitepweyentamaan, eshishashiipentamaan, eshisaaki'iweyaan, eshimashkawentamaan, 
2TI.3.11	 kaa'ishionciihkaakooyaan kaye, kaa'ishikakwaatakihseyaan kaye. Kahkina kikihkenim aaniin kaahtootaakooyaan Entiyaahk 
2TI.3.12	Mii'i peshikwan awenen iko kaawii'onci⁠anami'ewaatisitc Christ Ciisahsoon, kewiinawaa taoncikakwaataki'aawak. 
2TI.3.13	Aaniihsh iki kaamacaatisiwaatc, iki kaye owayeshimiwek, awahshime tani‑ishiayaawak, niipiwa' ewii'wayeshi'aawaatc. Kaye wiinawaa piko taniwayeshi'aawak.
2TI.3.14	Kiin itahsh, minihk kaapi‑ishikihkino'amaakooyan, kaapi‑ishitepweyentaman kaye, keyaapi anikakwewiicihtoon, aaniihsh kikwayahkwenimaak iki kaakihkino'amawihkwaa. 
2TI.3.15	Shikwa kaapiahko⁠apinoonciishiwiyan kikiihpioncikihkentaanan ini maawac kaakihci‑inentaakwahkin oshipii'ikewinan, ini kaakashkihtoomakahkin cikakiihtaawentamo'ikoyan cioncipimaaci'ikooyan ehtepwehtawatc Christ Ciisahs. 
2TI.3.16	Kahkina Kihcioshipii'ikewin kiikihkentamo'iwe Kishemanitoo, kaye kihtaapatan cikihkino'amaakenk i'i tepwewin, awiya kaye wanikihkino'amaaketc ciwaapanta'intc ehkwayahkwahsininik. Inaapatan kaye cimaamiinomiwenk, cikihkino'amawintc kaye awiya aaniin keshikwayahko ishi/ayaatc. 
2TI.3.17	Mii 'iwe ishimiinaa a'awe kaa‑anohkawaatc Kishemanitoon, citeayishiitc kaye kahkina kekoon cionciihtamawintc, kahkina ini wenishihshininikin citootank.
2TI.4.1	Kitayaankwaamimin e'waapamitc Kishemanitoo, a'awe Christ Ciisahs kaye, ketipaahkonaatc ini pemaatisinitc, ini neponitc kaye. Otakohshinowin kaye otipencikewin Christ Ciisahs nintihkito'ikon o'o waa'ininaan. 
2TI.4.2	Kiin wiintamaaken Kishemanitoo otihkitowin. Aaniin iko 'iahpii eshina'inaakwahk wiintamaaken, maano hsa wiin ishinaakwahsinok, wiintamaaken. Kaye kakwekashkimiwen. Kaye maanaasinaman kekoon onci' 'awe kaatootank. Kakaansomiwen, kahkina kekoon cimaminawakaatisiihkantaman kaye mooshak ci‑ishikihkino'amaakeyan. 
2TI.4.3	Aaniihsh inkotink taishiwepan cishikasihtamowaatc i'i kwayahk kihkino'amaakewin, nawac ewii'maawantoonaawaatc awiya' kekihkino'amaakowaatc i'iwe wiinawaa piko kaawiihpisintamowaatc. 
2TI.4.4	Oka‑aniwepinaawaa kwayahk tepwewin cinanaanta pisintamowaatc mayakaacimowinan. 
2TI.4.5	Kiin itahsh keyaapi peshikwan iko kakweishikakiihtaawisin, kakweshashiipiayaan ahpii ehkakwaataki'ikooyan. Mii 'iwe ishianohkiin minwaacimowin ciwiintamaakeyan. Tipitootan 'iwe kaaishianohkii'ihk Kishemanitoo.
2TI.4.6	Niin itahsh iko, aasha kekaa mii'o ahpii cipakitinaahswaakaniwiyaan. Aasha tipihse cimaacaayaan. 
2TI.4.7	Minokakwecihkanitiwinink ninkii'ahpahtoo. Ninkiihkiishihtoon, ninkiihpikanawentaan i'i kitepweyentamowininaan. 
2TI.4.8	Aasha weti nimpii'ikon nintipa'amaakoowin kwayahk hsa ko ekiihtipihsahtwaayaan, keoncimiishitc a'awe kaaTipenciketc weti ahpii keokiishikanomitc. Mii 'awe Okihcitipaahkoniwe misiwe kaaishikwayahkohciketc. Kaawiin niinehta ninkaoncimiinikoohsii, ikiweniwak hsa kaye maawac kaapii'aawaatc cinaakosinitc ehsaaki'aawaatc, tamiinaawak.
2TI.4.9	Weyiip pikakwe⁠antawaapamihshin! 
2TI.4.10	 Aaniihsh ninkii'nakanik a'a Tiimahs 
2TI.4.11	 Mii ehta 'awe waaciiwitc Lok 
2TI.4.12	 A'ahsh Tihkihkahs 
2TI.4.13	 Kiin itahsh ahpii pimaacaayan, piitoohkan ninkihcipiinsihkawaakan kaakii'nakatamowak a'a Kaarhpahs 
2TI.4.15	Kaye kiin itahsh ayaahshwiihkantaw, aaniihsh okiihkakwewanaahtoon nintipaacimowininaan.
2TI.4.16	Nihtam iko ekiihtipaahkonikooyaan niin iko ninkiihkanoocikehtamaatis, awiya ekiiwii'wiici'ihsik. Kahkina ninkii'nakanikook. Maano tahsh kaawiin oka‑akintamaakohsiiwaan Kishemanitoon. 
2TI.4.17	Wiin itahsh kaaTipenciketc mooshak ninkiihpiwiici'ik, ninkii'mashkawisii'ik, ekii'oncikashkihtooyaan kahkina cimooshkinewiintamaakeyaan Kishemanitoo otipaacimowin, mii 'i kahkina ko cioncinoontamowaatc iki kaakihkenimaahsikwaa Kishemanitoon. Shikwa ninkiihshaapwii'ikoo aasha ekiihtanentaakosiyaampaan otoonink a'a mihshipishiw. 
2TI.4.18	Kaye ninkashaapwii'ik kaaTipenciketc kahkina ini aanawii'macitootaakooyaan, ninkakanawenimik itahsh 'imaa ciotihtamaan oTipencikewinink kihcikiishikonk entashikimaawitc. Mii 'awe ahpane ko mooshak takihtenimaa, wiihkaa hsa ko ciwehkwaahsehsinok! Emen.
2TI.4.20	 Shikwa kiwiintamawin, Iraastahs 
2TI.4.21	Kiin pikakwetakohshinin cipwaa pipoonk. Kaye kipooshoo'ik Iyoopiyolahs 
2TI.4.22	Maano kitahcaahk okawiiciiwikoon kaaTipencikenitc. Okishewaatisiwin mincikahkina kika‑ahshici⁠wiiciiwikom.
TIT.1.1	Niin Pwaal 
TIT.1.2	eshiahpenimonotamank kaye i'i wiihkaa keishkwaahsehsinok pimaatisiwin Kishemanitoo kaakii'ahshotamawinank mewisha cipwaa maacihsek kekoon. Kaawiin aaniihsh wiihkaa kiiwanimohsii. 
TIT.1.3	Ahpii tahsh mayaa ekii'ocihcihsenik, okii'naakohtoon o'o pimaatisiwin otihkitowinink. Kaye niin tahsh ninkii'inakimikoo cipapaatashintamaan, aaniihsh Kishemanitoo kaapimaaci'inank kii'inaahkonike.
TIT.1.5	Mii hsa tahsh i'i kaakii'oncinakaninaan weti Kariiht 
TIT.1.6	 Miitahsh a'a kaaniikaanisitc anami'aawinink eshinaakwaninik kekoon ci‑ishianaamentaakosihsik, cimihcipeshiko'aatc kaye owiitikemaakanan, oniicaanihsa' kaye ciotepwehtamowininitc, citinowihsinikipan kaanihtaainimintc ehkiiwashkwenitc, ehshashiipihtaminitc kaye. 
TIT.1.7	A'a hsa kaa⁠niikaani⁠kanawaapantank anami'aawin, ishinaakwanini wiinke piko kekoonini ci‑ishianaamentaakosihsik. Aaniihsh Kishemanitoon okanawencikehtamawaan. Kaawiin kaye wiin ehta ko taishpenintisohsii, kaawiin kaye ciwahkewikitaasotc, kaawiin kaye cinihtaaminihkwetc. Kaawiin kaye ciaahkwaatisitc, kaawiin kaye cisaaki'aatc shooniyaan. 
TIT.1.8	Mii hsa tahsh ciminwentank cipiintikanaatc awiya' otaawinink, cisaakihtootc kaye kaaonishihshininik, weweni cipimaatisitc, kwayahk kaye citootawaatc awiya', kaye Kishemanitoon kaaishiminwentaminitc ci‑ishipimaatisitc. Cikashkihtootc kaye wiinke piko cikanawenintisotc aaniin eshipimaatisitc. 
TIT.1.9	Oniikaanisii kaye okakihciwinaan i'i kaatepweyentaakwaninik ihkitowinini kaaishiayaanik kwayahk kihkino'amaatiwinink. Miitahsh keishikashkihtootc cikakaansomaatc awiya' kwayahk kihkino'amaakewinink kaye cishaakoosomaatc i'i kaa‑aashitemiwenitc.
TIT.1.10	Aahpici tahsh paahtiinowak kaashashiipihtamowaatc anoociko kaye e'ihkitowaatc, e'waniwishiwewaatc kaye. Miiwak oko kaakii'ishitipentaakosiwaahpan kaapioncikwehkaatisiwaatc i'imaa nahke Coowa' kaaishianami'aanitc. 
TIT.1.11	Miitahsh eshinaakwaninik cikakwekipihtinintwaa, aaniihsh onihshiwanaacihtamawaawaa' awiya' otepwehtamowinini, ampooshke kaatatahshinitc i'imaa taawinan cipoonitepwehtaminitc, e'ishikihkino'ikewaatc aaniin kekii'ishikihkino'ikehsikwaapan. Kaawiin kwayahk tootansiiwak, shooniyaan itahsh ehta kaaonci‑ishihcikewaatc. 
TIT.1.12	Peshik itahsh ini Kariiht ininiwak kaainakimaawaatc ekiihkanoocikehtamawaanitc manitoon o'o kii'ihkitowan: “Iki hsa Kariihtink kaa‑ayaawaatc mooshak kakiinawishkiwak, maciaya'aawihshink kaye inentaakosiwak, wiinke kaye ehkihtimishkiwaatc e'nihtaakaashakewaatc.” 
TIT.1.13	Tepwe tahsh i'i kaakii'ihkitotc. Mii hsa tahsh i'i keonciayaankwaamimatwaa kwayahk tepwehtamowinink ci‑ishipimaatisiwaatc, 
TIT.1.14	cipapaapisiskentansikwaa kaye ini Coowi aatihsoohkewinan, cipisintawaahsikwaa kaye aaniin enaahkonikenitc i'i ininiwa' kaakii'nakataminitc tepwewinini. 
TIT.1.15	Iki tahsh kaapehkaatisiwaatc, kahkina kekoon pehkanini, iki tahsh wiin kaawiinaatisiwaatc, kaatepwehtansikwaa kaye, kaawiin kekoonini pehkahsinini, aaniihsh onaanaakatawentamowiniwaan kaye okihkenintisowiniwaan wiinentaakwaniniwan. 
TIT.1.16	Miitahsh ehkitowaatc ehkihkenimaawaatc Kishemanitoon, otanohkiiwiniwaan itahsh otishinaakohtoonaawaa ehkihkenimaahsikwaa e'ishihcikewaatc, ehshiinkentaakosiwaatc, ehshashiipihtamowaatc kaye. Kaawiin itahsh kekoon ahpiihtentaakosihsiiwak, mihsawaa piko kwayahk cikii‑ishihcikewaahpan.
TIT.2.1	Kiin itahsh wiin ishikihkino'amaaken peshikwan ci‑inentaakwahk i'i kaakwayahkohsink kihkino'ikewin. 
TIT.2.2	Kihkino'amaw ahkiwensiwak cikanawentamowaatc otishihcikewiniwaan, cinipwaahkaa⁠pimaatisiwaatc, kwayahk ci‑inentamowaatc, cimashkawitepwehtamowaatc kaye, cisaaki'iwewaatc, wiihkaa kaye cipakiciihsikwaa. 
TIT.2.3	Iki kaye kaakihciaya'aawiwaatc ihkwewak cikii‑inaatisiwaahpan ihkwewak tino kaakohtaanenimaawaatc Kishemanitoon, kaawiin wiin cipapaa anoociko ihkitowaatc, citipenimikohsikwaa kaye shoominaapo, cikihkino'ikewaatc tahsh kaaonishihshininik, 
TIT.2.4	cikihkino'amawaawaatc kaaoshkaatisinitc ihkwewa' cisaaki'aanitc onaapemini, cisaaki'aanitc kaye oniicaanihsini, 
TIT.2.5	kwayahk kaye cikanawentaminitc opimaatisiwinini, cipehkaatisinitc kaye, kaaishitaanitc kaye citananohkiinitc, ciminwaatisinitc, cina'ihtawaanitc kaye onaapemini, Kishemanitoo otihkitowin hsa anoociko cionci‑icikaatehsininik. 
TIT.2.6	Kakaansomihkwak itahsh kaye kaaoshkaatisiwaatc ininiwak kwayahk cikanawentamowaatc opimaatisiwiniwaan. 
TIT.2.7	Kahkina tahsh kekoon kaaishihcikeyan, waapanta'iwen cikihkinawaapancikaatekin ini kiminohcikewinan, cikwayahkonaakwahkin ini kikihkino'ikewinan, cinipwaahkaa⁠pimaatisiyan. 
TIT.2.8	Minokiishwewinan itahsh ehta aapacihtoon awiya anoociko ci‑inihsinohk, iki hsa kaashiinkenimihkwaa ta‑akaciwak, aaniihsh kikakwiinawi‑ikonaanik.
TIT.2.9	Iki kaye anohkii'aakanak cipatapiihtawaawaatc otookimaamiwaa', misiwe piko ci‑ishiminwaapamikowaatc, ciaayaashitemaahsikwaa kaye kiikanoonikowaatc. 
TIT.2.10	Cikimootimaahsikwaa kaye otookimaamiwaa', i'i hsa ci‑ishihcikewaatc mooshak iko ciwaapanta'iwewaatc kwayahk e'ishipimaatisiwaatc, ehtepweyentaakosiwaatc kaye. Mii hsa tahsh misiwe i'imaa keoncikihci‑inencikaatek i'i kaaishikihkino'amaatinaaniwitc Kishemanitoo kitOopimaaci'iweminaan. 
TIT.2.11	Kishemanitoo aaniihsh okii'naakohtoon oshawencikewin kahkina pemaatisinitc keoncipimaaci'intwaa. 
TIT.2.12	Miitahsh i'imaa wencikihkentamank ciaanawentamank ini ishihcikewinan Kishemanitoo kaashiinkentank, ini kaye ahkiiwi‑⁠mihsawencikewinan. Miitahsh eshiantawenimikooyank weweni cikanawentamank kipimaatisiwininaan, cikwayahkwaatisiyank kaye, ci‑ishipimaatisiyank kaye Kishemanitoo kaaishipakohseniminank o'omaa ahkiink, 
TIT.2.13	e'ahshawaapantamank itahsh i'i kaapiihtooyank kitahpenimowininaan keahpiihciminwentaakwahk, kaye ciwaapantamowank okihci‑inentaakowisin Christ Ciisahs kikihciKishemanitoominaan kaapimaaci'inank. 
TIT.2.14	 Wiin aaniihsh kiihpakitinitiso kiinawint onci, ekiihtipa'onank i'imaa kahkina macitootamowinink cioncitipentaakosihsiwank, kaye ekiihpehki'aatc pemaatisinitc wiin iko ewiihtipenimaatc, i'i mehsawentaminitc ewii'minohcikenitc.
TIT.2.15	Miiwan itahsh ono tashintan, kakaansom iki kaanoontawihkwaa kaye cionci'atwaa wanitootamowaatc. Aapacihtoon kaye kahkina kitahpiihtentaakosiwin kaaishiniikaanentaakosiyan. Keko pakitinaahken awiya ciaanawenimihk.
TIT.3.1	Wiintamawihkwak itahsh cipatapiihtawaawaatc kaatipenimiwenitc, i'i kaye kaaokimaawentaakosinitc, cinana'ihtawaawaatc mooshak iko ciwawehpemiiwaatc citootamowaatc kaaonishihshininik. 
TIT.3.2	Wiintamaw kaye cimaci‑inaahsikwaa awiyan, mooshak itahsh iko ciwaapanta'aawaatc kahkina awiya' e'noohkenimaawaatc, pisaan iko kaye awiya' e'minowiiciiwaawaatc. 
TIT.3.3	Aaniihsh kekiinawint aapitink kikiihkakiipaatisimin, ekiihshashiipihtamank, ekii'wanihshimikooyank kaye, ekiihtipenimikoyank wekonen iko mihsawencikanan, ekii'antawentamank mooshak ciminomanci'oyank. Kekiinawint iitok kikii'macitashinkemin, kikii'mihsawentamaakemin kaye, ekiihshiinkenimikooyank, ekii'nishkenintiyank kaye kahkina. 
TIT.3.4	Ahpii tahsh Kishemanitoo kitOopimaaci'iweminaan okishewaatisiwin kiinaakohtootc, 'iwe nahke kaye kaaishishawenimaatc i'i pemaatisinitc, 
TIT.3.5	kikiihpimaaci'ikonaan. Kaawiin tahsh wiin kiminoanohkiiwininaanink kaakii'ishihcikeyank, i'imaa hsa wiin iko okoohpaasinaakewin kikii'oncipimaaci'ikonaan. A'a hsa Kishemanitoo otAhcaahkwan kikii'ishihcike'ikonaan, kikiihkisiiyaapaawanikonaan ekii'oshkinihtaawiki'inank, oshkipimaatisiwin kaye ekii'miininank. 
TIT.3.6	Miihsh ono otAhcaahkwan Kishemanitoo kaakii'wenooci⁠siikinamawinank Ciisahs Christ kaapimaaci'inank onci. 
TIT.3.7	Mii hsa tahsh okishewaatisiwinink cionci‑inakiminank kwayahk ciminowiiciiwank, kaye citepinamank i'i pimaatisiwin wiihkaa keishkwaahsehsinok kaa‑ahpenimonotamank. 
TIT.3.8	Tepweyentaakwan itahsh o'o ihkitowin.
TIT.3.8	Kinantawenimin itahsh weweni ciwiintamaakeyan ono kihcikekoonan, iki hsa kaatepwehtawaawaatc Kishemanitoon ciayaankwaamisiwaatc aahpici ciminotootamowaatc mooshak. Aahpici aaniihsh minonaakwan i'i cikii‑ishihcikenaaniwankipan, kahkina kaye awiya taonciminohse. 
TIT.3.9	Keko tahsh wiin wiici'aahken awiyak anihshaa piko kaakiihkaantiwaatc kaye kaamihkootamowaatc aanti kaapiontahkaanesiwaatc, kaye maashikanoonitiwaatc. Keko kaye wiicihtoohken ehkakweshaakoosontink i'i onahshowewin kaaihkitoomakahk, aaniihsh kaawiin kekoon tainaapatahsinoon i'i ishihcikenk. Kaawiin kaye kekoon ahpiihtentaakwahsinoonan. 
TIT.3.10	Kiishpin itahsh awiya kaawanishkwe'iwetc, ayaankwaamim aapitink, piinihsh itahsh niishwaa (2), mii hsa ishiaanawenim pisintawihsinohk. 
TIT.3.11	Kikihkentaan aaniihsh a'a inini e'maci‑ishiwepisitc, i'imaa hsa otishihcikewinink oncinaakwanini e'wanitootank.
TIT.3.13	 Wiinke tahsh kakwewiici' 'awe Siinahs 
TIT.3.14	Mii hsa eshinaakwaninik kiwiicitepwehtamoominaanik cikihkentamowaahpan mooshak iko cikakweminotootamowaatc, cikashkihtamaasowaatc kekoonini cinoontehsehsikwaa. Kaawiin wiin anihshaa piko cimihcipimaatisiwaahpan.
TIT.3.15	Oko tahsh kahkina kaawiiciiwiwaatc kipooshoo'ikowaak. Pooshoohtamawihshinaam itahsh cipooshoo'atwaa kaye oko kaasaaki'iyamintwaa onci 'iwe kitepwehtamowininaanink.
TIT.3.15	Kishemanitoo okishewaatisiwin kikawiiciiwikom kahkina kaatahshiyek.
PHM.1.1	Niin Pwaal 
PHM.1.1	Kitooshipii'amaakoo kiin Paailiiman 
PHM.1.2	 Iki kaye nintako'-oshipii'amawaanaanik otepwehtamook kaamaawaci'itiwaatc kiwaahkaa'ikanink a'a kaye nintawemaanaan Aahpiya
PHM.1.3	Taka Kishemanitoo Koohsinaan, kaaTipenciketc Ciisahs Christ kaye kika shawenimikowaa cimiininekwaa kaye pisaanentamowin.
PHM.1.4	Niicihkiwe Paailiiman entahswaa kiianami'aayaan kitanami'ehtamawin e'miikwehciwenimak kaye ninKishemanitoom. 
PHM.1.5	Ninaanoontam ehshawenimimatc kahkina Kishemanitoo opimaatisiima', ehtepweyenimatc kaye kaaTipenciketc Ciisahs. 
PHM.1.6	Miitahsh eshi anami'aayaan o'o kaashi wiiciintiyank i'imaa kitepwehtamowininaanink, miihsh aanciihke cinihsitohtamank kahkina eshi shaweniminank e'⁠wiici pimaatisiimank Christ. 
PHM.1.7	Niicihkiwensi, wiinke hsa nintooncikihciciihkentam, nintooncimashkawentam kaye i'i kaashi saaki'iweyan. Kahkina kiciihki'aak ote'iwaank Kishemanitoo opimaatisiima'.
PHM.1.8	Miitahsh kaaonci tepakenimoyaan e'owiicihkiwentiyank i'imaa Christink cikii'-anooninaampaan aaniin kekii'-ishihcikeyampan. 
PHM.1.9	Ehsaaki'inaan tahsh, kiwii'mihci kakwecimin. Niin iitok a'a Pwaal ahkiwensi, kipa'waakan onci Christ Ciisahs. 
PHM.1.10	 Miitahsh o'owe eshi kakweciminaan, ehkakwetwehtamawak Onehsimahs kaaokosihsiyaan i'imaa Christink. Oteten ekii'-inawemitc otahcaahkonk mekwaa ehkipa'okoowak. 
PHM.1.11	Mii wa'a otaanaank kekoon kaakii'-inaapaci'aahsiwatc. Noonkom tahsh kikihtaapaci'aa, keniin tahsh ninkihtaapaci'aa.
PHM.1.12	Miitahsh a'a kaakiiwenisha'amawinaan taapishkoo ninte' e'⁠ishinisha'amawinaan. 
PHM.1.13	Ninantawenimaa o'omaa cikii'ayaahpan ciwiici'ihpan o'o kaakipa'okooyaan minwaacimowin onci. Wiin ciwiici'ihpan cikii'-naapishkawihkipan. 
PHM.1.14	Kaawiin tahsh kekoon niwii'-ishihcikehsii eshi antawentansiwan. Miihsh eshi mihsawentamaan kiin iko i'i kitinentamowinink ci'onci'-ishihcikeyan. Kaawiin kekoon niwii'-ishihcikehsii paanimaa kii'inentaman.
PHM.1.15	Mii maawiin i'i kaakii'onci nakanihk acina, ahpii tahsh pikiiwetc mooshak ciwiiciiwihk. 
PHM.1.16	Kaawiin wiin ehta anohkii'aakanink ci'inakimatc, kaasaaki'intc tino wiicihkiwemaa ci‑inenimatc. Wiinke niin ninkihtaapatenimaa. Nawac tahsh kiin kika kihtaapatenimaa ehtinowitc anohkii'aakan kaye tahsh owiicihkiwensiimaa ehtepweyenimaatc Christan.
PHM.1.17	Kiishpin tahsh inenimiyan kiwiitanohkiimaakan, kiiwe otaahpin tahsh taapishkoo niin kekiih tootawiyampan. 
PHM.1.18	Kiishpin tahsh kekoon kaa'ishi wanitootawinokwen,
PHM.1.19	Niin hsa piko kaaoshipii'amawinaan: “Niin iko kika tipa'amawin.” Kaawiin memwehc cimaamihkoonotamawinaan, kiin iitok iko kimasina'amawihsh i'iwe kaakii'ishi wiici'inaampaan.
PHM.1.20	Taka tahsh kaasaaki'inaan niicihkiwensi, minotootawihshin kaaTipenciketc onci. Kitoowiicihkiwensiimin iitok i'imaa Christink. Wiici'ihshin ciciihkentamaan.
PHM.1.21	O'o tahsh kaaishipii'amawinaan ehkakweciminaan, ninkihkentaan i'i ci'ishihcikeyan. Ninkihkentaan iko awahshime ci'ishihcikeyan. 
PHM.1.22	Kaye tahsh kikakwecimin cikwayaancihtooyan pahkehcikan keshi nipaayaan. Miihsh eshi pakohsentamaan Kishemanitoo ci'ishihciketc kahkina kaashi kakwecimek miinawaa cipikiiwenotawinakook.
PHM.1.24	 Iki kaye kaawiitanohkiimakwaa kipooshoo'ikowaak. Miihsh eshinihkaasowaatc Maarhk 
PHM.1.25	Taka kaaTipenciketc Ciisahs Christ kaashi kishewaatisitc kika wiiciiwikowaam.
HEB.1.1	Mewisha tahsh wiin Kishemanitoo pepahkaan inahke okii'ishikakanoonaa' kaakii'okehteya'aamiwank, okehtetipaacimowininiima' iitok ekii'aapaci'aatc, 
HEB.1.2	noonkom itahsh ono ishkwaac kaanikakiishikaninik oKosihsan otaapaci'aan ehkanooninank. Kishemanitoo aaniihsh okii'onakimaan kahkina kekoonini piciinak citipentaminitc, mii kaye i'imaa oKosihsink kaa'oncioshihtootc ahkiini. 
HEB.1.3	Miitahsh a'a oKosihsimaa kaanaakohtootc Kishemanitoon kaaishiwaahseyaanik okihci‑inentaakosiwinini, mii kaye mayaa Kishemanitoon kaainentaakosinitc kaainaatisitc. Otihkitowin kaakashki'ewisiimakaninik hsa otoonciminciminaan kahkina kekoonini. Ahpii tahsh kaahkashkihtootc aaniin keshipehki'imintc ininiwa' omacitootamowininiink onci, miitahsh kaa'ishiapitc okihcinihkiniink inahke Kishemanitoon kaaishiapinitc, kaamaamawi mashkawisiinitc i'imaa maawac ishpimink.
HEB.1.4	A'a hsa oKosihsimaa kiihpitinowi nawac ci‑ishpentaakositc ahpiihc wiin i'i 
HEB.1.5	 Kishemanitoo hsa kaawiin wiihkaa okii'inaahsiin peshik encalan:
HEB.1.5	“Kiin ninKosihs,
HEB.1.5	Noonkom kaakiishikahk kimaaciioTetemihsh.”
HEB.1.5	Kaawiin kaye wiihkaa okii‑ishitashimaahsiin encalan:
HEB.1.5	“NinkaoTetemik hsa,
HEB.1.5	Kewiin tahsh ninkaoKosihsimaa.”
HEB.1.6	“Kahkina Kishemanitoo otencalima' oka‑anami'ehtawaani.”
HEB.1.7	“Kishemanitoo hsa mii 'i eshi'aatc i'i otencalima' cinootinowinitc,
HEB.1.7	Kaapamiihtaakotc kaye otishi'aa' ci‑ishkotewinitc.”
HEB.1.8	“Kiin Kishemanitoo! Kitookimaawiwin kaawiin wiihkaa tapooniayaamakahsinoon.
HEB.1.8	Aahpici kaye weweni kikakwayahkotootawaak iki kaatipenimatwaa kitookimaawiwinink.
HEB.1.9	Aaniihsh kisaakihtoon i'i kaakwayahkonaakwahk, kishiinkentaan kaye i'i kaamaanaatahk.
HEB.1.9	Miitahsh o'oweni Kishemanitoo kaaoKishemanitoomiyan, kaakii'oncionakimihk cikihciokimaawentaakosiwatc;
HEB.1.9	Kaakii'oncimiinihk kaye ciminwentaman i'imaa kikihtentaakosiwinink; kaawiin itahsh wiin okii'ishimiinaahsii' i'i kiwiiciiwaakana'.”
HEB.1.10	“Kiin, kaaTipencikeyan, kikii'onahtoon o'o ahki ahpii kiimaacihsek kahkina kekoon,
HEB.1.10	Tapinawe hsa kininciin kikii'aapacihtoonan e'oshihtooyan ini kahkina ishpimink kiishikonk kaa‑ayaakin.
HEB.1.11	Ini hsa tanihshiwanaatanoon, kiin itahsh keyaapi kika‑ayaa.
HEB.1.11	Taapishkoo kaaishicaakishkikaatekin kikishkikanan tani‑ishiayaawan.
HEB.1.12	Kikana'iikinaan kaye kihcikiishik taapishkoo kaaishina'iikinikaatek kashkiikiiwin,
HEB.1.12	Ta‑aancihcikaatewan kaye taapishkoo kikishkikanan kaaishi⁠aancishkikaatekin.
HEB.1.12	Kiin itahsh wiin peshikwanonk kikaishiayaa,
HEB.1.12	Kipimaatisiwin kaye kaawiin wiihkaa taishkwaahsehsinoon,” ekii‑inaatc.
HEB.1.13	“O'omaa hsa ishiapin ninkihcinihkink inahke,
HEB.1.13	Paanimaa kiihshaakoocihtamawinaan kaamiikaanihkwaa ciayahpisitepiyan.”
HEB.1.14	Awenenak itahsh iki encalak? Mii hsa e'ahcaahkowiwaatc e'anohkiihtawaawaatc Kishemanitoon e'ishinisha'ontwaa kaye ciwiici'aawaatc i'i kaawii'miinimintc pimaaci'ikoowin.
HEB.2.1	Mii hsa tahsh keoncimashkawi minciminamankipan ini kaakiihpinoontamank, ciwaniwinikohsiwank kotak kihkino'amaakewinan. 
HEB.2.2	I'i tipaacimowin kaakii'aanihke wiintamaakewaakopanen iki 
HEB.2.3	Aaniin itahsh kekiinawint keonci⁠shaapwiiyankipan kiishpin aanawentamank i'i kaamaawaci niikaanentaakwahk pimaaci'ikoowin? Aaniihsh wiin iko kaaTipenciketc okiihtipaatotaan o'o pimaaci'iwewin, iki hsa kaye kaakii'noontamowaatc, miiwak ikiweniwak kaanaakohtamawinankitwaa ehtepweyentaakwaninik. 
HEB.2.4	Kishemanitoo hsa kaye okiihtakowiicihtamawaa' otipaacimowinini kihkinawaacihcikanan ekii'aapacihtootc, kaamaamahkaasinaakwaninikin kaye, kihci‑ishihcikewinan kaye, shikwa kaaishimiikiwenitc otAhcaahkwan kaakii'ishi maamaata'oohkiitc wiin iko otinentamowin e'aapacihtootc.
HEB.2.5	I'i hsa kaatashintamaank oshkiahki ewiihpitakohshinoomakahk, kaawiin Kishemanitoo okii'ishipakitinaahsii' 
HEB.2.6	 I'i hsa Kihcimasina'ikan ishipii'ikaate:
HEB.2.6	“Kekoon ina inini inentaakosi, cinaanaakatawenimatipan?
HEB.2.6	Aaniin itahsh enentaakositc awiya pemaatisitc cinaanaakaci'atipan?
HEB.2.7	Acina hsa ehta kikiihtapahsentaakosi'aa aaniin kaa‑ahpiihtentaakosinitc encala',
HEB.2.7	Kikiihkikipihtaanohkwaane'aa kihci‑inentaakosiwin, kihtentaakosiwin kaye.
HEB.2.7	[Kikii'ishi'aa kaye kahkina kekoonini citipentank kininciink kaakii'oncioshihtaawatc.]
HEB.2.8	Kikii'ishi'aa kaye kahkina kekoonini citipentank citahtahkohkaatank.”
HEB.2.8	E'ishipii'ikaatek hsa Kishemanitoo ekii'miinaatc ininiwan citipentaminitc kahkina kekoonini, kaawiin kekoon okii'ishkonansiin ketipentansinik. Kaawiin itahsh mahshi kiwaapamaahsiwaanaan inini citipentank kahkina kekoonini. 
HEB.2.9	A'a tahsh wiin kiwaapamaanaan Ciisahs kaakii'ishi'intc acina citapahsentaakositc ahpiihc wiin i'i encala', miitahsh Kishemanitoon okishewaatisiwininiink ekii'oncinipoohtamawaatc kahkina awiyan pemaatisinitc. Inashke tahsh noonkom kiwaapamaanaan ehkikaanohkwaanaatank kihci‑inentaakosiwin, kihtentaakosiwin kaye, aaniihsh wiin piko kiihkakwaatakihtoo ahpii kiiwii'nipoohtamaaketc. 
HEB.2.10	Kishemanitoo hsa kahkina kekoonini kaaoshihtootc, kahkina kaye kekoonini kaakanawentank. Aahpici hsa kii'na'inaakwanini ci‑ishi'aatc Ciisahsoon okakwaatakihtoowininiink misiwe ci‑ishikiishinaakohcikaniwinitc, ewiihpiinaatc i'i kaapaahtiinonitc okosihsimaa' ciwiitoohkaasonitc okihci‑inentaakosiwinink. Miiwan itahsh ini Ciisahsoon kaakihkinowinaanitc keshipimaaci'imintc i'i okosihsimaa'.
HEB.2.11	Wiin aaniihsh Ciisahs opehki'aa' pemaatisinitc omacitootamowininiink; a'a hsa kaa⁠pehki'iwetc iki kaye kaapehki'intwaa opeshiko'aawaan oTetewaan. Miitahsh Ciisahs kaaonciakacihsik ci‑ishinihkaanaatc o'o kaakiihpehki'aatc tipinawe niicihkiweyak. 
HEB.2.12	 Aaniihsh o'o otinaan Kishemanitoon:
HEB.2.12	“Ninkatashintamawaak hsa niicihkiweyak kiwiinsowin keoncikihkenimihkwaa aaniin nehtaa⁠ishihcikeyan,
HEB.2.12	Eshimaawaci'itiwaatc hsa ninkaina'am kaaishi miikwehciwenimikooyan.”
HEB.2.13	“Kishemanitoo hsa ninkatepweyenimaa.”
HEB.2.13	Miinawaa tahsh kii'ani‑ihkito:
HEB.2.13	“Inashke tahsh niin, niwiiciiwimaa' nimpimaatisiima' Kishemanitoo kaakii'miishitc, taapishkoo niniicaanihsa' enentaakosinitc.”
HEB.2.14	O'o tahsh oniicaanihsimaa' e'ishi⁠owiiyawinitc, e'ishi⁠omiskwiiminitc kaye, miitahsh Ciisahs kewiin kaa'ishi⁠otaahpinank ci‑ishinaakositc taapishkoo kaaishi⁠naakosinitc pemaatisinitc. Miitahsh o'o kaakii'onci ishihciketc ekii'nipotc cionci nihshiwanaacihtamawaatc omashkawisiiwinini ini kaatipentaminitc kaashaakooci'iwemakaninik nipowin, amiiwan hsa ini maciaya'aan. 
HEB.2.15	Miitahsh i'i kaakii'aapa'waatc i'i minihk kaapimaatisinitc kaakii'mincimahpinikonitc ekiihkohtaminitc nipowin. 
HEB.2.16	Aahpici tahsh pehtentaakwanini: kaawiin tashintehsinini Kishemanitoo eshiwiici'aatc encala'; i'iweniwa' iitok 
HEB.2.17	Miitahsh i'i oncitako kii'ishinaakwanini ci‑ishinaakositc kaaishinaakosinitc misiwe i'i owiicipimaatisiimaakana'. Mii hsa tahsh kaaoncitinowitc kaakoohpaasinaaketc kaatepweyentaakositc kaye, 
HEB.2.18	Kewiin hsa ekiihkakwaatakihtootc kiihkakweci'intc, mii hsa kaaoncikashkihtootc cinaatamawaatc i'iweniwa' kaakoci'imintc.
HEB.3.1	Kiinawaa tahsh niitanami'aak kaatipeniminek Christ, kekiinawaa hsa kikiihkanoonikowaa Kishemanitoo! Naanaakatawenimihk Ciisahs Kishemanitoo oKihci Ishinisha'waakanan kaatinowitc, 
HEB.3.2	 Aahpici hsa kiihtepweyentaakosi Kishemanitoon ekii'onakimikotc ekii'miinikotc anohkiiwin citootank, taapishkoo Moosihs 
HEB.3.3	Awiya hsa kaaoshihtootc waahkaa'ikanini nawac kihci‑inentaakosi ahpiihc wiin i'iweni waahkaa'ikanini kaaoshihtootc. Miitahsh peshikwan Ciisahs nawac kihci‑inentaakosi ahpiihc wiin a'a Moosihs. 
HEB.3.4	Waahkaa'ikan hsa kiiayaak, awiya ohsha okii'oshihtoonaatok. Kishemanitoo tahsh wiin kahkina kekoonini kaaoshihtootc. 
HEB.3.5	Moosihs itahsh anohkii'aakan ekiihtinowitc, aahpici weweni kii'anohkii i'imaa Kishemanitoon owaahkaa'ikaniniink, ekii'anitashintamaaketc aaniin Kishemanitoon paanimaa naake keni‑ihkitonitc. 
HEB.3.6	A'a tahsh wiin Christ aahpici weweni kii'oKosihsimaawi ekiihkanawentank Kishemanitoon owaahkaa'ikanini. Kiinawint hsa i'i waahkaa'ikan kiishpin kihciwinamank eshimashkawentamank, eshitepweyentamank kaye i'i kaakihci inentamank ahpenimowin.
HEB.3.7	“Kiishpin noontawek Kishemanitoo noonkom kaakiishikaninik,
HEB.3.8	Keko shashiipihtankek taapishkoo kikehteya'aamiwaak kaakii'ishi‑⁠shashiipihtawaawaatc Kishemanitoon,
HEB.3.8	I'i ehkiishikaninik weti pikwatahkamik ekiihkakwetenimaawaatc taka kekoon cikiihtootaakowaatc.”
HEB.3.9	O'o tahsh Kishemanitoo ihkito:
HEB.3.9	“Mii hsa i'iweti kaakii'ishi kakwetenimiwaatc ekii'antakihkenimiwaatc kaye,
HEB.3.9	Aana tahsh wiin niimitana tahsopipoon ekii'waapantamowaatc aaniin kaakiihpi‑ishihcikewak.
HEB.3.10	Miitahsh ninkii'maanaapamaak iki pemaatisiwaatc ekii'ihkitoyaan:
HEB.3.10	‘Mooshak hsa otinentamowiniwaan owaniwinikonaawaan, kaawiin kaye otootaahpinansiinaawaan kaanihtaa⁠ishihcikewak.’
HEB.3.11	Ekii'maanaapamakwaa tahsh mii hsa kaa'ishiahshotamaan:
HEB.3.11	‘Kaawiin hsa wiihkaa tapiintikehsiiwak i'iweni ahkiini kekii'ishianwepiwaahpan kaawii'miinakwaapan.’ ”
HEB.3.12	Niicitepwehtamook! Aahpici hsa ayaankwaamisik, kaatahshiyek awiya cimacinaakwahsininik ote' citepwehtamoomakahsininik kaye, keoncinakanekipan kaapimaatisitc Kishemanitoo. 
HEB.3.13	Mekwaa hsa keyaapi ehtawinamaatinaaniwank, “Noonkom kaakiishikahk” kaaishinihkaatek, entahsokiishik hsa waawiici'itik ekaa ciwayeshimikoohsiwek i'imaa macitootamowinink, cishashiipihtansiwek kaye, kahkina kaatahsopeshikoyek. 
HEB.3.14	Aaniihsh kiwiiciiwaanaan Christ, kiishpin ehta mashkawiminciminamank i'i kikehcinaa'owininaan nihtam kaakii'ayaayank, piinihsh weti ishkwaac kiishikahk.
HEB.3.15	“Kiishpin noontawek Kishemanitoo ehkanooninek noonkom kaakiishikaninik,
HEB.3.15	Keko shashiipihtankek taapishkoo kikehteya'aamiwaak otaanaank kaakiihpimaatisiwaatc, kaakii'ishi‑⁠shashiipihtawaawaatc Kishemanitoon.”
HEB.3.17	Awenena' itahsh Kishemanitoo kaakii'nishki'ikotc niimitana tahsopipoon? I'i hsa pemaatisinitc kaakii'macitootaminitc, i'i piinihsh kaakii'anicaakinenitc i'imaa pikwatahkamik. 
HEB.3.18	Awenena' hsa kaakii'ahshotamawaatc cipiintikehsinik otanwepiwinink? Miiwa' hsa i'i kaakiihshashiipihtaakotc. 
HEB.3.19	Miitahsh eshiwaapantamank, aaniihsh ekiihtepwehtansikwaa, kaakii'onci pwaanawihtoowaatc cipiintikewaatc i'imaa ahkiink kaawii'ishi anwepi'intwaapan.
HEB.4.1	Kekiinawint hsa noonkom Kishemanitoo kiwii'miinikonaan kaakii'ahshotamaaketc, anwepiwin kaakiihtashintank citepinamowankitc. Taka tahsh ayaankwaamisitaa, kiinawaa kaatahshiyek cimihkawaahsiwintc awiya cipwaa nawihtootc citepinank i'i anwepiwin kaakii'wiintenik. 
HEB.4.2	Kikii'noontaamin hsa i'i minwaacimowin taapishkoo kewiinawaa kaakii'ishinoontamowaatc. Kaawiin itahsh kekoonini okii'inaapacihtoohsiinaawaa i'i tipaacimowin aanawiin ekii'noontamowaatc, aaniihsh kaawiin tepwehtamowinink okii'ishi otaahpinansiinaawaa. 
HEB.4.3	 Kiinawint itahsh kaatepwehtamank kipiintikemin i'imaa anwepiwinink Kishemanitoo kaakii'ahshotamaaketc. Aaniihsh kii'ihkito:
HEB.4.3	“Ekii'maanaapamakwaa tahsh mii'i kaa'ishiahshotamaan,
HEB.4.3	‘Kaawiin hsa wiihkaa tapiintikehsiiwak i'iweni ahkiini kekii'ishi anwepiwaahpan kaawii'miinakwaapan.’ ”
HEB.4.3	Mii hsa o'o kaa'ihkitotc aanawiin ekii'ishi kiishinaakwaninikin otanohkiiwinan ahpane kaakii'ishkwaaoshihtootc o'oweni ahkiini. 
HEB.4.4	 Ninkoci hsa Kihcimasina'ikanink Kishemanitoo okiihtashintaan i'i kaaniishwaahso‑⁠kiishikwakaanik: “Kishemanitoo kii'anwepi e'niishwaahso‑⁠kiishikwakaanik i'imaa onci otanohkiiwinink,” e'ishipii'ikaatek. 
HEB.4.5	 I'i tahsh peshikwan keyaapi anitashincikaate: “Kaawiin hsa wiihkaa tapiintikeshkaahsiiwak i'iweni ahkiini kekii'ishi⁠anwepiwaahpan kaawii'miinakwaapan.” 
HEB.4.6	Keyaapi tahsh tawinikaate pisaan iko awiya cipiintiketc i'imaa anwepiwinink. Iki tahsh kaakii'wiintamawintwaapan minotipaacimowin kaawiin kiihpiintikehsiiwak, aaniihsh kiihshashiipihtamook. 
HEB.4.7	 Mii hsa tahsh o'omaa tepwe eshiwaapantamowank Kishemanitoo e'kiiwiintank peshik kotak kaakiishikaninik, “Noonkom kaakiishikahk” ekii'ishinihkaatank. 
HEB.4.7	“Kiishpin noontawek Kishemanitoo ehkanooninek noonkom kaakiishikaninik,
HEB.4.7	Keko shashiipihtawaahkek.”
HEB.4.9	Miitahsh eshinaakwahk pemaatisiwaatc kaatipenimikowaatc Kishemanitoon keyaapi e'ishkonamawintwaa cianwepiwaatc taapishkoo Kishemanitoo kaakii'ishi‑⁠anwepikopanen onci otanohkiiwinink e'niishwaahso‑⁠kiishikwakaanik. 
HEB.4.10	 Awiya hsa kaatepinank i'i anwepiwin Kishemanitoon kaakii'ahshotamaakenitc, kewiin hsa ta‑anwepi onci otanohkiiwinink taapishkoo Kishemanitoon kaaishianwepinitc. 
HEB.4.11	Taka tahsh kekiinawint, weweni ishihciketaa citepinamank i'i anwepiwin, awiya hsa kiinawint cinoontepwaanawi'ohsiwank, ci‑ishihcikewaahsiwank kaakii'ishihcikewaatc ekiishashiipihtamowaatc.
HEB.4.12	Kishemanitoo kaaihkitotc hsa pimaatanini, anohkiimakanini kaye, nawac kaye kaahshaani ahpiihc wiin kaaiitawikaahshaanik pashipa'ikewihkomaan. Mii hsa ehpiihcikaahshaanik i'i otihkitowin, ehkashkihcikemakaninik ciocihcishikemakaninik aanti eshiaanihkawihsininik pimaatisiwinini i'imaa ahcaahkonk. Mihkoshikemakanini kaye aanti ohkanini i'i kaye paahsa'iwinaanini eshiaanihkawihsininik. Kihkentamaamakan awiyan eshimihsawencikenitc ote'iniink, eshinaanaakatawencikenitc kaye. 
HEB.4.13	Kaawiin hsa kekoonini kahkina kaaoshihcikaatenik taakaatamawaahsii Kishemanitoo ciwaapantansikipan. Kaawiin kaye kekoon opiswaapantansiin, kahkina hsa kekoonini mohshenaakwanini enaahsamiitc. Wiin hsa tapinawe kewiintamawank aaniin kaakiihpi‑ishihcikewank.
HEB.4.14	Taka tahsh aayiiciminciminantaa i'i kitepwehtamowininaan kaawiintamank. Aaniihsh kitayaawaanaan ehkihci‑inentaakositc 
HEB.4.15	Wa'a tahsh 
HEB.4.16	Taka tahsh kiinawint soonkite'etaa cinaasihkamowank Kishemanitoo okihciokimaawapiwin, mii aaniihsh 'imaa wentinikaatek kishewaatisiwin, mii hsa 'imaa keshitepinamank koohpaasinaakoowin, kikamiinikoomin kaye kishewaatisiwin kewiici'ikoyank ahpii noontehseyank.
HEB.5.1	Kaatahsopeshikotc ihsa 
HEB.5.2	Miitahsh kaaonci⁠kashkihtootc weweni ciwiiciiwaatc i'i kaa‑ayehshaawaatisihsinik i'i kaye kaanihtaa wanihshininitc, aaniihsh kewiin misiwe omatisiwin onihtaawanishkwe'ikon. 
HEB.5.3	 Kewiin tahsh e'wahkewawaniitc mii 'i eshinaakwaninik cipakitinikehtamaasotc kewiin cipoonentamawintc kaaishimacitootank, taapishkoo kaaishipakitinikehtamawaatc pemaatisinitc.
HEB.5.5	 Miitahsh peshikwan a'a Christ kaa'ishihciketc, kaawiin wiin kiihkihci‑inentaako'itisohsii Maawac ciKihcianami'ewikimaawitc. O'o tahsh Kishemanitoon okii'ikoon:
HEB.5.5	“Kiin ninKosihs,
HEB.5.5	noonkom hsa kaakiishikahk mii 'i cimaaciioTetemihshiyan.”
HEB.5.6	“Kiin hsa kiKihcianami'ewikimaaw nehpic
HEB.5.6	taapishkoo Melhkisitehk 
HEB.5.8	Aana tahsh wiin Kishemanitoon ekii'oKosihsimikotc, i'i hsa kaakii'ishi kakwaatakihtootc, mii hsa i'imaa kaa'oncikihkentank i'i na'ihtamowin. 
HEB.5.9	Miitahsh i'imaa ekii'oncikiishinaakositc, mii hsa i'imaa wenciik i'i pimaatisiwin keishkwaahsehsinok. Iki tahsh kena'ihtawaawaatc tapimaatisiwak. 
HEB.5.10	Kishemanitoo tahsh okii'inaan Ciisahsoon ciKihcianami'ewikimaawinitc ci‑inanohkiinitc i'i kaakii'inanohkiinikopanen ini Melhkisitehkoon Maawac kaakii'ishi‑⁠Kihcianami'ewikimaawinikopanen.
HEB.5.11	Aahpici tahsh niipiwa' nintaakii'ihkitomin, aahpici kaye sanakan ciwiintamaakooyekipan citashimankitc a'a inini, kaawiin tahsh misiwe kitishinaakosihsiim cinihsitohtamekipan, mihsawaa aanawiintamaakooyek. 
HEB.5.12	 Mii ohsha 'i eshinaakwahk, aasha kiinawaa cikiih kihkino'amaakeyekipan, shaakooc itahsh keyaapi kinoontehsem awiya cikihkino'amawinek maawac iko nihtam kaaishi⁠kihkino'amaatinaaniwitc Kishemanitoo. Miitahsh eshinaakosiyek taapishkoo keyaapi e'noontehseyek coocoohshaapo e'mihciminihkweyek, aasha tahsh cikiimiiciyekipan kaamashkawaak miicim. 
HEB.5.13	Awiya tahsh coocoohshaapooni ehta kaaminihkwaatank, miitahsh taapishkoo eshinaakositc keyaapi e'apinoonciishiwitc. Kaawiin onakaci nihsitawinansiin kwayahkwaatisiwin. 
HEB.5.14	Iki tahsh wiin aasha kaakiishaapewiwaatc, okashkihtoonaawaa e'miiciwaatc kaamashkawaanik miicim. Aaniihsh weweni onakaci kihkentaanaawaa aaniin enentaakwaninik kwayahkwaatisiwin.
HEB.6.1	Taka tahsh niikaanaya'ii inahke ishimaacaataa cinaasihkamank kaaishikihkino'amawintwaa kaakiishaapewiwaatc, cinakatamank ini maawac iko nihtam kaakii'ishi kihkino'amaakooyankipan kiimaacii⁠anami'ewaatisiyank. Kaawiin miinawaa kika‑⁠kakwe‑⁠onahtoohsiimin ono kaawii'wiintamaan: eshikihkino'amaatink awiya cioncikwehkaatisihpan ishihcikewinan nipowinink kaaishiwishiwemakahkin, i'i kaye kaaishitepweyenimintc a'a Kishemanitoo, 
HEB.6.2	i'i kaye kaaishi‑⁠anami'e‑⁠kisiiyaapaawasonk, awiya kaye kaaishi‑⁠anami'e‑⁠saaminintc, i'i kaye keishikiiwepimaatisiwaatc kaanipowaatc, i'i kaye kepoonihsehsininik wiihkaa tipaahkonikoowin. 
HEB.6.3	Taka tahsh niikaanaya'ii ishimaacaataa. Mii hsa o'o keshihcikeyank kiishpin Kishemanitoo inentank.
HEB.6.4	Iki tahsh aasha kaakii'nihsitohtamowaatc, kaakii'mansihpotamowaatc kaye miikiwewin kihcikiishikonk kaakii'onciinik, kaakii'wiitoohkaasowaatc kaye Kishemanitoon otAhcaahkoni enanohkiinitc, 
HEB.6.5	kaakii'minohpotamowaatc kaye Kishemanitoon kaaonishihshininik otihkitowinini, ekiihkihkentamowaatc kaye mashkawisiiwinan kaawiihpi naakohcikaatenikin weti piciinak kaawii'ani ishiwepaninik – 
HEB.6.6	ono tahsh ekiihkihkentamowaatc, ishinakatamowaatc itahsh kaaishitepwehtawaawaatc Christan, kaawiin taishinaakwahsinini miinawaa cioshki kwehkaatisi'intwaapan. Aaniihsh mii 'i taapishkoo wiinawaa piko e'ishihcikewaatc ehkiiwe akosaka'waawaatc Kishemanitoon oKosihsini i'imaa aashiteyaahtikonk. Mii hsa kaye taapishkoo entootawaawaatc piniskwe piko cimaanencikaniwinitc.
HEB.6.7	I'i hsa kihtikaanahkamik kaaminihkwemakahk ahpii ehkimiwank, aahpici hsa ini miicimi kihtikaanan taminokinoon i'imaa kihtikewahkamikonk. Iki hsa kaanaakacihtamawintwaa i'i kihtikewahkamikoni aahpici okakihtaapacihtoonaawaan ini miicimi kihtikaanan. Kishemanitoo kaye okaminohsetoon i'i kihtikaanahkamik. 
HEB.6.8	 Kiishpin itahsh wiin okaawiminakashiik, macaahtikook kaye ehta nihtaawikiwaatc i'imaa kihtikaanahkamikonk, kaawiin kekoon tainaapatahsinoon i'i kihtikaanahkamik. Mii ehta ko eshinaakwaninik Kishemanitoo ci‑itank cinihshiwanaataninik, miitahsh i'i kaye cicaakisikaatek.
HEB.6.9	Kaasaaki'ikooyek, aanawiin o'o e'ishikiishweyaank, shaakooc itahsh kitepweyenimikoom kiinawaa nawac ciminohseyek. Aaniihsh kika⁠otihsikom kaaonishihshinkin pimaaci'ikoowinink kaatako‑onciikin. 
HEB.6.10	Weweni aaniihsh Kishemanitoo awiyan otootawaan. Kaawiin okapanaapantansiin aaniin kaakii'inanohkiiyek. Kaawiin kaye tawaniihkehsii e'naakohtawek ehsaaki'ek ehpiwiitoohkawimek keyaapi kaye ehpami'imek Kishemanitoo opimaatisiima'. 
HEB.6.11	Mii hsa tahsh eshipakohsenimikooyek kiinawaa kaatahsopeshikoyek citaapitawihcikeyek kaapi‑ishihcikeyek piinihsh weti ishkwaac, kehcinaac ciwaapantamek i'i kaaishiahpenimoyek. 
HEB.6.12	Kaawiin itahsh kinantawenimikoohsiim cianikihtimaatisiyek. Nanaapinawihkook itahsh iki kaakii'onci tepinamowaatc Kishemanitoon otahshotamaakewinini otepwehtamowiniwaank, oshashiipentamowiniwaank kaye.
HEB.6.13	Ahpii tahsh Kishemanitoo kiiahshotamawaatc 
HEB.6.14	 Miitahsh o'o kaakii'ihkitotc: “Tepwe hsa kitahshotamawin ewiihshaweniminaan, aahpici kaye tapaahtiinowak iki kipiiwesiimak.” 
HEB.6.15	Eparahaam itahsh wiinke kiihshashiipentam. Miitahsh i'i kaakii'oncitepinank i'i kaakii'ishi ahshotamaakotc Kishemanitoon. 
HEB.6.16	Ahpii hsa ininiwak kiiwii'aayiici⁠ahshotamaatiwaatc, awiyan hsa pahkaan otakowiinaawaan nawac kehci‑inentaakosinitc ahpiihc wiinawaa. Miitahsh i'imaa kaakii'ishionahtoowaatc ekii'ahpimowaatc, kaawiin awahshime takakweshaakoosontihsiiwak. 
HEB.6.17	Miitahsh i'i Kishemanitoo kaakii'oncitootank ewii'naakohtamawaatc i'i kaawiihtepinaminitc otahshotamaakewin, ekii'antawenimaatc cikihkentaminitc wiihkaa ewii'aantentansik. Miitahsh i'imaa otahpimowinink kaakii'onci⁠aayiitahtootc otahshotamaakewin. 
HEB.6.18	Ono tahsh niishin kekoonan kaapitashintamaank kaawiin wiihkaa taa‑aancihsehsinoonan. Kaawiin wiihkaa taaishinaakwahsinini Kishemanitoo cikiiwanimotc. Mii hsa tahsh kaaoncimashkawentamank, aaniihsh kikii'naacipa'iwaatamowaamin ehkakwetepinamowank ahpenimowin kaawii'miininank. 
HEB.6.19	 I'i hsa kihciwaamihka'ikan kaakihciwaamihkihsink, mii hsa taapishkoo eshinaakwahk i'i kitahpenimowininaan, kipimaatisiwininaan eshiaayiicimincimahpitek. Aahpici hsa kehcinaa'owentaakwan, kaawiin awiya okakashkihtoohsiin ciwahkawipitootc! O'o tahsh ahpenimowin ehtepaapiikamok weti maawac piintik kaaishikipiikakootek kihcikiishikonk kaaishi Kihcianami'ewikamikowank. 
HEB.6.20	 Ciisahs itahsh kikii'niikaani piintikehtamaakonaan aaniihsh wiin pishihshik 
HEB.7.2	Miitahsh kaye kaakii'ishihciketc Eparahaam, entahsomitaahcininikin kekoonini kaakii'mahkantwetc, peshikwayak itahsh kekoonini okii'oncimiinaan ini Melhkisitehkoon. Miitahsh o'o Melhkisitehk owiinsowin nihtam ehkitoomakaninik Kihciokimaa kaaKwayahkwaatisitc; miihsh kaye ehkihciokimaahkantank kihciootenaani Selam, pisaanisiwin kaaicikaatenik, mii 'i ecikaniwitc, Kihciokimaa kaamiikiwetc Pisaanisiwin. 
HEB.7.3	Kaawiin inkoci oshipii'ikaatehsinini awenenan kaaotetekopanen, awenenan kaye kaaomaamaakopanen, aanti kaye kaapiontahkaanesikopanen. Onihtaawikiwin, onipowin kaye kaawiin inkoci oshipii'ikaatehsinini. Mii hsa taapishkoo Kishemanitoo oKosihsan eshinaakositc, ahpane ko mooshak e'anikihcianami'ewikimaawitc.
HEB.7.4	Inashke tahsh aanawiin Eparahaam okihcikehteya'aamimaa ekiihkihci‑inentaakositc, shaakooc itahsh entahsomitaahcininik kahkina kekoonini kaakii'mahkantwetc ahpii kiishaakoocihtwaatc, peshik i'imaa okii'oncimiinaan Melhkisitehkoon. Miitahsh o'omaa eshipehtentaakositc a'a inini Melhkisitehk aahpici ehkihci‑inentaakositc. 
HEB.7.5	 Iki tahsh anami'ewikimaak Liipaayink
HEB.7.6	Melhkisitehk itahsh wiin kaawiin Liipaayink kii'ontahkaanesihsii. Shaakooc itahsh okii'otaahpinamawaan Eparahaaman peshik ekii'miinikotc kekoonini entahsomitaahso kaakii'ayaanitc, ekiihtakoshawenimaatc. Eparahaam iitok kaakiihtepinank Kishemanitoon otahshotamaakewinini. 
HEB.7.7	Miitahsh o'o kekeht eshinaakwahk, a'a hsa kaashawenimiwetc nawac ishpentaakosi ahpiihc wiin a'a kaashawenimintc. 
HEB.7.8	Iki tahsh wiin anami'ewikimaak kaanihtaaotaahpinamaakewaatc peshik entahsomitaahso kaanihtaaoncimiinitink, kahkina hsa tanipowak. A'a tahsh wiin Melhkisitehk kaakii'ishi otaahpinamaaketc, mooshak tapimaatisi. Aaniihsh mii 'i Kihcimasina'ikan eshipii'ikaatek. 
HEB.7.9	Ahpii tahsh Eparahaam kaakii'miinaatc Melhkisitehkoon i'i peshik entahsomitaahso kaakiihtepinank, mii hsa taapishkoo eshinaakwaninik Liipaai kewiin ekii'miikiwetc, mii 'omaa kaaontahkaanesiwaatc anami'ewikimaak kaanihtaa otaahpinamaakewaatc. 
HEB.7.10	Kaawiin iitok mahshi i'i ahpii Liipaai kii'ayaahsii Melhkisitehkoon kiinakishkawaanitc Eparahaaman. Piinci Eparahaamink iitok keyaapi kii'ayaa i'i ahpii.
HEB.7.11	Ini tahsh onahshowewinan kaakii'miinintwaa Isriyalak memwehc iko ehta kii'ishitako‑⁠anohkiimakaniniwan i'imaa kaakii'anami'ewikimaawinitc Liipaayink kaakii'onciinitc. Kiishpin itahsh wiinke minonaakwaninikipan otanohkiiwiniwaa iki Liipaai anami'ewikimaak, kaawiin iitok memwehc tino anami'ewikimaa taakii'naakosihsii ci‑inentaakosihsikipan kaakii'inentaakosinitc Eranoon.
HEB.7.12	aaniihsh mii 'i eshinaakwahk, kiishpin ihsa aancihcikaatek i'i anami'ewikimaawiwin, mii hsa kaye eshinaakwahk cikii'aancihcikaatekipan onahshowewin. 
HEB.7.13	A'a tahsh wiin kaaTipeniminank kaatashimank pahkaan kii'ontahkaanesi. Kaawiin itahsh awaac peshik kaakii'wiiciontahkaanesiimaatc kii'anami'ewikimaawihsiiwan. 
HEB.7.14	Kehcinaac itahsh wiinke kihkentaakwan a'a kaaTipenciketc Cootahkaank ekii'ontahkaanesitc.
HEB.7.15	Kihcikekoon itahsh o'omaa pehtenaakwan. Kotak hsa Kihcianami'ewikimaa kiihpiayaa ekii'ishinaakositc taapishkoo Melhkisitehkoon 
HEB.7.16	Kaawiin i'imaa kii'onci‑ishi'aahsii cianami'ewikimaawitc kaakii'inaahkonikemakaninik memwehc Liipaayink 
HEB.7.17	 Aaniihsh Kihcimasina'ikan ishipii'ikaate:
HEB.7.17	“Kiin hsa kikanehpici‑⁠Kihcianami'ewikimaaw
HEB.7.17	Taapishkoo Melhkisitehk kaakii'ishi‑⁠kihcianami'ewikimaawitc.”
HEB.7.18	I'i tahsh kehteinaahkonikewin aasha kiihpooniaapatan, aaniihsh ekii'niinamentaakwahk, kekoon kaye ekii'inaapatahsinok. 
HEB.7.19	Aaniihsh Moosihs 
HEB.7.20	Shikwa tahsh kaye Kishemanitoo kiihtakomiikiwe i'i otaayiici⁠ahshotamaakewin. Inashke kotak awiyak kii'anami'ewikimaawi'intwaa kaawiin wiihkaa kihciahshotamaakewin kii'aapatahsinini. 
HEB.7.21	 Ciisahs itahsh kii'onciKihcianami'ewikimaawi'aa, aayiici⁠ahshotamaakewin ekii'aapataninik, ahpii Kishemanitoon kii'ikotc:
HEB.7.21	“KaaTipenciketc hsa kikii'aayiici⁠ahshotamaak,
HEB.7.21	Kaawiin hsa ta‑aantentansii:
HEB.7.21	‘Kiin hsa kika‑⁠nehpici‑⁠Kihcianami'ewikimaaw.’ ”
HEB.7.22	O'o tahsh e'ayaak aayiici⁠ahshotamaakewin, Ciisahs tahsh okihkinawaacishkaan ciwaapantamowank kehcinaac kaawiihtepinamowank kaakii'ishi ahshotamawinank. Nawac itahsh o'oweni onishihshinini ahshotamaatiwinini.
HEB.7.23	Keyaapi tahsh kekoon kitaniwaapantaamin. Iki tahsh kaakiihpaahtiinowaatc anami'ewikimaak, kahkina kii'nipowak, miitahsh otanohkiiwiniwaan kaaishipoonihsenikin. 
HEB.7.24	Ciisahs tahsh wiin nehpic pimaatisi, kaawiin kaye awiyan okanaapishkaakohsiin i'i kaainanohkiitc. 
HEB.7.25	Miitahsh i'i kaaoncikashkihtootc noonkom, mooshak kaye cipimaaci'aatc i'i awiya' kaapinaasihkawaanitc Kishemanitoon wiin onci. Aaniihsh mii 'i eshihcikehtamawaatc mooshak e'anami'ehtamawaatc, ehkakanoonaatc Kishemanitoon.
HEB.7.26	Ciisahs itahsh 
HEB.7.27	 Kaawiin kaye entahsokiishik kaaishihcikenitc kihcianami'ewikimaa' ishihcikehsii. Kaawiin memwehc wiin pinamaa pakitinaahsohsii omacitootamowin onci, miihsh i'i payesh cipakitinaahsohtamawaatc i'i kotak pemaatisinitc. Ciisahs itahsh wiin aapitink ehta kiihpakitinaahso, miitahsh i'i ekiihtetipa'ank kahkina kekoon kiipakitinank opimaatisiwin wiin piko ekiihtinowitc pakitinaahsowinink. 
HEB.7.28	Inashke Moosihs 
HEB.8.2	I'imaa tahsh tashianami'ewanohkii maawac iko kaaishikohtaanentaakwahk piintik i'imaa mayaa Kihcianami'epakwaanekamikonk.
HEB.8.3	Entahsopeshikowaatc hsa kihcianami'ewikimaak kii'inaahkonaawak cipiitamawaawaatc Kishemanitoon ini miikiwewinan, ini kaye pakitinaahsowinan. Miitahsh peshikwan eshinaakwaninik a'a Maawac kiKihcianami'ewikimaaminaan Ciisahs kekoonini ciayaatc cipakitinaahswaaketc. 
HEB.8.4	Kiishpin itahsh o'omaa ahkiink ayaakopanen, kaawiin iitok taakii'anami'ewikimaawihsii. Aaniihsh ayaawak anami'ewikimaak kaapakitinamowaatc ini miikiwewinan, e'ishihcikewaatc i'i kaainahtenik 
HEB.8.5	 Iki tahsh anami'ewikimaak kaakii'inanohkiiwaatc, mii hsa noowaahc iko e'naapihcikewaatc aaniin eshiwepaninik weti kihcikiishikonk; kaawiin itahsh mayaa ishinaakwahsinini kaakakwenaapihtoowaatc. Miitahsh peshikwan Moosihs 
HEB.8.6	A'a tahsh wiin Ciisahs i'i kaakii'miinintc anami'ewikimaawanohkiiwinini, awahshime ishpentaakwanini ahpiihc wiin iki ahkiiwi anami'ewikimaak kaainanohkiiwaatc. Miitahsh peshikwan ehpiihci kihci‑inentaakwaninik kaakii'onahtamawaatc aayiici⁠ahshotamaatiwin Kishemanitoon keonciwiiciiwaatc i'i pemaatisinitc, aaniihsh mii 'imaa eshiahpihsininik iniweniwan nawac kaaonishihshininikin kaakii'ishi⁠ahshotamaaketc.
HEB.8.7	Kiishpin itahsh i'i nihtam ahshotamaatiwin kekoon ishimaashinaakwasinokipan, kaawiin iitok memwehc kotak taakii'miikiwaaniwansinoon. 
HEB.8.8	 O'oweni tahsh Kishemanitoo kii'ihkito ahpii e'waapamaatc kaakiihtipenimaatc pemaatisinitc e'macitootaminitc:
HEB.8.8	“Ninkotink hsa taocihcihse kiishikahk, ihkito kaaTipenciketc,
HEB.8.8	Ahpii cioshihtamawakwaa i'i oshkiahshotamaatiwin iki pemaatisiwaatc i'imaa Isriyalihkaank 
HEB.8.9	Kaawiin tahsh taapishkoo ahshotamaatiwin kaakii'miinimak i'i okehteya'aamiwaa' niwii'ishimiinaahsiik.
HEB.8.9	Aaniihsh aapitink ehkiishikaninik ninkiihsaakici sakinihkenaak i'imaa Iicipahkiink 
HEB.8.9	Kaawiin tahsh weweni kii'ishihcikehsiiwak cikiihtootamowaahpan i'i ahshotamaatiwinini kaakii'miinakwaapan,
HEB.8.9	Kaawiin tahsh keniin ninkiihpapaapiskenimikohsiik, kii'ihkito kaaTipenciketc.
HEB.8.10	Ninkotink itahsh kiishikaninik, ihkito kaaTipenciketc, ninkaoshihtamawaak i'i pemaatisiwaatc i'imaa Isriyalihkaank ahshotamaatiwin o'o keihkitoomakaninik:
HEB.8.10	Ninka‑ahtaawaanan nintoonahshowewinan i'imaa otinentamowiniwaank, ninkaoshipii'amowaanan kaye i'imaa ote'iwaank,
HEB.8.10	Mii hsa tahsh ninkaoManitoomikook, kewiinawaa tahsh ninkatipenimaak.
HEB.8.11	Kaawiin itahsh memwehc awiya okainaahsiin wiicipimaatisiin, komaa kaye wiicihkiweyan ci‑inaatc: ‘Kakwekihkenim kekiin a'a kaaTipenciketc.’
HEB.8.11	Aaniihsh kahkina pemaatisiwaatc ninkakihkenimikook, iki kaatapahsentaakosiwaatc iki kaye kaakihci‑inentaakosiwaatc.
HEB.8.12	Ninkapoonentamowaanan tahsh kaaishikwayahkohcikehsikwaa, ninka‑⁠nehpici‑⁠waniihkenotamowaanan kaye kahkina omacitootamowiniwaan.”
HEB.8.13	I'i tahsh ehtashincikaatek i'i oshkiahshotamaatiwin, miitahsh taapishkoo Kishemanitoo ekii'aanawentank i'i kehteahshotamaatiwin. Kekoon aaniihsh kaakehteya'iiwank, kaashiikoshkikaatek, aahpici wiipa taniankonaakwan.
HEB.9.1	I'i tahsh nihtam ahshotamaatiwin kaakii'ayaak aahpici hsa kiihpaahtiinatinoon inaahkonikewinan aaniin mayaa awiya kekii'ishihcikehpan antapiintiketc o'omaa ahkiink. Inini aaniihsh okii'oshihtoon aanti keshipiintiketc. 
HEB.9.2	 Kii'onahkicikaate tahsh i'i kihcianami'epakwaanekamik. I'imaa tahsh kaakii'ishinihtamipiintikenk, kaaishikohtaanentaakwahk kii'ishinihkaate. Miiwan itahsh ono i'imaa piintik kaa'ahtekin. Waahsahkonencikanaahk, toohpowinaahk, a'a kaye pahkweshikan kaakii'apitc toohpowinaahkonk kaakiihpakitinamawintc Kishemanitoo. 
HEB.9.3	 Maawac iko kaaishikohtaanentaakwahk itahsh awahsinahke kipiika'ikanink kii'ishiayaa. 
HEB.9.4	 Miitahsh o'omaa maawac iko kaaishikohtaanentaakwahk piintik ono kaa‑ahtekin: i'i kaaosaawaapihko shooniyaawank kaakii'ishi minaahsikaatek i'i minaahsikan; i'i tahsh kaye anami'emahkahk kaakii'osaawaapihko shooniyaawank kaakii'ishi kanawencikaatenik Kishemanitoo otahshotamaakewin. Miiwan itahsh ono kekoonan kaakiihpiintekin i'imaa mahkahkonk: osaawi shooniyaa waapihko onaakan mena 
HEB.9.5	 I'imaa tahsh wakicimahkahkonk kii'apiwak niishin Cerapiihkaanak
HEB.9.7	 I'imaa tahsh wiin maawac iko kaaishikohtaanentaakwaninik piintik, 
HEB.9.8	Kishemanitoo otAhcaahkwan itahsh pehtenaakwanini kekoonini e'oncikihkino'iketc i'imaa kihcianami'epakwaanekamikonk. Minihk iko kaapatahkitek i'i nihtam kihcianami'epakwaanekamik, mii hsa taapishkoo eshinaakwahk mahshi ekiihpaahkintenamawaahsiwintwaa pemaatisiwaatc cipiintikewaatc i'imaa mayaa maawac iko kaaishikohtaanentaakwaninik. 
HEB.9.9	Miitahsh i'imaa eshiwaapantamank aaniin mayaa eshihseyank noonkom kaapimaatisiyank. Ini tahsh miikiwaanan, pakitinaahsowinan kaye kaapakitinamawintc Kishemanitoo, kaawiin i'i nahke awiya kaa‑anami'ehtawaatc Kishemanitoon taoncikwayahkohcikaatehsinini kaaoncinaanaakatawentank. 
HEB.9.10	Aaniihsh miicim, kaaminihkwaatekin kaye, kisiininciiwinan kii⁠aapatanoon ahpii kiipakitinaahsonk. Miiwan itahsh ono Kishemanitoo kaakii'miikiwetc ishihcikewinan ciaapataninikin. Onoweniwan itahsh kii'ishkwaahsewan ahpii Kishemanitoo kiionahtootc oshkikekoonini aaniin waa'ishinaakaci'aatc pemaatisinitc.
HEB.9.11	Aasha tahsh Christ kiihpitakohshin Maawac ekiihKihcianami'ewikimaawitc, ewii'naakacihtootc ini kaaonishihshininikin kekoonan aasha o'omaa kaa‑ayaanikin. I'imaa tahsh noonkom kaatashipamiihtaaketc Kihcianami'epakwaanekamikonk, nawac kihci‑inentaakwanini, nawac kaye weweni kiishinaakwanini. Aaniihsh kaawiin ininiinaank kii'oncioshihcikaatehsinini i'i Kihcianami'epakwaanekamik, kaawiin kaye kiihtako‑oshihcikaatehsinoon ahpii kii⁠oshihcikaatekin o'omaa ahkiink kaa‑ayaakin. 
HEB.9.12	Ahpii tahsh wiin Christ kaa'anipiintiketc i'imaa Kihcianami'epakwaanekamikonk, aapitink hsa ehta kiihpiintike i'imaa maawac iko kaaishikohtaanentaakwaninik. Wiin itahsh iko omiskwiim okii'aapacihtoon ekiihtepinamawinank pimaaci'ikoowin wiihkaa kepoonihsehsininik. Kaawiin wiin maanatihkwa', kaawiin kaye aape pishihkiinhsa' omiskwiini okii'aapacihtoohsiin ahpii kiipakitinaahsotc. 
HEB.9.13	 Iki tahsh kaakiihpehkentaakosihsikwaa
HEB.9.14	Kiishpin itahsh o'o tepwe ishihsek, awahshime tahsh Christ omiskwiim niipiwa' takashki'ewisiimakanini. Aaniihsh Ahcaahkwan kaanehpiciayaanitc ekiihkikishkaakotc kaakii'oncikashkihtootc cipakitinank opimaatisiwin ekiihpakitinamawaatc Kishemanitoon, aahpici kwayahk ekii'ishinaakositc. I'imaa hsa tahsh kaaishinaanaakatawentamank, mii 'imaa Christ omiskwiim taishipehkihcikemakanini, cikikisiwaahsiwank kaapaahtaa'ikowank ishihcikewinan. Miitahsh i'i keishi⁠anohkiihtawank kaapimaatisitc Kishemanitoo.
HEB.9.15	Inashke tahsh Christ wiiniko onaakacihtoon i'i oshkiahshotamaatiwin. Iki hsa kaakiihkanoonikowaatc Kishemanitoon okatepinaanaawaa kaakii'ahshotamaakowaatc wiihkaa kepoonihsehsininik. Inashke tahsh kii'nipo ekiihtipa'waatc ciaapa'omintc kaakii'ishi macitootaminitc mekwaa kehteahshotamaatiwin kiiaapataninik.
HEB.9.16	Awiya tahsh kiioshihtootc nipowimasina'ikan
HEB.9.17	Kaawiin itahsh kekoon inaapatahsinini ahshotamaatiwin, a'a kaakii'oshihtootc mekwaa ehpimaatisitc. Paanimaa tahsh kiinipotc ta‑aapatanini. 
HEB.9.18	Miitahsh i'i nihtam ahshotamaatiwin kaakii'ayaak kaakii'onci maacii anohkiimakahk ehta miskwi ekii'aapatahk. 
HEB.9.19	 Moosihs 
HEB.9.20	Miitahsh o'o Moosihs kaakii'ihkitotc: “Mii hsa o'oweni miskwiini Kishemanitoo eshionahtamawinek i'i ahshotamaatiwin. Kinantawenimikowaa kaye cina'ihtamowek.” 
HEB.9.21	 Miitahsh kaye peshikwan kaahtootank i'i Kihcianami'epakwaanekamikoni, ini kaye kahkina kekoonan kaakii'aapataninikin kiianami'aank, miskwiini misiwe ekiihpiiwaakamiwepinank. 
HEB.9.22	 Miitahsh i'imaa Onahshowewinink eshinaakwahk, kekaa kahkina kekoon e'oncipehkihcikaatek i'imaa miskwiink. Kaawiin kaye macitootamowin taapoonencikaatehsinoon kiishpin miskwi siikinikaatehsinokipan.
HEB.9.23	Ono hsa ahkiiwikekoonan kaakiihkakwe naapihcikemakahkin aaniin eshiwepahk weti kihcikiishikonk, oncitako kii'ishinaakwanoon o'o nahke miskwiink cikii'ishipehkihcikaatekipanen. Ini tahsh wiin kihcikiishikoowi kekoonan wiihpehkihcikaatekin, mii 'i eshinaakwahk maawac iko wenishihshink pakitinaahsowin cikii'aapatahkipan. 
HEB.9.24	Kaawiin itahsh wiin ininiwan okii'oshihtoohsiini i'i kaaishikohtaanentaakwaninik Christ kaakii'ishipiintiketc. I'i iitok ininiiwi oshihcikan kii'mihcikakwenaapinaakwan aaniin eshinaakwahk kihcikiishikonk. Weti tahsh iko mayaa kihcikiishikonk kii'ishipiintike, e'niipawiihtamawinank enaahsamiinitc Kishemanitoon. 
HEB.9.25	A'a hsa Coowiwi Kihcianami'ewikimaa nihtaapiintike i'imaa maawac iko kaaishikohtaanentaakwaninik entahso peshiko takwaakin, ekiihpiintikatootc miskwiini kaatipinawewisihsik. A'awe tahsh Christ kaakii'ishipiintiketc kihcikiishikonk kaawiin paahtiinwaa cipakitinitisotc kaakii'oncipiintiketc. 
HEB.9.26	Kiishpin itahsh o'o eshihcikekopanen, aasha maawiin paahtiinwaa taakiihpikakwaatakihtoo weti otaanaank nihtam kii'oshihcikaatenik ahkiini piinihsh noonkom. Inashke tahsh aasha kekaa e'ocihcihsek ewii'ishkwaahsek o'owe ahki, aapitink iko kii'naakosi cipoonencikaatenik pemaatisinitc kaakii'ishi macitootaminitc, pakitinaahsowinink ekiihtinowitc. 
HEB.9.27	Oncitako ishinaakwanini awiya aapitink cinipotc. Kii'ishkwaanipotc itahsh mii 'i citipaahkonikotc Kishemanitoon. 
HEB.9.28	 Miitahsh peshikwan Christ kewiin aapitink kaakii'oncipakitinintc pakitinaahsowinink citinowitc, ekii'oncikakwaatakihtootc kaapaahtiinonitc pemaatisinitc kaakii'ishi macitootaminitc. Miinawaa tahsh pitakohshink kaawiin wiin macitootamowinan okapapaapisiskentansiinan. I'i hsa kaa‑aaskonipii'ikotc okapimaaci'aa'.
HEB.10.1	I'i hsa Coowiwi 
HEB.10.2	Kiishpin tahsh tepwe iki pemaatisiwaatc kaakii'anami'ehtawaawaatc Kishemanitoon kiihpehki'aawintwaapan omacitootamowiniwaank onci, kaawiin iitok otaakimikoshkaatentamo'ikohsiinaawaan omacitootamowiniwaan. Kahkina tahsh pakitinaahsowinan taakiihpoonihsewan. 
HEB.10.3	Ini tahsh kaaishi pakitinaahsonaaniwaninik entahsokihkinoonowin, mii hsa i'imaa aanciko pemaatisiwaatc kaaishi kiiwe maamihkawiwaatc omacitootamowiniwaan. 
HEB.10.4	Iki tahsh aape pishihkiinhsak, maanatihkwak kaye omihskwiimiwaan kaawiin wiihkaa i'imaa macitootamowinan taaonci otaahpinikaatehsinoonan.
HEB.10.5	“Kaawiin hsa kinantawentansiinan ini pakitinaahsowinan ini kaye pakitinikewinan.
HEB.10.5	Kikiihkwayaancihtamawihsh itahsh wiiyaw.
HEB.10.6	Kaawiin kaye kiminwaapamaahsiik aya'aawihshak kiimisiwecaakisontwaa i'imaa kaashipakitinaahsonk,
HEB.10.6	Kaawiin kaye kiminwaapantansiinan ini pakitinaahsowinan kaapakitinikaatekin cionciotaapinikaatekin macitootamowinan.
HEB.10.7	Miitahsh o'o kaa'ihkitooyaan: ‘Inashke tahsh niin nintakohshin,
HEB.10.7	Ewiihtootaman kaaishimihsawentaman, Kishemanitoo,
HEB.10.7	Aaniihsh mii'i eshipii'ikaatek i'i Onashowewimasina'ikanink kaaishitashinsoyaan.’ ”
HEB.10.8	O'owe tahsh kii'ihkito: “Kaawiin kinantawentansiinan, kaawiin kaye kiminwaapantansiinan ini pakitinaahsowinan, miikiwewinan kaye. Kaawiin kaye kiminwaapamaahsiik kaamisiwecaakisontwaa aya'aawihshak i'imaa kaaishipakitinaahsonk, ini kaye pakitinaahsowinan kaapakitinikaatekin cionciotaahpinikaatekin macitootamowinan.” Shaakooc itahsh o'o kii'ihkito aanawiin ini pakitinaahsowinan ekiihtoocikaatekin aaniin ehkitoomakahk i'i Onahshowewin. 
HEB.10.9	Miinawaa tahsh kii'ihkito: “Inashke tahsh niin nintakohshin, ewiihtootamaan kaaishimihsawentaman.” Kishemanitoo tahsh okii'wepentaanan ini kehtepakitinaahsowinan. I'iweni tahsh Christan kaakiihpakitinaahsonitc, mii hsa i'iweni kaaotaahpinank. 
HEB.10.10	Ciisahs Christ tahsh ekii'ishihciketc aaniin kaakii'ishiantawentaminitc Kishemanitoon, mii hsa kiinawint kaaoncipehki'ikooyank macitootamowinink onci cinaasihkawimank Kishemanitoon. Aaniihsh okiihpakitinaan aapitink owiiyaw, mii 'i kahkina kekoonini wiinke kiihtekashkihtootc.
HEB.10.12	 Christ itahsh wiin aapitink ehta kiihpakitinaahso omacitootamowinini pemaatisinitc onci, wiin iko ekiihpakitinank opimaatisiwin; kaawiin itahsh wiihkaa taaishkwaahsehsinini i'i kaakii'ishihciketc. Miitahsh kaa'ishionapitc okihcinihkiniink inahke Kishemanitoon. 
HEB.10.13	Miitahsh weti entashipii'aatc Kishemanitoon, cipatapinaanitc i'i kaashiinkenimikotc taapishkoo otahpisitepiwinink ci‑ishinaakosinitc. 
HEB.10.14	Aapitink itahsh ekiihpakitinaahsotc, mii hsa i'imaa kaaonci nehpici kiishinaakosi'imintc i'i kaapehki'imintc omacitootamowininiink onci.
HEB.10.15	Kishemanitoo tahsh kaye otAhcaahkwan kinaakohtamaakonaan ehtepwewaninik. Aaniihsh o'o nihtam kii'ihkitowan:
HEB.10.16	Ninkaoshihtamawaak ihsa i'i ahshotamaatiwinini.
HEB.10.16	Ninka‑ahtaawaanan nintoonahshowewinan i'imaa ote'iwaank,
HEB.10.16	Ninkaoshipii'amowaanan kaye i'imaa otinentamowiniwaank.”
HEB.10.17	“Ninka⁠nehpici waniihkenotamowaanan hsa omacitootamowiniwaan, ini kaye noociko otishihcikewiniwaan.”
HEB.10.18	Ono tahsh aasha ekiihpoonencikaatekin, kaawiin miinawaa memwehc pakitinaahsowinan ta‑aapatahsinoonan.
HEB.10.19	Niiciotepwehtamook, kekiinawint itahsh kitayaamin kehcinaa'owin keoncipiintikeyank maawac iko kaaishikohtaanentaakwahk piintik i'imaa Kishemanitoo kaaishianami'ehtawintc; aaniihsh Ciisahs omiskwi kii'miikiwe. 
HEB.10.20	Kikiihpaahkintenamaakonaan itahsh oshki‑ishaawin, kikii'miinikonaan kaye oshkipimaatisiwin. Christ itahsh owiiyawink kikaoncikashki'owaamin cipiintikewank i'imaa awahsinahke kipiika'ikanink kaakiihkipakootenik. 
HEB.10.21	Kitayaawaanaan aaniihsh ehkihci‑inentaakositc Anami'ewikimaa kenawaapantank Kishemanitoon owaahkaa'ikanini. 
HEB.10.22	 Ehkehcinaa'oyank itahsh kite'inaanink, kehcinaac kaye ehtepweyentamank, taka pehsho naasihkawaataa Kishemanitoo. Aaniihsh kaaoncinaanaakatawentamank kiihpehkaapaawacikaatewan wiihkaa miinawaa cinaanaakatawentansiwank kaakiihpi ishi macitootamank. Kiwiiyawinaanin kaye kiihpehkaapaawacikaatewan pehkinipi e'aapatahk. 
HEB.10.23	Taka tahsh aayiiciminciminantaa i'i kaawiintamank kitahpenimowininaan, aaniihsh kitepwehtawaanaan Kishemanitoo citootank otahshotamaakewin. 
HEB.10.24	Taka tahsh naanaakatawentantaa aaniin keshiwaawiici'itiyank cisaaki'itiyank, ciminotootaatiyank kaye. 
HEB.10.25	Taka kaye kaawiin kiinawint kikapakiciihsiimin ci‑ishaayank kaaishiayoohkwapiyank kaa‑anami'aayank. Aaniihsh aaninta o'o ishihcikewak. Taka tahsh maano kakwewiici'ititaa entahsopeshikoyank, aaniihsh aasha kekaa ocihcihseni ninkotink kiishikaninik kaaTipenciketc citakohshink.
HEB.10.26	Kiishpin itahsh kakaancihc animacitootamank ekii'ishkwaakihkentamank i'i tepwewin, kaawiin miinawaa awahshime ayaahsinoon pakitinaahsowin keoncipoonencikaatekipan i'i macitootamowin. 
HEB.10.27	 Miitahsh ehta ko eshinaakwahk cikohtaanentamankipan i'i kaawiihpitakohshinoomakahk tipaahkonikewin, i'i kaye kaa‑aahkwahkwanek ishkote kenihshiwanaaci'ikowaatc iki kaashashiipihtawaawaatc Kishemanitoon. 
HEB.10.28	 Awiya kiishashiipihtank Moosihs 
HEB.10.29	 Awiya tahsh wiin kaa‑aanawenimaatc Kishemanitoon oKosihsini, awiya kaye kaa‑aanawentank i'i miskwiini Kishemanitoon kaakii'ishionahtamaakenitc ahshotamaatiwin, mii iitok i'imaa kaakii'oncipehki'intc, aanciko tahsh kaye ehpaahpinotawaatc ini kaakishewaatisinitc Kishemanitoon otAhcaahkoni – kaawiin ina kitinentansiim aahpici awahshime cikihcikakwaataki'intipan? 
HEB.10.30	 Kikihkenimaanaan tahsh a'a kaakii'ihkitotc: “Niin hsa ishinaakwan cinanaahkonamaakeyaan, niin kaye ninkakiiwetipa'ike.” Miinawaa tahsh kii'ani‑ihkito: “KaaTipenciketc hsa okatipaahkonaa' kaatipenimaatc opimaatisiima'.” 
HEB.10.31	Aahpici ohsha takihcikohtaanentaakwanini awiya tepinikotc kaapimaatisinitc Kishemanitoon.
HEB.10.32	Maamihkawik itahsh otaanaank kaakiihpi‑ishihseyek ahpii kii'ishkwaa kihkentamek kaawaahseyaak, aahpici hsa kikiihshashiipentaam ini kakwaatakihtoowinan, kaawiin kaye kikiihshaakooci'ikoowisihsiim. 
HEB.10.33	Ninkotink kaye ekiiwaapamikooyek mohshe ekiihtashi miihkinsomikooyek, noociko kaye ekiihtootaakooyek, ninkotink kaye ekiihkiishentamek ewii'wiici kakwaatakihtoomekwaa iki noociko kaakiihtootawintwaa. 
HEB.10.34	Kikii'wiici kakwaatakihtoomaawaak kaye iki tahkonikanak kaaishikakwaatakihtoowaatc. Ahpii kaye kiimahkamikooyek kitayi'iimiwaan, aanciko kikiihciihkentaam, aaniihsh kikiihkihkentaam keyaapi e'ayaayek nawac kaaonishihshik wiihkaa kepooniayaahsinok. 
HEB.10.35	O'o tahsh ehpi⁠ayishihseyek, keko tahsh wepinankek i'i kaaishikehcinaa'oyek, aaniihsh mii 'imaa keontinamek i'i kihcitipa'amaakoowin. 
HEB.10.36	Ishinaakwan ohsha cishashiipentamek citootamowek Kishemanitoo kaaishimihsawentank, citepinamowek kaye i'i kaakii'ahshotamaaketc. 
HEB.10.37	 Aaniihsh Kihcimasina'ikan ishipii'ikaate:
HEB.10.37	“Aahpici hsa wiipa tatakohshin a'a kaawiihtakohshink,
HEB.10.37	Kaawiin tapwaahtawiihsii.
HEB.10.38	A'a hsa ninkwayahkwaatisiim otepwehtamowinink taishipimaatisi.
HEB.10.38	Kiishpin tahsh awiya noonteashekiiwetc, kaawiin ninkaminwaapamaahsii.”
HEB.10.39	Kiinawint itahsh kaawiin kitinowihsiimin kaanoontekiiwewaatc kenihshiwanaatisiwaatc. Iki ohsha kitinowimin otepwehtamowiniwaank keoncipimaaci'intwaa.
HEB.11.1	Inashke tahsh, kaaotepweyentamowiniyank kitoncikehcinaa'omin ini kekoonan kaa‑ahpenimonotamank tepwe e'ayaakin, kitooncikihkentaamin kaye kehcinaac e'ayaakin kekoonan kaawaapancikaatehsinokin. 
HEB.11.2	Otepweyentamowiniwaank iitok mewisha ininiwak kaakiihpimaatisiwaatc okii'onciminwaapamikowaan Kishemanitoon.
HEB.11.5	 Iinohk 
HEB.11.6	Kaawiin itahsh awiya otaaminwaapamikohsiin Kishemanitoon kiishpin ayaahsik tepweyentamowin. Awiya hsa kaapinaasihkawaatc Kishemanitoon mii 'i eshinaakwaninik citepweyenimaatc e'ayaanitc, ehtipa'amawaanitc kaye weweni kaa‑antone'okonitc.
HEB.11.9	 Ekiihtepwehtank itahsh kaakii'onci ayishitaatc i'imaa ahkiink Kishemanitoon kaakii'ishi ahshotamaakotc, ekiihtashipiiwitewitc i'imaa ahkiink, pakwaanekamikonk ekii'ishitaatc. Miitahsh peshikwan Aaisik 
HEB.11.10	Eparahaam aaniihsh okiihpiihtoon i'i kaaonaapihkihsicikaatenik kihciootenaani kenehpiciayaanik, Kishemanitoon kaakii'onentaminitc aaniin keishinaakwaninik, kaakii'oshihtoonitc kaye.
HEB.11.12	 Inashke tahsh a'a peshik inini Eparahaam aasha paahkac kii'inentaakwaninikopan ciotetemaawihsik, mii hsa i'imaa takwac niipiwa' pemaatisinitc kaaonciinitc, ekii'ahpiihci paahtiinonitc taapishkoo kaatahshinitc wanankohsha' weti kiishikonk, ekiihtahshinitc kaye citepakimimaahsiwintc taapishkoo kaa‑ahpiihci paahtiinwewaawankaak i'i newank i'imaa kaaishi nanaanewaawankaak kihcikamiink.
HEB.11.14	Iki tahsh i'i kaaihkitowaatc, mii 'imaa eshinaakwaninik e'nanaantawaapantamowaatc ahkiini wiinawaa piko ewiihtipinawewisiwaatc. 
HEB.11.15	Kaawiin tahsh kaye mooshak okii'naanaakatawentansiinaawaa i'i ahkiini kaakiihpioncimaacaawaatc, aaniihsh kiishpin i'i ishihcikewaahpan, taakii'ishihseni iitok cikiihkiiwewaahpan. 
HEB.11.16	I'iweni tahsh nawac kaaonishihshininik ahkiini okii'antawentaanaawaa. Kihcikiishikowi ahkiini okii'antawentaanaawaa. Miitahsh i'i Kishemanitoo kaaonciakacihsik, “Ninkishemanitoom” ci‑ishinihkaanikotc, aaniihsh okiihkwayaancihtamawaa' kihciootenaani keishiayaanitc.
HEB.11.18	 Kishemanitoon hsa okii'ikopaniin: “Iki hsa kaakii'ahshotamawinaan keopiiwesiimiyan, Aaisikonk taonciiwak.” 
HEB.11.19	Eparahaam itahsh okiihkihkenimaan Kishemanitoon cikashki'aanitc cikiiwepimaatisi'aanitc Aaisikoon kii'ishkwaaniponitc. Inashke tahsh tepwe Eparahaam okii'ishinawaan Aaisikoon taapishkoo ekiiniponitc, ekiihkiiwemiinintc itahsh kaye kii'ishkwaa kiiwepimaatisi'imintc.
HEB.11.22	 Coosap itahsh otepweyentamowinink, aasha kekaa ewii'aninipotc, niiyaak okiihtashintaan Isriyala' 
HEB.11.25	Awahshime tahsh kii'inentam ewii'wiicikakwaatakihtoomaatc i'i wiicipimaatisii' Kishemanitoon kaakiihtipenimaanitc, ahpiihc wiin ciciihkentankipan acina kaaishiminwentaakwaninik macitootamowinini. 
HEB.11.26	Miitahsh kaa'inakintank nawac e'onishihshininik ci‑ishimacitashimintc ini Kishemanitoon KaaOnenimaanitc keishimacitashimimintc, ahpiihc wiin kekii'ishiwenootisihpan Iicipahkiink. Aaniihsh okii'ahshawaapantaan niikaanaya'ii kemiinintc tipa'amaakoowin.
HEB.11.28	 Otepweyentamowinink itahsh kaakii'oncioshihtootc ci‑ishihcikenaaniwaninik i'i 
HEB.11.33	 Otepweyentamowiniwaank itahsh ahpii kiimiikaasowaatc kaakii'oncishaakoocihtoowaatc ininiiwi okimaawiwinan. Okii'onahtoonaawaa kwayahk ci‑ishihcikenaaniwaninik. Okiihtepinaanaawaa kaye Kishemanitoon otahshotamaakewinini. Okiihkipa'amawaawaa' kaye mihshipishiwa' otoonini. 
HEB.11.34	 Okii'aahtaweshkaanaawaan kaye kaakiihkishahkwanenikin ishkoten, ekii'maaciipa'iwaatamowaatc kaye pashipa'ikewihkomaanan. Ekii'ishi'intwaa kaye cimashkawentaakosiwaatc aanawiin ekii'macentaakosiwaatc; ekiihsoonkentaakosiwaatc kaye kiimiikaasowaatc; ekii'maaciiyaama'waawaatc kaye kaakii'mayakisinitc shimaakanihsha'. 
HEB.11.35	 Otepweyentamowiniwaank itahsh kaye ihkwewak kaakii'onci kiiwe waapamaawaatc otinawemaakaniwaa' kaakii'niponihpan ekiihkiiwepimaatisi'imintc.
HEB.11.35	Aaninta tahsh kaye kiihkakwaatakihcikaniwiwak ekii'antawentansikwaa cipakitinintwaa, aaniihsh okii'antawentaanaawaa cikiiwepimaatisi'intwaa ciayaawaatc nawac kaawii'onishihshininik pimaatisiwin. 
HEB.11.36	 Aaninta tahsh kii'ishikakwaataki'aawak ekiihpaahpinotawintwaa, ekiihpahpahshanshe'ontwaa kaye. Kotak kaye piiwaapihkweyaapiini kii'aapatanini ekii'mamaancikwahpinintwaa, ekiihkipa'ontwaa kaye. 
HEB.11.37	 Aaninta tahsh kiihpapiimwahsina'aawak, kotak kiihtaashkipoocikaniwiwak, aaninta kaye kihcimoohkomaanini kii'aapatanini ekii'nihsintwaa. Misiwe tahsh kiihpapaamiayaawak maanahcaanihshiwayaana', maanatihkowayaana' ekii'okikishkikaniwaatc, ekiihkitimaakisiwaatc, ekiihkakwaataki'intwaa, noociko kaye ekiihtootawintwaa. 
HEB.11.38	Aaniihsh kaawiin ahkiini kiihteahpiihtentaakwahsinini o'omaa cikii'ayaawaahpan. Pakwatahkamik hsa kiihtashipapaamipa'iwewak, kaaishipapiihkwatinaanik kaye kii'ahpa'iwewak. Kaaishiwawiimpaapihkaanik, kaaishipapakonehkamikaanik kaye ekii'ayishitaawaatc.
HEB.11.39	Okoweniwak itahsh aahpici kiihkihciminwaapancikaniwiwak otepweyentamowiniwaank onci. Shaakooc itahsh kaawiin okiihtepinansiinaawaa i'i Kishemanitoon kaakii'ahshotamaakenitc. 
HEB.11.40	Kishemanitoo tahsh kii'inentam ewii'oshihtamawinank nawac kekoonini kaaonishihshininik. Aaniihsh kii'inentam paanimaa ko wiiciiwimank ewiihkiishinaakosi'aatc.
HEB.12.1	Kiinawint itahsh wiin, e'aayaawaatc ehpaahtiinowaatc awiyak waahkaaya'ii e'onsaapaminankwaa ehkanawaapaminankwaa, taka tahsh wepinantaa kahkina kekoon kaawanishkwe'ikoyank, i'i kaye macitootamowin kaakihciwishkaakoyank. Taka kakweshashiipentantaa o'o kaapimipa'itiyank ehkakwecihkashiweyank, niikaanaya'ii kaaonahtamaakooyank. 
HEB.12.2	Taka mooshak kanawaapamaataa Ciisahs kaakii'maacihtootc, kaakiihkiishihtootc kaye kitepweyentamowininaanin. Kaawiin itahsh kiihpakiciihsii aanawiin ekiihkihkentank cinihsintc aashiteyaahtikonk, aanciko tahsh kaawiin okiihpapaapisiskentansiin kaakiiwii'ishiakaci'intc, aaniihsh okiihkihkentaan i'i minwentamowin kaakiihpii'ikotc. Inashke tahsh noonkom Kishemanitoon owiitapimaan, okihcinihkiniink inahke e'ishiapitc.
HEB.12.3	Taka naanaakatawentamowaahk aaniin kaa'ahpiihcishashiipentank maawac kaakii'ishishiinkenimikotc omacaatisii', keko tahsh kekiinawaa pakiciiwentankek, keko kaye noonte⁠aanawencikehkek. 
HEB.12.4	Kiinawaa aaniihsh kaawiin mahshi wiihkaa kitooncipehshwaapantansiim cinihsikooyek i'i kaamiikaatamek macitootamowin. 
HEB.12.5	 Aasha na kikii'waniihkem kaakii'ikooyek, ekiihkanoonikooyek cikakwemashkawentamek, Kishemanitoo e'okosihsiminek, e'ihkitotc:
HEB.12.5	“Ninkosihs, pisintan ahpii kaaTipenciketc kiimaamiinomihk,
HEB.12.5	Keko kaye macentanken ahpii kiikihcinooci'ihk,
HEB.12.6	Aaniihsh kaaTipenciketc omaamiinomaan awiyan kaasaaki'aatc,
HEB.12.6	Omaamiinopahshanshe'waan kaye kahkina awiyan kaaotaahpinaatc, ‘Ninkosihs’ ewii'ishinihkaanaatc.”
HEB.12.7	Shashiipentamok itahsh i'i kaaishikakwaatakihseyek e'maamiinopahshanshe'okooyek, aaniihsh Kishemanitoo kitootaakowaa taapishkoo e'oyOohsimek. Wiihkaa na ayaa okosihsimaa kemaamiinonikohsik oteten? 
HEB.12.8	Kiishpin itahsh kiinawaa wiihkaa maamiinopahshanshe'okoohsiwek taapishkoo kaatootawintwaa iki kotak okosihsimaak, kaawiin iinsan tepwe kitookosihsimikoohsiim. Miitahsh taapishkoo pikwatoonshaanink enentaakosiyek. 
HEB.12.9	Iki tahsh wiin kaakii'oteteyank o'omaa ahkiink kikii'maamiinopahshanshe'okonaanik, kikiihkihtenimaanaanik itahsh kaye. Nawac iitok taaonishihshin cipakitinitisohkantawankipan a'a kitahcaahkonaanink inahke kaashioTeteyank, cipimaatisiyank itahsh. 
HEB.12.10	Iki hsa kaakii'oteteyank o'omaa ahkiink acina hsa ehta kikii'maamiinopahshanshe'okonaanik, wiinawaa kaakii'ishiminwaapantamowaatc. Kishemanitoo tahsh wiin ciminohsewank kaaoncitootawinank, ci‑ishiwiitoohkaasowank kaye i'imaa oKishemanitoowaatisiwinink. 
HEB.12.11	I'i hsa kahkina maamiinonikoowin mekwaa e'aapatahk kaawiin minwentaakwahsinoon, wiihsakentaakwan iitok. Shaakooc itahsh iki i'i nahke kaaishikihkino'amawintwaa naanaake kwayahkwaatisiwin okaontinaanaawaa, miitahsh i'imaa wenciik pisaanisiwin.
HEB.12.13	 Pimohsaatamok ehta ini miihkanawan kaakwayahkomohkin, miitahsh awahshime cini‑ishiayaahsinok kaashimaahkisiteyek, ciniminoayaahcikaatek itahsh.
HEB.12.14	Weweni tahsh kakwewiicipimaatisiimihkwak kahkina ininiwak, kakwepehkaatisik kaye, aaniihsh kiishpin awiya ayaahsik pehkaatisiwin kaawiin okawaapamaahsiin Kishemanitoon. 
HEB.12.15	 Ayaankwaamisik itahsh awiya cinoonteaanawentansik Kishemanitoon okishewaatisiwinini. Keko kaye ta‑ayaahsii awiya keishinaakositc taapishkoo macaahtik kaamoohkikitc keoncimaashihsewaatc awiyak. Tapaahtiinowak iitok keonciwiini'intwaa. 
HEB.12.16	 Keko kaye awiya tapihshikwaatisihsii, keko kaye awiya ta‑ayaahsii ci‑ishikakiipaatisitc taapishkoo Iihswaa 
HEB.12.17	 Kikihkentaam itahsh naanaake ekii'antawenimaatc oteten cimiinikotc Kishemanitoon oshawencikewinini, kii'aanawentaakosi tahsh. Aaniihsh kaawiin okiihkashkihtoohsiin cikiihtootansikipan, aasha kaakii'ishihciketc, aanawiin ekii'mamawitc weweni ekiihkakweaancihtootc kaakiihtootankipan.
HEB.12.19	Kaawiin kaye kipiishaahsiim kihcipootaacikan kaaishinoontaakohcikaatek, i'imaa kaye kaa'ishinoontawintc awiya ehkiikitotc. Iki iitok kaakii'noontawaawaatc ehkiikitonitc, kii'ishipakohsenimowak keyaapi ewii'noontawaahsikwaa. 
HEB.12.20	 Aaniihsh kaawiin okiihkashkihtoohsiinaawaa cinoontamowaatc kaakii'inintwaa: “Pooshke hsa aya'aawihsh saamishkank i'i kihciwaciw, mii hsa eshinaakwaninik ciniiwana'ikaniwitc ahsinii' ciaapatisinitc.” 
HEB.12.21	 Miitahsh kaa'ahpiihci sekaapihshinowaatc, mii 'i Moosihs 
HEB.12.22	I'imaa tahsh kiinawaa kihciwaciwink 
HEB.12.23	ekii'ishitakohshinek kaye kaaishiminwentamonaaniwank kaaishimaamawiinonitc Kishemanitoo nihtam kaaokosihsimaatc, owiinsowinini kaaoshipii'ikaatenikin kihcikiishikonk; ekiihpinaasihkawek kaye Kishemanitoo kaatipaahkonaatc kahkina pemaatisinitc. Kipitakohshinim kaye kaaishiayaanitc otahcaahkowaa' iki kwayahk pemaatisiwaatc aasha kaakiih kiishi ishinaakosi'intwaa. 
HEB.12.24	 Ekii'naasihkawek kaye Ciisahs kaanaakacihtootc oshkiahshotamaatiwin; ekiihpitakohshinek kaye kaakii'ishi piiwaakamiwepinikaatenik omiskwiim, nawac kaaminwahshotamaakemakahk ahpiihc wiin Epal 
HEB.12.26	 Ahpii tahsh ekiihkiikitotc kiihkoshkohseni ahkiini. Noonkom itahsh wiin kii'ishiahshotamaake: “Keyaapi aapitink ninkaishihcike, kaawiin ehta i'i ahki ninkakoshkowepinansiin, i'i hsa kaye kihcikiishik ninka tako koshkowepinaan.” 
HEB.12.27	I'i tahsh kaakii'ihkitotc: “Keyaapi aapitink ninkaishihcike,” mii 'imaa eshiwaapantamowank ini kaakii'oshihcikaatekin ewiihkoshkowepinikaatekin, ewii'otaahpinikaatekin kaye. Ini tahsh kekoonan kaakashkihcikaatehsinokin ciwahkawiwepinikaatekin, miiwan hsa ini ehta keayaakin.
HEB.12.28	Taka tahsh, miikwehciwentantaa kekiinawint e'miinikooyank ci‑ishi⁠wiitoohkaasoyank i'i Kishemanitoo kaashitipenciketc, kaakashkihcikaatehsinok ciwahkawiwepinikaatek. Taka kaye miikwehciwenimaataa, ci‑ishianami'ehtawank Kishemanitoo inahke kaaishiminwaapaminank. Taka kaye anami'ewikihci‑inenimaataa, cikohtaanenimank kaye. 
HEB.12.29	 Aaniihsh kiKishemanitoominaan ishikohtaanentaakosi taapishkoo ishkote kaa‑ankwaahkisikemakahk.
HEB.13.1	Kiinawaa tahsh keko wiihkaa poonihtoohkek i'i kaaishisaaki'ekwaa kaawiiciotepwehtamoomekwaa. 
HEB.13.2	 Maamihkawihk kaye cipiintikanekwaa piiwitek i'imaa kitaawiniwaank. Aaninta hsa i'i kii'ishihcikewak, ekiihkihkentansikwaa tahsh 
HEB.13.3	Maamihkawinotawihkwak itahsh iki kaakipa'ontwaa, ci‑inentamek taapishkoo e'wiiciiwekwaa. Maamihkawinotawihkwak kaye iki kaamaashitootawintwaa, taapishkoo kiinawaa piko 'i eshikakwaatakihseyek.
HEB.13.4	Wiitikentiwin tahsh maawac iko taakihci‑inencikate. Onaapemimaa, wiiwimaa kaye mii 'i eshinaakwaninik kwayahk tepwe citootaatiwaahpan. Kishemanitoo hsa wiin okatipa'amawaa' kaawiinaatisinitc i'i kaye awiya' kaapimenimaanitc pahkaan awiyan owiitikemaakanini.
HEB.13.6	 Taka tahsh soonkite'etaa ci‑ihkitoyank:
HEB.13.6	“KaaTipenciketc ohsha kaawiici'itc,
HEB.13.6	Kaawiin tahsh ninkasekisihsii.
HEB.13.6	Aaniin tahsh inini ketootawihpan?”
HEB.13.7	Maamihkawinotawihkwak itahsh iki kaakii'niikaaniihtamawinekwaa, iki kaakii'waawiintamawinekwaa Kishemanitoon otihkitowinini. Kanawaapantamowaahk itahsh kaye wekonen kaakii'onciinik aaniin kaakii'ishipimaatisiwaatc. Kaaishitepwehtamowaatc kaye kekiinawaa mii inahke ishitepwehtamok. 
HEB.13.8	Ciisahs Christ hsa peshikwan ishiaawi, kaakiihtinowitc otaanaank, mii hsa peshikwan noonkom kaakiishikaninik, mii kaye peshikwan mooshak keishiaawitc. 
HEB.13.9	Keko tahsh ishipakitinitisohkek ciwanihshimikoyek kaapepahkaanatinkin kihkino'ikewinan, kaamayakihtaakwahkin kaye. Onishihshinini awiya kaaontinank mashkawisiiwin i'imaa Kishemanitoon okishewaatisiwininiink, kaawiin wiin i'imaa onciimakahsinoon kaaishipiminisha'ikaatek kaainahtek aaniin awiya keinancikehpan. Iki hsa 'i nahke kaaishihcikewaatc kaawiin i'imaa onciwiici'aahsiiwak.
HEB.13.10	Kiinawint hsa kitayaamin kaaishipakitinaahsonk, iki tahsh wiin kaatashipamihtaakewaatc Coowi Anami'epakwaanekamikonk kaawiin wiinawaa ishinaakwahsinini cikiimiiciwaahpan i'i kaapakitinamowank. 
HEB.13.11	 Nashke tahsh Maawac Coowi Kihcianami'ewikimaa okii'nihtaa piintikatoon aya'aawihshi miskwiini ekiihpakitinank i'imaa maawac iko kaaishikohtaanentaakwahk, omacitootamowinini onci. Iki tahsh wiin aya'aawihshak owiiyawiwaan saakicaya'ii inahke kaakii'ishikapehshink kii'ishicaakisikaateniwan. 
HEB.13.12	Miitahsh peshikwan Ciisahs kaakii'oncinipotc akwaciink inahke kihciootenaawishkwaantemink ewiihpehki'aatc pemaatisinitc omacitootamowininiink onci, wiin iko omiskwiim ekii'aapacihtootc. 
HEB.13.13	Taka tahsh kekiinawint ishaawaataa saakicaya'ii kaaishikapehshink, kekiinawint pisaan citootaakoowank kaakii'menihshentaakwaninik kaakiihtootawintc. 
HEB.13.14	Kaawiin iitok kiinawint ayaahsinoon nehpic kaa‑ayaak kihciootena o'omaa ahkiink, i'i hsa kaananaantawaapantamank kihciootena kaawiihpitakohshinoomakahk. 
HEB.13.15	Taka tahsh kiinawint mooshak Ciisahsonk oncimiinaataa Kishemanitoo i'i kaaishimiikwehciwenimank, kitooninaanink hsa e'onci‑ihkitoyank, e'wiinank kaye ehtipeniminank. 
HEB.13.16	Keko waniihkehkek ciminotootaakeyek ciwaawiitoohkaakeyek kaye, miitahsh ono tino ishihcikewinan Kishemanitoo pakitinaahsowinink kaaishinank kaaminwaapantank.
HEB.13.17	Na'ihtawihkwak hsa kaaniikaaniihtamawinekwaa, ishihcikewaahk kaye kaaininekwaa, aaniihsh kaawiin aahpici anwepihsiiwak e'naakacihtoowaatc kitahcaahkopimaatisiwiniwaan. Aaniihsh okatakwakintamaakowaan Kishemanitoon i'i kitishihcikewiniwaan. Kiishpin itahsh pisintawekwaa aahpici hsa taciihkanohkiiwak. Kiishpin itahsh shashiipihtawekwaa tamaanentamook, kaawiin itahsh i'i nahke kitaaonciminohsehsiim.
HEB.13.18	Keko tahsh pakiciihkek cianami'ehtamawiyaank. Wiinke kaye ninkehcinaa'omin awaac iko pankii kekoon kaawahsitaawinaakwahk e'ayaahsinok nimpimaatisiwininaanink, mooshak kwayahk e'antawentamaank kwayahk ci‑ishihcikeyaank. 
HEB.13.19	Miitahsh i'i eshipakohseniminakook, weweni cikakwecimek Kishemanitoo miinawaa ci‑ishinisha'otc weti kaaishiayaayek.
HEB.13.20	Kishemanitoo ohsha okiihkiiwepimaatisii'aan kaaTipencikenitc Ciisahsoon kaakii'nihsimintc. Miiwan ini kaakihci‑inentaakosinitc ehkanawenimaanitc i'i omaanahcaanihshimini, aaniihsh Ciisahsoon okiihpakitinamini omiskwiimini, kaaonciaayiicihsininik i'i Kishemanitoo kaakii'ishi nehpici ahshotamaaketc. Taka Kishemanitoo kaamiininank pisaan cipimaatisiwank, 
HEB.13.21	kikaontinamaakowaa kahkina kaaonishihshininikin kekoonan citootamowek otinentamowin. Taka kaye Ciisahs Christink kikaonci‑ishi'ikonaan citootamowank aaniin eshiminwaapantank. Taka Christ takihci‑inentaakosi mooshak iko ahpane. Emen.
HEB.13.22	Niiciotepwehtamook! Kipakohsenimininim itahsh cishashiipentamek cipisintamek o'o kaaishikanooninakook cimashkawentamek. Aaniihsh nintahkoohsitoon o'o kaa'oshipii'amawinakook. 
HEB.13.23	Kinantawenimininim itahsh cikihkentamek, kiitanami'aanaan Timahti 
HEB.13.24	Nimpooshoo'aak itahsh kahkina kaaniikaaniihtamawinekwaa, kahkina kaye Kishemanitoo kaatipenimaatc opimaatisiima'. Kiitanami'aanaanik kaye o'omaa Itali 
HEB.13.25	Taka Kishemanitoo okishewaatisiwin kikawiiciiwikom mooshak kaatahshiyek. Mii 'iwe.
JAS.1.1	Kahkina kipooshoo'ininim kaamitaahshi niishwewaanakisiyek Isriyalak 
JAS.1.2	Niici otepwehtamook, tepinawewakentamok kiinakishkamek kaapepahkaanatihkin kahkina koci'ikoowisiiwinan. 
JAS.1.3	Kihkentamok ahpii koci'ikoowisiimakahk kitepwehtamowiniwaa, mii 'imaa keonciimakahk shashiipentamowin. 
JAS.1.4	Miitahsh ishikape shashiipentamok misiwe piko cipakiciihsiwek, miihsh cikiishi'ikoowisiyek, cikiishinaakosiyek itahsh kaye kekoon cinoontehsehsiwek. 
JAS.1.5	Kiishpin kaatahshiyek peshik noontehsetc kakiihtaawentamowin, oka'-antotamawaan Kishemanitoon, miihsh cimiinintc eshi kakwetwetc. Wiinke iitok Kishemanitoo wenooci miikiwe, kaawiin kaye okakwe mihkansiin keshi anaamimiwetc. 
JAS.1.6	Ahpii tahsh anami'aatc tatepweyentam, kaawiin tayaanwehtansii. Awiya kaatepwehtansik mii 'i eshinaakositc taapishkoo kaapimaashkaak kihcikamiink, aanti piko wentaanimaninik e'ishiwepaahshitc. 
JAS.1.7	A'a tino kaawiin tainentansii kekoon cimiinikotc kaaTipencikenitc; 
JAS.1.8	onsaam eniishininikin otinentamowinan, ehtepwewentaakwahsininik kahkina kaaishihciketc.
JAS.1.9	A'awe hsa wiin otepwehtamoo kaawenoocihtoohsik kekoonini, taminwentam e'ishpakimikotc Kishemanitoon. 
JAS.1.10	 A'a tahsh wiin kaawenootisitc taminwentam eniihsakimikotc Kishemanitoon taapishkoo tainentaakosi pikwaciwaapikwan kaani kihkentaakwahsinok. 
JAS.1.11	Ahpii e'ani'-ishpakoocink kiisihs e'ani kishaahsiketc mii 'i enishi paahtek i'i waapikwanikihtikaan. Mii 'i enishi pankihsink aanawiin emino naakwahkipan enihshiwanaatahk. Miitahsh peshikwan kaawenootisitc eni'ishi nihshiwanaatisitc mekwaa piko ehpimanohkiitc.
JAS.1.12	Shawentaakosi awiya kaapakiciihsik kiinakishkank wahsitaawihsewin. Kiishpin aaniihsh kashkihtootc cishaapwiihtank kaashi koci'ikoowisitc, okatepinaan pimaatisiwi okimaawaanohkwaan Kishemanitoon kaakii'-ahshotamaakenitc ewii'-miinaanitc i'i kaasaaki'ikonitc. 
JAS.1.13	Ahpii awiya kotenimintc cimacitootank kaawiin taaihkitohsii: “Kishemanitoo ninkotenimik.” Kaawiin iitok taakotenimaahsii Kishemanitoo cimacitootank, kaawiin kaye awiyan okotenimaahsiin cimacitootaminitc. 
JAS.1.14	Awiya ohsha onci kotenimaa eshimaci mihsawentank, miihsh i'imaa wenci kaahcitinintc kaye tahsh wenci tahkonintc. 
JAS.1.15	Maci mihsawentamowinink ohsha onciimakan macitootamowin. Ahpii tahsh macitootamowin kiikiishanohkiimakahk, mii 'imaa wenciik nipowin.
JAS.1.16	Keko kika wanimikoohsiim, kaasaaki'inakook niici otepwehtamook. 
JAS.1.17	Kahkina miikiwaanan wenishihshinkin, kaakiishi naakwahkin kaye ishpimink onciimakanoon. E'onciimakahkin Kishemanitoonk kaakii'-oshihtootc kaawaahseyaanikin kiishikonk. Kaawiin wiihkaa pahkaan taishi ayaahsii taapishkoo kaashi ayaancishkaamakahk kaa'akawaahtek. 
JAS.1.18	Miitahsh wiin eshi minwentank Kishemanitoo ekii miininank oshki pimaatisiwin i'imaa onci kaatepwemakaninik otihkitowin. Miitahsh keishinaakosiyank taapishkoo eoshki otapinoonciishiminank maawac eniikaaneniminank ahpiihc wiin kahkina kekoon kaakii oshihtootc.
JAS.1.19	Niici otepwehtamook, nawac onishihshin cinihtaa pisintamekipan ahpiihc wiin cikaakiikitoyekipan, keko kaye wahkewakitaasohkek. 
JAS.1.20	Nishkaatisiwinink kaawiin onciimakahsinoon kikwayahkwaatisiwin Kishemanitoo kaa'antawentank. 
JAS.1.21	Wepinamok tahsh kahkina kekoon kaawiinentaakwahk, i'i kaye kahkina macitootamowin. Tapahsenintisok ciotaahpinamowek otihkitowin kaakihtikaatek kipimaatisiwiniwaank, mii iitok i'i kepimaaci'ikoyek. 
JAS.1.22	Keko wiin waniwinitisohkek, keko mihci pisintankek i'i ihkitowin, tootamok aaniin ehkitoomakahk. 
JAS.1.23	Awiya kaamihci noontank i'i ihkitowin, ishihcikehsik tahsh kaaihkitoomakaninik, mii 'i eshinaakositc awiya kaawaapantisotc waapamonink. 
JAS.1.24	Kaa'ishkwaa waapamotc itahsh e'animaacaatc, mii 'i shemaak eshi waniihketc aaniin eshinaakositc. 
JAS.1.25	I'iwe ishipimaatisiwin kaaonahtootc Kishemanitoo misiwe minwaahshin. Kaawiin i'imaa awiya kekoonini otoonci kipihtinikoohsiin kwayahk ci'ishi pimaatisitc. Awenen itahsh peyahtak ehkanawaapantank, waniihkehsik i'i kaanoontank, Kishemanitoon itahsh okashawenimikoon aaniin piko kaaishihciketc.
JAS.1.26	Kiishpin hsa awiya inenintisotc e'anami'ewaatisitc, kashkihtoohsik itahsh ciminciminank otenaniw, mii 'i iinsan ewayeshintisotc, otanami'aawin kaawiin kekoon inaapatahsinini. 
JAS.1.27	Kishemanitoo Koohsinaan hsa ominwaapantaan i'i tino anami'aawin kaapehkaninik, kaye tahsh kaatepwewaninik. Cinaanaakaci'intwaa kwiiwahshishaanak, iki kaye kiiwaacihkwewak kaakakwaatakihtoowaatc, awiya kaye kaakanawenintisotc ciwiinishkaakohsik ahkiiwi pimaatisiwin.
JAS.2.1	Niici otepwehtamook, ehtepweyenimank kaaTipeniminank Ciisahs Christ kaakihci'-inentaakositc, keko pahkaanenimaahken awiya otishinaakosiwinink onci. 
JAS.2.2	Kiishpin awiya otihsinek kaatashimaawaci'itiyek kikishkawaatc osaawi shooniyaa waapiko naapininciipisonan, wiinke kaye minohkonayetc, onci piintiketc itahsh awiya ehkitimaakisitc ehkoohpaacihkonayetc. 
JAS.2.3	Kiishpin tahsh nawac kihtenimek a'a kaaminohkonayetc o'o inek: “O'omaa ishiapin minwapiwinink.” O'o tahsh wiin inek kaakitimaakisitc: “Weti awi ishi niipawin,” komaa kaye inek: “Eshisitepiyaan mihcihsak ishiapin.” 
JAS.2.4	Miitahsh eshihcikeyek epahkaanenimekwaa awiyak, e'onci onahshowaanekwaa kimaci-'inentamowiniwaank.
JAS.2.5	Pisintawihshik, kaasaaki'inakook niici otepwehtamook, Kishemanitoo ohsha okii'onaapamaa' ketimaakisinitc o'omaa ahkiink ciwenoocihtoonitc tepweyentamowin, citipinawewisinitc kaye oTipencikewin. Aaniihsh mii 'iweni kaakii'-ahshotamawaatc kaasaaki'ikotc. 
JAS.2.6	Kaawiin tahsh kikii kihtenimaahsiwaawaa kaakitimaakisitc. Kaawenootisiwaatc iitok kaakakwaataki'inekwaa, miiwak kaye iki kaaishiwininekwaa eshi ayaanitc otipaahkowe'. 
JAS.2.7	Miiwak iitok iki kaamaci'itamowaatc i'iweni kehci'-inentaakwaninik wiinsowin kaakii'-miinikoowisiyek.
JAS.2.9	Miitahsh wiin eshinaakwahk ehpiikonamek Kishemanitoo otOnahshowewin kiishpin awiyak otishinaakosiwiniwaank ishi kakiikinekwaa, mii 'i emacitootamek. 
JAS.2.10	Awenen tahsh iko kiipiikonank peshik inaahkonikewin, mii 'i iinsan ehpiikonank kahkina inaahkonikewinan, mii 'i e'macitootank. 
JAS.2.11	 Kishemanitoo tahsh miinawaa kii'ihkito: “Keko pihshikwaaci'aahken ihkwe kaawiitiketc,” miihsh kaye ehkitotc: “Keko nihshiwehken.” Aanawiin epihshikwaatisihsiwan, nihshiweyan itahsh, mii 'i ehpiikonaman i'i inaahkonikewin.
JAS.2.12	Ishi kaakiikitok itahsh, ishi pimaatisik kaye taapishkoo iki tino pemaatisiwaatc kaawii'onci onaahkonintwaa onahshowewinink awiya kaaonci pakitinikoowisitc. 
JAS.2.13	Kaawiin ohsha Kishemanitoo okakoohpaatenimaahsiin awiyan ahpii onaahkonaatc ini kaakoohpaatenikehsinik. Koohpaasinaakewin nawac mashkawentaakwan ahpiihc wiin onahshowaanikoowin.
JAS.2.14	Niici otepwehtamook, aaniin tahsh ina keinwaatankipan awiya kii'ihkitotc: “Nintayaan tepwewakentamowin,” kiishpin tahsh ishihcikehsik aaniin kekii'ishi pimaatisihpan? Otaa pimaaci'ikon ina otepweyentamowin? 
JAS.2.15	Kiishpin tahsh kiiwiici otepwehtamoo kaaininiiwitc komaa kaye ihkwewitc noontehsetc kikishkikanan, tepihsehsik kaye miicim entahsokiishik, 
JAS.2.16	aaniin tahsh inaa keinaapatahkipan kiishpin o'o inekwaa: “Pisaan animaacaan, nimpakohsentaan ciminohseyan. Kwayahk kiishoosin, weweni kaye wiihsinin.” Kiishpin tahsh wiici'aahsiwek aaniin eshi noontehsetc, kaawiin kekoon ta'inaapatahsinoon. 
JAS.2.17	Miitahsh mayaa eshinaakwahk tepwehtamowin. Kiishpin awiya kiimihci'-ihkitotc ehtepwehtank eshihcikehsik tahsh ehkihtotc, nipoomakan i'i tino tepwehtamowin.
JAS.2.18	Peshik maawiin awiya taihkito: “Kiin hsa kitayaan tepwehtamowin, niin tahsh wiin nintayaan ishihcikewin.”
JAS.2.18	O'o maawiin ta'icikaniwi: “Waapanta'ihshin tahsh aanti wenci ayaayan tepwehtamowin kekoon tahsh ishihcikehsiwan. Niin tahsh wiin nintishihcikewinink kikaonci waapanta'in e'ayaayaan tepwehtamowin.” 
JAS.2.19	Kitepwehtam ehpeshikotc Kishemanitoo. Mii 'i kwayahk! Maciahcaahkwak kewiinawaa i'i ishi tepwehtamook, miihsh kaaonci nininkishkaawaatc ehsekisiwaatc. 
JAS.2.20	Kiin kaakakiipaatisiyan! Kikihkentaan ina i'i tepwehtamowin kekoon e'inaapatahsinok kiishpin kekoon ishihcikemakahsinok? 
JAS.2.21	 Aaniin tahsh kikehte aya'aaminaapan Eparahaam 
JAS.2.22	Kiwaapantam ina tahsh i'i otepwehtamowin, i'i otishihcikewin kaye ekii'niishoo anohkiimakaninikin? Miitahsh i'imaa otishihcikewinink kaakii'onci kiishinaakwaninik otepwehtamowin. 
JAS.2.23	 Miitahsh Kihcimasina'ikan ehtepwemakahk o'o kaaishipii'ikaatek: “Eparahaam okiihtepwehtawaan Kishemanitoon, miihsh kaa'kiionci'-inakimikotc ehkwayahkwaatisitc,” kaasaakiwiiciiwak kaye okii'ishinihkaanikoon. 
JAS.2.24	Miitahsh i'imaa eshi waapantamank kitishihcikewininaanink e'onci minwakiminank Kishemanitoo, kaawiin wiin ehta kitepwehtamowininaanink.
JAS.2.26	Miitahsh taapishkoo miiyaw kaa'ahcaahkowansinok, nipoomakan, miihsh kaye tepwehtamowin kekoon kaaishihcikemakahsinok nipoomakan.
JAS.3.1	Niici otepwehtamook! Keko wiin kakwe paahtiinohkek ciwii kihkino'amaakeyek. Kikihkentaam iitok kiinawint kaakihkino'amaakeyank nawac ta'aahkwentaakwan ahpii onaahkonikooyank ahpiihc wiin iki kotak awiyak. 
JAS.3.2	Kiinawint tahsh kaapimaatisiyank mooshak kiwanitootaamin. Kiishpin tahsh wiin awiya wiihkaa wawaniihsik aaniin ehkitotc, mii 'awe kaakiishinaakwaninik opimaatisiwin, ehtetako ekashkihtootc citipenintisotc misiwe opimaatisiwinink.
JAS.3.3	Inashke piwaapihkoonhs kitahtaawaamin mihtatim okonewink keonci na'ihtawinank. Miihsh i'imaa wenci kashki'ank a'a mihtatim ci'ishaatc eshi antawenimank. 
JAS.3.4	Inashke kihci ciimaan aanamihcaak, kihci nootinonk onci maaciiyaahsin. Aahpici tahsh akaahsin i'i tahkwa'ikan, miihsh i'imaa ciimaaniiwikimaa otaahkewinini wenci kwehkwehkaahsitootc i'i ciimaan aanti piko waa'inaahshitc. 
JAS.3.5	Miitahsh mayaa eshinaakwahk mitenaniw aanawiin e'akaahsink i'imaa wiiyawimaank, shaakooc kihci maamiihkwaanitisoomakan.
JAS.3.5	Inashke aapitink kiipahkinek, mii 'imaa wencikihci sahkitek. 
JAS.3.6	Mitenaniw mayaa ishinaakwan kaapahkinek, e'onci maaciishkaamakahk emisiweshkaamakahk maci-'ishihcikewin i'imaa kiiyawinaank. Miitahsh eshi maaciihkonek misiwe kipimaatisiwininaank i'iwe ishkote kaaonciimakahk maci-'ishkotenk. 
JAS.3.7	Kahkina aya'aawihsha', pinehshiinsha', kinepikowi aya'aawihsha', i'i kaye aya'aawihsha' eyaanitc kihcikamiink kashki'aawak ciwaankawi'intwaa, inini kaye ewaankawi'aatc. 
JAS.3.8	Kaawiin tahsh awiya okashkihtoohsiin ciwaankawihtootc mitenaniw. Macentaakwan, ekashkihcikaatehsinok citipencikaatek, mii 'imaa eshi mooshkinek kaanihshiwemakahk pihcipowin.
JAS.3.10	Mii 'imaa peshikwan otoonimaank wencihsek mino shawenimiwewin, miihsh kaye 'imaa wencihsek kiihkaantiwin. Niici otepwehtamook, kaawiin i'i takii ishihsehsinoopan. 
JAS.3.11	Taaishihse na nipi kaapehkaakamik, i'i kaye nipi kaashiiwihtaakanaakamik peshikwan cionci moohkiciwankin? 
JAS.3.12	Kaawiin iitok pik 
JAS.3.13	Awenen tahsh kaatahshiyek kekiihtaawentank, awenen kaye wenihsitohtamowinitc? I'imaa okashinaakohtoon okwayahkwaatisiwinink ehtapahsenimotc kaye tahsh ekakiihtaawentank aaniin eshi pimaatisitc. 
JAS.3.14	Kiishpin tahsh ontentamek, nishkentamek kaye, niikaanenintisoyek kaye kite'iwaank, keko tahsh wiin kihci maamiihkwaanitisohkek keonci piikonamek i'i tepwewin. 
JAS.3.15	I'i hsa tino kakiihtaawentamowin kaawiin ishpimink onciimakahsinoon, o'omaa ahkiink onciimakan. Kaawiin kaye ahcaahkowansinoon, maciahcaahkonk onciimakan. 
JAS.3.16	Aanti hsa piko eyaakwen ontentamowin, niikaanenintisowin kaye, mii 'imaa kaye keayaamakahk piikwahkamikisiwin kahkina kaye kaatahsink macitootamowin. 
JAS.3.17	I'i tahsh kakiihtaawentamowin ishpimink kaaonciik maawac pehkentaakwan. Mii 'imaa wenciik pisaanentamowin, saaki wiiciintiwin, koohpaatenimiwewin, minwanohkiiwinan, tepwewin kaye, kaawiin kaye awiya onci pahkaanenimaahsii. 
JAS.3.18	Iki hsa kaawiicihtwaawaatc cimino wiiciintinaaniwaninik ahpii kihtikaatamowaatc pisaanentamowin, okanihtaawikihtoonaawaa kwayahkwaatisiwin.
JAS.4.1	Aanti tahsh wenciikin miikaatiwinan, kiihkaantiwinan kaye? I'imaa hsa onciimakanoon kaashi mihsawentamek ewii'-minwentami'itisoyek. Miiwan tahsh ini kaamaamiikaatiimakahkin kipimaatisiwiniwank. 
JAS.4.2	Kekoon hsa kinantawentaanaawaa, kaawiin tahsh kitepinansiim. Kinihshiwem, kimihsawencikem kaye, kaawiin tahsh kitepinansiim entawentamek. Kikiihkaantim, kimiikaatim kaye, kaawiin tahsh kitepinansiim entawentamek aaniihsh kaawiin kikakwecimaahsiwaawaa Kishemanitoo. 
JAS.4.3	Aahpii tahsh kiikakwetweyek kaawiin kimiinikoohsiim onsaam aaniihsh kaawiin sesik kitinentansiim. I'iwe kaakakwetweyek kiwii'inaapacihtoom kiinawaa piko ewii'-minwentami'itisoyek.
JAS.4.4	Kaawiin kitepweyentaakosihsiim taapishkoo ihkwe kaamino wiiciiwaahsik onaapeman. Kaawiin ina kikihkentansiim awiya kiisaakihtootc o'o ahkiini mii 'i iinsan ehshiinkenimaatc Kishemanitoon? Awenen hsa piko kaashi onentank ewiih saakihtootc ahkiini mii 'i e'ani tinowitc kaashiinkenimaatc Kishemanitoon. 
JAS.4.5	Keko tahsh aanwehtankek Kihcimasina'ikan kii‑ishipii'ikaatek: “Aahpici wiin onantawenimaan citipinawewisitc iniweniwan ahcaahkwan kaakikishkamooninankitc.” 
JAS.4.6	 I'i hsa Kishemanitoo kaashi shaweniminank maawac mashkawentaakwanini. Kihcimasina'ikan ishipii'ikaate: “Kishemanitoo onakaashkawaan kehci'-inenintisonitc, oshawenimaan tahsh wiin ini tepahsenimonitc.”
JAS.4.7	Pakitinitisohtawihk Kishemanitoo. Nakaashkawihk maciaya'aa, miihsh citapasiihkantawinek. 
JAS.4.8	Pehsho pinaasihkawihk Kishemanitoo, kewiin tahsh pehsho kika naasihkaak. Kisiininciik kiinawaa kaamacitootamek. Pehkihtook kite'iwaan kiinawaa niishwayek kaainentamek. 
JAS.4.9	Kakwaatakentamok, maanentamok kaye cimawiyek. Kipaahpiwiniwaa tashi kwehkinikaate cimaanentamek kaye tahsh kiminwentamowiniwaa tashi kwehkinikaate cisiipiskaatentamek. 
JAS.4.10	Tapahsenintisok enaahsamiitc kaaTipenciketc, miihsh ciompininek.
JAS.4.11	Niici otepwehtamook, keko awiya maci'inaahkek. Kiishpin maci tashimatc komaa kaye onaahkonatc kiitanami'aa mii 'i emaci'itaman e'onaahkonaman kaye Onahshowewin. Kiishpin tahsh onaahkonaman Onahshowewin kaawiin kiin kina'ihtansiin Onahshowewin, miihsh kiin iinsan e'onaahkoniweyan. 
JAS.4.12	Peshiko ohshehta kaamiikiwetc onahshowewin, onaahkoniwetc kaye. Mii hsa 'awe kaakashkihtootc cipimaaci'iwetc, kaakashkihtootc kaye cinihshiwanaaci'iwetc. Awenen tahsh kiin enenintisoyan e'onaahkonatc kiicipimaatis?
JAS.4.14	Kaawiin iitok kikihkentansiim aaniin keishiwepahk waapank. Mii hsa 'i eshinaakosiyek taapishkoo kaapaashkinek, acina ehta e'ayaamakahk, miihsh eshi ankonaakwahk. 
JAS.4.15	O'owe ohsha kitaaihkitom: “Kiishpin kaaTipenciketc inentank, kika pimaatisimin, o'o kika ishihcikemin, i'i kaye kika ishihcikemin.” 
JAS.4.16	Miitahsh eshihcikeyek ekihci'-inenintisoyek, kaye tahsh ekihci kaakiikitoyek. I'i tino kihci kaakiikitowin macitootamowiniwan. 
JAS.4.17	Kiishpin tahsh kihkentamek ciminotootamekipan, ishihcikehsiwek itahsh, mii 'i winiwan.
JAS.5.1	Kiinawaa kaawenootisiyek, mawik cikakwaatakentamek. Kakwaatakihsewinan ohsha kiwii'otihsikom. 
JAS.5.2	 Kiwenootisiwiniwaan ohsha wanaatanoon, iki kaye pinehsiwiotihkomak okiihkitaanaawaan kikikishkikaniwaan. 
JAS.5.3	Kitoosaawaapihko shooniyaamiwaa, a'a kaye kiwaapaapihko shooniyaamiwaa wiinke akwaakwaapihkihshinook. I'iweni tahsh kaashi akwaakwaapihkihshinowaatc kitipaacimikowaam aaniin eshi ayaayek, miihsh kaye 'iwe kenihshiwanaaci'ikoyek taapishkoo ishkote kaashi caakaahkisowemakahk. 
JAS.5.4	 Kaawiin iitok kikiih tipa'amawaahsiwaawaak kaakii'-anohkiihtawinekwaa kikihtikewahkamikowaank kiimanishikewaatc. KaaTipenciketc Kaamaawaci mashkawisiitc ohsha onoontawaa' ehshaakowenitc i'i kaakii'-manishikenitc kikihtikewahkamikowaank. 
JAS.5.5	Cikihci wenootisiyek, ciminwentami'itisoyek ehta kitishi pimaatisim o'omaa ahkiink. Eaancipoonitisoyek taapishkoo pishihki kaa'aancipoonintc kaashiwinintc tahsh ketashinihsintc cinanawishontc. 
JAS.5.6	Kikiih tepimaawaak cinihsintwaa kaye tahsh kikii'-nihsaawaak ininiwak kekoon eshi anaamentaakosihsikwaa, kaawiin kaye kikii'-nanaahkonikohsiiwaak.
JAS.5.7	Niici otepwehtamook, shashiipentamok piinihsh cipitakohshink kaaTipenciketc. Inashke kihtikewininiwak opiihtoonaawaan okihtikaaniwaan cionci nihtaawikininikin okihtikewahkamikowaank. Shashiipentamok ehpiihtoowaatc cikimiwaninik ehtakwaakininik kaye tahsh ehsiikwaninik.
JAS.5.8	Miitahsh kekiinawaa ishi shashiipentamok. Keko pakiciihkek eshi ahpenimoyek, aasha ohsha peshonaakwanini kaaTipenciketc kaawiih pitakohshink. 
JAS.5.9	Keko onci maanshikakanoonitihkek kiinawaa onci, kaawiin tahsh kika onaahkonikoohsiim. I'imaa ohsha ishkwaantenk niipawi otipaahkoniwe.
JAS.5.10	Niici otepwehtamook, kihkinawaapamihkwahk iki kekanootamawaawaatc Kishemanitoon kaakii'-aapacihtoowaatc kaaTipencikenitc owiinsowinini aaniin kaakiih shashiipentamowaatc aanawiin ekiih kakwaatakihtoowaatc. 
JAS.5.11	 Shawentaakosiwak kitinaanaanik iki kaapi shashiipentamowaatc. Kipi noontaam kaye aaniin Coop 
JAS.5.13	Maanshihse na awiya kaatahshiyek? Taka ta'anami'aa. Awiya na minwentam? Tanikamo tino miikwehciwinikamonan. 
JAS.5.14	 Awiya na aahkosi kaatahshiyek? Oka'antomaa' kaaniikaanisinitc anami'ewikamikonk cipi anami'ehtaakotc tako kaye cipoosinikotc pimiteni otishinihkaasowininiink kaaTipencikenitc. 
JAS.5.15	Tepweyentamonaaniwank itahsh ahpii anami'aaniwank, miihsh ciminoayaatc a'a kaa'‑aahkositc. KaaTipencikenitc okii minoayaa'ikoon. Kiishpin tahsh kii'macitootank, tapoonentamawaakaniwi. 
JAS.5.16	Waawiintamaatik itahsh eshimamacitootaatiyek, anami'ehtamaatik kaye, miitahsh ci'antawi'ikoowisiyek. Eshi anami'aatc okwayahkwaatis mashkawaani, anohkiimakanini kaye. 
JAS.5.17	 Ilaaica 
JAS.5.18	 Miinawaa tahsh kii'anami'aa, miihsh kiishikonk kaakii'onci kimiwaninik. Kii'nihtaawikinoon tahsh o'omaa ahkiink kihtikewinan.
JAS.5.19	Niici otepwehtamook, kiishpin awiya kaatepwehtank pahkenotank tepwewin, awiyan ohsha otakakwe pikiiwewinikoon. 
JAS.5.20	 O'o tahsh maamihkawik; Awenen iko kekwehkinaatc omacitootamoon eshi wanihshininitc okapimaaci'aan cinipohsinik, miihsh kaye niipiwa' macitootamowinan cipoonencikaatenikin.
1PE.1.1	Niin Piitar 
1PE.1.2	Kiinawaa iitok kikii'ishi‑⁠kiishaaci‑⁠onaapamikowaa otinentamowinink Kishemanitoo Kaaoyoohsimintc ewii'aapaci'inek. Kishemanitoo otAhcaahkwan kaye kikii'ishi'ikowaam ewiihtipeniminek, kiinawaa hsa cina'ihtawek Ciisahs Christ, cipehki'ikowek kaye omiskwiim. Taka shawentaakosiwin, pisaanisiwin kaye kikatipinawewisim kemooshkineshkaakoyek.
1PE.1.3	Taka tamikwehciwentaakosiwan kaaoKishemanitoomitc kaaoTetetc kaye kaaTipeniminank Ciisahs Christ. Kishemanitoo iitok kikii'miinikonaan oshkipimaatisiwin keonciayaawank i'i ahpenimowin kaakehcinaa'owentaakwaninik i'imaa kaa'onciinik kaakii'ishikiiwepimaatisi'aatc Ciisahs Christan nipowinink onci. 
1PE.1.4	Miitahsh kaaoncipiihtaawank citipinawewisiwank i'iweni Kishemanitoo kaawii'miininank wiihkaa kenihshiwanaatahsininik, wiihkaa kaye keniankonaakwahsininik, kenehpici‑⁠onishihshininik kaye. Kiinawaa hsa ono kaakanawentamaakoowek kihcikiishikonk. 
1PE.1.5	Kiinawaa iitok kitooncikanawenimikoowisim Kishemanitoo omashkawisiiwinink ehtepweyentamek kipimaaci'ikoowiniwaa aasha ekiih kiishinaakwahk ewii'naakohcikaatek ishkwaac kiishikahk. 
1PE.1.6	Miitahsh o'o wiinke onciminwentamok, aanawiin noonkom acina e'oncimaanentamek i'i kaaishi⁠kakwaatakihtooyek, misiwe e'ishikoci'ikoowisiyek. 
1PE.1.7	Miitahsh i'i kaa'onci‑ishihseyek cikihkentaakwahk kitepweyentamowiniwaa tepwe e'aawank. Inashke osaawaapihko shooniyaawahsin pisaan iko kenihshiwanaacihcikaniwihpan, ishkotenk ihsa ishikakweci'aakaniwi. Ini tahsh kitepweyentamowiniwaa nawac kaakihci'‑inentaakwahk ahpiihc wiin a'a osaawaapihko shooniyaawahsin, mii peshikwan eshikakwecihcikaatek, maano hsa cishashiipi‑⁠ayaayek. Kiinawaa tahsh kikatepinaam keonci minwaapamikooyek, keonci⁠kihci‑inenimikooyek, keonci kihtenimikooyek kaye ahpii Ciisahs Christ naakositc. 
1PE.1.8	Aanawiin mahshi ekii'waapamaahsiwek shaakooc itahsh kisaaki'aawaa. Aanawiin kaye noonkom mahshi e'waapamaahsiwek, shaakooc kitepweyenimaawaa, kimooshkineshkaakowaam kaye i'i ketewiincikaatehsinokipan, kaakihci‑inentaakwahk minwentamowin. 
1PE.1.9	Aaniihsh aasha kitepinaam ehpimaaci'ikoowisiyek, kitepweyentamowiniwaank e'onciimakahk. 
1PE.1.10	Mii hsa tahsh o'oweni pimaaci'ikoowisiwinini iki otaanaank 
1PE.1.11	Okiihkakwe kihkentaanaawaa kaye awenenan kepitakohshininitc, aaniin kaye mayaa ahpii ishihsenik i'i keishiwepaninik. Ini hsa kaakiih kikishkawaawaatc Christan otAhcaahkoni okii'wiintamaakowaan ewiihpi kakwaatakihtoonitc Christan piinihsh tahsh ci'anikihci‑inentaakosinitc. 
1PE.1.12	Kishemanitoon tahsh okii'waapanta'ikowaan otanohkiiwiniwaan wiinehtawaa ci'onci minohsehsikwaa, kiinawaa ohsha kaye ci'onci minohsewek. Okiihtashintaanaawaan iniweniwan kiinawaa noonkom kaapinoontamek. Mii hsa 'iwe kaakii'oncinoontamek ikiweniwak minwaacimowin kaakii'wiintamawinekwaa kaapapaa tipaacimowaatc kaamashkawisiishkaakowaatc Kishemanitoon Otahcaahkoni kihcikiishikonk kaakiihpionci piicinisha'omintc. Miiwan tahsh onoweniwan wiinke kaye 
1PE.1.13	Taka tahsh kinaanaakatawentamowiniwaank ishikiishentamok waa'ishihcikeyek. Mooshak iko waapaahkamentamok. Misiwe ishiahpenimonotamok shawentaakosiwin kaawii'miinikooyek ahpii Ciisahs Christ naako'intc. 
1PE.1.14	Na'ihtawihk hsa Kishemanitoo, keko kaye pakitinitisohkek ci‑ishinaapinaakosiyek kaakii'ishi nihtaa mihsawencikeyek mekwaa kiikakiipaatisiyekipan mekwaa kiikihkenimaahsiwek Christ. 
1PE.1.15	A'a iitok kaakiihkanooninek aahpici pehkaatisi, miitahsh kekiinawaa peshikwan kahkina kekoon kaaishihcihcikeyek ishipehkaatisik. 
1PE.1.16	 Kihcimasina'ikan ishipii'ikaate: “Pehkaatisik aaniihsh niin nimpehkaatis.” 
1PE.1.17	E'ishinihkaanek tahsh ninTete kiianami'ehtawek a'a peshikwan kaaishikanawaapamaatc entahsopeshikonitc kahkina pemaatisinitc aaniin eshihcikenitc, taka tahsh minihk iko kepimaatisiyek o'omaa ahkiink kaaishipiiwitewentaakosiyek, ishipimaatisik ehkohtaanenimek Kishemanitoo. 
1PE.1.18	Aaniihsh kaakii'ishipimaatisiyek otaanaank kaakii'inawekwaa kikehteya'aamiwaak, kaawiin kekoon kii'inaapatahsinoon. Kikihkentaam iitok wekonen kaahtipa'ikaakaaniwank citipenimikohsiwek kaakii'nihtaa ishiwepisiyek. Kaawiin waapaapihko shooniyaa, osaawi shooniyaa kaye kii'aapatisihsiiwak. 
1PE.1.19	I'iweni ohsha Christ kaa‑aahkwakintenik omiskwiim kii'aapatanini. Wiin iitok kaakii'maanahcaanihshenhsiwitc kaapiikonaakosihsik, kaamaahkisihsik kaye kaakiihpakitinaahsowaakaaniwitc. 
1PE.1.20	Wiin Christ kiihkiishaaci'onaapamaa cipwaa oshihcikaatenik o'o ahkiini, noonkom tahsh kiinaakohcikaniwi aasha ehpehshonaakwaninik kaawiihkiishinaakwaninikin kahkina kekoonan. Kiinawaa hsa kaakii'oncinaakohcikaniwitc. 
1PE.1.21	Wiin itahsh onci kaa'onci⁠tepweyenimimek Kishemanitoon ekiihkiiwepimaatisi'ikotc i'imaa nipowinink onci, ekii'ishi'ikotc kaye cikihci‑inentaakositc. Wiin hsa kaaonci⁠tepweyenimimek, kaaonciahpenimonotawimek kaye Kishemanitoon.
1PE.1.22	Inashke tahsh noonkom kitooncipehki'itisom ena'ihtamek i'i tepwewin, miitahsh i'i weweni kaaoncisaaki'ekwaa kiiciotepwehtamoomiwaak. Wiinke hsa saaki'itik, misiwe piko kite'iwaank. 
1PE.1.23	Aasha iitok kikii'aancinihtaawikim. Kaawiin tahsh kikii'ontinansiim kiniiki'ikowaank kenihshiwanaatahk. I'imaa ohsha kikii'ontinaam Kishemanitoo otihkitowinink kaapimaataninik, wiihkaa kaye kepoonihsehsininik. 
1PE.1.24	 Kihcimasina'ikan ishipii'ikaate:
1PE.1.24	“Kahkina hsa pemaatisiwaatc mashkohsiink ishinaakosiwak;
1PE.1.24	i'i tahsh kaaishikihci‑inentaakosiwaatc mii 'i enentaakwaninik taapishkoo waapikwan pikwatahkamik kaa/⁠ayaak.
1PE.1.24	I'i tahsh mashkohsi paahte, i'i kaye waapikwan pankihsin,
1PE.1.25	i'iweni tahsh wiin otihkitowin a'a kaaTipenciketc nehpic tani/ayaani.”
1PE.1.25	Mii hsa tahsh o'o ihkitowin kaakii'minwaacimohtaakooyek.
1PE.2.1	Taka hsa tahsh wepinamok kahkina kaamacinaakwahkin, kakiinawishkiwin, anami'ehkaasowin, aayaahshenintiwin, macitashintiwin kaye. 
1PE.2.2	Taapishkoo oshkapinoonciishak kaanihtaawikiwaatc kaawii'noontenooniwaatc, mooshak iko noontayaapaakwenotamok i'i wiinke kaapehkaakamihk coocoohshaapo keminoshkaakowaatc kitahcaahkowaak, minihkwaatamok i'imaa cionci⁠maaciikiyek cipimaaci'ikoowisiyek. 
1PE.2.3	 Aasha iitok kiinawaa kikii'masihpitamowaam ominotootaakewin kaaTipenciketc.
1PE.2.4	Pinaasihkawihk kaaTipenciketc, kaapimaatisitc ahsin kaakii'aanawenimikotc pemaatisinitc, Kishemanitoon tahsh wiin kaakii'onakimikotc, ekiihkihci‑inenimikotc kaye. 
1PE.2.5	Miitahsh kekiinawaa peshikwan ehtinowiyek ahsiniik kaapimaatisiwaatc, kitishi/⁠aapatisim i'i kaaoshihcikaatek ahcaakowaahkaa'ikan. Miitahsh i'imaa ketashi‑inwaasoyek anami'ewikimaak kaa/⁠aapaci'ikowaatc Kishemanitoon, cipakitinamawek kaa‑ahcaahkowentaakwaninikin pakitinaahsowinan, miiwan iitok kaaminwaapantank onci Ciisahs Christan. 
1PE.2.6	 Kihcimasina'ikan ishipii'ikaate:
1PE.2.6	“Inashke nintahsaa ahsin 
1PE.2.6	ekii'onaapamak kehci'inakinsotc kaaniikaaninihtamaapihkihshink.
1PE.2.6	Awenen tahsh iko kaatepweyenimaatc kaawiin tamincinawesihsii.”
1PE.2.7	“Ini hsa ahsiniin kaawaahka'ikewaatc kaa/⁠aanawenimaawaatc,
1PE.2.7	miiwan ihsa ini maawac kaaniikaanentaakosinitc ahsiniin.”
1PE.2.8	“Miiwan ihsa ini ahsiniin pemaatisiwaatc kepisokeshkaakowaatc,
1PE.2.8	miiwan kaye ini kekawiwepishkaakowaatc.”
1PE.2.8	Miitahsh kaakii'oncipisokehshinowaatc, aaniihsh kaawiin okiina'ihtansiinaawaa i'i kaakii'ihkitonitc Kishemanitoon. Mii iitok i'i kaakii'inenimikowaakopanen Kishemanitoon ci‑ishihsewaatc.
1PE.2.10	 Aaniihsh otaanaank kaawiin kikiihtipenimikohsiiwaa Kishemanitoo; noonkom itahsh wiin kitipenimikowaa. Kaawiin kaye kikiihtepinamowaahsiim okoohpaasinaakewin; noonkom tahsh wiin aasha kikiihtepinamowaam.
1PE.2.11	Kaasaaki'inakook, kitishikaanoonininim kaapiiwitewentaakosiyek, o'omaa kaye ahkiink kaaoncitipentaakosihsiwek, cimiitaakwenotamek kimacimihsawencikewiniwan, miiwan iitok ini kaakakwe shaakooci'ikoyek i'imaa kitahcaahkowaank. 
1PE.2.12	Aahpici tahsh kwayahk ishipimaatisik kaaishiayaawaatc iki kaatepwehtansikwaa, aanawiin e'ininekwaa e'maci‑ishiwepisiyek. Inashke hsa okanihsitawinaanaawaan ini kitishihcikewiniwaan kaaonishihshininikin, miitahsh keshimiikwehciwenimaawaatc Kishemanitoon ahpii kiishikaninik wiihpi anta tipaahkoniwenitc. 
1PE.2.13	KaaTipenciketc tahsh e'wiiciiwek, na'ihtamok kahkina ininiiwi⁠onahkonikewinan; na'ihtawihk kaye a'a kaye 
1PE.2.14	Na'ihtawihkwak kaye kaani aanihke okimaawiwaatc, aaniihsh Maawac iko kaaKihciokimaawinitc okii'onakimikowaan cinana'ahsaanitc kaanihtaa mamaashiinitc, ciminwaapamaanitc tahsh wiin i'i kwayahk kaaishihcikenitc. 
1PE.2.15	Kishemanitoo hsa inentam i'i kaaishiminohcikeyek ci'onci poonihtoonitc i'i kaakakiipaatisinitc pemaatisinitc kaaishinihtaa kaakiikitonitc, kehkentansinik ehkitonitc. 
1PE.2.16	Ishipimaatisik itahsh taapishkoo pemaatisiwaatc kaatipenimaahsiwintwaa, keko tahsh wiin nahpaac inaapacihtoohkek i'i kaaishitipenimikoohsiwek ci'oncikaatooyek macikekoon. Ishipimaatisik itahsh ehtinowiwek Kishemanitoo kaatipenimaatc otanohkii'aakana'. 
1PE.2.17	Kihtenimihkwak kahkina awiyak, saaki'ihkwak kaye kiiciotepwehtamoomiwaak, kohtaanenimihk kaye Kishemanitoo. Kihtenimihk hsa 'a kaye Maawac iko Kihciokimaa.
1PE.2.18	Kiinawaa tahsh opamiihtaakek pakitinitisok pisaan iko citipeniminekwaa kitookimaamiwaak, tako kihtenimihkwak kaye. Kaawiin wiin ehta kaaminotootawinekwaa, kaanaanaakataweniminekwaa kaye; iki hsa ko kaye kaakakwaanihsakisiihtawinekwaa. 
1PE.2.19	Kiishpin oncikakwaatakihtooyek e'naanaakatawenimek Kishemanitoo, shiipinenotamek itahsh o'o kakwaatakihtoowin kaakiih kashkihtamaasohsiwek, Kishemanitoo hsa kikashawenimikowaa. 
1PE.2.20	Kaawiin iitok kekoon kitaa onci minwakimikoohsiim kiishpin mihsawaa ko shashiipentamek i'i kaaishipahpahkihte'okooyek kimamaashiiwiniwaan onci, aaniihsh kikashkihtamaasom. Kiishpin itahsh shashipentamek i'i kaaishikakwataki'ikooyek kikwayahkohcikewiniwaank onci, Kishemanitoo hsa kikaminwaapamikowaa. 
1PE.2.21	Mii hsa tahsh kaakii'onci‑ishiantomikooyek, aaniihsh Christ kiihkakwaatakihtoo kiinawaa onci, ekii'nakatamawinek kenaapaapantamowek cipiminisha'wek aaniin kaaishipimaatisitc. 
1PE.2.22	 Kaawiin iitok wiihkaa kii'macitootansii, kaawiin kaye wiihkaa kii'noontawaahsii cikiiwanimotc. 
1PE.2.23	 Ahpii hsa noociko kii‑icikaniwitc, kaawiin kii'aashite‑⁠noociko‑⁠ihkitohsii. Ahpii kaye kiikakwaataki'intc, kaawiin okii'inaahsii' kaakiihkakwaataki'ikotc: “Haw meshkwac kiinawaa kikakakwaatakihtoom.” Mii 'i iitok kaakiihpakitinitisotc keshinaatamaakotc Kishemanitoon kwayahk kaaonaahkoniwenitc. 
1PE.2.24	 Wiin hsa piko kikiihpimiwitamaakonaan kimacitootamowininaanin i'imaa owiiyawink ahpii kiinihsintc aashiteyaahtikonk, kiinawint cionci‑inentaakosiwank ekii'nipowank, cipapaamentansiwank awahshime macitootamowin, meshkwac itahsh ci‑ishipimaatisiwank cikwayahkwaatisiyank. I'i hsa tahsh kaakii'ishi maahkihcikaniwitc kitoonci minoayaa'ikoomin. 
1PE.2.25	 Taapishkoo maanahcaanihshak kaakii'wanihshinowaatc kikii'ishinaakosim, aasha tahsh noonkom kikiihpi ashekiiwewinikoom cipiminisha'wek Okanawimaanahcaanihshiwe kaainintc, kaakanawentank kipimaatisiwiniwaan.
1PE.3.2	Aaniihsh okawaapantaanaawaa eshipehkaatisiyek, tepwe kaye ehkohtaanenimimek Kishemanitoon. 
1PE.3.3	 Taka kaye kiminonaakosiwiniwaan kaawiin ta'onciihsinoonan kaaishiwaweshi'itisoyek saakicaya'ii aaniin eshikakwe minonaakohtooyek kiinisihsiwaan, ehkikishkamek kaye kaaosaawi shooniyaawiwankin naapishkikanan, ini kaye kaa/⁠aahkwakintekin kikishkikanan. 
1PE.3.4	Taka hsa 'i kiminonaakosiwiniwaan taonciimakanoon piincaya'ii kite'iwank, mii hsa 'i tino minonaakosiwin wiihkaa kepoonihsehsinok kaaonciik kiinoohkaatisiyek, kiipisaanaatisiyek kaye. Mii hsa 'iweni Kishemanitoo maawac iko kaakihtakintank. 
1PE.3.5	Inashke iki otaanaank kaakiihpimaatisiwaatc ihkwewak kaakii'anami'ewaatisiwaatc kaakii'ahpenimonotawaawaatc Kishemanitoon, kii'ishi nihtaa waweshi'itisowak, ekiihpakitinitisowaatc onaapemiwaa' citipenimikowaatc. 
1PE.3.6	 Sera 
1PE.3.8	O'owe tahsh kitinininim ishkwaac, kahkina hsa kaatahshiyek peshikwan ishinaanaakatawentamok, cikoohpaatenintiyek. Ishisaaki'itik kaye kaaishisaaki'itiwaatc kaaowiicihkiwentiwaatc, minotootaatik kaye, tapahsenimok kaye. 
1PE.3.9	Awiya kaye macitootawihk, keko macikekoon tipa'ikaakehken. Awiya kaye maci‑inihk, keko aashite maci‑inaahken. Takwac hsa kiin kakwecimim Kishemanitoon ciminohse'ikotc. Citepinamowek ohsha kaakii'onciantominek ciminohse'inek Kishemanitoo. 
1PE.3.10	 Kihcimasina'ikan hsa ishipii'ikaate:
1PE.3.10	“Awenen hsa ko kewii'minwentank ehpimaatisitc,
1PE.3.10	kaamihsaawentank kaye ciwaapantank kaaminohsewikiishikaninik,
1PE.3.10	mii hsa 'i eshinaakwaninik cimacikiishwehsikipan,
1PE.3.10	cipoonihtoohpan kaye kaaishinihtaakiiwanimotc.
1PE.3.11	Ishinaakwanini hsa cipoonihtoohpan macikekoonan, meshkwac tahsh citootankipan i'i kaaonishihshininik,
1PE.3.11	cikakwe mino wiiciiwiwehpan, mooshak iko 'i cikakwe ishihcikehpan.
1PE.3.12	KaaTipenciketc ohsha okanawaapamaa' kakwayahkwaatisinitc,
1PE.3.12	opisintawaa' kaye kiianami'ehtaakotc;
1PE.3.12	kaawiin tahsh wiin ominwaapamaahsii' i'i kaamacitootaminitc.”
1PE.3.13	Awenen tahsh kekashkihtoohpan cimaashitootawinek kiishpin mihsawentamek ewiihtootamek i'i kaaonishihshik? 
1PE.3.14	 Mihsawaa hsa ko oncikakwaataki'ikooyan ehtootaman i'i kaakwayahkonaakwahk, etatawe hsa kikihcishawentaakos. Keko kaye kohtamowaahkek awiya kaawiihtootawinek; keko kaye ocaanimentankek. 
1PE.3.15	 Anami'e kohtaanenimihk itahsh Christ kite'iwaank, aaniihsh te⁠ahpiihtentaakosi ci‑ishikihtenimintipan ehTipenciketc. Ahshwiin tahsh mooshak iko cinahkwehtawatipan awiya kaakakwecimihk ciwiintamawatc, i'iweni kaa'ahpite'ehshimoonowatc. 
1PE.3.16	Weweni oncikanoosh kinoohkaatisiwinink. Weweni ishipimaatisin waawiinke cipehkiayaak kaa'oncinaanaakatawentaman. Iki hsa noociko kaaitamowaatc i'i kaaishiminotootamowatc e'wiiciiwimatc Christan, taonciakaci'itisowak i'i kaashi⁠macitashimihkwaa. 
1PE.3.17	Nawac iitok taonishihshinini kiishpin Kishemanitoon inentaminitc, awiya cioncikakwaatakihtoohpan ehtootank kaaonishihshininik, ahpiihc wiin awiya cioncikakwaatakihtoohpan macikekoonink. 
1PE.3.18	Mii hsa Christ kewiin kaa'ishiwepisitc: Christ hsa aapitink kii'oncinipo, cipoonencikaatenikin macitootamowinan, mii 'i kiihtetipa'ank; wiin kaakwayahkwaatisitc ekii'nipoohtamawaatc i'i kaakwayahkwatisihsinik, ewii'ishipiininek Kishemanitoon kaashiayaanitc. Wiiyawimaank hsa inahke kii'ishinihcikaniwi, ahcaahkonk itahsh wiin inahke kiihpimaatisi'aa. 
1PE.3.19	Miitahsh i'i nahke kaakii'ishi‑ishaatc ekii'awi wiintamawaatc ahcaahkwa' weti kaakiihtashikipa'omintc. 
1PE.3.20	 Miiwa' ihsa 'i otahcaahkowaa' iki otaanaank kaakii'na'ihtawaahsikwaa Kishemanitoon ahpii kiishashiipi pii'onitc mekwaa Noowawan 
1PE.3.21	I'i tahsh nipi, mii 'i eshinaakwahk siika'antaasowin noonkom kaapimaaci'ikoyek. Kaawiin wiin ehta noociko kekoon kaakiisiiyaapaawacikaatek kiwiiyawiwaank kitoonci pimaaci'ikoowisihsiim. I'iwe ohsha awiya kaaonci ahshotamawaatc Kishemanitoon kwayahk e'ishinaakwaninik kaaoncinaanaakatawentank. Christ hsa kaakii'ishi kiiwepimaatisi'intc nipowinink onci, mii hsa 'imaa wencipimaaci'ikoowisiyek. 
1PE.3.22	Wiin iitok Christ kaakii'ishaatc kihcikiishikonk ekii'awi apitc okihcinihkiniink inahke Kishemanitoon, ekii'miinintc citipenimaatc 
1PE.4.1	Christ itahsh kewiin ekiihkakwaatakihtootc owiiyawiink, miitahsh kekiinawaa eshinaakwahk ci‑ishikiishiiyekipan peshikwan i'i nahke ci‑ishinaanaakatawentamekipan. Aaniihsh awiya kaakakwatakihtootc owiiyawiink aasha okiihpoonihtoon macitootamowin. 
1PE.4.2	Miitahsh i'i eshinaakwahk minihk iko kepimaatisiyek o'omaa ahkiink ci‑ishipimaatisihsiwekipan kaaishi nihtaa mihsawencikewaatc pemaatisiwaatc; i'i hsa ci‑ishipimaatisiyekipan Kishemanitoo kaaishiantawentank. 
1PE.4.3	Aasha iitok teminihk otaanaank kikii'ishiwepisim kaaishiwepisiwaatc kaatepwehtansikwaa. Miitahsh o'o kaa'ishiwepisiyek, ekii'wiinaatisiyek, ekii'macimihsawencikeyek, ekii'nihtaa kiiwashkwepiiyek, ekii'nanihtaa ohkwiinoyek ekiihpaapaa‑⁠kiiwashkwepii‑⁠nihshiwanaatahkamikisiyek, ekii'ishi nihtaa anami'ehtawekwaa kaye manitoohkaanak ekii'ishihcikeyek kekii manaa ishihcikeyekipan. 
1PE.4.4	Wiinke tahsh kimaamahkaatenimikowaak iki kaatepwehtansikwaa, e'wiiciiwaahsiwekwaa kaanihtaa ishicikewaatc kaaishinihtaa osaamihcikewaatc, miitahsh i'i noociko kaaonci‑ininekwaa. 
1PE.4.5	Wiinawaa hsa piko okanahkwehtawaawaan Kishemanitoon i'i kaakii'ishihcikewaatc, aasha kaakiishiihtaanitc ewiihtipaahkonaanitc i'i kaapimaatisinitc, i'i kaye kaaniponitc. 
1PE.4.6	Mii hsa tahsh kewiinawaa kaakii'onciwiintamawintwaa minwaacimowin iki aasha kaakii'nipowaatc. Aanawiin ininiinaank inahke ekii'ishitipaahkonintwaa owiiyawiwaank, shaakooc itahsh otahcaahkowaank taishipimaatisiwak Kishemanitoonaank inahke.
1PE.4.7	I'i hsa kahkina kekoon kaawii'ishkwaahsek aasha pehshonaakwan, kashkihtook itahsh kwayahk ci‑ishitipenintisoyek, waapaahkamentamok kaye cikashkihtooyek cianami'aayek. 
1PE.4.8	 Maawac itahsh iko o'o ishihcikek, aahpici hsa saakiwiiciintik, aaniihsh mii 'imaa saaki'iwewinink eshiankonaakwahkin kaapaahtinatihkin macitootamowinan. 
1PE.4.9	Paahpaahkintenamaatik kaye kitaawiniwaan; keko tahsh i'i oncikihcikaakiikitohkek. 
1PE.4.10	Entahsopeshikoyek itahsh kaakii'ishimiinikoowisiyek miikiwewinan cinaanaakacihtooyek, miitahsh eshinaakwahk ci‑inaapacihtooyekipan kimiinikoowiniwaan Kishemanitoo kaakii'miininek cionciminohse'itiyek kaatahshiyek. 
1PE.4.11	Awenen tahsh iko kaakiikitotc, ishinaakwanini citashintankipan Kishemanitoon ehkitonitc. Awenen tahsh iko kaye kaapamiihtaaketc ishinaakwanini ciaapacihtoohpan mashkawisiiwin Kishemanitoon kaamiinikotc, kahkina hsa piko kekoonink Kishemanitoo cimiikwehciwentaakositc onci ini Ciisahs Christan. Wiin iitok kaatipentank kihci‑inentaakosiwin, mashkawisiiwin kaye, nehpic iko, emen.
1PE.4.12	Kaasaaki'inakook, keko maamahkaatentankek i'i kaa'otihsikoyek kaawiisakentaakwahkin koci'ikoowinan kaakakwaataki'ikoyek taapishkoo e'inentaakwahk ewii'mayaki‑ishiwepisiyek. 
1PE.4.13	Meshkwac ohsha kitaaciihkentaam e'inentakwahk e'wiitoohkaasoyek inahke Christ kaakii'ishi kakwaatakihtootc, ci'oncimooshkineshkaakoyek minwentamowin ahpii naakohcikaatenik okihci‑inentaakosiwin. 
1PE.4.14	Kiishpin itahsh oncimaci‑ikooyek Christ otishinihkaasowinink, mii 'i cishawentaakosiyek, aaniihsh a'a Ahcaahk kaakihci‑inentaakositc kikikishkawaawaa, amiiwan ihsa ini Kishemanitoo otAhcaahkwan. 
1PE.4.15	Kehcinaac maawiin kika kakwaatakihtoom. Keko tahsh wiin oncikakwaatakihtoohkek taapishkoo kaaoncikakwaatakihtootc awiya kaanihshiwetc, okiimoocishk, kaanihtaa mamaashiitc, a'a kaye kaawanashkwehkamikisitc eshiopapaamisiwinihsik. 
1PE.4.16	Inashke hsa kiishpin awiya onci kakwaatakihtootc e'anami'ewaatisitc, taka keko ta‑akatentansii, meshkwac hsa okamiikwehciwenimaan Kishemanitoon ehpimiwitootc Christan owiinsowinini. 
1PE.4.17	Mii ohsha 'i aasha tipa'ikan e'ocihcihsek tipaahkonikewin cimaacihsek, iki tahsh Kishemanitoonk kaaoncitipentaakosiwaatc nihtam tatipaahkonaawak. Kiishpin tahsh kiinihtamawint tipaahkonikooyank, aaniin iitok keishihsewaakwen i'i kaakii'na'ihtansikwaa minwaacimowin Kishemanitoonk wenciinik. 
1PE.4.18	 Kihcimasina'ikan ishipii'ikaate:
1PE.4.18	“Kiishpin okwayahkwaatis akaawaa pimaacihcikaniwitc,
1PE.4.18	aaniin tahsh kaanaka keishihsewaakwen kaakihtenimaahsikwaa Kishemanitoon, kaamaci‑ishiwepisiwaatc kaye.”
1PE.4.19	Taka tahsh iki kaaonci kakwaatakihtoowaatc ehtootamowaatc Kishemanitoon kaaishiantawentaminitc, okamiinaawaan opimaatisiwiniwaan kaatepweyentaakosinitc kaakii'oshi'ikowaatc, ehtootamowaatc i'iweni kaakwayahkonaakwaninik.
1PE.5.1	Iki hsa kaaniikaanentaakosiwaatc kaa‑ayaawaatc weti kaaishiayayek, miiwak hsa iki kaakanoonakwaa; keniin iitok niniikaanentaakos ekii'waapamak Christ ehkakwaatakihtootc, niwii'wiitoohkaas tahsh okihci‑inentaakosiwin kaawii'naakohcikaatenik. 
1PE.5.2	 Miitahsh enakwaa: Naakaci'ihkwak Kishemanitoo omaanahcaanihshima' kaamiininek cinaakaci'imek, keko wiin anihsaac ishihcikehkek, kiinawaa hsa piko kitinentamowiniwaank cionci ishihcikeyek citootamowek Kishemanitoo otinentamowin. Keko wiin ehta cimihciontisiyek onci‑ishihcikehkek, ciihkentamok hsa 'i e'anohkiihtawek e'naanaakaci'iweyek. 
1PE.5.3	Keko wiin kaye kakwetipenimaahkekwaanik iki kaamiinikooyek cinaakaci'ekwaa, ishipimaatisik hsa keshikihkinawaapaminekwaa. 
1PE.5.4	Ahpii tahsh naakositc a'a kaamaawaci niikaanentaakositc Okanawimaanahcaanishiwe, kikatepinaam tahsh i'i cikikaanohkwaanaatamek i'i kihci‑inentaakosiwin wiihkaa keniankonaakwahsinok.
1PE.5.6	 Kiinawaa tahsh tapahsenintisok pisaan citipeniminek Kishemanitoo kaaishimashkawisiitc, ciompininek wiin iko ahpii keshiminwaapantank. 
1PE.5.7	Pakiciwanehtamawihk wiinihtam cipimiwanehtamawinek kahkina kaamikoshkaatentamo'ikoyek, aaniihsh wiin kinaanaakaci'ikowaa. 
1PE.5.8	Waapaahkamentamok, ahshawaapik kaye, aaniihsh kaashinkeniminek maciaya'aa papamiayaa taapishkoo mihshipishiw kaapapaanoontaakositc e'nanaantawaapamaatc awenenan waahkitamwaatc. 
1PE.5.9	Aayiicikaapawik itahsh i'imaa kitepwehtamowiniwaank, cinakaashkawek maciaya'aa. Kikihkentaam iitok kewiinawaa kahkina kiwiiciotepwehtamoomaakaniwaak misiwe ahkiink mii peshikwan e'ishipimohsewaatc kakwaataki'ikoowinink. 
1PE.5.10	Ahpii tahsh acina kiihkakwaatakihtooyek, Kishemanitoo kaawenooci wii'miikiwetc kishewaatisiwin, kaakii'antoominek Christink ci‑ishiwiitoohkaasoyek i'imaa kaaishinehpici kihci‑inentaakositc, wiin iko kikakiishinaako'ikowaa, kikaishi'ikowaa kaye ciaayiicikaapawiyek, cimashkawisiiyek, kikanehpici⁠onahsikowaa kaye. 
1PE.5.11	Taka Kishemanitoo tatipenimiwe nehpic iko, emen!
1PE.5.13	 Iki tahsh kaye otepwehtamook kaa‑ayaawaatc Paapilanonk 
1PE.5.14	Ociimihkwak kaapooshoo'ekwaa otepwehtamook, cinaakwahk ehsaaki'itiyek. Taka pisaanentamowin kikawiiciiwikom kahkina kaawiiciiwek Christ.
2PE.1.1	Niin Saayiman Piitar 
2PE.1.2	Taka kishewaatisiwin, pisaanisiwin kaye kikakihcimiinikoowisim i'i onci kaaishikihkenimek Kishemanitoo a'a kaye Ciisahs kaaTipeniminank.
2PE.1.3	Kishemanitoo hsa omashkawisiiwinink kitooncimiinikoomin kahkina kekoon kaanoontehseyank o'o kaapimaatisiyank ci‑ishimino anami'ewaatisiyank. Miitahsh i'imaa wencimiinikoowisiyank i'i ehkihkenimank Kishemanitoo kaakii'antominank. Mii hsa tahsh kaakii'onciantominank, ciayaawank wiin iko okihci‑inentaakosiwin, i'iweni kaye kaaishikwayahkonaakositc. 
2PE.1.4	Miitahsh o'o kaakii'oncimiininank kaakihci inentaakwaninikin, kaakihtakintenikin omiikiiwewinan kaakii'ahshotamaaketc. Kiinawaa hsa omiikiwewinink ci'onci shaapwiihkantamowek i'i kaanihshiwaanaaci'iwemakahk mihsawencikewin o'omaa ahkiink kaa‑ayaak, cishiwiitoohkaasoyekipan itahsh otinaatisiwinink Kishemanitoo. 
2PE.1.5	Miitahsh o'o keonci kahkina kekoon ishihcikeyekipan kitepwehtamowiniwaank ciniayaayek kaakwayahkonaakwahk pimaatisiwin, i'i tahsh e'ayaayek aniayaak kihkentamaawin. 
2PE.1.6	E'okihkentamaawiniyek itahsh aniayaak awiya kaakashkihtootc weweni citipenintisotc. O'o tahsh eshikashkihtooyek ani'ayaak shashiipentamowin. E'oshashiipentamowiniyek tahsh ani'ayaak minoanami'ewaatisiwin. 
2PE.1.7	Eshiminoanami'ewaatisiyek itahsh ani‑ishiayaak kaaishisaaki'itiwaatc kaawiitanami'aantiwaatc; o'o tahsh ishisaaki'itiyek, wiinke anishawenintik. 
2PE.1.8	Kiishpin hsa ayaayek ono ishiayaawinan, aniwenoocihtooyek kaye kipimaatisiwiniwaank, mii hsa ini keinishkaakoyek cikihtaapatisiyek, niipiwa' kaye cininaakwahkin kiminohcikewiniwaan, i'i tepwe kaaishikihkenimek kaaTipeniminank Ciisahs Christ. 
2PE.1.9	Awenen tahsh kaamanesitc ono mii 'i eshinaakositc taapishkoo awiya waahsa kaa‑ahkwaapihsik, aapiinc iko kaawaapihsik. Mii hsa wa'a kaawaniihketc ekiihpehki'intipan kaakii'ishi nihtaa macitootankipan.
2PE.1.10	Niiciotepwehtamook, taka tahsh aaskonentamok cikehcinaa'owentaakwaninik Kishemanitoo kaakii'ishikanooninek. Kiishpin hsa 'o ishihcikeyek, kaawiin wiihkaa kikapankihshinsiim. 
2PE.1.11	Miitahsh kekiinawaa kaawii'onci‑⁠wenooci‑⁠tawinamaakooyek cipiintikeshkaayek i'imaa wiihkaa keshipoonihsehsininik kaaishiKihciokimaawitc kaaTipeniminank kaaPimaaci'inank Ciisahs Christ.
2PE.1.12	Niin hsa piko mooshak nika‑ahshwii cimaamihkootamawinakook onoweniwan, aanawiin aasha ehkihkentamek ono. I'i tahsh tepwewin kaakihkentamek, mii hsa i'imaa eshimashkawikaapawiyek. 
2PE.1.13	Miitahsh enentamaan minihk iko kepimaatisiyaan o'omaa niwiiyawink kwayahk ci‑ishihcikeyaampaan, ciompweminakookipan, cimaamihkootamawininakook onoweniwan. 
2PE.1.14	Ekihkentamaan kota aasha kekaa ewiih kiihcikoshkamaan o'o niwiiyaw o'omaa ahkiink kaataanotamaan, kaakii'ishi pehtewiintamawitc a'a kaaTipenciketc Ciisahs Christ. 
2PE.1.15	Cipwaa nipoyaan hsa weweni kekoon nikaishihcike onoweniwan keoncimaamihkawinotamek.
2PE.1.16	Kaawiin niinawint ninkii'aapacihtoohsimin ini kaakakiihtaawihtaakwahkin tipaacimowinan kekii mihci oshihtooyaankipan ahpii kiitashintamaakooyek kaawii'mashkaawentaakwaninik otakohshinowin kaaTipenciketc Ciisahs Christ. Niinawint ohsha nishkiinshikonaanink ninkii'onci waapantamowaamin kaaishi maawaci kihciokimaawentaakositc. 
2PE.1.17	 Ahpii hsa Kishemanitoon Kaaoyoohsimimintc kiimiinikotc kihtentaakosiwin, kihci‑inentaakosiwin kaye, ahpii kaye kiioncikanoonaa 'imaa kaakii'ishiayaanitc kaaMaawaciko Kihci inentaakosinitc o'o ekii'inintc: “Mii hsa wa'a Niin iko ninKosihs kaasaaki'ak, wiin hsa piko kaaminwaapamak,” kii'inaa. 
2PE.1.18	Niinawint hsa piko ninkii'noontamowaamin kihcikiishikonk kaakiihpi onci kanoonintc, ahpii weti kiiwiiciiwankitc kihciwaciink kaakiihtanentaakosinitc Kishemanitoon.
2PE.1.19	Miitahsh niinawint kaaonci kehcinaa'owentamowankitc otipaacimowiniwaan iki 
2PE.1.20	O'owe tahsh maawac iko kihkentamok: kaawiin awiya otaakashkihtoohsiin wiin iko ciwiintankipan mayaa i'i kaaishi kanootamawimintc Kishemanitoon Kehteoshipii'ikewinink. 
2PE.1.21	Aaniihsh kaaishi kanootamawintc Kishemanitoo kaawiin wiihkaa inini otinentamowinink kii'onciimakahsinoon. Ikiweniwak ohsha ininiwak kaakii'misiwe⁠tipenimikowaatc Kishemanitoon otAhcaahkoni kii'ihkitowak kaaishi'antawentaminitc Kishemanitoon.
2PE.2.1	Inashke kii'oncikihkentaakosiwak iitok iki otaanaank kaakii'inwaanitisowaatc ehkiikitoohtamawaawaatc Kishemanitoon i'imaa mekweya'ii kaaishiayaanitc pemaatisinitc. Miitahsh peshikwan keshiayaawaatc owanikihkino'amaakek kaaishiayaayek. Miiwak hsa iki kepiitoowaatc kenihshiwanaaci'iwemakaninikin kihkino'ikewinan kaatepwewansininikin. Oka⁠/aanawenimaawaan kaye kaaTipenimikowaatc Christan kaakiihtipa'okowaatc. Wiinawaa tahsh piko takashkihtamaasowak keonci‑⁠ketahto‑⁠nihshiwanaaci'itisowaatc. 
2PE.2.2	Tapaahtinowa' itahsh kaye kenanaapinaakowaatc i'i kaaishiwiinaatisiwaatc. Mii hsa tahsh i'imaa keonci⁠paahpinencikaatek i'i pimaatisiwin kaapimohsaatamank Tepwewinink kaaishihsink. 
2PE.2.3	Oko tahsh kaawanikihkino'ikewaatc kaanihtaa‑⁠aaskonisiwaatc, mii ehta ko e'inwaaninekwaa ewii'oncikashkihcikewaatc. Aaniihsh oka‑aapacihtoonaawaan ini wiinawaa piko okakayenisiwiniwaan. Aasha ohsha mewisha oko tino kiihkiishaahkonaawak ketootawintwaa; ini kaye kaawii'nihshiwanaaci'ikowaatc kaawiin nipaahsiiwan.
2PE.2.4	Inashke Kishemanitoo kaawiin okiimanaaci'aasii' 
2PE.2.5	 Kishemanitoo kaye kaawiin okii'manaaci'aahsii' mewisha kaakiihpimaatisinikopanen kaakehteahkiiwaninikopanen, ahpii kiinihkipanaakopanen o'omaa kehteahkiink kaakiihkihtenimikohsik. Mii ehta ko Noowawan 
2PE.2.6	 Kishemanitoo itahsh kaye kiihtootawaakopan citakonihshiwanaaci'imintc i'i pemaatisinitc ahpii kiicaakaahkisank kihci'otenawan 
2PE.2.7	 Okiihshaapwii'aan tahsh kaye Laatan 
2PE.2.8	Wa'a tahsh kaakiihkwayahkwaatisitc mekweya'ii ekii'ishitaatc kii'onci kakwaatakentam otahcaahkonk, entahsokiishik aaniihsh okii'waapaantaan, okii'noontaan kaye aaniin kaa'ishimaci ishihcikenitc pemaatisinitc. 
2PE.2.9	Miitahsh i'imaa wencinaakwaninik kaaTipenciketc e'nihtaa shapwii'aatc pemaatisinitc kaakihtenimikotc i'imaa kaaishi wahsitaawihsenitc. Okashkihtoon kaye e'mamaancikonaatc i'i kaamaci ishiwepisinitc paanimaa Tipaahkonikewikiishikaninik ewii'nana'ahsaatc. 
2PE.2.10	Ikiweniwak hsa memintake kaaishihcikewaatc aaniin eshimaci mihsawentamoomakaninikin owiiyawiwaan; kaawiin kaye opapaamihtawaahsiwaawaa' awenena' iko kaaniikaanisinitc.
2PE.2.10	Aahpici kaye soonkite'ewak, kakaancihc kaye kekoonini ishihcikewak; kaawiin kaye kohtaacihsiiwak e'manaasomaahsikwaa kaaniikaanentaakosinitc awekwena' ishpimink kaa‑ayaanitc, takwac itahsh opaahpinotawaawaa'. 
2PE.2.11	Iki tahsh wiin 
2PE.2.12	Oko tahsh wiin kaawanikihkino'ikewaatc omaci‑itaanaawaan kekoonan kaanihsitohtansikwaa. Mii 'owe eshinaakosiwaatc, taapishkoo kaa⁠ehshaawaatisihsikwaa aya'aawihshak, otishiayaawiniwaank iko kaaishihcikewaatc, mii ehta kaaoncinihtaawikiwaatc cikaahcitinintwaa, cinihsintwaa tahsh kaye. Miitahsh peshikwan keshinihsintwaa owanikihkino'ikek kaatootawimintc aya'aawihsha'. 
2PE.2.13	I'i kaaishimamaashiihkantaakewaatc itahsh, mii peshikwan kewiinawaa keishitipa'amawintwaa. Mii hsa ko pisaan ehkiishikaninik e'ishihcikewaatc keminwentamoshkaakowaatc, wiinawaa piko kaainentamowaatc e'minwentaakwaninikin. Wiinawaa hsa kitakasinaakosi'ikowaak, kimaashishkaakowaak e'wiiciwiihsiniiminekwaa; miitahsh iko keyaapi eshiminwentamo'itisowaatc ehkakayenisiwaatc. 
2PE.2.14	Mii ehta ko kaye 'i tino kaananaantawaapamaawaatc ihkwewa' noociko ketootawaawaatc. Kaawiin wiihkaa temacitootansiiwak. Aahpici kaye naakaciiwak ehtepinamowaatc kaa‑antawentamowaatc. Kishemanitoon iitok okanihshiwaanaaci'ikowaan. 
2PE.2.15	 Ekii'nakatamowaatc tahsh i'i kwayahk ishaawin, miitahsh kaa'ishiwanimaacaawaatc ekii'naapa'amaanaawaatc kaakii'ishipimohsenitc Pelamoon 
2PE.2.16	Maashimihtatimoon iitok okiihkishiikanoonikoon a'a Pelam i'i kaakii'ishimamaashiitc, aya'aawihshan kaanihtaakiikitohsinik ininiink kii'inwewan ehkanoonikotc. Miitahsh kaa'ishikipihciitc Pelam awahshime noociko cikakiipaacihcikehsik.
2PE.2.17	Miitahsh kaye eshinaakosiwaatc kaawanikihkino'ikewaatc taapishkoo nipi kaaishimoohkiciwank kaaiskahtekin, i'i kaye kaapaashkineyaak kaapapaamiwepaahsink kiikihcinootink. Miiwak hsa iki kaatawinamawintwaa maawac iko kaaishi kashkiitipihkaninik. 
2PE.2.18	Aahpici kaye kishiiwewak ehkakiipaaci mamiihkwaanitisowaatc, otaapacihtoonaawaan kaye wiiyawimaa kaaishi maci mihsawencikemakaninik e'oncikaahcici'aawaatc i'i payesh iko kaanimaacihtaanitc kaatapasiinotawaanitc iniweniwa' pemaatisinitc kaanihtaa wawaniinitc. 
2PE.2.19	E'ahshotamawaawaatc kekoonan inaahkonikewinan citipenimikohsinik, shaakooc itahsh wiinawaa piko omisiwe⁠tipenimikonaawaa kenihshiwanaaci'ikowaatc. Wekonenini hsa ko awiya kaashaakoci'ikotc, mii hsa 'iweni tepenimikotc. 
2PE.2.20	Awenenak hsa ko kaakiihshaapwihkantamowaatc i'i kaanihshiwaanaaci'iwemakaninik kaa'ishicikenitc pemaatisinitc o'omaa ahkiink, ehkihkenimaawaatc kaaTipenimiminank Opimaaci'iwen Ciisahs Christan; kiishpin itahsh miinawaa otishihcikewiniwaank oncitahkopinikowaatc, shaakooci'ikowaatc kaye, nawac iitok noonkom kihci ishinaakosiwak aahpiihc wiin weti nihtam kaakii'ishinaakosiwaatc. 
2PE.2.21	Nawac iitok taakii'onishihshinini wiihkaa kihkentansikwaapan i'i kaakwayahkonaakwaninik pimaatisiwin, ahpiihc wiin ekii'ishkwaa kihkentamowaatc cinakatamowaahpan i'i minwaacimowin Kishemanitoonk kaakii'onciinik kaakii'wiintamawintwaa. 
2PE.2.22	 Mii hsa ko mayaa tepwe eshihsewaatc kaa'ishihsininik i'i nanekaam ihkitowin: “Animohsh okiiweantamiicin kaakiishihshikakowaatank,” o'o tahsh kaye ihkitowin: “A'a koohkoohsh kii'ishkwaa kisiihsipacikaniwitc, mii 'i miinawaa eshi kiiwe tihtipihshimoonotc ashashkiihkaank.”
2PE.3.1	Kaasaaki'inakook, mii hsa 'i 'owe aasha niishink (2) e'oshipii'amawinakook. Mii hsa tahsh kaakii'onci oshipii'amawinakook niishwaa cimaamihkawaaminakook ciamacihtooyaan kinaanaakatawentamowiniwaan kwayahk ci‑inentamek. 
2PE.3.2	Kinantawenimininim kaye cimaamihkawinotamek kaakii'ihkitowaatc iki kaakihtentaakosiwaatc mewisha 
2PE.3.3	 O'o tahsh maawac iko mihkwentamok, ishkwaac anikakiishikahk taniayaawak pemaatisiwaatc ketipenimikowaatc omihsawencikewiniwaan. Miiwak hsa iki kepaahpinotawinekwaa. 
2PE.3.4	Mii hsa tahsh keihkitowaatc: “Aaniin tahsh kaa'ishihsenik kaakii'ishi ahshotamaakekopanen ewiihpitakohshink? Inashke kikehteya'aaminaanik aasha kiihcaakinipowak, mii hsa ko peshikwan keyaapi pemi‑ishiwepahk kaakii'ishiwepahk kiioshihcikaatek o'o ahki,” taihkitowak. 
2PE.3.5	 Oncita piko e'waniihkenotamohshihtoowaatc, Kishemanitoon otihkitowininiink ekii'onciayaanik kihcikiishik mewisha, i'iweni kaye ahki nipiihkaank e'oncisaakipiinik, nipiini ekii'aapataninik kii'oshihcikaatenik ahki. 
2PE.3.6	 Mii hsa i'imaa nipiink kaakii'ishi nihkipacikaatekopanen i'i kehte ahki kaakii'ayaakopanen, mii 'imaa kaakii'ishi nihshiwanaacihcikaatek. 
2PE.3.7	I'i tahsh kiishik, i'i kaye ahki noonkom kaa‑ayaakin, mii hsa peshikwan Kishemanitoo otihkitowinink wencikanawentaakwaninikin piciinak ewiihcaakisikaatenikin. Mii hsa kaaonci kanawentaakwahkin ewiihtako‑⁠nihshiwanaacihcikaatekin i'i ahpii Tipaahkonikewi Kiishikaninik, kaawii'nihshiwanaaci'intwaa iki kaakihtenimaahsikwaa Kishemanitoon.
2PE.3.9	KaaTipenciketc hsa kaawiin papeciihsii ewii'ishihciketc i'i kaakii'ishi ahshotamaaketc, taapishkoo kaaicikaniwitc ehpapeciitc. Kishashiipenimikowaa ohsha e'antawenimaahsik awiyan cinihshiwanaatisinitc. Kahkina hsa awiyan onantawenimaan cikwehkaatisinitc.
2PE.3.11	O'owe tahsh inahke ewii'ishi nihshiwanaacihcikaatekin ono kahkina, aaniin itahsh kiinawaa kekii'ishipimaatisiyekipan? Mii iitok eshinaakwahk cipehkaatisiyek, cipakitinitisoyek kaye Kishemanitoo citipeniminek. 
2PE.3.12	Ehpiihtaawek kiishikaninik Kishemanitoo kaawiihtipaahkoniwetc, kakwe weyiipihtook wiipa ci‑ishihsek. Mii ohsha 'i ahpii kiishik kaawii'ankwaahkitek, kaawii'nihshiwanaacihcikaatek kaye. Ini kaye kahkina ishpimink kaa‑ayaakin taninkitewan keahpiihcikishitek. 
2PE.3.13	 Kaakii'ishi ahshotamaakekopanen itahsh kiinawint kaaoncipiihtooyank i'i kaawii'oshki oshihcikaatek kiishik, oshki ahki kaye, mii hsa 'imaa kwayahkwaatisiwin keshitaamakahk.
2PE.3.14	Taka tahsh, kaasaaki'inakook, ehpiihtooyek ono, aahkohcikek ahpii Kishemanitoo takohshink cimihkawinek ehpehkaatisiyek, kekoon kaye ci‑ishi anaamentaakosihsiwek, pisaan iko ciwiiciiwek. 
2PE.3.15	Inentamowaahk itahsh i'i kaaTipenciketc eshishashiipentank, mii hsa 'imaa wenciik pimaaci'ikoowin. Taapishkoo kaasaaki'ankitc kiitanami'aanaan Pwaal 
2PE.3.16	Miitahsh peshikwan inahke eshipii'iketc kahkina otooshipii'ikanink onoweniwan kiitashintank. Ayaaniwan hsa aahpici kekoonan senakihtaakwaninikin otooshipii'ikanink. Miiwan hsa ini noociko kaa'inwehtoowaatc iki kaakakiipaatisiwaatc, kaakisihkawaatisihsikwaa. Mii hsa kaye entootamowaatc kotak kekoonan Kihcimasina'ikanink kaaishi⁠ayoshipii'ikaatenikin. Wiinawaa hsa kashkihtamaasowak nihshiwanaatisiwin.
2PE.3.17	Kiinawaa tahsh kaasaki'inakook! Aasha ehkihkentamek ono, ayaankwaamisik citako wanihshimihsinowekwaa kaaishiwayeshintisowaatc kaamaci ishiwepisiwaatc, cionci pankishinsiwek i'imaa kaaishi aayiicikaapawiyek. 
2PE.3.18	Ishipimaatisik hsa ciani‑ishimaaciikiyek kitanami'ewaatisiwiniwaank, cinikihkenimek kaaTipeniminank kaaPimaaci'inank Ciisahs Christ. Taka wiin mooshak takihci inenimaa noonkom nehpic iko kaye. Emen.
1JN.1.2	Ahpii tahsh kiinaakosii'itisotc a'awe pimaatisiwin, ninkii'waapamaanaan, nintipaacimaanaan kaye, ehtashintamaakooyek a'awe mooshak iko pimaatisiwin kaa‑ayaatc. Wiin kaakii'wiiciayaamikotc Kishemanitoon kaaoTetemaawinitc, ninkii'naakosiihtaakonaan. 
1JN.1.3	I'i tahsh niinawint kaakii'waapantamaank, kaakii'noontamaank kaye, kaaonciwiintamaakooyek kekiinawaa ciwiiciiwiyaank, o'o kaashiwiiciiwankitc kaaoTetemaawitc, ini kaye kaashiwiiciiwimankitc oKosihsan Ciisahs Christan. 
1JN.1.4	Miitahsh kaaoncioshipii'amaakooyek niinawint wiinke cikiishinaakwahk niminwentamowininaan.
1JN.1.5	Miitahsh o'oweni otipaacimowin kaakii'noontawankitc e'wiintamawinankitc, miitahsh o'o kaawiintamaakooyek; Kishemanitoo e'waahseyaasitc, kaawiin kaye awaac pankii kashkiitipihkisiwin otayaahsiin. 
1JN.1.6	Kiishpin ihkitoyank e'wiiciiwank, kashkiitipihkanonk tahsh ishipimohseyank, kikakiinawishkimin iinsan; kaawiin kitishipimaatisihsiimin kaainahtek tepwewin. 
1JN.1.7	Kiishpin tahsh waahseyaank ishipimaatisiyank, taapishkoo wiin iko a'a waahseyaank kaaishiayaatc, miitahsh e'minowiiciintiyank; Ciisahs tahsh omiskwiim Kishemanitoon kaaoKosihsimikotc, kipehki'ikowaamin macitootamowinink onci.
1JN.1.8	Kiishpin tahsh kaawiin wihkaa nimacitootansiimin ihkitoyank, mii 'i iinsan e'wayeshintisoyank, kaawiin tepwewin kikikishkaakohsiimin. 
1JN.1.9	Kiishpin tahsh waawiintamawank Kishemanitoo kimacitootamowininaanin, wiin hsa kaatepweyentaakositc kwayahk kaatootank; miitahsh i'i kaaoncipoonentamawinank, kaaoncipehki'inank kaye kahkina onci kaaishikwayahkohcikehsiwank. 
1JN.1.10	Kiishpin kaawiin ninkii'macitootansiimin ihkitoyank, amii 'i iinsan peshikwan ehkitoyank ehkakiinawishkitc Kishemanitoo. Kaawiin iinsan otihkitowin kikikishkaakohsiiwaamin.
1JN.2.1	Kiinawaa kaasaaki'inakook niniicaanihsak kaaineniminakook, kitooshipii'amawininim ono cimacitootansiwek. Kiishpin hsa awiya macitootank, kitayaawaanaan kaakiikitoohtamawinank ehkanoonaatc kaaoTetemaawinitc, mii hsa 'awe Ciisahs Christ, kwayahk kaaishihciketc. 
1JN.2.2	Wiin hsa ko kaaoncipoonentamaakoowank kimacitootamowininaanin, kaawiin wiin kiinehtawint ehta, i'i hsa kaye kaashimacitootaminitc kahkina pemaatisinitc o'omaa ahkiink cipoonentamawimintc.
1JN.2.3	Ehkanawentamowank itahsh Kishemanitoo otinaahkonikewinan, mii 'omaa wencikehcinaa'oyank ehkihkenimank. 
1JN.2.4	A'awe tahsh wiin “Ninkihkenimaa” kaaihkitotc, ehkanawentansik tahsh otinaahkonikewinini mii 'i iinsan a'a kaakakiinawishkitc. Kaawiin iitok okikishkaakohsiin tepwewin. 
1JN.2.5	A'awe tahsh wiin kaakanawentank otihkitowinini, Kishemanitoon hsa kekii'ishisaaki'aahpan kiihkiishihcikaateni opimaatisiwinink. Miitahsh i'i ishihcikeyank, mii 'omaa keoncikehcinaa'oyank e'wiiciayaamank Kishemanitoo. 
1JN.2.6	A'awe tahsh kaaihkitotc ehtipiwiiciiwaatc Kishemanitoon, ishinakwanini ko ci‑ishipimohsehpan peshikwan kaashipimohsenitc Christan.
1JN.2.8	Shaakooc itahsh oshkikekoonink inentaakwan o'o inaahkonikewin kaaoshipii'amawinakook. Tepwewin iitok i'imaa Christink ishinaakwanini, i'imaa kaye kipimaatisiwiniwaank. Aaniihsh kaakashkiitipihkahk aniankonaakwan, i'i tahsh kaawaahseyaak aasha anisaakaahte.
1JN.2.9	A'a tahsh kaaihkitotc e'ayaatc kaashiwaahseyaanik, shaakooc tahsh shiinkenimaatc wiitanami'aan, kaashikashkiitipihkaninik hsa keyaapi ishiayaa. 
1JN.2.10	A'a tahsh wiin kaasaaki'aatc wiitanami'aan, kaashiwaahseyaanik ishipimaatisi. Kaawiin tahsh kekoonini otayaahsiin keoncipisokehshink. 
1JN.2.11	A'awe tahsh wiin kaashiinkenimaatc wiitanami'aan, kaashikashkiitipihkaninik iinsan ishiayaa, kaashikashkiitipihkaninik kaye ishipimohse. Kaawiin okihkentansiin aaniinti eshaatc, aaniihsh kaakashkiitipihkaninik okipaapishkaakon.
1JN.2.12	Kaasaaki'inakook niniicaanihsak kaaineniminakook, mii ohsha kaaoncioshipii'amawinakook, cimaamihkawiyek ekiihpoonencikaatekin kimacitootamowiniwaan Christ otishinihkaasowinink onci. 
1JN.2.13	Kekiinawaa hsa nawac kaakihtaatisiyek, kitooshipii'amawininim cimaamihkawiyek ehkihkenimek a'a kayehte kaakii'ayaatc kiimaacihsenik kahkina kekoon. Kekiinawaa kaaoshkaatisiyek, kitooshipii'amawininim cimaamihkawiyek ekiihshaakooci'ek maciaya'aa.
1JN.2.13	Kitooshipii'amawininim kiinawaa kaaineniminakook apinoonciishak, cimaamihkawiyek ehkihkenimek kaaoTetemaawitc. 
1JN.2.14	Kitooshipii'amawininim kiinawaa kaakihtaatisiyek, cimaamihkawiyek ehkihkenimek a'a kayehte kaakii'ayaatc kiimaacihsenik kahkina kekoon. Kitooshipii'amawininim kiinawaa kaaoshkaatisiyek, cimaamihkawiyek e'mashkawisiiyek, Kishemanitoo kaye e'ayaanik otihkitowin kipimaatisiwiniwaank, ekiihshaakooci'ek kaye maciaya'aa.
1JN.2.15	Keko saakihtoohkek kaanihtaainahkamikahk o'omaa ahkiink, ini kaye kekoonan kaa‑ayaakin ahkiink. Kiishpin awiya saakihtootc ahkiiwihcikewinan, kaawiin iinsan osaaki'aahsiin kaaoTetemaawinitc. 
1JN.2.16	Aaniihsh kahkina kekoonan onoweniwan o'omaa ahkiink kaa‑ayaakin, awiya kaaishimacimihsawenciketc, oshkiinshikomaank kaye kaaoncimihsawinaakenk, ishipimaatisiwinink kaye kaashikihci‑inenintisonk, kaawiin ono Otetemaank onciimakahsinoonan, ahkiink ohsha oncioshi'oomakanoon! 
1JN.2.17	I'i hsa ahki, kaaishi⁠mihsawencikenaaniwank kaye, tapoonihsewan. A'a tahsh wiin kaatootank kaashiantawentaminitc Kishemanitoon nehpic tapimaatisi.
1JN.2.18	Kiinawaa kaasaaki'inakook apinoonciishak, mii 'owe ishkwaac e'ishihsek. Kaakii'ishinoontamek ewiihpitakwihshink a'a kaakakwenakaashkawaatc Christan, aasha tahsh niipiwa' kaakakwenakaashkawaawaatc Christan kiihpitakohshinook. Miitahsh o'omaa wencikihkentaakwahk mii 'i aasha ishkwaac e'aniocihcihsek. 
1JN.2.19	Kaawiin tahsh wiinawaa kiwiicitipentaakosiimikohsiinaanik, mii hsa 'i kaakii'oncinakaninankwaa. Kiishpin kaaoncitipentaakosiyank tepwe ishitipentaakosiwaahpan, keyaapi iitok kitaakii'wiiciiwikonaanik. Ekii'nakaninankwaa tahsh mii 'imaa eshipehtenaakwaninik kaashitipentaakosiyank tepwe e'oncitipentaakosihsikwaa. 
1JN.2.20	Kiinawaa tahsh wiin kikii'miinikoowisim Kishemanitoo otAhcaahkwan, kahkina kaye kikihkentaam. 
1JN.2.21	Kaawiin tahsh kaakii'onci⁠oshipi'amawinakook ehkihkentansiwek tepwewin, ekihkentamek ohsha. Kikihkentaam kaye kiiwanimowin tepwewinink e'onciihsinok. 
1JN.2.22	Awenen tahsh kekiinawishkitc? Awiya hsa ko kaaihkitotc Ciisahsoon e'aawihsinik kaakii'onaapamikonitc Kishemanitoon, mii hsa 'awe kaakakwenakaashkawaatc Christan. Aaniihsh kaawiin otipaacimaahsiin Kaaoyoohsimimintc, oKosihsimaan kaye. 
1JN.2.23	Awenen itahsh iko kaatipaacimaahsik oKosihsimaan kaawiin otayaawaahsiin Kaaoyoohsimimintc. A'a tahsh kaatipaacimaatc oKosihsimaan otakoayaawaan Kaaoyoohsimimintc.
1JN.2.24	Miitahsh eshinaakwahk cikikishkamekipan i'i nihtam kaakii'noontamek kiimaacii⁠anami'ewaatisiyek. Kiishpin i'i ishisek, miitahsh keshikihciwi⁠ayaayek kaashiayaatc oKosihsimaa, a'a kaye Kaaoyoohsimintc. 
1JN.2.25	Miitahsh o'oweni wiin iko oKosihsimaa kaakii'ahshotamawinank, pimaatisiwin wiihkaa kepoonihsehsininik.
1JN.2.26	Kitooshipii'amawininim itahsh ehtashintamawinakook iki kaakakwe⁠waniwininekwaa. 
1JN.2.27	Kiinawaa tahsh wiin Christ kikiihsiikinamaakowaa otAhcaahkwan. Ehkikishkawiminek itahsh, kaawiin memwehc kikamanesihsiim awiya cikihkino'amawinek. OtAhcaahkwan tahsh kaakiihsiikinamawinek kikakihkino'amaakowaam kahkina kekoonini. I'i tahsh kaakihkino'amawiminek tepwewanini, kaawiin wiin kiiwanimowin tinowansinini. I'i tahsh kaashikihkino'amawiminek, mii 'imaa onci mooshak wiiciiwihk Christ. 
1JN.2.28	Kiinawaa niniicaanihsak kaasaaki'inakook, taka mooshak wiiciiwaataa. Ahpii tahsh naakositc cisoonkite'eyank, ciakaciihtawaahsiwank kaye ahpii pitakwihshink. 
1JN.2.29	Kikihkentaam iitok Christ ehkwayahkwaatisitc; kikihkentaam kaye kahkina awiya kaaishihciketc kaakwayahkonaakwaninik otooniicaanihsimikoon Kishemanitoon.
1JN.3.2	Kaasaaki'inakook, aasha ohsha noonkom Kishemanitoo oniicaanihsa' kitinowiwaamin, weti tahsh niikaanaya'ii kaawiin mahshi kihkentaakwahsinoon aaniin mayaa keinentakosiwankwen. Shaakooc itahsh kikihkentaamin, ahpii naakositc, kaainentaakositc kekiinawint ci‑inentaakosiyank; aaniin kaye mayaa eshinaakositc kikaishiwaapamaanaan. 
1JN.3.3	Kahkina tahsh awiya o'o kaashiahpenimonotawaatc, ishipehki'itiso taapishkoo kaashipehkentaakosinitc Christan. 
1JN.3.4	Kahkina tahsh awiya kaanihtaa⁠macitootank, mii 'awe tino kaanihtaa‑aanawentank Kishemanitoon otoonahshowewinini. Kiiaanawencikaatek ohsha onahshowewin, mii hsa 'i e'macitootamonaaniwank. 
1JN.3.5	Kikihkentaamin tahsh kaye ekiihpitakwihshink ciwepinamawinank kimacitootamowininaanin. Kaawiin wiin Christ otayaahsiin macitootamowin. 
1JN.3.6	Awiya hsa kaawiiciiwikotc Christan kaawiin nihtaa⁠macitootansii, a'a tahsh awiya kaanihtaa⁠macitootank, mii iinsan 'awe wiihkaa kaawaapamaahsik, kaakihkenimaahsik kaye.
1JN.3.7	Niniicaanihsak, taka keko awiya kikawanimikohsiiwaa. A'awe hsa kwayahk kaanihtaatootank, mii hsa a'awe kaashikwayahkwaatisitc taapishkoo kaashikwayahkwaatisinitc Christan. 
1JN.3.8	A'a tahsh wiin kaanihtaa⁠macitootank maciaya'aank oncitipentaakosi, aaniihsh maciaya'aa kii'oncimacitootam kiimaacihsenik o'o ahkiini. Miitahsh o'o kaakii'oncinaakosinitc Kishemanitoo oKosihsan, ewii'nihshiwanaacihtamawaanitc enanohkiinitc maciaya'aan. 
1JN.3.9	Awiya hsa Kishemanitoon kaa'oniicaanisimikotc kaawiin nihtaa⁠macitootansii, aaniihsh Kishemanitoon kaaishiayaanitc okikishkaakon. Kaawiin otaakashkihtoohsiin keyaapi cianimacitootank, aaniihsh Kishemanitoonaank oncinihtaawiki. 
1JN.3.10	Aahpici ohsha peyahtenaakosiwak iki Kishemanitoon kaaoniicaanihsimikowaatc, iki kaye maciaya'aan kaaoniicaanihsimikowaatc. Awiya hsa kaaishihcikehsik kaakwayahkonaakwaninik kaawiin Kishemanitoon otooniicaanihsimikohsiin, kaawiin kaye a'a tino osaaki'aahsii' wiitanami'aa'.
1JN.3.12	Keko tahsh wiin nanaapinawaahkek Ken 
1JN.3.13	Niitanami'aak, keko maamahkaatentankek kiishpin shiinkeniminekwaa ahkiink kaa‑ayaawaatc. 
1JN.3.14	Kikihkentaamin tahsh kiinawint nipowinink ekii'oncisaakicishkaayank, ekii'ishipiintikeshkaayank tahsh pimaatisiwinink, aaniihsh kisaaki'aanaanik kiitanami'aanaanik. A'awe tahsh wiin kaasaaki'iwehsik, nipowinink tanentaakosi. 
1JN.3.15	Awiya tahsh kaashiinkenimaatc wiitanami'aan mii hsa taapishkoo enentaakositc kaanihshiwetc. Kikihkentaamin itahsh awiya kaanihshiwetc kaawiin okikishkaakohsiin i'i pimaatisiwin wiihkaa kepoonihsehsininik. 
1JN.3.16	I'i tahsh Christ kaakii'ishipakitinank opimaatisiwin kiinawint onci, mii 'imaa keoncikihkentamankipan aaniin awiya kaasaaki'iwetc keishihciketc. Miitahsh kekiinawint eshinaakwahk cipakitinamankipan kipimaatisiwininaanin kiitanami'aanaanik onci. 
1JN.3.17	Awiya tahsh kaatepihsetc kekoonan, waapamaatc wiitanami'aan noontehsenitc, ishikoohpaatenimaahsik tahsh, aaniin tahsh inaa keshikikishkaakohpan Kishemanitoon osaaki'iwewinini? 
1JN.3.18	Kaaoniicaanihsiminakook, taka kaawiin wiin ehta kitihkitowininaanink kikaoncisaaki'iwehsiimin, kaawiin kaye kikamihcitashintansiimin; kikatootaamin hsa cinaakwahk tepwe saaki'iwewin. 
1JN.3.19	O'o tahsh ishihcikeyank, mii 'omaa keoncikihkentamank tepwewinink e'oncitipentaakosiyank. Miitahsh kaye o'omaa keoncipisaanihtooyank kite'inaanin cishaakwenimohsiwank Kishemanitoo enaahsamiitc. 
1JN.3.20	Kiishpin hsa ko kiimikoshkaatentami'ikoyank kite'inaanin, kimaci‑ishiwepis e'ikoyank, nawac iitok Kishemanitoo kikihkenimikonaan ahpiihc wiin kaa‑ahpiihci kihkenintisoyank kite'inaanink, wiin kaye kahkina kekoonini kaakihkentank. 
1JN.3.21	Kaasaaki'inakook, kiishpin kimaci‑ishiwepis ikohsiwank kite'inaanin, miitahsh i'i keoncisoonkite'eyank enaahsamiitc. 
1JN.3.22	Miitahsh kaye wencitepinamowank wekonen iko kaakakwecimank, aaniihsh kina'ihtamowaamin, e'ishihcikewank kaye kaaminwaapantank. 
1JN.3.23	Miitahsh o'o enaahkoniketc, citepweyentamowank otishinihkaasowinini oKosihsan Ciisahs Christan, cisaaki'itiyankipan, kaakii'inaahkoninank. 
1JN.3.24	A'a tahsh iko kaakanawentank aaniin enaahkonikenitc, otipiwiiciiwaan Kishemanitoon, owiiciiwikoon itahsh kaye. Ini tahsh otAhcaahkwan kaakii'miininank, mii 'imaa wencikihkentamank e'wiiciiwinank.
1JN.4.1	Kaasaaki'inakook, keko tepwehtawaahkekwaanik kahkina kaaihkitowaatc ehkikishkaakowaatc Kishemanitoon otAhcaahkoni. Antakihkenimihkok taka Kishemanitoonk cionciinikwen ini ahcaahkwan kaakikishkawaawaatc. Aaniihsh paahtiinowak kaainwaanitisowaatc ehkiikitoohtamawaawaatc Kishemanitoon, misiwe e'ishaawaatc o'omaa ahkiink. 
1JN.4.2	O'o tahsh kikaonci⁠kihkenimimaawaan kiishpin tepwe Kishemanitoo otAhcaahkwan e'aawinikwen. Entahsopeshik itahsh iko awiya kaawiintank Ciisahs Christan ininiinaank ekii'ishiowiiyawinitc, mii hsa Kishemanitoonk kaaonciinitc ini Ahcaahkwan kaakikishkaakotc. 
1JN.4.3	Entahsopeshik itahsh awiya keihkitohsik Ciisahsoon o'o e'ishiayaanitc, kaawiin iinsan Kishemanitoonk onciihsiiwan ini ahcaahkwan kaakikishkaakotc. Mii ohsha iinsan a'a kaakakwenakaashkawaatc Christan otahcaahkoni, kaakii'noontamek aasha ewiihpitakwihshink. Inashke aasha iitok o'omaa ahkiink ayaa.
1JN.4.4	Niniicaanihsak, Kishemanitoonaank tahsh kiinawaa kitoonciim, kikiihshaakoci'aawaak kaye iki kaakii'inwaanitisowaatc ehkiikitoohtamawaawaatc Kishemanitoon, aaniihsh a'a kaakikishkawinek nawac soonkentaakosi ahpiihc wiin ini ahcaahkwan kaakikishkaakowaatc iki o'omaa ahkiink kaaoncitipentaakosiwaatc. 
1JN.4.5	Ahkiink itahsh oncitipentaakosiwak, miitahsh kaye kaaonci‑ishicikewaatc kaa'ishikiishwenitc ahkiink kaainaatisinitc, mii 'i kaye kaaonci⁠pisintaakowaatc o'omaa ahkiink kaa‑ayaanitc. 
1JN.4.6	Kiinawint tahsh wiin Kishemanitoonk kitooncitipentaakosimin. Awenen iko kaakiihkenimaatc Kishemanitoon kipisintaakonaan. A'a tahsh wiin Kishemanitoonk kaaoncitipentaakosihsik kaawiin kipisintaakohsiinaan. Miitahsh o'omaa keoncipehteyenimintwaa iki kaakikishkaakowaatc ini Ahcaahkwan tepwewin kaakihkino'ikenitc, iki tahsh kaye kaakikishkawaawaatc ahcaahkwan kaawaniwishiwenitc.
1JN.4.7	Kaasaaki'inakook, taka saaki'ititaa. Saaki'iwewin hsa Kishemanitoonk onciimakan. Kahkina tahsh awiya kaasaaki'iwetc otooniicaanihsimikoon Kishemanitoon, okihkenimaan kaye Kishemanitoon. 
1JN.4.8	A'awe tahsh kaasaaki'iwehsik kaawiin okihkenimaahsiin Kishemanitoon. Kishemanitoo iitok ishiayaa ehsaaki'iwetc. 
1JN.4.9	Kishemanitoo tahsh kikii'naakohtamaakonaan ehsaaki'inank, ekiihpiicinisha'waatc kaamihcipeshikonitc oKosihsan o'omaa ahkiink, kiinawint ciayayaawank pimaatisiwin oKosihsink onci. 
1JN.4.10	Miitahsh o'owe saaki'iwewin, kaawiin wiin ekiihsaaki'ank Kishemanitoo, wiin iitok kikiihsaaki'ikonaan, kaakii'onci piicinisha'waatc oKosihsan keoncipoonentamaakooyank kimacitootamowininaanin. 
1JN.4.11	Kaasaaki'inakook, kiishpin Kishemanitoo o'o nahke kii'ishisaaki'inank, kekiinawint tahsh ishinaakwan cisaaki'itiyankipan. 
1JN.4.12	Kaawiin mahshi wiihkaa awiya owaapamaahsiin Kishemanitoon, kiishpin tahsh saaki'itiyank, Kishemanitoo iinsan kiwiiciayaamikonaan, mii 'i kiihkiishinaakwaninik osaaki'iwewin kipimaatisiwininaanink. 
1JN.4.13	Miitahsh wencikihkentamank e'wiiciayaamank Kishemanitoo, e'wiiciayaaminank kaye, aaniihsh kikii'miinikonaan otAhcaahkwan. 
1JN.4.14	Kiinawint hsa kikii'waapantaamin, kitipaacimomin kaye Kaaoyoohsimintc ekiihpiicinisha'waatc oKosihsan cipimaaci'aanitc pemaatisinitc o'omaa ahkiink kaa‑ayaanitc. 
1JN.4.15	Awenen tahsh iko kewiintank Ciisahsoon mayaa e'oKosihsimikonitc Kishemanitoon, mii iitok a'a e'wiiciayaamaatc Kishemanitoon, e'wiiciayaamikotc kaye. 
1JN.4.16	Kiinawint tahsh kikiihpikihkentaamin, ekiihtepwehtamowank kaye aaniin eshisaaki'inank Kishemanitoo. Kishemanitoo hsa ishiayaa ehsaaki'iwetc. Awenen itahsh iko saaki'iwewinink entashipimaatisitc, owiiciayaamaan Kishemanitoon, owiiciayaamikoon tahsh iko kaye. 
1JN.4.17	Kiishpin saaki'iwewin kipimaatisiwininaanink ishikiishinaakwahk, mii 'i keoncikehcina'owenimoyank ahpii tipaahkonikewikiishikahk, aaniihsh Christ kaaishinaakwaninik opimaatisiwin, mii kekiinawint eshipimaatisiyank o'omaa ahkiink. 
1JN.4.18	A'awe kaasaaki'iwetc kaawiin kohtaacihsii. I'i hsa kaakiishinaakwaninik saaki'iwewin oncisaakicishkikaateni kohtaaciwin. Aaniihsh awiya kaananiisaanentank ewii'nana'ahsintc, mii 'imaa wenciik kohtaaciwin. Awiya tahsh kaakohtaacitc kaawiin mahshi kiishinaakohcikaatehsinini saaki'iwewin opimaatisiwinink. 
1JN.4.19	Miitahsh kaaoncisaaki'iweyank, aaniihsh Kishemanitoo nihtam kikiihshawenimikonaan. 
1JN.4.20	Kiishpin awiya ihkitotc ehsaaki'aatc Kishemanitoon, shiinkenimaatc itahsh wiitanami'aan, mii hsa 'awe kaakakiinawishkitc. Aaniihsh awiya kaasaaki'aahsik wiitanami'aan kaawaapamaatc, aaniin itahsh inaa keishikashkihtoohpan cisaaki'aatc Kishemanitoon kaawaapamaahsik? 
1JN.4.21	Miitahsh o'o Kishemanitoo kaakii'inaahkoninank, awenen hsa kesaaki'aatc Kishemanitoon, ishinaakwanini kaye cisaaki'aahpan wiitanami'aan.
1JN.5.1	Kahkina awiya kaatepwehtank Ciisahsoon e'aawinitc kaakii'onakimikonitc Kishemanitoon cipimaaci'iwetc, mii hsa 'awe Kishemanitoon kaaoniicaanihsimikotc. Kahkina tahsh kaye awiya kaasaaki'aatc Kaaoyoohsimimintc, osaaki'aa' kaye awenena' iko Kishemanitoon kaaoniicaanihsimikonitc. 
1JN.5.2	Miitahsh o'o wencikihkentamank ehsaaki'imank Kishemanitoo oniicaanihsa', kiisaaki'ank Kishemanitoo, ehtootamowank kaye otinaahkonikewinan. 
1JN.5.3	Ehkanawentamowank tahsh Kishemanitoo otinaahkonikewinan, mii 'imaa eshinaakohtaawank ehsaaki'ank. Otinaahkonikewinan tahsh kaawiin sanakentaakwahsininiwan. 
1JN.5.4	Awenen itahsh iko kaaoniicaanihsimikotc Kishemanitoon oshaakoocishkaanan ahkiink kaatanentaakwaninikin. Aaniin itahsh mayaa wencipahkinawaatamank ahkiink kaatanentaakwahk? Kitepwehtamowininaanink ohsha! 
1JN.5.5	Awenen tahsh keshaakoocishkankipan ahkiink kaatanentaakwaninikin? A'awe hsa ehta kaatepwehtank Ciisahsoon e'oKosihsimikonitc Kishemanitoon.
1JN.5.6	Ciisahs Christ ohsha kaakiihshaaposhkank nipiini kiisiika'antaasotc, miskwiini kaye kiinihcikaniwitc. Kaawiin wiin nipiink ehta kiipi‑ishishaaposhkaahsii, minciniishwayek hsa nipiink, miskwiink kaye. Kishemanitoo otAhcaahkwan tahsh iko tipaacimowan ehtepwewaninik o'o, aaniihsh otAhcaahkwan tepwewin tinowiwan. 
1JN.5.7	Nihswayek hsa oncitipaacimaa Ciisahs. 
1JN.5.8	Kishemanitoo otAhcaahkwan, nipi, i'i kaye miskwi. Ono hsa nihswayek peshikwan onci‑inaacimaa. 
1JN.5.9	Inashke kitepwehtamowaamin inini otinaacimowin, shaakooc tahsh wiin Kishemanitoo otipaacimowin nawac mashkawitepwemakanini, wiin iitok mayaa kaatipaacimaatc oKosihsan. 
1JN.5.10	A'a hsa kaatepweyenimaatc Kishemanitoon oKosihsini, otayaan ote'ink kaaishitepweyaacimimintc oKosihsimaan. Awenen itahsh iko kaatepwehtawaahsik Kishemanitoon, mii 'i okakiinawishkink ehtootawaatc, ehtepwehtansik Kishemanitoon enaacimaanitc oKosihsini. 
1JN.5.11	Miitahsh o'o tipaacimowin ehshihsink, Kishemanitoo ekii'miininank pimaatisiwin wiihkaa kepoonihsehsininik. I'i hsa pimaatisiwin oKosihsink onciini. 
1JN.5.12	A'a tahsh kaa‑ayaawaatc oKosihsimaan otayaan pimaatisiwin. A'a tahsh wiin kaa‑ayaawaahsik Kishemanitoon oKosihsini kaawiin otaayaahsiin pimaatisiwin.
1JN.5.13	Kitooshipii'amawininim itahsh ono kiinawaa kaatepwehtamowek owiinsowinini Kishemanitoo oKosihsan, cikihkentamek e'ayaayek pimaatisiwin wiihkaa kepoonihsehsinok. 
1JN.5.14	Miitahsh kaye kaaoncikehcinaa'oyank kiinaasihkawank Kishemanitoo: kiishpin ishikakwecimank enahtenik otinentamowin, kikanoontaakonaan. 
1JN.5.15	Kiishpin tahsh kihkentamank e'noontawinank aaniin iko kaashikakwecimank, kikihkentaamin cimiininank i'i kaakii'ishikakwecimank.
1JN.5.16	Kiishpin awiya waapamaatc wiitanami'aan tootaminitc macitootamowin tino kaaishiwishiwemakahsininik nipowinink, otaa‑anami'ehtawaan ohsha Kishemanitoon, okamiinikoni tahsh pimaatisiwin. Iki kota kaainakwaa omacitootamowiniwaan kaaishiwinikohsikwaa nipowinink. Ayaa hsa macitootamowin kaaishiwishiwemakahk nipowinink. Kaawiin nintihkitohsii cikii'anami'ehcikaatekipan o'o tino. 
1JN.5.17	Kahkina ohsha wanitootamowin macitootawin inakincikaate. Ayaa tahsh macitootamowin kaaishiwishiwemakahsinok nipowinink.
1JN.5.18	Kikihkentaamin iitok awiya Kishemanitoon kaaoniicaanihsimikotc kaawiin nihtaa⁠macitootansii. Kishemanitoon oKosihsini ohsha okanawenimikoon, maciaya'aan tahsh kaawiin okakashki'ikohsiin cimaashihse'ikotc. 
1JN.5.19	Kikihkentaamin Kishemanitoo e'oniicaanihsiminank; iki tahsh wiin o'omaa ahkiink kaaoncitipentaakosiwaatc maciaya'aan otipenimikowaan. 
1JN.5.20	Kikihkentaamin kaye Kishemanitoo oKosihsan ekiihpitakwihshininitc, ekii'miiniminank kaye nihsitohtamowin, cioncikihkenimank kaamayaawentaakositc Kishemanitoo. Kiwiiciayaamaanaan tahsh kaamayaawentaakositc Kishemanitoo, ini kaye oKosihsan Ciisahs Christan. Mii hsa wa'a Kishemanitoo kaatepwewiniwitc, wiin hsa 'a pimaatisiwin wiihkaa kepoonihsehsininik.
1JN.5.21	Kaasaaki'inakook niniicaanihsak, keko papaamenimaahkekwaanik manitoohkaanak.
2JN.1.1	Niin Cwaan 
2JN.1.2	Aaniihsh i'i tepwewin kikikishkaakomin, kikawiiciiwikomin kaye nehpic iko.
2JN.1.3	Kishewaatisiwin, koohpaasinaakoowin, pisaanisiwin kaye kikawiiciiwikomin, e'onciimakahk Kishemanitoonk Kaaoyoohsimintc, Ciisahs Christink kaye kaaoKosihsimikotc Kaaoyoohsimimintc, citakoayaayek tepwewin, saaki'iwewin kaye.
2JN.1.4	Aahpici tahsh ninkiikihciciihkentam ekii'noontamaan aaninta kiniicaanihsak e'ishipimohsewaatc tepwewinink taapishkoo Kaaoyoohsimintc kaakii'inaahkoninank. 
2JN.1.5	Mii hsa 'o eshikakweciminaan, kiin kaaihkwewiyan, maano cisaaki'itiyankipan kahkina kaatahshiyank. Kaawiin wiin oshki‑inaahkonikewin kaatashintamaan, i'iwe ohsha kaatashintamaan aasha kaakii'maaciiayaayank kiimaaciitepwehtamank. 
2JN.1.6	Miitahsh o'owe saaki'iwewin eshihsink, ci'ishipimohsewankipan Kishemanitoo otinaahkonikewinink. Miitahsh o'o inaahkonikewin aasha kaakii'noontamek kiimaaciianami'aayek, saaki'itiwinink ci‑ishipimohseyek.
2JN.1.7	Aaniihsh paahtinowak owanihshimiwek kaamaacaawaatc misiwe ahkiink ehpapaaishaawaatc, e'ishipapaakihkino'ikewaatc Ciisahs Christan tepwe ininiinaank ekii'ishiowiiyawihsinik. Mii hsa wa'a tino owanihshimiwe, kaakakwenakaashkawaatc Christan, kaainintc. 
2JN.1.8	Kanawenintisok tahsh ciwanihtoohsiwek niinawint kaakii'anohkaatamaank kiinawaa cikashkihtamaakooyek, ishihcikek itahsh cimooshkine⁠tipa'amaakooyek.
2JN.1.9	Awiya tahsh paashicishkaatc, ishiayaahsik kaye kwayahk kihkino'amaakewinink kaainaacimimintc Christan, kaawiin iinsan otayaawaahsiin Kishemanitoon. A'a tahsh wiin mooshak kaa‑ayaatc i'imaa nahke ishikihkino'ikewinink, otayaawaan Kaaoyoohsimimintc, ini kaye oKosihsimaan. 
2JN.1.10	Kiishpin awiya pinaasihkawinek piitoohsik itahsh o'o tino ishikihkino'ikewin, keko piintikanaahkek kitaawiniwaank, keko kaye awaac iko inaahkek: “Poosho niicii.” 
2JN.1.11	Awiya hsa ko kaapooshoo'aatc kewiin hsa ishiwiici'iwe kwayahk kaaishihcikehsinik.⁠
2JN.1.12	Niipiwa' hsa nintayaan keishipii'ikeyaampaan, kaawiin tahsh masina'ikan, oshipii'ikanaapo niwii'aapacihtoohsiin. Nimpakohsentaan ohsha ewii'mawatihsinakook, cioncishkawi⁠ kakanoonitiyank, kiinawint hsa wiinke ciminwentamank. 
2JN.1.13	Iniweniwa' tahsh oniicaanihsa' kaaonaapamintc kiicihkwe,
3JN.1.2	Kaasaaki'inaan, nintishipakohsenim misiwe piko ci‑ishiminohseyan, ciminoayaayan kaye, kaashikihkeniminaan e'ishiminohseyan kitahcaahkopimaatisiwinink. 
3JN.1.3	Aahpici ninkii'minwentam ahpii otanami'aak kiipitakohshinowaat ekiihtipaacimihkwaa ehkihciwentaman kaatepwewentaakwahk tipaacimowin, e'ishipimaatisiyan kaye kaainahtek tepwewin.
3JN.1.4	Miitahsh i'i maawac kekoon kaaminwentamo'ikoyaan kiinoontamaan niniicaanihsak kii‑ishipimaatisiwaatc tepwewinink.
3JN.1.5	Kiin kaasaaki'inaan, aahpici hsa kwayahk kitishihcike i'i kaashinihtaa wiici'atwaa otanami'aak, ikiweniwak iko kaye kaapiiwitehkantawihkwaa. 
3JN.1.6	Kiihpitipaacimowak tahsh kaye o'omaa kaashimaawaci'itiyaank otanami'aak ekii'wiintamaakewaatc aaniin eshisaaki'iweyan. Kikaminohcike wiici'atwaa cimaacaawaatc, Kishemanitoo nahke kaashiminwaapantank. 
3JN.1.7	Mii'iitok kaakii'oncimaacaawaatc ehpapaa‑anohkiihtawaawaatc Christan. Kaawiin hsa kekoonini okii'otaahpinamawaahsiwaawaa' kaa‑anama'ewaatisihsinik kekii'ishiwiici'ikowaahpan. 
3JN.1.8	Miitahsh eshinaakwahk kiinawint ciwiici'ankwaapan iki tino ininiwak miitahsh i'i ewiitanohkiimankitwaa i'i kaapapaatashintamowaatc tepwewin.
3JN.1.9	Ninkii'oshipii'amawaak tahsh iki otanami'aak kaashiohkwiinowaatc. A'a tahsh Tayaacarahpiis 
3JN.1.10	Kiishpin tahsh pitakohshinaan, niwiihtashintamowaan aaniin eshihciketc, oncita ko e'nihtaa anaamimiyamintc. Kaawiin tahsh tepwehsii 'i kaaihkitotc. Teminihk itahsh e'inentansik i'i kaaishihciketc, kaawiin kaye otaawinink opiintikanaahsii' otanami'aa' kaapimiayaanitc. Okipihtinaa' kaye i'i kaa⁠ antawentaminitc i'i ewii'ishihcikenitc. Miitahsh eshisaakiciwepinaatc i'imaa kaashimaawaci'itinitc otanami'aa'.
3JN.1.11	Kaasaakiwiiciiwinaan, keko kakwenaapitootanken kaamacinaakwahk. I'i tootan kaaonishihshik. Awiya hsa kaatootank kaaonishihshininik, Kishemanitoonk oncitipentaakosi. A'a tahsh wiin kaatootank kaamacinaakwaninik, kaawiin iinsan otoonciwaapamaahsiin Kishemanitoon.
3JN.1.12	Tamiicariyahs 
3JN.1.13	Niipiwa' ihsa kitaainin, kaawiin tahsh i'i niwii'ishipii'ikehsii. 
3JN.1.14	Nimpakohsenim tahsh wiipa ciwaapaminaan, mii hsa 'i ahpii kekakanoonitiyank. 
3JN.1.15	Pisaan ayayaan. Kaasaakiwiiciiwakwaa o'omaa kipooshoo'ikook. Wiintamaw ehpooshoo'ankitwaa kaasaaki'ankitwaa weti kahkina kaa‑ayawaatc. Mii 'i minihk eshipii'amawinaan.
JUD.1.1	Kitooshipii'amawininim kahkina kiinawaa kaa⁠/antominek, kaasaaki'inek kaye Kishemanitoo Kaaoyoohsimintc, Ciisahs Christ itahsh kaakanaweniminek.
JUD.1.2	Miitahsh i'i eshipakohsenimoyaan mooshak iko cikoohpaateniminek Kishemanitoo cianikaantentaakwahk kipisaanentamowiniwaa maano kaye cianikaancisaaki'itiyek.
JUD.1.3	Kaasaaki'inakook, aahpici ohsha weweni nikiihkakwe'ishihcike cioshipii'amawinakook kipimaaci'ikoowininaan onci kaamaamawihtooyank. Noonkom itahsh ninkii'inamanci' cioshipii'amawinakook ehkaancikanooninakook kiinawaa cikakwenaatamaatamek i'i tepwehtamowin Kishemanitoo kaakii'miinaatc opimaatisiima'. 
JUD.1.4	Aninta enami'ewaatisihsikwaa ohsha kikiihpiintikaakonaanik ekiihkihkentaakosihsikwaa entinowiwaatc. Miiwak itahsh i'i kaakiihkwehkinamowaatc enaatotenik Kishemanitoon okishewaatisiwinini, miish meshkwac enaapacihtoowaatc pisaan keoncitootamowaatc noociko otishihcikewiniwaan. Miiwak itahsh iki kaa⁠/aanawenimaawaatc Ciisahs Christan kaamihcipeshikonitc kitOokimaaminaanin, kaaTipenimiminank kaye. Mewisha iitok kii'ishipii'ikaatekopan aaniin keshikakwaataki'intwaa.
JUD.1.6	Maamihkawinotawihkwak itahsh 
JUD.1.7	 Maamihkawik itahsh kaye 
JUD.1.8	Miitahsh peshikwan oko owanikihkino'ikek eshihcikewaatc, otishinamowiniwaank iko nahke e'ishi⁠noociko⁠tootamowaatc owiiyawiwaan. Kaawiin kaye opapaapisiskentansiinaawaan okimaawiwinan Kishemanitoon kaa'onahtoonitc. Noociko kaye otinaawaa' encala' kaakihtentaakosinitc ishpimink kaa⁠/ayaanitc. 
JUD.1.9	 Inashke wiin a'a kaaniikaanentaakositc encal
JUD.1.10	Okoweniwak itahsh wiin ininiwak mii hsa ko 'i eshimaci‑itamowaatc kekoonan nehsitohtansikwaa. Ini hsa wiin pankii kekoon kaakihkentamowaatc, otishikihkentaanaawaa ehta taapishkoo aya'aawihsha' kaaishimihci‑⁠pawikihkencikenitc tepwe e'naanaakatawentansinik. Miiwan tahsh ini tino kenihshiwanaaci'ikowaatc. 
JUD.1.11	 Wiinke hsa takihcikoohpaasinaakosiwak! Mii hsa mayaa eshihcikewaatc enaapihcikewaatc kaakii'ishihcikenikopanen Kenan 
JUD.1.12	I'iweni hsa kaa⁠/akatentansikwaa kaaishi⁠nihtaa⁠papaamahkamikisiwaatc, mii hsa 'imaa wenciwiinishkamowaatc
JUD.1.13	Mii kaye eshinaakosiwaatc taapishkoo kaakihcimamaankaashkaak kihcikamiink, otishihcikewiniwaan kaaishimoohkinaakwaninikin taapishkoo piihte kaamoohkinaakwahk kiikihcinootink. E'ishinaakosiwaatc kaye taapishkoo wanankohshak noociko kaapapaamakoocinowaatc, Kishemanitoo okii'onahsaa' nehpic iko ci'ayaanitc maawac iko waahsa anaamink kaaishikashkiitipihkaninik.
JUD.1.15	ewiihpitipaahkonaatc kahkina, cionaahkonaatc kaye aaniin ketootawimintc i'i kahkina kaaishihcikehsinik Kishemanitoo kaaishi'antawentank, i'i kaye kahkina noociko kaa'inaahpinemikotc omaci‑ishiwepisii',” kii'ihkitokopan.
JUD.1.16	Miiwak ihsa oko mooshak kaanihtaa⁠kihci⁠kaakiikitowaatc, kotak kaye awiya' kaa⁠/anaamimaawaatc; wiinawaa ko e'ishihcikewaatc eshimacimihsawentamowaatc. Aahpici oncita kaye eminoinaawaatc awiya' wiinawaa piko ehta ewii'onciminohse'itisowaatc.
JUD.1.17	Kiinawaa tahsh wiin kaasaaki'inakook, maamihkawiwaahk otaanaank kaakiihpi‑ininekwaapan kaaTipenciketc Ciisahs Christ otishinisha'waakana'. 
JUD.1.18	 Mii hsa 'oweni kaa'ininekwaa: “Ahpii tahsh ishkwaac anikakiishikahk, tani/ayaawak hsa kepaahpinotaakewaatc, keishihcikewaatc wiinawaa piko omacimihsawencikaniwaan, ehkohsaahsikwaa Kishemanitoon.” 
JUD.1.19	Miiwak ihsa oko kaanihtaa‑⁠nenaawishkawaawaatc otepwehtamoo', wiinke kaatipenimikowaatc kaaishimihsawentamomakaninikin owiiyawiwaan. Kaawiin kaye otayaawaahsiwaawaan Kishemanitoon otAhcaahkoni. 
JUD.1.20	Kiinawaa tahsh wiin kaasaaki'inakook, ehkihtentaakwahk kitepwehtamowiniwaa, e'inentaakwahk waahkaa'ikan kaaishionaapihkihsicikaatek, mii 'imaa ishiompikaapawi'itik. Ishianami'aak itahsh kaye kaaishikihkinowiniminek Kishemanitoo otAhcaahkwan. 
JUD.1.21	Kishemanitoo osaaki'iweninink ishiayaak keshikanawentaakosiyek, ci/aaskonipii'ek kaaTipenciketc Ciisahs Christ kaaishikoohpaasinaaketc kaawii'ishimiininek pimaatisiwin wiihkaa kepoonihsehsininik.
JUD.1.22	Koohpaatenimihkwak iki kaanihtaa‑aanwehtamowaatc. 
JUD.1.23	Aaninta tahsh wiin pimaaci'ihkwak, saakiciwiihkopinihkwak i'imaa maci‑ishkotenk. Koohpaatenimihkwak itahsh kotak aaninta citako⁠kohtaanentamek. Kakwaanihsakentamowaahk otishihcikewiniwaan. Ayaankwaamisik kiinawaa i'imaa cionciwiinishkaakoohsiwek.
JUD.1.24+JUD.1.25	Taka hsa noonkom miikwehciwenimaataa kaamihcipeshikotc Kishemanitoo Kaapimaaci'inank. Wiin iitok kaakashkihtootc cikanaweniminek cipankihshinsiwek, cipiininek kaye kaaishiokimaawentaakwaninik kaaishiayaatc, awaac iko kekoon cishianaamentaakosihsiwek, wiinke kaye ciminwentamowek. Ciisahs Christ kaaTipeniminank e'wiiciiwank, taka hsa oncimiikwehciwenimaataa Kishemanitoo aaniihsh kihci‑inentaakosi, kihciokimaawentaakosi, mashkawentaakosi, wiin kaye kaakashki'ewisitc. Mii hsa 'oweni kaa'inentaakositc cipwaa ayaanik ahki, noonkom kaye, mii kaye 'i nehpic iko keni‑ishiayaatc! Emen!
REV.1.1	Okihkentamooshiwewin Ciisahs Christ Kishemanitoon kaakii'miinikotc ciwaapanta'aatc otanohkii'aakana' wiipa keni‑ishiwepaninik. 
REV.1.2	Shikwa Cwaan okiihtipaatotaanan kahkina ini kaakii'waapantank, mii 'oweni otihkitowinini Kishemanitoon kaye otepwewinini Ciisahs Christan kaakiihkihkentamooshiwenitc. 
REV.1.3	Shawentaakosi a'a keanamihtamaaketc o'o masina'ikan kaye kaapisintamowaatc ono ihkitowinan Kishemanitoo kaaishikanootamawintc, iki kaye kaakanawentamowaatc omaa kaaoshipii'ikaatenikin. Aaniihsh pehsho aasha cianiocihcihsenik.
REV.1.4	Shawenimikoowin kaye pisaanentamowin kikaonciihtamaakowaa a'a Kishemanitoo omaa noonkom kaa‑ayaatc kaye mewisha kaapionciayaatc kaye kaawiihpiayaatc, kaye ikiweniwak niishwaahso Ahcaahkwak kaainaahsamikaapawiwaatc Kishemanitoo okihtapiwinink, 
REV.1.5	 Ciisahs Christ kaye kaaKwayahkwentaakositc Otipaacimo, a'awe nihtam kaa'nihtaawikitc Kishemanitoonaank, kaakiihkiiwepimaatisitc, kaatipenimaatc kihciokimaa' ahkiink kaa‑ayaanitc.
REV.1.5	Kisaaki'ikonaan hsa, omiskwiimink kaye kikii'onciaapa'okonaan cipoonitipenimikoyank kimacitootamowininaanin kaakiihpitootamank. 
REV.1.6	 Kikii'ishi'ikonaan itahsh citinowiyank citipenimiweyank, citashikihcianami'ewikimaawiyank, cianohkiihtawimank oKishemanitooman Kaaoyoohsimaatc. Wiin oka‑ayaan kihci‑inentaakosiwin kaye tipencikewin pishihshik iko ahpane. Emen.
REV.1.9	Niin Cwaan 
REV.1.10	Ahpii ehkiishikahk kaaTipenciketc oKiishikaam kaaishiwiintek
REV.1.11	Mii 'owe eshitc: “I'iwe kaawaapantaman mii 'iwe oshipii'an masina'ikanink. Mii 'imaa ishinisha'amaw iki otepwehtamook i'imaa kaatashimaamaawaci'itiwaatc e'niishwaahcinkin (7) ootenawan. Miiwan ono ootenawan: Ehpihsahs 
REV.1.12	Miitahsh ninkiihkwehkikaapaw ewii'waapamak awenen otinwewin kaakanooshitc. Ninkii'waapantaanan itahsh niishwaahso waahsahkonencikanaahtikoon e'osaawi shooniyaawankin. 
REV.1.13	 Mekweya'ii 'imaa waahsahkonencikanaahtikonk awiya ninkii'waapamaa taapishkoo pemaatisitc, ehkikishkank kihcimakoot ositink e'ahkwekaninik, miinawaa ehkihcihpisotc ohkaahkikanehpison e'osaawi shooniyaawinaakwaninik. 
REV.1.15	 Ositan itahsh kaye taapishkoo osaawaapihk ekiihpehkaapihkitek kaye wiinke ehshooshkwaapihkahk kii'ishinaakwaniniwan. Mii kaye kaa'inihtaakositc taapishkoo kaamatweciwank kihcipaawihtik. 
REV.1.16	Okihcinihkink itahsh kii'apiwa' niishwaahso wanankohsha'. Amiihsh miinawaa otoonink kii'oncihseni kaaiitawikaahshaanik kihcimoohkomaan. Miihsh kaye eshinaakwaninik owatenk taapishkoo kiisihs kaa‑ahpiihciwaahseyaahsiketc kii'ishinaakwanini. 
REV.1.17	 Ahpii e'waapamak ninkiihkawipani'owaan ositink. Taapishkoo awiya e'nipotc ninkii'ishinaakos. Ninkiihtaankinik itahsh okihcinihkink, ekii'ishitc: “Keko sekisihken! Niin a'a Nihtam Kaakii'ayaatc kaye piinihsh Ishkwaac Keayaatc. 
REV.1.18	Niin a'a KaaPimaatisitc. Ninkii'nip, miinawaahsh nimpimaatis, kaye nehpic pishihshik ninkapimaatis. Niin ninteinentaakos citipentamaan nipowin kaye iki i'imaa kaanipowaatc kaaishiayaawaatc. 
REV.1.19	Oshipii'an itahsh ini kaawaapantaman, miiwan iniweniwan noonkom kaa‑ayaakin kaye niikaan weti keni‑ishihsek. 
REV.1.20	Kikihkentamoonin 'iwe enentaakosiwaatc oko niishwaahso (7) wanankohshak kaakii'waapamatwaa ninkihcinihkink e'apiwaatc, kaye ini niishwaahso osaawi shooniyaawi waahsahkonencikanaahtikoon, i'iwe kaakaacikaatek. Oko niishwaahso wanankohshak, miiwa' 
REV.2.1	“Oshipii'amaw ini 
REV.2.1	O'o kitikowaa a'a kaaminciminaatc i'i niishwaahso (7) wanankohsha' okihcinihkink, a'a mekweya'ii kaapimohsetc kaaishiniishwaahcininikin osaawi shooniyaawi waahsahkonencikanaahtikonk. 
REV.2.2	Ninkihkentaanan kitishihcikewiniwaan kaye kitanohkiiwiniwaan kaye kishashiipentamowiniwaa. Kaye kikihkenimininim ekaa awaac ewii'otaahpinamawaahsiwekwaa iki maciayi'iink kaaishipimaatisiwaatc. Kikoci'aawaak itahsh iki Kishemanitoo otishinisha'waakana' kaamihci‑ishi'itisowaatc, ekaa ehtinohkaaniwihsikwaa. Kikii'mihkawaawaak kiiwanimowin e'aapacihtoowaatc. 
REV.2.3	Shikwa keyaapi kishashiipentaam kaye niin onci kikiihpioncikakwaatakihtoom, kaawiin itahsh kaye kikii'oncipoonihcikehsiim. 
REV.2.4	Ayaa tahsh peshik kekoon e'ineniminakook: nihtam kaakii'ishisaaki'iyek kaawiin noonkom kitishisaaki'ihsiim. 
REV.2.5	Maamihkwentamohk itahsh imaa kaakii'oncipankihshinek, kaye pakitinamohk kimacihcikewiniwaan, miitahsh nihtam kaakiihtootamek miinawaa mii 'i ishihcikek. Kiishpin itahsh oncikwehkiihsiwek, piciinak kikaotihsininim, ninkapionciotaahpinaan imaa kaaishiahtek kiwaahsahkonencikanaahtikowaa. 
REV.2.6	Peshik itahsh kekoon kwayahk kitootaam: kishiinkentaam otishihcikewiniwaa iki Nihkaleyatanak 
REV.2.7	Keshaakoocihtwaawaatc miiwak ikiweniwak ninkamiinaak ciamominewaatc imaa pimaatisiwini mihtikonk, Kishemanitoo okihtikewinink kaatashinihtaawikinitc.”
REV.2.8	'Owe ihkito 'awe Nihtam Kaakii'ayaatc miinawaa Ishkwaac Keayaatc, a'awe kaakii'nipotc, miinawaa tahsh kaakiihkiiwepimaatisitc: 
REV.2.9	Kikihkenimininim e'ocaanimisiyek kaye wiinke ehkitimaakisiyek. Kiwenootisim itahsh. Kaye ninkihkentaan i'i eshimacikiishwaaninekwaa iki ninCoowimin kaaihkitowaatc, kaawiin itahsh tepwe Coowak tinowihsiiwak, 
REV.2.10	Keko kohtankek kaawii'ani‑ishikotaki'ikooyek. Inashke aaninta kaatahshiyek kiwiihtashikoci'ikowaa maciaya'aa kipa'otiiwikamikonk ewii'ishiwepinikooyek. Kikatashikakwaataki'ikowaa mitaahsokiishik minihk. Ayaankwaamisik itahsh, impooshke piinihsh anioncinipoyek, kikamiinininim itahsh pimaatisiwin, mii 'iwe kitipa'amaakowiniwaa ekiihshaakoocihtwaayek.
REV.2.11	A'awe keshaakoocihtwaatc kaawiin okawaapantansiin i'i niishwaa nipowin, kaawiin kaye okawiihsakishkaakohsiin.”
REV.2.12	“Ini kaye otencalimiwaan otepwehtamook kaamaamawianami'aawaatc imaa Parkamamiink 
REV.2.12	O'o ihkito a'a kaa‑ayaatc kaa⁠iitawikaahshaanik kihcimoohkomaan: 
REV.2.13	Kikihkenimininim kaaishiotayaawiniyek i'imaa kaaishiayaanik 
REV.2.14	 Pankii tahsh ayaamakan kekoonan kaaminwentansiwaan kaaishihcikeyek. Aanint i'imaa kaa‑ayaayek opiminisha'aanaawaa okihkino'amaakewinini ini Pelamoon 
REV.2.15	Miihsh peshikwan iko ayaawak i'imaa kaatahshiyek kaapiminisha'amowaac okihkino'amaakewinini ini Nihkaleyatana' 
REV.2.16	Oncikwehkiik itahsh! Kiishpin kwehkiihsiwek, weyiipiko kikapiotihsininim, ninkamiikaanaak itahsh iki kaamacihcikewaatc, ninka‑aapacihtoon ninkihcimoohkomaan nintoonink kaaoncihsek.
REV.2.17	A'awehsh keshaakoocihtwaatc imaa ninkaoncimiinaa mahshi kaanaakosihsinik pahkweshikanan Mena 
REV.2.18	“Mii 'owehsh kaye oshipii'amaw ini otencalimiwaan iki otepwehtamook imaa Tayahtaira 
REV.2.18	'Owe kitikowaa Kishemanitoo oKosihsan, kaaishinaakwaninik oshkiinshikoon pisaaniko e'waahsitek ishkote, kaye ositan pisaaniko ekiihshooshkwaapihka'ikaatek osaawaapihk: 
REV.2.19	Ninkihkentaanan kitishihcikewiniwaan, mii 'iwe kaaishisaaki'iweyek kaye kaaishitepwehtamek kaye kaaishipami'iweyek kaye kaaishishashiipentamek. Amiitahsh noonkom ishkwaac kaaishihcikeyek nawac awahshime paahtiinatin ahpiihc wiin i'i nihtam kaakii'ishihcikeyek. 
REV.2.20	 Ayaa tahsh i'iwe ekaa kaaminwentansiwaan kaaishihcikeyek, ehpakitinek 'awe ihkwe Cesapel 
REV.2.21	Nintaanakiihtawinamawaa 'awe ihkwe cikwehkiitc, cipoonihtootc omacihcikewin. Kaawiin itahsh inentansii cipoonihtootc opihshikwaatisiwin. 
REV.2.22	Miitahsh i'imaa ninka‑ahpakinaa nipewinink a'a ihkwe i'i kaye kaakii'wiicipihshikwaatisiimikotc citashiwiihsakaahpinewaatc i'imaa. Mii 'iwe ketootamaan kiishpin oncikwehkiihsikwaa i'imaa kaatootamowaatc ekii'wiici'iwewaatc kaaishimaci‑ishihciketc a'a ihkwe. 
REV.2.23	 I'iwe tahsh kaanihshiwanaaci'iwemakahk ninkaishinihsimaa' okihkino'amawaakana' a'a ihkwe. Iki tahsh kahkina otepwehtamook kaaishimaamaawaci'itiwaatc ninkakihkenimikook niin e'waapantamaan kahkina awiya kaainentamowaatc kaye kaaishimihsawentamowaatc. Keishiwaapantamaan itahsh iko kaatahshiyek mii ko 'i keshitipa'amawinakook kaainahtek kitishihcikewiniwaa.
REV.2.24	Kiinawaa tahsh kitishikanoonininim kaapahkaanisiyek i'imaa kaa‑ayaayek Tayahtaira. Kaawiin kikii'otaahpinansiim i'iwe macikihkino'amaakewin. Kaawiin kikiihpikihkentansiim otishihcikewinan 
REV.2.25	I'iwe kaa‑ayaayek mii piko 'iwe minciminamohk piinihsh miinawaa cipitakohshinaan. 
REV.2.26+REV.2.27	A'awe tahsh keshaakoocihtwaatc kaye kaakanawentank misiwe nintishihcikewinan, miitahsh 'awe ninkamiinaa cionaahkoniwetc taapishkoo ninTete kaakii'ishimiishitc keniin. Mii 'iwe keinaahkonaatc kaatahsopepahkaanisinitc pemaatisinitc, okashionaahkonaa' piiwaapihkopakamaakan ehtahkonank. Kaye taapishkoo waapikaninaakan kaaishipikishkiwepa'ikaatek, okaishipiihsiwepa'waa'. 
REV.2.28	Kayehsh waapaniwanankohshan ninkamiinaa.
REV.2.29	Kiinawaa tahsh kaaonoontamaawiniyek, pisintawihk Kishemanitoo otAhcaahkwan i'iwe kaainaanitc i'i otepwehtamoo' pepahkaan kaaishimaamaawaci'itinitc.”
REV.3.1	“Ini 
REV.3.1	O'owe ihkito a'a kaa‑ayaawaatc niishwaahso (7) Kishemanitoon otAhcaahkoni kaye i'i niishwaahso wanankohsha': Ninkihkentaan eshihcikeyek. Aanawiin ehpimaatisiyek e'inakinsoyek, kinipom itahsh. 
REV.3.2	Koshkosik, mashkawisiihtook keyaapi kaa‑ayaayek kekaa kaanipoomakahkin. Kaawiin nintooncimihkansiin cikiishihtooyek kaakii'ineniminek ninKishemanitoom; otishiwaapantaan itahsh ehkiishihtaawaahsiwek. 
REV.3.3	 Maamihkawik i'iwe kaakii'ishimiinikooyek kaye kaakii'ishinoontamek. Mii 'iwe kihciwinamohk, kaye pakitinamohk i'iwe kaaishimacitootamek. Kiishpin itahsh ekaa koshkosihsiwek, taapishkoo okimootishk kaaishikoshkowishiwetc takwihshink mii 'iwe keinentaakosiyaan: kaawiin kikakihkentansiim ahpii mayaa kepiotihsinakook. 
REV.3.4	Pankii piko kitahshim imaa Saartihsink kaa‑ayaayek mooshak ehpehkihtooyek kikikishkikaniwaan. Kiinawaa ko kikawaapishkihkonayem ciwiicipimohsemiyek, aaniihsh kiteahpiihtentaakosim. 
REV.3.5	 Awenen iko kepahkinaaketc mii 'iwe keishihkonayetc: tawaapishkaaniwan okikishkikanan. Kaawiin kaye ninkakaahsi'amawaahsiin imaa masina'ikanink kaaoshipii'ikaasowaatc oko tepwe kaapimaatisiwaatc. Miiwak itahsh oko kewaawiinakwaa ehtipenimakwaa, i'imaa enaahsamiinitc ninTeten, i'i kaye kaaishiayaanitc ninTeten otencalimini ninkawaawiinaak.
REV.3.6	A'awe tahsh kaaonoontamaawinitc maano okapisintawaan Kishemanitoon otAhcaahkoni kaainaanitc i'i otepwehtamoo' pepahkaan kaaishimaamaawaci'itinitc.”
REV.3.7	O'o kitikowaa 'awe misiwe kaakwayahkwaatisitc kaye kaatepwewiniwitc, a'a kaa‑ayaatc aapaapihka'ikan Tepit 
REV.3.8	Wiin ihkito: Ninkihkentaan eshihcikeyek. Aanawiin pankii e'mashkawisiiyek, minooc kikiihkanawentaam kaakii'ihkitoyaan. Kaawiin kaye kikii'aanawenimihsiim cipoonipiminisha'oyek. Nashke kikiihpaahkintenamawininim miinawaa awiya kekipa'ansik. 
REV.3.9	 Inashke mii 'owe ketootawakwaa ikiweniwak kaawiici'iwewaatc i'imaa 
REV.3.10	Kikiihkanawentaam kaakii'ininakook cishashiipentamek. Kaye niin kikakanawenimininim ahpii pakamishkaamakahk kakweci'iwewin, amiitahsh o'o kekakweci'ikowaatc omaa ahkiink kahkina kaaotaawiniwaatc. 
REV.3.11	Weyiip ninkapiishaa. Minciminamohk itahsh i'iwe kaa‑ayaayek, ekaa awiya cimahkamihsinowek kitipa'amaakoowiniwaa kaawii'miinikooyek pahkinaakeyek. 
REV.3.12	 A'awe tahsh kepahkinaaketc ninkaishi'aa peshik citinowitc ini kaashipatahkitekin kaa‑aahswaahkwa'ikaakaaniwankin i'imaa okihcianami'ewikamikonk ninKishemanitoom. Kaawiin miinawaa wiihkaa tasaaka'ansii. Miitahsh o'o keishipii'wak: ninkaoshipii'amowaan owiinsowinini ninKishemanitooman, i'iwehsh kaye ninKishemanitooman otootenaamini kaaishinihkaatenik, mii 'iwe Oshki Ceroosalam 
REV.3.13	A'a kaaonoontamaawinitc maano okapisintawaan ini Kishemanitoon otAhcaahkoni i'i kaainaanitc otepwehtamoo' pepahkaan kaaishimaamaawaci'itinitc.”
REV.3.14	O'o kitikowaa a'a Emen 
REV.3.15	O'owe ihkito: Ninkihkentaan kaakiihpimi‑ishihcikeyek. Miihsh 'iwe kitinenimininim i'i miicim ekaa e'minohpokwahsinok ekaa ehtekishitehsinok ekaahsh kaye ehtetahkaahsinok. Ampehsh kanake peshik o'o ishiayaayek kaakishitek kemaa kaye kaatahkaak kekoon. 
REV.3.16	Nimaashihpitaan itahsh i'i kaainentaakosiyek ekaa ehkishitehsinok kitishiayaawiniwaa kaye ekaa wawiinke ehtahkaahsinok, kikakitanewepamininim itahsh. 
REV.3.17	Aaniihsh mii 'iwe ehkitoyek: ‘Niwenootisimin, ninkii'animaawacihcikemin, kaawiin kaye kekoon ninoontehsehsiimin.’ Kaawiin itahsh kikihkentansiim eshiayaayek, ehkakwaatakipimaatisiyek kaye ehkoohpaasinaakosiyek. Kikitimaakisim itahsh, kiwaahsaahkonawem kaye, kaawiin kaye kiwaapihsiim. 
REV.3.18	O'owe tahsh kitishikihkino'amawininim keshihcikeyek: niin ataamihshik osaawi shooniyaa kaakiihpehkaapihkaahkisotc ciwenootisiyek itahsh. Kaye ataamihshik waapishki kikishkikanan cikikishkikeyek, aakwanawahpisok iwe kaaishiwaahsaahkonaweyek ekaa ciakasinaakosihsiwek. Ataamihshik kaye poonsinikan cipoonsinamek kishkiinshikowaan ciwaapantamaayek. 
REV.3.19	 Niin itahsh minihk hsa ko kaasaaki'akwaa nimaamiinokihkino'amawaak, nimpahshanshe'waak kaye. Ayaankwaamisik, pakitinamohk itahsh kaaishimacitootamek. 
REV.3.20	Inashke pisintamohk! Niniipaw akwaciink i'imaa ishkwaantenk, nimpaahpaawa'ike. Awiya tahsh noontawitc ehkiikitoyaan, paahkintenamawitc, ninkapiintikawaa tahsh, ninkawiiciwiihsiniimik, kaye wiin tahsh ninkawiiciwiihsiniimaa. 
REV.3.21	A'awe keshaakoocihtwaatc ninkashimiinaa ciwiitapimitc ninkihciapiwinink taapishkoo niinihtam kaakii'ishishaakoocihtwaayaan kaye noonkom e'wiitapimak ninTete okihciapiwinink.
REV.3.22	A'a kaaonoontamaawinitc okapisintawaan Kishemanitoon otAhcaahkoni ini kaainaanitc otepwehtamoo' pepahkaan kaaishimaamaawaci'itinitc.”
REV.4.1	Ishkwaahsekin ini kaakiihpiwaapantamaan, miitahsh miinawaa kekoon niwaapantaan. Ayaa 'iweti ehpaahkihsink ishkwaantem kihcikiishikonk.
REV.4.1	'Iweti nihtam kaakii'noontawak kihcipootaacikanink kaakii'inwetc kaakiihkanooshitc, miinawaa kii'ihkito: “Piishaan o'omaa ishpimink, miihsh iwe kiwii'waapanta'in ini kekoonan kehcinaac iko ciani‑ishiwepahkipan,” nintik. 
REV.4.2	 Shemaak itahsh ninkii'wiici‑inentamoshkaakowaan Kishemanitoo otAhcaahkwan. Niwaapantaan e'onahtek kihcikiishikonk kihciapiwin, kaye awiya niwaapamaa e'namatapitc i'imaa, 
REV.4.3	e'waahsiinkwesotc; taapishkoo kaaishinaakosiwaatc oko tino niishin ahsiniik kaa‑ahpiihcionishihshiwaatc, caaspar 
REV.4.4	Imaahsh kaashiahtek kihciapiwin kii'waahkaahtewan kihciapiwinan niishtanahshiniiwin (24) ehtahsinkin. Niishtanahshiniiwin itahsh i'imaa oniikaanisiik kii'namatapiwak ekii'waapishkaanikin okikishkikaniwaan kaye ekii'osaawi shooniyaawiwaninikin ini otookimaawaanohkwaaniwaan kaakikishkamowaatc ohtikwaaniwaank. 
REV.4.5	 Imaa tahsh kihciapiwinink kii'onciwaawaahtehse kaye kii'oncimatwewehtaakwan inihtaakosiwin kaye ehpinehsiwank kaainihtaakwahk. Niishwaahso (7) tahsh imaa waahsahkonencikanan kiihtanahkonewan oncishkaw inahke kihciapiwinink. Amiiwa' ini kaaniishwaahcinitc otAhcaahkwa' Kishemanitoo. 
REV.4.6	 Kaye e'inaahsamahtek kihciapiwin mii 'imaa kaa‑ayaak saaka'ikaniink kaaishinaakwahk, taapishkoo waahsehcikanaapihk ehtinowank, taapishkoo mihkwamiink kaaishishaaponaakositc miihsh eshinaakwahk kaa‑ahtek.
REV.4.6	Kaye mekwaya'ii kaye waahkaaya'ii kihciapiwinink niiwin awiyak opimaatisiik kii'ayaawak, misiwe e'oshkiinshikowaatc, niikaanaya'ii kaye otaanaank kii'oshkiinshikowak. 
REV.4.7	 Awe tahsh nihtam opimaatisii taapishkoo mihsipishiw ishinaakosi. Awe tahsh kotak taapishkoo naapepishihki. Shikwa miinawaa 'a kotak kii'inatenkwe ininiink. Miinawaahsh a'a kotak mikisi ehpimihsetc ishinaakosi. 
REV.4.8	 Mii entahshiwaatc opimaatisiik kaaniiwiwaatc ninkotwahcininiwan oninkwiikaniwaan. Misiwehsh oshkiinshikowak waahkaaya'ii kaye piincaya'ii. Kaawiin wiihkaa aahtenikamohsiiwak, ehkiishikaninik nikamowak kaye ehtipihkaninik, o'owe e'ina'amowaatc:
REV.4.8	“Wawiinke kwayahkwaatisi! Wawiinke kwayahkwaatisi! Wawiinke kwayahkwaatisi kaaTipenciketc Kishemanitoo wawiinke kaaMashkawaatisitc!
REV.4.8	aweti kaakii'ayaatc, omaahsh noonkom kaa‑ayaatc, miinawaahsh cipiayaatc!”
REV.4.8	ina'amook.
REV.4.9	Otipaacimaawaan eshi ahpiihci onishihshiwencikaniwinitc, kaye okihtakimaawaan kaye onanaahkomaawaan ini kihciapiwinink kaanamatapinitc ahpane pishihshik kaapimaatisinitc. 
REV.4.10	Ahpii hkwa eshihcikewaatc opimaatisiik, kaye wiinawaa kaaniishtanahshiniiwiwaatc (24) oniikaanisiik otoociciinkwanapiihtawaawaan ini kihciapiwinink kaanamatapinitc ahpane pishihshik kaapimaatisinitc, kaye otahpakitoonaawaan okihciokimaawaanohkwaaniwaan i'imaa enaahsamahtek i'i kihciapiwin e'ishpenimaawaatc. Mii 'owe ehkitowaatc:
REV.4.11	“Kiin kaaTipenimiyaank ninKishemanitoominaan!
REV.4.11	Kiin kitepakentaakos ciwiincikaatek ciahpiihci onishihshiwencikaniwiyan,
REV.4.11	kaye ciahpiihci ishpenimikooyan, kaye ciahpiihci kihcimashkawentaakosiyan,
REV.4.11	aaniihsh kahkina kekoon kikii'oshihtoon.
REV.4.11	Kiin iko ekii'inentaman kii'onciayaawan kaye kii'oshihcikaatewan,”
REV.4.11	amii 'iwe otinaawaan.
REV.5.2	Niwaapamaa tahsh kaye e'mashkawentaakositc 
REV.5.3	Kaawiin itahsh awiya kiimihkikaniwihsii kihcikiishikonk kaye ahkiink kaye anaamahkamik kekashkihtootc cipaahkiikinank 'iwe masina'ikan kaye cikanawaapantank. 
REV.5.4	Miitahsh ninkiihkihcimaw ekaa ekii'mihkawaahsiwintc ehteinentaakositc cipaahkiikinank i'i titipiikinikanimasina'ikan kaye ciwaapantank. 
REV.5.5	 Peshik itahsh awe kaaniikaanentaakositc ninkiihkanoonik: “Keko mawihken. Ina 'aweti mihshipishiw, wiin a'awe i'imaa kaakii'onciitc opeshikwewaanakisiwinink Coota 
REV.5.7	Kii'ishaa tahsh a'a Maanahcaanihshenhs ekii'otaahpinamawaatc i'i titipiikinikan i'imaa okihcinihkiniink kaa‑ahtenik ini kaanamatapinitc kihciapiwinink. 
REV.5.8	 Ahpiihsh ekii'otaahpinank a'a Maanahcaanihshenhs, okii'ociciinkwaniihtaakoo' i'i niiwin (4) opimaatisii', i'i kaye niishtanahshiniiwin (24) oniikaanisii'. Oniikaanisiik itahsh okii'ayaawaawaa' pehpeshik matweyaapiikipicikana'. Okii'ayaanaawaan itahsh kaye kaaosaawi shooniyaa waapihkaninikin onaakanan eshimooshkinenik i'iwe kaaminomaahsikaatenik. Mii 'oweni otanami'aawinini Kishemanitoo opimaatisiima'. 
REV.5.9	 Kii'nikamowak itahsh oshkinikamon o'owe e'ina'amowaatc:
REV.5.9	“Kiin kiteahpiihtentaakos ciotaahpinaman i'i titipiikinikan,
REV.5.9	kaye cipapaahkwacipitooyan ini kipishkiwahsikanan.
REV.5.9	Aaniihsh kikii'nihsikoo, kimiskwiim itahsh kikiihtipa'ikehtamawaak, i'imaa misiwe kaaonciiwaatc, Kishemanitoon citipenimikowaatc.
REV.5.9	Kahkina pepahkaan tahswewaanakisiwinink onciiwak, kahkina kaye pepahkaanikiishwewinink, kahkina kaye eshiwaawiintekin onciiwinink, kahkina kaye pepahkaanwewaanakinaakosiwinink.
REV.5.10	Kaye tahsh omaa wakitahkamik tatipencikewak,”
REV.5.10	kii'ina'amook.
REV.5.12	Kiihkihci‑inwewak encalak e'ihkitowaatc:
REV.5.12	“Wiinke misiwe tepakentaakosi a'a Maanahcaanihshenhs kaakii'nihsintc:
REV.5.12	Tamiinaa wenootisiwin, kakiihtaawentaakosiwin, mashkawentaakosiwin kaye.
REV.5.12	Takihci‑inenimaa, ta‑ahpiihcionishihshiwencikaniwi, kaye tananaahkomaa.”
REV.5.13	Kaye kahkina awiya kaakii'oshi'intc imaa kihcikiishikonk, imaahsh kaye ahkiink, kaye anaamahkamik kaye kihcikamiink kaa‑ayaawaatc, kaye kahkina kekoon misiwehkamik kaa⁠pimaatahkin, kahkina ninkii'noontawaak e'nikamowaatc:
REV.5.13	“A'awe kaanamatapitc okihciapiwinink a'a kaye Maanahcaanihshenhs
REV.5.13	tananaahkomaawak kaye takihtakimaawak, kaye ta‑ahpiihcionishihshiwencikaniwiwak, tainakimaawak misiwe e'mashkawentaakosiwaatc,
REV.5.13	mooshak iko ahpane pishihshik,”
REV.5.13	kii'ina'amook. 
REV.5.14	Ikiweniwak itahsh niiwin (4) opimaatisiik kaye wiinawaa kii'ihkitowak: “Emen.” Iki kaye oniikaanisiik kii'ishiociciinkwanipani'owak ehkihci‑inenimaawaatc.
REV.6.1	Miitahsh i'i ahpii ninkii'waapamaa 'awe Maanahcaanihshenhs peshik ehpahkwacipitootc i'i kipishkiwahsikan. Ninkii'noontawaa tahsh ehkakitotc peshik iki kaaniiwiwaatc opimaatisiik. Taapishkoo kihcipinehsiwank kii'inwe: “Piishaan!” e'ihkitotc. 
REV.6.2	 Ninkii'inaap itahsh, e'waapamak e'waapishkisitc mihtatim, ehpitehsapitc awiya mihtikwaapiin ehtahkonaatc. Kii'miinaa tahsh i'i shaakooci'iwewi aanohkwaan. Miitahsh pisaaniko kaanihtaashaakooci'iwetc kii'ishinaakosi, ekii'ani‑ishitehsapitc keyaapi ewii'anishaakoocihtwaatc.
REV.6.3	Miinawaa tahsh kotak kipishkiwahsikan okiihpahkwacipitoon a'a Maanahcaanihshenhs. Miinawaa peshik ninkii'noontawaa opimaatisi, “Piishaan!” e'ihkitotc. 
REV.6.4	 Miitahsh miinawaa peshik kiihpioncisaakeweshkaa mihtatim e'miskositc. A'awe kaatehsapitc kii'miinaa cimaaciitootc cimacimiikaatinaaniwaninik i'imaa ahkiink, mii 'i cinihsitinaaniwank. Shikwa kii'miinaa 'i kaamihcaapihkaninik kihcimoohkomaan.
REV.6.6	Ninkii'noontaan itahsh taapishkoo inihtaakosiwin e'inwemakahk. Mekweya'ii 'imaa kiihtanihtaakwan iki niiwin (4) opimaatisiik kaa‑ayaawaatc, mii 'owe e'inwemakahk: “Peshikokiishik ehkashki'aatc awiya shooniyaan, peshikokwaapa'ikan ehta ta‑ataawe pahkweshikanikihtikaanenhsan cimiicitc, shikwa nihso (3) kwaapa'ikan parlii 
REV.6.7	Miitahsh miinawaa kotak okiihpahkwacipitoon a'a Maanahcaanihshenhs kipishkiwahsikan, mii 'i niiwink. Miinawaa tahsh ninkii'noontawaa a'a ehkoniiwitc (4) opimaatisi, “Piishaan!” e'ihkitotc. 
REV.6.8	 Ninkii'inaap itahsh, ina 'aweti e'waapamak e'waapinawinaakositc mihtatim. Nipowin kii'ishinihkaaso a'a kaatehsapitc. Ini tahsh Hetiis 
REV.6.9	Miitahsh miinawaa kotak kipishkiwahsikan okiihpahkwacipitoon a'a Maanahcaanihshenhs, amii 'iwe aasha naanan. Shikwa ninkii'waapamaak ahcaahkwak shiipaaya'ii pakitinaahsowinaapihkonk e'ayaawaatc. Miiwa' i'i otahcaahkowaa' kaakii'oncinihsintwaa otihkitowinini Kishemanitoon kaye otipaacimowiniwaa nehpic iko kaakii'wiintamaakewaatc. 
REV.6.10	Kiihkihci‑inihtaakosiwak itahsh o'owe: “Kiin Tepencikeyan, kiin maawac kaamashkawentaakosiyan, misiwe kaakwayahkwaatisiyan kaye ehkwayahkwentaakosiyan! Aaniin minihk keni‑ishihsek ahpii ketipaahkonatwaa iki ahkiink kaakii'nihshiyamintwaa?” 
REV.6.11	Kahkina tahsh pehpeshik kii'miinaawak waapishki kikishkikanan cikinwaapiika'ashewaatc. Kii'inaawak itahsh nahkawe acina keyaapi cianwepiwaatc, piinihsh itahsh cianitipihsenitc kaatahshinitc owiicianohkiimaakaniwaa' kaye owiiciotepwehtamoomiwaa' keninihsimintc, wiinawaa ko kaakii'ishinihsintwaa kaye iniweniwa' cinihsimintc, mii 'iwe cikiishakincikaasowaatc iki kenihsintwaa.
REV.6.13	 Wanankohshak itahsh kii'oncipankihshinook kiishikonk, taapishkoo ehkihcipankihshinowaatc ekaa e'atihsohsikwaa pik 
REV.6.14	 Kiishik itahsh kii'maacaamakan taapishkoo 'i titipeyiikinikan e'anititipeyiikinikaatek, piinihsh ekii'naakwahsinok. Amiihsh ini kahkina waciwan kaye minihsan kii'aanciayaawan i'imaa kaakii'ayaakin. 
REV.6.15	 Mii ahpii kihciokimaak ahkiink, ikiweniwak kaye kaaokimaawentaakosiwaatc kaye kihcishimaakanihshiiwikimaak kaye kaawenootisiwaatc kaye kaamashkawentaakosiwaatc kaye kahkina kotak pemaatisiwaatc, kemaa tipenimaakanak kemaa kaye kaatipenintisowaatc, kahkina kiihkaasowak, 'imaa kaaishiwaawiimpahkamikaak kaye anaamahsin kaaishipapiihkwatinaak kii'ishikaasowak. 
REV.6.16	 Oshaakowaataanaawaan itahsh ini waciwan kaye ahsinii': “Aakawishkawihshinaam, kaashihshinaam ekaa ciwaapamihsiyamintc a'awe kihciokimaawapiwinink kaanamatapitc, ekaa kaye cipatakoshkaakohsiwank onishkaatisiwin a'awe Maanahcaanihshenhs. 
REV.6.17	 Aasha ocihcihseni 'iwe ehkiishikaninik kaawiihkohtaanentaakwahk, ewii'naakwaninik onishkaatisiwiniwaa. Kaawiin awiya okakashkihtoohsiin i'imaa cishaapwiihpan.”
REV.7.2	Miinawaa kotak peshik ninkii'waapamaa encal ehpiompishkaatc waapanonk ehpikikisitc i'i keishikihkinawaaci'aatc i'iweniwa' kaapimaatisinitc Kishemanitoon kaatipenimaanitc. Kiihkihcinoontaakosi wa'a encal ehshaakowaanaatc niiwin (4) kotak encala' kaakii'miinintwaa kaawii'maashitootamowaatc i'i ahki kaye kihcikam. 
REV.7.3	 Amii 'owe kaa'inaatc: “Keko kekoon tootankek i'i ahki kaye kihcikam kaye iki mihtikook, paanimaa ehta kiKishemanitoominaan otanohkii'aakana' kiikihkinawaacipii'wankitwaa oskahtikoniink, cikihkentaakosiwaatc ehtinowiwaatc.” 
REV.7.4	Ninkii'noontaan itahsh ehtahshiwaatc iki kaakii'ishikihkinawaacipii'ontwaa oskahtikowaank: ninkotwaahk niimitanahshiniiwink mitaahswaahk (144,000) mii 'iwe kaatahshiwaatc kaakiih kihkinawaacipii'ontwaa, i'imaa ekii'onciiwaatc mitaahshiniishin (12) kaatahswewaanakisiwaatc Isriyalak 
REV.7.5+REV.7.6+REV.7.7+REV.7.8	Mitaahshiniishink mitaahswaahk (12,000) kiihtahshiwak kaakiih kihkinawaacipii'ontwaa 'imaa kaakii'onciiwaatc entahso pehpeshikwewaanakisiwaatc. Miiwan ono owiinsowiniwaan kaaontahkaanesiwaatc: Coota 
REV.7.9	Miinawaa tahsh kaa'ani‑ishihsek, ninkii'inaap, inashke ninkii'waapamaak e'onsaamiinowaatc ekaa awiya cikiihkiishakimaahsik. I'imaa kii'onciiwak kahkina kaatahsopepahkaan ishinaakosiwaatc kaye kahkina pepahkaanonk kaaontahkaanesiwaatc kaye kahkina eshiwaawiintekin kaaonciiwaatc, kaye entahsopepahkaanikiishwewaatc. Mii 'imaa kii'inaahsamikaapawiwak kihciapiwinink, i'imaa kaye eshiayaanitc ini Maanahcaanihshenhsan. Waapishkiikinonk kiihkakaanwaapiika'ashewak kaye okiihtahkonaanaawaan watihkwanan e'aniipiihshiwaninikin paam 
REV.7.10	Kiihkihcishaakowewak itahsh:
REV.7.10	“Pimaaci'iwewin onciimakan kiKishemanitoominaank,
REV.7.10	a'awe kaanamatapitc kihciapiwinink,
REV.7.10	a'awe kaye Maanahcaanihshenhs!”
REV.7.10	ihkitowak. 
REV.7.11	Kahkina tahsh iki 
REV.7.12	ekii'ihkitowaatc itahsh:
REV.7.12	“Emen! Tananaahkomaa Kishemanitoo,
REV.7.12	ta‑ahpiihcionishihshiwencikaniwi,
REV.7.12	ta‑ahpiihcikakiihtaawencikaniwi, tamiikwehciwentaakosi!
REV.7.12	Takihtakimaa Kishemanitoo!
REV.7.12	Kashki'ewisiwin,
REV.7.12	mashkawentaakosiwin tainakimaa kiKishemanitoominaan
REV.7.12	mooshak ahpan iko pishihshik!
REV.7.12	Emen!”
REV.7.12	kii'ihkitowak.
REV.7.13	Peshik itahsh a'a kaaniikaanisitc ninkiihkakwecimik e'ishitc: “Oko kaawaapishki kakaanwaapiika'ashewaatc, awenenak oko? Aaniinti tahsh wenciiwaatc?” ninkii'ik.
REV.7.14	Miinawaahsh ninkii'ik: “Miiwak ikiweniwak kihciocaanimisiwinink wencishaapwiiwaatc. Okiihkisiihsipatoonaawaan okikishkikaniwaan, okii'onciwaapishkaapaawatoonaawaan i'imaa omiskwiiminiink ini Maanahcaanihshenhsan.
REV.7.15	Miihsh i'iwe keonciayaawaatc i'imaa oncishkawaya'ii okihciapiwininiink Kishemanitoon.
REV.7.15	Oka‑anohkiihtawaawaan itahsh ehkiishikaninik kaye ehtipihkaninik okihcianami'ewikamikoniink.
REV.7.15	A'awe tahsh kaanamatapitc kihciapiwinink okawiiciayaamaa' cikanawenimaatc.
REV.7.16	kaawiin kaye tanoontewii'minihkwehsiiwak.
REV.7.16	Kaawiin kaye wiihkaa oka⁠onsaamaahkisokohsiiwaan kiisihsoon,
REV.7.16	kaye ehkihcikishitenik kaawiin okatootaakohsiinaawaa.
REV.7.17	Miitahsh okaishikihkinowinaa' i'imaa kaaishimoohkiciwankin ehpimaatisiishkaakemakahk i'i nipi.
REV.7.17	Kishemanitoo kaye okakisii'amawaa' kahkina otooncikawaapiwinini oshkiinshikoniink.”
REV.8.1	Miinawaa kaapahkwacipitootc kotak kipishkiwahsikan a'a Maanahcaanihshenhs, mii 'iwe niishwaahso (7) kaakiihpaahkwacipitootc, mii 'i ahpii kaawiin kekoon kii'nawiintaatiimakahsinoon kiishikonk aapihta tipa'ikan minihk. 
REV.8.2	Miihsh ninkii'waapamaak ikiweniwak kaaniishwaahciwaatc 
REV.8.4	Miitahsh e'ishpaapahtenik i'iwe minomaahsikan, kii'anitakokikiompishkaani otanami'aawinini Kishemanitoo okwayahkwaatisiima'. Mii 'imaa oninciink a'a encal kii'anionci‑ishpishkaaniwan i'imaa enaahsamiayaatc a'a Kishemanitoo. 
REV.8.5	 Miitahsh a'a encal kaaishiotaahpinank minomaahsikanaapihk, okii'mooshkinatoon itahsh i'iwe kaaishkotewaninik pakitinaahsowinaapihkonk kaa'ontinank. Miish i'imaa ahkiink kaakii'ishiwepinank. Miitahsh ahpii kii'noontaakwan ehpitihkowek kaye e'noontaakosiwaatc pinehsiwak kaye kii'waawaahtehse kaye kii'waawaahkawihse 'i ahki.
REV.8.6	Iki tahsh kaaniishwaahciwaatc 
REV.8.8	Miitahsh awe kotak encal okii'noontaakohtoon opootaacikan, amii niishin (2) e'noontaakohtoowaatc. Taapishkoo kekoon kaaishinaakwahk kihciwaciw ehkihci‑ishkotewank i'imaa kii'ahpakicikaate kihcikamiink. Miitahsh 'i kihcikam miskwiink kaa'ishi inaakamihsek. 
REV.8.9	Miihsh kekaa aapihta iki kihcikamiink kaapimaatisiwaatc Kishemanitoon kaakii'oshi'ikowaatc kii'nipowak. Kaye kekaa aapihta naapihkwaanan kii'nihshiwanaatanoon.
REV.8.11	 ‘Wiihsakaapo’ ishinihkaaso 'a kihciwanankohsh. Amii kii'wiihsakaakamihse 'iwe nipi, kekaa aapihta 'i nipi kii'wiihsakaakamin. Niipiwa' itahsh iki pemaatisiwaatc okii'nihsikonaawaa i'i nipiini ekii'minihkwewaatc kaakii'wiihsakaakamihsenik.
REV.8.13	Ninkii'inaap, ninkii'noontawaa tahsh ehtepwewitank mikisi e'naawinaakositc ehpimiayaatc newacikiishikonk, ehkishiiwetc: “Kakwaanihsakentaakwan! Kakwaanihsakentaakwan! Takakwanihsaki ishiwepisiwak iki ahkiink kaapimaatisiwaatc. Ahpii noontaakwaninikin opootaacikaniwaan iki nihsin (3) encalak keyaapi kenoontaakohcikewaatc,” kii'ihkito.
REV.9.1	Miinawaa kotak 
REV.9.2	 Okiihpaahkinaan itahsh piintaapihkaanink kaaishiwiimpahkamikaanik. I'imaa tahsh kii'ontaapahte taapishkoo kaaishipaashkinek i'i ninkisikan kaaishi‑ishpaapahtek. Kii'anitipihkinaakosi tahsh a'a kiisihs e'ankwaapahsotc, newacikiishik kaye kii'mahkatewaapahte. 
REV.9.3	 Amiihsh imaa akwaapahtenk kii'onciiwak kihcipahpahkinek, ekiihpooniiwaatc ahkiink. Kii'ishimiinaawak itahsh taapishkoo kihcimanicoohshak kaaociihsowewiniwaatc mii 'i ci‑ishihcikewaatc. 
REV.9.4	 “Keko nihshiwanaacihtoohkek mashkohsiwan,” kii'inaawak, kaye mihtikook kaye kahkina hsa kekoon kaanihtaawikinkin, mii piko tahsiin awiya ekaa oskahtikowaank ekihkinawaacipii'waahsiwintwaa ehtipenimikohsikwaa Kishemanitoon, miiwak iki keciihswaakaniwiwaatc. 
REV.9.5	Kaawiin itahsh kii'ishimiinaahsiiwak oko pahpahkinek cinihsaawaatc i'i ininiwa', cimihcikakwaataki'aawaatc itahsh naanokiisihs minihk. Taishikakwaatakentamook iki ininiwak taapishkoo eshikakwaataki'ikotc awiya kihcimanicoohshan kaaociihsowewininitc ehciihsokotc. 
REV.9.6	 Mii 'iwe ehkakiishikaninik okananaantonaanaawaa keshinipowaatc, kaawiin itahsh okamihkansiinaawaa. “Ampehsh nipoyaan,” tainentamook, okatapasii'ikonaawaa tahsh 'iwe nipowin.
REV.9.8	 Kii'ishiowiinisihsiwak taapishkoo ihkwewa' kaaishikakaanwaanihkwenitc, shikwa mihshipishiwaapitink kii'inaapitewak. 
REV.9.9	 Ohkaahkikaniwaank kii'ina'akayewak taapishkoo i'i piiwaapihk shimaakanihshak kaapihsihkamowaatc ohkaahkikaniwaank. Shikwa pisaaniko kii'inihtaakosiwak mihtatimook ehpimwewetaapiipa'aawaatc otootaapaanaahkowaa' ewii'moohkiihtaatiwaatc miikaatiwinink, mii 'i kaaishipimweweyaankewaatc oko pahpahkinek. 
REV.9.10	Kihcimanicoohshink kaaociihsowewininitc, mii 'i kaainaanowewaatc iki kihcipahpahkinek. Okiihciihswaakenaawaan osoowiniwaan. Miihsh i'imaa wencikashkihtoowaatc cikakwaataki'aawaatc i'i pemaatisinitc naanokiisihs minihk. 
REV.9.11	Otayaawaawaan kaaokihciokimaamiwaatc, miiwan ini encalan kaatashiokimaahkantaminitc kaaishiwiimpahkamikaanik, 'iwe ekaa kaamishahkiiyaahsininik. Mii eshinihkaasotc a'awe encal, Apaatan 
REV.9.12	Nihtam i'iwe kaakakwaanihsakentaakwahk aasha ahpan kii'ishkwaahse. Inashke keyaapi niishin ta‑ayaawan kekakwaanihsakentaakwahkin.
REV.9.14	Kiihkanoonaa tahsh a'awe ishkwaac encal kaaopootaacikanitc, amii 'awe ninkotwaahso kaainakincikaasotc: “Haw, aapiskon iki niiwin encalak kaamamaancikwahpisowaatc i'imaa kihcisiipiink Iyoohparetiis 
REV.9.15	Miish kaa'ishiaapiskonintwaa iki niiwin encalak ciawinihsaawaatc kekaa aahpihta kaatahshinitc i'i pemaatisinitc ahkiink. Aaniihsh niiyaak iko kii'oshiihtaa'aawintwaapan i'i ci ishihcikewaatc, mayaa ocihcihsenik kihkinoonowin, mayaa kaye kiisihsoon pimakinsonitc, mayaa kaye ehkiishikaninik, mayaa kaye ahpii kiishikaninik, piinihsh kaye mayaa tipa'ikan ciniocihcihsenik. 
REV.9.16	Ninkii'wiintamaakoo entahshiwaatc iki omiikaasook kaatehsapiwaatc mihtatimoo'. Niishwaahk minihk kihcimitaahswaahk tahsink kihcimitaahswaahk (200,000,000) kiihtahshiwak.
REV.9.17	Ninkii'ishiwaapamaak nintinaapantamowinink kaaishinaakosiwaatc iki mihtatimook kaye iki kaapimiwanepa'ikowaatc. Taapishkoo ishkote kaaishimiskwahkonek kii'ishinaakwaniniwan otoohkaahkikani⁠aakawahpisoniwaan, e'mahkateoshaawashkwaanikin kaye e'aahko osaawaanikin kaye. Mishipishiwihtikwaanink kii'ishinaakwaniniwan ohtikwaaniwaan iki mihtatimook. Kii'onciimakanini otooniwaank ishkote, kipwaapahte kaye, i'iweni kaye kaawiihsakaapahsowetc kaacaakisotc tino osaawiahsin. 
REV.9.18	Kekaa tahsh aapihta iki pemaatisiwaatc okii'nihsikonaawaa ono nihsin (3) macihsewinan kaapimiayaamakaninikin, miiwan ono ishkote, kipwaapahte, kaawiihsakaapahsowemakaninik kaye. 
REV.9.19	Omashkawisiiwiniwaa iki mihtatimook i'imaa tako/⁠ayaani otooniwaank kaye 'imaa osoowiwaank. Kinepikonk kii'ishinaakwaniniwan osoowiwaan, kaye kii'ohtikwaaniwaniniwan. Miitahsh ini iyaapacihtoowaatc ciwiihsakaahpine'aawaatc i'i pemaatisinitc.
REV.9.21	Kaawiin kaye kii'oncikipihciihsiiwak i'iwe onci kaakii'ishi nihtaa nihshiwewaatc, kaakii'ishi macimashkihkiihkewaatc kaye. Kaawiin kaye okiiwiihpoonihtoohsiinaawaa i'iweni opihshikwaatisiwiniwaa, 'iwe kaye okimootiwiniwaa.
REV.10.1	Ninkii'waapamaa kotak ehkihcimashkawisiitc 
REV.10.2	Kaye ehpitahkonank titipiikinikani masina'ikanenhs ekiih paahkiikinikaatenik, oninciink e'ahtenik. Okihcinihkink inahke kii'ishitahkohkii kihcikamiink, onamantinihkink itahsh inahke ahkiink kii'ishitahkohkii. 
REV.10.3	Miitahsh kiihsoonkihtaakosi ekiihkihcishaakowetc taapishkoo mihshipishiw ehpitihkowenoontaakositc. Kaa'ishkwaanoontaakositc itahsh a'a encal, okii'nahkwewemikoo' ono niishwaahso (7) pinehsiwa' ekiihpitihkowenoontaakosinitc. 
REV.10.4	Weyiip iko kaakiihpitihkowewaatc iki niishwaahso pinehsiwak nintaanawii' oshipii'aanaapan kaakii'inihtamaan. Ninkii'noontaan itahsh inwewin kihcikiishikonk e'oncikanoonikoyaan: “Keko!” ninkii'ikon. “Kaakii'ihkitowaatc iki kaaniishwaahciwaatc pinehsiwak keko oshipii'anken. Manaatipaacimon awiya cikihkentansik,” ninkii'ikoo.
REV.10.6	ekii'ihkitotc, ekii'ahpimotc ini Kishemanitoon ahpan iko pishihshik kaapimaatisinitc, miiwan ini kaakii'oshihtoonitc kihcikiishik kaye minihk kekoon weti kaa ayaanik, ahki kaye ekii'oshihtoonitc kaye minihk kekoon i'imaa kaa ayaanik, kaye kihcikam ekii'oshihtoonitc kaye kahkina kekoon i'imaa kaa ayaanik. Kii'ihkito 'a encal: “Kaawiin ahkawe tapii'oomakahsinoon kekoon. 
REV.10.7	Ahpii tahsh anikakiishikaninik cimaaciipootaaciketc a'a encal, a'awe ishkwaac iki kaaniishwaahciwaatc (7) encalak, mii ahpii Kishemanitoo okatipihsehtoon 'iweni kaakii'inentank, 'iwe mahshi awiya kaakiih kihkentansik, mii 'iwe kaakii'wiintamawaatc a'a Kishemanitoo otanohkii'aakana' 
REV.10.9	Ninkii'awikakwecimaa 'awe encal: “Miishihshin i'iwe titipiikinikani masina'ikanenhs,” e'inak. Ninkii'ik itahsh: “Haw otaahpinan, miicin! Kimihsataank kika kishiwashkateshkaakon, kitoonink itahsh taapishkoo aamoowi siinsipaahkwatonk taishi shiiwan.”
REV.10.10	Ninkii'otaahpinamowaan i'i titipiikinikani masina'ikanenhs oninciink kaa ahtenik 'awe encal, kaye ninkii'miicin. Taapishkoo aamoowi siinsipaahkwatonk kii'ihpokwan. Ahpiihsh kaahkontamaan ninkii'wiihsaki kishiwashkateshkaakon. 
REV.10.11	O'owehsh ninkii'ik: “Kinantawentaakos miinawaa cikanootamawatc Kishemanitoo keinaacimintwaa niipiwa' awiya' pepahkaan ahkiink kaaoncitipentaakosiwaatc, pepahkaan kaye kaatahswewaanakinaakosiwaatc, kaatahso ayishikiishwewaatc kaye, niipiwa' kaye kihciokimaak keinaacimintwaa.” Mii 'i kaa'ishitc a'a encal.
REV.11.2	 Iniwe tahsh kaawaahkaa'ikaatekin imaa akwaciya'ii Kihcianami'ewikamikonk, keko wiin iniwe pimentanken, keko tipa'anken. Kii'miinaawak iki tino pahkaan kaa‑ayoonciiwaatc ekaa kaa‑anami'aahsikwaa. 'Owe Ootena Kishemanitoo kaaTipentank
REV.11.3	Ninkamaacinisha'waak itahsh iki kaaniishiwaatc ketipaacimiwaatc. Ahsapiiwekin okapikikishkaanaawaa. Mitaahswaahk kaye niishwaahk ninkotwaahsimitana (1,260) tahso kiishik minihk okakanootamawaawaan Kishemanitoon,” kii'ihkito.
REV.11.5	Kiishpin awiyan kekoon wiihtootaakowaatc, ishkote taonciini otooniwaank citashi nihshiwanaatisinitc ini kaashiinkenimikowaatc. Amii 'owe nahke taishinihsimaawa' awenena' iko kaawii'macitootaakowaatc. 
REV.11.6	 Otayaanaawaa okashki'ewisiwiniwaa cikipa'amowaatc i'i kiishik ekaa cikimiwansininik mekwaa e'anikanootamawaawaatc Kishemanitoon. Okashkihtoonaawaa kaye nipiin cikwehkihtoowaatc kaamoohkiciwanipiikowaninikin, miskwiink ci‑inaakamininikin. Okashkihtoonaawaan kaye kahkina ciotihshiwemakaninikin kekakwaataki'iwemakaninikin o'omaa ahkiink, tahswaa piko keinentamowaakwen taishihcikewak.
REV.11.8	 Ini tahsh wiiyawiwaan kaakii'nipowaatc ta‑ahteniwan mayaawihkana i'imaa kihciootenaank,
REV.11.9	Mii 'imaa nihsokiishik aapihta kahkina awiyak okashikanawaapantamawaawaa' kaakii'niponitc wiiyawini, misiwe kaaonciiwaatc pepahkaan kaaishiwiinsowaatc, kahkina kaye kaatahswewaanakinaakosiwaatc, pepahkaan kaye kaaishikiishwewaatc, mii oko kahkina okakanawaapantaanaawaan ini wiiyawimaan. Kaawiin kaye okapakitinansiinaawaa cina'ahcikaatenikin wiiyawini. 
REV.11.10	Iki 'imaa ahkiink kaa‑ayaawaatc tamoocikentamook ekii'niponitc o'o niishin otipaacimoo'. Tamoocikahkamikisiwak, tamemeshkwaci⁠miinitiwak kaye. O'owe taonci‑ishihcikewak, aaniihsh kii'nipowa' o'o otipaacimoo' kaakiihkihci kakwaataki'ikowaahpan.
REV.11.12	 Okii'noontaanaawaa tahsh iki otipaacimook ehkihcikishiiwek inwewin kihcikiishikonk inahke ehkanoonikowaatc: “O'omaa piishaak!” Miihsh i'i kii'animaacaawak kihcikiishikonk wahkwiink, mekwaa ehkanawaapamikowaatc i'i kaashiinkenimikowaatc.
REV.11.14	Mii 'iwe niishink aasha 'owe ekiihpoonihsek ocaanimisiwin kaakakwaanihsakentaakwahk. Nashke hsa! Keyaapi peshik kekakwaanihsakentaakwahk ocaanimisiwin kitaahtap iko taishihse, mii'i nihsink (3) ci‑ishihsek.
REV.11.15	“Kii'miinaa i'i ahki ciokimaahkantank a'a kaaTipeniminank kaye ini kaakii'onaapamaatc cipimaaci'iwenitc.
REV.11.15	Wiin iko ahpan iko mooshak pishihshik tatipencike.”
REV.11.16	Ikiweniwak niishtanahshiniiwin (24) oniikaanisiik, miiwak iki okihciapiwiniwaank kaainaahsamapiihtawaawaatc Kishemanitoon, kii'animihkopani'owak enaahsamapinitc, ehkihci‑inenimaawaatc Kishemanitoon, 
REV.11.17	o'owe e'inaawaatc:
REV.11.17	“Miikwehc kitikoo kiin Tepencikeyan, Kishemanitoo Miyaamawi Mashkawisiiyan,
REV.11.17	kiin o'omaa noonkom kaa‑ayaayan, mewisha ko kaye kaapionciayaayan,
REV.11.17	miikwehc e'maaciiaapacihtooyan kikihcimashkawisiiwin
REV.11.17	e'maaciitipencikeyan!
REV.11.18	e'ocihcihsek kinishkaatisiwin cipitakohshinoomakahk,
REV.11.18	iki tahsh kaye kaanipowaatc citipaahkonintwaa.
REV.11.18	Aasha ocihcihse citipa'amawatwaa kitanohkii'aakanak kaakiihkanootamawihkwaa,
REV.11.18	iki kaye kahkina kaakwayahkopimaatisiwaatc kaatipenimatwaa, iki kaye kaakihci‑inentamowaatc kiwiinsowin,
REV.11.18	kaakihci‑inentaakosiwaatc, iki kaye pankii enentaakosiwaatc,
REV.11.18	kahkina tamiinaawak.
REV.11.18	Mii 'o ahpii e'ocihcihsek cinihshiwanaaci'intwaa iki kaanihshiwanaacihtoowaatc i'i ahki,”
REV.11.18	ihkitowak oniikaanisiik.
REV.12.1	Miitahsh kihcimaamahkaasinamowin kii'naakwan kihcikiishikonk. Kii'naakosi peshik ihkwe kaaishihkonayetc ini kiisihsoon ehkikishkawaatc, kaye anaamink ositink kii'ayaawan tipihkikiisihsoon, ohtikwaanink kaye ehpahsihkwepisotc mitaahshiniishin (12) wanankohsha'. 
REV.12.2	Apinoonciishan okiihkikishkawaan, e'moohkwaahpinetc ewii'waapamaawahsotc.
REV.12.4	 Miihsh osoowink okii'niihsaakaapiikinaa' ini wanankohsha', kekaa aapihta kaatahshinitc kaa‑akoocininitc kiishikonk okii'onciniihsiwepinaa' ahkiink. Kii'inaahsamikaapawi tahsh ini ihkwewan ewii'waapamaawahsonitc, ahpiihsh naakosinitc ewii'amwaatc ini apinoonciishan. 
REV.12.5	 Kii'naakosiwan itahsh ekii'okosihsitc a'a ihkwe, amiiwan ini piiwaapihkosahka'on ketahkonaminit keonaahkonaanitc kahkina kaatahswewaanakisinitc i'i pemaatisinitc. Kiihkesihkomanipinaa tahsh a'awe apinoonciish, ekii'ishiwinintc i'imaa Kishemanitoon kaaishiayaanitc, 'imaahsh kaye kaaishiayaanik okihciapiwinini. 
REV.12.6	A'awehsh ihkwe pikwatahkamik kii'ahpa'iwe, weti kaakii'ishi kiishaaci oshihtamaakotc Kishemanitoon i'imaa ciayaatc citashikanawenimintc, mitaahswaahk niishwaahk ninkotwaahsomitana (1,260) tahsokiishik 'imaa ciayaatc.
REV.12.8	Kiihshaakoocihcikaniwi tahsh a'awe kihciohkaatiikinepik. Kaawiin miinawaa wiihkaa kiihtawinamawaahsii kihcikiishikonk ciayaatc, iniweniwa' kaye kaawiici'ikotc. 
REV.12.9	 Wa'a kaamaawacimintitotc kihciohkaatiikinepik inkoci kii'ishiwepinaa. Mii 'awe kihcimewisha kaaonciitc kehtemacikinepikohsh, maciaya'aa, 
REV.12.11	Iki tahsh kiwiiciotepwehtamoominaanik okiihshaakooci'aawaan ini maciaya'aan. I'iwe Maanahcaanihshenhs omiskwiim kii'oncishaakoocihtwaawak, i'iweni tahsh kaye tepwewin kaakii'wiintamaakewaatc. Kaawiin aaniihsh okii'onsaamentansiinaawaan opimaatisiwiniwaan, kaawiin inkotano nipoyaank ekii'inentamowaatc. 
REV.12.12	Taminwentamoomakan kihcikiishik, kaye i'imaa kaa‑ayaayek minwentamohk! Takakwaatakentaakwan itahsh i'imaa ahkiink kaye kihcikamiink, aaniihsh a'a maciaya'aa kikii'naasihkaakowaa 'imaa kaa‑ayaayek, e'ayaatc kihcinishkaatisiwin ehkihkentank acina piko ehta ciayaatc,” mii kaa'ihkitotc.
REV.12.13	Ahpii tahsh a'awe kihciohkaatiikinepik e'waapantank ahkiink ekii'niihsiwepinintc, iniwenihsh itahsh ini ihkwewan okii'moohkiihtawaan kaakii'nihtaawiki'aanitc ini kwiiwisenhsan. 
REV.12.14	 Kii'miinaa tahsh a'a ihkwe niishin ini mininkwiikanan kihcimikisi kaaishioninkwiikanitc, ci‑ishihsewaaketc pikwaciahkiink kaakii'ishi kwayaancihtamawintc, i'imaa ciawiayaatc nihsoyahki aapihta, miihsh weti ci‑ishikanawentaakositc citepinikohsik macikinepikohshan. 
REV.12.15	Okonewink itahsh a'a macikinepikohsh okii'noohsawisiihsopaanaan nipi pisaan iko siipi kaaishipimiciwank, cioncimaaciiyaapokonihpan ini ihkwewan. 
REV.12.16	Miihsh 'iweni ahkiini okii'wiici'ikon a'a ihkwe. Ehtawaniimakahk okii'iskantaan 'iwe nipiini macikinepikohsh okonewink kaakii'onciciwaninik. 
REV.12.17	A'a tahsh kihciohkaatiikinepik okiihkihcinishkenimaan ini ihkwewan. Miihsh kaa'ishi‑ishaatc e'antamiikaanaatc i'i kotak kaaontahkaanesinitc i'imaa ihkwenk, iniweniwa' kaakanawentaminitc Kishemanitoon otoonahshowewinini kaye kaakihciwinaminitc kaaishitipaacimimintc Ciisahsoon.
REV.13.1	Ninkii'waapamaa tahsh peshik pikwaciaya'aawihsh ehpiakwaasiitc kihcikamiink, e'mitaahcinitc oteshkana' kaye e'niishwaahcininikin ohtikwaanan. Entahsopeshikonitc itahsh oteshkana' mii 'imaa peshik eyaanik okimaawi pahsihkwepison. Miitahsh kaatahsininikin ohtikwaanan maciwiinsowin e'macipaahpinemintc Kishemanitoo kii'ishipii'ikaate. 
REV.13.2	 A'a tahsh pikwaciaya'aawihsh kaawaapamak kihcipooshenhsink kii'ishinaakosi, ositink kaye taapishkoo mahkositaan, otoon kaye taapishkoo mihshipishiwitoon kii'ishinaakwanini. Ini tahsh kihciohkaatiikinepikoon okii'miinikoon tipinawe omashkawisiiwinini, okihtapiwinini kaye okihcitipencikewinini kaye. 
REV.13.3	Peshik itahsh i'iweni ohtikwaan a'a pikwaciaya'aawihsh pisaan iko kii'ishinaakwanini ekii'maahkihcikaatenik cioncinipotc. Miinawaa tahsh kii'minoyayaahcikaateni kekii'nihsikohpan kaakii'ishimaahkicikaniwitc ohtikwaanink. Kahkina tahsh misiwehkamik kaa‑ayaawaatc okii'maamahkaatenimaawaan ini pikwaciaya'aawihshan ehpiminisha'waawaatc. 
REV.13.4	Kahkina iki pemaatisiwaatc okii'ociciinkwaniihtawaawaan ini kihciohkaatiikinepikoon ehkihci‑inenimaawaatc, aaniihsh otipencikewinini ekii'miinaanitc ini pikwaciaya'aawihshan. Kaye wiin ini pikwaciaya'aawihshan okii'ociciinkwaniihtawaawaan e'ihkitowaatc: “Awenen eshiayaatc taapishkoo 'awe pikwaciaya'aawihsh? Awenehsh kekashkihtoohpan cimiikaanaatc?”
REV.13.6	Miitahsh e'maaciikakitotc okii'mamacitashimaan Kishemanitoon, kaye okii'mamacitashintamawaan owiinsowinini kaye otayaawinini, weti kaye kahkina kihcikiishikonk kaaotaawininitc. 
REV.13.7	 Kii'miinaa kaye ciawimiikaatamawaatc Kishemanitoon opimaatisiimini kaye cishaakooci'aatc. Kii'miinaa kaye citipenimaatc kahkina pepahkaan kaa‑aayoonciinitc kaye kahkina pepahkaan kaa‑aayooncitipentaakosinitc kaye entahsopepahkaanikiishwenitc kaye kahkina kaatahswewaanakinaakosinitc. 
REV.13.8	 Kahkina 'imaa ahkiink kaa‑ayaawaatc okaociciinkwaniihtawaawaan ini pikwaciaya'aawihshan. Ikiweniwak ehta kaaoshipii'ikaasowaatc pimatisiwinimasina'ikanink, kaawiin taishihcikehsiiwak. 'Awe aaniihsh Maanahcaanihshenhs kaakii'nihsintc otipentaan masina'ikan i'imaa kaaishioshipii'ikaasowaatc awenena' pishihshik kepimaatisiwaatc. Aasha kii'oshipii'waawak cipwaa oshihcikaatek ahki. Amiiwak ehta oko kaawiin okaociciinwaniihtawaahsiiwaawaan ini pikwaciaya'aawihsan.
REV.13.9	Kiishpin awiya wenoontamaawinikwen maano okapisintaan! 
REV.13.10	 Awenen iko enentaakositc cikaahcitinitc kehcinaac takaahcitinaa cimaaciinintc. Awenen iko enentaakositc moohkomaanink cioncinihsintc, taoncinihsaa moohkomaanink. Miihsh 'i eshiantawentaakosinitc Kishemanitoo okwayahkwaatisiima' cimashkawentaminitc kaye cikapetepwehtaminitc.
REV.13.11	Niwaapamaa tahsh kotak pikwaciaya'aawihsh ahkiink ehpioncimoohkiitc, e'niishinitc oteshkana' taapishkoo kaaishiteshkanenitc maanahcaanihshenhsan. Kihciohkaatiikinepikonk itahsh kii'inihtaakosi ehkiikitotc. 
REV.13.12	Wa'a kotak aya'aawihsh okii'aapacihtamawaan okihcitipencikewinini ini nihtam aya'aawihshan mekwaa ehkanawaapamikotc. Okiihkashkihtoon ahkiini kaye iki ahkiink kaa‑ayaawaatc ciociciinkwaniihtawaanitc ini nihtam pikwaciaya'aawihshan ini kaakii'minoyaayaahcikaatenik onihsikoowin kaa'ishimaahkicikaniwitc. 
REV.13.13	A'a tahsh kotak pikwaciaya'aawihsh okiihtootaanan kihcimaamahkaacihcikewinan, pooshke awaac cipinaashahkiihsenik ishkote ahkiink, kiishikonk cioncihsenik, e'waapamikotc kahkina pemaatisinitc. 
REV.13.14	Miihsh i'i okii'onciwayeshi'aa' ini ahkiink kaa‑ayaanitc ini omaamahkaacihcikewinan ekii'aapacihtootc kaakii'miinintc citootank e'waapamikotc ini nihtam pikwaciaya'aawihshan. Okii'wiintamawaa': “Oshi'ihk manitoohkaaniwihkoocikan, cikihci‑inencikaniwitc a'a peshik pikwaciaya'aawihsh kihcimoohkomaanink kaakii'oncimaahkakanaansotc, miinawaa tahsh ehpimaatisitc,” kii'ihkito. 
REV.13.15	A'a tahsh kotak aya'aawihsh kii'miinaa ekiihpakitanaamonotawaatc ini oshihkoocikanan cipimaatisinitc, miiwan ini nihtam aya'aawihshan kaaishinaakosinitc oshihkoocikanan. Wa'ahsh oshihkoocikan okiihkashkihtoon cikakitotc kaye cinihsimintc awenenan iko kaawii'ociciinkwaniihtaakohsik. 
REV.13.16	A'awe tahsh aya'aawihsh okiihkashki'aa' kahkina awiya' cikihkinawaacihcikaniwinitc okihcinihkiniink kemaa oskahtikoniink. Kahkina awiya kiihkihkinawaaci'aa, kaa‑akaahsentaakosiwaatc kaye kaakihci‑inentaakosiwaatc, kaawenootisiwaatc kaye kaakitimaakisiwaatc, kaatipenintisowaatc kaye kaatipentaakosiwaatc. 
REV.13.17	Kiishpin awiya miinaahsiwintc i'iwe kihkinawaacipii'okoowin, kaawiin ta‑ataawehsii, kaawiin kaye kekoon ta‑ataawaakehsii, mii ehta awiya ishioshipii'ontc owiinsowinini ini pikwaciaya'aawihshan kemaa 'iweni otakintaahsowinini, mii 'owe owiinsowinini kaaicikaatenik.
REV.13.18	Antawentaakosi awiya cikihkentamaawisitc: awenen iko a'a kaakihkentaahsotc okanioncimaamihkwentaan aaniin kaaicikaatenik 'iwe otakintaahsowinini ini pikwaciaya'aawihshan. Aaniihsh mii ecikaatek ininiiwi wiinsowin,
REV.14.2	Miihsh 'iwe ninkii'noontaan inihtaakosiwin kihcikiishikonk kaaonsihtaakwahk. Taapishkoo kihcipaawihtik e'matweciwank kii'inihtaakwan, kaye taapishkoo pinehsiwak kaa‑ahpiihcisoonkihtaakosiwaatc. Shikwa pisaan iko okitohcikek e'matweyaapiikipicikewaatc kii'inihtaakwan. 
REV.14.3	Iki tahsh ninkotwaahk niimitanahshiniiwink mitaahswaahk (144,000) kaatahshiwaatc i'imaa kii'oncishkawikaapawiwak kihciapiwin kaaishiahtenik kaye kaaishiayaanitc i'i niiwin opimaatisii' kaye oniikaanisii'. Oshkinikamowin okii'nikamonaakenaawaa. Wiinehtawaa hsa ko okakihkentaanaawaa 'i nikamon. Kaawiin pahkaan awiya otaakashkihtoohsiin, mii ehta ikiweniwak onci 'imaa misiwe ahkiink kaakii'oncitipa'ontwaa Kishemanitoonk citipentaakosiwaatc. 
REV.14.4	Miiwak okoweniwak kaye misiwe kaahkanawenintisowaatc ekaa kaakii'onci⁠wiiciiwaahsikwaa ihkwewa' kaye ehpehkipimaatisiwaatc. Miiwak oko pepaaminisha'waawaatc ini Maanahcaanihshenhsan misiwe ko piko aanti kaapapaaishaanitc. I'imaa onci kotak kaapimaatisinitc kii'oncitipa'waawak oko. Nihtam pakitinikewinink kii'inentaakosiwak ekii'miinintc Kishemanitoo kaye Maanahcaanihshenhs. 
REV.14.5	 Miiwak oko mooshak kaatepwewaatc; kaawiin wiihkaa kiihkihkencikaniwihsiiwak cikiiwanimowaatc, kaawiin kaye kekoon ishiayaahsiiwak.
REV.14.6	Ninkii'waapamaa tahsh miinawaa peshik 
REV.14.7	Miihsh 'iwe ehkishiiwetc: “Kohtaanenimihk Kishemanitoo, kihci‑inakimihk! Aasha ocihcihseni kaawiihtipaahkoniwetc. Ociciinkwaniihtawihk a'awe kaakii'oshihtootc kiishik, ahki kaye, kihcikam kaye, kaaishimoohkiciwaninikin kaye,” kii'ihkito.
REV.14.9	Keyaapi tahsh kotak encal okii'naawanoonisha'waa' i'i niishin kaakiihpipimiayaanitc, ekiihkishiiwetc: “Kiishpin awiya ociciinkwaniihtawaatc ini pikwaciaya'aawihshan kaye omanitoohkewihkoocikanini, kaye oncikihkinawaaci'intc i'i oskahtikonk komaa oninciink, 
REV.14.10	 oko kaaishihcikewaatc miiwak oko keishiminihkwewaatc Kishemanitoon oshoominaapoomini maawac e'mashkawaakamininik, kaakii'mooshkinepatoonitc omina'iwewi minihkwaakaniniink. Miiwak oko kewaapantamowaatc Kishemanitoon onishkaatisiwinini maawac e'mashkawentaakwaninik, wawiinke ewiihpatakoshkaakowaatc, ewii'ishitipa'amaakowaatc otishihcikewiniwaan. Mii 'imaa taishikakwaataki'aawak i'imaa ishkotenk kaye kaatashininkisotc tino 'a ahsin kaawiihsakaapahsowetc
REV.14.11	 Mooshak ahpane pishihshik taonciakwaapahte i'imaa kaatashikakwaataki'intwaa. Kaawiin wiihkaa ta‑aahteayaahsiiwak. Ehkiishikaninik kaye ehtipihkaninik takakwaataki'aawak awenen hsa ko keociciinkwaniihtawaawaatc ini pikwaciaya'aawihshan, ini kaye omanitoohkaanihkoocikanini, awiya kaye ishikihkinawaaci'intc owiinsowinini.”
REV.14.12	Mii 'owe eshiantawentaakwahk cimashkawentaminitc Kishemanitoo okwayahkwaatisiima', awenenak hsa ko kaakanawentamowaatc Kishemanitoon otoonahshowewinini kaye kaakapetepwehtawaawaatc ini Ciisahsoon.
REV.14.13	Ninkii'noontaan inwewin kihcikiishikonk onci ehkanoonikoyaan: “Oshipii'an o'o: Noonkom 'omaa ahkonaak tashawentaakosiwak iki kenipowaatc mekwaa ehpimiwiiciiwaawaatc ini kaaTipencikenitc,” ninkii'ikon.
REV.14.13	“Eha', miinanke,” ishinahkotamoon Kishemanitoo otAhcaahkwan. “Okakwaatakanohkiiwiniwaank taoncianwepiwak. Okaminowiiciiwikonaawaan tahsh i'iweni kaaoncikashkihtoowaatc otanohkiiwiniwaank,” ihkitowan.
REV.14.15	 Miinawaa kotak 
REV.14.16	Miitahsh a'awe wahkwiink kaanamatapitc okii'ishiwepinaan okiishkishikan, ekii'manishiketc ahkiink. Mii 'iwe ekiihkiishimanishikaatek 'iweni ahkiink kaakihtikaacikaatenik.
REV.14.17	Miinawaa kotak encal kiihpioncisaaka'am 'imaa kihcianami'ewikamikonk kihcikiishikonk kaa‑ayaanik, mii 'awe kaye wiin e'ayaatc kaakaahshaapihkaninik kiishkishikan.
REV.14.18	Miinawaa tahsh peshik encal kiihpioncii i'imaa pakitinaahsowinaapihkonk kaatashitipentank i'i ishkoteni, ekiihkishiiweshaakowaanaatc ini kaakaahshaanik okiishkishikanini: “Ishiwepinan kikiishkishikan, manisho iki shoominak kaatashinihtaawikiwaatc shoominikihtikewinink ahkiink, aasha kiishi⁠atihsowak!” 
REV.14.19	Amii 'iwe kaa'ishiwepinank okiishkishikan ahkiink e'manishwaatc i'i shoomina', miihsh ekii'ishiwepinatc i'imaa i'i shoomina' cimaamaakoshkikaniwinitc ehshoominaapohkaakaaniwaninik, mii 'iweni enentaakwaninik Kishemanitoo okihcinishkaatisiwin. 
REV.14.20	 Mii 'imaa akwaciink ootenaank kaaishiayaatc shoominaapoohkaan kiihtashimaamaakoshkikaniwiwak iki shoominak. Amii 'imaa maakoshkikanink kii'oncii miskwi ehkihcionciciwank, niishwaahk (200) tahsotipa'ikan
REV.15.1	Miinawaa peshik ninkii'waapantaan i'iwe e'ishimaamahkaasinaakwahk kihcikiishikonk e'ishikihci‑inentaakwahk kaye e'ishimaamahkaatentaakwahk, niishwaahso (7) iki 
REV.15.2	Ninkii'waapantaan pisaan iko e'waahsehcikanaapihkowank saaka'ikan e'ayaak ehkinikawinaakwahk ishkote. Awiyak itahsh ninkii'waapamaak ciikaya'ii waahsehcikanaapihko⁠saaka'ikaniink e'niipawiwaatc. Miiwak oko kaakiihshaakooci'aawaatc ini pikwaciaya'aawihshan, omanitoohkaanihkoocikanini kaye, ekiihshaakoocihtamawaawaatc kaye otakintaahsowinini kaaoncikihkentaakwaninik owiinsowinini.
REV.15.3	 Kii'ishinikamowak itahsh kaakii'ishinikamonitc Moosihsoon 
REV.15.3	“Kiin kaaTipencikeyan Keshemanitoowiyan, kiin MiyaamawiMashkawentaakosiyan!
REV.15.3	Kihci‑inentaakwanoon maamahkaatentaakwanoon kaye kitishihcikewinan!
REV.15.3	Kwayahkwan kaye tepwewiniwan kitishipimaatisiwin,
REV.15.3	kiin kaakihciotookimaamiwaatc iki misiwehkamik kaa‑aayooncitipentaakosiwaatc.
REV.15.4	Awenen kekihci‑inakintansik kiwiinsowin?
REV.15.4	Aaniihsh kiin ehta misiwe kikwayahkwaatisiwakentaakos.
REV.15.4	Kahkina piko awiyak entahswewaanakisiwaatc kikapiantaociciinkwanapiihtaakook,
REV.15.4	aaniihsh kaakwayahkwahkin kitishihcikewinan misiwe waapancikaatewan,”
REV.15.4	kii'ina'amook.
REV.15.6	Miitahsh 'imaa kihcianami'ewikamikonk ehpisaaka'amowaatc iki niishwaahso (7) encalak, miiwak oko niishwaahso kakwaataki'iwewinan kaa‑ayaawaatc. Kii'waapishkaaniwan okikishkikaniwaan kaye kii'waahsiteniwan. Shikwa kiihkihcihpisowak ohkaahkikaniwaank e'osaawi shooniyaawinaakwaninikin ohkaahkikanehpisonan. 
REV.15.7	Peshik itahsh iki niiwin opimaatisiik pepeshik okii'miinaa' ini kaaniishwaahcinitc encala', ini niishwaahso osaawi shooniyaawi kihcionaakanan e'mooshkinenik onishkaatisiwin Kishemanitoo, a'a kaapimaatisitc pishihshik ahpane piko. 
REV.15.8	 I'imaa kihcianami'ewikamikonk kiihtashimooshkineyaapahte. Kii'oncii 'imaa akwaapahte owaahseyaawinink kaye okihcimashkawisiiwinink Kishemanitoo i'imaa kaa‑ayaanik. Kaawiin itahsh awiya okiihkashkihtoohsiin cipiintiketc kihcianami'ewikamikonk, paanimaa ko kiipoonihsenikin ini niishwaahso kakwaataki'iwewinan kaapitahkonamowaatc iki kaaniishwaahciwaatc encalak.
REV.16.1	Ninkii'noontawaa tahsh awiya ehkihcinoontaakositc i'imaa kihcianami'ewikamikonk e'oncikiikitotc, ehkanoonaatc ono niishwaahso (7) 
REV.16.3	Miinawaa 'a kotak encal okii'anisiikinaan i'imaa kaakii'ahtenik okihcionaakanink ekii'ishisiikihsenik kihcikamiink. Miskwiink itahsh kii'inaakamihse 'i nipi. Taapishkoo awiya kaanipotc kaaishinaakwaninik omiskwi kii'inaakamihse. Kahkina kekoon i'imaa kihcikamiink kaa‑ayaak kii'nipoomakan.
REV.16.5	Ninkii'noontawaa 'awe encal kaatipentank i'iwe kahkina nipi ehkakitotc: “Kiin misiwe kaakwayahkwaatisiiwentaakosiyan!” kii'ihkito. “Kiin o'omaa noonkom kaa'ayaayan kaye mewisha iko kaapionciayaayan! Kwayahkwanoon ono kaapiayinaahkonikeyan! 
REV.16.6	Oko pemaatisiwaatc okiihsiikinamawaawaa' omiskwiimini kipimaatisiima' kaye otipaacimoo' kaakiihkanootamawihkwaa. Kiin itahsh kikii'mina'aak miskwi. Miihsh i'iweni keshkihtamaasowaatc,” kii'ihkito. 
REV.16.7	Ninkii'noontaan itahsh pakitinaahsowinaapihkonk inwewin e'ihkitoomakahk: “Eha' mii nanke, Tepencikeyan Kishemanitoo kaaMaamawentaakosiyan! Tepwewiniwanoon kaye kwayahkwanoon kitinaahkonikewinan.” 
REV.16.8	Miihsh awe miinawaa kotak encal kii'animaacaa, mii 'awe niiwin e'inakincikaasotc. I'imaahsh kiisihsonk okiihsiikinaan 'iwe okihcionaakanink kaa‑ahtenik. Kii'ishimiinikoowisi tahsh 'awe kiisihs otishkotemink cioncicaakiswaatc i'i pemaatisinitc. 
REV.16.9	Amiitahsh kii'oncicaakisowak maawac ekiihkihcikishitek. Okii'mamacikiishwaanotamawaawaan owiinsowinini Kishemanitoon kaatipentaminitc ono kakwaataki'iwewinan, kaye aanciko kaawiin okiiwiihpoonihtoohsiinaawaa omacitootamowiniwaan. Kaawiin kaye okiiwiihkihci‑inenimaahsiwaawaan Kishemanitoon.
REV.16.11	Okii'macikiishwaanaawaan itahsh Kishemanitoon kihcikiishikonk kaa‑ayaanitc owiihsakentamowiniwaan onci, 'iwe kaye otoomikiiwaahpinewiniwaan kaakii'ayaawaatc. Shaakooc keyaapi kaawiin okiiwiihpoonihtoohsiinaawaan omacitootamowiniwaan.
REV.16.13	Ninkii'waapamaak itahsh nihsin (3) kaawiinaatisiwaatc ahcaahkwak taapishkoo omahkahkiink kaaishinaakosiwaatc. I'imaa otooniniink oncisaaka'amook kihciohkaatiikinepikoon, ini kaye pikwaciaya'aawihshan, ini tahsh kaye kaakanootamaakonitc kaawayeshinkenitc. 
REV.16.14	Miiwak oko maciahcaahkwak tino kaanihtaamaamahkaacihcikewaatc. Okoweniwak itahsh animaacaawak e'naasihkawaawaatc kahkina kihciokimaa' ahkiink misiwehkamik kaa‑ayaanitc, e'antamaawantoonaawaatc ci‑ishaanitc keishimiikaatinaaniwaninik ahpii keokihcikiishikaamitc a'awe maawac Meshkawentaakositc Kishemanitoo.
REV.16.17	Miitahsh kii'animaacaa 'awe encal niishwaahso (7) ekii'inakincikaasotc. Okiihsiikinaan i'iwe otoonaakanink kaa‑ahtenik, newacikiishikonk okii'ishisiikinaan. Kihci‑inwewin itahsh i'imaa kii'oncinoontaakwan kihciapiwinink kihcianami'ewikamikonk kaa‑ayaak. Mii 'owe kaa'ihkitoomakahk: “Aasha kiihkiishihcikaate!” 
REV.16.18	 Kii'waawaahtehse, kiihpitihkonoontaakwan, pinehsiwak kaye kii'noontaakosiwak. Kaye kii'wawaahkawihse 'i ahki, mii 'iwe kaa‑ahpiihciwawaahkawihsek ekaa wiihkaa ehpimi‑ishiwepahsinok ahpan iko kaa'oshi'intwaa pemaatisiwaatc. Mii 'owe maawac ekiihkihcimashkawentaakwahk. 
REV.16.19	 Nihswaa (3) 'iwe kii'ishitaahtaashkihse 'i kihciootena, kii'nihshiwanaatanoon itahsh kahkina ootenawan kahkina kaa‑ayayaakin tipencikewinink ahkiink. Shikwa Kishemanitoo okii'maamihkawinotaan Paapilan
REV.16.20	 Kahkina minihsan inkoci weti kii'ishaamakanoon, kaawiin inkoci waciin kii'naakwahsinoonan. 
REV.16.21	 Kaye ehsehsekahk kii'ishipapaa pankihshinook kihcimihkwamiik e'mamaantitowaatc, aaninta piinihsh ninkotwaahk kii'ahpiihtinikwaniwak
REV.17.2	 Iki kihciokimaak ahkiini kaatipentamowaatc okii'wiicipihshikwaatisiimaawaan ini ihkwewan. Ikiweniwak itahsh ahkiink kaapimaatisiwaatc okiihkiiwashkwepiishkaakonaawaa opihshikwaatisiwinini, ekii'minihkwaatamowaatc, mii 'iwe e'inentaakwaninik opihshikwaatisiwinini ini ihkwewan ehshoominaapowaninik.”
REV.17.4	 A'a tahsh ihkwe okiihkikishkaan e'mahkatemiskwekaninik, kaye wiinke e'miskwekaninik. Okii'waaweshi'owaaken kaye osaawi shooniyaan kaye kaa‑aahkwakinsonitc ahsinii' kaye miikihsa'. Okiihtahkonaan itahsh i'i osaawi shooniyaawi minihkwaakan, kahkina e'mooshkinek kaakakwaanihsakentaakwaninikin kaye kaawiinentaakwaninikin. Amiiwan ini opihshikwaacihcikewinink kaaonciimakahkin. 
REV.17.5	Oskahtikonk itahsh wiinsowin kii'oshipii'ikaateni, kaakiihkaacikaatenik cimanaakihkencikaatenik, mii 'owe kaaishihsininik: “Paapilan 
REV.17.6	Shikwa ninkii'waapamaa 'a ihkwe ehkiiwashkwepiishkaakotc omiskwiini ini okwayahkwaatisiima' Kishemanitoo kaye omiskwiini iniweniwa' kaakii'oncinihsimintc ekiihkapewiiciiwaawaatc Ciisahsoon.
REV.17.6	Wiinke ninkiihkihcimaamahkaatentam ahpii kaawaapamak. 
REV.17.7	Ninkiihkanoonik itahsh a'a encal: “Aaniihshwiin wencikihcimaamahkaatentaman?” ninkii'ik. “Kikawiintamawin enentaakositc a'a ihkwe, ini kaye kaapimiwanaanikotc pikwaciaya'aawihshan, miiwan ini kaaniishwaahcininikin (7) ohtikwaanini kaye kaamitaahcinitc oteshkana'. Kiihkaacikaate 'iwe cinihsitohtaakwahsinok, payesh e'wiintek cikihkencikaatek. 
REV.17.8	 'Awe aya'aawihsh kaakii'waapamatc, aapitink kii'ayaa, kaawiin tahsh noonkom ayaahsii. Miinawaa 'imaa tapioncimoohkishkaa kaaishiwiimpahkamikaanik i'iwe kaamishahkiiyaahsinok. Tani‑ishaa tahsh i'imaa keshinihshiwanaaci'intc. Iki tahsh 'imaa ahkiink kaa‑ayaawaatc okamaamahkaasinawaawaan ini aya'aawihshan. Amiiwak ihsa iki owiinsowiniwaan kaakii'oshipii'ikaatehsininikin i'imaa masina'ikanink kaaishioshipii'ontwaa ikiweniwak tepwe kaa‑ayaawaatc pimaatisiwin, cipwaa onahcikaatek o'o ahki ekii'oshipii'ikaatek i'i masina'ikan. A'awe tahsh pikwaciaya'aawihsh aapitink kii'ayaa. Kaawiin noonkom keyaapi ayaahsii. Miinawaa tahsh inkotink taoncinaakosi.
REV.17.9	“Antawentaakosi awiya ciayaatc kihkentamaawin kaye nihsitohtamowin. Ini niishwaahso (7) ohtikwaanan a'a pikwaciaya'aawihsh, amiiwan ini kaaniishwaahcinkin kaapihkwatinaakin mii 'imaa ihkwe eshitehsapitc. Inentaakwaniniwan kaye kaaniishwaahciwaatc kihciokimaak. 
REV.17.10	Naanan oko kihciokimaak aasha kii'nihshiwanaatisiwak. A'ahsh peshik kotak noonkom okimaawi, miinawaa tahsh a'a peshik kaa mahshi piayaahsii. Miihsh ahpii naakositc acina piko ta‑ayaa. 
REV.17.11	A'awehsh pikwaciaya'aawihsh aapitink kaakii'ayaatc, noonkom itahsh ehpimaatisihsik, mii 'awe nihshwaahso (8) kaainakincikaasotc kihciokimaa. Owiiciiwikoo' ini kaaniishwaahcinitc (7) kihciokimaa', miitahsh i'imaa nihshiwanaatisiwinink ci‑ishaatc.
REV.17.13	Peshik ehta inentamowin otayaanaawaa. Okashki'ewisiwiniwaa kaye omashkawentaakosiwiniwaan kahkina opakitinamawaawaan citipentaminitc ini pikwaciaya'aawihshan. 
REV.17.14	Maamaw okamiikaanaawaan ini Maanahcaanihshenhsan. 'Awe tahsh Maanahcaanihshenhs okashaakooci'aa' o'o kihciokimaa'. Aaniihsh wiin otipenimaa' kahkina kaatipencikenitc, kahkina kaye otookimaahkantawaa' kihciokimaa'. Ini tahsh oshaakoocihtwaawinink kewiiciiwikotc, mii hsa 'iweniwa' kaakii'antomaatc, kaaonaapamaatc, kaakapewiiciiwikotc kaye.”
REV.17.15	Miinawaa tahsh 'owe ninkii'ik a'a encal: “Ini siipiiwan kaakii'waapantaman i'imaa kaa‑apiihtank pihshikwaacihkwe, miiwak iki pemaatisiwaatc pepahkaan kaaonciiwaatc kaye kaaoncitipentaakosiwaatc, pepahkaan kaye kaatahswewaanakinaakosiwaatc, pepahkaan kaye kaaishikiishwewaatc. 
REV.17.16	A'a tahsh pikwaciaya'aawihsh kaakii'waapamatc, i'i kaye kaamitaahcinitc oteshkana', oko kahkina okashiinkenimaawaan ini pihshikwaacihkwewan. Owiihcaakiotaahpinamawaawaan kahkina ini kaa‑ayaanitc, miitahsh kaye okanakanaawaan kekoon e⁠kikishkansinik. Okamiicinaawaa tahsh kaye owiiyaahsini. Wiinke hsa ko okacaakiswaawaan ishkotenk. 
REV.17.17	Kishemanitoo aaniihsh okii'miinaa' 'iwe ci‑ishite'enitc, mayaa piko kaainentank citootaminitc, cipeshikohtoonitc. Shikwa oko kaamitaahciwaatc okamiinaawaan okashki'ewisiwiniwaan ini pikwaciaya'aawihshan, mii piinihsh wawiinke cinaakwaninik ehtepwemakaninikin ini Kishemanitoo otihkitowinan.
REV.17.18	“A'awe ihkwe kaakii'waapamatc, mii 'iweni kihciootena kaatipenimikowaatc kihciokimaak i'imaa ahkiink kaa‑ayaawaatc.”
REV.18.1	Miitahsh miinawaa kotak ninkii'waapamaa 
REV.18.2	Miihsh i'imaa ishiotaawiniwak maciahcaahkwak
REV.18.2	kaye kaawiinisiwaatc ahcaahkwak,
REV.18.2	kaye kahkina pinehshiinshak i'imaa ayaawak tino kaawiinentaakosiwaatc kaye kaaminwentaakosihsikwaa.
REV.18.3	okii'minihkwaataanaawaa kaamashkawaakamininik oshoominaapoomini, mii hsa 'iweni opihshikwaaci mihsawentamowinini.
REV.18.3	Iki kihciokimaak i'imaa ahkiink kaa‑ayaawaatc okii'wiici pihshikwaatisiintaanaawaa 'iwe kihciootena.
REV.18.3	Otataawek itahsh kii'onciwenootisiwak, aaniihsh kii'onsaamiinatinini kaaonci⁠na'entamo'itisonaaniwank i'imaa ootenaank.”
REV.18.4	“Pioncimaacaak, nimpimaatisiimak! Pioncimaacaak i'imaa kihciootenaank!
REV.18.4	Keko omacihcikewinink ishiwiitoohkaasohkek,
REV.18.4	cikakwaatakihtoohsiwek ehkakwaataki'ikotc!
REV.18.5	Kishemanitoo omihkawinotaanan kahkina kekoon kaakiihpi‑ishiwanitootaminitc.
REV.18.6	Niishwaa (2) minihk tootawihk kahkina kekoon 'iwe kaakii'ishihciketc.
REV.18.6	I'iwe minihkwaakan kaakii'ishimina'inek, kekiinawaa niishwaa kikakiiwemina'aawaa ciminihkwetc kakwaataki'ikoowin.
REV.18.7	mii 'i minihk kihcikakwaatakihtoowin, piikwentamowin kaye, tipa'amawihk!
REV.18.7	Aaniihsh mii 'iwe inenintiso:
REV.18.7	‘Okimaahkwenk nintinap. Kaawiin niin ninkiiwaacihkwewihsii.
REV.18.7	Kaawiin wiihkaa ninkawaapantansiin piikwentamowin.’
REV.18.8	Mii 'iwe onci kaaihkitotc, peshiko kiishik ehta ishihsek kahkina okaotihsikonan ono kakwaatakihtoowinan:
REV.18.8	nipowin, piikwentamowin, ehkawaskatenaaniwank.
REV.18.8	Wawiinkehsh taoncicaakiso ishkotenk,
REV.18.8	aaniihsh mashkawisii kaaTipenciketc Kishemanitoo kaaonaahkonaatc ini ihkwewan.”
REV.18.10	Waahsa ko ehkotepinaakwahk taniipawiwak ehkohtamowaatc okakwaatakihtoowinini kewiinawaa citootawintwaa. Miihsh ehkitowaatc:
REV.18.10	“Ooy! Kakwaanihsakentaakwan!
REV.18.10	O'o kaamashkawentaakwahk kihciootena Paapilan!
REV.18.10	Peshikotipa'ikan ehta ishihse, mii aasha kakwaatakihtoowin ehtipa'amaakooyan!”
REV.18.10	otitaanaawaa 'i ootena.
REV.18.12	 Kaawiin awiyan ta‑ataawehsiiwan osaawi shooniyaan, kaye waapishkishooniyaan, kaa‑aahkwakinsonitc ahsinii' kaye miikihsa' kaye e'onishihshininik waapishkiikin, kaye e'mahkatemiskwaak ishiikin kaye senipaawekin, kaye pakahkimiskwekin, kaye kahkina kaaonishihshinkin mayakaahtikoon kahkina kaye kekoon misiwekan wiipitink kaaoncioshihcikaatek, kaye e'aahkwakintek mihtikonk e'oncioshihcikaatek, kaye e'osaawaapihkowankin kaye ehpiiwaapihkowankin kaye shooshkwahsiniik, 
REV.18.13	kaye wiihkenhsh sinaman 
REV.18.14	Miinawaahsh otataawek otinaawaan ini kihciootenawan: “Aasha ahpan kikii'nakanikonan ini kaaonishihshinkin kaakii'mihsawentaman kaawii'maawacihtooyampan, kaye kahkina kekoonan kaa‑aahkwakintekin kaye kaaminonaakwahkin. Kaawiin miina wiihkaa kikamihkansiinan.” 
REV.18.15	 Iki otataawaakek miiwak okoweniwak i'imaa kaakii'onci⁠wenootisiwaatc i'i ootena, waahsa taniipawiwak e'ahpiihcikohtamowaatc ekaa kewiinawaa citako⁠kakwaatakihtoohsikwaa. Takakwaatakentamowak, tamoohkwentamowak 
REV.18.16	e'ihkitowaatc: “Ooy! Kakwaanihsakentaakwan i'iwe kaaishiwepisitc a'a kihciootena! 'Awe kaakii'ishi⁠kikishkiketc i'iwe kaaonishihshink waapishkiikin kaye e'mahkatemiskwaanik ishiikin kaye pakahkimiskwekin, kaakii'waweshi'owaaketc osaawi shooniyaan kaye e'aahkwakinsonitc ahsinii' kaye miikihsa'. 
REV.18.17+REV.18.18	Kahkina tahsh naapihkwaaniokimaak kaye kaapoosiwaatc, kaye pimaahshiwininiwak, kaye minihk i'imaa kaakiihkashkihcikewaatc kihcikamiink, waahsa kii'niipawiwak ehkanawaapantamowaatc i'iwe e'akwaapahtek ehsahkitek i'i ootena, kaye ehshaakowewaatc: “Kaawiin wiihkaa kii'ishinaakwahsinoon ootena kaakii'ahpiihci onishihshink o'owe ootena!” 
REV.18.19	 Kiihpihtaanohkwaane'otisowak i'i mihtaawank kaa‑ahpiihcimaanentamowaatc, ekiihkihcimawiwaatc ekiihkakwaatakihtaakosiwaatc. “Ooy!” ihkitowak, “Kakwaanihsakentaakwan i'i kihciootena kaaishiwepahk. Kahkina kihcikamiink ehpimiayaanikin onaapihkwaaniwaan kii'onciwenootisiwak i'imaa ehpiihciwenootahk i'i ootena. Peshikotipa'ikan ehta kii'ishihse kahkina kekoon ekii'nihshiwanaacihcikaatek kaakii'ayaak i'imaa ootenaank.”
REV.18.22	 Kiin kihciootena! I'imaa kaaishiayaayan kaawiin miina wiihkaa tanoontaakosihsiiwak iki kaamatweyaapiikipicikewaatc kaye onikamook. Pootaacikanenhs kaye kihcipootaacikan kaanoontaakohtoowaatc kaawiin miinawaa wiihkaa tanoontaakosihsiiwak. Kaawiin miinawaa wiihkaa tamihkawaahsiiwak kaanihtaaoshihcikewaatc, aaniin iko kekoon kaakiihpianohkaatamowaatc. Kaawiin miinawaa wiihkaa okatashinoontansiinaawaa enihtaakwaninik ehkishipaashkaanitc piihsipoocikanahsiniin. 
REV.18.23	 Kaawiin kaye wiihkaa tanaakwahsinoon waahsahkonencikan ciwaahseyaak i'imaa kaaishiayaayan. Kaawiin miinawaa tanoontaakwahsinoon ciciihkahkamikisiwaatc e'wiikihtoowaatc inini kaye ihkwe. Kitataawewininiimak nawac kii'niikaani kihciokimaawiwak ahpiihc kahkina otataawek ahkiink kaa‑ayaawaatc. Kaye kimacimamaantaawihcikewin kikii'onci wayeshi'aak kahkina kaatahswewaanakisiwaatc ininiwak 'omaa ahkiink!” kii'ihkito a'a encal.
REV.19.1	Onoweniwan itahsh kaa'ishkwaahsekin, ninkii'noontaan taapishkoo ehkishiiwewaatc ehpaahtiinowaatc pemaatisiwaatc ehtanihtaakosiwaatc kihcikiishikonk: “Aalilooya!
REV.19.2	 Tepwewaniniwan kaye kwayahkwaniniwan ini otinaahkonikewinan. Aaniihsh okii'ishionaahkonaan ini kihcipihshikwaacihkwewan, opihshikwaatisiwininiink kaakii'ishinihshiwanaaci'aanitc ahkiink kaa‑ayaanitc. Kishemanitoo okiihtipa'amawaan ini pihshikwaacihkwewan ekii'nihsaanitc ini otanohkii'aakana'.” 
REV.19.3	 Miinawaa tahsh kiihkihcishaakowewak weti kihcikiishikonk: “Aalilooya! Mooshak ahpane taishpaapahte ehcaakitek kihciootena!” e'ihkitowaatc. 
REV.19.4	Kii'acicipani'owak itahsh ikiweniwak niishtanahshiniiwin (24) kaaniikaanakinsowaatc kaye iki niiwin opimaatisiik, e'ishpenimaawaatc Kishemanitoon i'imaa kaanamatapinitc kihciapiwinink. Shikwa kii'ihkitowak: “Emen!
REV.19.6	 Miitahsh ninkii'noontawaak taapishkoo e'onsaamiinowaatc awiyak, kaye taapishkoo e'matweciwank kihcipaawihtik, kaye taapishkoo kaakihcipinehsiwank e'inwek, maamaw e'ihkitowaatc: “Aalilooya! Aasha noonkom maaciikihciokimaawi 'awe kaaTipenciketc, kiKishemanitoominaan kaaMaamawi⁠Mashkawentaakositc! 
REV.19.7	Minwentantaa! Kihciminwentantaa! Kihci‑inakimaataa! Aasha tipihse cikihciwiikihtootc a'a Maanahcaanihshenhs. Aasha kii'waweshi'itisowan ini kaawii'wiitikemaatc. 
REV.19.8	'Awe ihkwe kii'miinaa cikikishkank e'onishihshink waapishkiikin e'waahsitek, ehpehkahk.” 'Iwe kaaonishihshink waapishkiikin mii 'oweni kaaicikaatenik okwayahkohcikewinini Kishemanitoo okwayahkwaatisiima'.
REV.19.10	Miitahsh ninkii'acicipani'owaan ositink a'a encal ewii'ishpenimak. Miihsh i'i ninkiihkanoonik: “Keko 'i tootanken! Niin kiwiitanohkiimaakan kaye owiitanohkiimaakaniwaan kiwiiciotepwehtamook, miiwak oko kaakihciwinamowaatc Ciisahs otepwewi tipaacimowin. Kishemanitoo ehta ishpenim!”
REV.19.10	Aaniihsh otipaacimowin Ciisahs mii 'iwe eshikiikitowaatc kahkina kaakanootamawaawaatc Kishemanitoon.
REV.19.12	 Oshkiinshikoon taapishkoo kii'waahsiteniwan kaa‑ahpiihciwaahsahkonek ishkote, kaye ohtikwaanink ekii'ayaanikin niipiwa' kihciokimaawaanohkwaanan, ekii'ishipii'ikaatenik owiinsowin pahkaan awiya kaakihkentansik, piko wiinehta. 
REV.19.13	I'iweni kaakiihkikishkank miskwiink kiihkintaanikaateni. Miihsh i'i ishinihkaanaa: “OtIhkitowin Kishemanitoo.” 
REV.19.14	Iki tahsh kihcikiishikonk kaa‑ayaawaatc shimaakanihshak okii'ayoohko wiiciiwaawaan ekiihpiminisha'waawaatc, ehpitehsapiwaatc e'waapishkisinitc mihtatimoo'. Okikishkaanaawaa waapishkiikin e'waapishkaak ehpehkahk. 
REV.19.15	 I'imaahsh otoonink a'awe kaapiminisha'ontc kii'onciimakanini ehkaahshaanik kihcimoohkomaan, mii 'iwe kaawii'onci⁠shaakooci'aatc kahkina pemaatisinitc kaatahswewaanakisinitc. Okaishitipenimaa' itahsh ehpiiwaapihkowaninik osahka'onaahtik ketahkonank. Okatashi siiskopiikishkawaa' i'i shoomina' entashi shoominaapohkaakaaniwinitc, mii 'iwe enentaakwaninik okihcinishkaatisiwin a'a Kishemanitoo kaaMaamawi⁠Mashkawentaakositc. 
REV.19.16	'Awe tahsh kaatehsapitc okikishkikanink kaye opwaamink kii'oshipii'ikaateni 'owe wiinsowin: “Okihciokimaamiwaan kihciokimaak kaye kaaTipenimaatc otipencike'.”
REV.19.18	“Piantamiicik owiiyaahsiwaan kihciokimaak, shimaakanihshiiwikimaak, shimaakanihshak. Kaye owiiyaahsiwaan mihtatimook, iki kaye kaatehsapiwaatc, kaye kahkina pemaatisiwaatc, iki kaatipenimintwaa kaye kaatipenintisowaatc, iki kaakihci‑inentaakosiwaatc kaye kaa‑akaahsentaakosiwaatc, owiiyaahsiwaan kahkina piantamiicik!” okii'inaa'.
REV.19.19	Ninkii'waapamaak a'a pikwaciaya'aawihsh
REV.19.20	 A'ahsh pikwaciaya'aawihsh kii'otaahpinaa ahshic kaye ini aya'aan kaakiihkanootamaakotc kaakiiwanimonitc,
REV.19.21	Oshimaakanihshiimiwaa' itahsh okii'nihsikoni 'iwe omoohkomaan otoonink kaaonciimakaninik a'awe kaatehsapitc mihtatimonk. Miihsh kahkina pinehshiinshak wawiinke kiihtewiihsiniwak e'miiciwaatc owiiyaahsini.
REV.20.1	Miitahsh ninkii'waapamaa 
REV.20.2	 Okii'otihtinaan ini kihciohkaatiikinepikoon, miiwan ini mewisha kaakii'onciinitc macikinepikohshan, mii 'awe maciaya'aa kaye 
REV.20.3	Okiihpiinciwepinaan i'imaa kaaishiwiimpahkamikaak. Amiihsh i'i okiihkipa'aan, okiihkipiakoshkiwahsaan, ekaa miinawaa wiihkaa cikashkih'ohsinik cisaaka'ansinik, ciwayeshi'aahsinik ini kaapepahkaanwewaanakisinitc ahkiink, paanimaa mitaahswaahk tahso ahki kiikishipiayaak. Miitahsh i'i ahpii ciaapa'ontc acina.
REV.20.5	Ikihsh wiin kotak kaanipowaatc, kaa mahshi kiihkiiwepimaatisihsiiwak, paanimaa ko kii‑ishkwaahsek mitaahswaahk tahso ahki. Okoweniwak itahsh aasha kaakiiwepimaatisiwaatc, mii 'owe nihtam cikiiwepimaatisinaaniwank. 
REV.20.6	Shawentaakosiwak oko i'imaa kaa‑ahshitakimintwaa nihtam kiiwepimaatisiwinink. Inakimaawak ehtipenimikowaatc Kishemanitoon. Amiiwak oko niishwaa nipowin
REV.20.7	Ahpii tahsh mitaahswaahk tahso ahki kepoonihsenik, miitahsh i'i 
REV.20.8	 Tapisaaka'am, tamaacaa ciwayeshi'aatc ini pemaatisinitc kahkina kaatahswewaanakisinitc misiwe ahkiink kaa‑ayaanitc, miiwa' i'i Kwaak 
REV.20.9	Kii'animooshkinenaakosiwak misiwehkamik, kaye okii'waahkaashkaanaawaa kaaishikapehshinitc i'i Kishemanitoon opimaatisiimini, 'iweni tahsh kaye ootena kaasaakihtoonitc.
REV.20.10	Miitahsh wa'a maciaya'aa kaakii'wayeshi'aatc 'imaa kii'ishiwepinaa saaka'ikaniink, ishkote eshiayaanik kaye kaapiskanenitc ahsiniin kaawiihsakaapahsowenitc. Mii 'imaa aasha kaakiihpiinciwepinintwaa pikwaciaya'aawihsh kaye ini kaakiihkanootamaakotc kaakii'wayeshi'iweshkinitc. Mii 'imaa takakwaataki'aawak ehkiishikaninik kaye ehtipihkaninik, mii ko ahpan iko pishihshik.
REV.20.12	Ninkii'waapamaak onipook kahkina e'niipawiwaatc. Kaakihci‑inentaakosiwaatc kaye kaa‑akaahsentaakosiwaatc kahkina okii'oncishkawikaapawiihtaanaawaa 'i kihciapiwin. Kiihpaahkiikinikaatewan tahsh masina'ikanan. Kaye kotak miinawaa masina'ikan kiihpaahkiikinikaate. Mii 'owe masina'ikan kaaishioshipii'ontwaa tepwe kaa‑ayaawaatc pimaatisiwin.
REV.20.13	A'a kihcikam okiihpakitinaa' i'i kaaniponitc i'imaa kaa‑ayaanitc miinawaa cinaakosinitc. Kaye nipowin kaye Hetiis
REV.20.14	Miihsh o'owe nipowin i'i kaye Hetiis 
REV.20.15	Awenen itahsh iko ekaa e'oshipii'waahsiwintc 'imaa masina'ikanink iki tepwe kaapimaatisiwaatc kaaishipii'ontwaa, mii 'imaa kii'ishiwepinaa ishkotewisaaka'ikaniink.
REV.21.2	 Ninkii'waapantaan tahsh i'i ootena Kishemanitoo kaaishiayaatc, mii 'iwe oshki Ceroosalam 
REV.21.3	 Ninkii'noontaan itahsh ehkihci‑inihtaakwahk kihciapiwinink ekii'oncikiikitotc awiya o'owe e'ihkitotc: “Otaawin Kishemanitoo ininiinaank ayaani. Amiitahsh okawiicitaamaa', kaye wiin iko okatipenimaa' ciotininiimitc. Wiin iko tipinawe Kishemanitoo okawiiciayaamaa', cioKishemanitoomikotc. 
REV.21.4	 Okakaahsi'amawaa' kahkina oncikawaapiwin oshkiinshikoniink onci. Kaye nipowin kaawiin kekoon takihkentaakwahsinoon, kaawiin kaye takihkentaakwahsinoon piikwentamowin. Ampooshke mawiwin, wiihsakentamowin kaawiin ta‑ayaamakahsinoonan. Aaniihsh ini nihtam kaakiihpimiayaakin aasha kiihpoonihsewan.”
REV.21.5	A'a tahsh kaanamatapitc kihciapiwinink kii'ihkito: “Inashke kahkina kekoon nintooshihtoon cioshkaya'iiwank.” Miitahsh i'iwe kaa'ishitc: “Oshipii'an onoweniwan. Aaniihsh tepwemakanoon ono ihkitowinan, tepweyentaakwanoon kaye.” 
REV.21.6	 Miinawaa tahsh ninkii'ik: “Tipihse! Niin a'awe nihtam kaakii'ayaatc kaye ishkwaac keayaatc. Niin kaamaacihsek miinawaahsh kekiishihsek. Ninkamihcimiinaa kaanoontewii'minihkwetc cionciminihkwetc i'imaa e'moohkiciwanipiikowank ehpimaatisiishkaakemakahk i'i nipi. 
REV.21.7	 Awiya piko keshaakooci'iwetc okatipentaanan ono kaawii'miinak: NinkaoKishemanitoomik, wiin tahsh kaye ninkaokosihsimaa. 
REV.21.8	Ikiweniwak itahsh wiin kaashaakote'ewaatc, kaatepweyentaakosihsikwaa, kaanihtaa kakwaanihsakihcikewaatc, iki kaye onihshiwek, opihshikwaatisiik, okosaapancikek, omanitoohkeshkak, kaye kahkina kaakakiinawishkiwaatc, mii 'imaa wiinawaa keayaawaatc, i'imaa saaka'ikaniink kaashicaakitek i'iwe ishkote kaye 'awe ahsin kaapiskanetc e'wiihsakaapahsowetc. Mii 'owe ishkwaac niishwaa nipowin.”
REV.21.9	Peshik itahsh ninkiihpinaasihkaak kaaniishwaahciwaatc (7) 
REV.21.10	 Ninkii'wiiciiwik Kishemanitoo otAhcaahkwan, i'imaa e'ishiwishitc a'a encal wakici pihkwatinaank ehkihci‑ishpatinaak. Ninkii'waapanta'ik Kishemanitoo otootenaam Ceroosalam 
REV.21.11	Kishemanitoo owaahsesiwinink e'onciwaahsitenik. Kii'ishiwaahsaapihkite taapishkoo ahsin kaa‑aahkwakinsotc, taapishkoo caaspar 
REV.21.12	 Kii'waahkaamenikanihkante 'i ootena, wiinke e'mihshaak kaye e'ishpaak ahsiniiwi menikanaapihk, mitaahshiniishin (12) e'ayaamakahkin kihci‑ishkwaanteman. Pehpeshik i'imaa ishkwaantemink kii'ayaawak encalak e'mitaahshiniishiwaatc. Pehpeshik wiinsowinan kii'oshipii'ikaatewan i'imaa ishkwaantemink, miiwan ono owiinsowiniwaan mitaahshiniishin kaapepahkaanwewaanakisiwaatc Isriyal 
REV.21.13	Ini tahsh kihci‑ishkwaanteman kii'nenihsinoon (3) waapanonk inahke 'iwe ahsiniiwi menikanaapihk kii'nihsinoon kihci‑ishkwaanteman, miinawaa shaawanonk kii'nihsinoon, miinawaa kaye kiiwetinonk kii'nihsinoon, miinawaa ninkaapii'anonk inahke kii'nihsinoon. 
REV.21.14	Shikwa kii'mitaahshiniishiwak ahsiniik imaa kaakii'ishipatahkitek i'i ahsiniiwi menikanaapihk. Pehpeshik itahsh i'imaa kii'oshipii'ikaateniwan owiinsowiniwaan kaamitaahshiniishinitc otishinisha'waakana' 'awe Maanahcaanihshenhs. 
REV.21.15	 'Awe tahsh encal kaawiicikakitoomitc okii'ayaan e'osaawi shooniyaawaninik tipa'ikanaahtik, citipa'ank i'i ootena, kaye e'ishkwaantemiwaninik kaye e'waahkaa‑ayaanik ahsiniiwi menikanaapihk. 
REV.21.16	Niiwink ehkahkahkeyaak kii'inahkite 'iwe ootena, peshikwan e'ahkwaak kaye peshikwan e'ahpiihtateyaak. Otipa'ikanaahk okii'ishitipa'aan 'awe encal 'iwe ootena, mitaahshiniishin tahso mitaahswaahk (12,000) istetiya 
REV.21.17	Miinawaa okiihtipa'aan i'i ahsiniiwi menikanaapihk. Miihsh i'iwe ninkotwaahk niimitanahshiniiwin (144) tahso peminihk kii'ahpiihtaa.
REV.21.18	 Kii'oncioshihcikaate i'i ahsiniiwi menikanaapihk a'a caaspar 
REV.21.19	Iki tahsh ahsiniik kaaishionaapihkihsink i'i ahsiniiwi menikanaapihk, kii'ishi waweshihcikaniwiwak caakayak tino kaaonishihshiwaatc ahsiniinhsak. A'awe tahsh nihtam kihciahsin caaspar kiihtinowi, miinawaa 'a peshik ehshaapo oshaawashkonaakositc saahpayar 
REV.21.20	Miinawaahsh a'a naanink enakincikaasotc aanikihs 
REV.21.21	Ini tahsh kaamitaahshiniishinkin (12) kihci‑ishkwaanteman, mitaahswahshiniishin miikihsak kiihtinowanoon. Pehpeshik i'i ishkwaantem peshik miikihsink kii'oncioshihcikaate. Shikwa 'iwe miihkana 'imaa kaapimamok ootenaank, wiinke mayaa osaawi shooniyaawahsin kii'oncioshihcikaate miihkana, taapishkoo ehshaaponaakwahk waahsenikanaapihk kii'inaapihkisi osaawi shooniyaa.
REV.21.22	Kaawiin tahsh ninkii'waapantansiin 'iweti kihcianami'ewikamik ciayaamakahk. KaaTipenciketc Kishemanitoo maamaw ehkihcimashkawentaakositc, kaye 'a Maanahcaanihshenhs, miiwak oko aawiwak ehkihcianami'ewikamikowank i'i ootena. 
REV.21.23	 Kaawiin memwehc i'imaa ootena tanantawentaakosihsii kiisihs kaye tipihkikiisihs 'imaa ciwaahseyaak. Mii ehta 'imaa taonciwaahseyaa Kishemanitoo owahseyaawinink, kaye mii 'awe wiyaahsahkonencikaniwitc a'a Maanahcaanihshenhs 'imaa ootena. 
REV.21.24	 Kaatahswewaanakisiwaatc ahkiink tapimohsewak 'imaa eshiwaahseyaak i'i ootena. Kaye kihciokimaak ahkiink kaa‑ayaawaatc okapiintikatoonaawaa i'imaa otoonishihshiwentaakosiwiniwaa. 
REV.21.25	 Ini tahsh kihci‑ishkwaanteman mooshak tapaahkihsinoon kapekiishik. Kaawiin wiihkaa cikipa'ikaatehsinokin. Kaawiin aaniihsh wiihkaa i'imaa tatipihkahsinoon. 
REV.21.26	Tapiintikacikaateniwan i'imaa ootenaank otoonishihshiwentaakosiwiniwaa iki kaapepahkaanwewaanakisiwaatc pemaatisiwaatc kaye owenootisiwiniwaan. 
REV.21.27	 Kaawiin tahsh kekoon tapiintikacikaatehsinoon 'iwe kaawiinentaakwahk, kaawiin kaye tapiintikehsii kaatootank i'i kaashiinkentaakwahk kaye kaakiiwanimotc. Iki ehta kaaoshipii'ikaasowaatc i'imaa omasina'ikanink a'a Maanahcaanihshenhs
REV.22.2	 Naawaya'ii i'imaa ishiciwan ehpimamok miihkana 'imaa ootenaank. Eyiitawakaam kii'ishipatahkiso pimaatisiwini mihtik. A'ahsh mihtik kiihkiishi⁠shoominiwi ehtahsokiisihs, mitaahswahshiniishink entahso⁠ahki. Ini aniipiihshan e'aniipiihshiwitc a'a shoominaahtik inaapatanoonan cionciminoayaa'intwaa kahkina kaapepahkaanwewaanakisiwaatc pemaatisiwaatc. 
REV.22.3	 Shikwa kahkina kekoon kaamacakintank Kishemanitoo kaawiin wiihkaa 'imaa tamihkikaatehsinoon ootenaank.
REV.22.3	Okihciapiwiniwaa Kishemanitoo kaye 'a Maanahcaanihshenhs i'imaa ta‑ayaani ootenaank. Kaye otanohkii'aakana' okakihci‑inenimikoo'. 
REV.22.4	Okawaapamikoo' owatenkonk, kaye owiinsowin Kishemanitoo taoshipii'ikaateni oskahtikoniink otanohkii'aakana'. 
REV.22.5	 Kaawiin miinawaa wiihkaa tatipihkahsinoon. Kaawiin kaye oka‑antawentansiinaawaa waahsahkonencikan cionciwaahseyaak, kaawiin kaye kiisihs owaahsesiwin. Aaniihsh kaaTipencikenitc Kishemanitoon okawaahseshkaakowaan. Miitahsh iwe takihciokimaawiwak ahpane piko pishihshik citipencikewaatc.
REV.22.6	Ninkii'ik itahsh a'a 
REV.22.7	“Pisintan!” ihkito 'a Ciisahs. “Weyiip ninkapiishaa! Tashawentaakosi a'a kaakanawentank ono ihkitowinan Kishemanitoo kaaishikanootamawintc o'omaa masina'ikanink kaaishipii'ikaatenikin,” ihkito.
REV.22.8	Niin Cwaan ninkii'noontaanan kaye ninkii'waapantaanan kahkina ono. Ahpii kaa'ishkwaanoontamaan kaye kaa'ishkwaawaapantamaan ninkiihpatapipani' imaa eshisitekaapawitc ewiihkihci‑inenimak a'a encal kaakii'waapanta'itc ono. 
REV.22.9	Ninkii'ik itahsh: “Keko 'i tootanken! Niin 'a peshik kiwiicianohkiimaakan kaye owiitanohkiimaakaniwaan iki kiicihkiweyak, miiwak iki Kishemanitoo otipaacimowininiima' kaakanootamaakotc, kaye kahkina awiya kaakanawentank ini ihkitowinan o'omaa masina'ikanink kaa‑ayaakin. Kihci‑inenim Kishemanitoo, mii ehta 'awe.” 
REV.22.10	Kayehsh ninkii'ik a'a encal: “Keko kipa'anken ini ihkitowinan Kishemanitoo kaaishikanootamawintc o'omaa masina'ikanink kaa‑ayaakin. Aaniihsh pehshonaakwan ono kahkina citipihsekin. 
REV.22.11	 'Awe kaawiihkwayahkopimaatisihsik, maano keyaapi tatashimaci‑ishiwepisi. A'ahsh kaye kaawiinentaakositc maano keyaapi tatashiwiinaatisi. A'ahsh kaakwayahkopimaatisitc taka kaawiin okapoonihtoohsiin cikwayahkopimaatisitc. 'Awehsh miina kaainakintisotc citipenimikotc Kishemanitoon, taka mii 'i keinakintisotc,” ninkii'ik a'a encal.
REV.22.13	 Niin a'a nihtam kaakii'ayaatc, kaye piinihsh ishkwaac keayaatc. Niin a'a kaakii'maacihsek kahkina miinawaa kekiishihsek,” ihkito.
REV.22.15	Akwaciink itahsh ta‑ayaawak iki anoociko eshiwepisiwaatc, kaye kaakosaapantamowaatc, kaapihshikwaatisiwaatc, kaanihshiwewaatc, kaye kaamanitoohkewaatc kekoon, kaye awenen iko kaasaakihtootc ehkiiwanimotc kaye ehkakiinawishkiayishihciketc.
REV.22.17	Kaye kahkina kaanoontank a'a maano taihkito: “Pitakwihshinin!”
REV.22.17	Kaye kiin aweneniwiyan iko kaanoontaayaapaakweyan, ampe piishaan. Piko awiya inentank pisaan iko okaotaahpinaan kaapimaatisiishkaakemakahk nipi.
REV.22.19	Kiishpin kaye awiya piko keaciwinamokwen ono ihkitowinan ekaa cimisiweyaahsininik Kishemanitoo okanootamaakoowin omaa masina'ikanink kaa‑ayaanik, okaotaahpinamaakoon Kishemanitoon kewiin kewiici'iwehpan imaa pimaatisiwini mihtikonk cionciamominehsik, kaye kewiici'iwehpan Kishemanitoo otootenaamink, omaa kaatanaatotekin masina'ikanink.
REV.22.20	Awe kaatipaatotank ehtepwemakahkin onoweniwan kaye wiin ihkito: “Tepwe! Wiipa ninkapitakohshin!”
REV.22.20	Haw, mii 'iwe keishiwepahk! Pitakwihshinin, Ciisahs kaaTipencikeyan!
REV.22.21	Oshawencikewin kaaTipenciketc Ciisahs okawii'wiiciiwikonaawaa kahkina awiya. Emen.
